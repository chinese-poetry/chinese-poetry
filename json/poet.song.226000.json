[
    {
        "author": "劉黻",
        "paragraphs": [
            "舊穀未沒新穀登，家家擊壤含歡聲。",
            "慚愧今年雨水足，隻雞斗酒相逢迎。",
            "豪家征斂縱獰隸，單巾大帕如蠻兵。",
            "索錢沽酒不滿欲，大者羅織小者驚。",
            "穀有揚簸實亦簸，鉅斛凸概謀其贏。",
            "詎思一粒復一粒，盡是農人汗血成。"
        ],
        "title": "田家吟",
        "id": "6797caef-dd33-4d6b-99e2-07c1c3d35e7b"
    },
    {
        "author": "劉黻",
        "paragraphs": [
            "四十年來父子情，吁嗟今日任飄零。",
            "雖慚負米供三釜，莫悔傾籯教一經。",
            "飲水西江甘冷味，炷香南極祝高齡。",
            "白雲縱隔三千里，詩禮朝朝似過庭。"
        ],
        "title": "四十吟三首  其一",
        "id": "c614d318-f077-401f-95d9-4b1ce231cfee"
    },
    {
        "author": "劉黻",
        "paragraphs": [
            "四十年來兄弟情，渠渠天理境中行。",
            "形如鶴瘦困書癖，志不蠅營守筆耕。",
            "庭燎獻箴知聖主，臺評飛劾到諸生。",
            "阿奴抑鬰休嫌拙，門戶如冰耐拄撐。"
        ],
        "title": "四十吟三首  其二",
        "id": "a4395a99-b444-4bb2-b3e6-c27f25723248"
    },
    {
        "author": "劉黻",
        "paragraphs": [
            "四十年來朋友情，朱絃疏越最希聲。",
            "閒思白日同天樂，每向清宵坐月明。",
            "世事只隨漚起滅，故交不趁木枯榮。",
            "早知黨禍今如織，祇合漁樵老此生。"
        ],
        "title": "四十吟三首  其三",
        "id": "96aeda52-1dde-4bd6-b098-b72fcdfff15d"
    },
    {
        "author": "劉黻",
        "paragraphs": [
            "文章時不偶，鬢影想蒼蒼。",
            "抱劍客千里，憶家書數行。",
            "草萊荒菊圃，風雨冷詩堂。",
            "若問求安策，東歸策最長。"
        ],
        "title": "寄菊廬舅氏",
        "id": "79384870-d533-499e-8125-bb4cd67986f2"
    },
    {
        "author": "劉黻",
        "paragraphs": [
            "出郭纔數里，片景盡漁家。",
            "夜靜惟聞犬，潮平不見沙。",
            "寒風欺槿葉，淡月讓蘆花。",
            "世路幾銷歇，一翁常施茶。"
        ],
        "title": "過白沙",
        "id": "aa10653a-aa28-4b2e-95cc-fe8555f64bbb"
    },
    {
        "author": "劉黻",
        "paragraphs": [
            "厭聽朝雞唱，歸來覓柳栽。",
            "半山張錦繡，一水隔塵埃。",
            "尋壑疑無路，看潮別有臺。",
            "仙人不可見，孤鶴夜深迴。"
        ],
        "title": "題花巖",
        "id": "d2027746-b18e-4208-8aa0-9a51a283fc8c"
    },
    {
        "author": "劉黻",
        "paragraphs": [
            "翠華南渡後，此地獨防秋。",
            "明月家家淚，西風處處愁。",
            "鼓鼙寒出塞，烽火夜分樓。",
            "征戰何時息，長河萬古流。"
        ],
        "title": "淮上",
        "id": "4bdb67e9-6474-4de0-b5f2-d3e71898329f"
    },
    {
        "author": "劉黻",
        "paragraphs": [
            "洞中誰是主，一樹野桃開。",
            "仙駕青牛去，瀑疑碧漢來。",
            "門閒雲闔闢，山好客徘徊。",
            "已擬歸休日，臨溪築釣臺。"
        ],
        "title": "訪石門洞",
        "id": "e909cbe8-b5cd-422e-9af0-e11c627145d9"
    },
    {
        "author": "劉黻",
        "paragraphs": [
            "久靜還思動，離觴江上斟。",
            "文章關世道，科目壞人心。",
            "門掩溪雲早，舟橫野水深。",
            "清猿不解事，應向故山尋。"
        ],
        "title": "登舟西郭別城友",
        "id": "8e2336ec-5f1b-43dd-8ede-4ed683e573be"
    },
    {
        "author": "劉黻",
        "paragraphs": [
            "自許同漁者，築廬雲水鄉。",
            "利名俱是幻，鷗鷺亦相忘。",
            "古塔明秋樹，歸舟動夕陽。",
            "臨流不盡意，何必問瀟湘。"
        ],
        "title": "賦漁村晚照",
        "id": "e7e26fbf-7707-443b-a271-ed2da3311245"
    },
    {
        "author": "劉黻",
        "paragraphs": [
            "兩峰相對立，佛屋住中央。",
            "有水地偏潔，無風心自凉。",
            "林虛猿應谷，人定月歸廊。",
            "造物餘清供，山梔一樹香。"
        ],
        "title": "冷泉亭",
        "id": "d2838a6d-02bd-4185-8268-188ce844cb77"
    },
    {
        "author": "劉黻",
        "paragraphs": [
            "鳴鳳起朝陽，斯文氣脈昌。",
            "諫書留北闕，詩筆化南荒。",
            "湖柳生新意，岡梅續舊芳。",
            "相期功行遠，何但說龔黄。"
        ],
        "title": "寄馮賀州",
        "id": "f007d781-f583-4cd7-9878-f3d39409cbdd"
    },
    {
        "author": "劉黻",
        "paragraphs": [
            "千巖圍一寺，入境便無塵。",
            "古木猶知己，高崖若正人。",
            "山靈袪虎跡，石髓幻龍身。",
            "上有通天竅，民愁獨未伸。"
        ],
        "title": "靈巖",
        "id": "9113591d-88f1-4c3c-8525-b8e5654f5c46"
    },
    {
        "author": "劉黻",
        "paragraphs": [
            "總是佳山水，龍居又不同。",
            "神明專一壑，氣勢壓群雄。",
            "派想從天落，湫疑與海通。",
            "高秋看不厭，宴坐雨聲中。"
        ],
        "title": "大龍湫",
        "id": "41b9c46c-b741-4169-8380-5cffce7abc93"
    },
    {
        "author": "劉黻",
        "paragraphs": [
            "雲水無南北，幾人相往還。",
            "井深應接海，石顯爲開山。",
            "佛塔寒流上，漁帆夕照間。",
            "何當脫塵鞅，分石伴僧閒。"
        ],
        "title": "斗山接待",
        "id": "efbe060c-5d6b-4811-9201-b1c38360cb5b"
    },
    {
        "author": "劉黻",
        "paragraphs": [
            "扁舟隨處泊，山影動清波。",
            "柳惜春風老，花嗔宿雨多。",
            "野棋驚鶴夢，僧磬答漁歌。",
            "靈運經行地，今年幾度過。"
        ],
        "title": "和朱運筦郊行",
        "id": "971437d0-18b2-42f1-9002-130f74fdf117"
    },
    {
        "author": "劉黻",
        "paragraphs": [
            "永春春不斷，桑柘滿林丘。",
            "雲薄無多雨，山清即是秋。",
            "淺沙寒立鷺，小逕晚歸牛。",
            "不慣同爲客，逢人問宿頭。"
        ],
        "title": "永春道中呈賈九",
        "id": "8603742f-e9d6-4309-96c7-111aad692870"
    },
    {
        "author": "劉黻",
        "paragraphs": [
            "八窗唯一色，穉子詫天花。",
            "不稔已多歲，無寒能幾家。",
            "山川增古老，宇宙頓奢華。",
            "凍坐無他事，呼松自煮茶。"
        ],
        "title": "臘雪",
        "id": "dd70f515-68e0-43ec-9f5c-d9028e6a4602"
    },
    {
        "author": "劉黻",
        "paragraphs": [
            "天然巖壑怪，官況此中閒。",
            "臺閣人烟上，闌干樹影間。",
            "引泉歸月沼，分菊上秋山。",
            "咫尺神仙洞，聽笙忘却還。"
        ],
        "title": "東皋",
        "id": "4b383f69-61c1-4596-b3f4-67fe6740a046"
    },
    {
        "author": "劉黻",
        "paragraphs": [
            "獨得蕭臺趣，心清不受塵。",
            "我多臨水屋，誰是濯纓人。",
            "波渺涵天闊，沙渟印月真。",
            "忘機有鷗鷺，渾不厭相親。"
        ],
        "title": "滄浪閣爲王憲使賦",
        "id": "5a5e93cf-dd0f-4e8b-93ff-5dc4d94c4b42"
    },
    {
        "author": "劉黻",
        "paragraphs": [
            "六月訪古壑，衣巾全似秋。",
            "多無百年壽，能得幾番遊。",
            "泛酒月流硤，聽笙雲滿樓。",
            "相忘有樵者，來往共夷猶。"
        ],
        "title": "游長渠石洞",
        "id": "4915434f-ea51-407f-8ceb-d3934a86e8ea"
    },
    {
        "author": "劉黻",
        "paragraphs": [
            "秋氣飽林壑，清曠悅所性。",
            "山禽不避人，野猿亦從命。",
            "臨流悟世情，過剎知民病。",
            "論交慎勿忘，森森古松勁。"
        ],
        "title": "遊靈巖天竺",
        "id": "b772376f-53c0-4848-bc75-b45bba686176"
    },
    {
        "author": "劉黻",
        "paragraphs": [
            "一日復一日，坐來空世塵。",
            "清潭常見月，老木不知春。",
            "室靜佛爲證，山深石作鄰。",
            "莫詢門外路，風雨暗荆榛。"
        ],
        "title": "賦頑石坐寄中上人",
        "id": "f40ee89f-7b33-4dc0-bfdf-c96b8f6b1d9a"
    },
    {
        "author": "劉黻",
        "paragraphs": [
            "舅甥三十年，生別且潸然。",
            "書落雁來處，病深秋到邊。",
            "故人傷遠道，孤子伴歸船。",
            "定有焚黄日，西山松樹阡。"
        ],
        "title": "哭菊廬舅氏",
        "id": "c330d1eb-d9c4-4eb4-87c4-46e193dec81e"
    },
    {
        "author": "劉黻",
        "paragraphs": [
            "銅駝無萬里，長憶再遊難。",
            "歲月英雄老，山河草木寒。",
            "夢隨歸雁遠，愁頼酒杯寬。",
            "寂寞先朝事，斜陽莫倚闌。"
        ],
        "title": "賦鹿巖賈司理所築懷京臺",
        "id": "3cc0b669-b582-42f4-acae-5258f99128af"
    },
    {
        "author": "劉黻",
        "paragraphs": [
            "客愁同路入，行不盡青松。",
            "水去成雙瀑，山來豎一峰。",
            "土墳存舊壘，木主上新封。",
            "勿謂尋龍貴，蒼姬積在農。"
        ],
        "title": "趙墳",
        "id": "89504d60-c4b2-48fb-a9b1-669ff336aad7"
    },
    {
        "author": "劉黻",
        "paragraphs": [
            "剡爲山水宅，中有隠淪居。",
            "未續戴逵贊，閒尋支遁書。",
            "雲深丹井遠，城老古州餘。",
            "何事頻來往，愧看人釣魚。"
        ],
        "title": "剡縣呈何視履",
        "id": "50cfba5d-c713-4070-b332-9f6919acb7ef"
    },
    {
        "author": "劉黻",
        "paragraphs": [
            "相望纔咫尺，會面若登天。",
            "破屋人多厭，空山月獨憐。",
            "未貧猶有易，屢旱却無田。",
            "時到青松下，西風伴鶴眠。"
        ],
        "title": "寄解性存",
        "id": "98542f0d-ec0d-42db-ad4c-ff0f044128d9"
    },
    {
        "author": "劉黻",
        "paragraphs": [
            "久客知秋早，近湖秋更多。",
            "以予眠不穩，知汝夜難過。",
            "歲儉山空粟，門閒路沒莎。",
            "歸期毋太晚，親老鬢俱皤。"
        ],
        "title": "思弟",
        "id": "3c94186f-1af4-4629-911a-12284422d3f4"
    },
    {
        "author": "劉黻",
        "paragraphs": [
            "髫年聞俊發，兩歲喜相過。",
            "薄俗交游少，清談警處多。",
            "巷深留虎跡，樹老集禽窠。",
            "無計買鄰住，青銅誰共磨。"
        ],
        "title": "寄繆景文",
        "id": "ba7bd920-bdfd-45f7-bac1-9170843af00d"
    },
    {
        "author": "劉黻",
        "paragraphs": [
            "山椒誰立石，人說有龍居。",
            "此地終招隠，何年定結廬。",
            "雲封秋嶂老，瀑倒夕林虛。",
            "不似膺門峻，爲謀恐未疏。"
        ],
        "title": "南山龍門",
        "id": "099ec7e7-6d10-4107-8a0f-0c624c6b31a4"
    },
    {
        "author": "劉黻",
        "paragraphs": [
            "一雨連三月，當秋乃亢晴。",
            "不知老天意，何忍悞民生。",
            "川竭無雲起，山涼有月明。",
            "憂時心欲折，空聽海鱓聲。"
        ],
        "title": "旱",
        "id": "ef783c5e-1bf8-4f6e-b50e-036b540853cb"
    },
    {
        "author": "劉黻",
        "paragraphs": [
            "有此投閒處，群山繞地圖。",
            "聲名出朝士，笑語樂樵夫。",
            "招鶴松爲主，開泉月作模。",
            "猶嫌居欠僻，來往是征途。"
        ],
        "title": "牛頭庵次王九山憲使韻",
        "id": "af8a9e35-a08c-4c94-a923-1e549b01d555"
    },
    {
        "author": "劉黻",
        "paragraphs": [
            "一秋吟不盡，才拙媿黄花。",
            "極目皆成市，論心有幾家。",
            "淡交期白髮，清話證丹砂。",
            "却憶分携處，寒林集暮鴉。"
        ],
        "title": "遊太玉峰",
        "id": "371055bf-b85b-4911-9dff-b6305df9a334"
    },
    {
        "author": "劉黻",
        "paragraphs": [
            "片石立雲端，群峰向下看。",
            "夜壇星斗近，秋閣洞天寒。",
            "泉滴疑傳漏，人危怯倚闌。",
            "降魔孤劍在，却並御書安。"
        ],
        "title": "白石洞",
        "id": "e7b6a6e2-ee86-4cdf-a034-34fa338f6a0d"
    },
    {
        "author": "劉黻",
        "paragraphs": [
            "問年知近百，傴僂合龜形。",
            "不理兒孫事，惟占水旱星。",
            "慣醫閒施草，貰酒自携瓶。",
            "勸世行方便，何消念佛經。"
        ],
        "title": "溪上翁",
        "id": "9a2b95a5-192f-4626-84de-e9dec3bff3f8"
    },
    {
        "author": "劉黻",
        "paragraphs": [
            "世事何拘束，清吟祗羨君。",
            "半窗聽夜雨，一雁叫秋雲。",
            "壁潤琴音澀，山寒酒力分。",
            "何時野堂上，重與看騷文。"
        ],
        "title": "寄朱德卿",
        "id": "ac10d252-59aa-41bc-872f-372656274791"
    },
    {
        "author": "劉黻",
        "paragraphs": [
            "出邑欣逢友，不知三嶺遥。",
            "雲深山失樹，月上海生潮。",
            "縣小官租急，年荒酒戶銷。",
            "且尋僧舍泊，第一免喧囂。"
        ],
        "title": "出邑",
        "id": "f0c4ec3e-6f92-4592-82c7-5450875659fb"
    },
    {
        "author": "劉黻",
        "paragraphs": [
            "一徑寒松老，因來采茯苓。",
            "水禽鳴杞澗，野鹿卧椶亭。",
            "瀑近雲根濕，仙遺石井靈。",
            "守廬青道者，不厭客頻經。"
        ],
        "title": "西際",
        "id": "debb882e-fc54-4a64-aa9e-05f5a20c095d"
    },
    {
        "author": "劉黻",
        "paragraphs": [
            "一冬長是暖，見雪獨精神。",
            "田野眠方穩，湖山認不真。",
            "衆禽憂失樹，孤客喜忘貧。",
            "只此嚴凝氣，中含造化仁。"
        ],
        "title": "臘月六日見雪",
        "id": "28f76eba-672e-46af-b586-d5519beb7a09"
    },
    {
        "author": "劉黻",
        "paragraphs": [
            "春歸無路尋，烟水一村深。",
            "中酒易成癖，惜花空用心。",
            "嫩芻青引犢，新樹綠藏禽。",
            "每念離鄉友，經年不寄吟。"
        ],
        "title": "暮春寄友",
        "id": "c1a791ea-8466-4075-ac72-632d805ee64f"
    },
    {
        "author": "劉黻",
        "paragraphs": [
            "晴雨春無定，東風忽轉西。",
            "地肥桑眼大，天暖麥鬚齊。",
            "食頓尋幽所，舟行畏惡溪。",
            "野禽如避客，飛上半山啼。"
        ],
        "title": "過柘溪得西字",
        "id": "e4fac873-5a13-4efa-ac6a-4aa0f828ebba"
    },
    {
        "author": "劉黻",
        "paragraphs": [
            "滄波混碧空，楊柳路皆通。",
            "列岫疑奔馬，新橋學跨虹。",
            "東風香跡滿，西日樂聲叢。",
            "總是游觀者，幽人趣不同。"
        ],
        "tags": [
            "西湖"
        ],
        "title": "西湖",
        "id": "fb0de1ee-fb3c-4d9e-bbc4-8a9c47ba1401"
    },
    {
        "author": "劉黻",
        "paragraphs": [
            "西原百五日，寂寞故松阡。",
            "挑飯瘞黄土，酹觴焚紙錢。",
            "烟林窺老狖，雨島哭蠻鵑。",
            "舊植亭前桂，一年高一年。"
        ],
        "title": "掃松",
        "id": "28b38fca-6b74-476f-a6f9-2ec683d8a1d7"
    },
    {
        "author": "劉黻",
        "paragraphs": [
            "共遊溪上寺，因得話詩緣。",
            "客鬢添新雪，梅花似去年。",
            "疏鐘含暮雨，古木带寒烟。",
            "後會知難定，分題廢夕眠。"
        ],
        "title": "朱菊山汪眉山會宿蕭寺",
        "id": "318521d4-6db5-4402-9e14-5428e2cdb6d9"
    },
    {
        "author": "劉黻",
        "paragraphs": [
            "爲吟新搆屋，喧寂一溪分。",
            "洗竹夜留月，開門朝放雲。",
            "佛藏孤塔見，虎嘯別山聞。",
            "予喜頻來此，幽情爾共云。"
        ],
        "title": "題吟所",
        "id": "98967350-8e02-46b5-8c48-7e3cdb0c7c6a"
    },
    {
        "author": "劉黻",
        "paragraphs": [
            "一廬含萬象，古意在聽琴。",
            "雖有種瓜事，却無鋤草金。",
            "山幽馴野鹿，樹老带巢禽。",
            "自得延生法，從渠事養心。"
        ],
        "title": "仁靜山房爲孫君賦",
        "id": "25cb711e-2e4d-4de4-89df-557a155991a0"
    },
    {
        "author": "劉黻",
        "paragraphs": [
            "大唐詩派遠，今復有唐人。",
            "慎吐冰霜句，恐妨天地春。",
            "閉門惟嗜古，養鶴亦甘貧。",
            "未識孤高貌，梅花想逼真。"
        ],
        "title": "見東閣",
        "id": "b7869728-0b9c-4663-abf2-3fb522b3934b"
    },
    {
        "author": "劉黻",
        "paragraphs": [
            "青青北山柏，蒼蒼南山松。",
            "屬彼冰雪姿，無言意趣同。",
            "造物何冥冥，摧以頭夜風。",
            "傷心復傷心，忍聽風中鐘。"
        ],
        "title": "悼許氏柔則",
        "id": "f6af2e72-594b-4f73-b116-493e63b08014"
    },
    {
        "author": "劉黻",
        "paragraphs": [
            "由來安澹泊，人歎歷官遲。",
            "兩邑猶思宰，諸生共哭師。",
            "文名如日在，心事只天知。",
            "未竟經綸業，傳家有桂枝。"
        ],
        "title": "輓陳太傅",
        "id": "def26d67-f951-4cd0-99ed-968a616575e6"
    },
    {
        "author": "劉黻",
        "paragraphs": [
            "雲入此山深，余常拄屨行。",
            "客樵分茗處，碑磧半苔侵。",
            "地僻終招隠，池清獨照心。",
            "順寧皆是道，謹勿厭書林。"
        ],
        "title": "賦林氏集雲庵",
        "id": "f2229833-b956-4767-882a-cb4ef33d11dc"
    },
    {
        "author": "劉黻",
        "paragraphs": [
            "曉發別修門，湖山霧氣昏。",
            "百年培正脈，今日罪忠言。",
            "死節關宗社，生還頼聖恩。",
            "問天天不語，願及見親存。"
        ],
        "title": "別修門",
        "id": "1d99ae7c-f96a-49a4-b614-586bbe606009"
    },
    {
        "author": "劉黻",
        "paragraphs": [
            "是非終有定，世路苦多屯。",
            "山色難留客，江湖亦送人。",
            "牛羊寒日晚，桑柘一陽新。",
            "早悟深矰繳，山中合隠淪。"
        ],
        "title": "過富陽",
        "id": "eb9e8344-f7a6-4270-822f-ec45ab06b9ba"
    },
    {
        "author": "劉黻",
        "paragraphs": [
            "此行灘最險，猶幸拜先生。",
            "身與天俱遠，心惟月共明。",
            "家書何日到，世路幾時平。",
            "歲晚嗟寥落，春風獨滿城。"
        ],
        "title": "呈贛守陳千峰先生",
        "id": "a6364c93-6284-493b-aabd-ce0b3e337d88"
    },
    {
        "author": "劉黻",
        "paragraphs": [
            "歲事十分九，吾爲梅嶺行。",
            "人皆憂路滑，天獨惜霜晴。",
            "公論無今古，忠臣有死生。",
            "玉溪一杯酒，話別若無情。"
        ],
        "title": "別聞益謙大有",
        "id": "05db3101-80e5-4e92-843a-80ef7bef306f"
    },
    {
        "author": "劉黻",
        "paragraphs": [
            "一僧癯似竹，結坐對觀音。",
            "但見夕陽過，不知春事深。",
            "茗芳留野客，樹老集巢禽。",
            "卓錫泉千古，泠然照此心。"
        ],
        "title": "二月十五日遊興教寺",
        "id": "24a8bf14-d905-45ef-87ea-fb4a31f70742"
    },
    {
        "author": "劉黻",
        "paragraphs": [
            "千載斯文冷，先生以道鳴。",
            "山川師友趣，日月弟兄情。",
            "門靜一松在，源深雙浦橫。",
            "兒童游里巷，猶喜說周程。"
        ],
        "title": "橫浦十詠 周程三先生書院",
        "id": "767c5b48-5e83-406e-9ce2-7fcff4943269"
    },
    {
        "author": "劉黻",
        "paragraphs": [
            "斯道今猶古，相望百載間。",
            "孤忠如白日，遺像對青山。",
            "寂寞吾儒事，崎嶇世路艱。",
            "聖朝仁脈在，先後慘生還。"
        ],
        "title": "橫浦十詠 二忠堂",
        "id": "9b2b0400-58a5-4751-9d4a-e3339cc006a6"
    },
    {
        "author": "劉黻",
        "paragraphs": [
            "地與崆峒接，中多隠者韜。",
            "山腰僧寺小，水口古榕高。",
            "粗石草木瘦，細民衣食勞。",
            "予來無一事，吟荇補離騷。"
        ],
        "title": "橫浦十詠 橫浦",
        "id": "826ee2c6-d7b5-44c6-b0da-d414b2c8ef73"
    },
    {
        "author": "劉黻",
        "paragraphs": [
            "境僻遠塵跡，湛然風雨林。",
            "一泉通地脈，千古照人心。",
            "灌菊增花蘤，煎茶得味深。",
            "石渠纔此爾，誰向道山尋。"
        ],
        "title": "橫浦十詠 湛泉",
        "id": "601f69fc-94b0-4eab-955d-8ca70ac71ece"
    },
    {
        "author": "劉黻",
        "paragraphs": [
            "山崦人家聚，路旁賢女祠。",
            "不移初嫁志，寧殞及笄時。",
            "古木有生意，清潭即舊知。",
            "吾宗女猶爾，況復號男兒。"
        ],
        "title": "橫浦十詠 賢女祠",
        "id": "b86dccf1-8004-4976-ac80-8a2f8975a1a8"
    },
    {
        "author": "劉黻",
        "paragraphs": [
            "曲江曾鑿險，梅嶺到今誇。",
            "何代移來樹，幾人羞此花。",
            "誅茅新佛屋，蓋竹半樵家。",
            "冷煖分南北，誰興世道嗟。"
        ],
        "title": "橫浦十詠 梅嶺",
        "id": "0be66b2a-a78d-41ef-a926-588ca5373a68"
    },
    {
        "author": "劉黻",
        "paragraphs": [
            "碓頭功行滿，非意祖師名。",
            "世事春風過，禪心夜月明。",
            "清泉靈石竇，老鉢鎮山城。",
            "冷看梅花笑，紛紛事送迎。"
        ],
        "title": "橫浦十詠 六祖",
        "id": "b91d5c69-4cd8-4fb4-988e-2fccad201000"
    },
    {
        "author": "劉黻",
        "paragraphs": [
            "何年海上還，坐鎮此山川。",
            "筆硯歸京闕，衣冠带瘴烟。",
            "一生忠膽在，萬古黨名傳。",
            "吾道多流落，西風問老天。"
        ],
        "title": "橫浦十詠 東坡祠",
        "id": "f679b2b9-8431-4532-b8f6-38b306efeeb8"
    },
    {
        "author": "劉黻",
        "paragraphs": [
            "城中惟一寺，僧老雪盈頭。",
            "曾識神仙到，仍多諫議游。",
            "鍾聞香火夕，碑隠桂杉秋。",
            "可惜高堂上，雙趺石不留。"
        ],
        "title": "橫浦十詠 寶界寺",
        "id": "7ae6159b-27e4-4164-8e59-9899db60ad88"
    },
    {
        "author": "劉黻",
        "paragraphs": [
            "檜肉不可食，但增忠義悲。",
            "焚香臨決日，扼腕議和時。",
            "偃月人何在，凌烟草亦知。",
            "曾聞無垢語，刊入墓頭碑。"
        ],
        "title": "橫浦十詠 解太尉墓",
        "id": "047885ef-8498-45ce-ba7e-149a699aac08"
    },
    {
        "author": "劉黻",
        "paragraphs": [
            "棲棲梅嶺下，禁足老僧如。",
            "白髮雙親淚，青燈一紙書。",
            "應門猶看汝，强飯莫思予。",
            "何事成乖隔，低頭媿荷鋤。"
        ],
        "title": "思西弟",
        "id": "db1902c1-3072-4812-8461-9e4f76e0b19f"
    },
    {
        "author": "劉黻",
        "paragraphs": [
            "夜氣不盈握，浩然天地清。",
            "風行石不動，雲走月常明。",
            "陋巷顔回樂，深山大舜耕。",
            "此心無旦晝，萬物自生生。"
        ],
        "title": "夜氣",
        "id": "383b627a-a8aa-4f81-ac2f-6bf9d1de86df"
    },
    {
        "author": "劉黻",
        "paragraphs": [
            "野寺坐寥閴，跫然聞足音。",
            "四山經雨過，六月似秋深。",
            "燈靜窺饑鼠，鐘清悟宿禽。",
            "元城今已遠，共此白雲心。"
        ],
        "title": "次酬吳仙尉張都監游興教寺",
        "id": "4a20255c-ae85-4e59-a16f-7ffb9aa6ceea"
    },
    {
        "author": "劉黻",
        "paragraphs": [
            "癯然同旦過，一飯鼓魚音。",
            "對俗情全懶，忘言道亦深。",
            "斜陽浮野馬，明月照棲禽。",
            "誰續梅花賦，相期鐵石心。"
        ],
        "title": "次酬胡編校",
        "id": "9bdc392f-7b1d-47e3-9547-ccebb06fb9cd"
    },
    {
        "author": "劉黻",
        "paragraphs": [
            "嶺根逢誕日，相對意如何。",
            "直道遭時少，清貧得壽多。",
            "仙茅丹已熟，鄰秫味方和。",
            "休說南冠事，窮通付浩歌。"
        ],
        "title": "壽胡編校",
        "id": "8d9298bd-8a06-44a7-bd17-aa273c46f92b"
    },
    {
        "author": "劉黻",
        "paragraphs": [
            "所寓即爲鄉，蕭蕭竹護房。",
            "山中觀造化，世上任炎涼。",
            "鷃莫攀鵬大，鳬難比鶴長。",
            "榮枯從墮地，全不著商量。"
        ],
        "title": "和康節三詩 安分",
        "id": "b41a1731-251e-4b97-9342-ec5f86110db6"
    },
    {
        "author": "劉黻",
        "paragraphs": [
            "一日事在寅，晨興宜自今。",
            "天澄萬古氣，人醒半生心。",
            "殘月留僧閣，寒烟度石林。",
            "營營何所得，白髮易相尋。"
        ],
        "title": "和康節三詩 晨起",
        "id": "31830178-9e15-43b7-a594-dbaf53527e1f"
    },
    {
        "author": "劉黻",
        "paragraphs": [
            "何人不愛琴，難聽是真聲。",
            "急雨蓬中過，流泉石底鳴。",
            "憂時身欲瘦，歷處夢猶驚。",
            "擬續昌黎操，泠泠寫此情。"
        ],
        "title": "和康節三詩 聽琴",
        "id": "ad8ce210-e726-4da6-a754-22e7997086f3"
    },
    {
        "author": "劉黻",
        "paragraphs": [
            "一歲忽逢臘，倚闌清氣浮。",
            "雪飛浙山上，月照楚江頭。",
            "家遠易成夢，酒慳難散愁。",
            "讀書果何補，自笑不騎牛。"
        ],
        "title": "逢臘",
        "id": "0c3953c1-d01b-4ee8-a461-bb8e3ff0b5d8"
    },
    {
        "author": "劉黻",
        "paragraphs": [
            "我自甘流落，翻令汝不眠。",
            "世嗤伯氏拙，家頼阿奴賢。",
            "地惡烟爲瘴，書遲日作年。",
            "何時風雨夕，炙火勘新編。"
        ],
        "title": "得弟書",
        "id": "27e8f40c-b0bf-475b-b17f-12cada826652"
    },
    {
        "author": "劉黻",
        "paragraphs": [
            "臘月廿四夕，冷坐梅花州。",
            "無夢到金馬，有詩迎土牛。",
            "半生常見肘，一歲又從頭。",
            "形影人相釋，先生達理否。"
        ],
        "title": "立春",
        "id": "408d4b85-7aeb-4744-96dd-a11f53ab793a"
    },
    {
        "author": "劉黻",
        "paragraphs": [
            "益智莫如愚，誰甘遂作非。",
            "年增思續斷，親老憶當歸。",
            "起石安吟久，防風見客稀。",
            "前胡古君子，松節自相依。"
        ],
        "title": "謝胡編校惠藥醫膝病遂以藥名賦",
        "id": "f94380c3-4f9e-4159-bda1-228f298929f2"
    },
    {
        "author": "劉黻",
        "paragraphs": [
            "一來生萬感，動是兩番春。",
            "俗朴少燈火，年豐多醉人。",
            "遠鄉猶有舊，明月只如新。",
            "無奈梅花落，相看老樹身。"
        ],
        "title": "元夕",
        "id": "3770c790-0f31-490c-b204-ddfc7261d6dd"
    },
    {
        "author": "劉黻",
        "paragraphs": [
            "三千里外人，梅下忽逢君。",
            "共對鴉山月，如依雁蕩雲。",
            "命奇明主棄，心白老天聞。",
            "貰酒非耽飲，煩渠禦瘴氛。"
        ],
        "title": "寄郭仙尉",
        "id": "8f71c82a-81ed-4259-b324-ed6a6211caac"
    },
    {
        "author": "劉黻",
        "paragraphs": [
            "有梅橫石澗，庾嶺樹還同。",
            "名更因詩重，心常與月通。",
            "期君堅老節，媿我作頹翁。",
            "此去天風便，吹歸館閣中。"
        ],
        "title": "餞張都巡",
        "id": "33ce3726-bc85-4d6e-ac2f-8521013700c4"
    },
    {
        "author": "劉黻",
        "paragraphs": [
            "飄零吾道在，安處即爲家。",
            "夜雨生蒲葉，秋風到蓼花。",
            "貌添平日瘦，學悟少年差。",
            "白足閒相問，蕉溪一供茶。"
        ],
        "title": "飄零",
        "id": "7fc1f3ee-8966-4d73-ae51-57f72120b788"
    },
    {
        "author": "劉黻",
        "paragraphs": [
            "四十一年身，天南作逐臣。",
            "病居僧却到，淡飯僕猶嗔。",
            "州淺稀高木，山荒闕伏神。",
            "退藏還有味，所憾遠雙親。"
        ],
        "title": "偶作",
        "id": "b6aa3edc-406e-4ed7-990d-eb359a483d2b"
    },
    {
        "author": "劉黻",
        "paragraphs": [
            "寺居貧亦樂，多被憶家分。",
            "井脈寒生霧，鐘聲遠入雲。",
            "青松知出處，白髮耐耕耘。",
            "此地民風古，如何弄梃聞。"
        ],
        "title": "寺居",
        "id": "18cd46e2-6cbf-4b33-aabf-463b0d3c8e1d"
    },
    {
        "author": "劉黻",
        "paragraphs": [
            "出門俱寂寞，短褐步東皋。",
            "語簡反疑傲，詩枯亦近騷。",
            "水輪寒碓急，山寨晚烟高。",
            "邈矣飛來雁，令人賦折刀。"
        ],
        "title": "閒步",
        "id": "934ff22d-42dd-446f-a650-68a98604ad2b"
    },
    {
        "author": "劉黻",
        "paragraphs": [
            "中興遺此老，夢寐亦中原。",
            "泣血兩朝事，披肝一萬言。",
            "名方登禁掖，身已謫南源。",
            "苦學無寒暑，雙趺片石存。"
        ],
        "title": "拜無垢先生祠",
        "id": "13ac7a5a-edbd-4651-ac8f-6dab59ffa564"
    },
    {
        "author": "劉黻",
        "paragraphs": [
            "飲啄天之分，吾何泣遠涂。",
            "落身近南粵，結夢屢西湖。",
            "僱僕知鄉誼，依僧免屋租。",
            "新栽窗外竹，明月照同癯。"
        ],
        "tags": [
            "西湖"
        ],
        "title": "飲啄",
        "id": "e04ab00e-67d8-4ebd-9827-b96bcc2ca36a"
    },
    {
        "author": "劉黻",
        "paragraphs": [
            "近南逢劇暑，多病客難禁。",
            "與物甘同靜，何人肯見尋。",
            "望雲生遠夢，看月得禪心。",
            "咫尺西關路，輸君杖履臨。"
        ],
        "title": "和題臨賦  其一",
        "id": "a3eb2f9d-fcb9-4dea-8a6c-d7b76112457e"
    },
    {
        "author": "劉黻",
        "paragraphs": [
            "輸君杖履臨，草徑靜深深。",
            "野鳥隨晴步，鄰鐘答晚吟。",
            "飛沈皆有趣，窮達付無心。",
            "對月慳於酒，寒泉聊一斟。"
        ],
        "title": "和題臨賦  其二",
        "id": "94ce2d9d-90be-4d1d-8dbe-5536af08867b"
    },
    {
        "author": "劉黻",
        "paragraphs": [
            "扁舟今日去，昨夜月添愁。",
            "詩滿湘波上，名高庾嶺頭。",
            "友朋千載事，今古一般秋。",
            "石鼓多遺刻，君能寄雁不。"
        ],
        "title": "餞別郭帚齋游湘南",
        "id": "09a58cc3-2af2-465c-81f6-f0efc86de223"
    },
    {
        "author": "劉黻",
        "paragraphs": [
            "千年古松樹，樹下兩翁吟。",
            "語不到時事，笑皆非壯心。",
            "江添明月浄，山共白雲深。",
            "寂寞磚趺在，何時重許尋。"
        ],
        "title": "寄雲峰饒安國",
        "id": "09b810f6-1881-45d2-bc6a-058afac462f2"
    },
    {
        "author": "劉黻",
        "paragraphs": [
            "五年風雨別，家信憶浮沈。",
            "獨隠金仙屋，誰明鐵漢心。",
            "粵鄰蠻瘴惡，蜀急客憂深。",
            "此地無黄犬，朝朝說寄音。"
        ],
        "title": "和南澗叔見寄",
        "id": "823358aa-f04b-4939-a7bd-3439503ef424"
    },
    {
        "author": "劉黻",
        "paragraphs": [
            "招提有宿緣，坐此豁心境。",
            "風來松寄聲，月過竹移影。",
            "殿依鯉石古，井汲龜泉冷。",
            "究竟定慧門，如何日三省。"
        ],
        "title": "和杜老人龍門寺詩題寶界東柱",
        "id": "517b97aa-24ff-4474-9835-19ab28c35f5f"
    },
    {
        "author": "劉黻",
        "paragraphs": [
            "萬山列屏障，來往一溪雲。",
            "倚檻古今異，望闕南北分。",
            "地清梅是主，天闊鷺成群。",
            "唐相經行處，勛名更屬君。"
        ],
        "title": "賦雲山閣呈貳車",
        "id": "4c535586-eaf9-4982-81f6-39955454557d"
    },
    {
        "author": "劉黻",
        "paragraphs": [
            "迂拙全無補，區區祇耐勞。",
            "青燈常獨照，白髮不相饒。",
            "戀闕江雲隔，憶家山月高。",
            "武夷有餘稿，何事注離騷。"
        ],
        "title": "迂拙",
        "id": "9dfeed7f-9129-49b6-a1fa-e9204f840398"
    },
    {
        "author": "劉黻",
        "paragraphs": [
            "租得西山數畝園，自甘學圃竟窮年。",
            "芟鋤如秉太史筆，種接應分造化權。",
            "編竹爲防鄰犬踐，蟠花不礙樹禽眠。",
            "聖朝徵士惟科目，束帛無因到爾前。"
        ],
        "title": "園翁",
        "id": "bbde1d88-dbf0-4a6e-b8d3-5be04bf918cd"
    },
    {
        "author": "劉黻",
        "paragraphs": [
            "之子孤高勢莫攀，分甘肥遯此林間。",
            "獨先草木有生意，幾歷風霜無老顔。",
            "氣質泠泠全太古，聲名籍籍重孤山。",
            "時人却擬調羹手，到底調羹不似閒。"
        ],
        "title": "梅花",
        "id": "fa5e5d93-35d9-4f43-93fe-3307a91b4a9c"
    },
    {
        "author": "劉黻",
        "paragraphs": [
            "世路崎嶇即險灘，扁舟隨處著漁竿。",
            "主盟鷗鷺交全淡，管領江湖夢亦安。",
            "吟定月侵蓬戶靜，釣閒潮打石磯寒。",
            "即今航國真難事，莫作尋常一葦看。"
        ],
        "title": "葦航",
        "id": "11b569c7-91cd-46b7-b120-41c9ec4d2951"
    },
    {
        "author": "劉黻",
        "paragraphs": [
            "此是東南形勝地，子胥祠下步周遭。",
            "不知幾點英雄淚，翻作千年憤怒濤。",
            "雷鼓遠驚江怪蟄，雪車橫駕海門高。",
            "吳兒視命輕猶葉，爭舞潮頭意氣豪。"
        ],
        "tags": [
            "钱塘江"
        ],
        "title": "錢塘觀潮",
        "id": "a12d9008-607e-4742-87a6-7b2ff9d8cac3"
    },
    {
        "author": "劉黻",
        "paragraphs": [
            "淡飯清茶處處安，學儒容易識真難。",
            "風無形跡通群竅，日有光明阻覆盤。",
            "竹色滿庭留夜氣，柳陰夾徑怯秋寒。",
            "世間萬象俱呈露，輸與山人自在看。"
        ],
        "title": "偶得",
        "id": "a5b7145f-1a58-4abf-8e58-10c932a7df80"
    },
    {
        "author": "劉黻",
        "paragraphs": [
            "出關非爲看桃李，愛識西山深處村。",
            "舟泊野橋分柳色，屐尋閒徑破苔痕。",
            "鳩占欲雨喚夫婦，雞傍殘陽聚子孫。",
            "得友不知商議久，歸來燈火已黄昏。"
        ],
        "title": "王宗臣趙處仁鄭季克同游分得村字",
        "id": "9e73237c-2544-438d-b90b-0dcac445a302"
    },
    {
        "author": "劉黻",
        "paragraphs": [
            "風生汐惡舟難去，獨上危樓立暮雲。",
            "數片斜陽隨處沒，一聲清磬隔江聞。",
            "廟靈古木懸新紙，碑老蒼苔補斷文。",
            "慚愧年豐官酒賤，往來人每樂醺醺。"
        ],
        "title": "黄山樓",
        "id": "df062834-5632-4647-afb0-b0c2d08bdfe6"
    },
    {
        "author": "劉黻",
        "paragraphs": [
            "廉纖花雨送殘春，不出書樓動數旬。",
            "閒夢有魚占樂歲，瘦形如鶴耐清貧。",
            "漏欺白屋添苔暈，澤濁青林長樹身。",
            "惟憶西湖舊遊夕，光風霽月幾精神。"
        ],
        "tags": [
            "西湖"
        ],
        "title": "雨中和酬賈君寶",
        "id": "6a7ab3e9-d0ec-4da6-8058-0a0031712b3b"
    },
    {
        "author": "劉黻",
        "paragraphs": [
            "君住龜山我雁山，天教識面帝圻間。",
            "書樓自喜看山色，詩卷相尋待月刪。",
            "鏡不可欺知貌改，寢惟無夢覺心閒。",
            "西湖大有真泉石，何日携琴更出關。"
        ],
        "tags": [
            "西湖"
        ],
        "title": "寄魏僉判",
        "id": "f1579494-d921-48bd-afbd-c220319c98e6"
    },
    {
        "author": "劉黻",
        "paragraphs": [
            "舍則安貧用則行，休嗟時事幾番更。",
            "鸞皇只向明時出，鬼魅偏爲暗處生。",
            "改秩屢勤天子詔，養親甘共野人耕。",
            "要知出處惟參易，莫學鴟夷變姓名。"
        ],
        "title": "寄徐徑畈吏部",
        "id": "f0016612-7cf7-484b-922e-cb37c39ef05b"
    },
    {
        "author": "劉黻",
        "paragraphs": [
            "元陽詔墨動天霞，喜到東都處士家。",
            "世路幾年滋艾草，道山今日聚梅花。",
            "作舟濟國看商傅，槃石補天過女媧。",
            "珍重諸賢扶大道，聲名毋使後人嗟。"
        ],
        "title": "又寄  其一",
        "id": "c0ce61b1-5d6d-4b32-8cbe-2383277fca3f"
    },
    {
        "author": "劉黻",
        "paragraphs": [
            "愧不柯山與執經，曾將尺紙話飄萍。",
            "六年憶別心如醉，一日相逢眼倍醒。",
            "結友苦無鷗共志，癖書瘦得鶴同形。",
            "自憐所性惟方拙，水潔山高即座銘。"
        ],
        "title": "又寄  其二",
        "id": "75603dc8-0c32-4e2a-b338-c5da9dc94134"
    },
    {
        "author": "劉黻",
        "paragraphs": [
            "柳殘荷老客凄涼，獨對西風立上方。",
            "萬井人烟環魏闕，千年王氣到錢塘。",
            "湖澄古塔明寒嶼，江遠歸舟動夕陽。",
            "北望中原在何所，半生贏得鬢毛霜。"
        ],
        "title": "題江湖偉觀",
        "id": "d5600452-534a-44b7-a242-0db20870f802"
    },
    {
        "author": "劉黻",
        "paragraphs": [
            "鑾坡榮拜錦袍新，雁蕩行春作守臣。",
            "無擾可回民氣脈，有才能振國精神。",
            "柝沈海嶠三更月，草長池塘一雨春。",
            "聞道鈴齋少公事，肯分吟席與樵人。"
        ],
        "title": "投趙玉堂使君",
        "id": "883bd599-8dac-4248-a05e-870038dac866"
    },
    {
        "author": "劉黻",
        "paragraphs": [
            "濂溪題品非輕許，祗愛亭亭臭味同。",
            "日晚色歸霞照裏，夜凉香在月明中。",
            "獨慚冬葉留寒翠，却笑春花學醉紅。",
            "天付清姿嘗浄植，曾聞結社有陶公。"
        ],
        "title": "和何明府愛蓮詩",
        "id": "1208466c-00ef-4d94-9232-87473fc010b6"
    },
    {
        "author": "劉黻",
        "paragraphs": [
            "梵宮默禱託爐烟，火繖愁張六月天。",
            "雨倏隨車符蟻垤，水分沃野免龜田。",
            "已知簾影多琴暇，更與花封結飯緣。",
            "坐聽四方同潤澤，庶幾大有特書年。"
        ],
        "title": "次何愛山喜雨韻",
        "id": "4b3e84b1-355d-48cf-97ae-e628be3f424a"
    },
    {
        "author": "劉黻",
        "paragraphs": [
            "一春風雨掩柴扉，今日相羊竟晚暉。",
            "山遠從誰尋古蹟，水高何處認漁磯。",
            "衣冠揖遜禽魚悅，觴詠流行草樹馡。",
            "共出戴公亭下路，邑人疑是舞雩歸。"
        ],
        "title": "偕剡中諸友遊明心寺",
        "id": "0048e194-58f3-481b-b7d4-0bb8190ab042"
    },
    {
        "author": "劉黻",
        "paragraphs": [
            "班陞金掌擢清才，苦欲歸田挽不回。",
            "浙右尚思菩薩去，荆南空望使星來。",
            "苔侵書閣秋山靜，竹鎖吟庭夜鶴哀。",
            "路出簫臺多巷祭，幾人和淚折寒梅。"
        ],
        "title": "輓趙少卿",
        "id": "716b4bdd-8166-4d2a-b8ca-44516ecc77d1"
    },
    {
        "author": "劉黻",
        "paragraphs": [
            "一見豐碑已愴情，大家名重乞誰銘。",
            "金花屢錫華封誥，白髮重看禁從榮。",
            "三世種成庭上桂，一生讀盡藏中經。",
            "當年曾佐先夫子，誓守潼川寇自平。"
        ],
        "title": "輓曹夫人",
        "id": "c416ae46-710b-47d2-93b1-cdf588720dc9"
    },
    {
        "author": "劉黻",
        "paragraphs": [
            "訃落鄉山各淚傾，世間難泯是賢名。",
            "一生官正爲州掾，到死人稱似砥平。",
            "夜燭已殘賓館寂，曉梅空點墨池清。",
            "祗應養得丹砂熟，却向金華洞裏行。"
        ],
        "title": "輓楊砥軒錄參",
        "id": "4f369b16-14fc-442b-b240-098c154f80ab"
    },
    {
        "author": "劉黻",
        "paragraphs": [
            "哭到先生道已窮，夕陽千古起悲風。",
            "耆英會上減名哲，高士傳中添此翁。"
        ],
        "title": "輓萬竹西隠君",
        "id": "74c1c814-f3ec-4676-899d-c65c8617ada9"
    },
    {
        "author": "劉黻",
        "paragraphs": [
            "五載相違一日過，巷無車跡有樵歌。",
            "因嗟世上深危證，合住山中養太和。",
            "蔓草不知春事去，梅花曾識歲寒多。",
            "予今問道三千里，白髮雙親可奈何。"
        ],
        "title": "呈徑畈徐左司",
        "id": "efc306cf-c445-4dee-b97c-e65784897ed6"
    },
    {
        "author": "劉黻",
        "paragraphs": [
            "自昔輸忠多賈禍，逢人何敢說抨彈。",
            "三杯村酒逐時醉，五里堠碑隨處看。",
            "行李無金童僕歎，深林有虎路塗難。",
            "流行坎止吾儒事，但把胸中易自寬。"
        ],
        "title": "貴溪道中",
        "id": "bb385122-387c-415c-bde5-465000f369fe"
    },
    {
        "author": "劉黻",
        "paragraphs": [
            "一編論語半言仁，克復工夫理趣真。",
            "斂在黄堂三寸地，散爲橫浦十分春。",
            "元陽有宰群霾伏，太極無邊萬象陳。",
            "生意源源如穀種，即爲天地本來身。"
        ],
        "title": "賦求仁齋和趙使君",
        "id": "247f3ab5-bf3d-4b5e-ae76-70dc0dac249d"
    },
    {
        "author": "劉黻",
        "paragraphs": [
            "父師兄弟一堂深，貌像如生世所欽。",
            "直向端倪明萬古，不專佔畢詔來今。",
            "地靈香火溪山護，嶺近衣冠嵐霧侵。",
            "千派萬流同一水，來從濂洛洗人心。"
        ],
        "title": "道源",
        "id": "b275ccfe-edcb-4a0c-aa61-fd4c354f2687"
    },
    {
        "author": "劉黻",
        "paragraphs": [
            "四十餘程到庾關，到來無日不看山。",
            "誓持冰雪松筠操，肯學春風桃李顔。",
            "一飯不忘三祝處，瓣香何慊二忠間。",
            "梵宮咫尺騷壇近，猶願奚囊續往還。"
        ],
        "title": "和酬劉監嶽",
        "id": "34454004-d57d-4cdc-aeca-86c68b7905e6"
    },
    {
        "author": "劉黻",
        "paragraphs": [
            "風雨憂時夢不成，忍將佞舌博功名。",
            "學如谷永生何辱，節若劉陶死亦榮。",
            "蒼蘚無心同客靜，寒梅有眼照人明。",
            "此邦風物多淳古，曾識濂溪與二程。"
        ],
        "title": "橫浦有感",
        "id": "9351d2a6-7344-4bca-9afb-06d6116c0dbb"
    },
    {
        "author": "劉黻",
        "paragraphs": [
            "擬著青衫歸拜親，青衫未著已危身。",
            "鴉山地阻無書到，雁蕩峰高有夢頻。",
            "節物荒涼嗟遠客，家庭笑語愧鄉人。",
            "葵心但秉丹衷在，冬極從來又有春。"
        ],
        "title": "思親",
        "id": "4369f94d-d5ca-4c33-81da-8d5110141684"
    },
    {
        "author": "劉黻",
        "paragraphs": [
            "賢哉太守即長城，領客郊行天放晴。",
            "鷗鳥不驚知政靜，樵夫相對說官清。",
            "騷壇突兀誰劘壘，學海蒼寒敢濯纓。",
            "世事無如一杯酒，龍門謹勿太標名。"
        ],
        "title": "和趙友竹呈求仁使君",
        "id": "732ebccd-9dd2-4df1-9bbf-554d4973a849"
    },
    {
        "author": "劉黻",
        "paragraphs": [
            "癖爲看書借壁光，肯隨鵬鷃論行藏。",
            "聽僧魚鼓齋糧辦，留客茶杯禮數常。",
            "小屋槃姍貪巷靜，矮檐傴僂笑身長。",
            "黄花也識人寥落，不待重陽已吐香。"
        ],
        "title": "次酬胡編校賦竹屋  其一",
        "id": "fc99dc8b-c85e-4215-a7b8-473539bd419d"
    },
    {
        "author": "劉黻",
        "paragraphs": [
            "紫氣曾臨屋有光，老僧相對說修藏。",
            "貌癯漸覺衣冠古，交淡誰知道誼常。",
            "文類錦機君獨艷，才如襪線我無長。",
            "近來悟得安心法，菜飯蒲團一炷香。"
        ],
        "title": "次酬胡編校賦竹屋  其二",
        "id": "9fa0bdd2-6b91-49f6-98c5-06c56482c52d"
    },
    {
        "author": "劉黻",
        "paragraphs": [
            "一屋中含萬象光，掩關獨坐類龜藏。",
            "梧桐弄月思康節，楓柞吟秋憶履常。",
            "事到中年心更懶，人從多難識應長。",
            "幾回夢覺南窗下，聞得鄰家煮稻香。"
        ],
        "title": "次酬胡編校賦竹屋  其三",
        "id": "d6497022-a469-44bc-8a43-b09791327e16"
    },
    {
        "author": "劉黻",
        "paragraphs": [
            "家山一望三千里，華髮雙親七十稀。",
            "自許朴忠寬社稷，誰知甘旨悞庭闈。",
            "菜根有味逢春雨，草色無邊傍日暉。",
            "總總白雲何處是，夜寒結夢但東歸。"
        ],
        "title": "賦望雲寮",
        "id": "99b28bf2-faa6-4bc9-8400-39470913f010"
    },
    {
        "author": "劉黻",
        "paragraphs": [
            "無垢雙趺十四年，予今恰已一年全。",
            "開窗賸向春風坐，閉戶閒聽暮雨眠。",
            "白髮相尋非偶爾，青山可對只依然。",
            "蘧廬世事皆如此，且誦先生庭草篇。"
        ],
        "title": "謫居",
        "id": "5f3dec0d-0b64-4313-a3a1-5c4d0365194e"
    },
    {
        "author": "劉黻",
        "paragraphs": [
            "丹心炯炯老天知，莫問人間識者稀。",
            "孤雁過門思古蕩，慈鴉滿樹憶重闈。",
            "醉因酒賤歌豐歲，寒覺衣單戀晚暉。",
            "珍重五窮同寂寞，忍教結柳向誰歸。"
        ],
        "title": "次酬楊德中",
        "id": "2d0711d5-3b5a-45f9-a102-c3797c613bc3"
    },
    {
        "author": "劉黻",
        "paragraphs": [
            "詩禮傳家耦吉人，雍雍完得性中仁。",
            "鄉評莫識生前面，堂影惟悲死後身。",
            "孀節虎號墳柏夜，婦儀魚憶澗頭春。",
            "九泉寂寂應無憾，雙璧分明作世珍。"
        ],
        "title": "輓妻母鄭夫人  其一",
        "id": "664df3af-bc2e-48fd-9d47-25e1ee4def8b"
    },
    {
        "author": "劉黻",
        "paragraphs": [
            "幸壻名門僅兩年，一編心事苦難牋。",
            "袖因哭婦痕猶濕，觴未登堂訃已傳。",
            "自悟浮生如泡幻，渠知黨禍熾株連。",
            "墓頭片石垂千古，亦把蠻烟姓字鎸。"
        ],
        "title": "輓妻母鄭夫人  其二",
        "id": "797afc43-de2d-4449-a92e-7b1d1629fa89"
    },
    {
        "author": "劉黻",
        "paragraphs": [
            "此意蒼蒼曉不難，罰令狂士受饑寒。",
            "春風縱好惟貪坐，夜月雖明亦懶看。",
            "杜老却因貧得句，陶潛非爲拙辭官。",
            "世情一味嫌清淡，多刈幽蘭種牡丹。"
        ],
        "title": "此意",
        "id": "250ee549-3c00-43f9-a4da-7f86304f9fce"
    },
    {
        "author": "劉黻",
        "paragraphs": [
            "西江郡以梅花重，無愧梅花有此翁。",
            "學到靜邊皆實地，仁常熟處更春風。",
            "吏看判筆如神異，民擬生祠與佛同。",
            "願爲八荒開壽域，歡聲何但鯉城中。"
        ],
        "title": "壽趙使君計院求仁先生",
        "id": "01a799cf-6c65-4a86-8b7b-b48e4ef6de55"
    },
    {
        "author": "劉黻",
        "paragraphs": [
            "聖世如何肯棄賢，唐書筆削頼君傳。",
            "山雲相望三千里，嶺霧同游恰一年。",
            "才刃固難居衆後，智囊猶欠燭幾先。",
            "嗟吁寄跡寒梅下，白首青燈哭訴天。"
        ],
        "title": "次胡潛父先輩",
        "id": "f8f06cd2-56df-4fc1-968d-b8b264e058d4"
    },
    {
        "author": "劉黻",
        "paragraphs": [
            "掩關誰復抱琴來，靜坐工夫欲換胎。",
            "事到平心方是道，行希前哲奈非才。",
            "鏡中華髮侵尋矣，松下衰翁矍鑠哉。",
            "畎畝未能忘一飯，經綸猶願濟雲雷。"
        ],
        "title": "用韻自述",
        "id": "82b95145-2f6b-4522-a039-1f5c21c9b9af"
    },
    {
        "author": "劉黻",
        "paragraphs": [
            "同是青藜一祖來，晚成天欲老其才。",
            "家傳虎榜新承渥，人說犧經舊屢魁。",
            "春色風流都羨柳，歲寒事業莫過梅。",
            "誰憐歷落如蕡者，閒把離騷嚥一杯。"
        ],
        "title": "喜劉主簿歸",
        "id": "f42df6c6-1657-4eb0-8190-aef624e9380f"
    },
    {
        "author": "劉黻",
        "paragraphs": [
            "得汝相依若友朋，無端鳴啄頓伶俜。",
            "莫親野水應生夢，幾立斜陽不整翎。",
            "肩聳可齊工部瘦，神清猶逐楚臣醒。",
            "人言氣習多濡染，却笑吾今鬢亦星。"
        ],
        "title": "病鷺",
        "id": "82df52d4-1d11-4644-bf99-f3ecfc292eef"
    },
    {
        "author": "劉黻",
        "paragraphs": [
            "隻影投荒閲兩秋，汝曹何苦侮畸囚。",
            "詩書盡嚙從誰愬，冠履俱傷重我羞。",
            "相國溷人寧處垢，永州某氏未輕投。",
            "翻盆攪甕何時了，肯事張湯法吏不。"
        ],
        "title": "問鼠",
        "id": "f8bf1d49-fb72-45ba-a610-d40719f39e12"
    },
    {
        "author": "劉黻",
        "paragraphs": [
            "暮雲漠漠數行鴉，心事凄涼正憶家。",
            "不向孤山留諫草，那能庾嶺見梅花。",
            "峒丁嗜鬭牙成血，楚俗趨蠻髮半髽。",
            "明日絕糧難早計，好𣂏流水嚼胡麻。"
        ],
        "title": "偶書",
        "id": "3e46d42d-2f49-4c8f-99a4-d43d6e04c6f8"
    },
    {
        "author": "劉黻",
        "paragraphs": [
            "人誇之子得春早，道眼看來春最遲。",
            "萬木已悲山欲瘦，一花纔與水相宜。",
            "乾坤寂寞常如客，今古平章無盡詩。",
            "說著色香猶近俗，丹心祗許伯夷知。"
        ],
        "title": "梅花",
        "id": "0a28c6b1-7752-41d3-9804-aefd532d56f6"
    },
    {
        "author": "劉黻",
        "paragraphs": [
            "自從謫向章江上，兩飯惟聽寶界鐘。",
            "尚憶賈生陳痛哭，肯爲胡廣說中庸。",
            "春風舉世知騎鶴，夜雨何人識卧龍。",
            "吾道未嫌拘縶苦，一編炯炯照人胸。"
        ],
        "title": "章江信筆",
        "id": "28144910-5319-405e-82a6-3701d1c347e1"
    },
    {
        "author": "劉黻",
        "paragraphs": [
            "從來道體播翔沈，黌序舂容領佩衿。",
            "庭草靜中春不老，嶺梅孤處日相尋。",
            "艮蒙已探聖賢藴，剝復方知天地心。",
            "頼有諸公扶大道，如予未害入深林。"
        ],
        "title": "和陳大庾新建邑庠講堂",
        "id": "2c9e6d5e-b48d-47ca-a9bc-4bdce657b580"
    },
    {
        "author": "劉黻",
        "paragraphs": [
            "此心難與俗人言，終日深居養浩然。",
            "學到苦時方見道，數當厄處不由天。",
            "烟霞約客成三友，風雨憂時及四邊。",
            "珍重故人相勞苦，器之元與鐵同堅。"
        ],
        "title": "和酬黄霞碭見寄",
        "id": "7bae994f-42aa-4f21-9f7e-a380f80de0c9"
    },
    {
        "author": "劉黻",
        "paragraphs": [
            "居常出戶便思親，況復流離值誕辰。",
            "命薄不嫌增甲子，騷清猶可記庚寅。",
            "菊香留晚招同醉，梅意纔先喜卜鄰。",
            "警省工夫須力進，客髭已有數莖新。"
        ],
        "title": "十月十三生日",
        "id": "cca4f41c-5f93-4148-8fb2-9686df026dd1"
    },
    {
        "author": "劉黻",
        "paragraphs": [
            "鎔出形模造化工，石龜中有冽泉通。",
            "來從西峽蝦蟆碚，靜鎮南源瑪瑙宮。",
            "潤澤一城消衆渴，澄波千古照孤忠。",
            "貪廉名氏俱標榜，無涸無盈道不窮。"
        ],
        "title": "和郭帚齋詠龜泉",
        "id": "198bcbf6-0b18-410d-a49b-99374bdf8be9"
    },
    {
        "author": "劉黻",
        "paragraphs": [
            "雪到南邊不論春，倚闌萬象縱橫陳。",
            "糢糊世界山川老，軒豁人心宇宙新。",
            "鏡沼窺鸞應眩眼，藍關擁馬最傷神。",
            "功名悟到空花處，輸與當年高卧人。"
        ],
        "title": "春雪和譚知縣韻酬北枝",
        "id": "8d57416c-9cf9-458c-8a90-90e48147bb9a"
    },
    {
        "author": "劉黻",
        "paragraphs": [
            "高卧曾吟梁父詩，痛無鍼石活當時。",
            "天公未墜炎劉祀，心事能令先主知。",
            "八陣尚存驚對壘，一星纔落便無師。",
            "勛忠遺舄藏岷蜀，老柏蒼蒼萬古思。"
        ],
        "title": "諸葛武侯",
        "id": "7070f6d2-5489-4f89-9f8b-668fce5bd8fb"
    },
    {
        "author": "劉黻",
        "paragraphs": [
            "斯文久矣歎荆榛，一疏披忠徹紫宸。",
            "不忍中原淪左袵，甘尋南土作纍臣。",
            "鄒軻以後功何遜，魯道于今脈尚新。",
            "宇宙欲昏星斗落，空山韓木亦悲春。"
        ],
        "title": "韓文公",
        "id": "51833d92-622f-4e12-97b8-97f014cfb5bc"
    },
    {
        "author": "劉黻",
        "paragraphs": [
            "禾黍秋深泣亂離，盡將歲月付於詩。",
            "天高有語雲霾隔，夜半無眠神鬼知。",
            "心抱孤忠生已晚，身逢多難死應遲。",
            "自從大雅收聲後，頼有篇章續楚辭。"
        ],
        "title": "杜工部",
        "id": "e6ed73d0-261b-42a1-9a80-9d54d3194166"
    },
    {
        "author": "劉黻",
        "paragraphs": [
            "棲棲慣聽鼓魚聲，心印相傳第幾燈。",
            "江有白鷗閒似我，地惟蒼蘚懶於僧。",
            "吟難用世皆東野，窮亦憂時祗少陵。",
            "多謝故人相厚意，一箋當暑敵凝冰。"
        ],
        "title": "和帚齋見寄",
        "id": "d282b3b2-e5d1-4334-9402-9b91f9c318fd"
    },
    {
        "author": "劉黻",
        "paragraphs": [
            "昨夜秋風吹作花，異香早已滿天涯。",
            "蓬萊深處兩三樹，風月分來第一家。",
            "綽約道妝如侍案，婆娑醉影欲乘槎。",
            "廣寒莫遣癡蟆食，留取芬芳與世誇。"
        ],
        "title": "詠桂呈張貳車",
        "id": "1cc304ec-e6e5-4ff6-901c-605a2a60a0c0"
    },
    {
        "author": "劉黻",
        "paragraphs": [
            "梅花山下送先生，持節西江衣錦榮。",
            "國步正巇須砥柱，邊塵方漲待澄清。",
            "來時野草知春暖，去路山禽語日晴。",
            "不怕風寒今滿地，摩挲浯石記勳名。"
        ],
        "title": "餞梅提刑",
        "id": "1baba36c-f725-4750-8b26-974f753b03ab"
    },
    {
        "author": "劉黻",
        "paragraphs": [
            "寺門松未老，早有鶴來棲。",
            "一夜枕衾冷，半天風雨啼。"
        ],
        "title": "聽松",
        "id": "3a4bb9cc-a090-40d8-8d56-388da1717b05"
    },
    {
        "author": "劉黻",
        "paragraphs": [
            "投宿西山雨，抗論由群居。",
            "冥冥白霧深，誰卧隆中廬。"
        ],
        "title": "同俞季淵訪王脩齋遇雨次季淵韻",
        "id": "a084b244-515c-4e2e-811d-b383c19e4869"
    },
    {
        "author": "劉黻",
        "paragraphs": [
            "山深萬木寂，一片古心枯。",
            "昨夜梅花月，相期道不孤。"
        ],
        "title": "次酬五羊李子先見寄",
        "id": "f98dd5de-b787-4c32-a2f6-ed461029e254"
    },
    {
        "author": "劉黻",
        "paragraphs": [
            "兩豸歸歟一相留，孤山草木亦含羞。",
            "忠言不必排閶闔，付與錢塘江自流。"
        ],
        "tags": [
            "钱塘江"
        ],
        "title": "餞潘吳二察院去國五首  其一",
        "id": "8d302fe6-5984-4f4d-b8fc-151bf529ef32"
    },
    {
        "author": "劉黻",
        "paragraphs": [
            "塗碑共說臺官去，局面還憂宰相來。",
            "今古幾多興廢事，只緣忠佞是胚胎。"
        ],
        "title": "餞潘吳二察院去國五首  其二",
        "id": "573da4c2-e3f2-4eaa-a859-f1fa24fb7d4a"
    },
    {
        "author": "劉黻",
        "paragraphs": [
            "誰新白屋當靈鷲，倚漢橫霓幾棟梁。",
            "因想中原陵寢處，斷垣衰草正斜陽。"
        ],
        "title": "餞潘吳二察院去國五首  其三",
        "id": "9b1670b4-4784-4164-b45a-02a955147591"
    },
    {
        "author": "劉黻",
        "paragraphs": [
            "宰相從來號讀書，晚年似欲傚癡兒。",
            "癡兒多病傷於飽，爵祿如何對飽時。"
        ],
        "title": "餞潘吳二察院去國五首  其四",
        "id": "c7789f03-a65e-47ca-8fb7-979f71762e38"
    },
    {
        "author": "劉黻",
        "paragraphs": [
            "生節雷聲午夜殘，囊封一疏奪冰寒。",
            "先生此去非沽譽，留與時人作樣看。"
        ],
        "title": "餞潘吳二察院去國五首  其五",
        "id": "c9b7b699-a729-49e0-abea-d3e6c0e58e4c"
    },
    {
        "author": "劉黻",
        "paragraphs": [
            "料理楚辭甘冷闃，卜鄰惟喜近漁家。",
            "昨宵雨過平湖闊，閒看菰蒲添幾花。"
        ],
        "title": "和薛仲止漁村雜詩十首  其一",
        "id": "634bb4b8-096c-408b-9467-f949d10e2204"
    },
    {
        "author": "劉黻",
        "paragraphs": [
            "半生心力在吟編，鍊得形如孟浩然。",
            "水屋數間城市隔，客來無路只呼船。"
        ],
        "title": "和薛仲止漁村雜詩十首  其二",
        "id": "aa250c2a-3d6c-455f-9b01-d87fe69c62b5"
    },
    {
        "author": "劉黻",
        "paragraphs": [
            "老松瘦竹可相儔，穉髮駸駸到白頭。",
            "世道已如寒日晚，惟消把酒賦三休。"
        ],
        "title": "和薛仲止漁村雜詩十首  其三",
        "id": "3913172e-c192-45ad-8d74-3181c52d711a"
    },
    {
        "author": "劉黻",
        "paragraphs": [
            "非遠城中欲避塵，漁村鄰里笑言真。",
            "自從范子扁舟後，肯著蓑衣有幾人。"
        ],
        "title": "和薛仲止漁村雜詩十首  其四",
        "id": "c65cb051-07ea-4786-9800-36e09d6bbde3"
    },
    {
        "author": "劉黻",
        "paragraphs": [
            "酒欲醒時鄰已靜，斗橫月落尚聞橈。",
            "炷香杯茗燈相照，不枉人生又一宵。"
        ],
        "title": "和薛仲止漁村雜詩十首  其五",
        "id": "860daf87-1a32-4545-a3d4-ac095a30fcb1"
    },
    {
        "author": "劉黻",
        "paragraphs": [
            "甘友漁樵懶做官，靜占時事轉艱難。",
            "近來地氣如南瘴，臘月梅花不識寒。"
        ],
        "title": "和薛仲止漁村雜詩十首  其六",
        "id": "47b8f4b4-c304-41f0-a2a5-f1d25eb29808"
    },
    {
        "author": "劉黻",
        "paragraphs": [
            "苜蓿村中卜釣磯，臨流搆屋不嫌低。",
            "屋頭所種無多樹，大有新來白鷺棲。"
        ],
        "title": "和薛仲止漁村雜詩十首  其七",
        "id": "9799db96-d22e-4ed9-a938-a8b2a96af1f8"
    },
    {
        "author": "劉黻",
        "paragraphs": [
            "情性常嗤俗者勞，世間何處免風濤。",
            "小舟泊向荷花蕩，一箇漁翁熟睡高。"
        ],
        "title": "和薛仲止漁村雜詩十首  其八",
        "id": "96d11a26-ee1f-453f-a381-c12461d905c5"
    },
    {
        "author": "劉黻",
        "paragraphs": [
            "幸觀世事已忘機，觴詠流行度幾時。",
            "萬物本來同一性，可知猿鳥不相疑。"
        ],
        "title": "和薛仲止漁村雜詩十首  其九",
        "id": "b97ad6c0-2659-4bc7-bc6d-ab8503c1cc3b"
    },
    {
        "author": "劉黻",
        "paragraphs": [
            "白髮疏疏青道衣，苦吟應有鬼神知。",
            "篇章但可陶情性，羞殺唐人自獻詩。"
        ],
        "title": "和薛仲止漁村雜詩十首  其一○",
        "id": "990fa1dc-7314-425b-94bc-b982846fc5bf"
    },
    {
        "author": "劉黻",
        "paragraphs": [
            "寂寂書堂秋夜涼，一編心畫一爐香。",
            "弟兄動是經年別，羞見天邊有雁行。"
        ],
        "title": "寄西弟六首  其一",
        "id": "8c123b07-8351-4c79-986f-ed61cfa0ffd2"
    },
    {
        "author": "劉黻",
        "paragraphs": [
            "儒生事業戒悠悠，鑿井求泉須到頭。",
            "要識汝兄勤苦事，頂門白髮一莖秋。"
        ],
        "title": "寄西弟六首  其二",
        "id": "5ab2285d-8cdd-4d6a-bfae-7710804c927b"
    },
    {
        "author": "劉黻",
        "paragraphs": [
            "千里家山入夢頻，又封書尺寄行人。",
            "未慚定省多疏闊，守道安貧即是親。"
        ],
        "title": "寄西弟六首  其三",
        "id": "f0a12f94-2771-4bfd-a0c9-f5d32be0a8be"
    },
    {
        "author": "劉黻",
        "paragraphs": [
            "汝兄望汝撐門戶，汝不耽書奈汝何。",
            "汝看二程兄弟傳，肯將幾月付蹉跎。"
        ],
        "title": "寄西弟六首  其四",
        "id": "28395acb-1a84-4552-85a5-e2b69fbb9d7d"
    },
    {
        "author": "劉黻",
        "paragraphs": [
            "向上工夫肯憚難，須知簣土可爲山。",
            "若還志力無回轉，直透龍門亦等閒。"
        ],
        "title": "寄西弟六首  其五",
        "id": "a7010ab5-54a9-4729-b128-50aef3adde92"
    },
    {
        "author": "劉黻",
        "paragraphs": [
            "一別獅山千載期，蕭條吟屋費修治。",
            "手栽門戶新楊柳，試問春風長幾枝。"
        ],
        "title": "寄西弟六首  其六",
        "id": "76d0022b-9e0f-4d9a-8ff4-52b8e3e09b11"
    },
    {
        "author": "劉黻",
        "paragraphs": [
            "東風吹客到西湖，汀草沙禽半識吾。",
            "惟欠數間茅屋在，種梅花處伴林逋。"
        ],
        "tags": [
            "西湖"
        ],
        "title": "訪西湖",
        "id": "a9c88876-cce8-4bbe-9340-7e4eebb8e8a8"
    },
    {
        "author": "劉黻",
        "paragraphs": [
            "暗壁寒螿聚夜愁，孤燈相憶話綢繆。",
            "雁來不接西風字，又見黄花老却秋。"
        ],
        "title": "寄社中",
        "id": "4104a37c-fbea-4df7-b9c8-387b81dff75c"
    },
    {
        "author": "劉黻",
        "paragraphs": [
            "白玉堂中翰墨師，忍令奏牘玷塗碑。",
            "向時剛道梅花累，今累梅花自不知。"
        ],
        "title": "譏劉祕監獻佞固寵",
        "id": "da848a71-f3f9-451e-b476-f27f7f373ee4"
    },
    {
        "author": "劉黻",
        "paragraphs": [
            "雲癡雨妬不相干，古廟深山萬木寒。",
            "水土平治今幾載，猶聽父老說艱難。"
        ],
        "title": "題禹廟",
        "id": "02499576-8ed8-4d3e-bbc9-9cd0efe041e0"
    },
    {
        "author": "劉黻",
        "paragraphs": [
            "小樓終日戶全扃，詩卷閒消客子檠。",
            "城裏不曾聞杜宇，尚疑三月未清明。"
        ],
        "title": "京邸思家",
        "id": "7227970f-7690-4a61-93e4-5cffe8e736ce"
    },
    {
        "author": "劉黻",
        "paragraphs": [
            "終日看山終日好，山不悅人人不老。",
            "愛山誰識愛山心，瘦竹長松兼碧草。"
        ],
        "title": "賦何明府愛山堂",
        "id": "38c7f790-ca4e-4f8c-8039-a6d7b30ac39f"
    },
    {
        "author": "劉黻",
        "paragraphs": [
            "十八灘中第一灘，舟行風順不知艱。",
            "諸生歷落誠皇恐，世上何人敢犯顔。"
        ],
        "title": "皇恐灘",
        "id": "b3dfcfae-2d02-4211-8877-81d589a0f9c8"
    },
    {
        "author": "劉黻",
        "paragraphs": [
            "朔風吹客上江西，歷遍山厓與石溪。",
            "野鳥不知言有禍，晚窗猶自向人啼。"
        ],
        "title": "和姚正字用趙信庵韻題召星館",
        "id": "1886c5e7-a7f7-484a-95d4-5fbb106110cc"
    },
    {
        "author": "劉黻",
        "paragraphs": [
            "前生疑是老頭陀，却笑今生狷憤多。",
            "謫向梅花嶺根住，禪關參得祖師麽。"
        ],
        "title": "和葉正父見寄",
        "id": "d52d7bb4-354a-4dc0-a1b8-8c4b5ca75233"
    },
    {
        "author": "劉黻",
        "paragraphs": [
            "瘴雲未免鍾儀縶，夜雨應憐范叔寒。",
            "尚有慈闈年九十，空揮客淚落江干。"
        ],
        "title": "寄友",
        "id": "b6dc931b-e4e1-40e0-a94d-2b95fb2d508d"
    },
    {
        "author": "劉黻",
        "paragraphs": [
            "滄波萬頃即良田，一舸東西卧碧天。",
            "鬢髮如銀長是醉，不知生甲是何年。"
        ],
        "title": "和漁翁四絕  其一",
        "id": "ac3a6d4e-1ac7-4070-a92b-279beb1f1517"
    },
    {
        "author": "劉黻",
        "paragraphs": [
            "得魚換米傍村歸，篷底烟生濕草炊。",
            "醉倒船頭呼不起，斜陽捉蝨有孫兒。"
        ],
        "title": "和漁翁四絕  其二",
        "id": "93d49e05-f1cc-42b1-9a6e-2fdede6e4563"
    },
    {
        "author": "劉黻",
        "paragraphs": [
            "收網移舟月上時，西風吹浪膾鱸肥。",
            "任渠官買高聲叫，醉卧蘆花別處磯。"
        ],
        "title": "和漁翁四絕  其三",
        "id": "0fd2957c-d5e0-49c2-a12a-60c596ecf933"
    },
    {
        "author": "劉黻",
        "paragraphs": [
            "世業相承不裹頭，一家全在水中浮。",
            "有魚便可供沈醉，休問清流與濁流。"
        ],
        "title": "和漁翁四絕  其四",
        "id": "ae4a35da-0b3d-4aab-a2bf-bf558c5e3de5"
    },
    {
        "author": "劉黻",
        "paragraphs": [
            "色若馬肝微带紫，星如鵒眼更添青。",
            "端方一靜渾無語，即是吾今座右銘。"
        ],
        "title": "硯",
        "id": "c3d54166-4a40-4961-bf2a-8179090435da"
    },
    {
        "author": "劉黻",
        "paragraphs": [
            "何處吹來笛一聲，長空如水浸江城。",
            "中秋有月雲偏妬，底事今宵放得明。"
        ],
        "title": "十六夜月",
        "id": "0faa5b01-53ee-45cb-9c11-11512300f158"
    },
    {
        "author": "劉黻",
        "paragraphs": [
            "書空咄咄懶題詩，深媿敲門客問奇。",
            "嚮晚小窗閒遠眺，西風吹霧出秋峗。"
        ],
        "title": "次酬陳雲谷",
        "id": "e8757678-d541-4415-b9d0-f2c97619c5aa"
    },
    {
        "author": "劉黻",
        "paragraphs": [
            "黌舍臨溪靜最安，朋來俊少共窺斑。",
            "能知格物如星秤，即是程門第一關。"
        ],
        "title": "和建小學韻呈趙求仁使君  其一",
        "id": "d436482d-d6e2-4c93-a7b8-58c0d9c9d229"
    },
    {
        "author": "劉黻",
        "paragraphs": [
            "理非精妙事非粗，一性空明徹萬殊。",
            "白髮聖人由稚子，常惺惺處是工夫。"
        ],
        "title": "和建小學韻呈趙求仁使君  其二",
        "id": "c08ef4d2-dfa1-4943-9945-018b1260c799"
    },
    {
        "author": "劉黻",
        "paragraphs": [
            "衿珮歡迎師帥來，讀書種子頼栽培。",
            "他年濟濟雲霄路，誰信清朝歎乏才。"
        ],
        "title": "和建小學韻呈趙求仁使君  其三",
        "id": "2c3e859d-1f0a-4a30-add5-86eb4764239d"
    },
    {
        "author": "劉黻",
        "paragraphs": [
            "浦出西江有此名，道源澄湛自天成。",
            "屋頭松樹年多少，曾識濂溪授二程。"
        ],
        "title": "和建小學韻呈趙求仁使君  其四",
        "id": "358ca39f-d880-4b07-8bbe-7e94bcda24ef"
    },
    {
        "author": "劉黻",
        "paragraphs": [
            "三千里外無家客，四十年間苦學人。",
            "山隔不知雲近遠，祗將明月作鄉親。"
        ],
        "title": "對月",
        "id": "a761e967-6e6b-4133-abc4-2266699dfbcb"
    },
    {
        "author": "劉黻",
        "paragraphs": [
            "清談莫療顛危證，白墮堪澆磊塊胸。",
            "今日得生今日福，世間萬事付青松。"
        ],
        "title": "謝李叔飛惠酒",
        "id": "578f788d-cf53-42bc-82ce-0e12be39feab"
    },
    {
        "author": "劉黻",
        "paragraphs": [
            "火色鳶肩類馬周，南冠濩落楚江頭。",
            "道人莫說閒榮辱，且對梅花索笑休。"
        ],
        "title": "贈相士",
        "id": "c0d90de9-3e39-40e6-87bc-336f049a2d76"
    },
    {
        "author": "劉黻",
        "paragraphs": [
            "星斗捫胸遡李袁，嶺梅誰問命艱難。",
            "彊宮緣被孤星主，合向山中守歲寒。"
        ],
        "title": "贈五星術士",
        "id": "5ee2974b-522c-44f2-80a0-a2e02f405fde"
    },
    {
        "author": "劉黻",
        "paragraphs": [
            "被酒閒憑茗主和，惱人風動不消多。",
            "月高片影橫窗上，夜半無眠客奈何。"
        ],
        "title": "用坡仙梅花十韻 愛梅",
        "id": "1713dba5-3cc9-4383-b940-1c92b2b37948"
    },
    {
        "author": "劉黻",
        "paragraphs": [
            "山寒木落峭孤臺，南北常分冷暖開。",
            "自笑三生如結習，每來月下立蒼苔。"
        ],
        "title": "用坡仙梅花十韻 訪梅",
        "id": "3aab6c68-7f1e-482e-a4ed-135b3e1263d2"
    },
    {
        "author": "劉黻",
        "paragraphs": [
            "水邊林表幾徘徊，索笑清尊不憚開。",
            "祗恐對花無好句，却成辜負一年來。"
        ],
        "title": "用坡仙梅花十韻 見梅",
        "id": "d1b46658-5b0c-49b5-a3e6-1b5e585094e0"
    },
    {
        "author": "劉黻",
        "paragraphs": [
            "只辦茶杯與酒尊，山中寒日易黄昏。",
            "今年閏月遲消息，枉費清宵幾夢魂。"
        ],
        "title": "用坡仙梅花十韻 探梅",
        "id": "0e9f0e05-142d-40e2-9160-bafb52dfb00f"
    },
    {
        "author": "劉黻",
        "paragraphs": [
            "草木班中有此花，暗香浮動影橫斜。",
            "古今陶寫閒情性，惟說西湖處士家。"
        ],
        "tags": [
            "西湖"
        ],
        "title": "用坡仙梅花十韻 詠梅",
        "id": "276ba83c-9dc3-43ea-8246-8c0b566ab763"
    },
    {
        "author": "劉黻",
        "paragraphs": [
            "冷淡生涯合晚開，老天故遣雪頻催。",
            "相逢喚醒平生夢，不悞山翁特地來。"
        ],
        "title": "用坡仙梅花十韻 遇梅",
        "id": "117a49e8-64d5-4249-b04f-9c6c22ed7392"
    },
    {
        "author": "劉黻",
        "paragraphs": [
            "清入肝脾冷入肌，天機忽露兩三枝。",
            "爲渠瘦得身如鶴，詩病除非詩可醫。"
        ],
        "title": "用坡仙梅花十韻 愬梅",
        "id": "b150491a-d943-4bfb-ad0b-bd8bd4af3761"
    },
    {
        "author": "劉黻",
        "paragraphs": [
            "花事俱空葉亂飛，孤標强項發枯枝。",
            "溪山的皪無人問，鐵石心腸雪凍時。"
        ],
        "title": "用坡仙梅花十韻 擬梅",
        "id": "995a6185-60c1-4e65-89d0-53b9dbc06daa"
    },
    {
        "author": "劉黻",
        "paragraphs": [
            "玉骨冰肌練帨輕，縱教雪壓色逾明。",
            "太清不入塵人眼，完得平生淡性情。"
        ],
        "title": "用坡仙梅花十韻 友梅",
        "id": "b1d08b03-a174-4391-a923-5494b75be092"
    },
    {
        "author": "劉黻",
        "paragraphs": [
            "萬卉千葩總一家，木心纔蠹脈皆邪。",
            "山窗玉立如風憲，人指爲花不是花。"
        ],
        "title": "用坡仙梅花十韻 贊梅",
        "id": "716918b5-d4c8-488c-bb2e-96a7f2ca4909"
    },
    {
        "author": "劉黻",
        "paragraphs": [
            "萬竹森森一水泓，堂名勁逸即蓬瀛。",
            "賦詩何必多工部，怕與梅花共瘦生。"
        ],
        "title": "寄壽二親三首  其一",
        "id": "4fdd48e3-e31e-4914-9a6e-20d8727ad6c6"
    },
    {
        "author": "劉黻",
        "paragraphs": [
            "榮拜花封感聖主，壽杯阻莫捧親前。",
            "嶺梅尚有逢春日，辦取斑衣聽老天。"
        ],
        "title": "寄壽二親三首  其二",
        "id": "a5db2863-8a43-4d66-a443-deeee59f825d"
    },
    {
        "author": "劉黻",
        "paragraphs": [
            "甘向清朝作逐臣，茹蔬觀草即經綸。",
            "心香都在寒梅上，宇宙常逢不老春。"
        ],
        "title": "寄壽二親三首  其三",
        "id": "7a2bf984-9b39-4014-8d87-d25b6143bbd3"
    },
    {
        "author": "劉黻",
        "paragraphs": [
            "人性之偏懼不知，西門爲此佩柔皮。",
            "報巫依舊傷于急，涵養工夫熟者誰。"
        ],
        "title": "賦韋軒",
        "id": "dbcd7761-025b-4bc9-9d7f-9fd50717b298"
    },
    {
        "author": "劉黻",
        "paragraphs": [
            "山峩兮水泚，地鱗鱗兮嶺之阯。",
            "睠林木兮多焦，盼美人兮曷處。",
            "矩古兮礙今，行植兮毀深。",
            "豈不能喑喑兮與時浮沈，奈抱此蹇蹇兮若膏肓其不可鍼。",
            "橫浦兮幽絕，梅貞兮蘭潔。",
            "蜂蝶遠兮一氣冽烈，宇宙皎兮明月。"
        ],
        "title": "橫浦操",
        "id": "d5dfb65f-e7d4-48c0-bcd9-7000990eaacc"
    },
    {
        "author": "劉黻",
        "paragraphs": [
            "天振斯文，紫陽木鐸。",
            "博詳反約，是繼絕學。",
            "日月昭炳，揭之以行。",
            "閒居野服，身屈道亨。"
        ],
        "title": "四先生像贊 晦菴朱文公",
        "id": "1d8be94b-6503-47f6-b07a-612ecc3ef969"
    },
    {
        "author": "劉黻",
        "paragraphs": [
            "玉質金相，卓爾良貴。",
            "有鑑在心，明利與義。",
            "大原斯闡，維世之模。",
            "表裏不貳，皇皇聖途。"
        ],
        "title": "四先生像贊 南軒張宣公",
        "id": "11c45855-edc1-43a6-bdd2-41ef53d02a7c"
    },
    {
        "author": "劉黻",
        "paragraphs": [
            "探微極深，經緯萬象。",
            "不顯其傑，沈潛直養。",
            "體立同著，惟和且平。",
            "甘雨潤澤，古井淵渟。"
        ],
        "title": "四先生像贊 東萊呂成公",
        "id": "cdc79160-9f6e-486f-b261-1b7fc08be047"
    },
    {
        "author": "劉黻",
        "paragraphs": [
            "卓學邁倫，居超徑詣。",
            "觀我靈龜，以燭來世。",
            "展矣君子，克廣厥居。",
            "澄然自得，春風詠歸。"
        ],
        "title": "四先生像贊 象山陸文安公",
        "id": "2bab16e6-bc9a-4b5d-9515-a09acc451d36"
    },
    {
        "author": "釋紹曇",
        "paragraphs": [
            "西子湖邊泛渺茫，一堤寒綠看垂楊。",
            "誰知業債難逃避，開眼堂堂入鑊湯。"
        ],
        "tags": [
            "西湖"
        ],
        "title": "偈頌一百零二首  其一",
        "id": "7ea24ddd-40a0-404d-b93b-05ff991ba829"
    },
    {
        "author": "釋紹曇",
        "paragraphs": [
            "奴顔婢膝走人間，羞見羊裘七里灘。",
            "文叔雖爲天子貴，子陵只作故人看。"
        ],
        "title": "偈頌一百零二首  其二",
        "id": "0be09b90-f095-4e6c-a431-6e92f09c1248"
    },
    {
        "author": "釋紹曇",
        "paragraphs": [
            "人家競賞元宵，佛隴百無一有。",
            "管宴雖愧空疏，賓主不分新舊。",
            "隴頭月助放光明，谷口松編排節奏。",
            "春風舞袖樂昇平，不知身在然燈後。"
        ],
        "title": "偈頌一百零二首  其三",
        "id": "36d544df-c0a2-4dff-9ad3-cbd5ac3cb339"
    },
    {
        "author": "釋紹曇",
        "paragraphs": [
            "春日晴，燒痕青。",
            "錦雲片片，花霧溟溟。",
            "無位真人，面門出入，賊精賊精。"
        ],
        "title": "偈頌一百零二首  其四",
        "id": "30df53da-2811-47e0-b92a-848bf1ea6aca"
    },
    {
        "author": "釋紹曇",
        "paragraphs": [
            "山舍春深，生涯日貧。",
            "桃花爛熳，不見靈雲。"
        ],
        "title": "偈頌一百零二首  其五",
        "id": "62776a57-43be-416a-81da-43b240b92344"
    },
    {
        "author": "釋紹曇",
        "paragraphs": [
            "赤脚走紅塵，全身入荒草。",
            "費了幾精神，不若居山好。",
            "一塢閑雲，千峰啼鳥。",
            "聲色純真，是非不到。",
            "堪悲堪笑寒山子，十年歸不得，忘却來時道。"
        ],
        "title": "偈頌一百零二首  其六",
        "id": "530e82c9-8687-4886-b8b2-16c8badb2ce9"
    },
    {
        "author": "釋紹曇",
        "paragraphs": [
            "松粉飄香，麥鬚弄黄。",
            "今朝春告別，無處覓行藏。",
            "燕子知不遷義，深談實相，對語雕梁。",
            "見汝諸人不會，啣泥營故壘，飛過莫家塘。"
        ],
        "title": "偈頌一百零二首  其七",
        "id": "cc768444-ee60-41d2-885c-910faca819e6"
    },
    {
        "author": "釋紹曇",
        "paragraphs": [
            "父不慈，子惡毒。",
            "熱血相噴，痛拳相𡎺。",
            "不共戴天讎，推入阿鼻獄。",
            "此冤此恨與誰論，海月山雲亦斷魂。"
        ],
        "title": "偈頌一百零二首  其八",
        "id": "3a30946b-dd03-4664-ba1e-da14e320a650"
    },
    {
        "author": "釋紹曇",
        "paragraphs": [
            "平如鏡面，險似懸崖。",
            "不容擬議，豈屬安排。",
            "閃電光中行活路，大悲院裏赴村齋。"
        ],
        "title": "偈頌一百零二首  其九",
        "id": "32a74f2b-180e-47db-8d95-9fce3bf08cc0"
    },
    {
        "author": "釋紹曇",
        "paragraphs": [
            "這一粒，甚處生。",
            "陰陽未判，芽孽先萌。",
            "開花也一川雪霽，結實也萬頃雲橫。",
            "收拾歸來香滿鉢，飯餘散步自閑行。"
        ],
        "title": "偈頌一百零二首  其一○",
        "id": "fb87df19-539f-4f5f-a23a-74548df15cab"
    },
    {
        "author": "釋紹曇",
        "paragraphs": [
            "仙苑名花取次粧，鼕鼕羯皷謾催芳。",
            "春風不費纖毫力，拂掠枝頭便有香。"
        ],
        "title": "偈頌一百零二首  其一一",
        "id": "957075e8-8c12-49d9-9318-a032200171cb"
    },
    {
        "author": "釋紹曇",
        "paragraphs": [
            "地僻雲深，秋高境寂。",
            "堂戶凄凉，無人面壁。",
            "雖然，浄地上誰肯狼藉。"
        ],
        "title": "偈頌一百零二首  其一二",
        "id": "897ba595-2814-4c0f-a96e-25cab7f0aa57"
    },
    {
        "author": "釋紹曇",
        "paragraphs": [
            "秋葉飄零，秋蟲夜鳴。",
            "色不是色，聲不是聲。",
            "達磨九年會不得，急携隻履問歸程。"
        ],
        "title": "偈頌一百零二首  其一三",
        "id": "bbc4d6eb-3082-4962-8394-ccd3b3d12c31"
    },
    {
        "author": "釋紹曇",
        "paragraphs": [
            "撞烟樓，不知羞。",
            "闢蟭螟眼，輥百花毬。",
            "四七二三阿轆轆，不思萬里有崖州。"
        ],
        "title": "偈頌一百零二首  其一四",
        "id": "e90d65fd-cfca-4979-83dd-cbec394154a3"
    },
    {
        "author": "釋紹曇",
        "paragraphs": [
            "佛壟山上雲，一片三四片。",
            "忽遇客推門，零亂舒還卷。",
            "有蹤由却沒蹤由，通身是眼尋難見。",
            "尋得見，木落千林，光浮碧巘。"
        ],
        "title": "偈頌一百零二首  其一五",
        "id": "a7991a61-209b-4027-bc11-d77e085b5340"
    },
    {
        "author": "釋紹曇",
        "paragraphs": [
            "頭上漫漫，脚下漫漫。",
            "拈掇不得，地闊天寬，老僧住持事繁。"
        ],
        "title": "偈頌一百零二首  其一六",
        "id": "92d8f69a-1586-4e52-bd3e-34591013f30a"
    },
    {
        "author": "釋紹曇",
        "paragraphs": [
            "橫該豎抹，古路封苔。",
            "聖凡情盡，馬腹馿胎。",
            "不用閉門防俗客，愛閑能有幾人來。"
        ],
        "title": "偈頌一百零二首  其一七",
        "id": "b002e470-626f-4b86-a6a1-7242e05687c7"
    },
    {
        "author": "釋紹曇",
        "paragraphs": [
            "山木陰陰，寒花淺深。",
            "巢雲鶴怨，掛月猿吟。",
            "王維妙手畫不得，神光徒自覓安心。"
        ],
        "title": "偈頌一百零二首  其一八",
        "id": "dad84d71-4e43-4750-b2cf-55324b15fe60"
    },
    {
        "author": "釋紹曇",
        "paragraphs": [
            "三十餘僧眼似眉，白雲深處聚頭嬉。",
            "燒枯柴火煨山芋，拽木羅籠總不知。"
        ],
        "title": "偈頌一百零二首  其一九",
        "id": "99384f21-c623-4913-9c9c-1a2b3c418196"
    },
    {
        "author": "釋紹曇",
        "paragraphs": [
            "一塢耕樵，門扃綠蘿。",
            "富驕時少，貧樂時多。",
            "婦摇機軋軋，兒弄口喎喎。",
            "澗水松聲交節奏，何似東山瓦皷歌。"
        ],
        "title": "偈頌一百零二首  其二○",
        "id": "84835667-b3c8-46ee-9022-de9e8b13fca8"
    },
    {
        "author": "釋紹曇",
        "paragraphs": [
            "山鬟風急墜松釵，冷竈凝烟午未齋。",
            "黄獨煨香不能熟，老僧忍凍拾枯柴。",
            "見成活業，出格安排。",
            "懶瓚窮不徹，糞火一生埋。"
        ],
        "title": "偈頌一百零二首  其二一",
        "id": "b39dc31c-3ce4-4b03-b634-e6211af46ee0"
    },
    {
        "author": "釋紹曇",
        "paragraphs": [
            "歲除生怕管筵空，品味無多只要豐。",
            "掇轉虛空爲桉板，薄𠜱明月切清風。"
        ],
        "title": "偈頌一百零二首  其二二",
        "id": "af308378-25e5-498e-b6f5-b653ee4e673d"
    },
    {
        "author": "釋紹曇",
        "paragraphs": [
            "春日打春牛，一擊百雜碎。",
            "黄梅石女暗驚胎，生下無名物一塊。",
            "問四聖四聖不知，問六凡六凡不會。",
            "風前散作萬家春，賤似黄金貴似塵。"
        ],
        "title": "偈頌一百零二首  其二三",
        "id": "8fa06b6d-9d35-459e-8263-fd5490a00741"
    },
    {
        "author": "釋紹曇",
        "paragraphs": [
            "惟一堅密身，一切塵中現。",
            "老婆腰繫紫紗裙，嬌兒手把紅羅扇。",
            "南嶴東村，張坊李店。",
            "拜賀新年，春風滿面。",
            "歡悰不覺語聲高，驚落梅花一片兩片三四片。"
        ],
        "title": "偈頌一百零二首  其二四",
        "id": "d4a59e09-9595-43af-9207-736a2939c47d"
    },
    {
        "author": "釋紹曇",
        "paragraphs": [
            "憎金以黄，謗沉無香。",
            "達磨不會，歷魏遊梁。",
            "更有不識好惡底，齊腰立雪，寄食窮鄉，巴峽聞猿空斷腸。"
        ],
        "title": "偈頌一百零二首  其二五",
        "id": "1f35bb6b-2d40-49c1-8c73-3d7bf427d3c7"
    },
    {
        "author": "釋紹曇",
        "paragraphs": [
            "秘魔擎叉，俱胝豎指。",
            "邪法難扶，如何得是。",
            "山僧冷地思量，不覺吞聲飲氣。",
            "攻乎異端，斯害也矣。"
        ],
        "title": "偈頌一百零二首  其二六",
        "id": "836465c4-5c69-49fb-93e9-1ea4789864b5"
    },
    {
        "author": "釋紹曇",
        "paragraphs": [
            "萬里澄江雪霽時，玉壺一色冷含輝。",
            "漁翁認得烟村路，柳線穿魚带月歸。"
        ],
        "title": "偈頌一百零二首  其二七",
        "id": "a27fef2e-6de9-41cb-80c9-1cc9d355142a"
    },
    {
        "author": "釋紹曇",
        "paragraphs": [
            "鈯斧埋藏歲月深，巖居日與白雲鄰。",
            "業風無奈重飄皷，又作擔柴賣筊人。"
        ],
        "title": "偈頌一百零二首  其二八",
        "id": "be0df892-7128-4551-a943-06bf30333506"
    },
    {
        "author": "釋紹曇",
        "paragraphs": [
            "堋八剌札，新翻曲調，逸格鄉談。",
            "意隨流水遠，聲遏莫雲寒，月移花影上欄干。"
        ],
        "title": "偈頌一百零二首  其二九",
        "id": "c94f9bd3-5eb1-4d6e-b881-288e0a9926b2"
    },
    {
        "author": "釋紹曇",
        "paragraphs": [
            "一不做，二不休。",
            "得人一馬，還人一牛。",
            "豈不見臨濟三遭白棒，大愚肋下三拳痛𡎺，不共戴天讎。",
            "休休，說著令人滿面羞。"
        ],
        "title": "偈頌一百零二首  其三○",
        "id": "6830709c-dad3-4f37-a871-78df8b432ba4"
    },
    {
        "author": "釋紹曇",
        "paragraphs": [
            "不可以智知，金剛手把八稜槌。",
            "不可以識識，鎮州出箇大蘿蔔。",
            "不可以語言造，山禽聚集啼清曉。",
            "不可以寂默通，赤眼烏龜吞大蟲。"
        ],
        "title": "偈頌一百零二首  其三一",
        "id": "b8112f75-9568-492f-aceb-dbb1883d2606"
    },
    {
        "author": "釋紹曇",
        "paragraphs": [
            "覿面當機，東湧西沒。",
            "平地上險崖，惺惺中淈𣸩。",
            "不是心，不是佛，不是物，貶向無生國。"
        ],
        "title": "偈頌一百零二首  其三二",
        "id": "b6dbeec6-1c16-40fc-b4dc-5a5edc0400d9"
    },
    {
        "author": "釋紹曇",
        "paragraphs": [
            "出匣神鋒瑩鸊鵜，將軍珍襲已多時。",
            "相承不是屠龍手，只作三文補履錐。"
        ],
        "title": "偈頌一百零二首  其三三",
        "id": "e63ed2f5-73ac-4959-b2ba-8a7c4166de80"
    },
    {
        "author": "釋紹曇",
        "paragraphs": [
            "八月初，何處熱。",
            "出門荒草離披，四壁寒蛩凄切。",
            "衲僧家眼裏著得須彌山，耳裏著得四大海。",
            "聲色純真，只得一橛。"
        ],
        "title": "偈頌一百零二首  其三四",
        "id": "d12efcb3-9076-425f-bb8a-867897f68995"
    },
    {
        "author": "釋紹曇",
        "paragraphs": [
            "有一物，黑似漆，常在面門出入。",
            "騎聲蓋色，妙密中險崖。",
            "倒用逆施，險崖中妙密。",
            "三世諸佛遠之愈親，白牯狸奴得之轉失。",
            "法華不惜眉毛，爲汝當陽拈出。",
            "夭夭矯矯，粼粼皴皴，將謂南山鱉鼻，却是天台楖𣗖。"
        ],
        "title": "偈頌一百零二首  其三五",
        "id": "922d446a-b4e6-4428-bf4f-a00dbd7946d3"
    },
    {
        "author": "釋紹曇",
        "paragraphs": [
            "妙斲鼻頭墁，巧運風斤手。",
            "千聖頭邊蓋覆來，密密綿綿無滲漏。",
            "不辭合土和灰，成就牛欄馬廐。",
            "只圖一箇不知恩，噇飯噇眠，易宵爲晝。",
            "翻笑脇尊者，脇不至席不唧𠺕。",
            "又笑稜道者，坐破七蒲團，馿前馬後，至今湖海揚家醜。"
        ],
        "title": "偈頌一百零二首  其三六",
        "id": "5c542c26-f0c0-462b-b94f-50f216d77d24"
    },
    {
        "author": "釋紹曇",
        "paragraphs": [
            "棄金輪王位，尊貴不尊貴。",
            "凍餓深雪中，冷地裏短氣。",
            "見明星，沒巴鼻。",
            "更言大地一切衆生成正覺，吽吽，棒折也未。"
        ],
        "title": "偈頌一百零二首  其三七",
        "id": "07d687af-399d-4169-b992-2994d3940834"
    },
    {
        "author": "釋紹曇",
        "paragraphs": [
            "高不高膚寸，低不低太華。",
            "深不深蹄涔，淺不淺溟渤。",
            "法華高低深淺，瞞諸人一點不得。",
            "諸人高低深淺，亦瞞法華一點不得。",
            "盡情畫斷，更莫論量。",
            "綴鉢飯抄雲子白，晴甌茶泛雪花香。"
        ],
        "title": "偈頌一百零二首  其三八",
        "id": "0bd6ac88-a0c9-4ea3-a545-11acb1087bec"
    },
    {
        "author": "釋紹曇",
        "paragraphs": [
            "玉几凌霄，橫趨密室。",
            "如風吹水自成紋，擲劍揮空無朕跡。",
            "子細思量，令人氣急。",
            "白木既無香，秤槌寧有汁。"
        ],
        "title": "偈頌一百零二首  其三九",
        "id": "83eb2805-2ca5-4c67-9759-2b9effb80594"
    },
    {
        "author": "釋紹曇",
        "paragraphs": [
            "三月春云暮，韶華似酒濃。",
            "鶑啼楊柳雨，蝶弄海棠風。",
            "若作境會，過山尋蟻跡，不作境會，度水覓魚蹤。",
            "故國歸路遠，日暮泣途窮。"
        ],
        "title": "偈頌一百零二首  其四○",
        "id": "52060940-c272-49da-8497-7baf47fcb0b3"
    },
    {
        "author": "釋紹曇",
        "paragraphs": [
            "雪峰輥毬，睦州擔板。",
            "展盡神通，搆得一半。",
            "那一半，戴嵩牛卧綠楊陰，韓幹馬嘶芳草岸。"
        ],
        "title": "偈頌一百零二首  其四一",
        "id": "4129529a-c3e3-42fb-a32c-a83e7d493d7b"
    },
    {
        "author": "釋紹曇",
        "paragraphs": [
            "水洗硬石頭，浪打枯楊樹，浄智莊嚴功德聚。"
        ],
        "title": "偈頌一百零二首  其四二",
        "id": "7cf13ca6-b326-4349-9d02-9a391f73e4a4"
    },
    {
        "author": "釋紹曇",
        "paragraphs": [
            "紅錦纏頭舞醉身，笙歌聲沸鳳樓春。",
            "百花叢裏扶歸去，誰道兒郎徹骨貧。"
        ],
        "title": "偈頌一百零二首  其四三",
        "id": "b75e0832-b1f8-4e1d-8317-bc32b5d93a74"
    },
    {
        "author": "釋紹曇",
        "paragraphs": [
            "千聖靈樞，妙在轉處。",
            "爍盡玄微，更進一步，莫來攔我毬門路。"
        ],
        "title": "偈頌一百零二首  其四四",
        "id": "961f5ff0-576f-4bc4-bdbc-16e9f76778ec"
    },
    {
        "author": "釋紹曇",
        "paragraphs": [
            "萬戟森嚴細柳營，信威獨許漢將軍。",
            "誰知袖隠屠龍手，却把蒿枝箭策勳。"
        ],
        "title": "偈頌一百零二首  其四五",
        "id": "281e2fd8-469a-497d-9313-2525d0c54dae"
    },
    {
        "author": "釋紹曇",
        "paragraphs": [
            "百二十日夏，今朝始發頭。",
            "飯抄雲子白，羹煮菜香浮。",
            "未問寒山子，先看水牯牛。",
            "山前千頃地，信脚踏翻休。"
        ],
        "title": "偈頌一百零二首  其四六",
        "id": "e293922e-1cbe-4015-be7b-f7cd6e1afdf9"
    },
    {
        "author": "釋紹曇",
        "paragraphs": [
            "狗舐油鐺，鼠咬甑箅。",
            "用盡機思，喫沒滋味。"
        ],
        "title": "偈頌一百零二首  其四七",
        "id": "42039e67-8036-45b3-af53-1c8b56911cc8"
    },
    {
        "author": "釋紹曇",
        "paragraphs": [
            "一雨潤枯焦，掃盡流金暑。",
            "薰風殿閣凉，諸佛出身處。",
            "堪笑勤川無義語，引得花木瓜，變成爛苦瓠。",
            "走徧衡梅賣與誰，一十三人聲怨皷。"
        ],
        "title": "偈頌一百零二首  其四八",
        "id": "787e4048-cfd2-43a7-beb2-79ce39e08804"
    },
    {
        "author": "釋紹曇",
        "paragraphs": [
            "洞庭七十二峰，飛雪一千餘丈。",
            "晨昏說法琅琅，誰謂盧公已往。",
            "元不往，在這裏。",
            "優曇火裏開，嗅著無香氣。"
        ],
        "tags": [
            "洞庭湖"
        ],
        "title": "偈頌一百零二首  其四九",
        "id": "579f988e-30bd-40c2-90dc-d279df2dcb68"
    },
    {
        "author": "釋紹曇",
        "paragraphs": [
            "小小青山，叢叢翠竹。",
            "野景無多，怡然縱目。",
            "明覺老人，向獨脫無依處。",
            "閑坐解疏慵，爲靜勝所縛。",
            "拄杖子，一夏同轍不同途。",
            "見山不是山，居竹不見竹。",
            "業識忙忙卒未休，忙中解唱陽春曲，欵乃一聲山水綠。"
        ],
        "title": "偈頌一百零二首  其五○",
        "id": "0149554b-76b9-4af4-a82c-8ef44fd14fd0"
    },
    {
        "author": "釋紹曇",
        "paragraphs": [
            "正因二字得聞，鼠糞污一釜羹。",
            "乳峰初無箇事，飽噇飯了閑行。",
            "松門雨霽，苔徑雲橫。",
            "隄防平地上，著脚是深坑。"
        ],
        "title": "偈頌一百零二首  其五一",
        "id": "753ae373-be80-4b95-8d39-3876aa25c667"
    },
    {
        "author": "釋紹曇",
        "paragraphs": [
            "一宿覺，三擔土。",
            "脚未跨門，丰骨已露。",
            "等閑舉一步，危徑結寒花，信彩示一機，斷崖飛瀑布。"
        ],
        "title": "偈頌一百零二首  其五二",
        "id": "bc436f6a-e462-4ffc-b447-1f50dd22b6ef"
    },
    {
        "author": "釋紹曇",
        "paragraphs": [
            "社燕催歸，賓鴻欲返。",
            "雪點白蘋洲，錦鋪紅蓼岸。",
            "蝦蟆入汝鼻孔裏，毒蛇穿汝眼睛中。"
        ],
        "title": "偈頌一百零二首  其五三",
        "id": "9c0bf279-137f-4cc9-b8b9-432cef139473"
    },
    {
        "author": "釋紹曇",
        "paragraphs": [
            "死柴頭，無烟火。",
            "信口一吹，面門爍破。",
            "可憐龍門遠知客禮首座。",
            "火爐頭熱血相噴，分爭你我，笑倒嵩山破竈墮。"
        ],
        "title": "偈頌一百零二首  其五四",
        "id": "99f27b22-b554-4888-8f2d-f2177ec5b8ad"
    },
    {
        "author": "釋紹曇",
        "paragraphs": [
            "上下三指，彼此七馬。",
            "眼見如盲，口說如啞。",
            "拄杖子忍俊不禁，等閑捉敗。",
            "休休，盡法恐無民，且放天寒赦。"
        ],
        "title": "偈頌一百零二首  其五五",
        "id": "a01d4be4-ad33-4bb7-a11f-34da38ec0494"
    },
    {
        "author": "釋紹曇",
        "paragraphs": [
            "不紹金輪尊貴位，被人打落當門齒。",
            "難嚲梁王掘地埋，脫身留得空棺履。",
            "死款供成，臨文不諱。",
            "乳竇今朝報不平，臭烟蓬㶿薰他鼻。",
            "任是老頑，也須噴嚏。"
        ],
        "title": "偈頌一百零二首  其五六",
        "id": "7ad339a2-9104-469f-854a-95aaa9defc89"
    },
    {
        "author": "釋紹曇",
        "paragraphs": [
            "烟雨溟濛望眼迷，蘭舟小泊畫橋西。",
            "兒童不識春流漲，却怪湖邊柳樹低。"
        ],
        "title": "偈頌一百零二首  其五七",
        "id": "5eab3c3c-4916-4c93-a33c-925c2452e2b8"
    },
    {
        "author": "釋紹曇",
        "paragraphs": [
            "天寒人寒，滴水滴凍。",
            "赤脚走冰稜，力負千鈞重。",
            "堪笑霜趺擁葉人，漆桶漆桶。"
        ],
        "title": "偈頌一百零二首  其五八",
        "id": "41f62005-28eb-4d82-9786-ce92e83fdd8d"
    },
    {
        "author": "釋紹曇",
        "paragraphs": [
            "野客吟殘，中巖月落。",
            "坐斷白雲，死不再活。",
            "只將宗鏡鑑惟心，法眼重重添翳膜。",
            "翳無藥，光爍爍。",
            "要識永明妙旨，更添香著。"
        ],
        "title": "偈頌一百零二首  其五九",
        "id": "66d2f9be-ec07-4c17-9501-32da9d4ead1b"
    },
    {
        "author": "釋紹曇",
        "paragraphs": [
            "發得一機活，出得一言當。",
            "萬里無片雲，青天合喫棒。",
            "不待春風著意吹，暗香已在梅花上。"
        ],
        "title": "偈頌一百零二首  其六○",
        "id": "87376898-e1b9-4174-bfeb-90a9ee963ee7"
    },
    {
        "author": "釋紹曇",
        "paragraphs": [
            "川僧素無頭腦，步步引人入草。",
            "忽驚野鴨群飛，便把鼻頭捏扭。",
            "哭不成哭，笑不成笑。",
            "只因家富小兒嬌，七世門風都壞了。"
        ],
        "title": "偈頌一百零二首  其六一",
        "id": "dfb5e3aa-490d-4d5a-a5be-1bf523e67449"
    },
    {
        "author": "釋紹曇",
        "paragraphs": [
            "未見岑大蟲，狐膽先驚破。",
            "密室不通風，家私狼藉了。",
            "更說新開乳竇山，無端刻糞作旃檀。"
        ],
        "title": "偈頌一百零二首  其六二",
        "id": "c0e24833-1ba5-4527-a946-dbcb48d4370d"
    },
    {
        "author": "釋紹曇",
        "paragraphs": [
            "威音前，咸淳後。",
            "一箇黑粼皴，機發牢關透。",
            "全身游戲生死園林，信脚踏翻聖凡窠臼。",
            "笑釋迦客夢未醒，恥彌勒藩籬未剖。",
            "客夢醒，藩籬剖，貶入無何有。"
        ],
        "title": "偈頌一百零二首  其六三",
        "id": "1a719f33-f089-41c6-abf2-cdeaccca7a00"
    },
    {
        "author": "釋紹曇",
        "paragraphs": [
            "陌上語聲喧，賀歲人來去。",
            "鞦韆擘曉烟，綠蓋翻春霧。",
            "佛法無多，兩手分付。",
            "更問如何與若何，咸淳丙寅正月五。"
        ],
        "title": "偈頌一百零二首  其六四",
        "id": "391491a5-3055-4210-afd0-2d33917de3fc"
    },
    {
        "author": "釋紹曇",
        "paragraphs": [
            "一喝三日聾，大寂門風喪。",
            "深掘陷人坑，密布漫天網。",
            "笑一上，哭一上。",
            "做盡死模活樣，乳峰子細思量。",
            "沉本無香，何須起謗。"
        ],
        "title": "偈頌一百零二首  其六五",
        "id": "a24dc7e2-77c7-49cc-87ba-99704e80b2d5"
    },
    {
        "author": "釋紹曇",
        "paragraphs": [
            "花禁冷葉紅，草敵虛嵐翠。",
            "清浄盧舍那，全身荆棘裏。"
        ],
        "title": "偈頌一百零二首  其六六",
        "id": "1d635af8-2b59-4b36-8138-3cb448558c08"
    },
    {
        "author": "釋紹曇",
        "paragraphs": [
            "喚作如如，早是變了也。",
            "那堪世尊拈花，百鳥銜花，南泉一枝花，靈雲見桃花，石上栽花。",
            "總是虛花，且莫眼花。",
            "野老不知亡國恨，隔江猶唱後庭花。"
        ],
        "title": "偈頌一百零二首  其六七",
        "id": "660a7c88-a5f2-41d3-8ae3-9ebb68aa9403"
    },
    {
        "author": "釋紹曇",
        "paragraphs": [
            "玉几山前，凌霄峰下。",
            "熱血嗔拳，做人話欛。",
            "犀牛扇颺向他方，捋虎鬚攔胸便打。",
            "一炷兜婁怨結成，貴買賤賣。"
        ],
        "title": "偈頌一百零二首  其六八",
        "id": "744f377e-b794-456b-8f77-d9cd6cf28dee"
    },
    {
        "author": "釋紹曇",
        "paragraphs": [
            "桑疇雨過羅紈膩，麥隴風來餠餌香。",
            "揭示西來端的意，好商量處錯商量。"
        ],
        "title": "偈頌一百零二首  其六九",
        "id": "652d2344-6f5d-4412-8a2c-b85f6530ae89"
    },
    {
        "author": "釋紹曇",
        "paragraphs": [
            "塞北安南幾戰爭，老來卜築傍烟村。",
            "却將舊斬樓蘭劍，換得黄牛教子孫。"
        ],
        "title": "偈頌一百零二首  其七○",
        "id": "a6ecf7fa-94ee-4ece-a15e-b1f8698be808"
    },
    {
        "author": "釋紹曇",
        "paragraphs": [
            "幕掛春烟，簟鋪秋水。",
            "高枕橫眠，鼻雷聒耳。",
            "爍石流金總不知，何須殿閣薰風至。",
            "又誰管九十日種粟燒畬，說什麽十三番悟明自己。",
            "灼然是箇無慚愧，閻羅王倒退三千里。"
        ],
        "title": "偈頌一百零二首  其七一",
        "id": "32cf49a8-3007-4561-984c-1e625c8e535f"
    },
    {
        "author": "釋紹曇",
        "paragraphs": [
            "旱地奔雷，青天撒雨。",
            "六戶不扃，龍無龍句。",
            "田地穩密底死汗迸流，妙用縱橫底寒毛卓豎。",
            "萬別千差透密機，撼動憨眠拄杖子。",
            "拄杖子喏，老老大大。",
            "百念灰寒，因甚被人唆使。",
            "只向道，四皓出商山，漢業歸明主。"
        ],
        "title": "偈頌一百零二首  其七二",
        "id": "c06cb57d-5f68-4edd-b2e8-00a000795b04"
    },
    {
        "author": "釋紹曇",
        "paragraphs": [
            "一雨潤焦枯，大地承恩澤。",
            "黄鋪𤱶畝雲，青鎖郊原色。",
            "刈禾鐮子疾如風，收放全歸掌握中。"
        ],
        "title": "偈頌一百零二首  其七三",
        "id": "3845c2c5-e5a4-40d5-b121-9a21839dddfa"
    },
    {
        "author": "釋紹曇",
        "paragraphs": [
            "一徑直，二周遮。",
            "眉毛眼睫，地角天涯。",
            "雲門胡餠趙州茶，惠崇蘆鴈趙昌花。",
            "會則星河秋一雁，不會砧杵夜千家。"
        ],
        "title": "偈頌一百零二首  其七四",
        "id": "fea905b0-9b56-4868-9692-a1e6ebb08ca0"
    },
    {
        "author": "釋紹曇",
        "paragraphs": [
            "虬龍一滴涎，鳳凰五色髓。",
            "撲撲噴清香，穿却衲僧鼻。",
            "通身是，徧身是，吾無隠乎爾。"
        ],
        "title": "偈頌一百零二首  其七五",
        "id": "a1796f11-9415-44c6-8510-3d7d6693927d"
    },
    {
        "author": "釋紹曇",
        "paragraphs": [
            "判虛空筆，摛錦繡文。",
            "光騰萬丈，入石三分。",
            "惡跡既被點破，只得飲氣吞聲。",
            "自有傍人道不平。"
        ],
        "title": "偈頌一百零二首  其七六",
        "id": "09569692-3859-4d0b-ac9e-d672a80338af"
    },
    {
        "author": "釋紹曇",
        "paragraphs": [
            "讀破燈窗萬卷書，經綸勛業付洪儒。",
            "古今鼎鼐調羹手，幼學誰人不順朱。"
        ],
        "title": "偈頌一百零二首  其七七",
        "id": "7bf8c0e1-c47f-4a47-9871-94a59f3edc67"
    },
    {
        "author": "釋紹曇",
        "paragraphs": [
            "萬壑喬松，九枝靈草。",
            "瑞氣久鍾，清聲遠播。",
            "材大今爲宗廟梁，國香世産芝房寶。",
            "別露風規，尋僧論道。",
            "十二峰高勢莫齊，到頂方知天下小。"
        ],
        "title": "偈頌一百零二首  其七八",
        "id": "a11282b6-9e18-475c-acee-3dff58c4b0d4"
    },
    {
        "author": "釋紹曇",
        "paragraphs": [
            "活鱍鱍，硬糾糾，明眼人覷不透。",
            "剛被春山杜宇知，點血啼清晝。",
            "臨風𨁝跳撼坤維，馿前馬後。"
        ],
        "title": "偈頌一百零二首  其七九",
        "id": "6975e9df-82e4-45a1-b956-b32b6602c0ca"
    },
    {
        "author": "釋紹曇",
        "paragraphs": [
            "三月青春彈指過，九旬朱夏又從頭。",
            "茶抽雀舌郎忙摘，麥弄蝦鬚逐旋收。",
            "熾然說法，聲撼林丘。"
        ],
        "title": "偈頌一百零二首  其八○",
        "id": "d74238c3-a388-4e00-aa9f-3c8b26368c4d"
    },
    {
        "author": "釋紹曇",
        "paragraphs": [
            "十二峰前塊石頭，雨洗風磨浄無染。",
            "苔衣剝落耿光寒，因甚諸人覷不見。",
            "覤得見，丈六金身，時時出現。"
        ],
        "title": "偈頌一百零二首  其八一",
        "id": "b390c809-e1bd-4564-8f03-27aa4299b2a5"
    },
    {
        "author": "釋紹曇",
        "paragraphs": [
            "以大圓覺，爲我伽藍。",
            "牛頭向北，馬頭向南。",
            "身心安居，平等性智。",
            "背負須彌，無息肩地。",
            "釋迦老子，不善用心，掘窖埋人，無一箇出頭得，只得短氣。",
            "瑞巖一衆，善惡不思，機智俱泯。",
            "青松白石，飽飯憨眠。",
            "成龍昇天，成蛇竄草，一絲毫羈絆他不得。",
            "鳳雛自有沖霄志，肯學鷦鷯戀一枝。"
        ],
        "title": "偈頌一百零二首  其八二",
        "id": "011702ff-33af-4cdf-ac48-9aaadba65769"
    },
    {
        "author": "釋紹曇",
        "paragraphs": [
            "進人若將加諸膝，退人若將墜諸淵。",
            "雲門放去較憨，雪竇收來較險。"
        ],
        "title": "偈頌一百零二首  其八三",
        "id": "994bb9a4-b972-4754-bfec-88eb9a454e30"
    },
    {
        "author": "釋紹曇",
        "paragraphs": [
            "玉欄花藥鬭春工，雨濕胭脂臉暈紅。",
            "絲管紛紛來賞翫，可憐吹落五更風。"
        ],
        "title": "偈頌一百零二首  其八四",
        "id": "d1b4c580-fe26-4a49-9386-b6d0fd3f4e82"
    },
    {
        "author": "釋紹曇",
        "paragraphs": [
            "結夏已十日了也，寒山子作麽生。",
            "村詩吟落韻，竹管貯殘羹。",
            "結夏已十日了也，水牯牛作麽生。",
            "愛從荒草去，不向坦途行。",
            "精神陡頓，頭角崢嶸。",
            "好把一坑埋瘞却，千峰雲靜月華明。"
        ],
        "title": "偈頌一百零二首  其八五",
        "id": "bbf1fe97-da87-4de2-9bd4-1690ea1b8310"
    },
    {
        "author": "釋紹曇",
        "paragraphs": [
            "紫芝峰下，小小山居。",
            "家風淡薄，堂供蕭疏。",
            "茭粽葉包蒸米飯，野山茶點石菖蒲。",
            "天中令節，不用書符。",
            "百怪千妖自掃除，張道士、李師巫。",
            "望崖爭却步，遺下藥胡蘆。"
        ],
        "title": "偈頌一百零二首  其八六",
        "id": "9192ff6f-d02f-4d0a-847c-5fc147b1931b"
    },
    {
        "author": "釋紹曇",
        "paragraphs": [
            "放下著，莫妄想。",
            "無孔鐵槌，半斤八兩。",
            "面門拋擲，土曠人稀。",
            "堪笑趙州無業，一味鳳林吒之。"
        ],
        "title": "偈頌一百零二首  其八七",
        "id": "d88d1230-ee03-4608-83b1-dbaff9987bb0"
    },
    {
        "author": "釋紹曇",
        "paragraphs": [
            "鈎餌深拋五十年，鯨鰲吞海誤吞鈎。",
            "急翻身逐洪波去，暗織滄溟一片愁。"
        ],
        "title": "偈頌一百零二首  其八八",
        "id": "6b0b1665-9e7a-4e8d-b2b7-0c207c0af21c"
    },
    {
        "author": "釋紹曇",
        "paragraphs": [
            "一塊松根石，頑然自古來。",
            "更無人覷著，歲歲長莓苔。"
        ],
        "title": "偈頌一百零二首  其八九",
        "id": "f9b15c1f-e64b-4957-8502-6162b95af961"
    },
    {
        "author": "釋紹曇",
        "paragraphs": [
            "雲居聞板聲，見神見鬼。",
            "瑞巖聞板聲，普請瞌睡。",
            "夢中喚醒主人翁，鼻孔元來在眼底。"
        ],
        "title": "偈頌一百零二首  其九○",
        "id": "7915a49a-aafa-467d-a76d-cd662d49a4e4"
    },
    {
        "author": "釋紹曇",
        "paragraphs": [
            "公燈不照私，渡水不濕脚。",
            "連累老北堂，此錯非常錯。",
            "功回位轉，偏正中來。",
            "鳳宿龍巢金殿曉，香車應不碾宸苔。"
        ],
        "title": "偈頌一百零二首  其九一",
        "id": "de68772c-10ef-43b0-8a31-afebbef67a5c"
    },
    {
        "author": "釋紹曇",
        "paragraphs": [
            "莊上喫油糍，鬼精魂罷休拈弄。",
            "雁影沉寒水，窮伎倆何用施呈。",
            "雖云博飯栽田，何似歸堂向火，靜悄悄，暖烘烘。",
            "不勞共話無賓主，衲被蒙頭萬境空，死水何曾有活龍。"
        ],
        "title": "偈頌一百零二首  其九二",
        "id": "d17b3c45-842d-4417-b361-e79f9f4adc8c"
    },
    {
        "author": "釋紹曇",
        "paragraphs": [
            "棄萬乘金輪，栖六年雪嶺。",
            "相從外道遊，不離那伽定。",
            "無奈凶星照命宮，積世箕裘都喪盡。",
            "雖云自業所招，且喜因邪打正。"
        ],
        "title": "偈頌一百零二首  其九三",
        "id": "02bbacb4-f5a5-4237-988c-e2bb10fa778e"
    },
    {
        "author": "釋紹曇",
        "paragraphs": [
            "蔓草繫羅裙，山雲籠蓆帽。",
            "皷舞賀元正，石女呵呵笑。",
            "喚作新年頭佛法，賺度人不少。",
            "不喚作新年頭佛法，賺度人不少。"
        ],
        "title": "偈頌一百零二首  其九四",
        "id": "9efbed4f-f82b-43d8-b981-b9e03df239e0"
    },
    {
        "author": "釋紹曇",
        "paragraphs": [
            "索寞芝峰，賞元宵節。",
            "佳賓到來，如何鋪設。",
            "能挑海底燈，細剪山頭月。",
            "東山瓦皷歌，堋八剌札，不是知音向誰說。"
        ],
        "title": "偈頌一百零二首  其九五",
        "id": "6fa4ba75-f1a0-4db1-9a09-671da1e8d0a9"
    },
    {
        "author": "釋紹曇",
        "paragraphs": [
            "骨瘦如柴，機深似井。",
            "劃地爲牢，酷行商令。",
            "兒孫無地雪深冤，燒炷兜婁苦告天。"
        ],
        "title": "偈頌一百零二首  其九六",
        "id": "dbe0fc3f-4d32-4264-95e5-7e7254465b86"
    },
    {
        "author": "釋紹曇",
        "paragraphs": [
            "鉢飯糝桃花，釜羹烹野菜。",
            "喫了日烘烘，曝背茅簷下。",
            "佛法身心爛似泥，千聖眼覷無縫罅。",
            "吽吽，伎死禪和，喚起來打。"
        ],
        "title": "偈頌一百零二首  其九七",
        "id": "6966a5ee-bd44-428b-ad97-99c1b53a0568"
    },
    {
        "author": "釋紹曇",
        "paragraphs": [
            "風前不見花中葉，雨後難尋葉底花。",
            "蜂蝶紛紛過牆去，只疑春色在鄰家。"
        ],
        "title": "偈頌一百零二首  其九八",
        "id": "1ca9c274-eb5f-4e49-b6d6-77dd8f210638"
    },
    {
        "author": "釋紹曇",
        "paragraphs": [
            "瑞巖徹骨窮，最苦冤憎會。",
            "厨無糝聚蠅，將何物分歲。",
            "擬烹露地牛，催納筋角反爲憂。",
            "擬取鳳凰髓，傷損太平祥瑞氣。",
            "擬吞栗棘蓬，塞斷咽喉氣不通。",
            "擬包鐵酸餡，欠紫絲頭難措辦。",
            "不如據見定，隨家豐儉。",
            "泉𣂏聖井，盤簇靈芝，鱠縷綠雲，餠翻剪月，飯後更煎茶一盞。"
        ],
        "title": "偈頌一百零二首  其九九",
        "id": "e4d989b4-6764-425a-aa3b-6aa46b37ce4e"
    },
    {
        "author": "釋紹曇",
        "paragraphs": [
            "雪徑封寒蝶未知，暗香誰遣好風吹。",
            "野橋漏泄春光處，正是橫斜一兩枝。"
        ],
        "title": "偈頌一百零二首  其一○○",
        "id": "b9657911-1415-432f-8629-d98613d0baa1"
    },
    {
        "author": "釋紹曇",
        "paragraphs": [
            "是是，荆棘叢林，黄金田地。",
            "非非，伊蘭旃蔔，甘露蒺藜。",
            "是不是，非不非，鶴健將雛去，猿閑抱子歸。"
        ],
        "title": "偈頌一百零二首  其一○一",
        "id": "eb1bdfd6-4a1d-4be3-a7ef-60005f2ad2f1"
    },
    {
        "author": "釋紹曇",
        "paragraphs": [
            "向上機，頂門眼。",
            "碗脫丘，漏燈盞。",
            "從上諸祖，已錯拈提，瑞巖今朝分明剖判。",
            "夜後打眠，齋時喫飯。"
        ],
        "title": "偈頌一百零二首  其一○二",
        "id": "ece58003-7851-4566-9be4-8a85532afd62"
    },
    {
        "author": "釋紹曇",
        "paragraphs": [
            "雪嶺曾經苦，勤行七佛儀。",
            "持鉢不得食，詐道不聞饑。",
            "六環錫重，無力扶持。",
            "颺下拄頤眠一覺，夢中消息許誰知。"
        ],
        "title": "世尊乞食歸放拄杖以手拄頤坐眠贊",
        "id": "4248ad1a-7fea-4899-8391-bbb4d04e5ceb"
    },
    {
        "author": "釋紹曇",
        "paragraphs": [
            "六年雪凍不死，見明星便說悟。",
            "走出山來一窖無，被人喚作赤鬚胡。"
        ],
        "title": "出山相贊",
        "id": "dd3e6e61-e39b-4509-b2db-b8315936f9ce"
    },
    {
        "author": "釋紹曇",
        "paragraphs": [
            "折杖頭，閑骨董。",
            "惑梁王，少賣弄。",
            "鷹巢不至生鸞鳳。"
        ],
        "title": "寶公贊",
        "id": "e55e3a99-7506-4f9b-a15d-0086f893f73f"
    },
    {
        "author": "釋紹曇",
        "paragraphs": [
            "破布囊，無一窖。",
            "靠著便憨眠，全不知天曉。",
            "若言彌勒分身，你且莫來謼我。"
        ],
        "title": "布袋贊",
        "id": "8ebfebd8-97b5-4c27-ac98-cf22a0f6fd96"
    },
    {
        "author": "釋紹曇",
        "paragraphs": [
            "國清竊得殘羹飯，也學人前弄竹篙。",
            "欲寫斷崖無活句，心如秋月待如何。"
        ],
        "title": "寒山題詩贊",
        "id": "b0410c01-b28a-468c-ae3b-b70f6420e0f8"
    },
    {
        "author": "釋紹曇",
        "paragraphs": [
            "面皮頑惡髮鬚鬆，磨墨元來也不中。",
            "冷看他人書淡字，不知污得布裙濃。"
        ],
        "title": "拾得磨墨贊",
        "id": "ce7455e4-c2bc-4690-96c3-0ef51b113a87"
    },
    {
        "author": "釋紹曇",
        "paragraphs": [
            "斷線無蹊，折針缺鼻。",
            "提得完全，金烏西墜。"
        ],
        "title": "朝陽穿破衲贊",
        "id": "ab6710f8-7d0d-4140-bdcc-3d9bf9479b2c"
    },
    {
        "author": "釋紹曇",
        "paragraphs": [
            "五教三乘，之遶葛藤。",
            "一言道盡，玉兔東昇。"
        ],
        "title": "對月了殘經贊",
        "id": "56a40e6e-aa51-483e-80ff-51a831c5bb64"
    },
    {
        "author": "釋紹曇",
        "paragraphs": [
            "手把豬頭不自噇，面前背後鬼分贓。",
            "重重敗闕無人識，贏得塗糊老定光。"
        ],
        "title": "豬頭和尚贊",
        "id": "af120840-f087-4b60-8cc9-b7cd17bb3f27"
    },
    {
        "author": "釋紹曇",
        "paragraphs": [
            "野樹無根作麽移，蓋頭茅免八風吹。",
            "直饒深入那伽定，弄鬼精魂誰不知。"
        ],
        "title": "嵩嶽珪禪師移樹圖贊",
        "id": "1f491768-9a76-4f64-ae66-3d48efc3ef44"
    },
    {
        "author": "釋紹曇",
        "paragraphs": [
            "當年杜撰講天台，活被平人掘窖埋。",
            "若是黄金鑄靈骨，臭屍不到鬼扛擡。"
        ],
        "title": "智者大師遷葬圖贊",
        "id": "7dfca46c-50ad-475e-b180-7a41572005e7"
    },
    {
        "author": "釋紹曇",
        "paragraphs": [
            "千鈞重寄一絲輪，三寸離鈎抑逼人。",
            "莫道踏翻船便了，夾山未必是金鱗。"
        ],
        "title": "船子贊",
        "id": "ba78bc8c-a889-4fc0-bbb5-4d9dc222d66f"
    },
    {
        "author": "釋紹曇",
        "paragraphs": [
            "雨笠烟蓑體露風，只傳漁業當心宗。",
            "當時過得飛猿嶺，不到通身是爛膿。"
        ],
        "title": "謝三郎贊",
        "id": "2df12270-cc75-4e43-9bf8-39019d6d058a"
    },
    {
        "author": "釋紹曇",
        "paragraphs": [
            "淳乎淳，沒機心。",
            "撮莖草作翳睛藥，鍛黄丹成遶指金。",
            "發汾陽怒駡傷人語惡，中曹源蠱毒刻骨冤深。",
            "掃狐兔露蒼鷹牙爪，咬豬狗添老虎精神。",
            "是師真，非師真。",
            "僧繇描不得，閣筆幾沉吟。"
        ],
        "title": "癡絕和尚贊",
        "id": "d52f7098-4a9d-436a-873b-5d3b87551f6c"
    },
    {
        "author": "釋紹曇",
        "paragraphs": [
            "奸豩頑蠻，更加白㑃。",
            "文武火煨石要香，麻皮頭纏人必倒。",
            "五處開場弄活機，是龍昇天蛇竄草。",
            "千不合，萬不合，鳳口山前，乞指路頭。",
            "被老破庵凌辱不少，至今忘却來時道。"
        ],
        "title": "佛鑑禪師贊",
        "id": "33586d14-3088-4b10-b52c-8a4b20315e75"
    },
    {
        "author": "釋紹曇",
        "paragraphs": [
            "面皮刮得霜，脊梁生鐵鑄。",
            "活弄惡機關，真本奉化子。",
            "據南山白額落却威，鎖冷泉清波無透路。",
            "最無端是不近人情，把斷貫索，倒懸佛祖，四海禪流惡見渠。",
            "任妙手僧繇，畫得全真，且無著處。"
        ],
        "title": "大川和尚贊",
        "id": "a6b5ac8d-5279-42c8-8563-2a15306af9e2"
    },
    {
        "author": "釋紹曇",
        "paragraphs": [
            "嚴冷面皮，軟頑腸肚。",
            "對同參唱菩薩蠻，與行家說無義語。",
            "縱蒼鷹搏物機，闢獅子翻身路。",
            "醫衲僧病下天王補心圓，移覩史宮換長庚大火聚。",
            "雖潜行密用處鶻眼迷蹤，點撿將來也是果州飯布。"
        ],
        "title": "別山和尚贊",
        "id": "346616d4-9911-430c-b008-70bc29f1c054"
    },
    {
        "author": "釋紹曇",
        "paragraphs": [
            "蓬萊山翁抱仙骨，穩跨長鯨遊八極。",
            "玉壺深貯海山雲，十載窮幽歸未得。",
            "年來骨蛻壺倒空，長鯨又化爲蒼龍。",
            "了無一物可依倚，卷舒出沒雲無蹤。",
            "而今返旆蓬萊去，直欲追尋赤松子。",
            "與渠擊碎大還丹，爲渠塞斷長生路。",
            "示之肘後符，佛魔歛袵龍蛇趨。",
            "授之不傳訣，珊瑚枝枝撐著月。",
            "阿呵呵，胸次風流知幾何，我分巖扃飽黄獨，佳音聽取到煙蘿。"
        ],
        "title": "送林荆州歸蓬萊",
        "id": "ab1a3877-5c9e-4d53-8f9f-5797fdf8fbee"
    },
    {
        "author": "釋紹曇",
        "paragraphs": [
            "越王城北唐朝寺，千間老屋摧風雨。",
            "塔影凌空落鑑湖，劫初鈴子丁東語。",
            "久無本色住山人，愁殺檀門許元度。",
            "剝否窮時復泰來，選差鐵面頑翁住。",
            "倒携無柄苕箒樁，積世狐蹤盡掃去。",
            "就翻鰻井逗曹源，浩浩湯湯流溢江湖無著處。",
            "豈不勝越人歌來何暮，平生無襦今五袴。"
        ],
        "title": "賀頑極和尚住越州光孝",
        "id": "136ce3b3-133f-4dd7-8339-cf754cbf2a82"
    },
    {
        "author": "釋紹曇",
        "paragraphs": [
            "黄牛背上烏檻角，聲聲吹作村田樂。",
            "低入重淵高入雲，擬別宮商都是錯。",
            "斷煙明滅柘崗西，這嗚咿喚那嗚咿。",
            "天地豁空群動息，野花驚秀不萌枝。",
            "古今酬唱知何限，記得完全忘一半。",
            "木人巧弄沒絃琴，石女細呈氈柏板。",
            "年來節奏總輸君，聽徹無聲自返聞。",
            "一曲還鄉人錯聽，聚頭喚作梅花引。"
        ],
        "title": "聽烏檻角有感送衍上人歸鄉",
        "id": "7d20cb92-3f06-4615-9b91-25bdcdcb9cfd"
    },
    {
        "author": "釋紹曇",
        "paragraphs": [
            "大地人求巧，子獨全其拙。",
            "喫飯倒把匙，刺眼翻著襪。",
            "只知困守株，不愁飛辯月。",
            "天真未解分，混沌一團鐵。",
            "抱璞尋鑪鎚，巧手難施設。",
            "朅來就拙玲瓏陰，氈拍板合無絃琴。",
            "摘楊黄花嗑然笑，樵童牧豎皆知音。",
            "豈不見稜道者，破七蒲團無縫罅。",
            "鬼窟翻身呼大差，卷起簾來見天下。",
            "又不見隆藏主，此是吾家睡虎子。",
            "氣肅西風牙爪露，千林掃跡無狐兔。",
            "須知巧自拙中出，巧拙到頭無處覓。",
            "無尋覓處知端的，急來與汝粗拳喫。"
        ],
        "title": "舜侍者以拙自處請語爲警",
        "id": "0a972368-22af-4617-9a99-e33cb71b7642"
    },
    {
        "author": "釋紹曇",
        "paragraphs": [
            "大唐國，日本國，臨風放出遼天鶻。",
            "不隔重溟見得親，依然却被重溟隔。",
            "光禪拚不顧渾身，咬定牙關力訪尋。",
            "白浪堆頭航一葦，普通年遠只如今。",
            "焚香扣我西來旨，三十烏藤敲出髓。",
            "非佛非物亦非心，擬議白雲千萬里。",
            "結成不共戴天冤，怒氣蒸雲走出門。",
            "這回必要討分曉，歸問阿爺隆長老。"
        ],
        "title": "日本國光禪人旋鄉求語",
        "id": "8ddcdd12-9607-4ded-b549-bccf39a61db4"
    },
    {
        "author": "釋紹曇",
        "paragraphs": [
            "牧間今年六十八，湖上掩關期養拙。",
            "萬緣不掛一絲頭，對客懶饒三寸舌。",
            "問吾道，秧田潑綠農誇好。",
            "問吾禪，烟林噪晚聲未聞。",
            "無端外國人瞞我，插片木頭討甚麽。",
            "喫盞粗茶送出門，海山啼斷催歸鳥。"
        ],
        "title": "日本慈源禪人歸國請偈",
        "id": "4e6d36ee-941b-4fe0-b5ce-b6026d7768db"
    },
    {
        "author": "釋紹曇",
        "paragraphs": [
            "上人幼負凌雲志，十五爲僧今廿二。",
            "鯨波不怕嶮如崖，遠涉要明西祖意。",
            "老松陰下扣烟扉，未透慈溪劈箭機。",
            "滿口鄉談學唐語，帝都丁喚那斯祁。",
            "粗拳便欲攔胸𡎺，又恐傍觀分背觸。",
            "快歸省問老傳衣，古磵寒泉休瞪目。"
        ],
        "title": "日本玄志禪人請語",
        "id": "8f6c38cf-6bce-49bc-8b07-5d9a2f6b1ab8"
    },
    {
        "author": "釋紹曇",
        "paragraphs": [
            "日本國與大唐國，一片皇風無間隔。",
            "如將棗葉置針鋒，破草鞋跟天地窄。",
            "上人滿腹𡎺疑團，夷夏區分扣牧間。",
            "老懶不能分說得，隔林春鳥語綿蠻。",
            "當機爲汝分明舉，不涉離微急薦取。",
            "佛祖玄關錯踏翻，金烏飛上珊瑚樹。"
        ],
        "title": "示日本景用禪人",
        "id": "27fd2126-df14-42cb-adaa-28451bad4eff"
    },
    {
        "author": "釋紹曇",
        "paragraphs": [
            "勞生夢寐分途轍，深省一聲何處發。",
            "客繫楓林半夜舟，僧敲烟寺黄昏月。",
            "爭似凌霄峰頂頭，怒鯨吼徹千林秋。",
            "飽噇眠漢不知曉，有眼如盲還聽否。",
            "我儂會得無聞性，說與頭陀終不信。",
            "不信試歸撞擊看，風遞落花山意寒。"
        ],
        "title": "示寶頭陀之徑山打鐘",
        "id": "90827748-4614-41e2-9754-08307703d184"
    },
    {
        "author": "釋紹曇",
        "paragraphs": [
            "山房不識春風面，地爐宿火煨紅軟。",
            "寒涕垂頤午夢醒，饑腸殷殷晴雷轉。",
            "霜猿剝啄啟巖扉，漏泄天香入翠微。",
            "霧幕烟籠收不得，等閑勾引白雲歸。",
            "破藤床上生涯足，和土和灰擘柔玉。",
            "放憨一飽萬緣空，口唱山歌手捫腹。",
            "可中真味與誰論，脯麟膾鳳徒腥羶。",
            "向使懶殘知有此，肯把虛名眩天子。"
        ],
        "title": "煨芋",
        "id": "80e6dd51-3b7a-4fba-bac4-1f5bb9f8ff1b"
    },
    {
        "author": "釋紹曇",
        "paragraphs": [
            "小奚挑薺携籃去，尋遍頹垣與荒圃。",
            "根染微黄怯曉霜，葉鋪嫩綠滋春雨。",
            "沙瓶鳴井𣂏寒泉，膏泥濯盡誇芳鮮。",
            "松風飋飋沸茶鼎，晴窗喚醒幽人眠。",
            "細嚼甘香凝齒頰，味與首陽薇不別。",
            "茆舍清貧樂未涯，搜吟況有梅梢月。",
            "五陵玉筯耽膏腴，豈知菜味天淵殊。",
            "茶罷筇枝發清興，山後山前行一轉。"
        ],
        "title": "挑薺",
        "id": "ecae53e0-d5a1-45ff-ad12-7bb91025f092"
    },
    {
        "author": "釋紹曇",
        "paragraphs": [
            "老饕八十再生牙，爛嚼虛空吐出滓。",
            "點綴玲瓏巖下草，枝枝葉葉是曇花。"
        ],
        "title": "賀天童滅翁和尚",
        "id": "4bee86fd-203e-4c91-a1f8-eeef10d35dd7"
    },
    {
        "author": "釋紹曇",
        "paragraphs": [
            "前寶公兮後寶公，分身說法在玲瓏。",
            "參尋不用論賓主，十二面門元一同。"
        ],
        "title": "送僧參太白癡絕和尚并石溪和尚掛牌",
        "id": "fd893819-a8ea-4932-be34-7bf4b4939f3a"
    },
    {
        "author": "釋紹曇",
        "paragraphs": [
            "茂陰深處擊寒冰，洗得娘生兩耳清。",
            "塞斷不聽呼小玉，順風來聽偃溪聲。"
        ],
        "title": "送悟侍者參育王偃溪和尚",
        "id": "d970b8d6-5f94-4093-9a57-253f517c2f87"
    },
    {
        "author": "釋紹曇",
        "paragraphs": [
            "雲卧遺風仰正傳，接人全在钁頭邊。",
            "臨機不用閑忉怛，自有春山蕨豎拳。"
        ],
        "title": "送雲卧接待庵主",
        "id": "de7ce8a3-041f-42fd-a4df-c3a4f8cfec2e"
    },
    {
        "author": "釋紹曇",
        "paragraphs": [
            "雙檮定起月三更，倒跨金鰲戲八紘。",
            "袖裏門槌惡剌剌，德雲不敢占先行。"
        ],
        "title": "賀弁山和尚自雙林赴金山",
        "id": "38a7ca84-4aed-4c19-b289-4a391612e9c2"
    },
    {
        "author": "釋紹曇",
        "paragraphs": [
            "東谷生涯徹骨貧，煩君說與了師兄。",
            "一從鳳宿龍巢後，寶殿無人步月明。"
        ],
        "title": "送鑑禪人自天童之江心",
        "id": "29f49be8-387a-40ef-89c7-0873147a1f9d"
    },
    {
        "author": "釋紹曇",
        "paragraphs": [
            "懶織蒲鞋罷養親，入蟭螟眼皷煙塵。",
            "只將打發雲門手，更與玲瓏接一人。"
        ],
        "title": "賀天童心首座出世仗錫",
        "id": "703011c2-4e1d-4122-bf81-f99234f11da6"
    },
    {
        "author": "釋紹曇",
        "paragraphs": [
            "七佛已前曾賣弄，分明一塊爛枯柴。",
            "老盧不解擔當得，火種只今無地埋。"
        ],
        "title": "古樵",
        "id": "49b4bc00-7f7c-4cfa-892a-8adbd39c7b6c"
    },
    {
        "author": "釋紹曇",
        "paragraphs": [
            "訪戴歸來就繫舟，凍雲凝鎖玉花浮。",
            "漁蓑釣罷尋盟去，近岸不知飛白鷗。"
        ],
        "title": "雪磯",
        "id": "1f5c5a5b-c3d8-43d7-9132-a732f148b2e5"
    },
    {
        "author": "釋紹曇",
        "paragraphs": [
            "缺齒胡僧戲劇多，打虛空皷唱巴歌。",
            "山河大地連聲笑，爭奈聾人耳朶何。"
        ],
        "title": "無聞",
        "id": "54b68a72-ddc9-4d87-aa62-0fcb6d67bf80"
    },
    {
        "author": "釋紹曇",
        "paragraphs": [
            "非明非暗亦非臺，萬像從教影現來。",
            "剛被老盧書破壁，沒塵埃却有塵埃。"
        ],
        "title": "鏡堂",
        "id": "5f0d5a7c-1528-4bda-9ad4-89bb3aa8ffb9"
    },
    {
        "author": "釋紹曇",
        "paragraphs": [
            "格樣親傳鼻祖家，短簷時見夕陽斜。",
            "看渠巨闢通方眼，牛過依然露尾巴。"
        ],
        "title": "西窗",
        "id": "69787f7a-1982-49c7-a0c5-66c317becf45"
    },
    {
        "author": "釋紹曇",
        "paragraphs": [
            "仙苑春風幾奏名，三千年實結初成。",
            "曾將一點枝頭血，換得靈雲兩眼睛。"
        ],
        "title": "古桃",
        "id": "3e2088e5-73f6-4fc5-8c76-2ef57a38243b"
    },
    {
        "author": "釋紹曇",
        "paragraphs": [
            "一道陰凉自古來，依稀臨濟手親栽。",
            "枝枝葉葉垂清露，點得合城人眼開。"
        ],
        "title": "松州",
        "id": "c69bb3bb-6d0a-4857-9c0e-d9dbf3be7405"
    },
    {
        "author": "釋紹曇",
        "paragraphs": [
            "打硬工夫搆得深，誰知水底有蓬塵。",
            "放開一線路頭活，落賺幾多明眼人。"
        ],
        "title": "石井",
        "id": "19fc32a1-fec4-460a-8001-c9ab99ca8a12"
    },
    {
        "author": "釋紹曇",
        "paragraphs": [
            "半肩寒擁片殘雲，七佛相傳直至今。",
            "破碎不堪提掇處，朝陽正好下金針。"
        ],
        "title": "古衲",
        "id": "8dad4d21-6274-4303-b40a-609a671b8ab4"
    },
    {
        "author": "釋紹曇",
        "paragraphs": [
            "萬象森羅等印心，了無一物可疏親。",
            "大梅坐此成窠窟，到老何曾解轉身。"
        ],
        "title": "即翁",
        "id": "203a5087-8b93-448a-8ae5-2583137ba869"
    },
    {
        "author": "釋紹曇",
        "paragraphs": [
            "鴈峰削玉鎖層陰，彷彿梅陽瘴面春。",
            "回首揭天撾毒皷，聲怨何止十三人。"
        ],
        "title": "寄石溪和尚自鴈宕歸",
        "id": "4d0828e9-546d-4b8a-b968-74740d603009"
    },
    {
        "author": "釋紹曇",
        "paragraphs": [
            "三三五五戲平蕪，踏裂春風百草枯。",
            "莫寫溈山僧某甲，恐人悟作祖師圖。"
        ],
        "title": "題老融羣牛圖",
        "id": "1a0137a0-e8aa-4f95-bdb3-f03f55e7bc67"
    },
    {
        "author": "釋紹曇",
        "paragraphs": [
            "一從識得性分明，懶作春池皷吹聲。",
            "閑把六門深鎖斷，白蓮香散水風清。"
        ],
        "title": "題坐禪蝦蟆",
        "id": "e059c7e7-83f3-4391-a63e-157bbc50a185"
    },
    {
        "author": "釋紹曇",
        "paragraphs": [
            "大解脫門，無入作處。",
            "掣斷玄關，頭頭活路。",
            "信脚何妨行數步。"
        ],
        "title": "偈頌一百零二首  其一",
        "id": "b34191f2-3b73-48d1-8461-156327b4a2ae"
    },
    {
        "author": "釋紹曇",
        "paragraphs": [
            "德山軟頑，雲門放憨。",
            "救不得也，瞿曇瞿曇。",
            "我也無端入閙籃。"
        ],
        "title": "偈頌一百零二首  其二",
        "id": "d4553a53-a593-41b2-814c-052edd4fb064"
    },
    {
        "author": "釋紹曇",
        "paragraphs": [
            "震旦心宗，竺乾正眼。",
            "覿面當機，是非俱剗。",
            "不落思惟透險崖，階下漢。"
        ],
        "title": "偈頌一百零二首  其三",
        "id": "d6b1525b-1bb1-41bd-9dfb-e07e6a4ebb3d"
    },
    {
        "author": "釋紹曇",
        "paragraphs": [
            "臨崖擠人，惡語傷人。",
            "冤深潮海，嚼齒吞齦。",
            "啞，說著無非是惡心。"
        ],
        "title": "偈頌一百零二首  其四",
        "id": "5422a4bd-6f21-4568-b287-6b88202e5477"
    },
    {
        "author": "釋紹曇",
        "paragraphs": [
            "未入雞足山，不踏黄梅路。",
            "惡業苦無多，平白披毛去。",
            "明眼人前，一場笑具。"
        ],
        "title": "偈頌一百零二首  其五",
        "id": "7cb36d9b-e113-4dec-8901-7fad6f5d0d8d"
    },
    {
        "author": "釋紹曇",
        "paragraphs": [
            "現成箇，見得到，行得到，說得到。",
            "須彌燈王，狼籍不少。"
        ],
        "title": "偈頌一百零二首  其六",
        "id": "1447688a-a1e5-4577-8d4d-c64872c8bdff"
    },
    {
        "author": "釋紹曇",
        "paragraphs": [
            "山雨釀春寒，曉濕梅花重。",
            "結實較遲遲，且聽香浮動。",
            "化工有意待重來，永爲鼎鼐調羹用。"
        ],
        "title": "偈頌一百零二首  其七",
        "id": "c535ce2e-d9e1-4c70-9c23-22280d28b5e8"
    },
    {
        "author": "釋紹曇",
        "paragraphs": [
            "妙應群機，亨衢得路。",
            "浩浩塵中，如何辨主。",
            "辨得主，進退隨宜，不妨去住。",
            "倒跨楊岐三脚馿，南北東西誇獨步。"
        ],
        "title": "偈頌一百零二首  其八",
        "id": "eeb980c2-c1e7-4ab8-afd3-cfee2e0e5448"
    },
    {
        "author": "釋紹曇",
        "paragraphs": [
            "拘尸羅城，娑羅雙樹。",
            "死款難翻，賊身全露。",
            "引得波旬，叢然笑舞。",
            "後代兒孫口似椎，有屈誰伸訴，山花點滴啼紅雨。"
        ],
        "title": "偈頌一百零二首  其九",
        "id": "172e20e9-c24a-472f-8f67-f62ed2f7f8e6"
    },
    {
        "author": "釋紹曇",
        "paragraphs": [
            "衲僧拄杖頭，一升三合米。",
            "今年春雨多，一飽應難擬。",
            "覺海山仙，聞如是語。",
            "怒髮衝冠，驅神駕鬼。",
            "誅雲師，掃烟翠。",
            "放出金烏出海門，且聽歌舞樂豐年，只圖一箇不知恩。"
        ],
        "title": "偈頌一百零二首  其一○",
        "id": "53301aba-c0a1-47c3-a7bc-f8f2cb688372"
    },
    {
        "author": "釋紹曇",
        "paragraphs": [
            "寒食清明節，人家拜掃時。",
            "紙灰粘蝶翅，啼血染花枝。",
            "追親思遠，寫恨含悲。",
            "不論富貴，大小由之。",
            "唯有林泉衲子，無思無念，無欲無爲。",
            "圓蒲靜倚，瘦策閑戲。",
            "燕子自長春寂寂，長歌一曲囉囉哩，不是知音說向誰。"
        ],
        "title": "偈頌一百零二首  其一一",
        "id": "2874149e-ca6b-4b85-a4c3-850e5e0e0b1a"
    },
    {
        "author": "釋紹曇",
        "paragraphs": [
            "從上爪牙，千差萬別。",
            "截鶴續鳬，傷龜恕鼈。",
            "拄杖子，不入這保社。",
            "顢顢頇頇，跛跛挈挈。",
            "有眼如盲，有舌如結。",
            "靜倚松根，憨眠不徹。",
            "佛法從教爛似泥，不說不說。"
        ],
        "title": "偈頌一百零二首  其一二",
        "id": "9e2f6dce-ccf9-494d-8655-2deb2da4ed8e"
    },
    {
        "author": "釋紹曇",
        "paragraphs": [
            "薄福住山，渾無暇日。",
            "忙時直是閑，緩處非常急。",
            "驅園夫奴子，鋤菜地，掃松行；指莫監楊團，拆東籬，補西壁。",
            "眼前事亂如麻，脚跟下黑如漆。",
            "驀有箇漢出來道，長老何太區區，只向道，任是七佛祖師，亦無這箇消息。"
        ],
        "title": "偈頌一百零二首  其一三",
        "id": "bc4f6ff4-3212-45fd-b1cd-b1c7e2879b15"
    },
    {
        "author": "釋紹曇",
        "paragraphs": [
            "撼茶樹，偷筍去。",
            "角虎出林，鐵蛇橫路，毒氣炎炎如火聚。",
            "眨上眉毛見得親，靈跡不在猿啼處。"
        ],
        "title": "偈頌一百零二首  其一四",
        "id": "3194a368-770e-4ffc-8e56-89c7d7827a7c"
    },
    {
        "author": "釋紹曇",
        "paragraphs": [
            "祖翁田地絕邊垠，契券分明孰敢侵。",
            "削盡春風閑草木，松濤翻月竹篩金。"
        ],
        "title": "偈頌一百零二首  其一五",
        "id": "8ebdac41-48fd-4c0e-8b3a-89cdc072b698"
    },
    {
        "author": "釋紹曇",
        "paragraphs": [
            "肥馬碌碌，瘦馬碌碌。",
            "醫得眼前瘡，剜却心頭肉。",
            "朝不足，莫不足，六六依然三十六。",
            "雲門見睦州，良遂參麻谷。"
        ],
        "title": "偈頌一百零二首  其一六",
        "id": "98e684ef-7706-49fe-a955-a0313a954b9c"
    },
    {
        "author": "釋紹曇",
        "paragraphs": [
            "萬機休罷住雲間，門掩青蘿竟日閑。",
            "時聽嗚咿歌一曲，倒騎黄犢出松關。",
            "若作佛法會，錦包特石。",
            "若作世諦會，鐵裹泥團。",
            "惆悵無人知此意，臨風拍碎石闌干。"
        ],
        "title": "偈頌一百零二首  其一七",
        "id": "a6f61573-ab88-48fb-99f0-5ae658e51042"
    },
    {
        "author": "釋紹曇",
        "paragraphs": [
            "有服藥，甚功效。",
            "不收肘後方書，不入神農本草。",
            "善財採處不識真，文殊用之不得妙。",
            "佛壟信手拈來，百病根源俱掃。"
        ],
        "title": "偈頌一百零二首  其一八",
        "id": "278e2ca4-b9d4-424d-b1f0-dc6e88215f6f"
    },
    {
        "author": "釋紹曇",
        "paragraphs": [
            "烟晴竹樹啼姑惡，月冷松梢哭子規。",
            "莫謂一聲聲破夢，未歸須憶到家時。"
        ],
        "title": "偈頌一百零二首  其一九",
        "id": "1f1c014e-b895-4dc6-af3e-400109365cda"
    },
    {
        "author": "釋紹曇",
        "paragraphs": [
            "三日晴，五日雨。",
            "無象太平，滿田禾黍。",
            "不作佛法商量，亦非世諦流布。",
            "碧眼黄頭總不知，問訊輪皴拄杖子，牢記取。"
        ],
        "title": "偈頌一百零二首  其二○",
        "id": "2d1850df-96c7-4408-804e-2058893e184f"
    },
    {
        "author": "釋紹曇",
        "paragraphs": [
            "顯大機，明大用，六月黄河連底凍。",
            "千聖不携，已靈不重。",
            "带角披毛異類行，漆桶漆桶。"
        ],
        "title": "偈頌一百零二首  其二一",
        "id": "45530459-78e7-4353-8676-cbb99872c4e3"
    },
    {
        "author": "釋紹曇",
        "paragraphs": [
            "有亦不管，無亦不管。",
            "飯來開口，睡來合眼。"
        ],
        "title": "偈頌一百零二首  其二二",
        "id": "184a6ac0-b207-410b-baf0-b580f8a2e366"
    },
    {
        "author": "釋紹曇",
        "paragraphs": [
            "出佛身血，破和合僧。",
            "馿腮馬頷，逞技矜能。",
            "堪笑靈山兒戲劇，聚頭爭看蠟人冰。"
        ],
        "title": "偈頌一百零二首  其二三",
        "id": "1990a050-04e6-40ac-96c7-316a75708905"
    },
    {
        "author": "釋紹曇",
        "paragraphs": [
            "丹桂飄庭際，寒蛩語砌陰。",
            "聲聲調雅奏，點點簇黄金。",
            "盡情拈出，宴樂嘉賓，佛壟雖貧未是貧。"
        ],
        "title": "偈頌一百零二首  其二四",
        "id": "61fb33b0-9606-4ab1-a941-dd51eb0b6367"
    },
    {
        "author": "釋紹曇",
        "paragraphs": [
            "有一物，無人識。",
            "或在東南，或居西北。",
            "破草鞋跟踏著，價重千金；折拄杖頭挑來，分文不直。",
            "識不識，吳地冬瓜，鎮州蘿蔔。"
        ],
        "title": "偈頌一百零二首  其二五",
        "id": "05701561-9100-4faa-8cd0-8511c4b0eb4d"
    },
    {
        "author": "釋紹曇",
        "paragraphs": [
            "一月行空，千門賞玩。",
            "自己光明，幾人著眼。",
            "馬師父子盡力揩磨，不得一半。",
            "諸人要見真月麽，何似破漆碗。"
        ],
        "title": "偈頌一百零二首  其二六",
        "id": "081dfdfc-486f-469c-a32f-725924dae4f5"
    },
    {
        "author": "釋紹曇",
        "paragraphs": [
            "正令全提，無在不在。",
            "簸箕有唇，洞庭無蓋。",
            "若作奇特商量，入地獄如箭射。",
            "不作奇特商量，入地獄如箭射。"
        ],
        "tags": [
            "洞庭湖"
        ],
        "title": "偈頌一百零二首  其二七",
        "id": "a6359e2f-aead-4c42-bdb8-82b8af96c3d2"
    },
    {
        "author": "釋紹曇",
        "paragraphs": [
            "地僻雲深，秋高境寂。",
            "堂戶凄凉，無人面壁。",
            "浄地上誰肯狼籍。"
        ],
        "title": "偈頌一百零二首  其二八",
        "id": "762ce0e8-16db-46cb-960a-ba51376c209d"
    },
    {
        "author": "釋紹曇",
        "paragraphs": [
            "甘菊舒黄，茱萸噴香。",
            "淵明錯會，耽賞重陽。",
            "采采東籬下，南山見未忘。",
            "剛道花枝有短長。"
        ],
        "title": "偈頌一百零二首  其二九",
        "id": "9e6ce971-0a0b-4bea-b38a-b06c80ad4ab6"
    },
    {
        "author": "釋紹曇",
        "paragraphs": [
            "繭足尋莊到海門，天衣往事與誰論。",
            "長空雁影沉寒水，瘦立西風幾斷魂。"
        ],
        "title": "偈頌一百零二首  其三○",
        "id": "92bfb2a5-b024-4437-8e5c-da2b4b5cc532"
    },
    {
        "author": "釋紹曇",
        "paragraphs": [
            "鼠竊竺乾，身逃震旦。",
            "合火分贓，兒孫無眼。",
            "死款諸方不言，今朝佛壟分明斷。",
            "以何爲據，看。"
        ],
        "title": "偈頌一百零二首  其三一",
        "id": "02766500-4ceb-4b1e-a903-7f9bc6096a48"
    },
    {
        "author": "釋紹曇",
        "paragraphs": [
            "無量劫來，七顛八倒。",
            "打破虛空，全身入草。"
        ],
        "title": "偈頌一百零二首  其三二",
        "id": "bf85693b-d14a-49f6-a443-1b406f053a99"
    },
    {
        "author": "釋紹曇",
        "paragraphs": [
            "佛壟開爐，寒灰死火。",
            "撥著星兒，彌天罪過。",
            "笑倒嵩山破竈墮。"
        ],
        "title": "偈頌一百零二首  其三三",
        "id": "4e2934c6-098e-4bf8-b8a3-f8fdad3a2b50"
    },
    {
        "author": "釋紹曇",
        "paragraphs": [
            "冬至日舒長，這箇長多少。",
            "虛空爲尺不能量，蟭螟眼中盛恰好。",
            "盛恰好，衒惑神光，迷逢達磨。"
        ],
        "title": "偈頌一百零二首  其三四",
        "id": "b02ee5e6-63a6-46fa-8381-3a8b0b8a5c4c"
    },
    {
        "author": "釋紹曇",
        "paragraphs": [
            "我也無端到住山，忙忙業識不曾閑。",
            "白雲拂盡到枯葉，恐礙采樵人往還。",
            "寒松瑟瑟，幽鳥關關。",
            "家私花擘盡，誰道語音蠻。"
        ],
        "title": "偈頌一百零二首  其三五",
        "id": "07d1c1b9-bb62-4b00-9902-ecb539ff8984"
    },
    {
        "author": "釋紹曇",
        "paragraphs": [
            "生平說大脫空，今受活地獄報。",
            "一片無骨舌頭，數日和根爛了。"
        ],
        "title": "偈頌一百零二首  其三六",
        "id": "02e11221-4310-4a15-b1bf-b902fca3f0e6"
    },
    {
        "author": "釋紹曇",
        "paragraphs": [
            "古檜吟風，寒鴉布陣。",
            "不落見聞，幾人錯認。",
            "不錯認，道士擎拳，闍梨問訊。"
        ],
        "title": "偈頌一百零二首  其三七",
        "id": "b066e622-4ff8-4c13-8541-a3c85c067f7e"
    },
    {
        "author": "釋紹曇",
        "paragraphs": [
            "祝融峰，萬年松。",
            "翠陰籠鶴，瑞氣蟠龍。",
            "用獻聖明天子壽，枝枝葉葉自春風。"
        ],
        "title": "偈頌一百零二首  其三八",
        "id": "e80c8fec-ce37-431f-b090-f7fbb6797dd9"
    },
    {
        "author": "釋紹曇",
        "paragraphs": [
            "入荒田不揀，信手拈來草。",
            "緯地與經天，頭頭俱是妙。",
            "打成一片見全功，碧眼黄頭俱靠倒。",
            "豈不見長慶稜道者坐破蒲團，一箇兩箇三箇，四五六七箇，家風狼籍知多少。"
        ],
        "title": "偈頌一百零二首  其三九",
        "id": "e67c9a91-3c91-4de1-86d0-0e31f1ba0b3b"
    },
    {
        "author": "釋紹曇",
        "paragraphs": [
            "大道無方，至尊無位。",
            "睿哲文明，垂衣而治。",
            "堯風舜日萬斯年，舉世無思不戴天。"
        ],
        "title": "偈頌一百零二首  其四○",
        "id": "0955d5d6-9ae7-4634-a2ce-8f78a1f1a901"
    },
    {
        "author": "釋紹曇",
        "paragraphs": [
            "高價賣生姜，雪真珠滿床。",
            "清貧雖徹骨，富敢鬭君王。",
            "灼然如是，膾身爲食，漬血爲漿，盡情供養，猶未相當。",
            "若也未是，和烟耕綠野，枯笛送斜陽。"
        ],
        "title": "偈頌一百零二首  其四一",
        "id": "0844f3e2-0573-4113-a7b2-2c6e5ea14a74"
    },
    {
        "author": "釋紹曇",
        "paragraphs": [
            "這一燈，處甚起。",
            "沒蹤由，難擬議。",
            "三賢十聖眼見如盲，芥狗泥豬放光動地。",
            "大家吹滅暗中行，然燈佛在你脚底。"
        ],
        "title": "偈頌一百零二首  其四二",
        "id": "c0b44488-3548-4e2a-892a-26b6e3df7786"
    },
    {
        "author": "釋紹曇",
        "paragraphs": [
            "浪蕩貪觀野鴨兒，犯叢林合講清規。",
            "鼻頭捏破知慚愧，燒炷楓香供養伊。"
        ],
        "title": "偈頌一百零二首  其四三",
        "id": "a8fc46e4-4c0b-4201-8d70-fdf0ac316c5d"
    },
    {
        "author": "釋紹曇",
        "paragraphs": [
            "枯木糝瑶花，虛庭封玉砌。",
            "少室謾安心，神光空折臂。",
            "不墮功勛一色邊，闌干誰共倚。"
        ],
        "title": "偈頌一百零二首  其四四",
        "id": "fdc3e049-5a36-47d3-8778-09477ed028a0"
    },
    {
        "author": "釋紹曇",
        "paragraphs": [
            "四十九年，欺胡謾漢。",
            "疾入涅槃，救得一半。",
            "諦觀紫磨金色身，涴却娘生眼。"
        ],
        "title": "偈頌一百零二首  其四五",
        "id": "6c5776e1-a4c7-4a71-af01-b4b8417cfca8"
    },
    {
        "author": "釋紹曇",
        "paragraphs": [
            "我有一機，極盡玄微。",
            "饑來喫飯，寒來著衣。",
            "我有一句，包羅今古。",
            "犬吠枯樁，貓捉老鼠。"
        ],
        "title": "偈頌一百零二首  其四六",
        "id": "034befe2-64a8-4382-82ce-52844b07a0fc"
    },
    {
        "author": "釋紹曇",
        "paragraphs": [
            "花錦蝶翻紅，柳烟鶑織曉。",
            "曾不動機絲，奪盡春工巧。",
            "玄中玄，妙中妙。",
            "三世諸佛覷不破，歷代祖師窮不到。",
            "窮得到，寒食清明，家家拜掃。"
        ],
        "title": "偈頌一百零二首  其四七",
        "id": "d167cf84-d6e1-4837-8951-055a24c40971"
    },
    {
        "author": "釋紹曇",
        "paragraphs": [
            "路透清波，山橫翠壁。",
            "樓閣門開，從這裡入。"
        ],
        "title": "偈頌一百零二首  其四八",
        "id": "df2c6afe-3e73-424e-bf02-07e4e0122680"
    },
    {
        "author": "釋紹曇",
        "paragraphs": [
            "三十二相，八十種好。",
            "馬頷馿腮，彌天羅過。",
            "新法華，因甚刺腦入膠盆。",
            "過在你，殃及我。"
        ],
        "title": "偈頌一百零二首  其四九",
        "id": "2a84f7cc-2ed0-4d24-b155-da46de9b9616"
    },
    {
        "author": "釋紹曇",
        "paragraphs": [
            "正直聰明，風流儒雅。",
            "堅護法城，策勳千載。",
            "李將軍有佳聲在。"
        ],
        "title": "偈頌一百零二首  其五○",
        "id": "bad8d3ee-4dfa-442a-994e-6c87f0a4d963"
    },
    {
        "author": "釋紹曇",
        "paragraphs": [
            "靈鷲峰前，熱血相噴。",
            "覺城東際，陷坑無底。",
            "失脚休論後與先，癡翁何似我風顛。"
        ],
        "title": "偈頌一百零二首  其五一",
        "id": "0ec44283-a3cc-4bef-8cf9-03442a40289b"
    },
    {
        "author": "釋紹曇",
        "paragraphs": [
            "智與理冥，神與境會。",
            "碎維摩床，斷毗盧髻。",
            "碧眼黄頭著眼覷，百雜碎。"
        ],
        "title": "偈頌一百零二首  其五二",
        "id": "2e70e607-cb31-432a-817e-260aaef95a9c"
    },
    {
        "author": "釋紹曇",
        "paragraphs": [
            "頂𩕳機，法空座。",
            "不涉思而知，不動步而到，無端入荒草。"
        ],
        "title": "偈頌一百零二首  其五三",
        "id": "66432579-09a0-434b-b51a-d8c5dc9da5d8"
    },
    {
        "author": "釋紹曇",
        "paragraphs": [
            "借家傳帝網絲，下公子仙鼇釣。",
            "捩轉衲僧鼻頭，撩撥諸方一笑。",
            "鯤化鵬飛總未知，推蓬對月平分破。",
            "却請維那，揚帆皷棹。"
        ],
        "title": "偈頌一百零二首  其五四",
        "id": "12bae0fd-d3e2-4482-bd7f-c6c70064a607"
    },
    {
        "author": "釋紹曇",
        "paragraphs": [
            "韓柳肺腸，蘇黄骨髓。",
            "點著禪衣，香風匝地。",
            "七十二峰增秀氣。"
        ],
        "title": "偈頌一百零二首  其五五",
        "id": "d10df84e-07cf-4adb-a07a-f884196f5971"
    },
    {
        "author": "釋紹曇",
        "paragraphs": [
            "共飯江湖，何須晙鬭。",
            "含血噴人，先污其口。",
            "結成不共戴天冤，句句無非是駡門。"
        ],
        "title": "偈頌一百零二首  其五六",
        "id": "ae6adc4f-5722-42b8-8c01-b98a40461e82"
    },
    {
        "author": "釋紹曇",
        "paragraphs": [
            "三百斤鐵枷，數載無人荷。",
            "颺在壁根頭，只得冤讎到。",
            "口款分明不可翻，老肩無力也須擔。"
        ],
        "title": "偈頌一百零二首  其五七",
        "id": "8973871c-c83d-428f-bb17-01e7a153fce9"
    },
    {
        "author": "釋紹曇",
        "paragraphs": [
            "尊貴中來，報土無差。",
            "瓊琚庭院，錦綉樓臺。",
            "何似靈山聽法華，聯鑣穩駕白牛車。"
        ],
        "title": "偈頌一百零二首  其五八",
        "id": "dc90772a-2ec8-4e52-a764-6cfadc9e0936"
    },
    {
        "author": "釋紹曇",
        "paragraphs": [
            "老倒住山，全無伎倆。",
            "揖客低腰，逢僧合掌。",
            "雖然俯順時宜，不礙當機收放。",
            "鯤化鵬飛羽翼齊，摶扶一舉青霄上。"
        ],
        "title": "偈頌一百零二首  其五九",
        "id": "f274177c-8be1-4190-84b4-a2f8fce07760"
    },
    {
        "author": "釋紹曇",
        "paragraphs": [
            "盧老無端颺下柴，碓頭舂出古菱花。",
            "惡聲千載成狼籍，養子誰人解克家。"
        ],
        "title": "偈頌一百零二首  其六○",
        "id": "22294de8-801d-4408-835d-600b6770ae5b"
    },
    {
        "author": "釋紹曇",
        "paragraphs": [
            "三伏走人間，炎蒸汗如雨。",
            "非無休歇時，亦無栖泊處。",
            "拄杖子，脊梁生鐵鑄，浩浩塵中能辨主。",
            "歸來息影翠微深，抹月披雲，截斷千差路。"
        ],
        "title": "偈頌一百零二首  其六一",
        "id": "c884d229-f09b-479d-bae4-e36b5b93a29c"
    },
    {
        "author": "釋紹曇",
        "paragraphs": [
            "籬菊鋪黄，茱萸噴香。",
            "淵明錯會，耽賞重陽。",
            "何似林間衲子，無榮無辱，無可思量。",
            "飽噇香積飯，高卧古禪床。",
            "是佛是魔俱掃跡，獻花無路鳥空忙。"
        ],
        "title": "偈頌一百零二首  其六二",
        "id": "9e7cebfe-cda9-42ac-948d-d2bd192eeb4e"
    },
    {
        "author": "釋紹曇",
        "paragraphs": [
            "湖山蒼蒼，湖水茫茫。",
            "丹楓飄錦，金橘鋪黄。",
            "明眼衲僧，隨境轉聖凡，無處覓行藏。"
        ],
        "title": "偈頌一百零二首  其六三",
        "id": "122f1f5d-51b1-44ff-8776-a908e2b3ce68"
    },
    {
        "author": "釋紹曇",
        "paragraphs": [
            "太白峰前施小伎，淵嘿雷霆人自畏。",
            "瓦礫翻成釋梵宮，古佛門風重振起。",
            "不墮功勳，等閑遊戲。",
            "金毛獅子忽翻身，草木昆蟲俱收淚。"
        ],
        "title": "偈頌一百零二首  其六四",
        "id": "b6c85acc-c9d5-43c4-ae1e-b63df4b81d24"
    },
    {
        "author": "釋紹曇",
        "paragraphs": [
            "覺城東際，小小叢林。",
            "旃檀圍繞，獅子嚬呻。",
            "蘿月四窗雲萬壑，見成一片祖師心。",
            "眼裏無筋一世貧。"
        ],
        "title": "偈頌一百零二首  其六五",
        "id": "cc0a01ad-f676-411b-a7ff-1d6cfb762acc"
    },
    {
        "author": "釋紹曇",
        "paragraphs": [
            "落寞山家，忙如火急。",
            "趁晴刈茆，带霜收橘。",
            "山僧冷地思量，盡把家私狼籍。",
            "日日日東上，日日日西沒。"
        ],
        "title": "偈頌一百零二首  其六六",
        "id": "e6999632-4629-43b3-820e-f131f39f53b1"
    },
    {
        "author": "釋紹曇",
        "paragraphs": [
            "久病脚力衰，嬰兒學移步。",
            "喪盡目前機，辯得麈中主。",
            "鼻直眼橫，皮穿骨露。",
            "馿不成兮馬不成，且無描摸處。",
            "賺殺僧繇吳道子。"
        ],
        "title": "偈頌一百零二首  其六七",
        "id": "5d47276c-0aa5-47a9-abac-edb84d71bbc1"
    },
    {
        "author": "釋紹曇",
        "paragraphs": [
            "大康山，楊浮山。",
            "撞頭搕額，共打鄉談。",
            "其中切脚無人會，一大藏教，華梵重翻。"
        ],
        "title": "偈頌一百零二首  其六八",
        "id": "ad18d80e-367f-4c76-aae3-5a8db20a6b50"
    },
    {
        "author": "釋紹曇",
        "paragraphs": [
            "西風簇浪花，太湖連底凍。",
            "冷照玉奩清，一片無瑕縫。",
            "面目分明，眼睛定動。",
            "不墯虛凝裂萬差，漆桶漆桶。"
        ],
        "tags": [
            "太湖"
        ],
        "title": "偈頌一百零二首  其六九",
        "id": "dbae45ee-77eb-49aa-bac7-2a6ff6ad5a70"
    },
    {
        "author": "釋紹曇",
        "paragraphs": [
            "梅開的皪花，徑糝模糊雪。",
            "裝點早春容，慶賀新年節。",
            "少室家風，全機漏泄。",
            "堪笑神光不識瞥，白把一枝臂折。",
            "有屈難伸說，無端拄杖重饒舌。"
        ],
        "title": "偈頌一百零二首  其七○",
        "id": "d3bbd294-4862-4b2a-93de-fc9f2cb163f4"
    },
    {
        "author": "釋紹曇",
        "paragraphs": [
            "生諸馮，御飛龍。",
            "昇平寰宇，舜日堯風。",
            "林下野人思報德，只憑拄杖爲流通。",
            "雲卧難逃至化中。"
        ],
        "title": "偈頌一百零二首  其七一",
        "id": "34212a95-ef3f-4e9c-838b-a6c1a60c67c9"
    },
    {
        "author": "釋紹曇",
        "paragraphs": [
            "楊岐栗棘蓬，臨際清凉樹。",
            "钁頭無柄，正好栽培，版齒生毛，不妨吞吐。",
            "一抽三，二添四，跛脚雲門，乾坤獨步。",
            "瞎人天眼分緇素。"
        ],
        "title": "偈頌一百零二首  其七二",
        "id": "53bd67e5-748b-4304-aa52-2f59a341f9e9"
    },
    {
        "author": "釋紹曇",
        "paragraphs": [
            "人間萬斛金蓮，競賞元宵佳節。",
            "法華徹骨貧窮，鬭勝不如鬭劣。",
            "室內一盞燈，燦燦心花發。",
            "不夜光明照古今，見得分明，眼裏重添屑。"
        ],
        "title": "偈頌一百零二首  其七三",
        "id": "a1b38084-5fb9-43e8-b329-7599692b4d97"
    },
    {
        "author": "釋紹曇",
        "paragraphs": [
            "脚跨馬師門，便有彌天過。",
            "喝得耳朶聾，扭得鼻頭破。",
            "縱大雄老虎略露爪牙，脫百丈野狐不昧因果。",
            "說條念貫，監本無端，不獨瞞人亦自瞞。"
        ],
        "title": "偈頌一百零二首  其七四",
        "id": "ae1f8b03-de53-4142-b751-2a49dedbf99b"
    },
    {
        "author": "釋紹曇",
        "paragraphs": [
            "凍折枯梅，三兩枝亞。",
            "香度野橋，影橫茆舍。",
            "道人鼻觀相忘，有眼如盲，不被這些留礙。",
            "可憐鬼窟藏身，喚起來，雪團打，雪團打。"
        ],
        "title": "偈頌一百零二首  其七五",
        "id": "1c6b8cd3-e206-42a7-bce4-00caefd77969"
    },
    {
        "author": "釋紹曇",
        "paragraphs": [
            "拽杖出烟霞，紅塵去路賒。",
            "淡金垂柳線，寒玉點梅花。",
            "觸目分羣象，當機裂萬差。",
            "豈不見太原孚上座，樓頭吹畫角，喪盡潑生涯。",
            "活與深深掘窖埋。"
        ],
        "title": "偈頌一百零二首  其七六",
        "id": "69079f6f-9f6f-4884-9bd8-07d8533940a8"
    },
    {
        "author": "釋紹曇",
        "paragraphs": [
            "百鳥啼春風，村村自花柳。",
            "揭示目前機，大地人知有。",
            "隨聲逐色，活陷重圍。",
            "蓋色騎聲，翻成窠臼。",
            "牢關擊碎，海岳平沈。",
            "山鳥自啼花自笑，到頭一點不關心。"
        ],
        "title": "偈頌一百零二首  其七七",
        "id": "a4af8be3-5240-4e26-bc9d-d5af9ec60ebe"
    },
    {
        "author": "釋紹曇",
        "paragraphs": [
            "家住雲坳，蓋頭把茆。",
            "蓬門無鑰，誰解推敲。",
            "萬籟聲沈，鳥啼幽谷。",
            "千林色靜，月掛寒梢。",
            "風簷索寞人投宿，睡到平明手脚交。",
            "更問其中端的，床頭木枕子，葛坦半中凹。"
        ],
        "title": "偈頌一百零二首  其七八",
        "id": "fd8eeade-7aed-4c22-9591-588faf8de89d"
    },
    {
        "author": "釋紹曇",
        "paragraphs": [
            "毒窠蜂，惡相從。",
            "棒不至心死，喝不到耳聾。",
            "撥玄樞於機輪轉處，喪家私於小玉聲中。",
            "怨無窮，恨無窮。",
            "有口不能分雪得，一年一度，且聽落花啼鳥訴春風。"
        ],
        "title": "偈頌一百零二首  其七九",
        "id": "ff87c5c6-202e-4b9f-8923-941b629fde44"
    },
    {
        "author": "釋紹曇",
        "paragraphs": [
            "拽轉十二時，不與諸塵對。",
            "飽和羅飯，瘦策閑嬉。",
            "三箇成團，四箇作隊。",
            "向雲坳磵曲，采蕨蕈煎茶，縷筍芹爲膾。",
            "彌勒不知，釋迦不會。",
            "剛被春風透密機，高林破曉鶑吟碎。",
            "眼裏聞聲，且居門外。"
        ],
        "title": "偈頌一百零二首  其八○",
        "id": "7274eab3-7eb6-405a-b348-77d5ad3343ec"
    },
    {
        "author": "釋紹曇",
        "paragraphs": [
            "玩犀牛，呼小玉。",
            "一種風標，十分塵俗。",
            "勤巴子病入膏肓，老鹽官笑含鴆毒。",
            "花簇簇，錦簇簇，雲峰老人曾刮目。",
            "我從山水窟中來，自謂一生看不足。",
            "看不足，眨得眼來，雲歸幽谷。"
        ],
        "title": "偈頌一百零二首  其八一",
        "id": "cf65e5bf-cabc-48f6-a22e-93beaf6d5322"
    },
    {
        "author": "釋紹曇",
        "paragraphs": [
            "路隔重湖，一塵不到。",
            "片段白雲，綿蠻幽鳥。",
            "靜倚石闌聽，穩拂苔衣卧，此樂只應林下有，人間少。",
            "衲僧家，眼裏著得須彌山，耳裏著得四大海，聲色堆頭，閑行閑坐，全身入荒草。"
        ],
        "title": "偈頌一百零二首  其八二",
        "id": "af48a426-f4c8-4682-92c5-b60abcd298a5"
    },
    {
        "author": "釋紹曇",
        "paragraphs": [
            "水洗硬石頭，浪打枯楊樹。",
            "浄智裝嚴功德聚。",
            "雖然脫體無塵，未是透法身句。",
            "如何是透法身句，只有湖水無行路。"
        ],
        "title": "偈頌一百零二首  其八三",
        "id": "7829911f-ea32-464f-b860-da2cf7954388"
    },
    {
        "author": "釋紹曇",
        "paragraphs": [
            "觸翻茶瓢，眉毛掛劍。",
            "殺活不分，邪正難辨。",
            "古今同轍不同途，妙悟玄機轆轆轉。"
        ],
        "title": "偈頌一百零二首  其八四",
        "id": "e351a895-8850-4760-88ce-0716f8cf6893"
    },
    {
        "author": "釋紹曇",
        "paragraphs": [
            "燕語雕梁，綠陰覆牆。",
            "繰車聲軋軋，風遞繭絲香。"
        ],
        "title": "偈頌一百零二首  其八五",
        "id": "5d9bdbe7-5ca3-4961-8f6e-a98faeebf23a"
    },
    {
        "author": "釋紹曇",
        "paragraphs": [
            "不擬寒山落韻詩，未傳盧老潑禪衣。",
            "脚頭活取通霄路，來透庭前剗草機。"
        ],
        "title": "偈頌一百零二首  其八六",
        "id": "73269b78-fe83-40d0-aa31-1710f1abac7d"
    },
    {
        "author": "釋紹曇",
        "paragraphs": [
            "枕石安眠，山雲四屯。",
            "救不得也，浣盆浣盆。",
            "更說甚德山臨際，棒如雨點，喝似雷奔。",
            "草迷人去路，月掛客愁村。"
        ],
        "title": "偈頌一百零二首  其八七",
        "id": "56ebcbb4-2a20-4bd6-92f4-03a4422a1d46"
    },
    {
        "author": "釋紹曇",
        "paragraphs": [
            "茆屋賦新詩，內院尋知識。",
            "身從勝境中來，句自活法中得。",
            "非身非句，絕毫絕釐，慈氏少陵安得知。",
            "法華不敢輕饒舌，只恐山禽語带徼。"
        ],
        "title": "偈頌一百零二首  其八八",
        "id": "0191071d-3b09-456b-9a6d-79afe08cd1d9"
    },
    {
        "author": "釋紹曇",
        "paragraphs": [
            "鴆鳥毛，蠱毒水。",
            "毒不傷人，何妨服餌。",
            "只有這些兒，含毒噴人，深入骨髓。",
            "三世諸佛畏之如兔見蒼鷹，歷代祖師遠之如龍怖金翅。",
            "唯有活衲僧，嗜之如鼎味，粉骨碎身猶未已。",
            "貪他底，著他底。",
            "佛也如何救得你。"
        ],
        "title": "偈頌一百零二首  其八九",
        "id": "6c59cdad-a002-459d-9726-d467db36ff63"
    },
    {
        "author": "釋紹曇",
        "paragraphs": [
            "打頭不遇作家，謾說俱輪先度。",
            "饒伊諸漏頓超，到底終成染污。",
            "不染污，活眼點開，光吞寰宇。"
        ],
        "title": "偈頌一百零二首  其九○",
        "id": "409ddcfa-ae2d-4fe2-a45c-a0e9fdfc0366"
    },
    {
        "author": "釋紹曇",
        "paragraphs": [
            "六用門頭，力戰爭奪，鎗殺賊陣雲橫。",
            "群魔竄入藕絲孔，竟挽天河洗甲兵。",
            "凌烟閣就，汗血功成。",
            "高枕圓蒲塵夢破，隔窗幽鳥話昇平。",
            "灼然如是，千聖同盟。",
            "諸禪德，若也脚跟浮逼逼，畫堂立變鐵圍城。"
        ],
        "title": "偈頌一百零二首  其九一",
        "id": "31232533-7dc9-48ca-9db3-bfd4be72db34"
    },
    {
        "author": "釋紹曇",
        "paragraphs": [
            "久雨不晴，高低水平。",
            "浸爛釋迦鼻孔，淹鱉迦葉眼睛。",
            "拄杖子，天造草昧，宜建侯而不寧。",
            "豁開正眼明如日，掃蕩重昏天宇清。"
        ],
        "title": "偈頌一百零二首  其九二",
        "id": "aac7247f-7b65-4fe8-be39-76a459b061e2"
    },
    {
        "author": "釋紹曇",
        "paragraphs": [
            "住院恰周年，日夜荒忙殺。",
            "園荒手自鉏，屋老身驚壓。",
            "費盡心神，百醜千拙。",
            "翻思三条椽下，噇飯噇眠。",
            "凡聖情空，心行處滅，赤條條地生涯別。",
            "生涯別，羊頭車子推明月。"
        ],
        "title": "偈頌一百零二首  其九三",
        "id": "50a17bdf-7e48-4e85-9827-06bc3a341349"
    },
    {
        "author": "釋紹曇",
        "paragraphs": [
            "南宕湖邊，天台山上。",
            "踏斷石橋，絕人來往，難透無過者。",
            "一關望崖，多少空惆悵。",
            "握不成拳，伸不成掌。",
            "活語翻成死款招，謾說藕絲牽玉象。"
        ],
        "title": "偈頌一百零二首  其九四",
        "id": "98338f46-d539-4efd-a53e-55d03ea7f4d1"
    },
    {
        "author": "釋紹曇",
        "paragraphs": [
            "諸莊旱澇不爲憂，只恐難調水牯牛。",
            "拽脫鼻繩憨睡穩，數聲羌笛野田秋。",
            "絕無形影，誰放誰收。",
            "通身白了通身黑，游戲風煙百草頭。"
        ],
        "title": "偈頌一百零二首  其九五",
        "id": "752d5130-b76d-4607-a5be-e25b4d21f345"
    },
    {
        "author": "釋紹曇",
        "paragraphs": [
            "三伏炎蒸，汗流如雨。",
            "老倒白雲，說迷說悟。",
            "一莖草上建瓊樓，熟睡饒譫語。"
        ],
        "title": "偈頌一百零二首  其九六",
        "id": "9605e545-28d4-4964-bc22-4ffd9576a79c"
    },
    {
        "author": "釋紹曇",
        "paragraphs": [
            "覿體全彰，曾無覆藏。",
            "蟬聲集古寺，鳥影度寒塘。",
            "眼裏無筋，偷觀即瞎，耳中有竅，絕聽何傷。",
            "堪笑勤川孟八郎，不知諸佛出身處，錯摶量。",
            "薰風自南來，殿閣生微凉。",
            "引得傍人鬭熱荒，鵲石何曾解放光。"
        ],
        "title": "偈頌一百零二首  其九七",
        "id": "97e1b850-f11b-4845-b94f-c4186d0401a3"
    },
    {
        "author": "釋紹曇",
        "paragraphs": [
            "不守蠟人冰，不憐鵝護雪。",
            "互用六根門，大地一團鐵。",
            "百雜碎了也，妙盡依亡。",
            "肱枕綠蘿形影絕，獻花百鳥自空忙。"
        ],
        "title": "偈頌一百零二首  其九八",
        "id": "65b28936-88b9-4c32-bbda-ca99d3fba8b6"
    },
    {
        "author": "釋紹曇",
        "paragraphs": [
            "墅里山前，一棚傀儡。",
            "箇東箇西，或進或退。",
            "打東山皷樂，斷送及時。",
            "著楊岐戲衫，編排合製。",
            "雖由行主線牽抽，妙舞三臺誰不會。",
            "誰不會，喝彩一聲，鴉飛鵲喙。"
        ],
        "title": "偈頌一百零二首  其九九",
        "id": "7e21b585-43f2-4353-9ec3-b5433d303664"
    },
    {
        "author": "釋紹曇",
        "paragraphs": [
            "司南車，轆轆轉。",
            "務與冥行指迷，肯被傍人指點。",
            "三脚馿却步不前，老楊歧惡殽難掩。"
        ],
        "title": "偈頌一百零二首  其一○○",
        "id": "369742d4-fb8c-412f-a306-ba40af76ee1a"
    },
    {
        "author": "釋紹曇",
        "paragraphs": [
            "四十餘年，白雲高卧。",
            "無端刺腦膠盆，日夜烹煎家火。",
            "莊田淹沒，與死爲鄰，屋舍傾頹，安身難保。",
            "山僧冷地思量，不覺呵呵大笑。",
            "定業難逃，何妨笑破。",
            "頼有東村王老知，繞笆籬唱哩哩囉，何似大石調。"
        ],
        "title": "偈頌一百零二首  其一○一",
        "id": "6562de14-8397-4745-b0bb-a81b9f25f67a"
    },
    {
        "author": "釋紹曇",
        "paragraphs": [
            "明月可中庭，雁影沉寒水。",
            "烹金爐冷歲華深，九鼎遺言猶在耳。",
            "深深撥著，宿火通紅。",
            "不假一槌成大器，刈禾鐮子疾如風。"
        ],
        "title": "偈頌一百零二首  其一○二",
        "id": "3ce2b826-c22f-4f3d-85b1-8223bfefd521"
    },
    {
        "author": "釋紹曇",
        "paragraphs": [
            "秋晚台星照命宮，不亨通事亦亨通。",
            "持還趙國連城璧，換我蘿窗一枕風。"
        ],
        "title": "偈頌一百零二首  其一○三",
        "id": "fc576275-4fd5-418f-89d0-ffa71ad41156"
    },
    {
        "author": "釋紹曇",
        "paragraphs": [
            "殿成不必拆，佛生何用打。",
            "燒炷兜樓香，共說家私話。",
            "以力假人者霸。"
        ],
        "title": "偈頌一百零四首  其一",
        "id": "c88b3864-da63-41ee-9f48-5864b4ec0661"
    },
    {
        "author": "釋紹曇",
        "paragraphs": [
            "鴆鳥毛，烏喙藥。",
            "毒無醫，休動著。",
            "輕動著，盡大地人，皮膚脫落。"
        ],
        "title": "偈頌一百零四首  其二",
        "id": "cbaa8bb1-7c0b-4a89-bbb6-8f5f2c093157"
    },
    {
        "author": "釋紹曇",
        "paragraphs": [
            "大覺無心，九峰饒舌。",
            "較短量長，家私漏洩。",
            "引惹平人入禍門，金剛腦後抽生鐵。"
        ],
        "title": "偈頌一百零四首  其三",
        "id": "6eb3ab0f-55b8-402b-b265-c34b2e16b685"
    },
    {
        "author": "釋紹曇",
        "paragraphs": [
            "丈夫膝下有黄金，爭肯與他人作禮。",
            "須彌燈王，脚頭脚底。"
        ],
        "title": "偈頌一百零四首  其四",
        "id": "6453c29b-d7d3-43b5-8002-1b75c338f663"
    },
    {
        "author": "釋紹曇",
        "paragraphs": [
            "妙攝化權，使不辱命。",
            "鶴唳東臯，雲歸乳嶺。",
            "拄杖子，黑粼皴，困卧壁根，聲前喚醒。",
            "舞蹈清風兩腋生，安閑又入蘿窗定。",
            "賓主歷然，頭正尾正。"
        ],
        "title": "偈頌一百零四首  其五",
        "id": "daefd481-8478-4d8c-a2eb-31c338a1dedc"
    },
    {
        "author": "釋紹曇",
        "paragraphs": [
            "南山燦燦，白石爛爛。",
            "覿當面機，瞎人天眼。",
            "拄杖子，聞如是語，從定而起，向香積世界，乳竇峰前。",
            "轉法輪，摶香飯。",
            "聽之雙耳聾，嗅之舌頭爛。",
            "何似楊岐栗棘蓬，秦時𨍏轢鑽。",
            "啞，仁義盡從貧處斷。"
        ],
        "title": "偈頌一百零四首  其六",
        "id": "d66a3a8a-ecdb-4db7-9e3f-2aa2ea2908ef"
    },
    {
        "author": "釋紹曇",
        "paragraphs": [
            "雕梁燕語，喬木鶑吟。",
            "秋田水足，麥嶺雲深。",
            "聲色純真渾聲色，無端花擘祖師心。",
            "耳無輪，眼無筋。",
            "優游子聖外，閬蕩拾花針。"
        ],
        "title": "偈頌一百零四首  其七",
        "id": "9214dcff-f901-4021-8298-76d4b8f96604"
    },
    {
        "author": "釋紹曇",
        "paragraphs": [
            "宿雨初晴，嵐光翠滴。",
            "瀑瀉懸崖，雲籠怪石。",
            "無位真人，面門出入。",
            "浄地上不許狼籍。"
        ],
        "title": "偈頌一百零四首  其八",
        "id": "4d5b642d-d5e3-4c86-9a6a-71a7ae768cca"
    },
    {
        "author": "釋紹曇",
        "paragraphs": [
            "乳竇翠峰，何分彼此。",
            "遂府糖霜，口甜心苦。",
            "滅却雲門一字宗，斷崖飛瀑冤難訴。"
        ],
        "title": "偈頌一百零四首  其九",
        "id": "8938764a-6bde-4439-b01e-5ce4441315d4"
    },
    {
        "author": "釋紹曇",
        "paragraphs": [
            "醭醭紅塵，炎炎火聚。",
            "著脚無蹤，翻身有路。",
            "去時山色慘愁容，歸來幽鳥啼芳樹。",
            "不涉去來，如何吐露。",
            "碧眼黄頭總不知，問訊粼皴拄杖子，逢人不得錯舉。"
        ],
        "title": "偈頌一百零四首  其一○",
        "id": "4fb35a3b-a4bc-426d-9541-932d4cba1212"
    },
    {
        "author": "釋紹曇",
        "paragraphs": [
            "八月秋，何處熱，盡大地，一團鐵。",
            "衲僧家向南北東西，草鞋跟踏得裂，拄杖頭挑得折。",
            "驀劄相逢，德山棒，臨濟喝，百怪千妖，如何計結。",
            "噁，邪法難扶，莫說莫說。"
        ],
        "title": "偈頌一百零四首  其一一",
        "id": "0df35d48-053f-413e-902c-45978345ac46"
    },
    {
        "author": "釋紹曇",
        "paragraphs": [
            "秋氣肅金，秋暘鏖戰。",
            "林間秋葉片片凋零，砌下秋蟲聲聲凄怨。",
            "滿眼聽不聞，滿耳覷不見。",
            "聽得聞，覷得見，聲前句後新羅箭。"
        ],
        "title": "偈頌一百零四首  其一二",
        "id": "1df801bc-0668-49cb-a0c3-a9eb498f81d4"
    },
    {
        "author": "釋紹曇",
        "paragraphs": [
            "積癈未蘇，連遭荒旱。",
            "鐵作心腸，也須寸斷。",
            "山僧自小不喜煎熬，幸遇中秋，何妨賞翫。",
            "皓月流輝，覺天雲散。",
            "倒跨楊岐三脚馿，深村荒草閑行看。",
            "光境俱忘，瞎乾坤眼。"
        ],
        "title": "偈頌一百零四首  其一三",
        "id": "4ba3dddf-d052-48d7-af41-b15ea92965a9"
    },
    {
        "author": "釋紹曇",
        "paragraphs": [
            "水牯牛，偏捩拗。",
            "酷暑雲林，恣情𨁝跳。",
            "山前祖父田園，忍見離離荒草。",
            "秋風正要及時耕，脫落鞭繩無鼻竅。",
            "去住自如，收放在我。",
            "牧笛聲聲送暮霞，故家深入千峰杳。",
            "嗚咿嗚咿，莫教忘却來時道。"
        ],
        "title": "偈頌一百零四首  其一四",
        "id": "d4d825f3-8fcf-40f2-aa28-b00e6012dc51"
    },
    {
        "author": "釋紹曇",
        "paragraphs": [
            "東籬菊染黄，秋浦茱凝翠。",
            "古佛放光明，助發實相義。",
            "淵明有眼無筋，錯認白衣人至。",
            "金風剪剪，玉露團團。",
            "故人知此意，笑拍玉闌干。"
        ],
        "title": "偈頌一百零四首  其一五",
        "id": "5a99cfef-0a5b-4ef7-beec-4ab4a4fcd292"
    },
    {
        "author": "釋紹曇",
        "paragraphs": [
            "隰州佛放光，遠射千峰頂。",
            "錦鏡冷交輝，瀑花寒鬭影。",
            "非虛非實，非色非空。",
            "舉世無人描邈得，只憑這箇爲流通。"
        ],
        "title": "偈頌一百零四首  其一六",
        "id": "2d9b2275-a1ef-4dba-b151-e5906863087a"
    },
    {
        "author": "釋紹曇",
        "paragraphs": [
            "花禁冷葉紅，草滴虛嵐翠。",
            "清浄盧舍那，全身荆棘裏。"
        ],
        "title": "偈頌一百零四首  其一七",
        "id": "9cad358a-17a8-4df5-950b-00cc21d295c4"
    },
    {
        "author": "釋紹曇",
        "paragraphs": [
            "翳眼藥，文武火。",
            "用得親，煨得過。",
            "翠巖落盡眉毛眼愈明，乳竇爛却皮膚骨將槁。",
            "家醜分明說向誰，握手松根忘汝我。",
            "冷地思量，誾誾而笑。",
            "曾陷迷魂八陣圖，夢中驚入夔門道。"
        ],
        "title": "偈頌一百零四首  其一八",
        "id": "5d28df9a-057d-4b57-917e-6b572d94cfa7"
    },
    {
        "author": "釋紹曇",
        "paragraphs": [
            "大衆問訊，侍者燒香。",
            "曲录棚上，說黑道黄。",
            "七世冤憎同劫會，泥犁拔舌自擔當。",
            "麟鳳出時山總秀，芝闌生處草俱芳。"
        ],
        "title": "偈頌一百零四首  其一九",
        "id": "42fab717-87c8-4baa-be04-0d2559bb6996"
    },
    {
        "author": "釋紹曇",
        "paragraphs": [
            "小春纔過，冬至相催。",
            "光陰駒過隙，鬚鬢雪成堆。",
            "松根石上，槁木寒灰。",
            "凍膝擁深霜樹葉，禪心清點野橋梅。",
            "喚起來打，更莫遲回。",
            "蟄龍須奮躍，何待禹門雷。"
        ],
        "title": "偈頌一百零四首  其二○",
        "id": "fa00264f-49e4-4d0e-b47e-383a20b9baef"
    },
    {
        "author": "釋紹曇",
        "paragraphs": [
            "乾非上，坤非下。",
            "一畫先天，包含八卦。",
            "推窮爻象，凶吉不分，說盡繫辭，疑難未解。",
            "吉凶分，疑難解。",
            "阿魏無真，水銀無假。"
        ],
        "title": "偈頌一百零四首  其二一",
        "id": "eb27a182-345c-41f8-8c27-3a16658c97c0"
    },
    {
        "author": "釋紹曇",
        "paragraphs": [
            "統御金輪四十年，拱垂衣化育黎元。",
            "萬機休罷昇遐去，四海無思不斷魂。",
            "林間衲子，感戴深恩。",
            "合掌迎歸兜率院，當來成佛補慈尊。"
        ],
        "title": "偈頌一百零四首  其二二",
        "id": "f66fba3c-7d9a-438c-a1a4-b038f02b6eea"
    },
    {
        "author": "釋紹曇",
        "paragraphs": [
            "三度拂蒿枝，秦時𨍏轢鑽。",
            "拶得火星飛，結得弓弦斷。",
            "用盡自己心，瞎却他人眼。",
            "千里玄樞錯踏翻，神駒十影無羈絆。",
            "業風吹上乳竇峰前，點一杯茶向伊道，且緩緩。"
        ],
        "title": "偈頌一百零四首  其二三",
        "id": "e7180007-1268-4298-b73e-4d16bfc9f12d"
    },
    {
        "author": "釋紹曇",
        "paragraphs": [
            "天巧剪瑶花，六出繽紛落。",
            "二祖立腰酸，楊岐嗟項縮。",
            "爭似火爐頭柮榾高燒，紙衾包却暖烘烘。",
            "憨睡著，不墮凝寒一色邊，錯錯。"
        ],
        "title": "偈頌一百零四首  其二四",
        "id": "dedbcda4-f669-432d-a58b-83e5c96cd013"
    },
    {
        "author": "釋紹曇",
        "paragraphs": [
            "復見天地心，舉世皆知有。",
            "山意衝寒欲放梅，岸容待臘將舒柳。",
            "惟有拄杖子，黑粼皴，元依舊。",
            "受霜凍不枯，遇陽和不秀。",
            "壁角落頭，塊然拙守。",
            "終日談玄口不開，噴嚏也成獅子吼。"
        ],
        "title": "偈頌一百零四首  其二五",
        "id": "287b615f-c18b-46b0-80f3-b3e68e4c0e8f"
    },
    {
        "author": "釋紹曇",
        "paragraphs": [
            "大慈苕菷生，倒拈風颯颯。",
            "掃盡大地塵，趙州驚吐舌。",
            "驀劄相逢玉乳峰，殷勤爲掃寒巖雪。",
            "拄杖子，愛客情深，把火助熱。",
            "卓破苔錢畫斷雲，放出寒梅南枝北枝，一花兩花三四花。",
            "疏影橫溪，暗香浮月，無端盡把春容泄。",
            "清不徹惱碎心，廣平似鐵。"
        ],
        "title": "偈頌一百零四首  其二六",
        "id": "a4066f05-c9db-4396-b9b6-cc65fde55a85"
    },
    {
        "author": "釋紹曇",
        "paragraphs": [
            "道至無難，惟嫌揀擇。",
            "混俗通真，騎聲蓋色。",
            "近在口皮邊，遠過河沙國。",
            "慈明揭示，借鬼畫桃符。",
            "雪竇標題，去猊懸白澤。",
            "一見便見，迅雷陶壁奮飛梭。",
            "擬議尋思，逆浪禹門遭點額。"
        ],
        "title": "偈頌一百零四首  其二七",
        "id": "d67e39c1-c6cb-4cf0-9490-2825a0b71bc5"
    },
    {
        "author": "釋紹曇",
        "paragraphs": [
            "道無可成，法無可說。",
            "黄面瞿曇，重重敗缺。",
            "家醜豈容外泄，剛被兒孫告訐。",
            "圖形畫影與人看，乳竇門風添暖熱。",
            "彷彷彿彿，一似閬州城南錦屏山，子細看來，却是鹿苑啣花，竺峰積雪。",
            "添得時人眼中屑。"
        ],
        "title": "偈頌一百零四首  其二八",
        "id": "2340d138-2765-4dde-86da-15247cc87f8e"
    },
    {
        "author": "釋紹曇",
        "paragraphs": [
            "柳條弓，蒿枝箭，射中虛空成兩片。",
            "狸奴白牯，雷厲風行。",
            "碧眼黄頭，星飛電卷，擬搆珠林嚙鏃機。",
            "險。"
        ],
        "title": "偈頌一百零四首  其二九",
        "id": "30840ec4-088f-4e0b-bd90-d4a311e28489"
    },
    {
        "author": "釋紹曇",
        "paragraphs": [
            "咸淳更號，立見昇平。",
            "兩朝聖化，四海歡聲。",
            "乳竇家貧開宴，用度非輕。",
            "錦雲山瀑帽，珠雪瀑懸纓。",
            "步步寒花翠結，關關幽鳥琴清。",
            "排當不知因底事，大衆萬福，慶賀元正。"
        ],
        "title": "偈頌一百零四首  其三○",
        "id": "d5ffc0cb-8ca7-496c-97ba-fc07fa5a821d"
    },
    {
        "author": "釋紹曇",
        "paragraphs": [
            "寂寞萬峰頭，佳節成虛度。",
            "貧無一盞燈，好有多般事。",
            "洞山薑索價太穹，無縫塔入門辨主。",
            "厠籌子動地放光，利市官招財滿庫。",
            "不作佛法商量，亦非世諦流布。"
        ],
        "title": "偈頌一百零四首  其三一",
        "id": "a374611e-2853-4a7b-871c-37c7c20e96a3"
    },
    {
        "author": "釋紹曇",
        "paragraphs": [
            "半夜客船鍾，漁火愁眠省。",
            "不見老寒山，淚濕吳雲冷。",
            "幽鳥啼霜月影斜，野橋楓葉翻紅錦。",
            "擊碎重關，枯山未泯。"
        ],
        "title": "偈頌一百零四首  其三二",
        "id": "205ac925-a8da-49c6-812a-bbb87825a2de"
    },
    {
        "author": "釋紹曇",
        "paragraphs": [
            "春山青，春水綠，鳥弄笙簧，梅飄香玉。",
            "具足清白梵行之相，聲色純真豈容攢簇。",
            "聽不足，觀不足，一會靈山儼未分，斷絃須是鸞膠續。"
        ],
        "title": "偈頌一百零四首  其三三",
        "id": "1fbc9988-5077-430a-ba67-2d56b0067db2"
    },
    {
        "author": "釋紹曇",
        "paragraphs": [
            "坐斷白雲，萬機寢息。",
            "黄葉止啼，總不消得。",
            "閑倚危闌看瀑花，縱乾坤眼清無極。",
            "清無極，自謂太平僧，豈知堯舜力。"
        ],
        "title": "偈頌一百零四首  其三四",
        "id": "2b889060-519c-4606-beaf-229079913b8d"
    },
    {
        "author": "釋紹曇",
        "paragraphs": [
            "達磨眼睛，天台骨髓。",
            "鈎鎖連環，提掇不起。",
            "提得起，湖頭春水綠成紋，竹外清風來未已。"
        ],
        "title": "偈頌一百零四首  其三五",
        "id": "7b6c9432-d9a7-4567-a017-f504002c1bed"
    },
    {
        "author": "釋紹曇",
        "paragraphs": [
            "天高地厚，水闊山遥。",
            "古今常理，何用忉忉。",
            "衲僧家，脚跟下一段光明，十日並照，明察秋毫。",
            "不揀侯門射策，何須華頂降魔。",
            "孤迥迥，冷蕭蕭，無端翻黑月，魑魅哭連宵。"
        ],
        "title": "偈頌一百零四首  其三六",
        "id": "8909abe8-3cf4-4782-b42c-e29ea888526c"
    },
    {
        "author": "釋紹曇",
        "paragraphs": [
            "二月十五，瞿曇滅度。",
            "足示雙趺，胸摩卍字。",
            "山愁慘莫雲，花淚啼紅雨。",
            "去年一次，今年一次，明年一次。",
            "輒莫明年更明年百千年，年年一次。",
            "狼籍涅槃心，此恨憑誰訴。",
            "頼有粼皴拄杖子，牢記取。"
        ],
        "title": "偈頌一百零四首  其三七",
        "id": "9c593a3a-d18b-4abb-8c26-6c06ad553ea6"
    },
    {
        "author": "釋紹曇",
        "paragraphs": [
            "天地不仁，以萬物爲芻狗。",
            "聖人不仁，以百姓爲芻狗。",
            "拄杖子不仁，以三世諸佛歷代祖師四聖六凡爲芻狗。",
            "化育春陽煦嫗前，摧殘霜雪憑陵後。",
            "截鶴續鳬，折衡剖斗。",
            "力盡神疲困壁根，笑破他人口。"
        ],
        "title": "偈頌一百零四首  其三八",
        "id": "ebf7648c-4248-474f-98bd-e1f8e18528cf"
    },
    {
        "author": "釋紹曇",
        "paragraphs": [
            "春日晴，春雨足，玉龍怒噴懸崖瀑。",
            "花簇簇，錦簇簇，滿山桃李嫌粗俗。",
            "休捏目，直饒伊向聲色堆頭。",
            "密透重塵，坐卧經行，了無拘束。",
            "砒霜未是毒。"
        ],
        "title": "偈頌一百零四首  其三九",
        "id": "0603405d-4e7e-4368-9180-34f94cfa6c44"
    },
    {
        "author": "釋紹曇",
        "paragraphs": [
            "關雎頌德，樛木垂陰。",
            "八荒開壽域，萬國奉君心。",
            "亙古今爲諸佛母，曇花時現覺園春。"
        ],
        "title": "偈頌一百零四首  其四○",
        "id": "c0f20a18-dfc8-481d-a66e-5ea6a3ca70d9"
    },
    {
        "author": "釋紹曇",
        "paragraphs": [
            "黄河清，聖人生。",
            "體天行健，濬哲文明。",
            "率土更新堯舜化，八荒無地著歡聲。"
        ],
        "title": "偈頌一百零四首  其四一",
        "id": "2af66d83-a49f-4fe6-a4f3-f38a89e8b930"
    },
    {
        "author": "釋紹曇",
        "paragraphs": [
            "錦鏡濃粧十樣花，練拖寒瀑掛蒼崖。",
            "無賓主句全機露，見得分明眼著砂。",
            "依亡妙盡，猶隔天涯。",
            "奪取黄梅無底鉢，且教盧老去擔柴。"
        ],
        "title": "偈頌一百零四首  其四二",
        "id": "aad4e83b-b247-4a79-a284-17b7ed47cf7d"
    },
    {
        "author": "釋紹曇",
        "paragraphs": [
            "父豩頑，子惡毒。",
            "熱血相噴，嗔拳相𡎺。",
            "如風吹水自成紋，醫得耳聾成瞎禿。",
            "冷地思量，笑不成哭。",
            "乳峰將底報深冤，捩鼻木。"
        ],
        "title": "偈頌一百零四首  其四三",
        "id": "159ed5c4-ddb2-4709-9586-8a0c1005ea55"
    },
    {
        "author": "釋紹曇",
        "paragraphs": [
            "活馬騮，百十箇。",
            "乳竇峰前，追風跳竈。",
            "楊岐三脚馿，盡力跂步不前；江西千里駒，奮鬣追蹤不到。",
            "更饒伊象頭檀特，九十六種，見鞭影而行，蹶蹄不少。",
            "未奏沙場汗血功，便思嚼嚙天閑草。",
            "好則甚好，明覺老人笑須絕倒。"
        ],
        "title": "偈頌一百零四首  其四四",
        "id": "e22dd36d-c99c-4244-9dc8-77b9d40929af"
    },
    {
        "author": "釋紹曇",
        "paragraphs": [
            "綠暗紅稀，人家翠微。",
            "杜鵑啼月，紫燕銜泥。",
            "莫春者，浴乎沂，風乎舞雩，詠而歸。",
            "本是儒家閑戲劇，剛言漏泄祖師機。",
            "是不是，非不非，老倒乳峰那得知。",
            "松根憨睡足，閑把瘦藤戲，侍者無事相隨。"
        ],
        "title": "偈頌一百零四首  其四五",
        "id": "4a287cd7-1560-476d-bad8-33e95ccf749f"
    },
    {
        "author": "釋紹曇",
        "paragraphs": [
            "萬本青松，後人標榜。",
            "臨濟兒孫，當機不讓。",
            "千古清凉樹蔭人，法門梁棟真堪賞。",
            "初莫學黄梅道者，貪傳破鉢盂，連累周家女。",
            "無地著渾身空惆悵，叢林難免無根謗。"
        ],
        "title": "偈頌一百零四首  其四六",
        "id": "73252e98-ee95-4cdc-bdfa-c38286e53969"
    },
    {
        "author": "釋紹曇",
        "paragraphs": [
            "仙苑蟠桃不老春，三千年實薦芳新。",
            "錫開王母瑶池宴，滿簇金盤壽聖人。",
            "雖云絕品，未足爲珍。",
            "幸有菩提真妙果，年年同獻佛生辰。"
        ],
        "title": "偈頌一百零四首  其四七",
        "id": "20cb516e-9d58-4144-a3f6-8168da7a2a1a"
    },
    {
        "author": "釋紹曇",
        "paragraphs": [
            "無憂樹下風如箭，九龍吐出水含毒。",
            "涓滴沾身痛入心。",
            "霎時吹面刀剜肉。",
            "不知悉達爲何因，纔出母胎罹此酷。",
            "後代兒孫忍見渠，一年一度香湯浴。",
            "我今灌沐諸如來，浄智莊嚴功德聚，只恐不是玉。"
        ],
        "title": "偈頌一百零四首  其四八",
        "id": "eba9a9d1-955f-451b-947e-124f13f8b0b4"
    },
    {
        "author": "釋紹曇",
        "paragraphs": [
            "聞道金輪出母胎，盡河沙界掃氛埃。",
            "想應新整乾坤手，多带堯風舜日來。",
            "普天率土，壽域宏開。",
            "林下野人何祝獻，一莖草上玉樓臺。"
        ],
        "title": "偈頌一百零四首  其四九",
        "id": "4dce7ed5-8d87-429b-9add-fe17166224f9"
    },
    {
        "author": "釋紹曇",
        "paragraphs": [
            "百二十日夏，今朝始發頭。",
            "飯抄雲子白，羹煮菜香浮。",
            "未問寒山子，先看水牯牛。",
            "山前千頃地，信脚踏翻休。"
        ],
        "title": "偈頌一百零四首  其五○",
        "id": "9db8890d-a5c0-448a-8838-1f47247e9567"
    },
    {
        "author": "釋紹曇",
        "paragraphs": [
            "一口吸西江，赤土塗牛奶。",
            "蕩盡聖凡情，猶欠這一解。",
            "丹霞馬祖，眼見如盲，靈照龐婆，口說如啞。",
            "驀劄相逢露一機，驚翻巖瀑蒼龍掛。",
            "雖然斫額望鄉關，前頭大有路在。"
        ],
        "title": "偈頌一百零四首  其五一",
        "id": "42c78b6a-b921-4158-a540-120ba468cb95"
    },
    {
        "author": "釋紹曇",
        "paragraphs": [
            "玉版阿師，錦綳稚子。",
            "穎脫叢林，頭角呈露。",
            "參透油煎石磉盤，飽經鰲煉翻身去。",
            "塞斷咽喉，更須吞吐。",
            "毗耶未識香來處。"
        ],
        "title": "偈頌一百零四首  其五二",
        "id": "3304502d-5a5e-4662-b34a-adf6c2ef1077"
    },
    {
        "author": "釋紹曇",
        "paragraphs": [
            "籜包角黍，茶點菖蒲。",
            "香浮毛孔，清透肌膚。",
            "肱枕藜床心醉月，驅邪何用掛神符。",
            "汨羅人去遠，還有獨醒無。"
        ],
        "title": "偈頌一百零四首  其五三",
        "id": "ad6367d5-84d8-407e-976d-a0267f60663e"
    },
    {
        "author": "釋紹曇",
        "paragraphs": [
            "雲收麥壟，水足秋田。",
            "繭繰白雪，鶑弄朱絃。",
            "無象太平還有象，蕢桴土皷樂堯年。",
            "誰知聲色裏，心印是渠傳。"
        ],
        "title": "偈頌一百零四首  其五四",
        "id": "b84555ef-e1ee-45d0-8a12-0f04e79ede31"
    },
    {
        "author": "釋紹曇",
        "paragraphs": [
            "活衲僧，生鐵鑄。",
            "吐出鐵心肝，掛起鐵面具。",
            "蚊子上鐵牛，無你啗啄處。",
            "素紈摇月，碧帳含烟。",
            "或放或收皆在我，長伸兩脚放憨眠。",
            "灼然如是，天地相懸。",
            "開眼不知天大曉，閻家催索水漿錢。"
        ],
        "title": "偈頌一百零四首  其五五",
        "id": "f1332d5f-1b15-4f46-92df-82099cadd665"
    },
    {
        "author": "釋紹曇",
        "paragraphs": [
            "一湖橫陳，七峰環遶。",
            "妙轉玄樞，死生關破。",
            "去何有偈，流水渡百灘，來本無言，疾風號萬竅。",
            "更問如何與若何，珍重便行。",
            "髑髏前失照，斷猿哭月千林曉。"
        ],
        "title": "偈頌一百零四首  其五六",
        "id": "e7a7b0f3-ec92-4cd2-bb77-94e3904b8468"
    },
    {
        "author": "釋紹曇",
        "paragraphs": [
            "薄福住山，百無所取。",
            "何以表勤，惟誠爲主。",
            "祈晴便得晴，祈雨便得雨。"
        ],
        "title": "偈頌一百零四首  其五七",
        "id": "288198f4-dbff-4f33-addc-5e4e9f688949"
    },
    {
        "author": "釋紹曇",
        "paragraphs": [
            "乳竇相從幾弟兄，忘形骸外又忘情。",
            "炊香好甑和籮飯，鼠糞無端污却羹。",
            "隣僧扣齒，訴不平聲。",
            "折筯何妨挑剔去，壁根不到礙人行。"
        ],
        "title": "偈頌一百零四首  其五八",
        "id": "a7bb3548-869b-4768-ae8d-18285e158c27"
    },
    {
        "author": "釋紹曇",
        "paragraphs": [
            "虛空包不包，大地壞不壞。",
            "行脚不遇人，出語無頼聊。",
            "謾言密室不通風，濕紙如何裹大蟲。"
        ],
        "title": "偈頌一百零四首  其五九",
        "id": "2d83c3c0-66e2-41c8-9aaf-7f91b2275f33"
    },
    {
        "author": "釋紹曇",
        "paragraphs": [
            "巴南巴西，水流巴字。",
            "古篆分明，心畫顯著。",
            "游泳江湖四十年，與世同波無彼此。",
            "朅來千丈岩前路，截流機透險崖句，辨龍蛇眼明今古。",
            "何侶老趙州，略彴橋頭，滴水丈波。",
            "喫茶去。"
        ],
        "title": "偈頌一百零四首  其六○",
        "id": "001b1c87-1e7f-4f2c-a273-0273164c9c95"
    },
    {
        "author": "釋紹曇",
        "paragraphs": [
            "社燕催歸，賓鴻欲返。",
            "雪點白蘋洲，錦鋪紅蓼岸。"
        ],
        "title": "偈頌一百零四首  其六一",
        "id": "98c5feba-db5e-4e9a-a5c9-0e0f78961a2d"
    },
    {
        "author": "釋紹曇",
        "paragraphs": [
            "靈山話月，曹溪指月。",
            "玉乳峰前，相呼看月。",
            "縱饒光透十虛，未免成第二月。",
            "諸人要見真月麽，非暗非明，非圓非缺。",
            "無物堪比倫，教我如何說。"
        ],
        "title": "偈頌一百零四首  其六二",
        "id": "0c979675-3906-486a-8c3c-27de276aef73"
    },
    {
        "author": "釋紹曇",
        "paragraphs": [
            "目前機，真實相。",
            "張都料輪材底輪材，李作頭𡎺磉底𡎺磉。",
            "動靜奚分兩處看，太平基業初無象。",
            "迥出常情，與誰共賞。",
            "佳客歡呼自往來，瑞巖拍掌仙巖唱。",
            "潦倒龐公，精神迭宕。"
        ],
        "title": "偈頌一百零四首  其六三",
        "id": "c4e7e92e-c741-4538-982b-70bc613ad219"
    },
    {
        "author": "釋紹曇",
        "paragraphs": [
            "共住孤峰頂，霜牙咬菜根。",
            "一身塵不染，千古道長存。",
            "石竹閑眠鹿，巖松冷掛猿。",
            "我行荒草裏，汝又入荒村。"
        ],
        "title": "偈頌一百零四首  其六四",
        "id": "c4d8596d-5b55-4796-b0b9-2c664763574d"
    },
    {
        "author": "釋紹曇",
        "paragraphs": [
            "一二千碩穀，四五百籮粟。",
            "䆉稏熟天風，高低布雲麓。",
            "辛勤收拾歸來，碓擣明璣，鉢盛香玉。",
            "無位真人手捫腹，口唱無生曲。",
            "花簇簇，聽不足，欵乃一聲山水綠。"
        ],
        "title": "偈頌一百零四首  其六五",
        "id": "503bed80-d999-4119-a0c6-7d270f127db6"
    },
    {
        "author": "釋紹曇",
        "paragraphs": [
            "乳竇家私，寸無可取。",
            "分明徹骨貧，剛道薰天富。",
            "綱宗委地，力要匡扶。",
            "大厦傾頹，直須撐拄。",
            "不學老楊岐，破屋雪真珠，縮項暗嗟吁。",
            "不學大愚芝，脫粟淡黄虀，不喫從君去。",
            "千聖頭邊露一機，靈蹤不在猨啼處。"
        ],
        "title": "偈頌一百零四首  其六六",
        "id": "4b333f8d-c436-4628-a3d8-77729c772f80"
    },
    {
        "author": "釋紹曇",
        "paragraphs": [
            "合水和泥，打成一片。",
            "脫却胚腪，重加煅煉。",
            "滲漏全無蓋覆人，平地昇高乘快便。",
            "若非衆手出力扶持，心印蒙塵，光難發現。",
            "美則美矣，只如古人道，明堂瓦插簷。"
        ],
        "title": "偈頌一百零四首  其六七",
        "id": "eebc7dd0-f7a3-4042-adfa-b8e66d687bb5"
    },
    {
        "author": "釋紹曇",
        "paragraphs": [
            "趁晴蓋却屋，捉空種了麥。",
            "安身立命既無憂，只須體究庭前柏。",
            "堅守歲寒，青無變色。",
            "喚作西來直指宗，瞎。"
        ],
        "title": "偈頌一百零四首  其六八",
        "id": "6482cdf0-49fd-4ee2-95a0-2b38eb316fab"
    },
    {
        "author": "釋紹曇",
        "paragraphs": [
            "月下扣朱門，不會推敲句。",
            "滿面是埃塵，低頭陪笑語。",
            "不重己靈，諸聖不慕。",
            "拍盲入草尋人去，歸來羞對白雲，倦倚寒巖枯樹。",
            "笑倒粼皴拄杖子，逢人但恁麽舉。"
        ],
        "title": "偈頌一百零四首  其六九",
        "id": "50916543-7531-4747-9e95-a2291dedf28a"
    },
    {
        "author": "釋紹曇",
        "paragraphs": [
            "鳳輦昇遐恰一周，思君心切淚交流。",
            "攀龍無路空摧哽，凝望蒼梧幾許愁。"
        ],
        "title": "偈頌一百零四首  其七○",
        "id": "2f56d5fb-a2a9-4e8d-980e-caa8bc7b609e"
    },
    {
        "author": "釋紹曇",
        "paragraphs": [
            "統御金輪四十春，篤行舜德與堯仁。",
            "莫言過去無蹤蹤，盧舍時時現本身。"
        ],
        "title": "偈頌一百零四首  其七一",
        "id": "e61fea0d-d37f-4d7b-a36a-c3eddd714463"
    },
    {
        "author": "釋紹曇",
        "paragraphs": [
            "吳江風急浪翻空，聲擊楓林半夜鐘。",
            "驚起客船塵夢破，踏翻大地去無蹤。",
            "寒山撫掌，龐老槌胸。",
            "少室門庭空寂寂，凝寒古路綠苔封。"
        ],
        "title": "偈頌一百零四首  其七二",
        "id": "06ce20cd-aa91-4b2b-ac37-83fd4cf077f4"
    },
    {
        "author": "釋紹曇",
        "paragraphs": [
            "史筆書雲，綉閨添線。",
            "愛日舒長，豐年取驗。",
            "衲僧不被四時遷，妙應圓機轆轆轉。",
            "喝散嶺上白雲，掣斷脚跟紅線，陰極陽生總不知。",
            "曝背晴簷，手摘寒梅。",
            "一點兩點三四點，拈花微笑今重見。"
        ],
        "title": "偈頌一百零四首  其七三",
        "id": "1c254cc9-e8a4-432a-a286-3e6e1a6f94af"
    },
    {
        "author": "釋紹曇",
        "paragraphs": [
            "如來禪，祖師意，落葉錦翻空，亂山雲積翠。",
            "見得分明隔萬層，道得完全失千里。",
            "非不非，是不是。",
            "達磨大師，無當門齒。"
        ],
        "title": "偈頌一百零四首  其七四",
        "id": "9c018bba-715f-43e6-a873-d7dbe2fc4d50"
    },
    {
        "author": "釋紹曇",
        "paragraphs": [
            "鐵團欒，無縫罅。",
            "上下三指，彼此七馬。",
            "德山臨濟，眼見如盲，雲門趙州，口說如啞。",
            "拄杖子，忍俊不禁，等閑捉敗。",
            "休休，盡法恐無民，且放天寒赦。"
        ],
        "title": "偈頌一百零四首  其七五",
        "id": "b36acabb-d896-43fa-9d34-cfd1499dd96c"
    },
    {
        "author": "釋紹曇",
        "paragraphs": [
            "庾嶺春歸，溪梅早知。",
            "雪破寒英，一點半點，月橫疏影，三枝兩枝。",
            "未放高樓吹笛，且聽茆舍吟詩。",
            "十分瀟灑，一段清奇。",
            "將謂黄梅消息絕，暗香猶有好風吹。"
        ],
        "title": "偈頌一百零四首  其七六",
        "id": "daaf9d2b-54d8-43db-a51e-1e6afb81ea0b"
    },
    {
        "author": "釋紹曇",
        "paragraphs": [
            "靈江月，中巖月。",
            "交影松蘿，斷猿啼切。",
            "聲色純真見一邊，騎聲蓋色天然別。",
            "別別，明覺掀眉，長庚吐舌。"
        ],
        "title": "偈頌一百零四首  其七七",
        "id": "e3405bb0-a61c-42de-9bf3-1f4794e36449"
    },
    {
        "author": "釋紹曇",
        "paragraphs": [
            "迅瀑千尋，懸崖萬仞。",
            "說法聲高，驗人機峻。",
            "要扶法眼門風，花衲元非古錦。",
            "堪笑高麗四九僧，面門搭了冬瓜印。",
            "乳竇謗沉無香，是可忍孰不可忍。"
        ],
        "title": "偈頌一百零四首  其七八",
        "id": "6e2ff0fb-5d6f-40c7-b6ed-cfd544f3962e"
    },
    {
        "author": "釋紹曇",
        "paragraphs": [
            "圖畫天開，春風剪裁。",
            "爛銀庭院，白玉樓臺。",
            "將謂乳峰貧徹骨，敵君王富自何來。"
        ],
        "title": "偈頌一百零四首  其七九",
        "id": "78abb658-6763-4630-9199-fc7533c5fa02"
    },
    {
        "author": "釋紹曇",
        "paragraphs": [
            "松頂雪簪花，山頭雲裹帽。",
            "呼喚賀元正，粲發溪聲笑。",
            "一不成單，二無兩箇。",
            "漏洩元元化母機，春風未必能包裹。"
        ],
        "title": "偈頌一百零四首  其八○",
        "id": "d680d2a9-6086-4582-95b0-52fc5256885a"
    },
    {
        "author": "釋紹曇",
        "paragraphs": [
            "昨夜唧蟟吞跛鱉，天明屙出一團鐵。",
            "平地翻身觸險崖，擘破崑崙成八橛。",
            "捻土爲香供養伊，細問因由不肯說。",
            "不肯說，太饒舌。",
            "莫管他人屋上霜，自家掃取門前雪。"
        ],
        "title": "偈頌一百零四首  其八一",
        "id": "ac4a2e74-9ad0-484f-a189-bcbe31998aa1"
    },
    {
        "author": "釋紹曇",
        "paragraphs": [
            "道教灰飛，佛燈花燦。",
            "大地歡悰，笙歌賞玩。",
            "拄杖子，按下雲頭，得失是非，渾然不管。",
            "一點光明耀十虛，古今閲幾平人眼。",
            "因甚如此，司空見慣。"
        ],
        "title": "偈頌一百零四首  其八二",
        "id": "414978bc-3ea1-4da9-9d24-cc4995914a1c"
    },
    {
        "author": "釋紹曇",
        "paragraphs": [
            "未有清規，人能弘道。",
            "纔涉典章，翻成機巧。",
            "華屋春風錦綉圍，草廬不見人高卧。",
            "啞，刻糞爲香，是誰之過。"
        ],
        "title": "偈頌一百零四首  其八三",
        "id": "95a7240a-dcb3-4786-9269-a3ff6715b484"
    },
    {
        "author": "釋紹曇",
        "paragraphs": [
            "飄蓬四十餘年，夢遶晶然山路。",
            "才見廣安軍人，便憶破庵師祖。",
            "摵破碎沙盆，打動蝦蟆皷。",
            "驚落蛟龍虎兕威，知音不在頻頻舉。"
        ],
        "title": "偈頌一百零四首  其八四",
        "id": "a07f946f-3423-402c-8926-67b2a3f0c673"
    },
    {
        "author": "釋紹曇",
        "paragraphs": [
            "光明幢，如來藏。",
            "八面玲瓏，十方通暢。",
            "拭佛祖大病之瘡疣，見鬼神幽愁之情狀。",
            "擡你爺，擡你娘，擡上方丈，洞山寧免無根謗。"
        ],
        "title": "偈頌一百零四首  其八五",
        "id": "29a4932f-7a38-4b33-ba19-664e2d1935e4"
    },
    {
        "author": "釋紹曇",
        "paragraphs": [
            "瞿曇醜惡，臨死猶多。",
            "足下輪輻顯露，胸前卍字揩磨。",
            "抱橋澡洗，寄帽投河。",
            "舉世無人援手得，竟隨殘夢入無何。"
        ],
        "title": "偈頌一百零四首  其八六",
        "id": "2e2d0c9c-35b9-4ef2-99a0-1c2ae4b8d525"
    },
    {
        "author": "釋紹曇",
        "paragraphs": [
            "庭院春深，和風翠陰。",
            "桃花簇錦，柳線摇金。",
            "無眼靈雲徒說悟，一生埋沒祖師心。"
        ],
        "title": "偈頌一百零四首  其八七",
        "id": "53f860aa-2e2f-4c30-a058-bc27b7399ce9"
    },
    {
        "author": "釋紹曇",
        "paragraphs": [
            "焚香書寫佛名經，窗外幽禽報喜聲。",
            "次補數中添一位，大唐國裏聖人生。"
        ],
        "title": "偈頌一百零四首  其八八",
        "id": "4e07297a-eaf5-404b-9235-5be9ad18112f"
    },
    {
        "author": "釋紹曇",
        "paragraphs": [
            "鑿透耳聾，板夾背傴。",
            "只要醫行，不管人苦。",
            "拄杖子，不別時宜，强行直路。",
            "大地羊腸遶棘林。",
            "何處去。"
        ],
        "title": "偈頌一百零四首  其八九",
        "id": "128b7196-089e-460b-837c-56a42a087c5b"
    },
    {
        "author": "釋紹曇",
        "paragraphs": [
            "落頼門風，大家撐拄。",
            "量田底量田，種樹底種樹。",
            "带雨扶犁綠野耕，和雲荷钁千峰去。",
            "有甚心情，管得南泉貓兒，趙州狗子，勘證平田婆，連累周家女。",
            "棘林中有通天路，飽飯狂歌，閒行幾步，脚頭山色無重數。"
        ],
        "title": "偈頌一百零四首  其九○",
        "id": "a8294949-6f5b-42b0-9f91-2b24a8f2f9f0"
    },
    {
        "author": "釋紹曇",
        "paragraphs": [
            "金輪王宅，惡業無多。",
            "不知何事，生此妖魔。",
            "打與狗噇頑不殺，好將惡水劈頭澆。"
        ],
        "title": "偈頌一百零四首  其九一",
        "id": "ecf39d40-c7a8-42ea-821e-00c4dfae6b8e"
    },
    {
        "author": "釋紹曇",
        "paragraphs": [
            "布關雎化襲宮闈，萬國人趨奉母儀。",
            "壽結蟠桃千載實，年年天仗宴瑶池。"
        ],
        "title": "偈頌一百零四首  其九二",
        "id": "f9c9edea-0263-40b1-bf56-1273aa74d050"
    },
    {
        "author": "釋紹曇",
        "paragraphs": [
            "九曲黄河徹底清，六龍乾會聖人生。",
            "周行七步稱尊處，山嶽齊呼萬歲聲。"
        ],
        "title": "偈頌一百零四首  其九三",
        "id": "37994e09-b8a0-4989-8b41-b1663921ced2"
    },
    {
        "author": "釋紹曇",
        "paragraphs": [
            "共住不知名，千聖亦不識，無端平地生荆棘。",
            "兄呼弟應，與世同波，笑獨醒人死汨羅。",
            "恁麽也好，不恁麽也好。",
            "手拍闌干唱竹枝，哩哩囉，天涯望遠無人到。"
        ],
        "title": "偈頌一百零四首  其九四",
        "id": "8ecd7237-52d8-458d-9cf1-56480a531cd6"
    },
    {
        "author": "釋紹曇",
        "paragraphs": [
            "撮藥場中驗作家，一枝手髂兩條蛇。",
            "劉寄奴草雖靈驗，已是遭它毒口來。"
        ],
        "title": "偈頌一百零四首  其九五",
        "id": "c44cdc1e-b3a4-4f35-97ee-70602ecd651f"
    },
    {
        "author": "釋紹曇",
        "paragraphs": [
            "九曲明珠久藴藏，走盤時見發寒光。",
            "當陽拈出還收拾，瞎眼波斯自著忙。"
        ],
        "title": "偈頌一百零四首  其九六",
        "id": "a4558ffa-2f52-46af-9f85-9ae69a625eb9"
    },
    {
        "author": "釋紹曇",
        "paragraphs": [
            "鑑在機先，妙在轉處。",
            "碧眼胡兒，全無肯路，行一步是一步。",
            "信脚錯踏翻，大地無寸土。",
            "業風吹上乳竇山，來點一盃茶，徐徐向伊道，提鞋去。"
        ],
        "title": "偈頌一百零四首  其九七",
        "id": "76789ade-062f-4628-9b00-404c7116c109"
    },
    {
        "author": "釋紹曇",
        "paragraphs": [
            "蒿籬關猛虎，筆管養蒼龍。",
            "穩帖帖藏牙伏爪，黑漫漫怪雨顛風。",
            "臨濟小廝兒驚心欲折，豐干老凍膿睡思方濃。",
            "山濛濛，水溶溶。",
            "乾坤無碧落，收放絕行蹤。"
        ],
        "title": "偈頌一百零四首  其九八",
        "id": "956e980f-9631-4f7f-97df-41026151b196"
    },
    {
        "author": "釋紹曇",
        "paragraphs": [
            "幕掛春烟，簟鋪秋水。",
            "高枕橫眠，鼻雷聒耳。",
            "爍石流金總不知，何須殿閣薰風至。",
            "又誰管九十日種粟燒畬，說甚麽十三番悟明自己。",
            "灼然是箇無煩惱，閻家倒退三千里。",
            "其或未然，莫道甕中常有米。"
        ],
        "title": "偈頌一百零四首  其九九",
        "id": "21d63a27-2ae2-4b6f-a26c-fa3f9f015edb"
    },
    {
        "author": "釋紹曇",
        "paragraphs": [
            "三伏炎蒸，汗流如雨。",
            "一莖草上建瓊樓，徹骨貧窮敵國富。"
        ],
        "title": "偈頌一百零四首  其一○○",
        "id": "e00d39cf-8348-4cea-a195-e1e376eb93e0"
    },
    {
        "author": "釋紹曇",
        "paragraphs": [
            "三界炎炎如火聚，攪擾勞生困蒸煮。",
            "邪見稠林蔽祖庭，孰爲臨濟陰凉樹。",
            "拄杖子，回避無門，全身荷負。",
            "特立獨行，危分險布。",
            "掃除枝葉不留蹤，普覆大地人，徹骨清凉去。",
            "雖然如是，趙婆酤醋。"
        ],
        "title": "偈頌一百零四首  其一○一",
        "id": "56b28ef8-f80d-4e0b-8270-6d3243f012f8"
    },
    {
        "author": "釋紹曇",
        "paragraphs": [
            "寺踞千峰，十方同聚。",
            "家賊難防，令人驚怖。",
            "正法明王，怒髮衝冠。",
            "作如是言休驚怖，儂家自有降魔杵。",
            "粉碎髑髏，裂開腸肚。",
            "熱鐵洋銅滿滿盛，鼻繩牽入泥犁去。",
            "佛子將謂出家行菩提路，誰知反不如狼虎，累及七代先靈，生身父母。",
            "號天血泪啼紅雨，啞，怨恨憑誰訴。"
        ],
        "title": "偈頌一百零四首  其一○二",
        "id": "dcf6d5ab-529e-463a-8be1-638754032f81"
    },
    {
        "author": "釋紹曇",
        "paragraphs": [
            "有一物，全機用。",
            "塵勞之儔，如來之種。",
            "輕若鴻毛輕，重若丘山重。",
            "乳峰信手拈來，點破勞生塵夢。",
            "剛被秋蟲落葉知，清聲戛玉寒，翠色黄金弄。",
            "雖然不直分文，擲地金聲，令人驚悚。"
        ],
        "title": "偈頌一百零四首  其一○三",
        "id": "98b394ee-e24a-48a3-810e-715737ef2d6c"
    },
    {
        "author": "釋紹曇",
        "paragraphs": [
            "百戲場中賽錦標，蜜脾古馬舞兒多。",
            "頭籌暗被奪將去，行主喃喃强說呵。"
        ],
        "title": "偈頌一百零四首  其一○四",
        "id": "7e9afe51-ee72-4168-8e67-e67e36a23d07"
    },
    {
        "author": "釋紹曇",
        "paragraphs": [
            "地上翻瓢，眉間掛劍。",
            "古道雖微，惡聲難掩。",
            "窮則通，通則變。",
            "倒跨楊岐三脚馿，踏破山前祖父田園，一片兩片，四五六七片。"
        ],
        "title": "偈頌一百零四首  其一○五",
        "id": "1bb6b067-69e3-4f91-97f4-b13cc17a0085"
    },
    {
        "author": "釋紹曇",
        "paragraphs": [
            "千丈懸崖弄險巇，草鞋修整已多時。",
            "秋風償盡皮毛債，散步閑雲快活戲。"
        ],
        "title": "偈頌一百零四首  其一○六",
        "id": "9460132d-c22c-462f-8065-a5602cdc7b0f"
    },
    {
        "author": "釋紹曇",
        "paragraphs": [
            "池開古鏡奩，山聳青螺髻。",
            "急著眼來看，不得作境會。",
            "覿體全彰解脫門，一踏牢關百雜碎。"
        ],
        "title": "偈頌一百一十七首  其一",
        "id": "746dbdd0-d7c1-4945-8eea-73374c35f52c"
    },
    {
        "author": "釋紹曇",
        "paragraphs": [
            "你面黄，我面黑。",
            "是馬是馿，各隨業力。",
            "驀劄相牽入草窠，鼻頭香臭不爭多。"
        ],
        "title": "偈頌一百一十七首  其二",
        "id": "27363d3d-8d85-4e5f-af04-0f043ab0eaee"
    },
    {
        "author": "釋紹曇",
        "paragraphs": [
            "十二瑞峰前，一火白拈賊。",
            "佛面夜叉心，是何等相識。",
            "燒香供養，使自知非，剪月初無陷虎機。"
        ],
        "title": "偈頌一百一十七首  其三",
        "id": "ba0ea339-b934-4e26-a73d-58ee6aaa9da3"
    },
    {
        "author": "釋紹曇",
        "paragraphs": [
            "瘦藤枝，烏律卒。",
            "入草尋人，揣空出骨。",
            "不是心不是佛不是物，貶向無生國。"
        ],
        "title": "偈頌一百一十七首  其四",
        "id": "cb5dfdd6-6545-455f-8506-cbae2479b37a"
    },
    {
        "author": "釋紹曇",
        "paragraphs": [
            "入微塵，含法界。",
            "頂𩕳機，看脚下。",
            "須彌燈王，冰消瓦解。"
        ],
        "title": "偈頌一百一十七首  其五",
        "id": "8359d111-3f29-4a45-9d88-a6c5a54689f3"
    },
    {
        "author": "釋紹曇",
        "paragraphs": [
            "杓柄短長，鍋兒大小，家醜無端花擘了。",
            "狼籍不小，慚惶不少。",
            "藏主師兄，平跋則个。"
        ],
        "title": "偈頌一百一十七首  其六",
        "id": "d6301dc7-9abf-40f9-907a-1f3d443c7d64"
    },
    {
        "author": "釋紹曇",
        "paragraphs": [
            "逼人上樹拔却梯，推人入井覆却桶。",
            "江湖用此惡心腸，誰云契義金蘭重。",
            "怪語顛言，開眼說夢。"
        ],
        "title": "偈頌一百一十七首  其七",
        "id": "f25a4670-cb29-4f53-9af9-b1c8befc42c4"
    },
    {
        "author": "釋紹曇",
        "paragraphs": [
            "蛇頭揩癢，虎口拔牙。",
            "拚得性命，始是作家。"
        ],
        "title": "偈頌一百一十七首  其八",
        "id": "44109bc7-f371-4d54-bd75-1ac00b22b583"
    },
    {
        "author": "釋紹曇",
        "paragraphs": [
            "國有世臣，伊周是則。",
            "神政冰清，忠謨鯁直。",
            "存方寸地子孫耕，黍稷非馨深種德。",
            "美則美矣，這爭如何。",
            "巨闢十三華藏界，藏身無迹海騰波。"
        ],
        "title": "偈頌一百一十七首  其九",
        "id": "0c75deca-e46b-4adb-809c-826af7cd8205"
    },
    {
        "author": "釋紹曇",
        "paragraphs": [
            "萬疊青山，一溪寒水。",
            "花禁冷葉紅，草滴虛嵐翠，無位真人祇者是。",
            "不離當處當湛然，左右逢原無二體。",
            "覷之瞎雙眸，即之雲萬里。",
            "祇如堅持漢節，賤賣生姜，妙悟水因，重光佛日。"
        ],
        "title": "偈頌一百一十七首  其一○",
        "id": "bef640cd-1f76-4bcd-ad7a-80d285df5b95"
    },
    {
        "author": "釋紹曇",
        "paragraphs": [
            "再世唐堯，更生虞舜。",
            "統御金輪，永膺天命。",
            "林泉何以報生成，一縷檀烟萬佛名。"
        ],
        "title": "偈頌一百一十七首  其一一",
        "id": "f9be3a5d-6655-48a0-a3ce-5e750feeb2ee"
    },
    {
        "author": "釋紹曇",
        "paragraphs": [
            "浄飯王宮積惡多，從天降謫個妖魔。",
            "指天指地胡揮揎，無柰通身穢汙何。",
            "瑞岩無柄杓，惡水劈頭澆，特石須頑也合消。"
        ],
        "title": "偈頌一百一十七首  其一二",
        "id": "3ae3f1cc-715a-4dc9-ae2e-7c4361155c4d"
    },
    {
        "author": "釋紹曇",
        "paragraphs": [
            "跛脚阿師，弄蹄馿子。",
            "一字關徒費分疏，栗棘蓬恣情吞吐。",
            "凌滅祖師禪，函蓋乾坤句。",
            "孤危不立自孤危，萬仞雪崖丰骨露。",
            "十二峰前，斫額望汝。",
            "洞山佛無光，無你捫摸處，無你栖泊處。"
        ],
        "title": "偈頌一百一十七首  其一三",
        "id": "b93b9f04-11a0-4bf1-8860-1971e91c097a"
    },
    {
        "author": "釋紹曇",
        "paragraphs": [
            "苦澀菖蒲茶，膠粘青蒻粽。",
            "嗅著鼻頭辛，咬得牙關腫。",
            "佛病祖病蠲除，妖星怪星驚悚。",
            "善才採藥，颺在壁根。",
            "天師書符，抗藏衣籠。",
            "和盤掇出宴佳賓，山鳥山花欣然。",
            "錦綉鋪陳，笙簧品弄。",
            "囉囉招，囉囉送，莫怪空疏，伏惟珍重。"
        ],
        "title": "偈頌一百一十七首  其一四",
        "id": "811892fc-a66e-4393-bdd2-c17e63ab7b90"
    },
    {
        "author": "釋紹曇",
        "paragraphs": [
            "半晴半雨，釀成梅溽。",
            "無位真人，口生白醭。",
            "玄談發淵默之雷，妙應答傳聲之谷。",
            "花簇簇，錦簇簇，聽不足，玩不足。",
            "啞，六六依前三十六。"
        ],
        "title": "偈頌一百一十七首  其一五",
        "id": "274fab8c-ce7c-4424-b220-53f517b6b025"
    },
    {
        "author": "釋紹曇",
        "paragraphs": [
            "一二三四五六七，數目分明誰委悉。",
            "李淳風與袁天綱，推盡先天算不出。",
            "算得出，昨日五月盡，今朝六月一。"
        ],
        "title": "偈頌一百一十七首  其一六",
        "id": "edcbf4e4-808b-4ea4-bc36-70f7bdcde32e"
    },
    {
        "author": "釋紹曇",
        "paragraphs": [
            "諸莊收歛，幾樣心腸。",
            "憂風憂雨，憂旱憂荒。",
            "刈禾鐮雖云快利，要用處不犯鋒鋩。",
            "策勳汗血，別甑炊香。",
            "飯裏有沙如咬著，方知禾熟不臨場。"
        ],
        "title": "偈頌一百一十七首  其一七",
        "id": "45cc25c1-436b-4964-9794-19a49ceb8d9a"
    },
    {
        "author": "釋紹曇",
        "paragraphs": [
            "天地不仁，人心招感。",
            "田稼如雲，一風消散。",
            "農家血泪流，肝腸斷。",
            "惟有林間衲子，有亦不知，無亦不管。",
            "圓蒲擁雪衾，綴鉢盛香飯。",
            "放憨一飽萬緣空，冷笑傍人忙似鑽。",
            "灼然如是，萬兩黄金也合消，其或未然，切莫怪閻家打算。"
        ],
        "title": "偈頌一百一十七首  其一八",
        "id": "c9f01cd8-7223-416a-929b-8379215981ee"
    },
    {
        "author": "釋紹曇",
        "paragraphs": [
            "善護菩提樹有年，金枝玉葉蔭兒孫。",
            "大功難紀人間世，千佛名書補處尊。"
        ],
        "title": "偈頌一百一十七首  其一九",
        "id": "72c769a7-bc40-4afe-b8f6-d540fb0e2fd1"
    },
    {
        "author": "釋紹曇",
        "paragraphs": [
            "衲僧家，無本據。",
            "暑退凉生，任情去住。",
            "折拄杖，挑撥紅塵堆裏人，破草鞋，踏斷枯木巖前路。",
            "無佛處，急赴過，有佛處，不得住。",
            "捏聚大千無寸土，業風吹上十二峰。",
            "來，徐徐向伊道，提鞋去。"
        ],
        "title": "偈頌一百一十七首  其二○",
        "id": "1c920917-87a7-4c82-8d5e-703e8a94b57a"
    },
    {
        "author": "釋紹曇",
        "paragraphs": [
            "截流機，分涇渭。",
            "清濁淺深，窮源倒底。",
            "三脚馿子弄蹄行，踏過何曾沾著水。",
            "芝峰家醜外揚，也是碓坊洿米。",
            "低聲低聲，牆壁有耳。",
            "座滿江南客，何須唱鷓鴣。"
        ],
        "title": "偈頌一百一十七首  其二一",
        "id": "a0b1c279-2d51-4bdc-b7eb-7bfa97af8d5c"
    },
    {
        "author": "釋紹曇",
        "paragraphs": [
            "寒空書雁，破壁吟螿。",
            "井梧翻葉，巖桂飄香。",
            "無位真人，橫拖倒拽，無地埋藏。",
            "舉世生盲人不識，分拏摸象恣猖狂。",
            "徒勞香至子，歷魏與遊梁。",
            "啞，鵲石何曾解放光。"
        ],
        "title": "偈頌一百一十七首  其二二",
        "id": "c735d2b9-d04a-4909-afe8-f4a5fcefb913"
    },
    {
        "author": "釋紹曇",
        "paragraphs": [
            "劄得脚跟牢，不怕風濤險。",
            "大田多稼如雲，只要及時收歛。",
            "歸來香積國經行，喜見飛簷翔唇吻。",
            "議賞元勳，高低有分。"
        ],
        "title": "偈頌一百一十七首  其二三",
        "id": "42217d6e-e5de-400b-93f7-80f8f39b9c2b"
    },
    {
        "author": "釋紹曇",
        "paragraphs": [
            "鳳宿龍巢，宸車苔輾。",
            "前不搆村，後不迭店。",
            "疑殺天下人，自疑猶未免。",
            "瞥轉一機，星馳電捲。",
            "飛來峰刮地風寒，冷泉水滔天浪衮。",
            "死句翻成活句傳，大冶精金經百鍊。",
            "啞，退耕師兄，能事云周，一死何憾。"
        ],
        "title": "偈頌一百一十七首  其二四",
        "id": "d2e115a6-f746-4418-aa6b-16d07261e1b9"
    },
    {
        "author": "釋紹曇",
        "paragraphs": [
            "拄杖子，黑粼皴。",
            "韜藏頭角，枯槁身心。",
            "剛被業風飄皷，忙忙入草尋人。",
            "奔馳鳥道，簸弄馿唇。",
            "湖海聽聞齊掩耳，只宜藏拙古巖陰。"
        ],
        "title": "偈頌一百一十七首  其二五",
        "id": "579bf9de-ef07-4d4c-9586-66fafe01182b"
    },
    {
        "author": "釋紹曇",
        "paragraphs": [
            "萬疊青山，一溪流水。",
            "幽鳥綿蠻，烟蘿鎖翠。",
            "瑞巖活計無多，徒掛傍人唇齒。",
            "徹骨貧窮，熏天富貴。",
            "一陣西風丹桂香。",
            "二三子，吾無隠乎爾。"
        ],
        "title": "偈頌一百一十七首  其二六",
        "id": "9f6d6cd9-773e-43ae-ba0b-2a425c05a507"
    },
    {
        "author": "釋紹曇",
        "paragraphs": [
            "滄溟深，未必深。",
            "須彌險，未必險。",
            "衲僧家險崖機不可挨，深密心不可察。",
            "拄杖子忍俊不禁，試與探測看。",
            "深無半寸，平如鏡面。",
            "浩大雷聲，全無雨點。",
            "只好深雲龜六藏，佛眼迷蹤尋不見。",
            "尋得見，瑞巖點一杯茶，徐徐向伊道，日暮窮途，家鄉尚遠。"
        ],
        "title": "偈頌一百一十七首  其二七",
        "id": "297b1215-1c14-4311-a3dc-d5064493551f"
    },
    {
        "author": "釋紹曇",
        "paragraphs": [
            "沒絃琴，有遺音。",
            "調高流水，聲振緇林。",
            "碧眼黄頭爭品弄，無端花擘祖師心。",
            "瑞巖素非妙手，效顰彈一曲看。",
            "叮當叮當，絕聽子期迷節奏，和雲高掛古松陰。"
        ],
        "title": "偈頌一百一十七首  其二八",
        "id": "8b0f1f3a-2d1d-44a5-9f14-298f8b2a0caa"
    },
    {
        "author": "釋紹曇",
        "paragraphs": [
            "荆棘林，大火聚。",
            "峭壁深阬，無栖泊處。",
            "直饒伊瞥轉一機，轉得身，通得步。",
            "瑞巖未敢輕相許，何故鳳栖不在梧桐樹。"
        ],
        "title": "偈頌一百一十七首  其二九",
        "id": "fe179ecb-56d4-424e-8b76-29e95554d457"
    },
    {
        "author": "釋紹曇",
        "paragraphs": [
            "書載五雲，綉添一線。",
            "剝盡羣陰，天心復見。",
            "惟有龜毛拂，今古無遷變。",
            "松根石上笑談空，切忌隨他語脈轉。"
        ],
        "title": "偈頌一百一十七首  其三○",
        "id": "69bc3129-1537-4ead-8e59-7f8a7305f101"
    },
    {
        "author": "釋紹曇",
        "paragraphs": [
            "大智洞明，十方虛徹。",
            "玄樞妙轉，千聖迷蹤。",
            "直饒透箐眼明，截流機峻。",
            "須知更有向上一路在，這裡見得徹去，方知東山五祖老凍膿。"
        ],
        "title": "偈頌一百一十七首  其三一",
        "id": "f090a957-1a64-413a-b9f4-fc744b259034"
    },
    {
        "author": "釋紹曇",
        "paragraphs": [
            "太阿久瘞豐城劍，纔遇張華便發光。",
            "積世冤讎都掃却，蟄龍銀匣襲珍藏。"
        ],
        "title": "偈頌一百一十七首  其三二",
        "id": "60f30e96-5f09-42bd-87b5-aae5b3a2a779"
    },
    {
        "author": "釋紹曇",
        "paragraphs": [
            "扭碎東山鼻孔，牽斷佛眼耳輪。",
            "一等施呈毒手，腕頭力重千鈞。",
            "飫饕法味，飽聽圓音。",
            "漢室威儀重復見，紫芝香散碧巖春。"
        ],
        "title": "偈頌一百一十七首  其三三",
        "id": "6e55ea14-18ef-42c4-9098-ad47e6165a0e"
    },
    {
        "author": "釋紹曇",
        "paragraphs": [
            "忠清千古燦奎文，蓋世功名富貴生。",
            "旌佩擁雲何處去，毗盧樓閣款經行。"
        ],
        "title": "偈頌一百一十七首  其三四",
        "id": "837d56d7-6d47-4b1b-80d8-01903e618118"
    },
    {
        "author": "釋紹曇",
        "paragraphs": [
            "簸弄乾坤，靈蛇在掌。",
            "露刃含霜，阿誰近傍。",
            "殲厥渠魁未得時，蟄龍護匣牢收抗。",
            "還他道地，劍州與太阿無兩樣。",
            "携來剪月亭前，共聚五湖禪流，拭目縱觀，連聲稱賞。"
        ],
        "title": "偈頌一百一十七首  其三五",
        "id": "21299507-38ce-43a0-adbf-5ae4e4d46603"
    },
    {
        "author": "釋紹曇",
        "paragraphs": [
            "半夜逾城，六年栖雪。",
            "餓得腸枯，凍得骨折。",
            "那更見明星，兩眼添重屑。",
            "後代兒孫苦證羊，一年一度爭饒舌。",
            "正法眼藏，宜乎向這瞎馿邊滅。"
        ],
        "title": "偈頌一百一十七首  其三六",
        "id": "5597a0e4-a179-4a13-b7d4-08e7bb62d15c"
    },
    {
        "author": "釋紹曇",
        "paragraphs": [
            "正月一，是新年。",
            "家家慶賀，處處喧闐。",
            "惟有拄杖子，不隨時變。",
            "松根穩坐，石上安眠。",
            "驀地放憨歌一曲，囉囉哩囉囉哩囉。",
            "木人聽不足，瘦立綠蘿烟。"
        ],
        "title": "偈頌一百一十七首  其三七",
        "id": "9dbf2a85-aa1b-40cc-8767-e3a522d4790c"
    },
    {
        "author": "釋紹曇",
        "paragraphs": [
            "一點心燈，寒光燦爛。",
            "今古長明，幾人著眼。",
            "諸方老凍膿，燒畬種粟，三呼三應，妙悟水因，眉間挂劍。",
            "雖然列焰分輝，當暗中有明，當明中有暗。",
            "而今拈出普請看，出格元宵，何妨賞翫。"
        ],
        "title": "偈頌一百一十七首  其三八",
        "id": "52031015-127f-4a1f-a813-456777f8d3a3"
    },
    {
        "author": "釋紹曇",
        "paragraphs": [
            "獨坐大雄峰，臨機多弄險。",
            "遭虎口殺活不分，脫狐身真假難辨。",
            "那堪創立清規，平地深深坑壍。",
            "結成不共戴天讎，燒炷楓香解釋休。"
        ],
        "title": "偈頌一百一十七首  其三九",
        "id": "bb443b22-c8c2-46da-bce4-498594c49037"
    },
    {
        "author": "釋紹曇",
        "paragraphs": [
            "人從雪峰來，接得乳峰信。",
            "報道古磵寒泉，湧出千丈飛雪。",
            "推倒妙高臺，掀翻烏石嶺。",
            "松山土主冷地翻身，隠潭龍王夢中驚醒。",
            "郎忙抖擻精神，念一道離怖畏真言，南無三滿多，沒馱喃，唵部齡，唵齒齡。",
            "吽吽，急急如律令。",
            "三世諸佛立地聽，梵語華言難改正。"
        ],
        "title": "偈頌一百一十七首  其四○",
        "id": "c389aa72-83d4-4c5f-9cad-e66b0b2483c2"
    },
    {
        "author": "釋紹曇",
        "paragraphs": [
            "家在蓬萊，霓裾粲霞。",
            "步虛聲有節，觀徼念無差。",
            "護劍蒼虬鳴寶匣，聽琴瘦鶴倚庭花。",
            "丹成九轉，符掃群邪。",
            "不負東林蓮社約，乘軺來訪竺僊家。",
            "虎溪分未得，款喫趙州茶。"
        ],
        "title": "偈頌一百一十七首  其四一",
        "id": "f8adae20-e8c9-4d44-9e75-27efd5883a7a"
    },
    {
        "author": "釋紹曇",
        "paragraphs": [
            "祖父田園，積年荒廢。",
            "農不務耕，漁專討利。",
            "徹底掀翻自有人，去盡殘蘆并敗葦。",
            "鴈過長空，影沉寒水，字字聲聲說大義。"
        ],
        "title": "偈頌一百一十七首  其四二",
        "id": "0a16175b-33b9-471d-a46e-a4d523822f5a"
    },
    {
        "author": "釋紹曇",
        "paragraphs": [
            "九十日春今欲過，人生能見幾韶光。",
            "秦源方被桃花誤，隋岸還看柳絮狂。",
            "拄杖子，知不遷義，緘封不密，滿口嚼冰霜。",
            "千言萬語無人會，又逐流鶑過短牆。"
        ],
        "title": "偈頌一百一十七首  其四三",
        "id": "611b0578-5c33-4d29-b7d7-9d5387ddfe35"
    },
    {
        "author": "釋紹曇",
        "paragraphs": [
            "長鬚翁，久不見。",
            "壁角深藏，心灰百煉。",
            "將期休影息陰，豈謂明明弄險。",
            "點出夜叉心，擘開菩薩面。",
            "醜惡既乖張，佛手難遮掩。",
            "贏得春山哭杜鵑，鮮血染花枝，聲聲怨。"
        ],
        "title": "偈頌一百一十七首  其四四",
        "id": "17ecdd88-3d74-4625-90ef-dda9ca89161e"
    },
    {
        "author": "釋紹曇",
        "paragraphs": [
            "秋暘肆酷，秋暑炎蒸。",
            "不容鵝護雪，難保蠟人冰。",
            "一夏噇眠虛過了，秋風拈弄刈禾鐮。",
            "權有用，無黨無偏。",
            "幾箇祖師頭割了，立教凶歲變豐年。"
        ],
        "title": "偈頌一百一十七首  其四五",
        "id": "e5f3201f-fa7f-460a-a1e9-ea53bc0edd4a"
    },
    {
        "author": "釋紹曇",
        "paragraphs": [
            "秋陽肆酷，劃地奔雷。",
            "洗滌袢襟，喜而不寐。",
            "懿德山王贈之以偈：大旱逢甘雨，他鄉遇故知。",
            "攧崖泉漱玉，嘗稻雪翻匙。",
            "咿嗚咿，誰知艱棘際，復見太平時。",
            "拄杖子，暗中聞得，手之舞之，足之蹈之。",
            "暑退凉生前路活，化龍一躍出天池，贏得龐公笑展眉。"
        ],
        "title": "偈頌一百一十七首  其四六",
        "id": "04293269-8ef8-4884-b637-6156343afb29"
    },
    {
        "author": "釋紹曇",
        "paragraphs": [
            "僧鉢一粒飯，農家一滴血。",
            "戰爭收拾歸，知費幾牙頰。",
            "明璣杵白，別甑炊香。",
            "伴客地爐燒榾柮，無賓主話商量。",
            "切忌增金以黄。"
        ],
        "title": "偈頌一百一十七首  其四七",
        "id": "1212693f-e342-49ca-9af1-2087055cd9b8"
    },
    {
        "author": "釋紹曇",
        "paragraphs": [
            "雨後谿聲寒弄玉，風前木葉碎飄金。",
            "見聞互用非聲色，花劈威音古佛心。",
            "見成家樂，管宴佳賓。",
            "莫謂瑞巖岑寂甚，一回拈出一回新。"
        ],
        "title": "偈頌一百一十七首  其四八",
        "id": "4d192274-659b-4909-9704-15618a1c5b30"
    },
    {
        "author": "釋紹曇",
        "paragraphs": [
            "打破劍門關，未死先辭世。",
            "書偈自塗糊，白把驪珠碎。",
            "口款細供通，自首原其罪。",
            "木人歌舞石人悲。",
            "聲遏行雲，鴈序分，影落千峰外。"
        ],
        "title": "偈頌一百一十七首  其四九",
        "id": "a945a0b3-d66f-475e-9ace-949c1f226511"
    },
    {
        "author": "釋紹曇",
        "paragraphs": [
            "兜率天宮初說夢，修多羅藏又談空。",
            "一人人飽純陀味，不與尋常至節同。",
            "娟娟蘿月，瑟瑟松風。",
            "四壁生涯貧徹骨，敵君王富樂無窮。"
        ],
        "title": "偈頌一百一十七首  其五○",
        "id": "7cf8123b-b46a-43cb-ae9d-3a88e3989fdc"
    },
    {
        "author": "釋紹曇",
        "paragraphs": [
            "萬金包裹爛泥團，不惜當場撮弄看。",
            "敗闕遭人窺覷了，末梢依舊被渠瞞。"
        ],
        "title": "偈頌一百一十七首  其五一",
        "id": "b2449f29-4f61-43ba-93a2-2626646414c0"
    },
    {
        "author": "釋紹曇",
        "paragraphs": [
            "一點心燈，靈明炳煥。",
            "去古來今，清光無間。",
            "不同萬斛金蓮，惑亂癡人賞翫。",
            "今朝上元節，拈出普請看。",
            "擬議尋思，空華翳眼。"
        ],
        "title": "偈頌一百一十七首  其五二",
        "id": "8b357ac8-4782-4033-b3cf-ca4ae01b0654"
    },
    {
        "author": "釋紹曇",
        "paragraphs": [
            "廝撲場中作斷交，拳來趯去不相饒。",
            "誰知用盡平生力，却傍被人奪錦標。"
        ],
        "title": "偈頌一百一十七首  其五三",
        "id": "1e105246-0f07-42dc-8d3d-781006c5f389"
    },
    {
        "author": "釋紹曇",
        "paragraphs": [
            "上林春色正繁華，公子聯鑣去賞花。",
            "貪弄玉盃泥樣醉，笙歌叢裡簇歸家。"
        ],
        "title": "偈頌一百一十七首  其五四",
        "id": "93b711ce-ea3a-4c15-aa3f-b6c09c5c50e3"
    },
    {
        "author": "釋紹曇",
        "paragraphs": [
            "遠望蓬萊去學仙，途中忽遇李先生。",
            "還丹一粒吞還吐，回首空山獨自行。"
        ],
        "title": "偈頌一百一十七首  其五五",
        "id": "c0ecc12a-06e7-4bee-9619-ca155797f44f"
    },
    {
        "author": "釋紹曇",
        "paragraphs": [
            "大悲正眼露堂堂，百步當摇閃電光。",
            "被掣風顛醫瞎子，暗中拖拽下禪床。"
        ],
        "title": "偈頌一百一十七首  其五六",
        "id": "2b656570-e742-4517-826e-72409585efc5"
    },
    {
        "author": "釋紹曇",
        "paragraphs": [
            "嶺上雲磨松偃蹇，巖前瀑漱石琮琤。",
            "瞿曇面目全彰露，誰道今朝始誕生。",
            "跛雲門棒，休放拍盲。",
            "一杓香湯三拜著，聽渠千古惡名行。"
        ],
        "title": "偈頌一百一十七首  其五七",
        "id": "af8829fa-6d11-4189-b21a-866d39a2051c"
    },
    {
        "author": "釋紹曇",
        "paragraphs": [
            "一春連雨，民心憂懼。",
            "妻子號饑，米無糴處。",
            "珍重活衲僧福德聚，衲被蒙頭無思無慮。",
            "九旬禁足，鈍鳥栖蘆。",
            "三月安居，蟄蟲坏戶。",
            "翻轉鐵面皮，嫌佛不肯做。"
        ],
        "title": "偈頌一百一十七首  其五八",
        "id": "76954482-9b73-4a11-a826-64b4a9fd85ef"
    },
    {
        "author": "釋紹曇",
        "paragraphs": [
            "前宵剪月亭邊，曲奏高山流水。",
            "雖云獅子筋絃，品弄必資妙指，不落宮商人聳耳。",
            "嘉州大像增百倍精神，荆溪老龍添十分活意。",
            "正音將謂絕無聞，誰料鄭聲亂雅中，有此清彈爾。",
            "慚愧慚愧。"
        ],
        "title": "偈頌一百一十七首  其五九",
        "id": "abb7c364-a828-4db3-aacc-fd34863dbd95"
    },
    {
        "author": "釋紹曇",
        "paragraphs": [
            "雷轟薦福碑，天秘無文印。",
            "字義既難明，心傳誰得正。",
            "東湖瀉恨浪滔天，驚𢞕瑞巖殘夢醒。",
            "猛拍闌干，叫天不應。",
            "哭不成兮笑不成，野花泪濕千峰影。"
        ],
        "title": "偈頌一百一十七首  其六○",
        "id": "a5fa2648-43b6-4b9d-950b-fc9c7bd07802"
    },
    {
        "author": "釋紹曇",
        "paragraphs": [
            "三月休征，修文偃武。",
            "治格太平，生靈鼓舞。",
            "無端塞馬嘶風，又欲揚塵簸土。",
            "密運機籌，肅行師旅。",
            "塞北安南一戰收，生死冤魔都掃去。",
            "重賞元勳，凱歌聲撼芝峰路。"
        ],
        "title": "偈頌一百一十七首  其六一",
        "id": "cc52dc12-2cdb-4618-b262-5e8582776ea8"
    },
    {
        "author": "釋紹曇",
        "paragraphs": [
            "九月授衣天，芝峰無可授。",
            "破衲擁寒雲，對客慵開口。"
        ],
        "title": "偈頌一百一十七首  其六二",
        "id": "623826c7-68b3-4c8e-9cb1-3704f40c5c87"
    },
    {
        "author": "釋紹曇",
        "paragraphs": [
            "成癖襟懷爲愛山，不逢佳處不開顔。",
            "錦屏劍閣重相見，疑在岷峨翠靄間。"
        ],
        "title": "偈頌一百一十七首  其六三",
        "id": "31fe6a3b-d5de-405a-a661-d5de9a9f9093"
    },
    {
        "author": "釋紹曇",
        "paragraphs": [
            "一二三四五，六七八九十。",
            "梵語華言譯不成，玉几重新添註解。",
            "字義炳然，無人領解。",
            "頼有同風知，點頭道奇怪。",
            "彷彷彿彿，一似東山瓦鼓歌。",
            "腔調宛同，聲無高下。",
            "彭八剌拶，未在未在。"
        ],
        "title": "偈頌一百一十七首  其六四",
        "id": "8b9ddf42-47e6-47df-9ed5-3e61f2c79071"
    },
    {
        "author": "釋紹曇",
        "paragraphs": [
            "書雲開管宴，法輪食輪轉。",
            "覷之雙眼盲，味之唾三嚥。",
            "雲門胡餠，謾自誇張，楊岐栗蓬，急須收卷。",
            "露柱燈籠，春風滿面。"
        ],
        "title": "偈頌一百一十七首  其六五",
        "id": "4b952b05-d274-4023-a00e-9b43849e630e"
    },
    {
        "author": "釋紹曇",
        "paragraphs": [
            "道德五千言，深明玄妙句。",
            "雲門一字關，截斷橫陳路。",
            "十二峰前，危分險布。",
            "喚醒惺惺石上瞌睡主人公，握手評論，掀眉笑語。",
            "驚放寒梅一兩花，漏洩先春，奔馳驛使。",
            "啞，尋香逐臭人無數。"
        ],
        "title": "偈頌一百一十七首  其六六",
        "id": "81811fcf-fca8-4241-9827-d70332ced02a"
    },
    {
        "author": "釋紹曇",
        "paragraphs": [
            "向上機，頂門眼。",
            "察秋毫處暗昏昏，透險崖中平坦坦。",
            "三世諸佛，正視無門，白牯狸奴，活埋何限。"
        ],
        "title": "偈頌一百一十七首  其六七",
        "id": "e7d994d2-5441-4833-8f5a-ddf593158f90"
    },
    {
        "author": "釋紹曇",
        "paragraphs": [
            "親隨彌勒下長汀，一字王書奉化名。",
            "輔國功成歸內院，子孫恩被錦衣榮。"
        ],
        "title": "偈頌一百一十七首  其六八",
        "id": "c30f0270-cefe-4c30-86d0-0a304d7dd643"
    },
    {
        "author": "釋紹曇",
        "paragraphs": [
            "無辨古今眼，有辨古今舌。",
            "說得十分真，何如見得徹。",
            "見得徹，耿耿心燈奪夜寒。",
            "年年宴賞元宵節。"
        ],
        "title": "偈頌一百一十七首  其六九",
        "id": "f9a58616-1f3e-4728-b20c-fdd4e7ab86b3"
    },
    {
        "author": "釋紹曇",
        "paragraphs": [
            "茅舍春深，韶華可人。",
            "山花裛翠，烟草如茵。",
            "況有尋幽客至，錦囊探句，藜杖挑琴。",
            "握手松根同一笑，高風曾不護東林。"
        ],
        "title": "偈頌一百一十七首  其七○",
        "id": "79e25b22-f1af-4240-960b-b9dc65231b9f"
    },
    {
        "author": "釋紹曇",
        "paragraphs": [
            "廣漢馬駒子，十方羅漢僧。",
            "不喫金鷄粟，專銜血戰冤。",
            "古龍淵吸乾到底，清凉樹靠倒無根。",
            "五處移場弄巇險，化機曾不涉春緣。",
            "休征藏密，地陷天崩。",
            "棠棣花殘鴈沉影，椎胸未免哭蒼天。"
        ],
        "title": "偈頌一百一十七首  其七一",
        "id": "6d70f518-38c9-4187-a05f-db6c2a99c068"
    },
    {
        "author": "釋紹曇",
        "paragraphs": [
            "三月青春彈指過，九旬朱夏又從頭。",
            "茶抽雀舌郎忙摘，麥弄蝦鬚逐旋收。",
            "熾然說法，聲撼林丘。"
        ],
        "title": "偈頌一百一十七首  其七二",
        "id": "a42f5788-b913-40cf-a1ca-2810bafa7b30"
    },
    {
        "author": "釋紹曇",
        "paragraphs": [
            "結夏已半月了也，水牯牛作麽生。",
            "愛從荒草去，不向坦途行。",
            "閙中牽索，靜處加鞭。",
            "月白風清眠露地，聲聲牧笛響烟村。"
        ],
        "title": "偈頌一百一十七首  其七三",
        "id": "9cdb8434-2ac9-4c1c-b649-254543523115"
    },
    {
        "author": "釋紹曇",
        "paragraphs": [
            "小供天中節，家貧樂有餘。",
            "蒻包粳米粽，茶點石菖蒲。",
            "不用童尋藥，何須鬼畫符。",
            "千妖俱掃迹。",
            "長夏得安居。",
            "衲僧門下，天地懸殊。"
        ],
        "title": "偈頌一百一十七首  其七四",
        "id": "6dc48893-0294-422b-918c-91f1de226594"
    },
    {
        "author": "釋紹曇",
        "paragraphs": [
            "放下著，莫妄想。",
            "無孔鐵鎚，半斤八兩。",
            "面門拋擲，土曠人稀。",
            "無業趙州元不會，鳳林徒自說吒之。"
        ],
        "title": "偈頌一百一十七首  其七五",
        "id": "cc7ce02b-c684-4d2c-bb89-3e5674127ddb"
    },
    {
        "author": "釋紹曇",
        "paragraphs": [
            "六月苦炎熱，蠟人何似生。",
            "火雲烹得解，解後却完全。",
            "堪笑雲門老，杲掣風顛，通身臭汗。",
            "微凉生殿閣，打失鬼精魂。",
            "要會諸佛出身處，馿年馿年。"
        ],
        "title": "偈頌一百一十七首  其七六",
        "id": "f4b9173a-7d96-42bc-8045-7c8a97e33d94"
    },
    {
        "author": "釋紹曇",
        "paragraphs": [
            "雨足龍閑，年豐民樂。",
            "袖出刈禾鐮，大地全收却。",
            "歸來十二峰前，別甑炊香，明璣滿鉢。",
            "餵飽活衲僧，曲肱酣睡著。",
            "佛法身心爛似泥，啞，醫無藥。"
        ],
        "title": "偈頌一百一十七首  其七七",
        "id": "dcbc44bf-10ab-4060-9924-c84eab5bdeb1"
    },
    {
        "author": "釋紹曇",
        "paragraphs": [
            "十二峰前傀儡棚，盡由行主線抽牽。",
            "編排科段無新舊，歌舞秋風樂管筵。"
        ],
        "title": "偈頌一百一十七首  其七八",
        "id": "b23004b0-5b72-462e-9982-8101e6cbeaf5"
    },
    {
        "author": "釋紹曇",
        "paragraphs": [
            "人從福州來，接得江西信。",
            "報道雪峰木毬，輥入育王鰻井。",
            "怒浪翻空，魚龍乞命。",
            "秋風吹落惺惺石上，驚觸主人翁酣睡醒。",
            "掀眉一笑千峰靜。"
        ],
        "title": "偈頌一百一十七首  其七九",
        "id": "907fe2da-7445-4927-9f59-f6292668fe15"
    },
    {
        "author": "釋紹曇",
        "paragraphs": [
            "八月十五中秋節，人皆競賞天邊月。",
            "心月孤圓自不知，不涉圓虧光影滅。",
            "馬師父子錯商量，拂袖便行猶未徹。",
            "諸人還見心月麽，急著眼看，重重金屑。"
        ],
        "title": "偈頌一百一十七首  其八○",
        "id": "deb2bd00-a876-4c59-98d4-10410d9a06b3"
    },
    {
        "author": "釋紹曇",
        "paragraphs": [
            "巖桂飄香，井梧凋葉。",
            "活祖師機，重重漏洩。",
            "見得分明眼似眉，道得完全舌如結。",
            "諸人要知親切句麽，蒲團三月冷如冰，今朝穩坐，靜聽渠分說。"
        ],
        "title": "偈頌一百一十七首  其八一",
        "id": "5e9992a7-a220-44fb-9f84-116b9de77ed8"
    },
    {
        "author": "釋紹曇",
        "paragraphs": [
            "九月九，重陽節。",
            "不向東籬賞菊花，只點茱萸茶一啜。",
            "苦澀難嘗舌如㔢，更吞栗棘蓬肝腸裂。",
            "且道陶淵明，還曾知此味麽。",
            "莫說莫說。"
        ],
        "title": "偈頌一百一十七首  其八二",
        "id": "f673f500-6906-4fbe-a0d4-1c8f1000c683"
    },
    {
        "author": "釋紹曇",
        "paragraphs": [
            "九月授衣天，山林無可授。",
            "破衲擁殘雲，癡坐蒲團透。",
            "長慶稜捲簾悟道，病眼見空花。",
            "香林遠紙襖大書，破袖爭出手。",
            "鳬短鶴長，馿前馬後，不知笑破他人口。"
        ],
        "title": "偈頌一百一十七首  其八三",
        "id": "f2539f54-7876-48b5-a98d-c6358ad6f2ac"
    },
    {
        "author": "釋紹曇",
        "paragraphs": [
            "綉閤新添一綫長，金針鬭巧製鴛鴦。",
            "不知這箇長多少，莫把龜毛亂較量。"
        ],
        "title": "偈頌一百一十七首  其八四",
        "id": "7cab649f-a082-4fbf-bed9-856eaf536afb"
    },
    {
        "author": "釋紹曇",
        "paragraphs": [
            "要見心珠發耿光，只消一念破慳囊。",
            "昆蟲草木承恩力，世世叢林建法幢。"
        ],
        "title": "偈頌一百一十七首  其八五",
        "id": "3185a969-80b2-4b7a-995c-852e301abd9c"
    },
    {
        "author": "釋紹曇",
        "paragraphs": [
            "十方義聚，和氣如春。",
            "非魔非佛，無主無賓。",
            "食法二輪能妙轉，不虛剪月過書雲。",
            "聞韶不知味，門戶喜重新。"
        ],
        "title": "偈頌一百一十七首  其八六",
        "id": "4e5c4082-606e-42c5-b37e-534183f3e678"
    },
    {
        "author": "釋紹曇",
        "paragraphs": [
            "當年不合棄金輪，忍凍吞饑度六春。",
            "又被毛頭星換眼，至今苦屈未能伸。",
            "瑞巖不孝，尚有慈心。",
            "燒塊木頭修薄供，且圖溫飽過，切忌賺他人。"
        ],
        "title": "偈頌一百一十七首  其八七",
        "id": "fa674408-8ff4-44fb-b532-aa6cb9f29b2e"
    },
    {
        "author": "釋紹曇",
        "paragraphs": [
            "兆應豐年，單明一色。",
            "玉作樓臺，銀連巷陌。",
            "新晴人喜賀元正，不識春山頭併白。"
        ],
        "title": "偈頌一百一十七首  其八八",
        "id": "1cf2d160-4b8e-4d42-85da-cf13c5f2e497"
    },
    {
        "author": "釋紹曇",
        "paragraphs": [
            "茶迎過客無新舊，秤定須彌有重輕。",
            "活弄手頭雖得妙，何如聞爆桶箍聲。"
        ],
        "title": "偈頌一百一十七首  其八九",
        "id": "04ac60c5-8668-4bcf-a066-181b2656c970"
    },
    {
        "author": "釋紹曇",
        "paragraphs": [
            "今朝二月十五，黄面瞿曇滅度。",
            "諸方撾皷聲冤，盡是閑言長語。",
            "一點涅槃心，無人知落處。",
            "山花泪滴如紅雨。"
        ],
        "title": "偈頌一百一十七首  其九○",
        "id": "5a89b466-d9d9-438e-b1b8-2e388ceb0ec5"
    },
    {
        "author": "釋紹曇",
        "paragraphs": [
            "久雨新晴，物情顯煥。",
            "蝶弄海棠陰，鶑啼楊柳岸。",
            "聲色純真，不得一半。",
            "堪笑靈雲活眼睛，却被桃花換。",
            "啞，瞎漢瞎漢。"
        ],
        "title": "偈頌一百一十七首  其九一",
        "id": "94faa413-1b4a-433e-8bde-c3d62c87a31f"
    },
    {
        "author": "釋紹曇",
        "paragraphs": [
            "楊岐栗棘蓬，趙州殿裏底。",
            "一句當機裂萬差，盡大地人扶不起。"
        ],
        "title": "偈頌一百一十七首  其九二",
        "id": "b0ab8f73-88ea-4f17-bcbe-59e2275b6dae"
    },
    {
        "author": "釋紹曇",
        "paragraphs": [
            "四十年同參，廿餘年相別。",
            "不唱菩薩蠻，何暇說佛法。",
            "驀劄相逢十二峰，我患生盲你患聾。",
            "是聖是凡都莫問，且分苔石憩松風。"
        ],
        "title": "偈頌一百一十七首  其九三",
        "id": "630f6340-aebb-4d5d-b293-f037ed584203"
    },
    {
        "author": "釋紹曇",
        "paragraphs": [
            "客路奔馳歲月深，朝游東魯暮西秦。",
            "子規苦勸人歸去，血濺巖花幾見春。"
        ],
        "title": "偈頌一百一十七首  其九四",
        "id": "6d0d5c57-831e-4db0-ac63-34d71f5f565e"
    },
    {
        "author": "釋紹曇",
        "paragraphs": [
            "示大家身，爲帝王母。",
            "與佛同生，福兼寰宇。",
            "萬國歡悰慶誕彌，蟠桃何止宴瑶池。"
        ],
        "title": "偈頌一百一十七首  其九五",
        "id": "f6558329-23e1-427b-86e1-8facc74cbe1b"
    },
    {
        "author": "釋紹曇",
        "paragraphs": [
            "九曲河清産聖人，行堯舜道覺斯民。",
            "萬邦翹仰垂衣化，皷舞春風賀太平。"
        ],
        "title": "偈頌一百一十七首  其九六",
        "id": "7f910cb6-944a-4eea-af16-557243c1976b"
    },
    {
        "author": "釋紹曇",
        "paragraphs": [
            "九旬禁足，困魚止濼。",
            "三月安居，鈍鳥栖蘆。",
            "圓覺伽藍俱掃迹，釋迦彌勒是他奴。"
        ],
        "title": "偈頌一百一十七首  其九七",
        "id": "ab42a204-69d1-4b04-8c51-aa61d4fc0de4"
    },
    {
        "author": "釋紹曇",
        "paragraphs": [
            "筀筍剪龍鬚，山茶烹雀舌。",
            "款客話家私，各打鄉談說。",
            "閩蜀同風，浙音迥別。",
            "老倒芝峰耳重聽，子規聲訴三更月。"
        ],
        "title": "偈頌一百一十七首  其九八",
        "id": "eddf18a4-3605-42f9-ae62-6058491707c7"
    },
    {
        "author": "釋紹曇",
        "paragraphs": [
            "傾倒投子油瓶，拗折龍孫頭角。",
            "大鑪鞴裏烹煎，香透千巖萬壑。",
            "殷勤奉供昔年高卧白雲僧，與無舌人從頭咬嚼。",
            "咬得著，鼓舞昇平，唱村田樂。"
        ],
        "title": "偈頌一百一十七首  其九九",
        "id": "998bfb7d-ae4a-4806-86f2-b6119e2f4f85"
    },
    {
        "author": "釋紹曇",
        "paragraphs": [
            "跨弄蹄馿，住疎壁院，千古遺風今再見。",
            "吞吐何須栗棘蓬，煅煉已成丹九轉。",
            "傾出瓶壺，寒光閃電，扶危妙在通權變。"
        ],
        "title": "偈頌一百一十七首  其一○○",
        "id": "35461ca4-c48f-41f8-8d7d-6cae1a967df0"
    },
    {
        "author": "釋紹曇",
        "paragraphs": [
            "九旬禁足已嫌多，那更重加一月遥。",
            "不解六根門互用，蠟人鐵做也應消。"
        ],
        "title": "偈頌一百一十七首  其一○一",
        "id": "0bdf3797-2002-4a74-a7cc-53e922580f22"
    },
    {
        "author": "釋紹曇",
        "paragraphs": [
            "八月秋，何處熱。",
            "塞鴈來賓，井梧凋葉。",
            "衲僧拄杖知時節，千里萬里一條鐵。"
        ],
        "title": "偈頌一百一十七首  其一○二",
        "id": "65220523-6b74-4d23-b4e9-6231ef8b898f"
    },
    {
        "author": "釋紹曇",
        "paragraphs": [
            "監本祖庭花，東西爭擢秀。",
            "一等放清香，不分新與舊。",
            "枝枝葉葉，陡頓精神，粧點芝園劫外春。"
        ],
        "title": "偈頌一百一十七首  其一○三",
        "id": "35691cef-a933-481d-af31-bcc34e377e40"
    },
    {
        "author": "釋紹曇",
        "paragraphs": [
            "秋菊鋪黄，茱萸裛翠。",
            "彭澤淵明，清吟濁醉。",
            "一年一度賞東籬，蹉過重陽總不知。",
            "因甚如此，逐物意移。"
        ],
        "title": "偈頌一百一十七首  其一○四",
        "id": "ff1a413a-460d-46a7-a99c-b20db720f8fa"
    },
    {
        "author": "釋紹曇",
        "paragraphs": [
            "䆉稏黄雲，精神玉粒。",
            "熟知稼穡人，著意勤收拾，已收拾，舂石墜腰，炊香滿室。",
            "客來唱曲賀豐年，撫髀清歡，莫嫌貧極。"
        ],
        "title": "偈頌一百一十七首  其一○五",
        "id": "9f857c5d-2eaf-4da7-94c3-693f7d39348c"
    },
    {
        "author": "釋紹曇",
        "paragraphs": [
            "楊岐馿弄蹄，天衣雁沉影。",
            "兩個老無知，語不分邪正。",
            "何似火爐頭話，無主無賓。",
            "是非審定，不違法印。",
            "我王庫內豈有是刀哉，古今多少人以橘皮爲火，紛然錯認。",
            "啞，死灰煨殺誰深省。"
        ],
        "title": "偈頌一百一十七首  其一○六",
        "id": "a5f2df82-088b-4b57-8461-0c019a6ce55b"
    },
    {
        "author": "釋紹曇",
        "paragraphs": [
            "航海而來，面壁而坐。",
            "未明直指單傳，先被梁王勘破。",
            "當門齒露風，隻履歸何早。",
            "熊耳峰前，纍纍荒草，至今惹得行人笑。"
        ],
        "title": "偈頌一百一十七首  其一○七",
        "id": "63256aaf-1f85-4e94-ab75-aaf87e93af97"
    },
    {
        "author": "釋紹曇",
        "paragraphs": [
            "昨宵送舊，今日迎新。",
            "迎新送舊，費盡精神。",
            "新舊兩頭忘記了，始知今日是元正。",
            "不用借婆衫子拜，今年人是去年人。"
        ],
        "title": "偈頌一百一十七首  其一○八",
        "id": "4895349d-6bcc-4ec1-a50f-840e2cda94ca"
    },
    {
        "author": "釋紹曇",
        "paragraphs": [
            "貧苦芝峰，賞元宵節。",
            "宴樂佳賓，將何鋪設。",
            "明挑海底燈，細剪亭前月。",
            "打拍東山瓦皷歌，掤八剌札，樂有餘，清不徹。",
            "趣味森嚴，恰似趙州，曾到未到，喫盃盃茶，洞山生姜不改辣。",
            "啞，不是知心向誰說。"
        ],
        "title": "偈頌一百一十七首  其一○九",
        "id": "e5cdd553-5226-459d-8122-1c55bee4e318"
    },
    {
        "author": "釋紹曇",
        "paragraphs": [
            "二月十五，瞿曇滅度。",
            "山鳥悲春，山花泣雨。",
            "盡大地人，有屈無伸處。",
            "獨有瑞巖拄杖子，鐵作心腸渾不顧。",
            "唱太平歌，歡聲滿路。",
            "因甚如此，殲厥渠魁，澄清寰宇。"
        ],
        "title": "偈頌一百一十七首  其一一○",
        "id": "05013fd1-15c1-49a9-8adf-4bf1530e5423"
    },
    {
        "author": "釋紹曇",
        "paragraphs": [
            "浴乎沂，舞雩歸。",
            "道存目擊，樂以忘機。",
            "嗟歎奔馳途路客，拋家失業有誰知。",
            "杜鵑啼出血，勸得幾人歸。"
        ],
        "title": "偈頌一百一十七首  其一一一",
        "id": "8061e281-a0e6-4dd6-bcbb-d8a5a00ca2f9"
    },
    {
        "author": "釋紹曇",
        "paragraphs": [
            "薄福值荒年，日餐三頓粥。",
            "兩眼挂青山，真味填枵腹。",
            "貧有餘，樂不足。",
            "誰管古人見延壽不見延壽，山前麥熟與未熟。",
            "無事巖泉洗耳聽，幽禽巧奏陽春曲。",
            "好大哥，快活快活。"
        ],
        "title": "偈頌一百一十七首  其一一二",
        "id": "7318f6cf-013b-4c73-9356-f20e14b59078"
    },
    {
        "author": "釋紹曇",
        "paragraphs": [
            "五髻峰頭，怨憎會苦。",
            "熱血相噴，重重染污。",
            "箇樣老妖魔，慚愧今朝死。",
            "粗茶一甌，粗香一炷，供養阿儂。",
            "願百劫千生，驀劄相逢，好眼看承，好心攀顧。",
            "切莫重行巇險路，背後恐遭人指註。"
        ],
        "title": "偈頌一百一十七首  其一一三",
        "id": "c4d21886-a307-4ead-bf90-a0e9c6f73c90"
    },
    {
        "author": "釋紹曇",
        "paragraphs": [
            "大地全荒總不憂，奪饑人食縛耕牛。",
            "衲僧舉止合如是，百煉精金肯博鍮。"
        ],
        "title": "偈頌一百一十七首  其一一四",
        "id": "6e619e73-2707-4a51-a347-7d739661242b"
    },
    {
        "author": "釋紹曇",
        "paragraphs": [
            "撈摝群迷，示生五濁。",
            "臭穢通身，如何洗却。",
            "百滾洋銅澆一杓，徹骨清凉，快活快活。"
        ],
        "title": "偈頌一百一十七首  其一一五",
        "id": "26ee5964-e740-4e76-b9bc-b99d1c5313e1"
    },
    {
        "author": "釋紹曇",
        "paragraphs": [
            "六年償債芝峰寺，費盡衣盂用盡心。",
            "今日杖藜行活路，笑看花木媚清陰。"
        ],
        "title": "偈頌一百一十七首  其一一六",
        "id": "31f210dc-5324-43bb-a2b1-65a378d5d4cf"
    },
    {
        "author": "釋紹曇",
        "paragraphs": [
            "草舍開張小小筵，炊無米飯爨無烟。",
            "通身飽暖憨憨睡，夢到滄洲白鳥邊。"
        ],
        "title": "偈頌十九首  其一",
        "id": "ef0a1b75-719a-43a6-8062-76eda3566ac7"
    },
    {
        "author": "釋紹曇",
        "paragraphs": [
            "宮花壓鬢墜烏雲，傾國風流宛勝秦。",
            "玉笛插藏人不見，夜深吹起鳳樓春。"
        ],
        "title": "偈頌十九首  其二",
        "id": "2ff3b303-0270-4c69-94b5-a2d91df1b719"
    },
    {
        "author": "釋紹曇",
        "paragraphs": [
            "萬里無寸草，出門便是草。",
            "支筇寂寞中，望斷無人到。"
        ],
        "title": "偈頌十九首  其三",
        "id": "bf8c8c0a-7f0d-44ee-9e99-f5c4c72f6de5"
    },
    {
        "author": "釋紹曇",
        "paragraphs": [
            "槽廠安身不記年，一心希慕嶺南能。",
            "肩頭颺下潑柴擔，要汝來傳佛祖燈。"
        ],
        "title": "偈頌十九首  其四",
        "id": "d8932187-fc4f-4e5f-b80f-dbb65be0f57d"
    },
    {
        "author": "釋紹曇",
        "paragraphs": [
            "一莖草外隠全形，翳盡叢林活眼睛。",
            "破綻莫教輕捉著，堂前高挂贖金名。"
        ],
        "title": "偈頌十九首  其五",
        "id": "258cd589-2647-407b-8ae0-6b94333bb11e"
    },
    {
        "author": "釋紹曇",
        "paragraphs": [
            "千丈巖頭太險生，無端更掘陷人阬。",
            "深深疊石防頹岸，要汝臨崖撒手行。"
        ],
        "title": "偈頌十九首  其六",
        "id": "bdff6b12-a958-4fbc-8f5c-7b2f3241d3b7"
    },
    {
        "author": "釋紹曇",
        "paragraphs": [
            "綠蘿深處卧雲烟，觸戰蠻征事悄然。",
            "臨老無端重出醜，借婆裙子拜婆年。"
        ],
        "title": "偈頌十九首  其七",
        "id": "ca21fb25-f208-4aec-8010-0410697a225f"
    },
    {
        "author": "釋紹曇",
        "paragraphs": [
            "拋捨箕裘要出家，學盧行者去擔柴。",
            "脊梁不具黄金骨，碓米坊中被活埋。"
        ],
        "title": "偈頌十九首  其八",
        "id": "1db489b6-5f91-488c-bf52-479b123fd404"
    },
    {
        "author": "釋紹曇",
        "paragraphs": [
            "萬法是心光，諸緣惟性曉。",
            "本無迷悟人，祇要今日了。"
        ],
        "title": "偈頌十九首  其九",
        "id": "e460517d-4117-43f7-8a4b-ab558646a3ad"
    },
    {
        "author": "釋紹曇",
        "paragraphs": [
            "臘月三十日，臘月二十九。",
            "等是歲華終，無事窮相守。"
        ],
        "title": "偈頌十九首  其一○",
        "id": "2da765a4-0676-460a-ab83-f76c232cc35e"
    },
    {
        "author": "釋紹曇",
        "paragraphs": [
            "大地踏翻無寸土，昆蟲介甲絕行蹤。",
            "護生禁足元勛在，圓覺伽藍一掃空。"
        ],
        "title": "偈頌十九首  其一一",
        "id": "31e17059-3ba1-48e7-b3f1-d6f994997fee"
    },
    {
        "author": "釋紹曇",
        "paragraphs": [
            "瑞巖頻喚主人翁，徹底惺惺不若聾。",
            "裂盡見聞行活路，鄉關猶隔海千重。"
        ],
        "title": "偈頌十九首  其一二",
        "id": "1a733eea-1838-473e-b84b-ef35b4fe2218"
    },
    {
        "author": "釋紹曇",
        "paragraphs": [
            "松下掃除青草徑，磵邊開闢綠陰亭。",
            "飯餘握手閑行坐，唱曲山歌賀太平。",
            "遏雲古調，流水新聲。",
            "眼裏無筋聽不足，臨風擊碎聖凡情。"
        ],
        "title": "偈頌十九首  其一三",
        "id": "e37b6cca-cfed-436d-b1b7-cf3456a91a35"
    },
    {
        "author": "釋紹曇",
        "paragraphs": [
            "不業農商不業儒，菑田弗下寸根株。",
            "馿年斫倒菩提樹，羞見新州箇老盧。"
        ],
        "title": "偈頌十九首  其一四",
        "id": "64bb90f3-3a11-4c39-88ce-f9802726022f"
    },
    {
        "author": "釋紹曇",
        "paragraphs": [
            "十萬同聚會，箇箇學無爲。",
            "此是選佛場，心空及第歸。"
        ],
        "title": "偈頌十九首  其一五",
        "id": "05706321-0f02-41b3-bdc1-63c4ff1cbb89"
    },
    {
        "author": "釋紹曇",
        "paragraphs": [
            "東村王老夜燒錢，拈引山雲海月魂。",
            "貧極瑞巖輕助薦，儘教無佛處稱尊。"
        ],
        "title": "偈頌十九首  其一六",
        "id": "edc335f5-8037-454f-a0be-bc733ebc1c3d"
    },
    {
        "author": "釋紹曇",
        "paragraphs": [
            "瑞巖喚醒主人翁，把手經行禁網中。",
            "踏斷綱宗開活眼，笑聽山鳥話家風。"
        ],
        "title": "偈頌十九首  其一七",
        "id": "cf2d9a21-27cf-4fd4-ba30-17fcf66d1db3"
    },
    {
        "author": "釋紹曇",
        "paragraphs": [
            "五十三年行脚，走遍天涯海角。",
            "早知唐喪光陰，悔不閉門獨活。",
            "古松下苔石憨眠，野溪邊筇枝倒卓。",
            "幽鳥啼春水奏流，湊成一曲村田樂。"
        ],
        "title": "偈頌十九首  其一八",
        "id": "0675cb3c-1c61-4973-84ce-5e3c3812c892"
    },
    {
        "author": "釋紹曇",
        "paragraphs": [
            "五千黄葉止兒啼，不異渝江碧落碑。",
            "古篆分明無贋本，具看經眼不難窺。"
        ],
        "title": "偈頌十九首  其一九",
        "id": "aa029e29-4bd4-4d0f-93a0-e7fba2781c29"
    },
    {
        "author": "釋紹曇",
        "paragraphs": [
            "古洞桃花發嫩枝，施朱施粉兩相宜。",
            "要渠成結千年實，多謝春風著意吹。"
        ],
        "title": "頌古五十五首  其一",
        "id": "12cc4b68-ae72-4100-9cf9-4d190397a218"
    },
    {
        "author": "釋紹曇",
        "paragraphs": [
            "田庫翁翁兩鬢霜，苦貪濁酒弄觥觴。",
            "兒孫步步相隨逐，扶得歸家又發狂。"
        ],
        "title": "頌古五十五首  其二",
        "id": "00d71d82-d7f3-47df-b5b5-995fcc5828f6"
    },
    {
        "author": "釋紹曇",
        "paragraphs": [
            "收拾成都賣卜家，君平術肆獨宏開。",
            "閙中人獻支機石，掀倒卦盤歸去來。"
        ],
        "title": "頌古五十五首  其三",
        "id": "65f9d2e9-8c7d-46b2-8fd0-efc78e2bf758"
    },
    {
        "author": "釋紹曇",
        "paragraphs": [
            "一塊郴州鐵，渾崙擘不開。",
            "輪槌輕擊著，雪刃暗飛來。"
        ],
        "title": "頌古五十五首  其四",
        "id": "75da7da1-3ea0-40a1-9f5c-525bc0493acc"
    },
    {
        "author": "釋紹曇",
        "paragraphs": [
            "勢罷奴欺主，年衰鬼弄人。",
            "南泉招致得，冷泪濕衣巾。"
        ],
        "title": "頌古五十五首  其五",
        "id": "c5982a74-dd17-4f50-9b2e-5c1ba55d0b30"
    },
    {
        "author": "釋紹曇",
        "paragraphs": [
            "落頼兒郎自小愚，爲貪花酒廢詩書。",
            "當時早得嚴師訓，破壞箕裘未到渠。"
        ],
        "title": "頌古五十五首  其六",
        "id": "05863e07-2049-4898-8912-65e08525887e"
    },
    {
        "author": "釋紹曇",
        "paragraphs": [
            "美如西子離金闕，嬌似楊妃倚玉樓。",
            "猶把琵琶半遮面，不令人見轉風流。"
        ],
        "title": "頌古五十五首  其七",
        "id": "3b006793-9ff5-4c0e-87fe-0bfaa8f9aa17"
    },
    {
        "author": "釋紹曇",
        "paragraphs": [
            "拂苔高卧白雲根，夢繞春風錦綉園。",
            "驀聽采樵歌一曲，醒來月掛客愁村。"
        ],
        "title": "頌古五十五首  其八",
        "id": "7c4b3a6f-8442-4637-a696-fa75d8160d77"
    },
    {
        "author": "釋紹曇",
        "paragraphs": [
            "碧綠青紅百樣花，盡從春色巧安排。",
            "不知春色端倪處，平地危分萬仞崖。"
        ],
        "title": "頌古五十五首  其九",
        "id": "05917381-051f-42ed-b36f-2fea55b3df3d"
    },
    {
        "author": "釋紹曇",
        "paragraphs": [
            "黄金肌骨鐵心腸，曉出重城眩巧粧。",
            "賺入涅槃門路去，連天荒草看人忙。"
        ],
        "title": "頌古五十五首  其一○",
        "id": "0e17c16c-51e2-4be4-a3c4-b28f10ce43c6"
    },
    {
        "author": "釋紹曇",
        "paragraphs": [
            "擬學鵬摶九萬風，誰知折翅鳥窠中。",
            "至今秦望山前雨，血泪千林花泪紅。"
        ],
        "title": "頌古五十五首  其一一",
        "id": "0e92c3f6-64aa-48d3-a5c9-0ca5d91b0118"
    },
    {
        "author": "釋紹曇",
        "paragraphs": [
            "苦戀京華不肯歸，行裝須待送窮時。",
            "茆舡寂寞煙汀月，別後何人更有詩。"
        ],
        "title": "頌古五十五首  其一二",
        "id": "5421557f-772d-4f94-b869-803e89cf31ee"
    },
    {
        "author": "釋紹曇",
        "paragraphs": [
            "仙翁還旆武陵家，仙女歡迎步彩霞。",
            "貪弄玉簫頻勸酒，不知凋盡碧桃花。"
        ],
        "title": "頌古五十五首  其一三",
        "id": "23fcd289-a325-4452-b90a-8659f4a3dedf"
    },
    {
        "author": "釋紹曇",
        "paragraphs": [
            "南陽家法是人知，剛被丹霞教壞伊。",
            "致使親生龍鳳子，一時翻作鼠黏兒。"
        ],
        "title": "頌古五十五首  其一四",
        "id": "dbd392fd-00e8-4b63-aaff-9a860bd270d3"
    },
    {
        "author": "釋紹曇",
        "paragraphs": [
            "送目群飛野鴨邊，不勝情事與誰論。",
            "輕輕扭定娘生鼻，海月山雲亦斷魂。"
        ],
        "title": "頌古五十五首  其一五",
        "id": "801cbdea-18a3-46a3-8f6a-0e31ffb04769"
    },
    {
        "author": "釋紹曇",
        "paragraphs": [
            "脫體無依是病由，直須大死一回休。",
            "西江吸盡無涓滴，便解人前不識羞。"
        ],
        "title": "頌古五十五首  其一六",
        "id": "ccdfd002-efbc-43dd-830e-f10038a8fd9b"
    },
    {
        "author": "釋紹曇",
        "paragraphs": [
            "閃電光中奪信旗，怒雷一擊喪全機。",
            "從茲獨據雄峰頂，佛祖低頭聽指揮。"
        ],
        "title": "頌古五十五首  其一七",
        "id": "c01216d9-730a-4d19-8274-0fc69222ee62"
    },
    {
        "author": "釋紹曇",
        "paragraphs": [
            "鼻孔親遭扭捏來，乞兒得食向人誇。",
            "雄峰獨坐稱奇特，斷綆何曾是活蛇。"
        ],
        "title": "頌古五十五首  其一八",
        "id": "ace35710-e418-436f-8609-2f9f87a45a27"
    },
    {
        "author": "釋紹曇",
        "paragraphs": [
            "破鏡生兒惜似金，晨昏不敢離煙林。",
            "羽毛長就飛求食，聚口紛爭喫母心。"
        ],
        "title": "頌古五十五首  其一九",
        "id": "6a328078-5f04-4495-a440-5549aaf36032"
    },
    {
        "author": "釋紹曇",
        "paragraphs": [
            "學得陶朱小術些，當場撮弄數般花。",
            "雖然過得常人眼，到底難瞞是作家。"
        ],
        "title": "頌古五十五首  其二○",
        "id": "85a1f50f-001c-44af-9f69-48f201b00981"
    },
    {
        "author": "釋紹曇",
        "paragraphs": [
            "雲鬢慵梳劣性多，逢人專要逞岝崿。",
            "門前落節歸誇俊，不柰爺爺咬齒何。"
        ],
        "title": "頌古五十五首  其二一",
        "id": "3758e32d-26d1-44a4-a799-5d28f80e9409"
    },
    {
        "author": "釋紹曇",
        "paragraphs": [
            "飛騎將軍入虜庭，兵機煉得十分精。",
            "誰知敗績緣欺敵，致使凌烟易姓名。"
        ],
        "title": "頌古五十五首  其二二",
        "id": "5b7653a4-e357-4aaa-934a-c671e81ce68a"
    },
    {
        "author": "釋紹曇",
        "paragraphs": [
            "南國江山入戰圖，生靈何處問漁樵。",
            "憑君休說封侯事，一將功成萬骨枯。"
        ],
        "tags": [
            "忧国忧民"
        ],
        "title": "頌古五十五首  其二三",
        "id": "447a04e1-d5fe-4b0b-aa6b-8d92ea0cc361"
    },
    {
        "author": "釋紹曇",
        "paragraphs": [
            "柳掛金絲鶑織曉，花鋪翠錦蝶眠春。",
            "見成一幅新圖畫，不待王維手眼親。"
        ],
        "title": "頌古五十五首  其二四",
        "id": "84ed00c5-0a18-4ed9-afe3-1c1eabd05c3d"
    },
    {
        "author": "釋紹曇",
        "paragraphs": [
            "胡餠朝朝供一僧，知他結了幾生冤。",
            "甜瓜換得胡盧種，才出頭來便滅門。"
        ],
        "title": "頌古五十五首  其二五",
        "id": "8309e516-89d8-4729-a8c4-d808353590c8"
    },
    {
        "author": "釋紹曇",
        "paragraphs": [
            "赤窮王老賣渾身，賤似黄金貴似塵。",
            "不費分文收買得，一程送與采樵人。"
        ],
        "title": "頌古五十五首  其二六",
        "id": "3e528cca-bbb5-4da0-8814-07d996e7e9eb"
    },
    {
        "author": "釋紹曇",
        "paragraphs": [
            "太平時節歲豐登，旅不賫糧戶不扃。",
            "官路無人夜無月，唱歌歸去月三更。"
        ],
        "title": "頌古五十五首  其二七",
        "id": "05638747-a21c-4dea-84df-793da7365083"
    },
    {
        "author": "釋紹曇",
        "paragraphs": [
            "村落誰家醜女兒，愛將苕菷畫蛾眉。",
            "逢人掩鼻嫌腥穢，鴉臭當風自不知。"
        ],
        "title": "頌古五十五首  其二八",
        "id": "809222e2-246e-46dc-a6f9-14977c19f3dd"
    },
    {
        "author": "釋紹曇",
        "paragraphs": [
            "白髮宮娃不解愁，滿頭猶自插花枝。",
            "曾緣玉兒君王寵，準擬人看似舊時。"
        ],
        "title": "頌古五十五首  其二九",
        "id": "4df6c056-0c89-400e-9d8c-31536ebfa90a"
    },
    {
        "author": "釋紹曇",
        "paragraphs": [
            "霜拂金鞍玉墜腰，鷄聲催入紫宸朝。",
            "何如雲壑飽清夢，殘月半窗松影摇。"
        ],
        "title": "頌古五十五首  其三○",
        "id": "c3614a3a-8891-4931-a52e-f6828883cc82"
    },
    {
        "author": "釋紹曇",
        "paragraphs": [
            "濁酒松醪喫兩鍾，醉拖長袖舞春風。",
            "天崩地裂誰能管，幾見落花堆亂紅。"
        ],
        "title": "頌古五十五首  其三一",
        "id": "9b548dfe-89f3-405e-b4a0-60333916bb13"
    },
    {
        "author": "釋紹曇",
        "paragraphs": [
            "喫粥喫飯過，聽風聽雨眠。",
            "風光俱買盡，不費一文錢。"
        ],
        "title": "頌古五十五首  其三二",
        "id": "f7d8335f-1ae1-462f-9833-8887bae0bdd6"
    },
    {
        "author": "釋紹曇",
        "paragraphs": [
            "十字街頭鋪席開，牛溲馬勃盡收來。",
            "等閑落在名醫手，貴賤無非是藥材。"
        ],
        "title": "頌古五十五首  其三三",
        "id": "5c6f37d3-f37d-4910-889d-a84707ed22c5"
    },
    {
        "author": "釋紹曇",
        "paragraphs": [
            "八面玲瓏逗月寒，要尋形影十分難。",
            "無端平地生層級，湘北潭南作樣看。"
        ],
        "title": "頌古五十五首  其三四",
        "id": "db5540dc-83fe-46a7-87f0-ddb2502be57c"
    },
    {
        "author": "釋紹曇",
        "paragraphs": [
            "颺下山藤設意深，嗅烏喙藥禍沾身。",
            "脚跟未斷紅絲線，智鑑難逃明眼人。"
        ],
        "title": "頌古五十五首  其三五",
        "id": "22697974-b8d7-425c-9da4-7557c3856ea7"
    },
    {
        "author": "釋紹曇",
        "paragraphs": [
            "爝火初經一線開，寶盤終日自縈迴。",
            "也知物理關人事，歷盡崎嶇心始灰。"
        ],
        "title": "頌古五十五首  其三六",
        "id": "27799aad-af22-4bcf-a490-eebc39588aec"
    },
    {
        "author": "釋紹曇",
        "paragraphs": [
            "荒廢人家命蹇迍，行年在坎鬼臨身。",
            "燒錢遠送他方去，轉禍來爲五福神。"
        ],
        "title": "頌古五十五首  其三七",
        "id": "d2056e65-15c7-4a3a-b3b7-83fc6b0c9c25"
    },
    {
        "author": "釋紹曇",
        "paragraphs": [
            "幼小勤書懶出門，春風花柳自村村。",
            "芳心不被笙歌引，時把唐虞子細論。"
        ],
        "title": "頌古五十五首  其三八",
        "id": "c3257fcb-9adf-4624-855e-c48246b674e7"
    },
    {
        "author": "釋紹曇",
        "paragraphs": [
            "剪酥蹙錦上林花，曉怯春寒不放開。",
            "驀聽一聲撾羯鼓，檀心遠送異香來。"
        ],
        "title": "頌古五十五首  其三九",
        "id": "95830a1d-a1e2-4086-9883-5da97be50f18"
    },
    {
        "author": "釋紹曇",
        "paragraphs": [
            "白髮將軍坐碧油，教嬰兒打百花毬。",
            "被人馳馬拏將去，猶把兵書說未休。"
        ],
        "title": "頌古五十五首  其四○",
        "id": "99aca9cc-9a1e-4634-a91a-1c2a259c4263"
    },
    {
        "author": "釋紹曇",
        "paragraphs": [
            "飛騎將軍入虜庭，鎗旗未動死生分。",
            "戰酣馳入中軍寨，且聽元戎議賞勳。"
        ],
        "title": "頌古五十五首  其四一",
        "id": "59020d4b-4362-40bc-8ac7-cf350e767a5b"
    },
    {
        "author": "釋紹曇",
        "paragraphs": [
            "籠養翎毛不記名，春來巧弄百般聲。",
            "臨風放出丹山鳳，多謝簫韶奏九成。"
        ],
        "title": "頌古五十五首  其四二",
        "id": "6ce453fe-1265-43e0-a4fa-01079d660591"
    },
    {
        "author": "釋紹曇",
        "paragraphs": [
            "霜風括地掃枯荄，誰覺東君令已回。",
            "唯有嶺梅曾漏洩，一枝先向雪中開。"
        ],
        "title": "頌古五十五首  其四三",
        "id": "19426edb-5a68-4d5d-9a96-5fff64eb368b"
    },
    {
        "author": "釋紹曇",
        "paragraphs": [
            "綠蘿窗底枕肱時，夢遶華胥客路迷。",
            "聽得烟村一聲笛，醒來元是住居西。"
        ],
        "title": "頌古五十五首  其四四",
        "id": "03f4c038-fb4e-4aaf-b42c-1a6ea3caf5a8"
    },
    {
        "author": "釋紹曇",
        "paragraphs": [
            "九十芳春日，遊蜂競採花。",
            "花歸蜜房盡，殘葉落誰家。"
        ],
        "title": "頌古五十五首  其四五",
        "id": "314778bb-74f4-4ed4-964e-57c2bf19244f"
    },
    {
        "author": "釋紹曇",
        "paragraphs": [
            "道冠儒履佛袈裟，弄鬼精魂却有些。",
            "多謝寶公勤照拂，雙檮枯盡再生花。"
        ],
        "title": "頌古五十五首  其四六",
        "id": "ece697fc-520e-44a3-a2ad-3af39ab5200b"
    },
    {
        "author": "釋紹曇",
        "paragraphs": [
            "拍板門槌伎倆窮，人前偏要辱宗風。",
            "馿鳴狗吠成狼籍，瞞得梁王屈寶公。"
        ],
        "title": "頌古五十五首  其四七",
        "id": "681b69ac-2981-4026-b2b7-270e9f989361"
    },
    {
        "author": "釋紹曇",
        "paragraphs": [
            "十年不作觚棱夢，一旦來從帝苑遊。",
            "召對金鸞酬一問，布衣脫下便封侯。"
        ],
        "title": "頌古五十五首  其四八",
        "id": "9c30b686-5ed7-4da2-ad62-13dc117e603c"
    },
    {
        "author": "釋紹曇",
        "paragraphs": [
            "春有百花秋有月，夏有凉風冬有雪。",
            "莫將閑事掛心頭，便是人間好時節。"
        ],
        "title": "頌古五十五首  其四九",
        "id": "58d4b058-3b95-498c-b451-5beb5b64d6cc"
    },
    {
        "author": "釋紹曇",
        "paragraphs": [
            "竺乾逴得屠龍技，袖隠神鋒入海南。",
            "弄巧不消人一笑，九年面壁好羞慚。"
        ],
        "title": "頌古五十五首  其五○",
        "id": "f81aa717-315f-411c-8592-2040857be5a0"
    },
    {
        "author": "釋紹曇",
        "paragraphs": [
            "平白將身入草窠，折娘生臂凍馿腰。",
            "一年一度嵩山雪，雪有消時恨不消。"
        ],
        "title": "頌古五十五首  其五一",
        "id": "59041440-cabd-4c97-98df-0caf497a0799"
    },
    {
        "author": "釋紹曇",
        "paragraphs": [
            "通身紅爛業非輕，血染千山草木腥。",
            "一陣西風捲黄葉，月華如水滿空庭。"
        ],
        "title": "頌古五十五首  其五二",
        "id": "05486abc-89b5-4a7c-a25e-aced9357ff0a"
    },
    {
        "author": "釋紹曇",
        "paragraphs": [
            "幽賞春華到畫橋，金絲拖柳錦翻桃。",
            "臨風不識東皇意，却聽流鶑舌弄嬌。"
        ],
        "title": "頌古五十五首  其五三",
        "id": "bd043c1b-4180-4ac4-8db0-b499765c410b"
    },
    {
        "author": "釋紹曇",
        "paragraphs": [
            "身後身前不丈夫，钁頭邊事想含糊。",
            "不知費幾蒼松機，換得渠儂破鉢盂。"
        ],
        "title": "頌古五十五首  其五四",
        "id": "4c38ad4e-ce05-4a3c-9017-b73a81220ef1"
    },
    {
        "author": "釋紹曇",
        "paragraphs": [
            "不依本分去擔柴，負石黄梅驗作家。",
            "半夜三更設分曉，和糠舂出古菱花。"
        ],
        "title": "頌古五十五首  其五五",
        "id": "77cb326e-4479-482a-8b27-e25323661bd3"
    },
    {
        "author": "釋紹曇",
        "paragraphs": [
            "禪既强名，會亦妄立。",
            "一火無知，打棚雜劇。",
            "百樣喬粧誑世人，千般怪語瞞天日。",
            "若是本色行家，不打這般皷笛。",
            "畫影圖形轉弗堪，叢林千古成狼籍。",
            "不狼籍，留與仁禪遮破壁。"
        ],
        "title": "跋禪會圖",
        "id": "bbb78b88-d729-4874-9de5-8eed58294ef4"
    },
    {
        "author": "釋紹曇",
        "paragraphs": [
            "丹霞龐老總妖人，不減獰爭蠱毒神。",
            "靈照專行禁邪法，相逢便捋鬼頭巾。"
        ],
        "title": "跋北磵和尚自贊靈照頌",
        "id": "a60bd651-87b2-437e-8590-44a62f6d1e0b"
    },
    {
        "author": "釋紹曇",
        "paragraphs": [
            "心已强名，訣從何來。",
            "永明剜肉作瘡，何山隔壁猜謎。",
            "急急將來付丙丁，大丈夫兒休擬議。",
            "如擬議，三級浪高魚化龍，癡人猶戽夜塘水。"
        ],
        "title": "跋永明惟心訣",
        "id": "9316cbba-604d-4ada-95b4-c8c89382c219"
    },
    {
        "author": "釋紹曇",
        "paragraphs": [
            "和泥合水幾經春，只貴隨流轉得身。",
            "白浪堆頭深掘窖，老來偏解活埋人。"
        ],
        "title": "漩翁",
        "id": "7406c168-2f8c-45ed-9ded-efef4c92b151"
    },
    {
        "author": "釋紹曇",
        "paragraphs": [
            "佛祖仰望不及處，暗昏昏地悄巍巍。",
            "放開閃電光中路，拶著全身陷鐵圍。"
        ],
        "title": "黑山",
        "id": "adf2ebf2-0315-406f-ba55-cda3570634e9"
    },
    {
        "author": "釋紹曇",
        "paragraphs": [
            "朝宗正派競分支，那箇源頭肯放低。",
            "堪笑截流人不薦，從東過了又從西。"
        ],
        "title": "雙溪",
        "id": "510ce8a6-be63-4679-b1dd-e3f997f39db7"
    },
    {
        "author": "釋紹曇",
        "paragraphs": [
            "一從鎖斷清波路，密影重重布畫橋。",
            "著脚不知深淺處，定應攧折瞎馿腰。"
        ],
        "title": "雲溪",
        "id": "231cb5c4-7f59-4367-b79a-864ebb36d38d"
    },
    {
        "author": "釋紹曇",
        "paragraphs": [
            "身同枯木倚寒巖，鑠盡玄微沒許般。",
            "只麽守些獃怛怛，從教壁倒與籬坍。"
        ],
        "title": "兀庵",
        "id": "950608b0-fe75-41c5-ab97-7c606a213f4f"
    },
    {
        "author": "釋紹曇",
        "paragraphs": [
            "具通方眼放𥉍盲，爭肯先人一步行。",
            "窮四部洲求遜讓，看來不出老先生。"
        ],
        "title": "謙翁",
        "id": "e97f9729-f561-43c5-84e6-cf1fbfb96273"
    },
    {
        "author": "釋紹曇",
        "paragraphs": [
            "未施爪距攫風雲，玉鑑光寒不染塵。",
            "昨夜寒濤輕蘸月，賺他無限抉珠人。"
        ],
        "title": "龍淵",
        "id": "bcc8eab6-f5ab-40b9-bcc0-0d39929e9abd"
    },
    {
        "author": "釋紹曇",
        "paragraphs": [
            "乾坤未剖立雄基，雪衮寒濤日打圍。",
            "脚下儘教浮逼逼，直通一路與人歸。"
        ],
        "title": "古岸",
        "id": "47d45d3a-dc62-4c2c-bf11-f1701ebc5c09"
    },
    {
        "author": "釋紹曇",
        "paragraphs": [
            "色塵銷盡眼頭空，著得須彌山萬重。",
            "不似靈雲存鑑覺，被桃花換主人翁。"
        ],
        "title": "無見",
        "id": "a9bfd821-8e1b-4ecc-8764-0b24b1f86c1d"
    },
    {
        "author": "釋紹曇",
        "paragraphs": [
            "萬派奔流觸斷崖，渦漩一竅絕安排。",
            "淵深徹見靈源底，裏許如何著得沙。"
        ],
        "title": "滸眼",
        "id": "9c60ed1d-28ee-49bf-a646-c9905f2cf80b"
    },
    {
        "author": "釋紹曇",
        "paragraphs": [
            "二三四七惡機關，互逞辭鋒鬭熱瞞。",
            "不必山僧一彈指，盡情貶向鐵圍山。"
        ],
        "title": "大用",
        "id": "eda95e11-ea0d-46a0-b1a5-2cf690809999"
    },
    {
        "author": "釋紹曇",
        "paragraphs": [
            "老胡移種覺園花，五葉聯芳次第來。",
            "惱亂春風沒休日，一枝開了一枝開。"
        ],
        "title": "無盡",
        "id": "c0af918a-c766-466e-8794-29a0d23a3aae"
    },
    {
        "author": "釋紹曇",
        "paragraphs": [
            "斫得塊柴擔不起，和雲颺下枕頭邊。",
            "夢魂不涉人間世，肯把黄梅破鉢傳。"
        ],
        "title": "樵隠",
        "id": "452f535d-8e5a-4379-be42-07a7ed22d539"
    },
    {
        "author": "釋紹曇",
        "paragraphs": [
            "一方峭峻絕安排，立處還同萬仞崖。",
            "盧老倩人書不得，春日濈濈長莓苔。"
        ],
        "title": "石壁",
        "id": "7b85978d-084b-431f-bcd1-8619acf7117f"
    },
    {
        "author": "釋紹曇",
        "paragraphs": [
            "穿鑿虛空幻架成，從來共住不知名。",
            "笑他借位明功底，錯認簷頭雨滴聲。"
        ],
        "title": "假菴",
        "id": "0766c63d-fe11-4a34-8900-80a37b437019"
    },
    {
        "author": "釋紹曇",
        "paragraphs": [
            "當陽剖破劫壺來，見徹根源眼有沙。",
            "臨際爺爺得一杓，葛藤浸爛又萌芽。"
        ],
        "title": "瓢泉",
        "id": "699575e2-1941-45c5-898c-fb7f8bfdaaec"
    },
    {
        "author": "釋紹曇",
        "paragraphs": [
            "拗折瘦藤枝，靠倒險崖句。",
            "佛祖謾尋蹤，無你湊泊處。"
        ],
        "title": "栖巖",
        "id": "c82364e6-5d5b-4eea-87d9-56405245c0d7"
    },
    {
        "author": "釋紹曇",
        "paragraphs": [
            "擊碎軒轅鏡，焚燒黄石書。",
            "瘦筇春力健，带月訪樵漁。"
        ],
        "title": "休征",
        "id": "8d7ce178-831f-4811-a8de-91c7a066ba64"
    },
    {
        "author": "釋紹曇",
        "paragraphs": [
            "壁立千尋度玉風，絕捫摩處有行蹤。",
            "草鞋踏出毗盧印，見得分明隔萬重。"
        ],
        "title": "雪崖  其一",
        "id": "5ce43379-4277-4188-9cae-91398118e367"
    },
    {
        "author": "釋紹曇",
        "paragraphs": [
            "空花翳眼沒根莖，平白誰知太險生。",
            "窮一色邊須撒手，且無玄路與人行。"
        ],
        "title": "雪崖  其二",
        "id": "fc571f2c-49e6-491b-8e00-4b992dc22140"
    },
    {
        "author": "釋紹曇",
        "paragraphs": [
            "聰明點盡若盲聾，沒變通時有變通。",
            "漏得黄梅無底鉢，笑開老眼醉春風。"
        ],
        "title": "愚翁",
        "id": "520e2c37-1dba-4376-a2af-aa3a3c7c483f"
    },
    {
        "author": "釋紹曇",
        "paragraphs": [
            "千聖機塵一洗清，心淵絕滓自靈明。",
            "白頭謾說無功用，種得空花結果成。"
        ],
        "title": "虛叟",
        "id": "ae0c9ef8-cb22-4991-9977-cfe167fbcd4a"
    },
    {
        "author": "釋紹曇",
        "paragraphs": [
            "搆得先天那一機，胸中字脚沒星兒。",
            "直從千聖頭邊坐，不許兒孫取次知。"
        ],
        "title": "元叟",
        "id": "95ca82e8-ac4a-4771-97e8-db4458f2e5f8"
    },
    {
        "author": "釋紹曇",
        "paragraphs": [
            "一鏡面鋪非剗削，且無高下與人爭。",
            "擬從頂𩕳尋玄路，著脚須防有賺坑。"
        ],
        "title": "平山",
        "id": "acf14a8d-16d7-4ea3-8131-512447f16e76"
    },
    {
        "author": "釋紹曇",
        "paragraphs": [
            "一生逐浪與隨流，未見根源未肯休。",
            "孔竅不知深幾許，臨崖看著使人愁。"
        ],
        "title": "滸眼",
        "id": "2cff40ca-852e-4420-b4b0-b84598cc084b"
    },
    {
        "author": "釋紹曇",
        "paragraphs": [
            "衲僧毛病沒星星，剛被傍人授記成。",
            "萬壑松濤撼明月，隔溪誤認倒屙聲。"
        ],
        "title": "疏山塔  其一",
        "id": "19ceeae2-593d-472a-b325-b6410d250ba1"
    },
    {
        "author": "釋紹曇",
        "paragraphs": [
            "活被人埋汝水濆，新豐一曲杳無聞。",
            "可憐嬌舞曹家女，不嫁春風嫁白雲。"
        ],
        "title": "疏山塔  其二",
        "id": "3b41bc01-af6e-44ff-8545-a3daee20641c"
    },
    {
        "author": "釋紹曇",
        "paragraphs": [
            "主人翁已强安名，何待區區喚一聲。",
            "坐得石頭穿透底，依然打箇不惺惺。"
        ],
        "title": "惺惺石",
        "id": "124305d7-3f57-4ccf-8ed4-c19339f5dee9"
    },
    {
        "author": "釋紹曇",
        "paragraphs": [
            "糞火香凝午夢初，爛煨黄獨替春蔬。",
            "山童急把柴門掩，只恐閑雲引詔書。"
        ],
        "title": "煨芋",
        "id": "8554f040-3390-4b84-b81e-07ca5bb744d6"
    },
    {
        "author": "釋紹曇",
        "paragraphs": [
            "錦鏡濃粧蜀樣花，沒塵埃處惹塵埃。",
            "好歸說與曹家女，已是當堂打破來。"
        ],
        "title": "送雪竇圓兄歸疏山",
        "id": "a85f3434-9b7c-4839-8c66-88b5db32cdb9"
    },
    {
        "author": "釋紹曇",
        "paragraphs": [
            "老倒凌霄徹骨窮，强書白契賣虛空。",
            "要將刀尺分長短，須向鍾山問寶公。"
        ],
        "title": "送椿兄之蔣山",
        "id": "b0666f17-e1a2-4358-a57e-8b992236d8fe"
    },
    {
        "author": "釋紹曇",
        "paragraphs": [
            "枯樁一語錯流傳，礙塞平人萬萬千。",
            "百雜碎時須跳出，莫教坐在法身邊。"
        ],
        "title": "送如兄見枯樁",
        "id": "7a9fd4c9-a919-4ba7-965e-4018e17b704b"
    },
    {
        "author": "釋紹曇",
        "paragraphs": [
            "古蠻絲裹塊焦桐，色带凌霄劫火紅。",
            "送與天童彈一操，風前月下滴丁東。"
        ],
        "title": "送明兄之天童",
        "id": "ec0bb5a9-cb0f-40dd-9930-0cd02ade01fe"
    },
    {
        "author": "釋紹曇",
        "paragraphs": [
            "前寶公兮後寶公，分身說法在玲瓏。",
            "訪尋不用論賓主，十二面門元一同。"
        ],
        "title": "送清兄見天童并扣石溪",
        "id": "f31d5a60-ff66-455f-9c55-11d1f187011c"
    },
    {
        "author": "釋紹曇",
        "paragraphs": [
            "凌風倒握瘦藤枝，來探坡僊浣墨池。",
            "染污一身難洗雪，到家莫使子雲知。"
        ],
        "title": "送傑兄歸子雲墨池",
        "id": "36635c04-dc40-422b-8603-fcb76f2e1598"
    },
    {
        "author": "釋紹曇",
        "paragraphs": [
            "萬疊穠陰襯落花，一江流水篆紋斜。",
            "娘生面目無遮護，見得分明始到家。"
        ],
        "title": "送悅兄歸篆江省母",
        "id": "91f5c905-6f70-4a9c-bd33-e45102b9f9e2"
    },
    {
        "author": "釋紹曇",
        "paragraphs": [
            "蒼鷹俊翼倦摩霄，巖下深雲穩寄巢。",
            "且放愁胡雙眼閉，恐驚群鷺宿寒梢。"
        ],
        "title": "石溪自鴈宕避難回天童巢雲",
        "id": "e8e68ca2-ed80-4451-93c8-c55c40ef224a"
    },
    {
        "author": "釋紹曇",
        "paragraphs": [
            "萬松關險路縈紆，門掩深雲窄有餘。",
            "佛過低頭不妨得，且圖人見額邊珠。"
        ],
        "title": "送東川本之太白",
        "id": "9a63f5ee-ffe7-44c9-8d45-8fa694cbf10c"
    },
    {
        "author": "釋紹曇",
        "paragraphs": [
            "故國胡塵蔽不開，拏舟深入武陵家。",
            "野桃花映娘生面，莫學靈雲眼著沙。"
        ],
        "title": "送俊兄歸桃源省母",
        "id": "7d6c279a-02e9-4b23-a639-b7643758d539"
    },
    {
        "author": "釋紹曇",
        "paragraphs": [
            "筆頭俊逸眼頭親，邈得疎山矮子真。",
            "落鴈圖邊輕展看，誰云不是道州人。"
        ],
        "title": "疏山送道州如矮歸湘西",
        "id": "69f1c529-3328-4d6f-bd76-2f35fce695c5"
    },
    {
        "author": "釋紹曇",
        "paragraphs": [
            "疏山覓得曹家女，嬌舞西風不解羞。",
            "歸與謝郎稱萬福，免教紅爛在漁舟。"
        ],
        "title": "疏山送日兄歸玄沙",
        "id": "f2d6d689-7a07-4e73-9e50-b8e624830ff7"
    },
    {
        "author": "釋紹曇",
        "paragraphs": [
            "詔書颺在破床頭，高枕松根睡覺休。",
            "啼盡山禽驚不醒，蘿窗空鎖暮雲愁。"
        ],
        "title": "悼時愚菴主",
        "id": "ba2f9ea5-87c6-4b91-8368-dfa53dea9826"
    },
    {
        "author": "釋紹曇",
        "paragraphs": [
            "虎巖老虎太威獰，平地拏人死復生。",
            "背却西風行一轉，髭鬚倒捋兩三莖。"
        ],
        "title": "送鏡兄之虎丘",
        "id": "fdba8812-3776-43a4-a3bc-0927318feab1"
    },
    {
        "author": "釋紹曇",
        "paragraphs": [
            "撥雲尋蕨到層峰，荆棘林中有路通。",
            "拈起一拳全殺活，漏籃無底貯春風。"
        ],
        "title": "采蕨",
        "id": "0790dca7-aac3-4b6d-b41c-03c10c5e75db"
    },
    {
        "author": "釋紹曇",
        "paragraphs": [
            "稚子相呼脫錦衣，餉春不減首山薇。",
            "翻身跳入爐中浴，透得山僧嚙鏃機。"
        ],
        "title": "燒筍",
        "id": "6c2da18d-2c70-460b-8fe1-280b652204dc"
    },
    {
        "author": "釋紹曇",
        "paragraphs": [
            "百草頭邊活路通，嶮崖機透幾千重。",
            "長長短短刪除了，收放全歸掌握中。"
        ],
        "title": "刈茆",
        "id": "cededefe-3e79-4ab5-8848-fb72694cd996"
    },
    {
        "author": "釋紹曇",
        "paragraphs": [
            "紛紛枝葉亂如麻，不惜從頭與一划。",
            "驚起鐵蛇忙竄草，樵歌聲徹老盧家。"
        ],
        "title": "划柴",
        "id": "ed8a77bd-7744-4775-8937-2127f10e3754"
    },
    {
        "author": "釋紹曇",
        "paragraphs": [
            "籜龍銜味噀春英，香入蘿窗午夢清。",
            "笑汲新泉煩陸羽，貴圖尊宿眼增明。"
        ],
        "title": "寄紫籜茶與虎丘石溪",
        "id": "be037fda-4cbc-4bf0-99cc-c3c207d1eabd"
    },
    {
        "author": "釋紹曇",
        "paragraphs": [
            "接人籌室肯雷同，用治兵機不犯鋒。",
            "把定牢關輕放過，一人標記一株松。"
        ],
        "title": "寄賀天童滅翁和尚",
        "id": "a20811e5-6a6b-491d-9d26-7eacf5d0f5b0"
    },
    {
        "author": "釋紹曇",
        "paragraphs": [
            "衲僧用處得能乖，肯向龍宮鼻嗅來。",
            "黑墨濃磨塗白紙，重重無盡雜花開。"
        ],
        "title": "寫華嚴求偈",
        "id": "7a18ffa8-a1d0-4cc3-9829-e86731b47fd3"
    },
    {
        "author": "釋紹曇",
        "paragraphs": [
            "七佛已前曾賣弄，分明一塊爛枯柴。",
            "老盧不解擔當得，火種只今無地埋。"
        ],
        "title": "古樵",
        "id": "87afe21d-f6e8-4b9a-9d0b-5c2455ecfe67"
    },
    {
        "author": "釋紹曇",
        "paragraphs": [
            "采樵深入萬松關，踏破烟雲幾朶山。",
            "擔折驀知柴束重，掉頭歸唱月彎彎。"
        ],
        "title": "天童送深兄歸湖州",
        "id": "227fb437-aee9-4f98-a9ef-d24fb9b3ec7e"
    },
    {
        "author": "釋紹曇",
        "paragraphs": [
            "仰山活業苦無多，畬片荒田種粟籮。",
            "去與一鋤翻到底，聽渠叉手道如何。"
        ],
        "title": "送祐兄之仰山",
        "id": "5e69979f-50eb-48bb-a003-5ba0ecc9ab01"
    },
    {
        "author": "釋紹曇",
        "paragraphs": [
            "無孔鐵鎚三五百，烹金鑪裏鑄成來。",
            "就將一箇輕拋擲，擊得玲瓏竅子開。"
        ],
        "title": "浄慈送拱侍者之天童參天目",
        "id": "08ee2596-39d6-49e2-ae2e-5192767a5faa"
    },
    {
        "author": "釋紹曇",
        "paragraphs": [
            "一回𡎺破娘生指，血染春風開雜花。",
            "香噴龍王宮殿滿，胡僧嗅得鼻頭喎。"
        ],
        "title": "明月谷血書華嚴蒙恩宣入內庭",
        "id": "d8346f2b-4d9c-43c4-8bf8-483398fdeb2a"
    },
    {
        "author": "釋紹曇",
        "paragraphs": [
            "一片寒光湛不流，古今誰解覓源頭。",
            "東西雖有地如掌，未許南泉閑牧牛。"
        ],
        "title": "平溪",
        "id": "77594568-b296-4fec-ab31-e0566e2e3fbf"
    },
    {
        "author": "釋紹曇",
        "paragraphs": [
            "不識威音劫外春，錯將西祖意瞞人。",
            "紛紛多是尋枝葉，誰向枯樁透法身。"
        ],
        "title": "古柏",
        "id": "16679e4f-aee3-4705-b433-d726dba62ee0"
    },
    {
        "author": "釋紹曇",
        "paragraphs": [
            "平地忽翻千尺浪，吞空沃日勢滔滔。",
            "截流機峻無人薦，謾說茶陵踏斷橋。"
        ],
        "title": "湧溪",
        "id": "533c6994-e31a-45b2-a693-ea174f03ab37"
    },
    {
        "author": "釋紹曇",
        "paragraphs": [
            "接得靈源正脈親，險崖機裏解翻身。",
            "莫教倒嶽傾湫去，浸殺茫茫大地人。"
        ],
        "title": "泉山",
        "id": "e042cbd0-8008-4c34-8fa3-013eebe2d680"
    },
    {
        "author": "釋紹曇",
        "paragraphs": [
            "元無一滴皷波瀾，發得頭來海樣寬。",
            "舉棹迷蹤知幾許，桃花誤作武陵看。"
        ],
        "title": "巨源",
        "id": "cd25e816-6892-4425-b60f-a1b750b2f0dc"
    },
    {
        "author": "釋紹曇",
        "paragraphs": [
            "三莖曲與兩莖斜，徑直門風八字開。",
            "擬向翠微尋路入，知他賺却幾人來。"
        ],
        "title": "竹房",
        "id": "51c4d804-0d96-4510-bf54-eaf9c94a4b6f"
    },
    {
        "author": "釋紹曇",
        "paragraphs": [
            "新生白額眼光摇，肯向南山戀舊巢。",
            "背踏西風行一轉，人驚不過虎溪橋。"
        ],
        "title": "舜兄南山爲僧後歸東林",
        "id": "695f93c2-6ea0-477c-9264-ed589a68de26"
    },
    {
        "author": "釋紹曇",
        "paragraphs": [
            "磬峰小小陷人坑，始道平夷又險生。",
            "不是不容輕插脚，要伊別討路頭行。"
        ],
        "title": "緣兄求住不得乞語",
        "id": "2dc2d381-31e2-4933-9818-56292ac239fe"
    },
    {
        "author": "釋紹曇",
        "paragraphs": [
            "樓至一雙粗脚蹤，分明弄假却成真。",
            "去將鍬子從跟剗，免踏春泥惑亂人。"
        ],
        "title": "送老聞歸安公",
        "id": "8fba807e-4ace-4614-9e9b-a65e7a8b341c"
    },
    {
        "author": "釋紹曇",
        "paragraphs": [
            "不學那吒拆肉還，小沙彌有惡機關。",
            "一拳𡎺殺深埋了，倒卓天台作壽山。"
        ],
        "title": "送悟侍者歸天台葬父",
        "id": "c2136576-5575-4313-be26-5ae450b2537c"
    },
    {
        "author": "釋紹曇",
        "paragraphs": [
            "二十玄門盡掃除，太虛寥豁月輪孤。",
            "翻身直透威音外，著得狂花翳眼無。"
        ],
        "title": "現上人字空甫求語",
        "id": "5b924740-32ff-4f18-9f94-c9d80a61a196"
    },
    {
        "author": "釋紹曇",
        "paragraphs": [
            "掣斷任公子釣輪，波騰嶽立幾千尋。",
            "曾郎夢覺方驚險，撒手懸崖死却心。"
        ],
        "title": "蓬維那號鰲山求語",
        "id": "ff1c9683-252d-4461-863b-629b5a803aae"
    },
    {
        "author": "釋紹曇",
        "paragraphs": [
            "萬牛挽不回，輪槌擊不破。",
            "者樣頑石頭，世間無兩箇。"
        ],
        "title": "安兄號不動求語",
        "id": "a43a38e5-41ed-4ea4-8657-af272883bd3c"
    },
    {
        "author": "釋紹曇",
        "paragraphs": [
            "通身百雜碎，誰解成褫得。",
            "鷄足緊收藏，當來問彌勒。"
        ],
        "title": "破衲",
        "id": "1c8a3f08-facf-4a9e-9408-990b173c1d8a"
    },
    {
        "author": "釋紹曇",
        "paragraphs": [
            "廓然寥豁絕邊垠，一點雲生翳眼塵。",
            "真達不疑融萬象，更須知有路翻身。"
        ],
        "title": "太虛",
        "id": "32a97250-fb3a-48d8-aa45-45df23ce4814"
    },
    {
        "author": "釋紹曇",
        "paragraphs": [
            "袖舞秋風尾瘦藤，南歸嶽麓看傳燈。",
            "先尋古殿經行處，喚醒當年喫攧僧。"
        ],
        "title": "送僧歸嶽麓印傳燈",
        "id": "4ef72400-b338-43c9-b248-8c8b3f3eff5e"
    },
    {
        "author": "釋紹曇",
        "paragraphs": [
            "午夜光浮玉兔胎，行空無跡鏡奩開。",
            "老僧不在明白裏，向未生前相見來。"
        ],
        "title": "月翁",
        "id": "1f28f9cb-ff34-40b2-80ef-a9cf8140aaac"
    },
    {
        "author": "釋紹曇",
        "paragraphs": [
            "黄蘗樹頭生蜜果，趁書雲節要拈提。",
            "舌頭具眼百雜碎，抹過龐翁向上機。"
        ],
        "title": "化冬果",
        "id": "493dc550-7ece-4613-b641-7a72f7c89a8a"
    },
    {
        "author": "釋紹曇",
        "paragraphs": [
            "口生白醭怕開言，幾度擡身又困眠。",
            "佛法從教陳爛却，權衡不在老夫邊。"
        ],
        "title": "懶翁",
        "id": "fe4d0491-87d7-471d-8415-2f01520f2f0d"
    },
    {
        "author": "釋紹曇",
        "paragraphs": [
            "畬田擊壤樂年豐，不與兒曹戲劇同。",
            "問著羲皇已前事，钁頭倒把舞春風。"
        ],
        "title": "老農",
        "id": "5d04f6d1-4c42-43dd-a44c-da0159e98a3f"
    },
    {
        "author": "釋紹曇",
        "paragraphs": [
            "太白峰前古鏡臺，沒塵埃却惹塵埃。",
            "擔頭颺下爛柴橛，快與當堂打破來。"
        ],
        "title": "行者智猷求偈之天童",
        "id": "1132005b-ad0a-4975-bf72-080bd434f016"
    },
    {
        "author": "釋紹曇",
        "paragraphs": [
            "滋蔓年來愈更深，一刀截斷了無因。",
            "不知大道陵遲處，絆倒幾多忙走人。"
        ],
        "title": "葛坡",
        "id": "e5bb204f-7e41-4cfe-b646-3ca526a22555"
    },
    {
        "author": "釋紹曇",
        "paragraphs": [
            "縱懸河辯誑癡愚，理盡辭窮口囁嚅。",
            "卒急未能談吐得，相看摩捋白髭鬚。"
        ],
        "title": "訥翁",
        "id": "9282f5e7-edbe-48a5-b30b-e7af54e38303"
    },
    {
        "author": "釋紹曇",
        "paragraphs": [
            "聽清猿罷啼烟霞，聲色純真未到家。",
            "一曲吳歌歸棹穩，松江雪點白蘋花。"
        ],
        "title": "送辯兄歸松江",
        "id": "25ddf9da-b100-438a-a63e-9cf35bdd8f5e"
    },
    {
        "author": "釋紹曇",
        "paragraphs": [
            "極盡幽微裂萬差，天然鳥道絕安排。",
            "欲窮頂𩕳翻身句，妙密中防有險崖。"
        ],
        "title": "玄峰",
        "id": "572df105-7e2a-495f-a236-f7a0e430f71e"
    },
    {
        "author": "釋紹曇",
        "paragraphs": [
            "大地黑漫漫，日月久韜□。",
            "山藤聊一揮，神與境相會。",
            "八紘浄無塵，萬象鏡中翳。",
            "天外出頭看，笑擘闌干碎。"
        ],
        "title": "題披雲亭",
        "id": "0eeafa33-7166-4eeb-9969-3d009b127597"
    },
    {
        "author": "釋紹曇",
        "paragraphs": [
            "歸訪荆溪舊釣簑，看長空鴈影沉波。",
            "臨風一掃無踪跡，浄地豈容人放屙。"
        ],
        "title": "繼浄頭歸天衣故里",
        "id": "dbf73377-87bf-4f56-94a2-adc958e595eb"
    },
    {
        "author": "釋紹曇",
        "paragraphs": [
            "獨立坤維老作家，心無二用裂千差。",
            "自從行道威音外，見著枯樁幾度花。"
        ],
        "title": "一翁",
        "id": "28a0485c-0d94-417c-a0fa-038127adbeb2"
    },
    {
        "author": "釋紹曇",
        "paragraphs": [
            "一生堅守居延操，歷盡間關見老成。",
            "菊噀晚香松傲雪，短筇扶瘦日尋盟。"
        ],
        "title": "節夫",
        "id": "0ea9f6d1-6b5a-4eb5-9a88-403bdc946795"
    },
    {
        "author": "釋紹曇",
        "paragraphs": [
            "屏息諸緣入定時，脚跟下事爛如泥。",
            "睦州片板輕擔出，禪病蠲除不用醫。"
        ],
        "title": "延慶化禪觀地平",
        "id": "aa76e2f9-f258-4b52-9f9a-e9bd5063c5b4"
    },
    {
        "author": "釋紹曇",
        "paragraphs": [
            "不識紅塵有利名，閒聽幽鳥靜看雲。",
            "羲皇世上無窮樂，曝背茅簷策幾勳。"
        ],
        "title": "山叟",
        "id": "383514c6-3966-4d93-9bbb-7b6f7b406969"
    },
    {
        "author": "釋紹曇",
        "paragraphs": [
            "石頭機路難栖泊，險布還同萬仞崖。",
            "到頂方知天下小，草鞋跟斷更須挨。"
        ],
        "title": "危峰",
        "id": "d8c962b6-1929-4c8d-aeb1-663f0b808f8f"
    },
    {
        "author": "釋紹曇",
        "paragraphs": [
            "惡鉗鎚下翻身去，箇箇當陽要出尖。",
            "釘得虛空無縫罅，有完全有不完全。"
        ],
        "title": "鐵釘",
        "id": "478402e4-375a-4076-8bb7-ed451e13f22f"
    },
    {
        "author": "釋紹曇",
        "paragraphs": [
            "鑪鞴親從鍛鍊來，十分确硬亦心灰。",
            "蓋空王殿承渠力，合水和泥做一回。"
        ],
        "title": "石灰",
        "id": "f0ea001d-6ae7-435b-8b5b-4fc6d1e173e1"
    },
    {
        "author": "釋紹曇",
        "paragraphs": [
            "鎚鑿工夫見十全，潤時知雨玉餘溫。",
            "看渠負載擎天柱，箇箇無非硬脚跟。"
        ],
        "title": "磉石",
        "id": "93544673-bac0-40ed-ba87-8985dfe5ff2d"
    },
    {
        "author": "釋紹曇",
        "paragraphs": [
            "良工采得木千章，如析旃檀片片香。",
            "黄面瞿曇承蓋覆，拋磚打瓦又何妨。"
        ],
        "title": "板黄",
        "id": "e99823a2-de40-495c-8822-80f9cbe3b49f"
    },
    {
        "author": "釋紹曇",
        "paragraphs": [
            "脚尖踢出爛泥團，妙在陶輪轉處看。",
            "蓋覆虛空無滲漏，從教頭上黑漫漫。"
        ],
        "title": "瓦",
        "id": "3a92c0d2-cead-44f3-9a60-449d25e82165"
    },
    {
        "author": "釋紹曇",
        "paragraphs": [
            "雲盡風休萬籟沈，柴門深鎖綠蘿春。",
            "石床晝靜跏趺穩，百鳥銜花不見人。"
        ],
        "title": "定庵",
        "id": "2d251f89-eeb7-42f4-8dda-f01968a940b1"
    },
    {
        "author": "釋紹曇",
        "paragraphs": [
            "虛心中有箭鋒機，妙密誰云立處危。",
            "大道陵遲全勁節，香嚴一擊未忘知。"
        ],
        "title": "筠溪",
        "id": "32e1855a-737c-4086-a629-9d9a8b1d0140"
    },
    {
        "author": "釋紹曇",
        "paragraphs": [
            "平如鏡面險如崖，光境俱忘裂萬差。",
            "這裡無伊蹲坐處，空生徒自惹天花。"
        ],
        "title": "月巖",
        "id": "838c037d-5b65-4f38-a8b4-29bb6d7f8051"
    },
    {
        "author": "釋紹曇",
        "paragraphs": [
            "酷將嗜好片閑心，散作千巖萬壑春。",
            "拚得一生看不足，險崖句裏要翻身。"
        ],
        "title": "愛山",
        "id": "309f9c60-7121-4f90-8384-010383650f8a"
    },
    {
        "author": "釋紹曇",
        "paragraphs": [
            "八十山翁夜發書，援毫氣蹙汗流珠。",
            "自憐一把清閑骨，家火無端煉得枯。"
        ],
        "title": "見湖心老僧暑夜發書因成口占",
        "id": "8d6b596c-f851-48a5-a93a-b2652f62f3e2"
    },
    {
        "author": "釋紹曇",
        "paragraphs": [
            "確實行藏與古儔，略無半點詐明頭。",
            "豎粗拳驗方來眼，未跨門時見便休。"
        ],
        "title": "朴庵",
        "id": "2f7198f4-5dac-4e13-a4e2-559a61254474"
    },
    {
        "author": "釋紹曇",
        "paragraphs": [
            "促膝寒窗淡話時，告休說是與論非。",
            "須知世路風波惡，百匝千重設禍機。"
        ],
        "title": "因事書座右",
        "id": "99600dd9-8ca1-4732-ae88-b28952d0e7cf"
    },
    {
        "author": "釋紹曇",
        "paragraphs": [
            "墮在虛凝一色邊，完全頭角不完全。",
            "溪東西岸難收放，純白何妨露地眠。"
        ],
        "title": "雪牛",
        "id": "879ee983-a66f-4869-83a3-dbaa38751077"
    },
    {
        "author": "釋紹曇",
        "paragraphs": [
            "捉得蓬蒿箭一枝，等閑射透五須彌。",
            "千重百匝機先路，破的初無抵滯時。"
        ],
        "title": "照知客求無礙",
        "id": "304a9a57-99aa-4183-ba58-fad03d1ffbbb"
    },
    {
        "author": "釋紹曇",
        "paragraphs": [
            "當陽一路沒途程，剖破藩籬即覺成。",
            "震旦心宗凌滅盡，到家猶自隔重溟。"
        ],
        "title": "江西寶兄乞東際",
        "id": "d65edb0e-a979-4e29-8b33-d1e962c57617"
    },
    {
        "author": "釋紹曇",
        "paragraphs": [
            "觸戰蠻征一掃空，和雲占斷最高峰。",
            "單提破钁頭邊事，佛祖當機不見蹤。"
        ],
        "title": "隠山",
        "id": "a3b1f201-9c17-46e4-be66-472df0cb0a77"
    },
    {
        "author": "釋紹曇",
        "paragraphs": [
            "語言道斷轉玄樞，千聖機關盡密符。",
            "接向上人通一路，拳頭豎起莫嫌粗。"
        ],
        "title": "契庵",
        "id": "caa18617-80ab-405a-b36b-2467743c322c"
    },
    {
        "author": "釋紹曇",
        "paragraphs": [
            "一路機先滑似苔，葛藤窠裏出頭來。",
            "等閑擊著火星迸，霍得大唐人眼開。"
        ],
        "title": "維石",
        "id": "20b4399d-9048-4bcc-b023-fca63b7d01b0"
    },
    {
        "author": "釋紹曇",
        "paragraphs": [
            "半生不覩德雲翁，懸想經行在別峰。",
            "破一微塵相見了，揭翻華藏十三重。"
        ],
        "title": "寄華嚴賾講師",
        "id": "51c71981-9710-4b1d-8b74-3f652e6f8ac7"
    },
    {
        "author": "釋紹曇",
        "paragraphs": [
            "秦望山前撞老爺，一拳打得鼻頭喎。",
            "衲僧氣息都忘了，無復尋香嗅雜華。"
        ],
        "title": "送勉華嚴見本師",
        "id": "2353007e-6c35-48a5-9575-b7fba179a93b"
    },
    {
        "author": "釋紹曇",
        "paragraphs": [
            "衰草汀烟寂寞秋，忍寒孤立懶盟鷗。",
            "江湖風味駸駸惡，得縮頭時且縮頭。"
        ],
        "title": "爲友于題水禽",
        "id": "cddd8a85-c18c-41c3-8d38-ad6c72cf0bf3"
    },
    {
        "author": "釋紹曇",
        "paragraphs": [
            "出頭天外便縱橫，誰信無心箇樣生。",
            "捩調不從龍駕御，要渠西去却東行。"
        ],
        "title": "拗雲",
        "id": "30cf23c2-6957-4228-9252-7e61d6be7dcf"
    },
    {
        "author": "釋紹曇",
        "paragraphs": [
            "白蘋香細桂華清，徹底無痕漾水晶。",
            "剛被寒山心點汙，至今照影欠分明。"
        ],
        "title": "爲月上人頌秋潭",
        "id": "d7f6253f-bad6-40d2-85ff-3561dd293689"
    },
    {
        "author": "釋紹曇",
        "paragraphs": [
            "破钁頭邊用得親，入廛不撥萬機塵。",
            "牢關劄斷三江口，要被隨波逐浪人。"
        ],
        "title": "丈亭道者幹緣求頌",
        "id": "f84bc9ed-5ef5-400b-b601-1c105c4e2363"
    },
    {
        "author": "釋紹曇",
        "paragraphs": [
            "渡馿渡馬已多時，踏斷何妨入水泥。",
            "贍部洲人爭弄險，要渠知有截流機。"
        ],
        "title": "南橋",
        "id": "9caffffb-a5e6-457b-8b7d-71e414af5818"
    },
    {
        "author": "釋紹曇",
        "paragraphs": [
            "揭示先天那一機，孤危不立自孤危。",
            "懸崖撒手人無數，石爛松枯總不知。"
        ],
        "title": "古巖",
        "id": "89d78271-396f-4103-9200-2ebd573fb11d"
    },
    {
        "author": "釋紹曇",
        "paragraphs": [
            "含藏一片玉連城，三度親曾獻楚庭。",
            "未跨門時琢雕了，春風深鎖綠蘿扃。"
        ],
        "title": "璞庵",
        "id": "339ae24d-48ce-463c-bdd8-df2b88afeefd"
    },
    {
        "author": "釋紹曇",
        "paragraphs": [
            "心鏡交光十四年，誰知失照髑髏前。",
            "春風夢繞福城路，忍聽亂啼花塢鵑。"
        ],
        "title": "哭柵石壁",
        "id": "f59b7d3f-cef9-49a2-a1a2-deb3e522a086"
    },
    {
        "author": "釋紹曇",
        "paragraphs": [
            "肆無礙辯若懸河，尺水能興萬丈波。",
            "平地無端立層級，登高人少逐流多。"
        ],
        "title": "湧泉閣",
        "id": "a9f582e5-bec9-4bb1-9dfa-39ecce381d5a"
    },
    {
        "author": "釋紹曇",
        "paragraphs": [
            "教眼年深似拍盲，金篦刮了膜重生。",
            "說天童有翳睛藥，妙手輕輕點即明。"
        ],
        "title": "送載上人往天童更依",
        "id": "5674e725-40c5-4e63-bab8-7528fce4a3ab"
    },
    {
        "author": "釋紹曇",
        "paragraphs": [
            "南詢五十三知識，輥入天台五百牛。",
            "總被東山塗污了，馿腮馬頷得人羞。"
        ],
        "title": "天童德大師火後粧五百羅漢畫五十三參建浄髮庫砌松行求紀其實二偈贈之  其一",
        "id": "88c1a6bf-d060-43fd-ae20-7f2faf0bb944"
    },
    {
        "author": "釋紹曇",
        "paragraphs": [
            "剃得頭光快活生，萬松影裏唱歌行。",
            "脚頭脚底通霄路，平處孤危險處平。"
        ],
        "title": "天童德大師火後粧五百羅漢畫五十三參建浄髮庫砌松行求紀其實二偈贈之  其二",
        "id": "4732b5b5-ddfe-4fd6-8d03-7a5da008f154"
    },
    {
        "author": "釋紹曇",
        "paragraphs": [
            "湖山倒影水吞空，鷗鷺忘機萬境融。",
            "不用深深埋暗箭，活人全在死人中。"
        ],
        "title": "塚間",
        "id": "94594b75-527c-4575-869c-c24797017b36"
    },
    {
        "author": "釋紹曇",
        "paragraphs": [
            "七佛相承壽脉深，只圖入水見長人。",
            "截流機有青波路，天下滔滔誰問津。"
        ],
        "title": "古源",
        "id": "a280be07-3b9f-4006-96e7-609b12cf14a2"
    },
    {
        "author": "釋紹曇",
        "paragraphs": [
            "肱枕蘿窗飽黑甜，華胥遊徧鶴蹁躚。",
            "不思議境全機路，何待逢人豎起拳。"
        ],
        "title": "夢庵",
        "id": "4d576dab-85ea-4010-81a5-443a6f8cd6aa"
    },
    {
        "author": "釋紹曇",
        "paragraphs": [
            "寶山有寶費搜尋，何似形山寶最親。",
            "左右逢原好收取，絲毫全不假他人。"
        ],
        "title": "自得",
        "id": "7e3783db-5683-414a-b099-d6dc352d4138"
    },
    {
        "author": "釋紹曇",
        "paragraphs": [
            "銷鑠玄微萬境空，銜花百鳥謾尋蹤。",
            "莫教頑坐精靈窟，門鎖亂雲千萬重。"
        ],
        "title": "無庵",
        "id": "b3a34c98-0827-4304-a9d0-405616a85a3d"
    },
    {
        "author": "釋紹曇",
        "paragraphs": [
            "占斷幽都立孤危，周遭密布險崖機。",
            "翻身斗裏深藏穩，斫額人多到頂稀。"
        ],
        "title": "北山",
        "id": "29c5c636-cee5-434b-9fd6-ea8355b3c06c"
    },
    {
        "author": "釋紹曇",
        "paragraphs": [
            "密葉節金點碧沙，月和梅影冷移來。",
            "香巖瓦礫徒拋擲，門鎖重陰擊不開。"
        ],
        "title": "竹窗",
        "id": "112c6ea5-2166-43fc-a2ef-37549e07e9de"
    },
    {
        "author": "釋紹曇",
        "paragraphs": [
            "靈根豁達絕纖塵，只貴回光見得親。",
            "日斜半窗梅弄影，客程猶有未歸人。"
        ],
        "title": "返照軒",
        "id": "0e14d9b4-2ec4-45a7-9632-54838b9f7e12"
    },
    {
        "author": "釋紹曇",
        "paragraphs": [
            "确硬工夫做十全，牢關深鎖綠蘿烟。",
            "嶮崖機峻無人透，幾見春山蕨豎拳。"
        ],
        "title": "石庵",
        "id": "cf495c2c-fde9-4d78-80a1-f6cf910bfe82"
    },
    {
        "author": "釋紹曇",
        "paragraphs": [
            "湖山深處侍巾瓶，錯認頻呼小玉聲。",
            "急掩耳待尋活路，司南車在闔閭城。"
        ],
        "title": "送舜侍者見萬壽退耕和尚",
        "id": "895df154-5e0e-41f4-97d0-4db441d39de2"
    },
    {
        "author": "釋紹曇",
        "paragraphs": [
            "南山鱉鼻雖無毒，觸著依前解喪身。",
            "不信當頭揩癢看，渾鋼底也沒全人。"
        ],
        "title": "放山室送芳上人見浄慈偃溪和尚",
        "id": "24fd4c9d-417e-47da-9e67-d7798f8a4d8e"
    },
    {
        "author": "釋紹曇",
        "paragraphs": [
            "一塵不立所依亡，脫體靈明自放光。",
            "巨闢三玄三要語，接人無力下禪床。"
        ],
        "title": "浄妙室爲竹院可都正說",
        "id": "48c7afa4-9afc-430f-8ca9-56f4b9c17379"
    },
    {
        "author": "釋紹曇",
        "paragraphs": [
            "燦發心燈耿夜臺，一花開了一花開。",
            "普光明殿重重見，端的傳從七佛來。"
        ],
        "title": "賢首燈侍者求無盡",
        "id": "8ad3eae4-fdcd-4f02-8c1d-cb6380117c1f"
    },
    {
        "author": "釋紹曇",
        "paragraphs": [
            "秀擢威音劫外春，靈根盤結幾何深。",
            "挺生臨濟清凉樹，盡大地人來息陰。"
        ],
        "title": "松上人求古林",
        "id": "5b2431f7-91a3-4141-9d81-f30ee0867773"
    },
    {
        "author": "釋紹曇",
        "paragraphs": [
            "不續曹溪正脉，支分一派朝宗。",
            "弘滿清凉窟宅，春雷變化魚龍。"
        ],
        "title": "別源",
        "id": "6a0db229-abb5-4802-b8e1-d7c9a15b786a"
    },
    {
        "author": "釋紹曇",
        "paragraphs": [
            "即虛明處發靈源，坐在沉沉湛湛邊。",
            "勇退截流機路活，揭翻光影未生前。"
        ],
        "title": "月磵",
        "id": "109119e2-e0d3-4f2f-8997-e4d6cee528eb"
    },
    {
        "author": "釋紹曇",
        "paragraphs": [
            "一念平常裂萬差，覺斯民處貴無邪。",
            "古今錯透長安路，狼藉春風一徑花。"
        ],
        "title": "昌侍者求斯道",
        "id": "cf454b34-d6e8-455b-8340-a2875647132d"
    },
    {
        "author": "釋紹曇",
        "paragraphs": [
            "一片虛凝鑑古今，持蠡難測幾何深。",
            "十三華藏重重現，照徹微塵古佛心。"
        ],
        "title": "空華嚴號明海",
        "id": "4b77f4c9-8771-4db2-9b71-1eb31f4aeddf"
    },
    {
        "author": "釋紹曇",
        "paragraphs": [
            "懶受神仙不死方，棄蓬萊入野僧房。",
            "莫教錯下風幡語，頭被傍人剃得光。"
        ],
        "title": "蓬州如行圖僧求偈",
        "id": "942b3bb9-0fac-4240-8305-35f7c08d14a6"
    },
    {
        "author": "釋紹曇",
        "paragraphs": [
            "不學寒山落韻詩，翻身來透祖師機。",
            "碓頭舂出非臺鏡，錯受黄梅半夜衣。"
        ],
        "title": "贈浄書狀",
        "id": "34b18546-c4ec-42d3-8b8f-7289c2f551f2"
    },
    {
        "author": "釋紹曇",
        "paragraphs": [
            "百匝千重包裹，未免黑山裏坐。",
            "古今多少生盲，引得全身入草。"
        ],
        "title": "禪房十事 蒲龕",
        "id": "b2952f1a-c261-4114-bc1b-22758d870ad1"
    },
    {
        "author": "釋紹曇",
        "paragraphs": [
            "通身不挂寸絲，單明一色邊事。",
            "要知結角羅紋，徑問床分枕子。"
        ],
        "title": "禪房十事 紙被",
        "id": "25c8382d-429e-4521-a584-5b84ddd7632b"
    },
    {
        "author": "釋紹曇",
        "paragraphs": [
            "要成片段工夫，須是全身倚靠。",
            "雖然只見一邊，未許睦州擔荷。"
        ],
        "title": "禪房十事 禪板",
        "id": "e1e6542b-8aa7-418d-9ad9-e8a2fbda1002"
    },
    {
        "author": "釋紹曇",
        "paragraphs": [
            "百草頭邊薦得，何妨打塊成團。",
            "直下千差坐斷，無心猶隔重關。"
        ],
        "title": "禪房十事 蒲團",
        "id": "3459aa13-7f13-435a-adbd-44fe6f22b20f"
    },
    {
        "author": "釋紹曇",
        "paragraphs": [
            "格外叢林選出，生緣不在天台。",
            "雖然烏律卒地，力扶多少人來。"
        ],
        "title": "禪房十事 拄杖",
        "id": "9449f5dc-c22e-44dd-a1af-1f7364b11365"
    },
    {
        "author": "釋紹曇",
        "paragraphs": [
            "才得柄霸入手，便要呵佛駡祖。",
            "還他本色真椶，不比尋常談麈。"
        ],
        "title": "禪房十事 拂子",
        "id": "59db46a6-534d-4461-857d-2163b7b92b12"
    },
    {
        "author": "釋紹曇",
        "paragraphs": [
            "做處全無滲漏，用時開口向天。",
            "盡大地人飫飽，只圖個不知恩。"
        ],
        "title": "禪房十事 鉢盂",
        "id": "67e83a51-5d6c-41dd-8210-88d1042344c2"
    },
    {
        "author": "釋紹曇",
        "paragraphs": [
            "惡鉗鎚下番身，未必鋒芒發露。",
            "不惟斬得貓兒，也解煞佛煞祖。"
        ],
        "title": "禪房十事 戒刀",
        "id": "c93c2593-c418-47a8-8118-9b501ee93ce9"
    },
    {
        "author": "釋紹曇",
        "paragraphs": [
            "要識分明古篆，一槌打得完全。",
            "燒炷旃檀牛糞，衲僧鼻孔楔穿。"
        ],
        "title": "禪房十事 香印",
        "id": "0888f436-8e03-4746-80d5-05192866e53b"
    },
    {
        "author": "釋紹曇",
        "paragraphs": [
            "既就良工雕琢，何妨出手扶持。",
            "抓著衲僧癢處，賞伊一枚荔枝。"
        ],
        "title": "禪房十事 癢和子",
        "id": "5ed7caba-1f6b-4e9e-9b91-fc68d158ee06"
    },
    {
        "author": "釋紹曇",
        "paragraphs": [
            "素練翻花浪拍堤，聲前聲後截流機。",
            "清波路險無人透，蘆葦風生白鳥飛。"
        ],
        "title": "橫江",
        "id": "7fb59d71-f3ef-435f-ae93-0014450fe139"
    },
    {
        "author": "釋紹曇",
        "paragraphs": [
            "壽嶽名標自古今，萬年松矮翠成陰。",
            "東籬采菊悠然見，珍重淵明眼有筋。"
        ],
        "title": "南山",
        "id": "fc89c0cd-452f-475a-9e8b-0b2234b3e9d8"
    },
    {
        "author": "釋紹曇",
        "paragraphs": [
            "諸方口裏水漉漉，一滴何如龍鼻頭。",
            "漲起春溪新濯錦，觸崖翻瀑浪花浮。"
        ],
        "title": "賀洪錦溪出世鴈山能仁  其一",
        "id": "d211e57f-310d-4f28-851d-0fe6da05c65a"
    },
    {
        "author": "釋紹曇",
        "paragraphs": [
            "冷泉二月雷驚蟄，燒尾金鱗化作龍。",
            "拖去鼻頭涓滴水，洗清雁宕幾千峰。"
        ],
        "title": "賀洪錦溪出世鴈山能仁  其二",
        "id": "6954a214-d6b0-42e4-a483-f0b78b02114d"
    },
    {
        "author": "釋紹曇",
        "paragraphs": [
            "結鳳團花巧施設，黑漫漫地轉希奇。",
            "做教底板堅牢著，自有傍人彩畫伊。"
        ],
        "title": "團垸俞大夫",
        "id": "b7a3df5a-b4a7-491c-ac96-6165f98d4b2f"
    },
    {
        "author": "釋紹曇",
        "paragraphs": [
            "鼓兩片皮謾自己，一回拈出一回新。",
            "揭天聲響疑塗毒，自有臨風側耳人。"
        ],
        "title": "王鞔鼓",
        "id": "41d75eff-5151-4c4f-b333-2d0c6060c7b8"
    },
    {
        "author": "釋紹曇",
        "paragraphs": [
            "身如椰子口宏開，看盡諸方鬼戲來。",
            "放一頭低人不識，疎山師叔是同胎。"
        ],
        "title": "矮道者",
        "id": "cd78dee0-0a38-490d-b9af-1221e0e04487"
    },
    {
        "author": "釋紹曇",
        "paragraphs": [
            "四十餘年別故鄉，夢魂時復到藏王。",
            "春風九曲溪頭寺，桃花翻霞柳弄黄。"
        ],
        "title": "鄰峰艮上人  其一",
        "id": "c81d531b-4bd8-4f54-9619-3fca2415e887"
    },
    {
        "author": "釋紹曇",
        "paragraphs": [
            "短筇扶瘦扣烟蘿，款問東山瓦皷歌。",
            "老倦不能謳唱得，隔窗幽鳥語尤多。"
        ],
        "title": "鄰峰艮上人  其二",
        "id": "83bd868d-bbda-453a-821e-f8b74bfaebaf"
    },
    {
        "author": "釋紹曇",
        "paragraphs": [
            "烹金爐裏脫胚腪，妙斲初無斧鑿痕。",
            "汝質自成瑚璉器，我儂甘作破沙盆。"
        ],
        "title": "璉監寺  其一",
        "id": "5b7f024f-6ac6-4f84-9e52-d3185ea9fb2b"
    },
    {
        "author": "釋紹曇",
        "paragraphs": [
            "曾把楊岐破屋撐，閑騎馿子弄蹄行。",
            "犯寒踏月慈溪上，冷笑梅兄太瘦生。"
        ],
        "title": "璉監寺  其二",
        "id": "5f5e01e1-0c02-4dd9-b892-47c50745c1c9"
    },
    {
        "author": "釋紹曇",
        "paragraphs": [
            "掃盡機緣萬法空，澄潭不許卧蒼龍。",
            "翻身踏斷來時路，家在海山雲外峰。"
        ],
        "title": "日本澄上人",
        "id": "9316a5df-2948-4d86-87ca-5034b74cac11"
    },
    {
        "author": "釋紹曇",
        "paragraphs": [
            "橫擔楖𣗖走諸方，佛祖玄關路轉長。",
            "放下身心歸故隠，金烏依舊出扶桑。"
        ],
        "title": "日本然上人  其一",
        "id": "7905482d-cd25-42f5-bf14-584342532902"
    },
    {
        "author": "釋紹曇",
        "paragraphs": [
            "奔趨客路困塵泥，蟻夢方酣蝶夢飛。",
            "頼有啼鵑知此意，一聲聲勸不如歸。"
        ],
        "title": "日本然上人  其二",
        "id": "87a831f8-5697-4569-85fd-70e207e2042b"
    },
    {
        "author": "釋紹曇",
        "paragraphs": [
            "古柳堤邊展化機，要人一飽便忘饑。",
            "誰將奪食驅耕手，拚却良田種蒺藜。"
        ],
        "title": "化城山主化田",
        "id": "a310c952-afe1-41e5-9b86-e27541a739ab"
    },
    {
        "author": "釋紹曇",
        "paragraphs": [
            "骨露皮穿未肯休，冥機蠻觸戰蝸牛。",
            "一肩人我都擔了，遍界從教是髑髏。"
        ],
        "title": "人我擔",
        "id": "9ef6a97a-edf8-4d59-9270-2cf5de695caf"
    },
    {
        "author": "釋紹曇",
        "paragraphs": [
            "翠織岷峨錦綉春，堪嗟撲撲蔽胡塵。",
            "金鷄銜粟餘殃在，誰繼神駒踏殺人。"
        ],
        "title": "慧禪人",
        "id": "fb94b851-1eee-40a1-aadf-65c44c6d59d5"
    },
    {
        "author": "釋紹曇",
        "paragraphs": [
            "臨濟陰凉樹已枯，片無霜葉擁禪趺。",
            "兒孫不解澆培得，翫作山門境致圖。"
        ],
        "title": "從禪人",
        "id": "28c73bc9-52e6-4d1e-abcf-a8efef4fbe40"
    },
    {
        "author": "釋紹曇",
        "paragraphs": [
            "橘州文學石橋書，妙畫雄才舉世無。",
            "宗說俱通心眼活，奇哉老蚌出雙珠。",
            "百年凜有遺風烈，行處同途不同轍。",
            "癡翁真得虎頭癡，月峰清照峨嵋月。",
            "分飛雁影各東西，幾對秋風歎離別。",
            "去去吳天浄如洗，淡墨聯書形字義。",
            "且教人道渠和儂，好對難兄與難弟。"
        ],
        "title": "寧藏主省師兄求語",
        "id": "56a379ee-46e3-4ea2-a69c-5364cc821bd4"
    },
    {
        "author": "釋紹曇",
        "paragraphs": [
            "一本潼川花瑞菜，全蜀知名誰不愛。",
            "夜雨叢凝色染藍，春風花噀香如麝。",
            "不知何處得靈根，栽遍牛頭山後前。",
            "古佛低頭看不厭，聲聞鼻孔被渠穿。",
            "上人携種游江浙，味與首陽薇不別。",
            "伏虎巖前清客嘗，老饕嚼斷娘生舌。",
            "餘香分餉老芝峰，彷彿家園小摘同。",
            "此去零星休賣弄，珍藏大作蘇陀供。"
        ],
        "title": "緣侍者之浙右",
        "id": "b39e4872-c445-48c1-89d0-b4e1a3947ff9"
    },
    {
        "author": "釋紹曇",
        "paragraphs": [
            "道人觀方知彼去，入門要驗賓中主。",
            "喫一杯茶即轉身，誰能掉舌論今古。",
            "危機俊逸旱雷轟，蒼鷹折翅獵狗烹。",
            "老明覺舉手加額，韓大伯敢攙先行。",
            "秋深撥草天台路，靈骨要尋親父母。",
            "破钁頭邊掘窖埋，斷猿哭月風號樹。"
        ],
        "title": "觀知客歸葬親求語",
        "id": "96513af3-b73b-4546-88b9-6553a0eac5f6"
    },
    {
        "author": "釋紹曇",
        "paragraphs": [
            "老倒南山犯真律，三生鑿破寒巖石。",
            "不立名中强立名，弗狼籍處成狼籍。",
            "兒孫膝下有黄金，撥草瞻風遠訪尋。",
            "三拜起來發一嘆，方知老子錯留心。",
            "天真自性佛不管，頑石頭邊討甚椀。",
            "費盡鉗鎚多破綻，烏藤緊捉從頭看。"
        ],
        "title": "律宗玉維那三人禮石佛求語",
        "id": "b5f7434b-3716-4086-a00e-9b1be7f7d017"
    },
    {
        "author": "釋紹曇",
        "paragraphs": [
            "一奩春錦鬭鮮明，較古菱花越樣清。",
            "照影不應呼小玉，至今湖海客關情。"
        ],
        "title": "妙恩侍者求語",
        "id": "e0da7f6a-0af0-4930-a3b1-046ae49ae5a4"
    },
    {
        "author": "釋紹曇",
        "paragraphs": [
            "逴得諸方惡毒些，歸尋刻骨舊冤家。",
            "深深掘窖都埋了，翻鐵面皮誰識爺。"
        ],
        "title": "又省師",
        "id": "4cc15e99-ef71-4aa9-a5f9-78d12359f9f7"
    },
    {
        "author": "釋紹曇",
        "paragraphs": [
            "鄱陽風鼓浪千尋，徹底探窮不顧身。",
            "塔主連聲呼莫莫，截流機峻恐驚人。"
        ],
        "title": "鄱陽恭上人求語",
        "id": "562f9523-1a4d-453d-b579-ff8ba1ca5808"
    },
    {
        "author": "釋紹曇",
        "paragraphs": [
            "碧落一碑無贋本，非草非真非隸篆。",
            "鏡樣渝江徹底清，字義炳然人少見。",
            "靈叟珍藏歲月深，南來吳越人爭尋。",
            "瘞鶴銘辭匪同調，寒山詩句非知音。",
            "紛紛問字誰親切，勾不成勾丿不丿。",
            "爭得盧公賽子雲，一肩擔荷柴衝折。",
            "臨行密付阿誰邊，妙處休云子不傳。",
            "索性掃除元字脚，義天雲浄月孤玄。"
        ],
        "title": "靈叟小師悟垓侍者求語",
        "id": "4ed00f97-4516-494e-a697-6a640fe02352"
    },
    {
        "author": "釋紹曇",
        "paragraphs": [
            "春山杜鵑啼，苦勸人歸去。",
            "聲碎竹林風，血染花梢雨。",
            "我老無家可得歸，蘿窗睡飽雲黏衣。",
            "山童推枕破殘夢，報道有僧開竹扉。",
            "何方聖者來尋討，解包颺下青龍鈔。",
            "便欲庭前縱火焚，浄地豈容狼藉了。",
            "問渠何日離飛來，兩月奔馳未到家。",
            "好勸急歸休歇去，春風落盡武林花。"
        ],
        "title": "簡州性上人求語",
        "id": "dff0daf0-ad16-4477-ab2f-58f244a10afb"
    },
    {
        "author": "釋紹曇",
        "paragraphs": [
            "憶昔周當仁，手握金剛杵。",
            "憤氣向南方，誓滅諸魔子。",
            "老婆驀劄點三心，走入龍潭恨轉深。",
            "掃蕩家私無一窖，胡揮白棒到平人。",
            "牧閒冷坐思高躅，斷絃爭得鸞膠續。",
            "扣門聽得簡州人，倒屐相迎幾折足。",
            "略寒溫外問來端，叉手丁寧覓指南。",
            "未舉紙燈明說了，隔窗春鳥語綿蠻。"
        ],
        "title": "周上人求語",
        "id": "1ca9cc9f-5b47-49e3-9088-f5d392b1ca89"
    },
    {
        "author": "釋紹曇",
        "paragraphs": [
            "聞道虛空曾解講，信疑往決西山亮。",
            "烟雨溟濛蘚石溫，六藏影跡難尋訪。",
            "小徑披榛扣竹扉，道人一見笑掀眉。",
            "布衲橫肩瘦如削，口持密語沒停時。",
            "雲簷掃榻延居夏，白蓮香散東林社。",
            "澗水松風說苦空，不資中有生清泰。",
            "殷勤寄問老孤松，具足門中有正宗。",
            "灼然嫌佛不肯做，鳳栖不在梧桐樹。"
        ],
        "title": "西水浄土庵奉寄具足孤松老師",
        "id": "4e070a78-dfdf-4e03-84db-fd28264750fe"
    },
    {
        "author": "釋紹曇",
        "paragraphs": [
            "一從識得性分明，懶作春池鼓吹聲。",
            "閑把六根門鎖斷，白蓮香散水風清。"
        ],
        "title": "爲叔向題坐禪蝦蟆",
        "id": "346438f0-785d-4c34-ac1c-e8322587289b"
    },
    {
        "author": "釋紹曇",
        "paragraphs": [
            "三三五五戲平蕪，踏裂春風百草枯。",
            "莫寫溈山僧某甲，恐人誤作祖師圖。"
        ],
        "title": "題直夫牛圖",
        "id": "027f19b9-0314-4ccd-852d-28a40757d5bd"
    },
    {
        "author": "釋紹曇",
        "paragraphs": [
            "危坐禪枝冷，機含毒果深。",
            "直饒捫摸著，未必死偷心。"
        ],
        "title": "題老融猿",
        "id": "7425e03e-9fea-461a-953a-96eee713d823"
    },
    {
        "author": "釋紹曇",
        "paragraphs": [
            "月下騎寒犢，三生事細論。",
            "已遭人點檢，休弄鬼精魂。"
        ],
        "title": "題圓澤圖",
        "id": "cfdec78e-f90b-49f4-98e2-193370ccd6f4"
    },
    {
        "author": "釋紹曇",
        "paragraphs": [
            "隴樹冥冥日向西，苦貪芳草不知歸。",
            "牧童盡力拽得轉，在在暝烟深翠微。"
        ],
        "title": "題拗韁牛",
        "id": "7e4d9fd7-8a58-4888-9053-771ca669ebce"
    },
    {
        "author": "釋紹曇",
        "paragraphs": [
            "天生三箇老冤魔，狹路相逢沒柰何。",
            "□把肚腸摟抉看，曲於四十九盤多。"
        ],
        "title": "坦老求題真歇宏智竹庵同遊雁山酬唱真蹟軸後",
        "id": "5b661856-eae4-4ece-8b14-31b1ba1577ae"
    },
    {
        "author": "釋紹曇",
        "paragraphs": [
            "一擊牢關八字開，石頭機路滑如苔。",
            "危分險布知多少，排闥從渠輥入來。"
        ],
        "title": "題放山堂",
        "id": "4d7ca79a-6a85-4787-9722-7dff0577c098"
    },
    {
        "author": "釋紹曇",
        "paragraphs": [
            "客路如天遠，吟身太瘦生。",
            "無家歸未得，策蹇傍春行。"
        ],
        "title": "杜甫騎馿遊春圖",
        "id": "31cbdb2e-feea-4ac5-9046-d6b1d1d32686"
    },
    {
        "author": "釋紹曇",
        "paragraphs": [
            "酒渴思鯨飲，金鸞早退朝。",
            "醉身扶不起，壓折老馿腰。"
        ],
        "title": "李白醉騎馿圖",
        "id": "d8107492-0b7c-4f78-aacf-46532bd3272f"
    },
    {
        "author": "釋紹曇",
        "paragraphs": [
            "指玉彈曉，喙檀噀春。",
            "倏爾生妬，陰飈不仁。"
        ],
        "title": "題秋堂四蘭  其一",
        "id": "c50c97d9-1194-43c4-8431-f4dde02a9965"
    },
    {
        "author": "釋紹曇",
        "paragraphs": [
            "湘英整佩，楚衣告紉。",
            "羲黄薦馥，采采疑真。"
        ],
        "title": "題秋堂四蘭  其二",
        "id": "b71a4951-394a-49b5-8c4c-b50a659d4197"
    },
    {
        "author": "釋紹曇",
        "paragraphs": [
            "紛披佩玉，仆委苔痕。",
            "簷花寫恨，難拈楚魂。"
        ],
        "title": "題秋堂四蘭  其三",
        "id": "737aaf6d-00f6-42d1-8ae5-cc2eb1319f1c"
    },
    {
        "author": "釋紹曇",
        "paragraphs": [
            "幽石封白，深林掩芳。",
            "隠德不耀，何矜色香。"
        ],
        "title": "題秋堂四蘭  其四",
        "id": "d8adc170-de73-4468-9d34-141272fe12a7"
    },
    {
        "author": "釋紹曇",
        "paragraphs": [
            "色淡而清，節香而貞。",
            "隠德不耀，咀華含英。",
            "君子同其芳潔，寫真不墮丹青。",
            "宜乎孕瀟湘幽楚之靈。"
        ],
        "title": "題蘭蕙  其一",
        "id": "0eff6d07-8da6-46b2-a646-970b528a2e33"
    },
    {
        "author": "釋紹曇",
        "paragraphs": [
            "一莖四花，挺然拔萃。",
            "其臭如蘭，其標如芷。",
            "檀喙簇烟而不繁，勁節疾風而不倚。",
            "是以昂山有山林軒昂之志。"
        ],
        "title": "題蘭蕙  其二",
        "id": "147d0980-ad68-4a2f-8ccb-ae7683e59eea"
    },
    {
        "author": "釋紹曇",
        "paragraphs": [
            "深藏巖谷裡，初不要人知。",
            "苦是香難掩，春風得意吹。"
        ],
        "title": "題四蘭  其一",
        "id": "a8ad7cdb-d59c-4b7b-9b75-e5603e2abac1"
    },
    {
        "author": "釋紹曇",
        "paragraphs": [
            "喜晴彈玉指，林下見幽人。",
            "楚楚湘靈樣，肌膚不染塵。"
        ],
        "title": "題四蘭  其二",
        "id": "13d0cc59-abc9-438e-8b69-7104415e3c4b"
    },
    {
        "author": "釋紹曇",
        "paragraphs": [
            "珮玉半零亂，繄誰吊楚英。",
            "醉香魂未返，愁聽打蓬聲。"
        ],
        "title": "題四蘭  其三",
        "id": "23f87a8d-b2ec-4b2d-9cc8-17f59b907e8c"
    },
    {
        "author": "釋紹曇",
        "paragraphs": [
            "一再荒林雪，全身掩薜蘿。",
            "直饒埋沒得，爭柰鼻頭何。"
        ],
        "title": "題四蘭  其四",
        "id": "b535a76d-0393-4bd3-a53b-2cfb8bf63d83"
    },
    {
        "author": "釋紹曇",
        "paragraphs": [
            "靈均侈山林之樂，薄籠綃袴，幽放檀心。",
            "嬌舞春風身醉香，力難扶也。"
        ],
        "title": "題秋堂四蘭  其一",
        "id": "77651b2e-41e4-4c77-afa4-99620b83f0b5"
    },
    {
        "author": "釋紹曇",
        "paragraphs": [
            "久居深林幽寂中，雖隠德不耀。",
            "遇春陽姁嫗，笑彈玉指，十倍精神。",
            "所慮楚俗尚芳，紉而爲佩，使不克終其天矣。"
        ],
        "title": "題秋堂四蘭  其二",
        "id": "19c5d08f-77e4-4b4a-87e7-f585eae6e582"
    },
    {
        "author": "釋紹曇",
        "paragraphs": [
            "娥英吊舜於九疑，泣泪如雨。",
            "珮玉零亂，半委塵泥。",
            "愚恐離騷九歌，曲盡其哀，香魂冷而卒難拈也。"
        ],
        "title": "題秋堂四蘭  其三",
        "id": "79d6d6f2-689e-4f55-905e-c896a9aab6b1"
    },
    {
        "author": "釋紹曇",
        "paragraphs": [
            "大雪申威，萬木摧拉，獨能擢芳於凝沍中，雖百折不委。",
            "非素有所養，寧不爲外侮憑凌者歟。"
        ],
        "title": "題秋堂四蘭  其四",
        "id": "8c6ef76e-0ea4-49e0-ac11-41bcd44736b4"
    },
    {
        "author": "釋紹曇",
        "paragraphs": [
            "破曉湖山入畫時，短篷摇雪傍疏籬。",
            "一心只在梅花上，凍損吟身也不知。"
        ],
        "title": "爲丘桂巖司門題和靖雪後看梅圖",
        "id": "4df5626c-9c6b-4c37-a3d9-6503a5993eb1"
    },
    {
        "author": "釋紹曇",
        "paragraphs": [
            "簇簇烟林挂酒帘，山藏古寺寂無僧。",
            "瘦筇便欲幽尋去，隔岸小舟呼不應。"
        ],
        "title": "元暉山水圖",
        "id": "2c5a0e0c-2295-4481-bd4e-17430f9e8ad1"
    },
    {
        "author": "釋紹曇",
        "paragraphs": [
            "一篷春雪泛西湖，不覺和身入畫圖。",
            "千古暗香疏影在，誰云骨冷不容呼。"
        ],
        "tags": [
            "西湖"
        ],
        "title": "爲張良臣知府題梅圖",
        "id": "b9e4d7b3-4444-4c36-80e9-bc286c25fd24"
    },
    {
        "author": "釋紹曇",
        "paragraphs": [
            "招提依約在烟蘿，酒旆風微拂釣蓑。",
            "欲稅雲林歸卜隠，山靈應笑賺人多。"
        ],
        "title": "山水圖",
        "id": "178027e3-0e3a-4f0b-8891-8ef310a5d9d2"
    },
    {
        "author": "釋紹曇",
        "paragraphs": [
            "淅淅西風肅殺時，枯荷餘得折殘枝。",
            "疾風凌雨多翻覆，只處姑姑立處危。"
        ],
        "title": "爲友于題水禽",
        "id": "1ae68be0-76d4-4e87-a844-b1cb2cec1724"
    },
    {
        "author": "釋紹曇",
        "paragraphs": [
            "萬疊遥岑綠打圍，曉寒空翠潑禪衣。",
            "幽禽喚起蘿窗定，閑看春雲带雨歸。"
        ],
        "title": "拱秀閣",
        "id": "c8d0d352-6d35-4e35-a8c2-caa4d6a82a4a"
    },
    {
        "author": "釋紹曇",
        "paragraphs": [
            "終日忙忙繼月明，要看杜撰八陽經。",
            "直饒讀到流通分，未必芭蕉著耳聽。"
        ],
        "title": "爲圓雪崖題待月",
        "id": "b7252093-defe-4758-881e-b3d5db5d11ad"
    },
    {
        "author": "釋紹曇",
        "paragraphs": [
            "七里灘頭古木陰，眼空寰海老垂綸。",
            "無端釣得劉文叔，却把羊裘污俗塵。"
        ],
        "title": "爲行可維那題子陵釣臺",
        "id": "34dc6f55-325b-4da5-86a6-8e4d6a165f14"
    },
    {
        "author": "釋紹曇",
        "paragraphs": [
            "視堯天下一瓢輕，厭聽風梢歷歷聲。",
            "颺下不須頻顧戀，始終存取隠淪名。"
        ],
        "title": "題許由棄瓢圖",
        "id": "8cddd545-9d3e-4d11-b569-bca9d8983a9f"
    },
    {
        "author": "釋紹曇",
        "paragraphs": [
            "即心即佛已隨邪，況與龐翁亂撒沙。",
            "茅舍從茲混塵跡，老梅羞放雪中花。"
        ],
        "title": "禮大梅塔",
        "id": "cf713e14-99d2-438c-90b2-6e646abbd786"
    },
    {
        "author": "釋紹曇",
        "paragraphs": [
            "綠荷親製蔽窮身，池面香風噀古今。",
            "百萬軍藏藕絲孔，豈知綿密度金針。"
        ],
        "title": "題荷衣沼",
        "id": "cf0a8345-1013-4a66-8ed8-8feb2df94594"
    },
    {
        "author": "釋紹曇",
        "paragraphs": [
            "輕輕點著發光寒，這裡停橈舞棹難。",
            "明暗路岐都照破，放行初不犯波瀾。"
        ],
        "title": "爲元首座紙燈船",
        "id": "2c9f7dc1-95b0-4377-8877-e498c73a09e6"
    },
    {
        "author": "釋紹曇",
        "paragraphs": [
            "一度拚身透險崖，石頭機路滑如苔。",
            "脚跟點地不點地，立處何曾踏實來。"
        ],
        "title": "題佛跡巖",
        "id": "11d7a727-270f-49f9-ac4e-ee7307418b2b"
    },
    {
        "author": "釋紹曇",
        "paragraphs": [
            "寂寞空山宴坐時，千鈞重寄一絲危。",
            "直饒雙眼頻開合，著處由來不自知。"
        ],
        "title": "禮香山湯禪師",
        "id": "497a7b70-5c2c-4d26-8e27-dc60062a557a"
    },
    {
        "author": "釋紹曇",
        "paragraphs": [
            "羅紋結角見蹤由，翻著從教刺眼休。",
            "線路放開綿密密，瞿曇踢出脚尖頭。"
        ],
        "title": "送綿襖與東岡",
        "id": "c9a59295-7c29-4ab6-b378-2ac6427fa8a6"
    },
    {
        "author": "釋紹曇",
        "paragraphs": [
            "烹金鑪去杳無踪，沉影愁看鴈過空。",
            "出手與渠重結了，未應碧眼是頑銅。"
        ],
        "title": "寄賀錢𡼝薦福東林和尚  其一",
        "id": "9aaa1634-96d3-4a61-b372-5111106b6741"
    },
    {
        "author": "釋紹曇",
        "paragraphs": [
            "錢王活業付東林，古墓埋藏暗箭深。",
            "機正發時誰中的，空山落日幾驚心。"
        ],
        "title": "寄賀錢𡼝薦福東林和尚  其二",
        "id": "c25f65cf-1ee8-4290-8263-cf89c1a962bc"
    },
    {
        "author": "釋紹曇",
        "paragraphs": [
            "法身邊事會多時，端的枯樁弗用疑。",
            "無柄鐵鎚輕擊碎，心花粲發不萌枝。"
        ],
        "title": "寄賀錢𡼝薦福東林和尚  其三",
        "id": "9e983448-6d22-43dd-9212-14b7ad2bfae2"
    },
    {
        "author": "釋紹曇",
        "paragraphs": [
            "奪得犀牛便跺跟，蘋洲玩月角生紋。",
            "翻身入海無消息，驚散沙鷗白鷺群。"
        ],
        "title": "悼雲泉老師",
        "id": "728de6f8-aac8-4cfa-8b4d-358e8b0458e5"
    },
    {
        "author": "釋紹曇",
        "paragraphs": [
            "分袂南湖十數春，近聞華搆策奇勳。",
            "鉢從金粟摶香飯，僧自東皋接水雲。",
            "柔玉新拳春塢蕨，嬾黄新縷曉溪芹。",
            "定應容我分陳榻，曝背晴簷醉夕曛。"
        ],
        "title": "賀友山新建東皋接待",
        "id": "acdcce60-f045-4e6f-a30e-e282aea19876"
    },
    {
        "author": "釋紹曇",
        "paragraphs": [
            "越山清絕無塵翳，不到胡僧取次埋。",
            "輒莫更加千歲壽，也須和骨洗將來。"
        ],
        "title": "禮雲門千歲塔",
        "id": "5dc8812a-f833-4860-80d5-5dd64ba76e68"
    },
    {
        "author": "釋紹曇",
        "paragraphs": [
            "溢目湖山看不足，引清吟有此雲房。",
            "簷牙掛月橫疎影，隙眼通風度暗香。",
            "夜掩只疑和靖宅，曉開爭看壽陽粧。",
            "蘭兄礬弟休相憐，斗室難爲納衆芳。"
        ],
        "title": "梅窗",
        "id": "c84760f4-7718-4f3a-b5f5-bd07cd970f44"
    },
    {
        "author": "釋紹曇",
        "paragraphs": [
            "觸戰蠻征總不知，樂羲皇世遯嘉肥。",
            "馨香靜掩芝蘭室，文采深藏錦綉機。",
            "伴野僧眠嵩少石，汲蒙泉煮首陽薇。",
            "簞瓢飫味□貧趣，爭得紅塵染著衣。"
        ],
        "title": "隠秀",
        "id": "5ead0f21-4159-4967-94e8-76f869b228ba"
    },
    {
        "author": "釋紹曇",
        "paragraphs": [
            "春錦千綳玉萬竿，嵐光翠裛渭川寒。",
            "油然已作從龍勢，只恐仙陂化蟄難。"
        ],
        "title": "竹雲",
        "id": "90475c79-9b4a-4199-886e-227ebbe07834"
    },
    {
        "author": "釋紹曇",
        "paragraphs": [
            "鹿眠芳草印春庭，月掛蘿窗曉半扃。",
            "白髮老僧偏愛客，忍寒同看換鵝經。"
        ],
        "title": "王庵和劉府教",
        "id": "5766da94-73cb-4d92-acd0-063b888993de"
    }
]