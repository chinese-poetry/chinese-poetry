[
    {
        "author": "孫應時",
        "paragraphs": [
            "虛中答遠響，不與律呂乖。",
            "惟誠貫萬物，此豈欺我哉。",
            "九仞憂棄井，累土期層臺。",
            "汝州春風中，試坐一月來。"
        ],
        "title": "和陳亮功張次夔二同年唱酬廉字誠字之作  其二",
        "id": "704cf7d5-d408-4e3f-aec6-e07d7c29aa47"
    },
    {
        "author": "孫應時",
        "paragraphs": [
            "駒去不食藿，馬佚能傷葵。",
            "烈士多慷慨，耿耿誰當知。",
            "起吟清夜闌，邊月明春閨。",
            "寸心杜陵老，澒洞終南齊。"
        ],
        "title": "用前韵感事  其一",
        "id": "e4b621df-9bb6-4d53-875f-ecf1f2a450ad"
    },
    {
        "author": "孫應時",
        "paragraphs": [
            "竽門抱瑶瑟，雅與時好乖。",
            "閉門守長饑，毅然丈夫哉。",
            "南楚卧龍士，北燕黄金臺。",
            "但使本根在，功名真儻來。"
        ],
        "title": "用前韵感事  其二",
        "id": "533693d8-17e8-4026-b780-af4189e4a1c8"
    },
    {
        "author": "孫應時",
        "paragraphs": [
            "四海夥人物，百年各馳驅。",
            "持身付埃塵，擾擾竟何須。",
            "臨邛家四壁，洛北飯一孟。",
            "白首頗光榮，不媿初心無。",
            "男兒胸中奇，玉虹自呵噓。",
            "滄浪振幽潔，沆瀣餐雲腴。",
            "養性一無累，經世乃其餘。",
            "芙蓉爲裳衣，秋蘭爲珮琚。",
            "西遊畧崑崙，東征拂玄菟。",
            "乘風羾天門，九闕請三呼。",
            "太息治安策，中流資一壺。",
            "河山洗祲氛，日月行天衢。",
            "凌煙千載容，丹青爲君鋪。",
            "請君辦此事，勿待餘子俱。",
            "我懶復無用，藜羹守故書。",
            "敢云驪龍睡，妄意淵中珠。"
        ],
        "title": "李允蹈以詩見詒走筆和之李號能詩諸貴人客也",
        "id": "13ab4963-b2c4-463f-aa6d-7d859ae0b22d"
    },
    {
        "author": "孫應時",
        "paragraphs": [
            "仙人騎長鯨，醉與月相追。",
            "落筆千萬篇，要與風雅期。",
            "里耳習巴唱，未省白雪詞。",
            "欲當莫邪鋒，斷毛真一吹。",
            "文章游戲耳，功名須鼎彝。",
            "推轂天下士，豈無鄭當時。",
            "我愚敢望君，君胡首肯之。",
            "酒酣激清嘯，八極隘指麾。",
            "丈夫嘆歲晚，不恨一別離。",
            "行行愛體素，江湖勞夢思。"
        ],
        "title": "李允蹈再詩言別次韵",
        "id": "f324947e-e6a5-400b-a8fd-4180c2abc47e"
    },
    {
        "author": "孫應時",
        "paragraphs": [
            "鷄鳴市聲起，冠蓋日相追。",
            "終然寡同調，千里懷風期。",
            "憶從十年前，識君黄絹詞。",
            "安知淮海來，得此塤箎吹。",
            "武庫森器寶，清廟陳尊彝。",
            "持君胸中富，自足夸一時。",
            "况今亨衢開，秣馬隨所之。",
            "功名何足道，談笑觀指麾。",
            "交情無遠近，人事有合離。",
            "他年一尊酒，長恐勞相思。"
        ],
        "title": "吳文伯用李允蹈追字韵見贈亦次答之",
        "id": "2700e4ca-2c68-4c9c-b887-2f840e7197df"
    },
    {
        "author": "孫應時",
        "paragraphs": [
            "紛紛市道交，勢利爭攫取。",
            "煌煌鼎食家，聲色自纏糾。",
            "畸人固寂寞，蓬藋侵甕牖。",
            "有時步虛曲，植杖話農畝。",
            "清秋動幽興，有月欠肴酒。",
            "高軒肯相過，賢哉百乘友。",
            "空尋奕秋誨，不與歡伯偶。",
            "別來雁欲賓，晴喜鳩還婦。",
            "村酤聊可載，草具亦何有。",
            "飣餖止魚蝦，扶擎雜梨藕。",
            "君侯反觴客，欲起輒被肘。",
            "意重黄金百，氣豁雲夢九。",
            "長篇繼踵來，子建才八斗。",
            "勉和若登山，吾詩真培塿。"
        ],
        "title": "和答司馬宜春遡",
        "id": "fcb9c1d2-596e-40d6-81c7-689ccb25961f"
    },
    {
        "author": "孫應時",
        "paragraphs": [
            "別離一何久，迢遞阻音形。",
            "重上君子堂，相見眼終青。",
            "君顔尚冰玉，我鬢已星星。",
            "借問十載間，風波兩蓬萍。",
            "嶺劍各萬里，心目多所經。",
            "歸來且强健，怳然真夢醒。",
            "可憐萬修竹，清音玉瓏玲。",
            "蕭條媚寒日，約畧環翠屏。",
            "相携復一笑，芝蘭有餘馨。",
            "孤雲自舒卷，野鶴來青冥。",
            "平生閲羣彥，十八九彫零。",
            "吾徒亦何願，畢景依林坰。",
            "種秫令可釀，儲粟常滿缾。",
            "琴書奉娛玩，足以陶性靈。",
            "千載伐木篇，此意神所聽。",
            "往來亦奚憚，江浦堪揚舲。"
        ],
        "title": "答潘文叔見寄予十月嘗訪文叔文叔許來而猶未也",
        "id": "cd888a3f-f594-4604-be78-992a3ef36aa8"
    },
    {
        "author": "孫應時",
        "paragraphs": [
            "驅車適古道，道古世已今。",
            "翳翳逃空虛，幸有跫然音。",
            "歡言指萬里，握手再沈吟。",
            "得無霜露繁，恐復江漢深。",
            "我聞道渴者，朵頤望梅林。",
            "至味難誑口，達士多遠心。",
            "天淵本曠蕩，鳶魚各飛沈。",
            "相期崑崙顛，弄月鳴瑶瑟。"
        ],
        "title": "毗陵龔君以崈見投古風思致不凡依韵答之  其一",
        "id": "6e2ffb7d-2a06-4a4e-9cf8-ef681a1f1e00"
    },
    {
        "author": "孫應時",
        "paragraphs": [
            "松柏有佳色，矯矯澗谷涯。",
            "要經鸞鳳棲，豈怨人迹遐。",
            "匠石初未逢，千歲甘枯槎。",
            "萬牛送明堂，亦不以自誇。",
            "奇物固落落，念此毋嘆嗟。",
            "君看蒿蓬茂，正足供鳴蛙。",
            "深根忍霜雪，生意日已嘉。",
            "終然拔青雲，勿慮歲月賒。"
        ],
        "title": "毗陵龔君以崈見投古風思致不凡依韵答之  其二",
        "id": "3dceb19d-5cd3-4554-a694-546d2e8b5dc9"
    },
    {
        "author": "孫應時",
        "paragraphs": [
            "春風客皇州，積雨不得晴。",
            "倚樓望西湖，想見煙水平。",
            "芳時諒難負，勝侶欣來并。",
            "杖藜一蕭散，喚船弄空明。",
            "浮雲爲我開，好鳥爲我鳴。",
            "青山次第出，桃李正鮮榮。",
            "華屋何煌煌，縹緲連重城。",
            "都人競時節，酒舫各斜橫。",
            "而我得舒眺，緬然起深情。",
            "風景自千古，擾擾何所營。",
            "大鈞實愛物，無使可憐生。",
            "堯民保同樂，吾其獲歸耕。"
        ],
        "tags": [
            "西湖"
        ],
        "title": "趙唐卿邀游西湖即席賦十二韵",
        "id": "1cc498e9-e2ff-44c6-8359-79d8bc03a570"
    },
    {
        "author": "孫應時",
        "paragraphs": [
            "一雨天氣清，暑事亮未酷。",
            "煩囂念蕭散，茲晨正休沐。",
            "籃輿試經行，勝槩入遐矚。",
            "紆餘緣清溪，窈窕得幽谷。",
            "一巖四壁凈，千仞落飛瀑。",
            "雷霆鞭蟄戶，風雨撼林麓。",
            "光寒白虹下，勢劇天河覆。",
            "繽紛曜冰雪，激射碎珠玉。",
            "危亭著佳處，盡日看不足。",
            "澒洞開心胸，眩晃新耳目。",
            "龍臍更奇事，滴滴掛崖腹。",
            "人言七年旱，不減此一掬。",
            "天壤富瓌怪，名字有顯伏。",
            "冉溪逢子厚，釀泉須永叔。",
            "摩挲蒼苔碑，徒倚古寺竹。",
            "微吟忽忘歸，俗駕不可宿。"
        ],
        "title": "游靈巖觀瀑布",
        "id": "e3513065-2812-47ab-a66b-af2a110a6a6f"
    },
    {
        "author": "孫應時",
        "paragraphs": [
            "高人遺世紛，山水好常酷。",
            "監州當暑來，風露勞櫛沐。",
            "千里生清凉，萬象入睞矚。",
            "公餘事幽討，駕言訪空谷。",
            "豈知叢爾縣，有此壯哉瀑。",
            "飛蓋繚崇阿，響屐穿翠麓。",
            "林聲疑雨鳴，石怪若釜覆。",
            "輝輝倚天劍，凜凜寒水玉。",
            "畫圖見所稀，瑶琴寫難足。",
            "餘霏濕巾袂，瑩色照眉目。",
            "平生此會心，一笑欲捧腹。",
            "酒間出新篇，明珠粲盈掬。",
            "留作巖壑光，長令鬼神伏。",
            "東山懷太傅，濂溪想茂叔。",
            "逸興渺乾坤，真賞謝絲竹。",
            "何由頻執鞭，雲峰恣遊宿。"
        ],
        "title": "鄭倅是歲七月同游和余韵復和酬之",
        "id": "50fb7665-cae5-4ce3-b020-a9018c2fcee1"
    },
    {
        "author": "孫應時",
        "paragraphs": [
            "洙泗諸公游，參實少且魯。",
            "誰知一貫學，其進乃甚武。",
            "儒生多山野，此事亦已古。",
            "儇儇細兒黠，往往車上舞。",
            "後生識取舍，百不能四五。",
            "子兮何爲者，獨行事踽踽。",
            "嗟我離師友，歲月漸莽鹵。",
            "子辱從之游，未必免聾瞽。",
            "淮丞少官事，吏散日亭午。",
            "藜羹共脫粟，本不計客主。",
            "親年當喜懼，藥裹屬覼縷。",
            "勞子辭我去，天寒無乃苦。",
            "滁陽賢太守，豈弟民父母。",
            "青山照城郭，廣厦庇風雨。",
            "子往事佔畢，可但費樽俎。",
            "窗明棐几浄，堅坐勿闚戶。",
            "交情貴膽肝，師道在規矩。",
            "何妨坐椎鈍，未可習媚嫵。",
            "萬里須堅車，百步要彊弩。",
            "書來說新功，吾其俟飛羽。"
        ],
        "title": "孫生康祖從予海陵予薦之滁守趙叔明之門送以古詩",
        "id": "482f92eb-7d90-4ff0-a8ba-a31a5c8f4af7"
    },
    {
        "author": "孫應時",
        "paragraphs": [
            "么蟲夜飛飛，遭汝巧見縛。",
            "汝網非堅牢，豈無風雨惡。",
            "蟹怒橫戈矛，蜃喜吐樓閣。",
            "物生黠復癡，悟此一笑樂。"
        ],
        "title": "和劉過夏蟲五詠 蛛",
        "id": "7947b1a7-a4fc-411f-a9b1-0543928dd297"
    },
    {
        "author": "孫應時",
        "paragraphs": [
            "太陽不敢近，宵行聊自娛。",
            "過水亂繁星，隨風散平蕪。",
            "車公晚差樂，几案不汝須。",
            "方謀買娉婷，斛貯明月珠。"
        ],
        "title": "和劉過夏蟲五詠 螢",
        "id": "72b54823-fcac-4b7f-8e26-3ac01a252748"
    },
    {
        "author": "孫應時",
        "paragraphs": [
            "高人百尺樓，萬里對天宇。",
            "白水渺江湖，清明到窗戶。",
            "跏趺作禪定，不聞雷破柱。",
            "從渠蚯蚓歌，自趁商羊舞。"
        ],
        "title": "和劉過夏蟲五詠 蚓",
        "id": "ad0ef83c-95e0-41c8-bf23-f9fd3339417a"
    },
    {
        "author": "孫應時",
        "paragraphs": [
            "利觜死一飽，何勞更喧譁。",
            "肉薄來如雲，舉扇誰能遮。",
            "諸君幸小忍，秋風期不賒。",
            "披襟約凉夜，明月釣寒沙。"
        ],
        "title": "和劉過夏蟲五詠 蚊",
        "id": "4ba5172b-4fe3-4476-94fa-38ee01369e78"
    },
    {
        "author": "孫應時",
        "paragraphs": [
            "將軍鼓吹來，處士非所喜。",
            "誇汝風月夕，天籟鳴不已。",
            "汝姑勿自誇，坎井不可恃。",
            "當知馬伏波，笑殺公孫子。"
        ],
        "title": "和劉過夏蟲五詠 蛙",
        "id": "bb0b6906-53c2-470d-8bd0-01da612694a7"
    },
    {
        "author": "孫應時",
        "paragraphs": [
            "人物相後先，筦庫故多士。",
            "若人海邦來，清渭照涇水。",
            "風塵不自憚，遠業正在此。",
            "林深蘭荃芳，波動金石止。",
            "三年亦何事，一笑聊復爾。",
            "天風今扶摇，勢作九萬里。",
            "未令游蓬山，亦合佐槐市。",
            "富貴善移人，須公直如矢。",
            "平生十年書，喜見習鑿齒。",
            "少留更舂容，春醪薦魴鯉。"
        ],
        "title": "用范叔剛韵送陳亮功同年",
        "id": "b53a784c-6c5b-48f6-a1b5-1ba2b23dd6e9"
    },
    {
        "author": "孫應時",
        "paragraphs": [
            "川原相縈紆，林谷遞深秀。",
            "步迎流水聲，聒聒新雨後。",
            "愴然瞻故丘，喬木百年舊。",
            "精廬跨略彴，苔竹故幽茂。",
            "憶昔戲綠陰，怡悅年方幼。",
            "蹉跎今白髮，寒暑厭相寇。",
            "區區濟物心，已矣真大謬。",
            "請尋遂初賦，泉石長枕潄。"
        ],
        "title": "如寧庵",
        "id": "83d8c2c4-3990-4bd8-b557-543e5e82594e"
    },
    {
        "author": "孫應時",
        "paragraphs": [
            "短篷僅容坐，一滴不通雨。",
            "不料西南風，滂沛遽如許。",
            "蕩摇首屢觴，跧彎背欲僂。",
            "行經四橋側，心動不敢語。",
            "茫洋萬頃天，一葉縱掀舞。",
            "翻思田舍樂，甚念篙人苦。",
            "黄昏隨意泊，古木蔭靈宇。",
            "小作鷄酒願，欲禱辭未吐。",
            "覺來風回東，快便誰所與。",
            "平明八十里，到家日未午。",
            "萬事一翻覆，戚欣何處所。",
            "舟定稍按摩，起身試步武。",
            "一室有餘寬，洗杓命兒女。",
            "門外風濤急，閉門良可禦。"
        ],
        "title": "小舟過吳江風雨大作夜泊三家村翌日風回到家日未中",
        "id": "c09c8257-795d-455e-ba3a-81820c0507a1"
    },
    {
        "author": "孫應時",
        "paragraphs": [
            "蒼蒼歲寒姿，凜凜凌雲幹。",
            "何爲事蟠蹙，充君眼中玩。",
            "翔鸞與偃蓋，不如溝中斷。",
            "高岡有同根，天風拂河漢。"
        ],
        "title": "庭下小檜",
        "id": "9b0b1300-21cd-496d-b9e4-978f844528e5"
    },
    {
        "author": "孫應時",
        "paragraphs": [
            "白蓮遠公社，不能致淵明。",
            "雷峰峰下庵，乃復浪此名。",
            "野客當暑來，喜甚荷風生。",
            "柳渚睇窈窕，竹房步紆縈。",
            "西軒正虛寂，一鏡湖光平。",
            "小飲試談噱，高吟發幽清。",
            "兩士幕府彥，主人芸閣英。",
            "我雖漫浪者，頗復同勝情。",
            "六合自今古，百年各經營。",
            "悠然一笑粲，急雨催詩成。"
        ],
        "title": "石應之校書招同胡崇禮趙幾道飲白蓮社晚雨",
        "id": "224af2a1-8990-4aef-ba58-3964725fe844"
    },
    {
        "author": "孫應時",
        "paragraphs": [
            "君侯古循吏，及物如春醲。",
            "民間自寧一，堂上何從容。",
            "平生眼中人，此尹未易逢。",
            "吏道益可悲，非君吾孰從。"
        ],
        "title": "送彭子復臨海令滿秩  其一",
        "id": "3ac1b270-c804-430b-9a4b-0cfc4badb59f"
    },
    {
        "author": "孫應時",
        "paragraphs": [
            "由求政事科，量己如尺寸。",
            "後生談天下，可笑不知分。",
            "吾曹師古心，日夜抱孤恨。",
            "脫身朱墨中，未妨尋學問。"
        ],
        "title": "送彭子復臨海令滿秩  其二",
        "id": "4440ac24-6358-4f78-984b-41ce54e8ab7f"
    },
    {
        "author": "孫應時",
        "paragraphs": [
            "相逢幾何時，相與何如許。",
            "書來警吾過，切切父兄語。",
            "人生會合難，念別成悽楚。",
            "北望山千里，秋容渺煙渚。"
        ],
        "title": "送彭子復臨海令滿秩  其三",
        "id": "9beec099-312b-41b5-bff8-e4c4488e0a9a"
    },
    {
        "author": "孫應時",
        "paragraphs": [
            "秋風滿庭樹，策策鳴良宵。",
            "幽人獨晤歎，時序何蕭條。",
            "寒華豈不容，念之中心焦。",
            "我巢在一枝，風雨無漂摇。"
        ],
        "title": "送彭子復臨海令滿秩  其四",
        "id": "22abd078-e36a-47d0-88bc-cd0f92d9c369"
    },
    {
        "author": "孫應時",
        "paragraphs": [
            "聽雨宿空山，念當與君別。",
            "起行意無柰，雨聲轉幽咽。",
            "名賢去蓮幕，一郡慘不悅。",
            "人心到無言，冰寒炭故熱。"
        ],
        "title": "送王木叔推官滿秩  其一",
        "id": "4869fbef-f6c9-4747-8bba-9126ae1154d7"
    },
    {
        "author": "孫應時",
        "paragraphs": [
            "世道不平易，心如太行山。",
            "交遊水上萍，相知甚獨難。",
            "感君一見初，信我眉睫間。",
            "松柏氣本同，蒼蒼期歲寒。"
        ],
        "title": "送王木叔推官滿秩  其二",
        "id": "540e9257-9186-4a44-8ac1-88c1182e362b"
    },
    {
        "author": "孫應時",
        "paragraphs": [
            "靈臺湛虛明，萬物懸一鏡。",
            "饑餐夜熟寢，是我真實性。",
            "牛山多斤斧，草木非正命。",
            "君乎善自養，吾心本無病。"
        ],
        "title": "送王木叔推官滿秩  其三",
        "id": "f6bf31e3-926b-4324-9c7d-34cb74659b77"
    },
    {
        "author": "孫應時",
        "paragraphs": [
            "鼓聲霜曉寒，冠蓋滿衢路。",
            "詔書日邊到，使君朝天去。",
            "攀車願公留，稚耋紛無數。",
            "信哉慈父母，赤子中心慕。",
            "七州浙江東，此邦亦蕃庶。",
            "使君手拊摩，白髮緣汝故。",
            "明時急良猷，此行那能駐。",
            "眷眷公豈忘，江城一回顧。"
        ],
        "title": "送台州沈虞卿使君入朝  其一",
        "id": "6122fd58-c43c-41d7-a9ff-4b2441ce445f"
    },
    {
        "author": "孫應時",
        "paragraphs": [
            "靖康建炎事，嘗聞諸公言。",
            "志士日夕心，嗚咽聲氣吞。",
            "新亭五十年，塵埃尚中原。",
            "君王大經畧，夢想天河翻。",
            "時情習安宴，未辦酬國恩。",
            "修攘亦有序，此事難遽論。",
            "所要夙昔懷，勿以暮氣昏。",
            "爲公一悲歌，風雲澹乾坤。"
        ],
        "title": "送台州沈虞卿使君入朝  其二",
        "id": "06e5f6fa-206c-49c3-b5d3-ae994fc5b0d1"
    },
    {
        "author": "孫應時",
        "paragraphs": [
            "東南數十州，今惟本根地。",
            "因仍軍國須，支吾亦良費。",
            "簿書高沒人，大率非古意。",
            "先生海邦來，歷歷眼中事。",
            "誠心對天日，正色俯民吏。",
            "那無一夜驚，感歎不能寐。",
            "九重憂民深，時節苦未易。",
            "源流儻可言，請拜仁人賜。"
        ],
        "title": "送台州沈虞卿使君入朝  其三",
        "id": "b8735bcc-e9d8-4fb0-a68e-06ffbccee908"
    },
    {
        "author": "孫應時",
        "paragraphs": [
            "索居在村坰，水陸走通津。",
            "半夜有棹歌，鷄鳴語行人。",
            "中年近少睡，耿耿多達晨。",
            "外物非所念，頗復念我身。",
            "聖賢不敢欺，久大在日新。",
            "人生會有役，安得辭苦辛。"
        ],
        "title": "不寐",
        "id": "da6e6d4b-d231-4f50-ae2e-d6551a13c877"
    },
    {
        "author": "孫應時",
        "paragraphs": [
            "慶曆諸名卿，四海標一范。",
            "堂堂元祐相，人望復不減。",
            "江河源流大，終華峰巒嶄。",
            "遠優士會燮，詎作欒書黶。",
            "君侯大雅士，淵然粹家範。",
            "春風花氣馥，秋月寒江湛。",
            "貞剛謝瑕缺，潔白消黕黤。",
            "驅車問前躅，雲路聲轞轞。",
            "牛刀亦何爲，游刃初不斬。",
            "解令襦袴民，桁楊戒無犯。",
            "時情互醒醉，世味各辛鹻。",
            "安知國中狂，正欠秋牙喊。",
            "丈夫自有在，細故非所歉。",
            "豈無昆明池，著此黄龍艦。",
            "伊余秉微尚，顧瞻隨軓軓。",
            "威儀覿麒鳳，冠緌笑蟬𧍙。",
            "吾徒本平曠，誰能事嶮巉。",
            "相知意氣得，欲別精神黯。",
            "東風動綺席，潮痕带晴檻。",
            "爲公醉登舟，離襟不能摻。"
        ],
        "title": "別黄巖范令",
        "id": "ba51ffed-f658-415c-8093-0df112a989f7"
    },
    {
        "author": "孫應時",
        "paragraphs": [
            "讀書在雪屋，長嘯亦蝸廬。",
            "茲晨從遠役，不柰爲饑驅。",
            "夕棹悄煙月，朝帆暖菰蒲。",
            "情欣秋風至，體愜袢暑徂。",
            "拾魚未妝潦，爭米聊趁虛。",
            "廓落展遐眺，舂容進前途。",
            "暮畫諒何取，世用實已迂。",
            "分閫重節制，三邊藉調娛。",
            "功成報天子，朝珮歸與與。",
            "下客一何幸，窮途非所虞。",
            "江山待公賞，佳處小踟躕。"
        ],
        "title": "和制帥效謝康樂體",
        "id": "11c5f994-7db6-4797-baf6-1eec9f76905e"
    },
    {
        "author": "孫應時",
        "paragraphs": [
            "六月呼清風，凉氣隔纖紵。",
            "玄冬映窗隙，重繭不能御。",
            "天時迭乘除，人事多齟齬。",
            "愴焉感余懷，百年幾寒暑。"
        ],
        "title": "臨海道中書懷  其一",
        "id": "9dfd1c9c-e94c-4e49-8bb4-1c47791e310c"
    },
    {
        "author": "孫應時",
        "paragraphs": [
            "儒生不知變，區區誦陳言。",
            "時人熟見之，嬉笑相排拫。",
            "江流去不返，何時復虞軒。",
            "餼羊誠無用，禮意儻可存。"
        ],
        "title": "臨海道中書懷  其二",
        "id": "2fd62457-e912-4172-8478-d5cbe1d46601"
    },
    {
        "author": "孫應時",
        "paragraphs": [
            "越嶠東南窮，連山赴滄海。",
            "章安古州宅，陵谷諒遷改。",
            "前江渺萬頃，風雨魚龍匯。",
            "嗟哉地遠絕，髣髴形勢在。",
            "憶昨南渡初，雲雷震紛靉。",
            "莎洲艤龍艦，白日照金鎧。",
            "兒童識漢官，草木被堯彩。",
            "是時元勳誰，成公國上宰。",
            "人心翼宗社，天命安鼎鼐。",
            "那知中原事，驚呼五十載。",
            "丹衷自結髮，彈劍氣𡾋嵬。",
            "時清忘夙昔，悲歌起衰怠。",
            "舉頭天門高，狂言小臣罪。",
            "功名故難量，時節亦有待。",
            "臨流想前英，奕奕動風采。",
            "漁郎定何心，波間聲欵乃。"
        ],
        "title": "章安鎮感事",
        "id": "eea60107-771c-442c-98dc-b4fffc06231b"
    },
    {
        "author": "孫應時",
        "paragraphs": [
            "官身縛塵事，日日如絲棼。",
            "駕言適秋郊，開顔慰艱勤。",
            "大田平如席，多稼綠於雲。",
            "早熟有餉穫，晚播方耦耘。",
            "停鞭問父老，笑語何欣欣。",
            "今年大好麥，稻復當十分。",
            "天應憐百姓，似亦憐令君。",
            "我本無善政，謗駡常紛紜。",
            "獨慚龍公賜，一念如相聞。",
            "尚憂北山外，漸有龜坼文。",
            "爲爾乞終惠，潔齊炷爐薰。",
            "何當足吾願，豐年周九垠。"
        ],
        "title": "頂山禱雨",
        "id": "2f2e16ae-7f7a-4b79-b8b9-088de11fb40a"
    },
    {
        "author": "孫應時",
        "paragraphs": [
            "簿書束縛人，揮汗日亭午。",
            "平生世念薄，問子何自苦。",
            "佳辰相尋過，樂事稀可數。",
            "撥置爲親壽，菖花糝盤黍。",
            "歡言記時節，風俗自荆楚。",
            "獨嗟我常棣，不得同笑語。",
            "楊梅應正熟，筀筍堪自煮。",
            "對床負歸約，枕流慚乃祖。",
            "會當誓丘墓，畏出如畏虎。",
            "莫作兩蘇公，空言終齟齬。"
        ],
        "title": "端午侍母氏飲有懷二兄偶閲二蘇是日高安唱和慨然用韵",
        "id": "7e6423da-051e-4587-9d93-83ec29649648"
    },
    {
        "author": "孫應時",
        "paragraphs": [
            "晨光澹凉月，霽宇來清風。",
            "輕舟泛漣漪，初旭升曈矓。",
            "水氣散洲渚，蔓花綴榛叢。",
            "我行何所之，故林翳蒿蓬。",
            "捨棹理幽徑，開顔揖前峰。",
            "出門望平臯，良苗鬰以葱。",
            "恭惟昔先人，有此一畝宮。",
            "遺字滿塵壁，所憂非困窮。",
            "但願君與相，燮調致年豐。",
            "諒哉烈士心，舉世故莫同。",
            "踟躕不忍去，惻愴結微衷。"
        ],
        "title": "五月二十日還舊居有感",
        "id": "9ffe0254-bddb-44c3-9f23-6b38aba6be1a"
    },
    {
        "author": "孫應時",
        "paragraphs": [
            "王公昔壯年，已作衰翁歎。",
            "古來多志士，念此不能旦。",
            "嗟余何爲者，忽忽甘寢飯。",
            "故書翻手忘，神情日疎散。",
            "前途雖綿邈，初心如可辦。",
            "云何十年外，低徊猶有憚。",
            "蟋蟀鳴我階，秋風歲將宴。",
            "日月豈待人，及今當自諫。"
        ],
        "title": "夜讀書有感",
        "id": "a5a5710d-b4e0-4a57-94b9-1eb02e34e7b5"
    },
    {
        "author": "孫應時",
        "paragraphs": [
            "物華相尋來，世事不足歎。",
            "侯蟲知春秋，宿鳥各昏旦。",
            "百年相勞苦，且復加餐飯。",
            "堂堂白日在，擾擾浮雲散。",
            "詩書信家法，朱墨窘官辦。",
            "三十二年非，還改當何憚。",
            "低徊逢迎地，言笑紛晏晏。",
            "嗟汝其惕然，輿衡有規諫。"
        ],
        "title": "和甲辰秋夜讀書有感韵",
        "id": "3ffaf298-08dc-4763-857d-b98e330a8c6c"
    },
    {
        "author": "孫應時",
        "paragraphs": [
            "魯狂不媚世，世亦與我違。",
            "平生懷識察，如公良獨稀。",
            "塵沙二十年，孤舟萬里歸。",
            "見公不忍去，安得長相依。"
        ],
        "title": "黄州呈趙使君  其一",
        "id": "1f85cda2-f651-4700-9b3f-90f4c1b90ff0"
    },
    {
        "author": "孫應時",
        "paragraphs": [
            "歐蘇遊息地，草木有輝光。",
            "使君何風流，入手兩印章。",
            "下客亦天幸，音塵許相望。",
            "不登醉翁亭，尚能登雪堂。"
        ],
        "title": "黄州呈趙使君  其二",
        "id": "c16cd4b0-d9ff-4cd9-a491-71c2e767b101"
    },
    {
        "author": "孫應時",
        "paragraphs": [
            "雪堂老居士，赤壁故將軍。",
            "蘭舟醉烟月，羽扇麾風雲。",
            "登臨生感慨，江空水沄沄。",
            "從公一長嘯，神游儻相聞。"
        ],
        "title": "黄州呈趙使君  其三",
        "id": "3530925f-3fa0-4a5c-849a-b8d68369ca00"
    },
    {
        "author": "孫應時",
        "paragraphs": [
            "維舟小孤下，終夜風水聲。",
            "雞唱起推戶，耿耿殘月明。",
            "四望無纖雲，景氣穆以清。",
            "碧山吐紅日，綠樹啼鶬鶊。",
            "茲峰何娟妙，臨流竦春榮。",
            "再拜款靈宮，緬然念平生。",
            "一役已萬里，百年定何成。",
            "隔江見彭澤，懷古有餘情。"
        ],
        "title": "小孤山曉望",
        "id": "71cccf19-ae55-4720-bf10-7132ab44e48f"
    },
    {
        "author": "孫應時",
        "paragraphs": [
            "初日明遠岸，綠蕪滿平川。",
            "天宇呈春姿，物物懷芳妍。",
            "長隄行車馬，高樓餘管絃。",
            "由來大國楚，風景故依然。"
        ],
        "title": "到荆州春物正佳樞使王公招宴歡甚已而幕府諸公携餞荆江亭併成四詩  其一",
        "id": "8db38319-4840-46fb-bbc5-4aff7e610b55"
    },
    {
        "author": "孫應時",
        "paragraphs": [
            "華亭冠層城，滿城桃與李。",
            "微風散晴煙，七澤多春水。",
            "龍山集遐眄，章臺見遺址。",
            "感物思無窮，對酒差可喜。"
        ],
        "title": "到荆州春物正佳樞使王公招宴歡甚已而幕府諸公携餞荆江亭併成四詩  其二",
        "id": "c2b92232-ea5a-4f71-aa1e-99efaeddaf3a"
    },
    {
        "author": "孫應時",
        "paragraphs": [
            "簪弁從元侯，芳辰奉良宴。",
            "海棠映明燭，夜久星河轉。",
            "孤舟萬里客，邂逅驚深眷。",
            "慚無仲宣賦，荆州乃堪戀。"
        ],
        "title": "到荆州春物正佳樞使王公招宴歡甚已而幕府諸公携餞荆江亭併成四詩  其三",
        "id": "8e1d9721-1880-4f89-a14a-199fdadf1179"
    },
    {
        "author": "孫應時",
        "paragraphs": [
            "幙府盡時彥，湛輩非所倫。",
            "歡言念游子，載酒臨江津。",
            "醉別足可惜，俛仰迹易陳。",
            "相期崇明德，芳烈垂千春。"
        ],
        "title": "到荆州春物正佳樞使王公招宴歡甚已而幕府諸公携餞荆江亭併成四詩  其四",
        "id": "7c06c6f4-5f12-4ba0-bc30-675c13317b3d"
    },
    {
        "author": "孫應時",
        "paragraphs": [
            "劍鬰氣衝斗，珠潛光媚川。",
            "丈夫自有在，時俗難爲妍。",
            "鍾期苟未逢，我琴不須絃。",
            "別路渺湖海，相思心炯然。"
        ],
        "title": "答王甫撫幹和荆江亭韵  其一",
        "id": "10e840cd-9635-4b65-8e54-e069c42dd396"
    },
    {
        "author": "孫應時",
        "paragraphs": [
            "清詩報我來，瓊玖羞木李。",
            "感我萬古心，迢迢如江水。",
            "楚宮歌舞地，春農耕廢址。",
            "變化日相尋，榮華何用喜。"
        ],
        "title": "答王甫撫幹和荆江亭韵  其二",
        "id": "b83566a7-8550-49d5-93ea-a679c174cf7c"
    },
    {
        "author": "孫應時",
        "paragraphs": [
            "樂哉新相知，開懷接談讌。",
            "插花醉不辭，風光惜流轉。",
            "酒闌欲上馬，握手增眷眷。",
            "平生我輩人，定非兒女戀。"
        ],
        "title": "答王甫撫幹和荆江亭韵  其三",
        "id": "8d5d21c8-906e-4660-95fb-865db9439aea"
    },
    {
        "author": "孫應時",
        "paragraphs": [
            "別時記撫掌，醉劇語無倫。",
            "君如齊轅固，獨不類平津。",
            "交遊半白頭，心跡誰爲陳。",
            "由來松柏榦，不爭桃李春。"
        ],
        "title": "答王甫撫幹和荆江亭韵  其四",
        "id": "b31cdb86-a1c8-436a-8dfa-d0443be83e8d"
    },
    {
        "author": "孫應時",
        "paragraphs": [
            "蕭翁本勝士，諸郎多藝文。",
            "傷哉晚大謬，家國成絲棼。",
            "主昔食何邑，桃李爭穠芬。",
            "禁臠必王謝，風流映青雲。",
            "豈其獨天幸，不見臺城軍。",
            "曲阿故近甸，茂林有高墳。",
            "玉魚既無恙，廟食仍蒿焄。",
            "此事乃可書，所恨荒前聞。",
            "千舟集浦溆，吉卜叩靈氛。",
            "我亦肅襟屨，一瓣崇鑪薰。",
            "徘徊慨千載，江波日沄沄。",
            "誰當著奇語，歌之擬湘君。"
        ],
        "title": "澗壁梁公主祠云武帝女也據高塚上林木鬰然形勢開敞蓋公主所葬歟無碑志未及考諸記載士大夫留詩未見有起人意者余守風四日爲十二韵",
        "id": "80251ee3-326a-48e5-acf4-a2933e825f8b"
    },
    {
        "author": "孫應時",
        "paragraphs": [
            "崇阿岸長江，荒蹊得徐步。",
            "徘徊一舒眺，邂逅豁心素。",
            "天壤故宏廓，川涂渺回互。",
            "蒼烟極東溟，落日臨北固。",
            "波光蕩汀渚，碧色明草樹。",
            "淮南平如砥，萬象入指顧。",
            "低迷江都宮，隠轔瓜洲戍。",
            "依依眷昔游，惻惻起遐慕。",
            "向來猶喜事，所歷有奇趣。",
            "摧頹八九年，日已不如故。",
            "兩脚厭行李，萬里諳長路。",
            "迺窮岷山源，重到入海處。",
            "結交豈不廣，覽古亦云富。",
            "所抱憂國心，知非濟時具。",
            "晨昏耿重闈，裘葛窘童孺。",
            "脫然决東耕，孤舟久東騖。",
            "寖近真自喜，凌險有餘懼。",
            "可憐茲叢薄，政爾淹杖屨。",
            "雲容尚飛揚，風意何鬰怒。",
            "人事諒難必，江神非所忤。",
            "庶蒙皇天慈，穩借一帆度。",
            "致意孫興公，尋君遂初賦。"
        ],
        "tags": [
            "长江"
        ],
        "title": "澗壁阻風登小山四望書懷",
        "id": "ae992a66-4f58-47b7-8447-ebc7bb520fd6"
    },
    {
        "author": "孫應時",
        "paragraphs": [
            "一年三送君，到家能幾程。",
            "白雲耿我懷，更想啼孩嬰。",
            "過門道無恙，憂端幸少平。",
            "因之慰猿鶴，無爲長怨聲。"
        ],
        "title": "子寶東歸以嚶其鳴矣求友聲爲韵作古詩七章寬予旅懷次其韵  其一",
        "id": "433b24f3-bdf3-42d3-a978-5e07db9b1a91"
    },
    {
        "author": "孫應時",
        "paragraphs": [
            "宇宙歸一槩，時勢相重輕。",
            "人心太行山，我道如砥平。",
            "沈吟百年事，俛仰萬古情。",
            "五窮未可送，鬼語方嚘嚶。"
        ],
        "title": "子寶東歸以嚶其鳴矣求友聲爲韵作古詩七章寬予旅懷次其韵  其二",
        "id": "716ede04-5530-48d7-aaf3-f87b027924e8"
    },
    {
        "author": "孫應時",
        "paragraphs": [
            "傾城事行樂，春臺日熙熙。",
            "掩關獨愁思，誰能赴幽期。",
            "故山隔湖海，浮雲翳晴曦。",
            "由來武安客，豈復知魏其。"
        ],
        "title": "子寶東歸以嚶其鳴矣求友聲爲韵作古詩七章寬予旅懷次其韵  其三",
        "id": "4292b875-20a6-4c28-8da5-6d572527fc33"
    },
    {
        "author": "孫應時",
        "paragraphs": [
            "哲人重出處，外物非所榮。",
            "鳳饑不啄粟，鴻冥安可矰。",
            "早知屠羊肆，無所用三牲。",
            "儻來亦儻去，不平何足鳴。"
        ],
        "title": "子寶東歸以嚶其鳴矣求友聲爲韵作古詩七章寬予旅懷次其韵  其四",
        "id": "1a6f6dbb-67d0-4fcc-bf2c-3cb62f76b7c9"
    },
    {
        "author": "孫應時",
        "paragraphs": [
            "歲寒松柏蒼，波動金石止。",
            "物生不自別，有時正須此。",
            "真源在極致，空談非實理。",
            "玉汝其或成，造物恩大矣。"
        ],
        "title": "子寶東歸以嚶其鳴矣求友聲爲韵作古詩七章寬予旅懷次其韵  其五",
        "id": "e3b17c79-65e3-49ae-b750-91c4b89f1dcf"
    },
    {
        "author": "孫應時",
        "paragraphs": [
            "弱齡抱微尚，實耻爲身謀。",
            "頗依夷惠閒，不擇趙魏優。",
            "意行忘坎穽，失脚復何尤。",
            "但存斗升養，過此今無求。"
        ],
        "title": "子寶東歸以嚶其鳴矣求友聲爲韵作古詩七章寬予旅懷次其韵  其六",
        "id": "c7c5438c-1a5e-4172-8574-fc44b73b7f55"
    },
    {
        "author": "孫應時",
        "paragraphs": [
            "教不貴多言，小知非大受。",
            "力久有天得，海涵而地負。",
            "少年今白髮，誰與鞭其後。",
            "詩來讀百過，君真吾畏友。"
        ],
        "title": "子寶東歸以嚶其鳴矣求友聲爲韵作古詩七章寬予旅懷次其韵  其七",
        "id": "574351f3-cf93-473c-a376-8f951a1dfd90"
    },
    {
        "author": "孫應時",
        "paragraphs": [
            "秋聲入梧桐，落葉驚甕牖。",
            "菊叢生細香，安排作重九。",
            "幽子曳杖吟，蓬門獨搔首。",
            "故人惠然來，新詩出瓊玖。",
            "歡言掃吾室，餖飣隨所有。",
            "高談雜古今，疑義相可否。",
            "當年醉翁意，固不在杯酒。",
            "人生等一夢，諒無金石壽。",
            "從渠豢鍾鼎，未可薄藜糗。",
            "斯須較榮枯，千載判妍醜。",
            "君侯文章家，世胄衣冠後。",
            "何傷回憲貧，正是裘牧友。",
            "俗子揶揄人，古道陵遲久。",
            "無勞問董龍，定是何雞狗。"
        ],
        "title": "秋日程伯玉携詩見過次韵",
        "id": "6d9f8791-810b-457a-b6b6-6b210e6cb715"
    },
    {
        "author": "孫應時",
        "paragraphs": [
            "劉侯元祐家，高標振流俗。",
            "益州西門外，勝日事幽矚。",
            "襟期得佳士，命駕不待促。",
            "壺觴傍水石，談笑滿林屋。",
            "經行舊臺苑，蕪沒長禾菽。",
            "長吟何激烈，遠思脫羈束。",
            "遥追七賢社，不負千鍾淥。",
            "詩囊寄同幕，足音到空谷。",
            "明月散昏埃，清風濯炎溽。",
            "壯游憶子美，感遇悲伯玉。",
            "功名垂耳驥，歲月長饑鵠。",
            "此事置勿言，時情鬭蠻觸。"
        ],
        "title": "和劉師文飲城西見懷",
        "id": "e8a06535-8098-400d-992a-53d6126f23be"
    },
    {
        "author": "孫應時",
        "paragraphs": [
            "萬古同山川，八方異風俗。",
            "男兒事弧矢，心目快一矚。",
            "結交必名勝，曠懷無狹促。",
            "昂昂千丈松，朗朗百間屋。",
            "彼富自鍾鼎，我貧甘芋菽。",
            "誰能工俯仰，未許相縛束。",
            "讀書頭欲白，對客樽無淥。",
            "由來多此士，皎皎駒在谷。",
            "瞿唐候水齊，秋風祛暑溽。",
            "歸歟奉親懽，羹絲鱠江玉。",
            "青衫雖霜葉，已勝袍立鵠。",
            "進退吾何疑，肯事羝羊觸。"
        ],
        "title": "重答",
        "id": "5eee8296-d0a6-4ffa-b9a7-566f8ff76f42"
    },
    {
        "author": "孫應時",
        "paragraphs": [
            "客還入劍門，縱覽形勢壯。",
            "兩崖摩青天，石城岌相向。",
            "風雲鬰慘澹，神鬼見情狀。",
            "重關一何危，哀壑不可傍。",
            "巖蹲虎豹怒，水落龍蛇放。",
            "英雄意飛揚，行路色沮喪。",
            "殺人古如麻，俛仰有餘愴。",
            "我遊亦何事，哦詩神頗王。",
            "杜陵千年句，角逐不得讓。",
            "過關一雨涼，濃綠出千嶂。",
            "獨酌無與歌，懷人復怊悵。"
        ],
        "title": "入劍門和少陵韵",
        "id": "d41ed7cd-5aa0-4a65-97c6-8d933bc93ffd"
    },
    {
        "author": "孫應時",
        "paragraphs": [
            "榴花開正紅，杏子熟已赤。",
            "谽谺倚天嶂，戌削出水石。",
            "小驛有幽意，江風滿青壁。",
            "悠然一杯酒，勞汝萬里客。",
            "長安此北去，古人多遺跡。",
            "蕭條干戈後，俛仰關塞迫。",
            "宿師苦餽餉，諸將飽恩澤。",
            "三歎復出門，危梯欲何適。"
        ],
        "title": "石柜閣和少陵韵",
        "id": "8155b355-0377-412b-8e84-68ceac643e81"
    },
    {
        "author": "孫應時",
        "paragraphs": [
            "老賊狐鬼嘯，漢鼎不復支。",
            "再世益州牧，忍視宗國危。",
            "烈烈左將軍，四海聞英姿。",
            "東北久蕩析，西南天啟之。",
            "建旗入涪城，有蜀非公誰。",
            "檄璋送州印，我欲舉義師。",
            "鼠輩坐斂手，豪傑趨指麾。",
            "正爾豈不濟，安用譎取爲。",
            "孝直反覆士，獻計乃所宜。",
            "雛鳳獨何心，亦復喜出寄。",
            "造次盃酒間，而欲生嶮巘。",
            "平生大耳公，豈堪此瑕疵。",
            "向來隆中語，荆益實素期。",
            "惜不同茲役，次第觀所施。",
            "士元早捐世，未必爲漢悲。",
            "我詩訂千古，當有神明知。"
        ],
        "title": "讀士元傳",
        "id": "07ad5abd-cda3-4924-95fa-1d3c248e9bcd"
    },
    {
        "author": "孫應時",
        "paragraphs": [
            "仲達受巾幗，佐治來閉營。",
            "君看此情事，豈辦吾孔明。",
            "八陣有天威，千里無留行。",
            "但度渭水去，賊勢能不爭。",
            "便當截狼頭，三輔即日平。",
            "連年計茲役，獨坐糧運縈。",
            "所以五丈原，駐軍方雜耕。",
            "俶載維首夏，望望秋穀升。",
            "云何西風至，忽已落大星。",
            "痛哉萬世功，於此喪垂成。",
            "炎精遂淪謝，王路終榛荆。",
            "三馬肆蹄齧，羣雄迄縱橫。",
            "公乎少徐死，此禍何由生。",
            "天機定誰執，變化紛可驚。",
            "喬木定軍山，空有身後名。",
            "世論復鹵莽，嗚咽志士情。",
            "朗詠少陵詩，何誅陳壽評。"
        ],
        "title": "定軍山歎",
        "id": "71eac178-a294-4a7d-9795-15eb37669dd9"
    },
    {
        "author": "孫應時",
        "paragraphs": [
            "隆中躬耕歸，抱膝詠梁父。",
            "誰稱此卧龍，名字震東土。",
            "平生惟老龐，忘言各心許。",
            "相從亦何爲，誓不入州府。",
            "敲門劉豫州，見我欲安語。",
            "三來信勤懇，定非曹袁侶。",
            "社稷高帝孫，此公更儒苦。",
            "不辭爲君起，死生不相負。",
            "嗚呼豪傑士，所重在出處。",
            "人言漢丞相，阿衡師尚父。",
            "綸巾拜遺像，英氣凜千古。",
            "當時實少年，纔二十四五。",
            "風雲有時會，人物難浪與。",
            "諸賢誠慷慨，毋勞自夸詡。"
        ],
        "title": "勝果僧舍與葉養源論武侯出處作數韵記之",
        "id": "36d1279b-5d20-4fbf-bb80-acd516fff111"
    },
    {
        "author": "孫應時",
        "paragraphs": [
            "駕言玉虛游，奇絕慰心賞。",
            "餘雪明層陰，初旭上清朗。",
            "寒溪玻瓈色，遠壑風雨響。",
            "刺船度石瀨，散策步林莽。",
            "洞門劃褰開，瑶室下深廣。",
            "分明堂九筵，帢匝旗五丈。",
            "壁紋妙雕刻，石骨工剗磢。",
            "雲霞夾日月，麾幢導龍象。",
            "異哉非人境，儼然故仙仗。",
            "犬鹿訪前聞，笙鶴寄真想。",
            "天寶本衰運，靈扃爲誰敞。",
            "崢嶸昔祠殿，蕭瑟今廢壤。",
            "謝公詩絢麗，黄郎筆豪爽。",
            "斷碑亦可憐，英標復何往。",
            "把酒酹孤亭，回頭嘆塵鞅。",
            "幽討方自茲，當費屐幾兩。"
        ],
        "title": "玉虛洞",
        "id": "efb798ec-247c-4e33-a0eb-ae387b3911db"
    },
    {
        "author": "孫應時",
        "paragraphs": [
            "參謀蜀耆英，棠陰滿三郡。",
            "開懷接兒輩，色不見喜慍。",
            "清朝貴老成，故家多典訓。",
            "佳氣引春帆，長安天日近。"
        ],
        "title": "東歸留別幕中同舍  其一",
        "id": "6abcd1bd-1e9a-4d64-98a6-7902509c2fc8"
    },
    {
        "author": "孫應時",
        "paragraphs": [
            "梅溪千載人，我得交其子。",
            "霜天行白日，了不受塵滓。",
            "明朝把一麾，闊步方自此。",
            "海內觀典刑，豈惟吾黨喜。"
        ],
        "title": "東歸留別幕中同舍  其二",
        "id": "c3640d51-9903-47cf-aaac-2c8e07fe2038"
    },
    {
        "author": "孫應時",
        "paragraphs": [
            "元祐賢子孫，忠肅家第一。",
            "豈惟富文雅，清苦用一律。",
            "君看我同年，踐履極真實。",
            "不待問著龜，公侯卦可必。"
        ],
        "title": "東歸留別幕中同舍  其三",
        "id": "8bb26852-79b1-4de8-a096-a94b0d775062"
    },
    {
        "author": "孫應時",
        "paragraphs": [
            "大蓬有奇氣，人物見李侯。",
            "迥然謝凡質，霜鶻摩清秋。",
            "詔書相續來，去去躡瀛洲。",
            "汲直在漢庭，可寢淮南謀。"
        ],
        "title": "東歸留別幕中同舍  其四",
        "id": "6fb8e081-4709-4c04-a003-d99e716f7eae"
    },
    {
        "author": "孫應時",
        "paragraphs": [
            "陳侯七閩秀，六年客西州。",
            "蘭荃自芳潔，應世良優游。",
            "平生耐久朋，政復未易求。",
            "相期故不淺，抗節追前修。"
        ],
        "title": "東歸留別幕中同舍  其五",
        "id": "ef010912-f61c-433e-8dc0-c2f0c9dde1c8"
    },
    {
        "author": "孫應時",
        "paragraphs": [
            "我家客星里，少小釣寂寞。",
            "推遷墮塵網，世味終然薄。",
            "萬里携一身，俛仰歎今昨。",
            "抖擻萊子衣，歸歟老林壑。"
        ],
        "title": "東歸留別幕中同舍  其六",
        "id": "6474c552-51bd-42fa-8946-174f695c6d95"
    },
    {
        "author": "孫應時",
        "paragraphs": [
            "相從樂復樂，別離良獨難。",
            "傳觴秉明燭，起舞清夜闌。",
            "一醉何足辭，百年能幾歡。",
            "後會渺何許，相思江月寒。"
        ],
        "title": "東歸留別幕中同舍  其七",
        "id": "3cd72ece-545a-4374-82c7-f3a69a127241"
    },
    {
        "author": "孫應時",
        "paragraphs": [
            "論交萬里外，意氣薄雲天。",
            "孤舟日已遠，擁書夜無眠。",
            "驪珠從何來，光景明一川。",
            "櫝藏懷永好，欲報心茫然。"
        ],
        "title": "答季章和寄同舍韵  其一",
        "id": "72e14525-e404-42f7-a9cb-208cefb8caf9"
    },
    {
        "author": "孫應時",
        "paragraphs": [
            "仙風自灑落，古氣更清深。",
            "雕几薦六瑚，定無塵土侵。",
            "儒生傳舊法，君子愛初心。",
            "願令百世下，重聽雲韶音。"
        ],
        "title": "答季章和寄同舍韵  其二",
        "id": "da6f7797-911e-4da8-b302-2fc019160489"
    },
    {
        "author": "孫應時",
        "paragraphs": [
            "王春肇嘉氣，天命未敢知。",
            "四十六年非，今日正一之。",
            "昭昭汝初心，敬戒以自持。",
            "神明監屋漏，此語不可欺。"
        ],
        "title": "元日自警",
        "id": "12ebda8c-fddf-4680-a21b-1962e126e2a8"
    },
    {
        "author": "孫應時",
        "paragraphs": [
            "忿燥肝或裂，懼劇膽能破。",
            "吾身幸無苦，及茲無迺過。",
            "虛中閲萬物，谷響聊應和。",
            "可令蟆蝕月，竟作蟻隨磨。",
            "根危實易感，驟嚥忽已唾。",
            "何當安如山，持用警昏惰。"
        ],
        "title": "自警",
        "id": "6adfb6c5-725b-43f9-bbf3-1b4255113924"
    },
    {
        "author": "孫應時",
        "paragraphs": [
            "颼颼松風鳴，翳翳山景暮。",
            "蟬聲清有餘，荷香美無度。",
            "幽人曳杖吟，事勝心獨悟。",
            "平生寡世念，正是愜襟素。",
            "坐看北斗移，竹葉明月露。",
            "夜久寂無人，佳眠不知曙。"
        ],
        "title": "寧庵即事",
        "id": "dd0dcdfa-1bce-48fc-9add-f454a6e9143d"
    },
    {
        "author": "孫應時",
        "paragraphs": [
            "寒風鳴歲陰，芸物已歸靜。",
            "郊原何蕭瑟，松竹自清整。",
            "道傍足幽意，林屋甚井井。",
            "雞犬在籬落，沙水暮光映。",
            "古來奇逸士，往往託茲境。",
            "吾行將安得，悵望滄水永。"
        ],
        "title": "道傍水行可愛",
        "id": "393f6a1f-84f7-4bc0-af2d-e010b2ad2b4d"
    },
    {
        "author": "孫應時",
        "paragraphs": [
            "學書乃一樂，人或罕知趣。",
            "而我欲成癖，矻矻了朝暮。",
            "天資苦凡弱，師法非早悟。",
            "目力又已衰，怳若在煙霧。",
            "雖然日數紙，就視輒自惡。",
            "旁人謬慫惥，定未識佳處。",
            "右軍固神品，大令亦體具。",
            "嫡傳張與顔，尚未肯懷素。",
            "頗怪近世評，似爲米老誤。",
            "雄奇在風骨，隠括須法度。",
            "安得再少年，令我進一步。",
            "人高書乃高，此語俗子怒。"
        ],
        "title": "燈下學書偶成",
        "id": "f1a29378-18e6-4b9e-8ee7-096528af9d52"
    },
    {
        "author": "孫應時",
        "paragraphs": [
            "唧唧秋蛩鳴，耿耿秋夜長。",
            "簡篇負初心，枕簟怯新涼。",
            "朝曦入疎牖，宿雲散前岡。",
            "歸歟一葉舟，浩歌聽滄浪。"
        ],
        "title": "碧雲即事",
        "id": "fdc788e4-9cee-4da5-be53-ffa89a2288c1"
    },
    {
        "author": "孫應時",
        "paragraphs": [
            "浙中巖壑天下雄，越絕宛委吳穹窿。",
            "鍾奇角秀勞神工，復有四明冠南東。",
            "雲南雲北森橫縱，僊聖所宅光𤧚瓏。",
            "公樓極覽面面同，江霏海日開冥濛。",
            "翠屏列立千萬峰，勝畫孔雀繡芙蓉。",
            "春晴百花度香風，秋原下瞰禾黍芃。",
            "城郭游人紛蝶蜂，笙歌間發羅綺叢。",
            "我公心鏡百鍊銅，眼底萬物歸陶鎔。",
            "姬公胡留曲阜封，東平驃騎合侍中。",
            "小出勳業垂無窮，手扶日轂駕六龍。",
            "丹心正色羞容容，飄然謝出明光宮。",
            "坐收全名擅高蹤，錦衣故里還過逢。",
            "築室百堵聲隆隆，雅素不窮丹雘功。",
            "移花種竹親圃農，直嫌看山隔崇墉。",
            "層樓開豁星斗胸，晨登坐達夕鼓鼕。",
            "有書滿架酒不空，眼明脚健顔頰紅。",
            "身佩安危唐晉公，何妨綠野對洛嵩。",
            "文昌更似香山翁，與公勝日長相從。",
            "一談一笑如春濃，清歡不奏淫樂矇。",
            "高山流水操遞鍾，新篇絡繹疲奴僮。",
            "寒生感公恩義重，草根竊亦吟秋蟲。",
            "扁舟登門頻宿舂，敢逐炎凉如燕鴻。"
        ],
        "title": "和樓尚書賦趙大資重樓柏梁體",
        "id": "4a1c266a-27fd-4b0f-a31c-ee060abe2885"
    },
    {
        "author": "孫應時",
        "paragraphs": [
            "萬物野馬相追奔，百年夢境更起仆。",
            "是中諸妄要掃刮，努力良心自成就。",
            "舞雩春風沂水側，當日羣公切磋究。",
            "大途九軌自可識，廣居安宅寧當僦。",
            "少年恐不保壯老，夜氣還能亡旦晝。",
            "詩書禮樂在庠序，鄉射絃歌列籩豆。",
            "共惟百聖貽後來，豈使一科圖急售。",
            "如何道術坐陸沉，獨指利名紛輻輳。",
            "斯文未喪天所賜，接踵諸賢出哀救。",
            "聖門榛棘得剗除，俗學膏肓有砭灸。",
            "晚出顓蒙格調卑，平生師友追從舊。",
            "敢言割雞慕牛刀，直恐狐裘雜羔袖。",
            "是邦山水故瀟洒，滿眼衣冠多整秀。",
            "向來張呂相逢地，遺韵餘風洗凡陋。",
            "眷然鄉校肯來游，勉矣英材起相副。",
            "名門政假扶持力，闔境似驚聞見驟。",
            "儒林丈人真好事，大筆新詩警昏瞀。",
            "寄言同社相知心，不怪狂歌續貂後。"
        ],
        "title": "遂安縣興學和詹本仁見贈詩",
        "id": "5d3855f4-4b13-45f6-b462-7838fd378ed8"
    },
    {
        "author": "孫應時",
        "paragraphs": [
            "滄滄萬里無時盈，太山四維不可仆。",
            "蛙井跳梁徒自喜，蟻垤崔嵬欲何就。",
            "物情小大乃爾懸，人心是非當自究。",
            "榮名乍滿妻孥笑，權利偏供賓客僦。",
            "紛紛逐臭坐窮年，往往攫金忘正晝。",
            "談誇亦或輕萬鍾，蹴嘑忍能甘一豆。",
            "人憐世網苦易縛，我悲古道迂難售。",
            "文章小技本游戲，功業有時真際輳。",
            "六經墜地誰羽翼，衆說滔天誰拯救。",
            "獨行不畏迹隨削，危言便恐眉遭灸。",
            "舞雩鼓瑟洙泗遠，弄月吟風伊洛舊。",
            "晨霞翠柏足餱糧，秋蘭芳芷堪懷袖。",
            "此身今愧五斗役，歸心日繞千巖秀。",
            "平生未飽書冊願，老大自知人物陋。",
            "意存當世力不能，名忝儒生實難副。",
            "楊侯楊侯豪傑士，霜鶻橫空天馬驟。",
            "叵堪高誼謬推挽，喜見雄詞豁昏瞀。",
            "端能有意千載前，執鞭請試從公後。"
        ],
        "title": "答楊霖用前韻見贈",
        "id": "c9425658-8f40-4aea-aba3-f2e6d4873114"
    },
    {
        "author": "孫應時",
        "paragraphs": [
            "青山不斷煙蒼蒼，梅花如雪東風香。",
            "春來天地恰十日，眼見草木生輝光。",
            "清溪行舟暮鳴櫓，並舡開樽共君語。",
            "人生邂逅自可憐，明日江東聽江雨。"
        ],
        "title": "鄞川道中呈友人",
        "id": "df7c891f-fba0-4561-8e5f-66237e3c7e4c"
    },
    {
        "author": "孫應時",
        "paragraphs": [
            "君不見唐河諸將兵馬回，河朔百城門不開。",
            "邊烽夜舉天子怒，六龍曉發鳴春雷。",
            "金陵玉壘中道惑，澶淵一擲吁難哉。",
            "當時事勢在國史，萊公之功不其偉。",
            "幽燕可還敵可臣，西顧寧論夏州李。",
            "用公不盡天所惜，天不生公更誰恃。",
            "嗟公雄豪從少年，如虎在山龍在淵。",
            "淮陰指掌楚歸漢，望諸叱咤齊爲燕。",
            "兩朝五起豈不遇，膠漆擺撼難爲堅。",
            "癭相讒巧亦云極，鶴相惡謀何卒卒。",
            "青衫到骭吾一咍，羊酒迎道爾堪恤。",
            "可憐夷獠護裝橐，想見神明扶正直。",
            "公安插竹南遷時，手回造化理不疑。",
            "雲車風馭今來否，迎神送神姑爾爲。",
            "蕭蕭寒綠泣江雨，長似襄陽墮淚碑。"
        ],
        "title": "斗南竹林祠歌",
        "id": "eff4fc64-7bfc-494f-beb9-bf1840be3212"
    },
    {
        "author": "孫應時",
        "paragraphs": [
            "武昌西南雲夢澤，水平不動玻璃碧。",
            "葭蘆莽蒼生暮煙，楊柳蕭條带秋色。",
            "北接滄浪南洞庭，八九百里荒荒白。",
            "一渠紆縈十日行，巧避江濤如過席。",
            "平生聞說沌魚美，滿籃不受百錢直。",
            "我來漲潦漁者稀，罾網高懸釣竿擲。",
            "葦屋人家絕可憐，欲沒未沒三四尺。",
            "倚樹爲巢葑作床，剝菱炊菰自朝夕。",
            "青裙皂髻長兒女，城市繁華豈曾識。",
            "屋頭一艇是生涯，丁算未必逃官籍。",
            "迢迢客路幾歎息，茫茫宇宙何終極。",
            "有酒無魚莫浪愁，獨醉月明聽吹笛。"
        ],
        "tags": [
            "洞庭湖"
        ],
        "title": "沌中即事",
        "id": "ff0db39e-2698-455b-bcb5-74450deb274c"
    },
    {
        "author": "孫應時",
        "paragraphs": [
            "平生想巫山，奇絕冠三峽。",
            "及茲飽雙眸，無乃天下甲。",
            "遠看插天碧叢叢，近看玲瓏金玉峰。",
            "垠崖光彩相映發，交絡紫翠疎蒙茸。",
            "雲華夫人瑶池女，何物纔至得奇遇。",
            "我來初日明輕霞，更勝朝雲暮行雨。",
            "水轉峰回無定姿，地靈天巧奇復奇。",
            "少陵山谷不著語，浪作推敲君定癡。"
        ],
        "title": "巫山歌",
        "id": "b41910d3-a317-4a0b-a8a9-51d130e0a9f2"
    },
    {
        "author": "孫應時",
        "paragraphs": [
            "峽中翠壁何崢嶸，排空百雉如層城。",
            "重樓複道明丹青，神剜鬼刻斧鑿精。",
            "呀然裂入兀不崩，飛流罅出懸珠瓔。",
            "旌旆夾道繽逢迎，霜鋒雪鍔立萬兵。",
            "奇峰十二劍削成，真贋等好不可評。",
            "天柱拔立千仞擎，團團石骨瑩玉冰。",
            "傍有巖穴半開扃，飛仙之宅凝神清。",
            "蝦蟆下飲腹不盈，背負陰壑深窈冥。",
            "金碧滿洞層雲生，泓泉泠泠琴筑鳴。",
            "林端黄牛老不耕，灘回白日隨人行。",
            "石馬隻耳夢偶靈，神祠簫鼓何鏗鏗。",
            "江流萬古鬰不平，四時雷霆風雹聲。",
            "天垂匹練相回縈，日月避隠韜光明，朝雲暮雨犬吠晴。",
            "山腹人家真畫屏，亦有竹閣連松亭。",
            "褰裳可登呼可譍，但愁蠻語無由聽。",
            "我來泝峽纔幾程，所見如許心骨驚。",
            "陽臺灧澦次第經，磨礪筆鋒吾敵勍。"
        ],
        "title": "峽中歌",
        "id": "a6038467-cfcb-4ca6-8b95-f26023cf244c"
    },
    {
        "author": "孫應時",
        "paragraphs": [
            "兩崖夾道立削鐵，澗水悲鳴淺飛雪。",
            "上有石城連天橫，劍戟相磨氣明滅。",
            "出門下瞰山盤紆，石磴斗落十丈餘。",
            "敵來仰首不得上，百萬渠能當一夫。",
            "井蛙未識河山廣，分明到此生狂想。",
            "豈知天險乃誤人，禍首子陽終衍昶。",
            "渭水秦川指顧中，劍門空復老英雄。",
            "傳檄將軍真得意，落星愁殺卧龍翁。"
        ],
        "title": "劍門行",
        "id": "f84fb9c4-80b8-4880-a310-c7c50b70353c"
    },
    {
        "author": "孫應時",
        "paragraphs": [
            "蒼山石骨高稜層，繚斷谷口如堅城。",
            "何年穴作甕門入，豁然天地中開明。",
            "門深十丈碧鐵色，錯落鱗甲潛光晶。",
            "溪聲瀉出駭風雨，巖泉亂滴紛珠瓔。",
            "老藤翠木蔚回合，幽花好鳥相逢迎。",
            "異哉人世有此境，顧盼蕭爽心骨驚。",
            "想見伏龍擘山出，澒洞冰雹轟雷霆。",
            "不然避秦客仙去，中有桃花門不扃。",
            "谷深路窈望不極，有泉可濯田可耕。",
            "何當顓此一丘壑，家在東吳空復情。"
        ],
        "title": "三泉龍門",
        "id": "86834294-d65e-490a-a09b-26be540aced7"
    },
    {
        "author": "孫應時",
        "paragraphs": [
            "劉侯家有相業堂，東都舊第城中央。",
            "劍南參謀今白髮，官班且復尚書郎。",
            "買田築室蟠龍下，閨門孝友師一鄉。",
            "好園十畝當道入，綠竹萬箇攙天長。",
            "池亭面勢各有趣，花木手種新成行。",
            "客來呼酒徑留飲，小鬟妙舞工持觴。",
            "人生適意但如此，何用塵土紛劻勷。",
            "我來度峽五十日，山深路惡神慘傷。",
            "眼明此邦萬石壩，况逢好事容徜徉。",
            "野鶴寮中最清絕，蠟梅水仙方弄香。",
            "爲公一醉出門去，祝公眉壽長康彊。"
        ],
        "title": "梁山劉制參園亭",
        "id": "8b128d6f-bc3b-4bc9-ba60-f1336a12c169"
    },
    {
        "author": "孫應時",
        "paragraphs": [
            "維舟下牢關，散策上西嶺。",
            "天風吹我裳，恍惚非人境。",
            "丹崖翠壁明空山，呀然洞府葱蘢間。",
            "珊瑚爲門玉爲裏，石骨千年凝綠髓。",
            "伏龍奇鬼相回環，窗戶玲瓏五雲起。",
            "風馬霓旌去不留，棋牀丹竈巖之幽。",
            "流水潺潺山寂寂，時有野鶴飛迎客。",
            "提携琴酒聊一歡，呼取漁樵任爭席。",
            "日暮欲歸歸路迷，襟期浩蕩誰當知。",
            "好種桃花便終老，更尋何處武陵溪。"
        ],
        "title": "同邱直長和歐公三游洞韵",
        "id": "cf3fdabe-0d9c-4c53-a53b-bf1f50ccc80d"
    },
    {
        "author": "孫應時",
        "paragraphs": [
            "安康使君發成都，羣公祖送車塞途。",
            "秋風關山二千里，王命不得辭崎嶇。",
            "使君世族楚彭城，家今會稽之上虞。",
            "我居咫尺不早識，萬里相逢天一隅。",
            "眼中豪傑未易得，使君人物當代無。",
            "連年三取太守印，赫然帥鉞兼兵符。",
            "不憂無地起勳業，所要許國存規橅。",
            "貴人例急歌舞娛，使君善愛千金軀。",
            "國恥未雪長荷殳，一念勿忘先大夫。",
            "嗚呼，一念勿忘先大夫。"
        ],
        "title": "送別宋金州",
        "id": "29f1feeb-fd92-406d-bac4-6669983dcbaa"
    },
    {
        "author": "孫應時",
        "paragraphs": [
            "醉鄉不遊遊睡鄉，眼花對案如迷藏。",
            "夢踏秋草悲蛩螿，風松露菊三徑荒。",
            "忽然欠伸日在廊，悟此身世何荒唐。",
            "故書棄擲塵滿箱，魯堂不復聞絲簧。",
            "鏡中容顔老不揚，浪求斗升助糟糠。",
            "江湖蘭珮芙蓉裳，踟躕不歸愁斷腸。",
            "偉君威鳳鳴朝陽，文章五色照我傍。",
            "艷如屈宋班馬香，千載作者蔚相望。",
            "對床泮水月滿堂，追游山椒款寶坊。",
            "劇談發我平生狂，劃如乘風上翺翔。",
            "蒼蒼雲海一葦航，周流四方來故鄉。",
            "羣兒醉飽死不償，我獨與君酌天漿。",
            "紛紛爝火明寒窗，何如光芒萬丈長。",
            "空吟平子四愁章，欲報英瓊無可將。",
            "明朝癡兒公事忙，從今謝君當括囊。"
        ],
        "title": "傅惟肖贊府假西遊集作長篇送還奇甚次其韵",
        "id": "04bf6e3f-31f4-4314-9c33-730420959d5b"
    },
    {
        "author": "孫應時",
        "paragraphs": [
            "去年東上虎頭灘，今年西踏虎頭山。",
            "定無萬里封侯相，且復兩川行脚還。",
            "眼中金馬碧雞路，坐上銅梁玉壘關。",
            "丈夫萬事付前定，長嘯往來天地間。"
        ],
        "title": "永康虎頭山",
        "id": "0c99c2e5-6d3d-4e1d-a4c3-4d19d20f87f9"
    },
    {
        "author": "孫應時",
        "paragraphs": [
            "杉松廡門森老蒼，佛屋深夜幡花香。",
            "借床健倒怳何處，夢隨潛魚聽夜榔。",
            "咿啞禽語曉光浄，蟋蟀草鳴朝雨涼。",
            "哦詩出門懷二妙，春漲遶山湖水黄。"
        ],
        "title": "夜深至寧庵見壁間端禮昆仲倡和明日次其韵",
        "id": "627f3d69-0fe5-471d-ad1c-10ec9feb1178"
    },
    {
        "author": "孫應時",
        "paragraphs": [
            "幽蘭懷春風，葭蓬亦芽茁。",
            "同時不同調，物物自生活。",
            "士窮不自食，苦學代耕獵。",
            "文如六經非小伎，餘事不足置牙齒。",
            "人言擲盧勝擲雉，我言函人不爲矢。"
        ],
        "title": "和答陸華父  其一",
        "id": "b072ee4e-3396-4ead-8553-de0687cc662f"
    },
    {
        "author": "孫應時",
        "paragraphs": [
            "雒都有佳人，高卧雪塞戶。",
            "千載尚可期，一寒那足顧。",
            "功名誠儻來，貧賤有難去。",
            "食竹豈非鳳，食蟲豈非雞。",
            "騶虞世不識，羔豚日刳刲。",
            "且須拊掌共一笑，坐上鴟夷能滑稽。"
        ],
        "title": "和答陸華父  其二",
        "id": "fa4e81a0-1312-4103-8e68-419e40062f74"
    },
    {
        "author": "孫應時",
        "paragraphs": [
            "髮白念少年，萬事風雨過。",
            "倦游得來歸，一切付懶惰。",
            "獨抱杞天憂，徬徨意無奈。",
            "濠魚定何樂，幕燕渠敢賀。",
            "歎君陽春詞，激我巴里和。",
            "古來奇特事，信是英雄作。",
            "東山有晚遇，西山有終餓。",
            "拭目須君早著鞭，乞與高人北窗卧。"
        ],
        "title": "和答潘端叔見寄",
        "id": "66cb1935-110a-4bb9-bae0-c95298ce3b9c"
    },
    {
        "author": "孫應時",
        "paragraphs": [
            "別君二十年，往事飛鳥過。",
            "相逢歌慷慨，頗復起衰惰。",
            "朱顔各華髮，此已無可奈。",
            "結廬擅青山，吾獨爲君賀。",
            "示我諸賢詩，三歎不忍和。",
            "功名付千載，袖出莫輕作。",
            "老去會有死，嗟來不如餓。",
            "燭湖旁舍酒可沽，勝日相從同醉卧。"
        ],
        "title": "頃過周叔和見故人石應之詩及諸賢和篇大軸邀余繼韵久不暇遣因通五夫諸李丈書劃然有懷走筆寄之",
        "id": "1c2858a8-4e01-430f-a059-c7dc3e67d9fa"
    },
    {
        "author": "孫應時",
        "paragraphs": [
            "萬古清秋月，連年滿意晴。",
            "坐從衣露濕，目恐海雲生。",
            "盎盎盃中趣，悠悠世上名。",
            "柴門幸無客，不用酌公榮。"
        ],
        "title": "中秋次仲兄韵",
        "id": "07ad893c-5a59-4604-99df-fc30ce0fb8fc"
    },
    {
        "author": "孫應時",
        "paragraphs": [
            "識子雲溪上，天星已再周。",
            "故人今略盡，斯世果何求。",
            "得喪元相似，乘除豈自謀。",
            "初心幸無恙，餘事一虛舟。"
        ],
        "title": "杜子貞遠訪自言山居之勝以二詩送之  其一",
        "id": "ff0094b1-3558-4949-b6d3-a6f41ef3344f"
    },
    {
        "author": "孫應時",
        "paragraphs": [
            "喜說山居勝，蘭亭一盼中。",
            "松楸今十世，竹帛故三公。",
            "念德心何極，幽栖道未窮。",
            "吾歸訪巖壑，雞黍更誰同。"
        ],
        "title": "杜子貞遠訪自言山居之勝以二詩送之  其二",
        "id": "18c3a727-2b3e-4041-b664-54e8dee3b1d5"
    },
    {
        "author": "孫應時",
        "paragraphs": [
            "山晚下樵牧，秋聲生夜長。",
            "精廬脫塵想，倦枕愜新涼。",
            "萬里一筇在，百年雙鬢蒼。",
            "定知閒有味，不必醉爲鄉。"
        ],
        "title": "山庵秋夕",
        "id": "7c4e5f7f-65d5-498d-9337-0ee6bded25bf"
    },
    {
        "author": "孫應時",
        "paragraphs": [
            "一雨秋能好，連宵月迥明。",
            "百年今夕話，萬里去年情。",
            "水滿天相蕩，山空人獨行。",
            "蟬聲發奇思，携酒未須傾。"
        ],
        "title": "十七夜如山庵",
        "id": "bc38059a-8a94-4d8b-8fb7-b4472d79b1d9"
    },
    {
        "author": "孫應時",
        "paragraphs": [
            "水靜回風度，天晴落日酣。",
            "因隨漁子艇，得憇野僧庵。",
            "獨飲不成醉，高懷無與談。",
            "微吟夜寥閴，一睡極清甘。"
        ],
        "title": "宿寶墟庵",
        "id": "b123ccc5-5a9b-4903-9c4e-4b829588d0fd"
    },
    {
        "author": "孫應時",
        "paragraphs": [
            "月落霜如雪，風回水正冰。",
            "百思勞夜夢，多病怯晨興。",
            "世事甘牢落，心期獨戰兢。",
            "床頭書在眼，且莫負寒燈。"
        ],
        "title": "晨興有歎",
        "id": "6c6ccd60-e38e-4095-8be5-18166e049b7a"
    },
    {
        "author": "孫應時",
        "paragraphs": [
            "倚杖柴門外，蟬聲晚正清。",
            "水涵初月白，山對落霞明。",
            "心迹真無事，行藏付此生。",
            "鄰翁過相語，有喜近西城。"
        ],
        "title": "晚望",
        "id": "46c7383b-48ca-4b0d-8f3a-754c0b568666"
    },
    {
        "author": "孫應時",
        "paragraphs": [
            "乘興登山寺，匆匆未暇歸。",
            "偶逢天色變，忽見雪花飛。",
            "佛屋渾迷瓦，僧房半掩扉。",
            "坐看青嶂老，一笑透禪機。"
        ],
        "title": "隆興甲申仲冬回自郡城宿龍泉寺遇雪",
        "id": "70aed185-3a87-4bcb-90bb-6a62475fabff"
    },
    {
        "author": "孫應時",
        "paragraphs": [
            "高葉明初日，偏林澹遠烟。",
            "晴空如滉漾，秋氣更暄妍。",
            "睡足小窗浄，心清浮慮捐。",
            "與人同樂意，憂國見豐年。"
        ],
        "title": "秋曉",
        "id": "b05dc4d0-29de-471d-bc7f-989197d239b3"
    },
    {
        "author": "孫應時",
        "paragraphs": [
            "碧海明初日，青山破宿煙。",
            "寒陰都辟易，芳景正澄鮮。",
            "屋角禽聲姹，池塘蝶影翩。",
            "春光吾負汝，今日一欣然。"
        ],
        "title": "曉晴  其一",
        "id": "be2ced89-7cf0-42d6-823a-9357b84a9881"
    },
    {
        "author": "孫應時",
        "paragraphs": [
            "君行定何許，捨棹越林丘。",
            "社甕不容挽，溪毛聊可羞。",
            "禪床應濯足，衲被徑蒙頭。",
            "靜境有真趣，樂哉何所憂。"
        ],
        "title": "曉晴  其二",
        "id": "fe30ddb2-d0a7-4483-b9fb-49cd929358b5"
    },
    {
        "author": "孫應時",
        "paragraphs": [
            "短髮日夜白，年華令我愁。",
            "平生幾蠟屐，舊隠一漁舟。",
            "漫有詩陶寫，應須酒拍浮。",
            "相過慰情素，數肯抱琴不。"
        ],
        "title": "曉晴  其三",
        "id": "e806a9bd-41e2-4182-98fe-44b8a845ad9c"
    },
    {
        "author": "孫應時",
        "paragraphs": [
            "露洗三更月，秋澄萬里天。",
            "潮生聲蕩潏，雲渡影聯翩。",
            "物妙本無盡，世分直可憐。",
            "悠然一杯酒，橫策自鳴舷。"
        ],
        "title": "慈溪道中次伯兄韵",
        "id": "6007e6a0-9ca9-4d44-ad97-5614eded0efa"
    },
    {
        "author": "孫應時",
        "paragraphs": [
            "天壤王郎子，芝蘭謝傅家。",
            "班行想風采，詩禮倍光華。",
            "萬里鞭先著，連城玉未瑕。",
            "公餘閉齋閣，黄卷有生涯。"
        ],
        "title": "送史同叔司直造朝  其一",
        "id": "50fe0a14-b023-43f4-8a59-8ee8b2b0259c"
    },
    {
        "author": "孫應時",
        "paragraphs": [
            "相國三槐位，郎君疊桂枝。",
            "談經天祿閣，指日鳳凰池。",
            "道術千年緒，功名百世期。",
            "中朝呂范氏，端的有餘師。"
        ],
        "title": "送史同叔司直造朝  其二",
        "id": "3660bbf1-6d90-41cc-af15-6f9e8f8fe6aa"
    },
    {
        "author": "孫應時",
        "paragraphs": [
            "客裏三年恨，歸來百慮輕。",
            "靜堪眠夜雨，夢不數郵程。",
            "荒徑九節杖，凉窗二尺檠。",
            "吾生本易足，此外復何營。"
        ],
        "title": "次仲氏韵",
        "id": "77c812f1-9ecb-4b6f-8dc4-6fb1b573b11c"
    },
    {
        "author": "孫應時",
        "paragraphs": [
            "吾惟兩猶子，汝復近成童。",
            "已枉十年讀，何時萬卷通。",
            "聖賢垂日月，豪傑起雲風。",
            "燈火清秋夜，宜加百倍功。"
        ],
        "title": "詒姪生日",
        "id": "780cd27f-5c34-4da2-826f-19e54b5f7ca8"
    },
    {
        "author": "孫應時",
        "paragraphs": [
            "一杯分夕露，連璧映清湖。",
            "北道山方好，西風暑况徂。",
            "掄才終遠器，發軔更良圖。",
            "腸斷山陽賦，看君氣一蘇。"
        ],
        "title": "醉中五言一首送楊叔與昆仲",
        "id": "c5aecf3b-3d66-410c-aec4-ae0d129a6c77"
    },
    {
        "author": "孫應時",
        "paragraphs": [
            "弄水亭無恙，青溪古畫圖。",
            "民風最淳朴，郡計足枝梧。",
            "漢璽行褒召，潘輿且燕娛。",
            "平生故人意，未改歲寒無。"
        ],
        "title": "送史同叔知池州  其一",
        "id": "dc6559a0-21d1-4a78-b3f0-0d33ce0d90bc"
    },
    {
        "author": "孫應時",
        "paragraphs": [
            "人地維垣後，功名治郡初。",
            "細尋循吏傳，少輟子雲書。",
            "鈴閤閒無奈，江山興有餘。",
            "由來形勝地，保障定何如。"
        ],
        "title": "送史同叔知池州  其二",
        "id": "fd1a008b-b724-48ed-bd71-5fdebb005ee6"
    },
    {
        "author": "孫應時",
        "paragraphs": [
            "玉立衆君子，巖瞻一丈夫。",
            "老蒼何突兀，密節各敷腴。",
            "風日清如許，塵埃到得無。",
            "主人三益友，不厭著臞儒。"
        ],
        "title": "予頃至鄞中常館同叔之筠軒修篁交陰奇石中峙清風爽致襲人肌骨今年夏又假榻數夕嘗得小詩以示同叔因其通書寫寄池陽郡齋",
        "id": "53572bf0-afd2-43a8-983a-fcd3adb4b323"
    },
    {
        "author": "孫應時",
        "paragraphs": [
            "頭顱遂如許，忽忽意多違。",
            "漸合知天命，能無悟昨非。",
            "春觴欣母壽，秋穀爲民祈。",
            "猿鶴應催我，塵埃好振衣。"
        ],
        "title": "和仲氏除夕書懷",
        "id": "5e4d10c2-3d8b-4d1c-ba0e-8e0a36d4c673"
    },
    {
        "author": "孫應時",
        "paragraphs": [
            "樂國急春早，寒窗獨夜分。",
            "舊期心不動，今恐老無聞。",
            "結習唯黄卷，凝愁奈白雲。",
            "梅梢香漸少，還起炷爐薰。"
        ],
        "title": "新春書懷",
        "id": "628f0720-1011-4efa-8728-f56f583b23ad"
    },
    {
        "author": "孫應時",
        "paragraphs": [
            "子向雲間去，吾空澤畔吟。",
            "長因句中眼，不忘別時心。",
            "梁木蟠根大，淵泉汲綆深。",
            "丈夫千載事，莫待鬢霜侵。"
        ],
        "title": "送高南仲之華亭",
        "id": "1f23df36-863d-4b37-a1f8-f618ecce3366"
    },
    {
        "author": "孫應時",
        "paragraphs": [
            "我昔橋門客，于今喜送君。",
            "天資自金玉，風味更蘭薰。",
            "各爲親年重，難忘別意勤。",
            "功名何必問，怒翼正垂雲。"
        ],
        "title": "送高南伯入太學",
        "id": "82d6617d-e805-4cfd-925f-7f558d9dbb01"
    },
    {
        "author": "孫應時",
        "paragraphs": [
            "千里三年別，輪腸日萬周。",
            "交親誰得似，聲氣早相求。",
            "把手兒能笑，開樽婦可謀。",
            "天寒須且住，未放剡溪舟。"
        ],
        "title": "留妻兄張伯高  其一",
        "id": "878133a7-9a2b-46b9-aa9f-765975924d90"
    },
    {
        "author": "孫應時",
        "paragraphs": [
            "歎息青雲器，功名指掌中。",
            "星星今一老，衮衮看諸公。",
            "飲劇休辭醉，文高不送窮。",
            "丈夫心事在，未許俗人同。"
        ],
        "title": "留妻兄張伯高  其二",
        "id": "be41e957-b797-4b70-a0f8-85c9dc9ff3f3"
    },
    {
        "author": "孫應時",
        "paragraphs": [
            "體倦知茵薄，寒侵覺歲高。",
            "功名兩蝸角，人物九牛毛。",
            "行意看飛鳥，離歌指大刀。",
            "依依紅葉樹，回首入秋毫。"
        ],
        "title": "冬十月赴官海陵過會稽諸生飲餞魯墟橋酒罷就舟倦甚眷然有作",
        "id": "f1108c44-0e44-49d2-9343-3f8c484576f5"
    },
    {
        "author": "孫應時",
        "paragraphs": [
            "地氣長江北，雲容古戍邊。",
            "層冰明薄日，積雪了窮年。",
            "鄉遠勞羈夢，官閒足晏眠。",
            "客來相勞苦，不責坐無氈。"
        ],
        "tags": [
            "长江"
        ],
        "title": "海陵歲暮  其一",
        "id": "7fa3aef1-31c4-4891-91cb-8c03eb72ea48"
    },
    {
        "author": "孫應時",
        "paragraphs": [
            "獵騎呼鷹地，胡笳落雁邊。",
            "梅花非故里，草色近新年。",
            "莫苦登樓望，聊須殢酒眠。",
            "江南多貴將，歌舞悵垂氈。"
        ],
        "title": "海陵歲暮  其二",
        "id": "3460ab27-c711-4e49-b35a-6685d614c3d2"
    },
    {
        "author": "孫應時",
        "paragraphs": [
            "城郭依荒草，風雲带極邊。",
            "猶多故時老，共說太平年。",
            "歲聘皇華去，秋防戍鼓眠。",
            "誰知明主意，拊髀憶青氈。"
        ],
        "title": "海陵歲暮  其三",
        "id": "8c25b3bb-90a2-4f34-8959-dda5df0df528"
    },
    {
        "author": "孫應時",
        "paragraphs": [
            "百閑身猶在，尪羸怯鏡看。",
            "干戈朝食拙，風雨夜眠難。",
            "天際旄頭遠，淮南春首寒。",
            "病夫藥裹外，兄弟爲謀安。"
        ],
        "title": "正月二十八日避難至海陵從先流寓兄弟之招仍邂逅馮元禮故人二首之一",
        "id": "c711f2c2-9d07-4c32-bd44-8d6bb8171eaa"
    },
    {
        "author": "孫應時",
        "paragraphs": [
            "頗怪秋頻雨，兼疑暑頓涼。",
            "歲方祈有駜，夢豈誤無羊。",
            "敢與朝廷議，唯觀宇宙康。",
            "由來誇上瑞，不必頌芝房。"
        ],
        "title": "秋雨復將害稼  其一",
        "id": "845bffe2-8899-40b9-a1a2-79537da7d18d"
    },
    {
        "author": "孫應時",
        "paragraphs": [
            "廢圃餘荒徑，扶筇獨往來。",
            "未愁風脫葉，生怕雨添苔。",
            "得與民心樂，何妨笑口開。",
            "神龍應念我，落日首重回。"
        ],
        "title": "秋雨復將害稼  其二",
        "id": "2e77cbe0-4009-4239-b0a6-b79fc5d724fd"
    },
    {
        "author": "孫應時",
        "paragraphs": [
            "積雨斷行迹，滿門秋草深。",
            "老禾眠水底，野菌出牆陰。",
            "懶負讀書眼，閒多憂國心。",
            "夜長幽夢短，清耳聽蟲吟。"
        ],
        "title": "秋雨旬日偶成",
        "id": "3b44853f-4a8d-427a-9f95-0e207d6b3dda"
    },
    {
        "author": "孫應時",
        "paragraphs": [
            "鵲爲晚晴喜，山如秋夜凉。",
            "蟬聲起竽瑟，雲影散牛羊。",
            "神理應難昧，民憂得自康。",
            "平生蔬笋腹，不厭宿僧房。"
        ],
        "title": "宿上方院禱晴",
        "id": "32aebf39-2899-48f5-8e4f-417ed8f6f1d4"
    },
    {
        "author": "孫應時",
        "paragraphs": [
            "官署成鄉社，人圓月正圓。",
            "清歡閒裏共，真樂酒中全。",
            "興到因懷舊，詩成擬問天。",
            "芳樽幸長照，後會敢遷延。"
        ],
        "title": "丁未仲夏海陵官舍家大人賞月作詩恭和元韵",
        "id": "24ceb086-d795-4531-9bb2-8275b232a5c1"
    },
    {
        "author": "孫應時",
        "paragraphs": [
            "平生子程子，此地有精廬。",
            "隠几江聲在，當窗林影疎。",
            "百年心未死，再拜意何如。",
            "可忍蹉跎老，長慚案上書。"
        ],
        "title": "伊川先生祠",
        "id": "50363c8f-faf9-466e-8fa2-632dadbe27dd"
    },
    {
        "author": "孫應時",
        "paragraphs": [
            "雙湖带山郭，三歲甫來過。",
            "獵獵葭蘆老，飛飛鴻鴈多。",
            "晨暉明野樹，晚思渺煙波。",
            "懷我孤山下，歸歟具一蓑。"
        ],
        "tags": [
            "西湖"
        ],
        "title": "早秋獨出初行邑西湖",
        "id": "46d4525a-0466-4d27-bd13-bc7a0dafc312"
    },
    {
        "author": "孫應時",
        "paragraphs": [
            "人物中興後，猗公一世雄。",
            "虹蜺輝霽景，山岳鎮頹風。",
            "用舍關輕重，聲名擅始終。",
            "堂堂今日盡，海宇盡哀恫。"
        ],
        "title": "挽吳給事芾  其一",
        "id": "2a472693-d709-40ad-927d-f10cfafd2c13"
    },
    {
        "author": "孫應時",
        "paragraphs": [
            "早歲規模大，中年出處明。",
            "兩朝高獻納，六郡凜威名。",
            "雖作收身去，終餘報國誠。",
            "秣陵天下計，惆悵此時情。"
        ],
        "title": "挽吳給事芾  其二",
        "id": "3bd8643f-e5a5-4bd2-927e-f2e902552510"
    },
    {
        "author": "孫應時",
        "paragraphs": [
            "里社湖山勝，歸休十四年。",
            "千鍾窮燕賞，雙劍去聯翩。",
            "家有遺經盛，名今太史傳。",
            "欺心儻容髮，天豈許公全。"
        ],
        "title": "挽吳給事芾  其三",
        "id": "6b06f1ba-18b7-40f1-9f44-6c18f69394de"
    },
    {
        "author": "孫應時",
        "paragraphs": [
            "與世栽桃李，身閒意不衰。",
            "涓塵猶奬錄，尺寸各扶持。",
            "永恨登門約，空傳墮淚碑。",
            "微生渺何極，不敢負公知。"
        ],
        "title": "挽吳給事芾  其四",
        "id": "3c64ed1f-eee5-4b18-b876-06e6c6cd18d5"
    },
    {
        "author": "孫應時",
        "paragraphs": [
            "文獻傳家舊，功名發軔初。",
            "榮華勸行色，珍重別吾廬。",
            "老醜渾無頼，殷勤獨未疎。",
            "西來多雁字，數寄一行書。"
        ],
        "title": "送司馬尊古赴平江戶掾",
        "id": "61112cf4-45c5-440a-92fc-7273d4791b5e"
    },
    {
        "author": "孫應時",
        "paragraphs": [
            "天姥千年秀，西京萬石孫。",
            "蟬聯書雁塔，鼎盛說龍門。",
            "奮建光前躅，封胡藹後昆。",
            "寢門今日淚，悽斷不堪論。"
        ],
        "title": "挽石應之提刑  其一",
        "id": "e98ee759-3602-4c9e-915d-394addf37f8a"
    },
    {
        "author": "孫應時",
        "paragraphs": [
            "芹泮青燈夜，山亭皂蓋春。",
            "重更雙使節，總爲兩淮民。",
            "德意人人浹，工夫事事新。",
            "帝城車馬外，纔此寄經綸。"
        ],
        "title": "挽石應之提刑  其二",
        "id": "be2d04bd-e901-4289-a23e-ed9ca10b9a2c"
    },
    {
        "author": "孫應時",
        "paragraphs": [
            "甫聽祥琴御，遄瞻瑞節榮。",
            "許朝丹闕去，指奉板輿行。",
            "松柳餘哀切，膏肓一夢成。",
            "意長身未老，何事了平生。"
        ],
        "title": "挽石應之提刑  其三",
        "id": "8853cdc1-c57d-4fe8-b538-f7fd2d0b7324"
    },
    {
        "author": "孫應時",
        "paragraphs": [
            "昨歲吳門信，勤勤慰我窮。",
            "歸來愁未憗，相望渺難同。",
            "契闊今三歎，交游併一空。",
            "哀哀蓋棺了，餘論若爲公。"
        ],
        "title": "挽石應之提刑  其四",
        "id": "238abcd8-0155-409f-bd77-c8f57e646466"
    },
    {
        "author": "孫應時",
        "paragraphs": [
            "苦被天香惱，𤧚瓏又一枝。",
            "年年秋好處，故故月明時。",
            "勝絕何妨晚，凄凉却自宜。",
            "客愁添白髮，辜負小山期。"
        ],
        "title": "見巖桂有感",
        "id": "7967011f-712a-4d9b-9d3a-e25f11841657"
    },
    {
        "author": "孫應時",
        "paragraphs": [
            "慟哭斯文禍，蒼茫可問天。",
            "百年曾未半，千載忍無傳。",
            "梁木誰扶厦，狂瀾莫障川。",
            "吞聲言不忍，有淚徹重泉。"
        ],
        "title": "哭東萊呂先生  其一",
        "id": "82c1d930-15fa-4a07-b363-76a573e97e82"
    },
    {
        "author": "孫應時",
        "paragraphs": [
            "往歲風雲接，重霄日月開。",
            "奏篇聞歎息，造膝諗圖回。",
            "延閣初優病，鋒車又趣來。",
            "恭惟天子聖，殄瘁豈無哀。"
        ],
        "title": "哭東萊呂先生  其二",
        "id": "db9bb34c-2616-4a16-8d3c-48a79d2250c9"
    },
    {
        "author": "孫應時",
        "paragraphs": [
            "文獻承家大，規模與世公。",
            "典刑身任重，權度我時中。",
            "六合清淳氣，諸儒輔翼功。",
            "生賢竟何意，霜雹隕春風。"
        ],
        "title": "哭東萊呂先生  其三",
        "id": "c068da8d-e927-4c02-bc3c-fbba0210cf7a"
    },
    {
        "author": "孫應時",
        "paragraphs": [
            "蟠際函三極，精微破一毫。",
            "百川滄海受，五嶽衆山高。",
            "退託初何有，聲名肯自豪。",
            "誰人傷日月，用力爾徒勞。"
        ],
        "title": "哭東萊呂先生  其四",
        "id": "f4c3828a-b039-4be8-b932-955d46d01cb1"
    },
    {
        "author": "孫應時",
        "paragraphs": [
            "昨歲荆州訃，江流恨未平。",
            "天乎令後學，今又哭先生。",
            "剝落真如此，扶持豈易成。",
            "河汾遺禮樂，誰慰九原情。"
        ],
        "title": "哭東萊呂先生  其五",
        "id": "9fb88a9e-ddda-47aa-b97c-561823dc6b22"
    },
    {
        "author": "孫應時",
        "paragraphs": [
            "鏡曲重携杖，京都再及門。",
            "詩書窺梗槩，耳目竟煩昏。",
            "怊悵身何極，蹉跎意獨存。",
            "長途風雨晦，十駕謇追奔。"
        ],
        "title": "哭東萊呂先生  其六",
        "id": "986edc84-19dc-417e-a784-ca64b1f1572f"
    },
    {
        "author": "孫應時",
        "paragraphs": [
            "少日徐卿子，他年董相孫。",
            "斂藏神氣重，進止德容尊。",
            "人物當今歎，風流雅望存。",
            "拊棺疑不死，誰與賦招魂。"
        ],
        "title": "哭亡友胡達材  其一",
        "id": "cb273b8b-d8a5-4203-9f80-4ef534af745d"
    },
    {
        "author": "孫應時",
        "paragraphs": [
            "味薄身無累，心平理自長。",
            "公卿知叔度，州里敬元方。",
            "璞玉須瑚璉，春風便雪霜。",
            "重言吾不忍，天地日蒼茫。"
        ],
        "title": "哭亡友胡達材  其二",
        "id": "78d53ee6-b59e-40a3-8cc0-b52ddd564f00"
    },
    {
        "author": "孫應時",
        "paragraphs": [
            "匹馬勞山縣，風霜度十旬。",
            "能令萬人活，不計百年身。",
            "事業秋毫盡，聲華白日淪。",
            "之人纔筦庫，誰獨上麒麟。"
        ],
        "title": "哭亡友胡達材  其三",
        "id": "02de1cb8-5142-423b-8c5f-be11a1312246"
    },
    {
        "author": "孫應時",
        "paragraphs": [
            "嗟我論交重，相知照膽明。",
            "十年離合地，今日死生情。",
            "驚定心猶碎，悲來淚獨傾。",
            "絕憐江上夢，一一話生平。"
        ],
        "title": "哭亡友胡達材  其四",
        "id": "9538de3c-59ef-4e2f-9e6a-766caa111ce9"
    },
    {
        "author": "孫應時",
        "paragraphs": [
            "事業潛三聖，文章似六經。",
            "微言歸易簡，精意極丁寧。",
            "道在非疇昔，人亡故典刑。",
            "齋心對薰几，秋月夢初醒。"
        ],
        "title": "讀程子易傅",
        "id": "1841ff0a-1e71-4582-9f04-a03633316e6f"
    },
    {
        "author": "孫應時",
        "paragraphs": [
            "數近期頤壽，尊封大國秦。",
            "三從皆鼎食，九族盡朝紳。",
            "神劍須重合，蟠桃不再春。",
            "只令彤史載，備福更何人。"
        ],
        "title": "挽曾仲躬侍郎之室秦國太夫人馮氏",
        "id": "3a686f99-d283-47b7-b2e6-65b280d18420"
    },
    {
        "author": "孫應時",
        "paragraphs": [
            "愛子天資靜，能來讀我書。",
            "積痾無自苦，小別未云疎。",
            "外物人難必，良師古有餘。",
            "吳松春萬頃，一覽意何如。"
        ],
        "title": "送外姪莫幼明還里療疾",
        "id": "aa423566-e536-46f1-974d-d758e811a1b0"
    },
    {
        "author": "孫應時",
        "paragraphs": [
            "聖世持盈計，慈皇閲士多。",
            "十年深注倚，一德妙中和。",
            "日月長循軌，邊疆竟息戈。",
            "到今清浄化，彷彿漢民歌。"
        ],
        "title": "挽王季海丞相  其一",
        "id": "1dac1922-899f-4b3a-9da2-720c4e5ba500"
    },
    {
        "author": "孫應時",
        "paragraphs": [
            "海量真無滿，天和得大全。",
            "朝儀覿麟鳳，仙骨稱貂蟬。",
            "分陝初聊爾，騎箕遂窅然。",
            "平生融洩樂，端不捨黄泉。"
        ],
        "title": "挽王季海丞相  其二",
        "id": "33eaf32a-25b9-4052-9bdc-ef10d2f281ea"
    },
    {
        "author": "孫應時",
        "paragraphs": [
            "舊託通家子，容干相國尊。",
            "身猶安燕幕，心每繫龍門。",
            "赤舄三年去，清朝百度存。",
            "灊峰天柱折，一慟豈私恩。"
        ],
        "title": "挽王季海丞相  其三",
        "id": "0578e5d6-11c1-4bf5-a42c-3d841cf83660"
    },
    {
        "author": "孫應時",
        "paragraphs": [
            "向夕起秋思，無眠知夜長。",
            "年華一俛仰，人事幾炎涼。",
            "自喜全虛白，何妨兀老蒼。",
            "空庭風露入，唧唧話蛩螿。"
        ],
        "title": "不寐",
        "id": "f2c8acc1-da40-470c-912f-639b765f6cd3"
    },
    {
        "author": "孫應時",
        "paragraphs": [
            "自我交賢子，逢人重此翁。",
            "一門傳義槩，奕世積陰功。",
            "丘壑身無恨，詩書道不窮。",
            "定知編太史，高揜漢于公。"
        ],
        "title": "挽李資政",
        "id": "44ca1677-4dc3-4c5f-8fea-a5e12353272c"
    },
    {
        "author": "孫應時",
        "paragraphs": [
            "决科遄入幕，更秩遂登朝。",
            "龍化無重浪，鵬摶即九霄。",
            "仙凡端有命，天壤一何遼。",
            "願踵門庭盛，勳庸日月昭。"
        ],
        "title": "送趙仲禮入朝爲大理寺簿  其一",
        "id": "5406f572-925d-4fc5-869c-94897f6b9b68"
    },
    {
        "author": "孫應時",
        "paragraphs": [
            "綵服慈顔喜，綸音寵渥新。",
            "教忠當事主，顧養苦思親。",
            "杭葦東西近，郵筒早晚頻。",
            "宗公天下鎮，眉壽保千春。"
        ],
        "title": "送趙仲禮入朝爲大理寺簿  其二",
        "id": "4e8f7e0a-1c0f-43c7-91b0-3080211e9fbc"
    },
    {
        "author": "孫應時",
        "paragraphs": [
            "忠孝吾根柢，功名古緒餘。",
            "月雲無染著，鏡象本空虛。",
            "不必相同異，何妨小闊疎。",
            "達庵今宦達，味此意何如。"
        ],
        "title": "送趙仲禮入朝爲大理寺簿  其三",
        "id": "ca9f7f30-1fc9-4133-8e83-a17c80ad6394"
    },
    {
        "author": "孫應時",
        "paragraphs": [
            "世豈無全德，今猶見古人。",
            "大圭非刻畫，天醴自清醇。",
            "未說功名地，猶令宇宙春。",
            "蒼茫何處覓，丹素豈精神。"
        ],
        "title": "挽曾原伯大卿  其一",
        "id": "e9310c61-3b9e-4921-aafe-7fa9061dddca"
    },
    {
        "author": "孫應時",
        "paragraphs": [
            "羣獻餘端緒，中原故典刑。",
            "風霜催短日，河漢獨晨星。",
            "悽惻丹心在，蕭條世路丁。",
            "天高那可問，揮淚濕青冥。"
        ],
        "title": "挽曾原伯大卿  其二",
        "id": "d366d9a1-f138-444b-888a-5d541ea8ad04"
    },
    {
        "author": "孫應時",
        "paragraphs": [
            "天下張廷尉，君王付老成。",
            "不辭勞日夜，初豈爲恩榮。",
            "竹隠今年志，萱堂晚歲情。",
            "全歸雖不恨，此段渺難平。"
        ],
        "title": "挽曾原伯大卿  其三",
        "id": "03c857b2-b5cd-4fcd-b472-d9ddc3cd504b"
    },
    {
        "author": "孫應時",
        "paragraphs": [
            "夙昔吾何幸，龍門獲御公。",
            "青燈鳴夜雨，白髮對春風。",
            "契闊今安訪，蹉跎媿所蒙。",
            "源流千古意，鉛槧若爲功。"
        ],
        "title": "挽曾原伯大卿  其四",
        "id": "d3d999ad-413f-4232-8d34-505d1cc02d24"
    },
    {
        "author": "孫應時",
        "paragraphs": [
            "送子官何許，稽城十舍間。",
            "清心向松竹，洗眼更湖山。",
            "學問駒千里，功名豹一斑。",
            "明年經鄭驛，助我悅慈顔。"
        ],
        "title": "送胡婿晉遠赴義烏丞",
        "id": "294a8f0d-296e-499f-a6c6-54d0546a841d"
    },
    {
        "author": "孫應時",
        "paragraphs": [
            "分手橋門外，風塵二十年。",
            "相逢非偶爾，話舊各依然。",
            "飲啄寧無地，窮通故有天。",
            "文書有餘力，心事約加鞭。"
        ],
        "title": "贈分水奚令",
        "id": "d223d3ee-2ca9-462c-9afb-fa7ade08eabe"
    },
    {
        "author": "孫應時",
        "paragraphs": [
            "吳越風聲近，邾滕壤地鄰。",
            "頻書期面語，一見劇情親。",
            "我本江海士，君真臺閣人。",
            "莫忘今夕話，努力壽斯民。"
        ],
        "title": "贈淳安趙令",
        "id": "ff7e3939-6cb1-45b0-a327-4ad827969aae"
    },
    {
        "author": "孫應時",
        "paragraphs": [
            "家聲高內史，國望凜氷翁。",
            "生長聖門學，周旋前輩風。",
            "人才須用舊，士論雅期公。",
            "不見朝宣室，秋山閟一宮。"
        ],
        "title": "挽潘德夫左司  其一",
        "id": "96fa1718-9d23-4df5-af7e-f75c7589518d"
    },
    {
        "author": "孫應時",
        "paragraphs": [
            "綜理何精密，胸中故坦然。",
            "愛民真爲國，事世不欺天。",
            "霜氣星臺表，春風竹馬前。",
            "湘江盡南海，遺績尚千年。"
        ],
        "title": "挽潘德夫左司  其二",
        "id": "f4812ed3-0ff6-4b32-aa49-c8d34364320e"
    },
    {
        "author": "孫應時",
        "paragraphs": [
            "愛士風流古，繙書氣味長。",
            "詩家入陶謝，書法到顔楊。",
            "竹石故無恙，人琴今則亡。",
            "二龍天下秀，一一看增光。"
        ],
        "title": "挽潘德夫左司  其三",
        "id": "58692463-7b3b-48e2-a6fa-7f4c70c44a5f"
    },
    {
        "author": "孫應時",
        "paragraphs": [
            "結髮欽前輩，風流日渺然。",
            "從今我鄰邑，不見此癯仙。",
            "攬轡范清詔，分符黄潁川。",
            "江湖終白首，那得盡公賢。"
        ],
        "title": "挽潘德夫左司  其四",
        "id": "a590cff3-d3fa-4474-b67d-918dc6efcff7"
    },
    {
        "author": "孫應時",
        "paragraphs": [
            "湖海歸來近，山林興故長。",
            "勇辭黄閣掾，却上白雲鄉。",
            "縹緲書樓壯，凄凉筆冢荒。",
            "家聲傳二妙，公死未應亡。"
        ],
        "title": "挽潘德夫左司  其五",
        "id": "33a30428-1669-43d0-83b9-a6604a565d65"
    },
    {
        "author": "孫應時",
        "paragraphs": [
            "憶侍吾兄側，初瞻父友尊。",
            "爾來親燕几，長復痛鴒原。",
            "山立儀刑重，春回笑語溫。",
            "古今真共盡，淚下欲何言。"
        ],
        "title": "挽潘德夫左司  其六",
        "id": "27d253bf-97ee-41b8-9910-541efed2b97d"
    },
    {
        "author": "孫應時",
        "paragraphs": [
            "只道功名晚，居然寵數蕃。",
            "偏令淮楚地，屢覩鉞旄尊。",
            "身隔公卿議，民私父母恩。",
            "東關往來處，腸斷不堪論。"
        ],
        "title": "挽趙子固左司  其一",
        "id": "38b49155-f95f-4c0c-b3e8-37808575b13c"
    },
    {
        "author": "孫應時",
        "paragraphs": [
            "曾上郎官直，中辭宰掾高。",
            "丹衷耿天日，外物等絲毫。",
            "內養神方壯，前知數莫逃。",
            "阜陵人物舊，江漢日滔滔。"
        ],
        "title": "挽趙子固左司  其二",
        "id": "375c4c97-f938-4538-bfd2-7a571c79b2f4"
    },
    {
        "author": "孫應時",
        "paragraphs": [
            "每歎公知我，垂恩及父兄。",
            "逢人說名姓，會面寫平生。",
            "近別無雙鯉，傷懷忽九京。",
            "翟公門下客，誓不負交情。"
        ],
        "title": "挽趙子固左司  其三",
        "id": "aef8de75-c27f-4032-a7f0-9ea438d0947f"
    },
    {
        "author": "孫應時",
        "paragraphs": [
            "游刃刀無缺，韜光玉自溫。",
            "世途猶砥柱，士論亦龍門。",
            "仁者宜三壽，天乎遽九原。",
            "老成周雅歎，此事更誰論。"
        ],
        "title": "挽楊子美侍郎  其一",
        "id": "255a5752-be0f-4b11-bec2-12f44cef0fd9"
    },
    {
        "author": "孫應時",
        "paragraphs": [
            "榮祿連三紀，賢勞匝四方。",
            "風煙鬢蒼白，道路馬玄黄。",
            "不是論思晚，終然疾病妨。",
            "誰書循吏傳，處處有甘棠。"
        ],
        "title": "挽楊子美侍郎  其二",
        "id": "bca749d4-4e59-4689-81b3-60cdfab8fb7a"
    },
    {
        "author": "孫應時",
        "paragraphs": [
            "萬里鵬纔息，千年鶴近歸。",
            "光榮人所羨，閒樂意終違。",
            "碧海沉佳氣，空山送落暉。",
            "翟公生死塚，雨淚獨沾衣。"
        ],
        "title": "挽楊子美侍郎  其三",
        "id": "271cb869-fd10-4b97-98b3-f3d3cc4d71eb"
    },
    {
        "author": "孫應時",
        "paragraphs": [
            "麗澤存相益，和羹忌苟同。",
            "別懷長耿耿，見日苦匆匆。",
            "經派懲燕說，詞源味國風。",
            "平生子陳子，一瓣記南豐。"
        ],
        "title": "高南仲自雲間歸退軒蓋明府以四詩送之末章專以見及南仲索和遂次其韵  其一",
        "id": "db269c18-fe61-4f10-bce0-6f6168a2524e"
    },
    {
        "author": "孫應時",
        "paragraphs": [
            "鵬鷃逍遥意，鳩鷹變化時。",
            "物生良自足，天命本無私。",
            "戚戚真何事，平平亦大奇。",
            "相逢一笑粲，無語自心知。"
        ],
        "title": "高南仲自雲間歸退軒蓋明府以四詩送之末章專以見及南仲索和遂次其韵  其二",
        "id": "5f5bfbf6-0cde-4e93-a323-d4c34a836abc"
    },
    {
        "author": "孫應時",
        "paragraphs": [
            "清鏡朝容減，寒燈夜影孤。",
            "身曾諳作客，情亦念携孥。",
            "寶劍千金重，晴虹萬丈舒。",
            "功名生感慨，有路莫辭迂。"
        ],
        "title": "高南仲自雲間歸退軒蓋明府以四詩送之末章專以見及南仲索和遂次其韵  其三",
        "id": "93020067-2e4d-4ebb-a07a-1ca803f3b3be"
    },
    {
        "author": "孫應時",
        "paragraphs": [
            "少日諸公後，流年兩鬢斑。",
            "世情春冰泮，行路太行艱。",
            "何計分珠履，空懷對玉山。",
            "風期知不淺，逸駕恐難攀。"
        ],
        "title": "高南仲自雲間歸退軒蓋明府以四詩送之末章專以見及南仲索和遂次其韵  其四",
        "id": "05289e4a-9ece-442a-ab18-9ad23b49393b"
    },
    {
        "author": "孫應時",
        "paragraphs": [
            "中外三孤貴，康寧百歲期。",
            "榮於列女傳，美矣二南詩。",
            "蟬蛻無餘戀，龍淵有合時。",
            "十經湯沐賜，風木更須悲。"
        ],
        "title": "挽樓文昌母安康太夫人汪氏  其一",
        "id": "84d43e23-946e-49d5-8bc8-c5b9d9407f5a"
    },
    {
        "author": "孫應時",
        "paragraphs": [
            "積慶源流遠，娠賢社稷光。",
            "斯文今北斗，舉代一文昌。",
            "象服山河壽，斑衣日月長。",
            "生芻此時事，四海爲悲凉。"
        ],
        "title": "挽樓文昌母安康太夫人汪氏  其二",
        "id": "7291b09f-3f48-4c4c-8adb-4b70daeee8ca"
    },
    {
        "author": "孫應時",
        "paragraphs": [
            "玉葉宜家舊，金花錫命稠。",
            "修齡開九秩，榮養指三州。",
            "足矣真無戀，翛然去不留。",
            "板輿行樂地，蕭瑟桂花秋。"
        ],
        "title": "挽趙泰州母劉夫人",
        "id": "939a5440-fa6b-4944-83e6-ae6cf0287830"
    },
    {
        "author": "孫應時",
        "paragraphs": [
            "逃暑吾無地，將家子在塗。",
            "隨宜簡人事，莫久住行都。",
            "最肯加餐否，剛能却酒無。",
            "功名殊未晚，愛惜萬金軀。"
        ],
        "title": "送胡婿晉遠赴嘉興酒官  其一",
        "id": "9e01f03a-e60a-49ab-9827-4b29f2e7017b"
    },
    {
        "author": "孫應時",
        "paragraphs": [
            "名世非科目，傳家豈搢紳。",
            "紛紛一炊夢，鼎鼎百年身。",
            "看取無窮事，何如不朽人。",
            "侯翁雖齟齬，此話故情親。"
        ],
        "title": "送胡婿晉遠赴嘉興酒官  其二",
        "id": "1408f2f2-335b-474b-ab1e-89d8339781b4"
    },
    {
        "author": "孫應時",
        "paragraphs": [
            "禮樂三千字，聲名五十秋。",
            "士元纔展驥，李廣不封侯。",
            "香火猶彊健，笙歌足燕休。",
            "如何早仙去，寒日慘山丘。"
        ],
        "title": "挽南康冷知軍  其一",
        "id": "8ddbe073-c222-43f5-9209-df0061565572"
    },
    {
        "author": "孫應時",
        "paragraphs": [
            "近託龍門御，欽聞月旦評。",
            "感公非輩行，見我若平生。",
            "杖屨已陳迹，山川空復情。",
            "階庭森玉樹，端不負留耕。"
        ],
        "title": "挽南康冷知軍  其二",
        "id": "4e0305d2-dbca-4bff-ba4a-16dd0492f034"
    },
    {
        "author": "孫應時",
        "paragraphs": [
            "風雅猶家學，精明獨吏師。",
            "與人無軫域，於道不磷緇。",
            "天理終堪信，鄉評久更思。",
            "見公雖已晚，慟哭爲相知。"
        ],
        "title": "挽南安錢知軍佖  其一",
        "id": "ee2b5da1-b4ea-4550-abab-2f96c0f749ce"
    },
    {
        "author": "孫應時",
        "paragraphs": [
            "別我南江去，風帆半夜開。",
            "苦無爲郡樂，已復蓋棺回。",
            "契闊空三歎，凋零併一哀。",
            "遥知泣遺愛，愁殺嶺頭梅。"
        ],
        "title": "挽南安錢知軍佖  其二",
        "id": "123ba726-5a4b-426e-9d72-0f5c4349cf9e"
    },
    {
        "author": "孫應時",
        "paragraphs": [
            "偉岸佳公子，功名早自强。",
            "力臻門戶立，學務本源長。",
            "命服空遺像，斑衣負北堂。",
            "增輝頼金友，筆墨妙揄揚。"
        ],
        "title": "悼趙提幹  其一",
        "id": "e298cfca-5b32-4afa-add7-62939a8ebc3f"
    },
    {
        "author": "孫應時",
        "paragraphs": [
            "一第規模勝，雙樓氣象高。",
            "生涯輕阿堵，來往屬吾曹。",
            "落落心非淺，冥冥數莫逃。",
            "含悽想平昔，不忍過江臯。"
        ],
        "title": "悼趙提幹  其二",
        "id": "596fd619-8950-4be3-a8a0-a4db1a555c6c"
    },
    {
        "author": "孫應時",
        "paragraphs": [
            "磨勵燈前志，瀾翻筆底春。",
            "果題新進士，歸悅太夫人。",
            "更值千金産，懸需五鼎珍。",
            "茫茫竟何往，一念忍忘親。"
        ],
        "title": "悼畢進士",
        "id": "b78c3f5d-9dba-467e-815b-d096659e6a27"
    },
    {
        "author": "孫應時",
        "paragraphs": [
            "天與才難似，家傳學更優。",
            "著鞭心汗馬，游刃目無牛。",
            "奏語聞三歎，論功僅一州。",
            "人才苦牢落，那不使公留。"
        ],
        "title": "挽樓嚴州  其一",
        "id": "d5f2d661-b0a9-4f2d-8881-19349ce769d6"
    },
    {
        "author": "孫應時",
        "paragraphs": [
            "昨歲桐江去，羣公盛祖筵。",
            "安輿皆鶴髮，綵服正蟬聯。",
            "回首那爲此，傷心可問天。",
            "萱堂留仲博，猶足慰黄泉。"
        ],
        "title": "挽樓嚴州  其二",
        "id": "2794ce07-4200-48b3-bdfe-e66047d0693f"
    },
    {
        "author": "孫應時",
        "paragraphs": [
            "唾拾儒科早，階升命秩尊。",
            "斑衣娛壽斝，綺席稱名園。",
            "五馬催三駕，千秋閉九原。",
            "春風破山路，松柏慘何言。"
        ],
        "title": "挽趙泰州善忱",
        "id": "48ba20ca-36f9-4c7f-982e-5f5e1279bf5f"
    },
    {
        "author": "孫應時",
        "paragraphs": [
            "相逢何必早，傾蓋已知心。",
            "璞玉渾金質，高山流水音。",
            "眼中江漢闊，別後雪雲深。",
            "莫作窮途歎，功名始自今。"
        ],
        "title": "送德安王休司戶",
        "id": "1d6aaca0-e3e0-4455-82e5-af4fc326fb2e"
    },
    {
        "author": "孫應時",
        "paragraphs": [
            "飽說楊居士，沉浮楚越間。",
            "高懷渺雲海，健句壓江山。",
            "歲晚還家樂，生平滿意閒。",
            "合存耆舊傳，百世表鄉關。"
        ],
        "title": "挽松陽楊秉修處士",
        "id": "67f9a517-394f-45d6-a8c7-a65697830964"
    },
    {
        "author": "孫應時",
        "paragraphs": [
            "世道懸千載，書生困一科。",
            "看君榮落際，重我感傷多。",
            "斜日能鏖戰，春風得凱歌。",
            "平生一主簿，慟哭閉南柯。"
        ],
        "title": "挽陸景淵主簿  其一",
        "id": "3b3b68e9-1c14-48db-a401-3587b249344d"
    },
    {
        "author": "孫應時",
        "paragraphs": [
            "輩行吾雖晚，交情久最親。",
            "湖山追勝賞，棋酒過比隣。",
            "滿眼思羣彥，傷懷已二人。",
            "君今復何往，不忍夢音塵。"
        ],
        "title": "挽陸景淵主簿  其二",
        "id": "d2acbb36-2ca1-4216-87b3-4f400c467082"
    },
    {
        "author": "孫應時",
        "paragraphs": [
            "儒學咸相詬，居賢不易逢。",
            "談經棄燕說，閲士似蟻封。",
            "涇渭流無雜，芝蘭氣自醲。",
            "百年雖有死，我輩故情鍾。"
        ],
        "title": "挽陸景淵主簿  其三",
        "id": "15d012aa-c01d-42f5-8163-346a473d18e6"
    },
    {
        "author": "孫應時",
        "paragraphs": [
            "兒女今何似，門闌想寂然。",
            "哀哀未白髮，莽莽就黄泉。",
            "淮浦西風外，雲溪宰木邊。",
            "緘辭致千里，雨淚不能湔。"
        ],
        "title": "挽陸景淵主簿  其四",
        "id": "1087988b-8486-40ca-9042-1f1a3e42587e"
    },
    {
        "author": "孫應時",
        "paragraphs": [
            "宦情都漠漠，愁思正悠悠。",
            "黄葉白蘋渚，清風明月樓。",
            "歸歟想彭澤，老矣欠菟裘。",
            "行止君休問，吾生不繫舟。"
        ],
        "title": "秋日書懷",
        "id": "27435d87-5cd3-4843-8d37-66b30e14b855"
    },
    {
        "author": "孫應時",
        "paragraphs": [
            "卧轍違吳會，開帆指蜀門。",
            "江關自奇險，節制故雄尊。",
            "一吐遐方氣，勤宣聖主恩。",
            "歸來對宣室，獻納佇司存。"
        ],
        "title": "送劉蘇州誠之帥夔門  其一",
        "id": "00e57c43-67d5-402d-ad5d-0bcd826b5baa"
    },
    {
        "author": "孫應時",
        "paragraphs": [
            "了了八陣磧，巍巍三峽堂。",
            "竹枝歌感慨，麯米醉淋浪。",
            "今古英雄思，風流翰墨場。",
            "公行秋水落，穩穩上瞿唐。"
        ],
        "title": "送劉蘇州誠之帥夔門  其二",
        "id": "31bd1978-dbbb-4711-a77f-403d5e1243a8"
    },
    {
        "author": "孫應時",
        "paragraphs": [
            "世道從來久，襟期我輩知。",
            "躊躇遂初賦，歎息考槃詩。",
            "歌斷尊長破，心存鼓未衰。",
            "江湖秋葉外，千里更愁思。"
        ],
        "title": "于彝甫用許右丞別黄巖韵見寄亦用韵答之",
        "id": "b11db683-12e4-4b1d-932c-d9f783060348"
    },
    {
        "author": "孫應時",
        "paragraphs": [
            "論功畏蠅虎，作計只蝸牛。",
            "松菊招元亮，江湖要子牟。",
            "閒須杯問月，愁不賦登樓。",
            "從此相尋地，羊裘一釣舟。"
        ],
        "title": "答陳子序庠見貽  其一",
        "id": "fd931931-69d2-4753-8438-92de9b42db4e"
    },
    {
        "author": "孫應時",
        "paragraphs": [
            "汩沒知何事，摧頹欲暮年。",
            "劍鳴長自匣，琴弄更須絃。",
            "落落心元在，星星髮可憐。",
            "與君三歎息，不忍話前賢。"
        ],
        "title": "答陳子序庠見貽  其二",
        "id": "a4107b22-6102-4d8b-9883-5b3a1ec72865"
    },
    {
        "author": "孫應時",
        "paragraphs": [
            "可人無俗韵，之子故清門。",
            "直節豫章後，高名唯室孫。",
            "早知文律令，還要學根原。",
            "逆旅能頻過，何妨坐達昏。"
        ],
        "title": "答陳子序庠見貽  其三",
        "id": "b990cbcc-045d-42e2-91ba-3f385dcdc52f"
    },
    {
        "author": "孫應時",
        "paragraphs": [
            "五世衣冠盛，吾鄉識故家。",
            "渥洼駒有種，和氏璧無瑕。",
            "了縣真談笑，還朝看咄嗟。",
            "天乎那可料，丹旐出京華。"
        ],
        "title": "挽王知復書監  其一",
        "id": "c1d3fab6-6eb6-4a9b-a0ad-34be3fcdafe8"
    },
    {
        "author": "孫應時",
        "paragraphs": [
            "飛橋壯吾邑，虹影麗高深。",
            "義不煩千室，功無措萬金。",
            "美哉承考意，偉矣濟時心。",
            "此段無窮盡，江聲共古今。"
        ],
        "title": "挽王知復書監  其二",
        "id": "0b012d4f-e0e7-4515-bb26-444cb0e091e0"
    },
    {
        "author": "孫應時",
        "paragraphs": [
            "公子三槐族，貧交五柳門。",
            "鄉閭雖不數，書劄屢相溫。",
            "前輩風流遠，時情勢利尊。",
            "哀哀埋玉樹，此意復誰論。"
        ],
        "title": "挽王知復書監  其三",
        "id": "acdf4668-0845-4b64-a81c-0818b2d27d71"
    },
    {
        "author": "孫應時",
        "paragraphs": [
            "愛子人情共，吾兒亦所憐。",
            "精神如欲可，門戶儻能傳。",
            "歸去隔千里，生來正一年。",
            "遥知晬盤側，王母意歡然。"
        ],
        "title": "小兒阿開周晬憶之有作",
        "id": "3f6605c3-3017-458e-b88d-819ab5ec6a42"
    },
    {
        "author": "孫應時",
        "paragraphs": [
            "赫赫中興佐，英風想大門。",
            "得交人物懿，喜見典刑存。",
            "拱立嚴諸父，躬行表後昆。",
            "世家今萬石，一代合推尊。"
        ],
        "title": "挽李中甫使君  其一",
        "id": "f4786feb-a1f2-4e65-ac8d-e580a7628b50"
    },
    {
        "author": "孫應時",
        "paragraphs": [
            "圭玉身無玷，春風物自熙。",
            "學非隨俗尚，心故有天知。",
            "里社成鄒魯，交游不惠夷。",
            "思君兼衆美，凋落使人悲。"
        ],
        "title": "挽李中甫使君  其二",
        "id": "e3023e2a-4a2d-4907-a0ce-811aa54df13b"
    },
    {
        "author": "孫應時",
        "paragraphs": [
            "發軔期行志，鳴琴最得民。",
            "淵魚何用察，桑雉本來馴。",
            "可歎雙旌暮，猶歌五袴新。",
            "誰爲良吏傳，吾欲表斯文。"
        ],
        "title": "挽李中甫使君  其三",
        "id": "0e2b1472-18fb-46c6-bf22-fc8d58009364"
    },
    {
        "author": "孫應時",
        "paragraphs": [
            "書卷平生事，篝燈靜夜分。",
            "韵鈞奏韓柳，黼黻補卿雲。",
            "不鄙頻揮麈，曾窺一運斤。",
            "詞人嗟不遇，地下早修文。"
        ],
        "title": "挽李中甫使君  其四",
        "id": "7004bbe5-a250-42db-9c20-7d7eccd53b5e"
    },
    {
        "author": "孫應時",
        "paragraphs": [
            "少日論心密，中年會面艱。",
            "相逢愈青眼，太息各蒼顔。",
            "離合窮通裏，悲歡夢寐間。",
            "蒙園歲寒約，秋草泣空山。"
        ],
        "title": "挽李中甫使君  其五",
        "id": "960eeceb-fb6b-48b5-9dab-1a3933b44e67"
    },
    {
        "author": "孫應時",
        "paragraphs": [
            "憶奉先人窆，深勤長者車。",
            "哀辭推傑作，虞主爲佳書。",
            "今日君仙去，秋陰我病餘。",
            "莫酬三施重，緘淚洒幽墟。"
        ],
        "title": "挽李中甫使君  其六",
        "id": "859a3cc5-2e60-4982-8dfa-3ffbf8f46e5d"
    },
    {
        "author": "孫應時",
        "paragraphs": [
            "志畧周公瑾，才名陸敬輿。",
            "可憐空老大，不敢問何如。",
            "松菊閒吟外，風波噩夢餘。",
            "諸公自臺省，吾復愛吾廬。"
        ],
        "title": "和答張衡仲  其一",
        "id": "ed5c5c06-e7d3-4766-9f04-5ad93d41fa2c"
    },
    {
        "author": "孫應時",
        "paragraphs": [
            "我方開竹徑，公肯屈籃輿。",
            "別去夢猶見，詩來錦不如。",
            "乾坤愁思裏，風月醉眠餘。",
            "會卜溪橋畔，鄰牆小結廬。"
        ],
        "title": "和答張衡仲  其二",
        "id": "064ae001-b106-4114-b409-d8fa4f7a47e7"
    },
    {
        "author": "孫應時",
        "paragraphs": [
            "蒲璧邦家重，蒼山道路深。",
            "剸裁知唾手，拊字勉勞心。",
            "通鑑家傳學，迂書坐右箴。",
            "故人情誼重，贈別比南金。"
        ],
        "title": "送司馬大亨赴遂昌宰",
        "id": "076ac20b-dc2c-435d-9cf5-4087a4198a4b"
    },
    {
        "author": "孫應時",
        "paragraphs": [
            "勝絕清涼寺，低迷德慶堂。",
            "崇阿納遐景，遺蹟想前王。",
            "豪傑兵戈後，風流翰墨場。",
            "憑欄意何極，歸鳥度斜陽。"
        ],
        "title": "清凉寺",
        "id": "3848c446-9041-4cc9-9f31-7bd96fd92923"
    },
    {
        "author": "孫應時",
        "paragraphs": [
            "前日巴東守，中朝涑水家。",
            "風規踵清白，牘奏述忠嘉。",
            "鼎鼎名逾重，堂堂髮未華。",
            "如何空疊組，不見海陵瓜。"
        ],
        "title": "挽司馬季若知郡  其一",
        "id": "b65c0ae5-c3e1-45eb-bdee-6c9e67f943d4"
    },
    {
        "author": "孫應時",
        "paragraphs": [
            "榘矱猶前輩，襟懷更古風。",
            "子孫娛謝傅，賓客愛山公。",
            "喬木千年思，晨星一瞬空。",
            "彬彬看祠事，盛德世無窮。"
        ],
        "title": "挽司馬季若知郡  其二",
        "id": "53f973d9-df8a-49a3-824a-b319fbea1505"
    },
    {
        "author": "孫應時",
        "paragraphs": [
            "越絕枌榆社，吳陵松竹間。",
            "相親逾骨肉，海見豁心顔。",
            "契闊今生死，蕭條舊往還。",
            "春風數行淚，吹度鏡湖山。"
        ],
        "title": "挽司馬季若知郡  其三",
        "id": "bc396d16-8c0b-4dc4-bef2-b8ac415c5cbf"
    },
    {
        "author": "孫應時",
        "paragraphs": [
            "夙昔青雲上，誰令鬢髮蒼。",
            "家聲唐祕監，墨妙漢中郎。",
            "牢落山林久，間關道路長。",
            "西風足清嘯，幾日上瞿唐。"
        ],
        "title": "送虞仲房赴潼川漕  其一",
        "id": "91a25735-c0a6-4a4a-8487-e26e1305cc42"
    },
    {
        "author": "孫應時",
        "paragraphs": [
            "保障平時計，遐民力未寬。",
            "梓潼將漕險，廊廟擇才難。",
            "江水東流急，秦山北顧寒。",
            "平沙八陣在，倚劍夕陽看。"
        ],
        "title": "送虞仲房赴潼川漕  其二",
        "id": "113e9625-d0ca-4c1b-84be-001236fdc62f"
    },
    {
        "author": "孫應時",
        "paragraphs": [
            "小隠橫溪勝，青山照眼高。",
            "芝蘭春滿痤，風雨醉揮毫。",
            "苦恨登門晚，深慚倒屣勞。",
            "公歸佩荷橐，肯問及蓬蒿。"
        ],
        "title": "送虞仲房赴潼川漕  其三",
        "id": "0c7f5657-0644-430d-9ff5-77fa988f09c9"
    },
    {
        "author": "孫應時",
        "paragraphs": [
            "巴蜀勞膚使，溪山隔歲華。",
            "一身知許國，萬里豈忘家。",
            "臘雪裝歸轡，春風閲禁花。",
            "君王定前席，不必賦長沙。"
        ],
        "title": "又寄潼川漕仲房  其一",
        "id": "7eaaf0ef-e524-4c26-a812-7dd66281f277"
    },
    {
        "author": "孫應時",
        "paragraphs": [
            "郡縣仍荒政，朝廷念遠方。",
            "向來傳詔札，不獨戒戎羌。",
            "帝德乾坤大，天聰日月光。",
            "邊防須至計，社稷倚安疆。"
        ],
        "title": "又寄潼川漕仲房  其二",
        "id": "b53af9c4-69ba-4f5c-b773-457730406625"
    },
    {
        "author": "孫應時",
        "paragraphs": [
            "鴻鴈天涯到，雲泥未闊疎。",
            "漢卿來子墨，秦殿識中書。",
            "欲作遼東獻，空慙楚地餘。",
            "寒蟲吟露草，此意合憐渠。"
        ],
        "title": "又寄潼川漕仲房  其三",
        "id": "4a0e1e1b-02a1-4045-b1ca-c0e675c14636"
    },
    {
        "author": "孫應時",
        "paragraphs": [
            "相看各華髮，舊學更何疑。",
            "世事幾反覆，人生半別熟。",
            "忍窮真有味，知命欲誰欺。",
            "我學陶元亮，君師榮啟期。"
        ],
        "title": "和諸葛行之",
        "id": "fbaef33c-5b9a-4c93-98d2-095b445d62e4"
    },
    {
        "author": "孫應時",
        "paragraphs": [
            "羈愁閲寒暑，歸夢耿晨昏。",
            "本意營三鬴，何如老一村。",
            "齒牙從世議，頂踵尚君恩。",
            "多謝知心友，相過得細論。"
        ],
        "title": "和答陳傳朋  其一",
        "id": "61a2b4a0-2c8a-4845-ab84-fd7e007a182c"
    },
    {
        "author": "孫應時",
        "paragraphs": [
            "別來如一日，話著又三冬。",
            "信斷悲鱗羽，情親憶駏蛩。",
            "非君詩律妙，奈我客愁濃。",
            "嘆息青雲器，誰能識仲容。"
        ],
        "title": "和答陳傳朋  其二",
        "id": "cf997686-ac11-4179-b187-738439155d0e"
    },
    {
        "author": "孫應時",
        "paragraphs": [
            "海內非無士，南中更有公。",
            "一門嚴禮範，十世篤儒風。",
            "不遇心何媿，雖亡道未窮。",
            "芝蘭今鼎盛，天必報陰功。"
        ],
        "title": "邵武李公晦方子佳士也以其祖澹軒先生呂之行實挽詩見示爲作八句",
        "id": "8b41156b-129c-4ff9-8412-c17592b415e8"
    },
    {
        "author": "孫應時",
        "paragraphs": [
            "客路雖萍梗，心交真弟兄。",
            "懸知有時別，何忍獨先行。",
            "綵服黄花酒，青雲白玉京。",
            "寒蟬正淒切，回首得忘情。"
        ],
        "title": "送張清叔主簿",
        "id": "68c6c8f4-cd21-4eea-9769-5ffc88a629e7"
    },
    {
        "author": "孫應時",
        "paragraphs": [
            "勇義千鈞力，虛懷萬物容。",
            "材名稱遠大，俊傑靄遊從。",
            "許可皆諸老，升聞到九重。",
            "惜哉言與位，大厦折喬松。"
        ],
        "title": "悼周堯夫  其一",
        "id": "32bb2024-9ed3-44ff-b2da-ded425088eaa"
    },
    {
        "author": "孫應時",
        "paragraphs": [
            "傾耳鄉評舊，登門恨末繇。",
            "公今成夢覺，人共泣川流。",
            "剡水陰功遠，山堂勝具留。",
            "喜觀雙玉樹，接武在英遊。"
        ],
        "title": "悼周堯夫  其二",
        "id": "a9261907-dd1b-4ad6-9209-5d0af7d8cbac"
    },
    {
        "author": "孫應時",
        "paragraphs": [
            "幼學蒙題品，童心託弟兄。",
            "過從十年足，悃款一家情。",
            "無力寬貧病，傳書隔死生。",
            "西風吹客淚，萬里寸心明。"
        ],
        "title": "挽諸葛壽之  其一",
        "id": "49a6e046-44b4-4fdf-b143-3069f819881c"
    },
    {
        "author": "孫應時",
        "paragraphs": [
            "人物殊高朗，交遊見直溫。",
            "蠅頭深故帙，麈尾富名言。",
            "憗不儀多士，猶令重一門。",
            "若耶溪上月，空復閉山村。"
        ],
        "title": "挽諸葛壽之  其二",
        "id": "04cd0ea9-4b44-4b83-8740-e0a21ecccdf2"
    },
    {
        "author": "孫應時",
        "paragraphs": [
            "命矣三年病，天乎百歲期。",
            "尸饔猶有母，傳業更無兒。",
            "便作平生盡，空多國士知。",
            "增光在金友，人得記塤箎。"
        ],
        "title": "挽諸葛壽之  其三",
        "id": "02df404a-8951-4631-bad1-0b0c056552ca"
    },
    {
        "author": "孫應時",
        "paragraphs": [
            "我里談耆舊，高門二百年。",
            "衣冠新族緒，龜筴故山川。",
            "家以儒相勵，公於志獨堅。",
            "九原疑不瞑，諸子更加鞭。"
        ],
        "title": "挽莫子晉丈  其一",
        "id": "04fc3e05-965f-4b4a-b9ff-196f63773b58"
    },
    {
        "author": "孫應時",
        "paragraphs": [
            "少日從諸老，丁年重一鄉。",
            "塤箎鳴正樂，蘭玉秀成行。",
            "坐客多匡鼎，途人說鄭莊。",
            "哀哀晚何事，衰病訖淒涼。"
        ],
        "title": "挽莫子晉丈  其二",
        "id": "94a54e83-c078-4283-9160-2aad86d63a57"
    },
    {
        "author": "孫應時",
        "paragraphs": [
            "吾父古君子，公家賢主人。",
            "一門常旅拜，三世極情親。",
            "遺事今誰問，知心莫重陳。",
            "上林烟草綠，千里倍傷神。"
        ],
        "title": "挽莫子晉丈  其三",
        "id": "2bf8fd85-22b7-4fcb-b644-d35279b56049"
    },
    {
        "author": "孫應時",
        "paragraphs": [
            "耆舊長庚月，斯人馬少游。",
            "平生自繩尺，方寸不戈矛。",
            "細細巾箱字，琅琅燈火秋。",
            "子孫森滿眼，賫志可無酬。"
        ],
        "title": "挽胡子瑞  其一",
        "id": "c1ab2547-e5f5-4814-8356-11953f1e030c"
    },
    {
        "author": "孫應時",
        "paragraphs": [
            "三十年間事，論交踵父兄。",
            "叩門時下榻，話舊各傷情。",
            "我亦華雙鬢，君仍隔九京。",
            "滯留違一慟，腸斷暮雲橫。"
        ],
        "title": "挽胡子瑞  其二",
        "id": "52a1ec1d-fed6-4977-8105-7f73817b33eb"
    },
    {
        "author": "孫應時",
        "paragraphs": [
            "詩酒平生事，風流六十翁。",
            "詞人尋鄭老，坐客愛車公。",
            "已惜漳濱卧，那堪冀北空。",
            "交情不論晚，爲子泣西風。"
        ],
        "title": "挽葉無咎  其一",
        "id": "d40e0717-4302-4f9c-8d6b-aa74b11a37a4"
    },
    {
        "author": "孫應時",
        "paragraphs": [
            "偃室多賓客，周南隔歲年。",
            "我窮甘悄悄，君義獨悁悁。",
            "病著心何壯，書來墨尚鮮。",
            "含桃餉時節，一念一悽然。"
        ],
        "title": "挽葉無咎  其二",
        "id": "739fdeda-cafc-4a56-b2f4-fbc7679a3504"
    },
    {
        "author": "孫應時",
        "paragraphs": [
            "天質全渾厚，鄉評獨老成。",
            "箕裘三葉盛，椿桂一時榮。",
            "賓席疑年少，官曹歎眼明。",
            "歸來江路永，那忍望銘旌。"
        ],
        "title": "挽先兄外舅施文子支使  其一",
        "id": "69ce405b-cf6f-4289-80df-759b262663dc"
    },
    {
        "author": "孫應時",
        "paragraphs": [
            "憶我元方在，欽公彥輔賢。",
            "艱難時款曲，孤寡共悲憐。",
            "契闊湖南幕，吁嗟絳縣年。",
            "杜門違一慟，緘淚五雲邊。"
        ],
        "title": "挽先兄外舅施文子支使  其二",
        "id": "2a8a76c3-6b92-452a-bda9-0783f09a3a34"
    },
    {
        "author": "孫應時",
        "paragraphs": [
            "我昔垂髫日，君來學雪齋。",
            "寧知重骨肉，借作老生涯。",
            "喜劇相過密，驚吁一病乖。",
            "平生此長別，雨淚獨傷懷。"
        ],
        "title": "挽沈雲夫",
        "id": "87f7ef57-c86d-49a1-9c3b-26a36a91706a"
    },
    {
        "author": "孫應時",
        "paragraphs": [
            "珍重通州守，凝香足燕清。",
            "海風喧夜永，江日盪春明。",
            "未廢青燈讀，應添白髮生。",
            "長沙休賦鵩，歸作漢公卿。"
        ],
        "title": "寄通州徐居厚使君  其一",
        "id": "42843f30-6a0c-4edd-88bf-dbfbca524dcd"
    },
    {
        "author": "孫應時",
        "paragraphs": [
            "久已安時論，狂因歎史才。",
            "及知前輩少，誰說過江來。",
            "日月閒難得，星霜老易催。",
            "陽秋百年事，作意莫遲回。"
        ],
        "title": "寄通州徐居厚使君  其二",
        "id": "60e104f8-e31e-45da-b9c4-05421a4cd3c6"
    },
    {
        "author": "孫應時",
        "paragraphs": [
            "宿草遂如許，吾誰作九原。",
            "堂堂那有此，凜凜尚能存。",
            "日落松風迥，天清霜氣暄。",
            "百年知己淚，洒淚欲何言。"
        ],
        "title": "哭沈叔晦墓",
        "id": "3448062b-cb01-4f9d-930c-a68bd7a15aa1"
    },
    {
        "author": "孫應時",
        "paragraphs": [
            "平生習主簿，涇渭極分明。",
            "學道深忘味，能詩新有聲。",
            "弈寧論勝負，琴不計虧成。",
            "獨怕春宵鴈，南來動別情。"
        ],
        "title": "用韵戲簡叔",
        "id": "e2006aa2-1b36-4299-8aa1-511ab02c94a9"
    },
    {
        "author": "孫應時",
        "paragraphs": [
            "畏暑裝行早，江村雞未鳴。",
            "林廬相遠近，河漢正縱橫。",
            "思眇關山迥，心依斗極明。",
            "小橋聊駐馬，流水有佳聲。"
        ],
        "title": "早行",
        "id": "51379182-dd12-4a26-9cfa-5da0350de441"
    },
    {
        "author": "孫應時",
        "paragraphs": [
            "棧險名天下，吾行信所聞。",
            "落虹橫絕壁，匹馬上浮雲。",
            "咫尺南北斷，毫釐生死分。",
            "誰令鍾鄧輩，十萬度秦軍。"
        ],
        "title": "入棧",
        "id": "f73ca26f-7406-4175-803f-352bedbd2cdf"
    },
    {
        "author": "孫應時",
        "paragraphs": [
            "竟作西江去，其如客思何。",
            "無情秋色老，不盡楚山多。",
            "且賦南蠻句，休懷下里歌。",
            "平生一柱觀，明日得經過。"
        ],
        "title": "客思",
        "id": "8e05dd4e-c09e-4bf0-8470-4b84dcd1959e"
    },
    {
        "author": "孫應時",
        "paragraphs": [
            "江近瞿唐急，沙從魚腹橫。",
            "千秋應有恨，八陣竟難平。",
            "望斷青煙晚，愁邊白鳥明。",
            "身微定何補，且復老躬耕。"
        ],
        "title": "八陣磧",
        "id": "c5c2a4cf-1678-4fff-ab86-8351d0c66f21"
    },
    {
        "author": "孫應時",
        "paragraphs": [
            "聞說東屯勝，詩仙有舊遊。",
            "茅齋深翠竹，石徑俯寒流。",
            "几杖千山月，鉏犂百頃秋。",
            "歸途客酹酒，句法儻堪求。"
        ],
        "title": "寄詠東屯",
        "id": "4ffb5958-ceb3-4d0e-b1c1-a0add3933881"
    },
    {
        "author": "孫應時",
        "paragraphs": [
            "野興偶所愜，勝遊聊一尋。",
            "雙臺隠空曲，萬竹護清深。",
            "嵐翠明巾屢，風香度笑吟。",
            "端能重載酒，盡日聽鳴琴。"
        ],
        "title": "和共父游青羊宮二首  其一",
        "id": "4a4c2fab-e740-487b-8c57-cc7b9875c38a"
    },
    {
        "author": "孫應時",
        "paragraphs": [
            "訪古未云已，會心良獨多。",
            "猶應趁風月，從此徧岷峨。",
            "萬里澹秋色，一江明暮波。",
            "他年問魚鳥，能復記相過。"
        ],
        "title": "和共父游青羊宮二首  其二",
        "id": "a9c3c21e-c60f-4b53-84ad-8d22495c7607"
    },
    {
        "author": "孫應時",
        "paragraphs": [
            "笑指西山去，縈紆傍水行。",
            "寒灘瀉清淺，古木映疎明。",
            "雪意垂垂合，川光莽莽平。",
            "蹔將塵事隔，已復動詩情。"
        ],
        "title": "出成都西郊",
        "id": "40cfe726-25c5-43e0-9e0b-a0d01b049508"
    },
    {
        "author": "孫應時",
        "paragraphs": [
            "獨客行愈遠，此兒真自癡。",
            "江流浩呼洶，棧路凜欹危。",
            "好鳥迎人處，凉風拂面時。",
            "山頭破茅驛，索筆又題詩。"
        ],
        "title": "自益昌爲武興之行",
        "id": "cd51f500-31d3-474c-b385-fd11344a4943"
    },
    {
        "author": "孫應時",
        "paragraphs": [
            "落照久未夕，斷雲低不飛。",
            "孤舟上水急，歸鳥度山微。",
            "蕭颯天涯鬢，淋浪醉後衣。",
            "憑欄一笑去，客夢轉頭非。"
        ],
        "title": "益昌僧寺靜境軒",
        "id": "49cab6c2-6dc3-4a29-81f6-7f9cc86ca466"
    },
    {
        "author": "孫應時",
        "paragraphs": [
            "北上武擔寺，南臨蜀錦園。",
            "風煙带城郭，禾黍半江村。",
            "今古本同夢，廢興那復論。",
            "惟應一坡竹，可共洗心言。"
        ],
        "title": "武擔山  其一",
        "id": "25bc0296-bdfc-42ae-be75-8a0b22bcd907"
    },
    {
        "author": "孫應時",
        "paragraphs": [
            "小飲不成醉，清談多所欣。",
            "秋聲摇落日，野色亂寒雲。",
            "心事長千載，腰圍更幾分。",
            "西風叢桂發，倚檻得相聞。"
        ],
        "title": "武擔山  其二",
        "id": "b303c204-a2cb-4791-bd31-25247259cc4f"
    },
    {
        "author": "孫應時",
        "paragraphs": [
            "西臺在何許，秋草暮雲間。",
            "十畝有餘竹，一窗無數山。",
            "望遠足離思，憂時多苦顔。",
            "相看終惜醉，更挈酒缾還。"
        ],
        "title": "武擔西臺和師文作",
        "id": "93279e75-cf25-4a51-9ec8-8a02070e0f0d"
    },
    {
        "author": "孫應時",
        "paragraphs": [
            "歸心極江海，秋夢著丘園。",
            "鷗鷺白蘋渚，牛羊黄葉村。",
            "古人真已遠，世事渺難論。",
            "想見陶元亮，觴來不得言。"
        ],
        "title": "武擔山感事  其一",
        "id": "84cfb2b3-42cf-46c4-bc9b-ce57289dfe78"
    },
    {
        "author": "孫應時",
        "paragraphs": [
            "客裏愁如積，朝來意亦欣。",
            "鳴階無宿雨，度隙有歸雲。",
            "且免泥盈尺，猶祈歲十分。",
            "中原念淮浙，不忍話傳聞。"
        ],
        "title": "武擔山感事  其二",
        "id": "a7fe33d2-e24d-42e1-8837-2077b84d359b"
    },
    {
        "author": "孫應時",
        "paragraphs": [
            "身不入蓮社，意非同漆園。",
            "閒來閲風物，歸去老山村。",
            "氣味故相許，淵源須細論。",
            "燈前秋夜永，未可付忘言。"
        ],
        "title": "武擔山感事  其三",
        "id": "962f4c32-6d8e-40e5-86a0-32602928b6c3"
    },
    {
        "author": "孫應時",
        "paragraphs": [
            "襟懷能坦坦，色笑更欣欣。",
            "似道黄叔度，草玄揚子雲。",
            "歸舟真已具，別袂不能分。",
            "歲月愁邊鴈，飛鳴報客聞。"
        ],
        "title": "武擔山感事  其四",
        "id": "e603dea9-0c94-471a-942e-35784b42a041"
    },
    {
        "author": "孫應時",
        "paragraphs": [
            "喜趁林泉約，來同櫻笋厨。",
            "綠陰濃欲滴，高竹靜相扶。",
            "山晚月先上，人歸鳥自呼。",
            "不辭拚一醉，此會兩年無。"
        ],
        "title": "冷副端招西郊賞櫻桃",
        "id": "b7397182-9ef1-4362-ac2d-9786477dca5e"
    },
    {
        "author": "孫應時",
        "paragraphs": [
            "今晨明客眼，桃杏照江紅。",
            "鳥哢蒼山曲，人聲翠竹中。",
            "獨遊空遠思，一笑負春風。",
            "便想荆州道，簪花醉渚宮。"
        ],
        "title": "新灘見桃杏書事",
        "id": "ec460f5f-fdde-4ca4-849f-4cedb1ee04a9"
    },
    {
        "author": "孫應時",
        "paragraphs": [
            "皛皛三江水，岹岹百尺樓。",
            "雲山接南詔，風景冠西州。",
            "徙倚乾坤大，徘徊歲月流。",
            "明朝悵回首，湖海一歸舟。"
        ],
        "title": "萬景樓三首用韵  其一",
        "id": "be33980e-b130-48e6-995c-a9a7e7f26a18"
    },
    {
        "author": "孫應時",
        "paragraphs": [
            "德潤連城璧，文工五鳳樓。",
            "不愁來蜀徼，政喜識荆州。",
            "世久欺儒素，人當問品流。",
            "平生郭有道，得共李公舟。"
        ],
        "title": "萬景樓三首用韵  其二",
        "id": "3b234d22-f5f5-498d-82d4-2ef006dc55a7"
    },
    {
        "author": "孫應時",
        "paragraphs": [
            "阮籍少青眼，元龍思卧樓。",
            "與君非俗士，爲我望神州。",
            "明月不可問，長江空自流。",
            "悠悠復何道，行止一虛舟。"
        ],
        "tags": [
            "长江"
        ],
        "title": "萬景樓三首用韵  其三",
        "id": "88ab6175-ea52-4440-9118-c08bd14fb9fa"
    },
    {
        "author": "孫應時",
        "paragraphs": [
            "白帝水雲暗，東屯燈火歸。",
            "春泥慳弊屐，山雨濕征衣。",
            "遠役諒難踐，勝情那得違。",
            "關城吏相笑，癡絕似君稀。"
        ],
        "title": "自東屯夜還舟中",
        "id": "17afcd83-80f5-4316-947e-3304ec530658"
    },
    {
        "author": "孫應時",
        "paragraphs": [
            "澤國寒初重，霜天晚自溫。",
            "孤舟一杯酒，斜月數家村。",
            "美睡聊相補，勞生得更論。",
            "燭湖疑在眼，燈火閉柴門。"
        ],
        "title": "舟宿莫城",
        "id": "5be4f874-0a3a-4074-a13a-2a2122c8d908"
    },
    {
        "author": "孫應時",
        "paragraphs": [
            "日落風更起，江頭船不行。",
            "淒涼大夫宅，蕭瑟故王城。",
            "一醉重樓晚，千秋萬古情。",
            "愁邊動寒角，夜久意難平。"
        ],
        "title": "阻風泊歸舟游浄衆寺",
        "id": "4d76a7be-7bf9-4a74-b5e5-bcd2e84549fb"
    },
    {
        "author": "孫應時",
        "paragraphs": [
            "風聲捲蘆竹，雪意滿江天。",
            "水落石可數，沙寒鷗自眠。",
            "回頭渺城郭，留眼寄山川。",
            "老去重來否，吟餘一惘然。"
        ],
        "title": "道中寄同舍  其一",
        "id": "a45ad94f-2a13-4f50-aa7e-1c02fb6f0a8d"
    },
    {
        "author": "孫應時",
        "paragraphs": [
            "山色忽相送，江流不作聲。",
            "別懷初酒醒，病骨更寒侵。",
            "一笑已昨夢，百年明此心。",
            "故人應念我，數肯寄嘉音。"
        ],
        "title": "道中寄同舍  其二",
        "id": "2c1ef6f2-c9d1-4a60-8f40-2f52e8cbcc96"
    },
    {
        "author": "孫應時",
        "paragraphs": [
            "相遇吳陵日，如登單父臺。",
            "了知心尚在，不忍首重回。",
            "明月人千里，春風酒一杯。",
            "緘詩憑驛使，持當嶺頭梅。"
        ],
        "title": "寄李允蹈",
        "id": "9a11be21-2059-43ef-bcf9-e8ad315ea5e1"
    },
    {
        "author": "孫應時",
        "paragraphs": [
            "山郡寒仍少，江村晚易昏。",
            "梅花渾雪色，樹影半雲根。",
            "遠役竟何事，壯懷誰與論。",
            "布帆無恙在，長嘯下荆門。"
        ],
        "title": "舟中晚思",
        "id": "048c45ee-a703-4c33-9b01-8f6ce73f8f41"
    },
    {
        "author": "孫應時",
        "paragraphs": [
            "萬里錦官城，經年託友生。",
            "笑談元不數，心迹故難并。",
            "別酒梅花粲，追途江月明。",
            "書來猶繾綣，三歎故人情。"
        ],
        "title": "寄王明叔提幹  其一",
        "id": "9dbfbd05-0646-41a0-8d87-5c87cfd2676d"
    },
    {
        "author": "孫應時",
        "paragraphs": [
            "我去日以遠，君留誰與居。",
            "難忘疇昔意，故有聖賢書。",
            "窗几深瀟洒，塵埃痛掃除。",
            "入官紛萬事，濠上有游魚。"
        ],
        "title": "寄王明叔提幹  其二",
        "id": "6ab6d820-7478-4886-a543-18a159a98595"
    },
    {
        "author": "孫應時",
        "paragraphs": [
            "又別吾廬去，從今復幾回。",
            "宦情真漫爾，世路亦悠哉。",
            "事業魚千里，文章水一不。",
            "公田定難必，早擬賦歸來。"
        ],
        "title": "三月八日挈家赴官常熟",
        "id": "c4eec0df-6e5c-417c-ac22-ab89d4cf77fa"
    },
    {
        "author": "孫應時",
        "paragraphs": [
            "佳節强人意，清樽洗俗愁。",
            "乍收桐葉雨，放出菊花秋。",
            "眼底山川勝，吟邊草樹幽。",
            "西風還正帽，一笑憶荆州。"
        ],
        "title": "九日偕同寮至破山還飲誓清亭是日早雨尋霽自余至官三見菊花節常會於誓清因成二詩志之  其一",
        "id": "5abf71cc-6432-4455-ac1b-ba7dff8fadfa"
    },
    {
        "author": "孫應時",
        "paragraphs": [
            "九日仍良宴，三年記此亭。",
            "寒花還粲粲，衰鬢轉星星。",
            "薄宦驚離合，浮生任醉醒。",
            "明年應話我，千里越山青。"
        ],
        "title": "九日偕同寮至破山還飲誓清亭是日早雨尋霽自余至官三見菊花節常會於誓清因成二詩志之  其二",
        "id": "0f726710-d885-474a-8e4a-1a1de55b0afe"
    },
    {
        "author": "孫應時",
        "paragraphs": [
            "官似南昌隠，人傳東野詩。",
            "才優解牛刃，筆妙畫沙錐。",
            "談笑千人敵，飛勝萬里期。",
            "大門香一炷，他日看揚眉。"
        ],
        "title": "送別舜卿少府  其一",
        "id": "a9089ced-ca05-4bb3-b546-c5fcdfc89253"
    },
    {
        "author": "孫應時",
        "paragraphs": [
            "人道琴川上，年來聚德星。",
            "端能幾日月，已復散雲萍。",
            "老我頭先白，期君眼最青。",
            "時能遣佳句，千時慰林坰。"
        ],
        "title": "送別舜卿少府  其二",
        "id": "ef6ef82e-0731-494f-a18c-df8514c8da7e"
    },
    {
        "author": "孫應時",
        "paragraphs": [
            "今日崔斯立，先門蘇少公。",
            "九流清似鏡，一坐凜生風。",
            "傾蓋難爲別，揮毫記所蒙。",
            "琳琅誰具薦，早獻大明宮。"
        ],
        "title": "送蘇贊府梵滿秩",
        "id": "f0e7d6d3-f7f0-4887-babc-ec339f9857eb"
    },
    {
        "author": "孫應時",
        "paragraphs": [
            "萬里來還去，能忘問啟居。",
            "休尋弔湘賦，早就過江書。",
            "身健何妨晚，名高勿苦疎。",
            "房湖風雨榻，獨夜意何如。"
        ],
        "title": "寄孫正字",
        "id": "d0d50727-10de-486e-b6c5-86238790a901"
    },
    {
        "author": "孫應時",
        "paragraphs": [
            "老與春無分，慵於世轉疎。",
            "不陪年少飲，久絕故人書。",
            "筆研蛛絲底，家山蝶夢餘。",
            "海棠花正發，風雨定何如。"
        ],
        "title": "春日書事",
        "id": "9cbfa561-a381-4d82-ad31-63689bce3abe"
    },
    {
        "author": "孫應時",
        "paragraphs": [
            "俯仰三年夢，差池萬里歸。",
            "雙魚蒙記憶，五馬慶光輝。",
            "且說還家樂，休論與世違。",
            "平生歲寒約，搔首重依依。"
        ],
        "title": "新毗陵守王立之書來以詩答之蜀中同寮也",
        "id": "5ad82faa-ca36-4b11-b08f-190fa4c42e67"
    },
    {
        "author": "孫應時",
        "paragraphs": [
            "衡宇歸來後，缾儲不願餘。",
            "興公遂初賦，叔夜絕交書。",
            "已怯傷弓翼，猶歡涸澈魚。",
            "春風到蘭室，隠几正如如。"
        ],
        "title": "和答周次山送行  其一",
        "id": "c29fcb01-f5e2-4111-8df9-da872a37c00f"
    },
    {
        "author": "孫應時",
        "paragraphs": [
            "我失從君別，君應話我歸。",
            "親年渾鶴髮，家具只牛衣。",
            "耳不關時論，心知悟昨非。",
            "晨羞何所欠，菜甲雨新肥。"
        ],
        "title": "和答周次山送行  其二",
        "id": "c51fc7ee-5ea3-4341-9660-582a7d8d3175"
    },
    {
        "author": "孫應時",
        "paragraphs": [
            "籍甚多聞友，非徒一字師。",
            "可人徐孺子，愛客鄭當時。",
            "苦意頻携酒，相過共話詩。",
            "瓊瑶何日報，松竹歲寒期。"
        ],
        "title": "和答周次山送行  其三",
        "id": "ba816922-ebdf-4260-8b47-7d6675004c51"
    },
    {
        "author": "孫應時",
        "paragraphs": [
            "海內標元禮，毫端跨子長。",
            "學如開武庫，材可壯明堂。",
            "憂患雙蓬鬢，功名一郡章。",
            "汗青須好傳，公死未應亡。"
        ],
        "title": "挽徐居厚寺簿  其一",
        "id": "9c525102-0d90-45a8-9785-23022fb5b7b4"
    },
    {
        "author": "孫應時",
        "paragraphs": [
            "始見偏何晚，新知不太深。",
            "書來渾一束，情厚有兼金。",
            "悄悄中宵別，哀哀萬古心。",
            "有懷終掛剣，雪涕獨難禁。"
        ],
        "title": "挽徐居厚寺簿  其二",
        "id": "745d82cb-2f1a-4aed-a16e-e77d376c7571"
    },
    {
        "author": "孫應時",
        "paragraphs": [
            "越絕佳巖壑，由來說剡中。",
            "風流應未遠，人物正推公。",
            "遽作辰龍夢，真疑冀馬空。",
            "慶源端有屬，列戟看西東。"
        ],
        "title": "挽周南夫寺簿  其一",
        "id": "48c104eb-985c-4e84-badc-b9305f31ebf4"
    },
    {
        "author": "孫應時",
        "paragraphs": [
            "袖手何淹久，神情愈澹然。",
            "琴書消永日，齒髮任流年。",
            "落落平生事，區區九寺聯。",
            "時人空歎息，寧足盡公賢。"
        ],
        "title": "挽周南夫寺簿  其二",
        "id": "a7738081-0010-4954-afd6-772adf6dabb3"
    },
    {
        "author": "孫應時",
        "paragraphs": [
            "早歲儒風唱，中年德望尊。",
            "行藏真玉潔，容色自春溫。",
            "天與清名賸，人欽大雅存。",
            "寥寥今孰繼，積慶在于門。"
        ],
        "title": "挽周南夫寺簿  其三",
        "id": "2f19acd1-7984-4e3e-aacb-8fee8349473a"
    },
    {
        "author": "孫應時",
        "paragraphs": [
            "獄寺平反助，儀曹簿正明。",
            "嘉猷新入告，天語重恩榮。",
            "起滯方如此，論功百未成。",
            "茫茫天理昧，歎惜恨難平。"
        ],
        "title": "挽周南夫寺簿  其四",
        "id": "0b6ba1c2-7ef9-4d77-9175-046cb26c31aa"
    },
    {
        "author": "孫應時",
        "paragraphs": [
            "少學真山立，中年久陸沉。",
            "斗牛光淡蕩，湖海氣雄深。",
            "晚節儲邊策，平生許國心。",
            "嗚呼死諸葛，松柏坐蕭森。"
        ],
        "title": "挽方躬明運使  其一",
        "id": "31f71452-045a-4a06-b214-5af13b3f9db9"
    },
    {
        "author": "孫應時",
        "paragraphs": [
            "經濟書生意，功名世路難。",
            "三言能有虎，一簣不成山。",
            "春雨淮田沃，秋風楚塞單。",
            "空餘公論在，往事杳誰攀。"
        ],
        "title": "挽方躬明運使  其二",
        "id": "99a8b84d-251b-4868-bb4c-13a7da2a51fd"
    },
    {
        "author": "孫應時",
        "paragraphs": [
            "樂易無畦畛，寬平不細苛。",
            "人才隨世狹，時望獨公多。",
            "獻納開丹禁，風神照紫荷。",
            "誰令終遠外，百歲轉蓬科。"
        ],
        "title": "挽錢仲耕運使  其一",
        "id": "5f234dd5-12aa-43c5-ba59-51e9a89743ad"
    },
    {
        "author": "孫應時",
        "paragraphs": [
            "瀕海安鹽筴，潢池息盜兵。",
            "上常高計畫，公不謂功名。",
            "惻怛憂民志，驅馳報國情。",
            "雙溪最遺愛，歌頌未收聲。"
        ],
        "title": "挽錢仲耕運使  其二",
        "id": "9dab5c98-60f4-4c1f-b2b0-e16aafc511c2"
    },
    {
        "author": "孫應時",
        "paragraphs": [
            "族廩規模大，鄉評德義尊。",
            "家傳忠孝舊，國頼典刑存。",
            "曷不登三壽，嗟誰起九原。",
            "晚生長自恨，早失拜龍門。"
        ],
        "title": "挽錢仲耕運使  其三",
        "id": "7532ebde-1737-436d-88e5-508e371fae2f"
    },
    {
        "author": "孫應時",
        "paragraphs": [
            "人物今能幾，公才誰不如。",
            "時情容見嫉，天意亦成虛。",
            "千載格心學，平生流涕書。",
            "一言終不吐，寒日閉幽墟。"
        ],
        "title": "挽沈叔晦國錄  其一",
        "id": "3dd20f22-9bb2-4dec-885b-fded7c028eb8"
    },
    {
        "author": "孫應時",
        "paragraphs": [
            "庭諍汲長孺，官師蕭望之。",
            "士能令國重，吾意匪公誰。",
            "朱紱江湖遠，蒼顔疾病衰。",
            "堂堂竟如此，造物爾胡爲。"
        ],
        "title": "挽沈叔晦國錄  其二",
        "id": "3dd53909-5474-4326-8142-c26e41c3e67e"
    },
    {
        "author": "孫應時",
        "paragraphs": [
            "請益從公久，忘年愛我深。",
            "龍阿星斗氣，梅竹雪霜心。",
            "回首南湖侶，傷懷流水音。",
            "九原那可作，千里坐悲吟。"
        ],
        "title": "挽沈叔晦國錄  其三",
        "id": "624b5000-9b8a-4f4a-9b35-ca004cc0320f"
    },
    {
        "author": "孫應時",
        "paragraphs": [
            "歎息經綸策，山林棄此翁。",
            "獨餘平日事，全見古人風。",
            "蘭玉家庭美，詩書歲晚功。",
            "閭門他日過，人說漢于公。"
        ],
        "title": "挽劉宣義  其一",
        "id": "2104e433-8ea7-41a8-b9f0-d4f49063670d"
    },
    {
        "author": "孫應時",
        "paragraphs": [
            "令子論交重，三年爲此來。",
            "儀容親几杖，笑語侍尊罍。",
            "今日臨歸路，傷心哭夜臺。",
            "善人常罕見，寧獨爲公哀。"
        ],
        "title": "挽劉宣義  其二",
        "id": "eabdfb49-599d-4ae7-9c5c-eb1ecae06ad8"
    },
    {
        "author": "孫應時",
        "paragraphs": [
            "書史平生好，山林歲晚心。",
            "逸才逢世偶，清譽服人深。",
            "有子能攀桂，傳家匪遺金。",
            "佳城合雙劍，松柏舊蕭森。"
        ],
        "title": "挽應宣義",
        "id": "f290adab-fc04-4647-a6d3-364b2cadc4a3"
    },
    {
        "author": "孫應時",
        "paragraphs": [
            "禹跡乾坤舊，堯天日月新。",
            "龍躔臨丙午，鳳曆首庚辰。",
            "卦直三陽泰，時通萬物屯。",
            "暖音鳴嶰律，淑氣鼓鴻鈞。",
            "奕葉炎精旺，重光帝位真。",
            "昌期周一紀，正統接千春。",
            "盛事當今最，閎休受命申。",
            "慈皇躋八秩，天子壽雙親。",
            "寶冊尊名衍，璇霄慶典陳。",
            "昕朝移警蹕，法仗翼簪紳。",
            "晴日明黄道，和風度紫宸。",
            "歡聲擁都市，喜色動君臣。",
            "陛戟三呼迥，簫韶九奏均。",
            "玉巵前肅穆，天語聽溫淳。",
            "拜舞班行退，郵傳詔令諄。",
            "豐章加等列，曠澤浹兵民。",
            "三殿承顔邃，重孫奉酒頻。",
            "歡娛留晷景，跪起用家人。",
            "禮樂清都表，輝華率土濱。",
            "儀刑知子職，命賜侈君仁。",
            "即事論今昔，儲祥軼混淪。",
            "陶姚非與子，文武尚臣辛。",
            "笑樂徒夸漢，規爲陋襲秦。",
            "大安慙養志，西內益傷神。",
            "孰與深慈孝，昭哉絕配鄰。",
            "內朝兼燕喜，視膳極常珍。",
            "家法長忠厚，淵衷愈畏寅。",
            "廟郊歆悅豫，宗社鞏持循。",
            "世已歌天保，皇應感召旻。",
            "百年餘蠱弊，一日待經綸。",
            "讎敵終禽馘，神州復廣輪。",
            "莫留毫髮恨，作頌勒堅珉。"
        ],
        "title": "上皇八十慶壽赦書至海陵敬成三十二韵",
        "id": "4a1921bf-77e0-4a00-ac85-19ddbe010b25"
    },
    {
        "author": "孫應時",
        "paragraphs": [
            "聲迹周行舊，人門漢相延。",
            "謝宗康樂在，阮姪仲容賢。",
            "文獻羣公側，風流晚輩先。",
            "天資超瑑玉，心量極澄淵。",
            "世故雖遊刃，榮途獨緩鞭。",
            "風霜飽經歷，歲月起聯翩。",
            "奏牘留天聽，鳴鑣拜日邊。",
            "一麾紆郡組，兩地冠淮壖。",
            "巢塢江湖會，吳陵海澤偏。",
            "陽公優撫字，山甫重蕃宣。",
            "秋月滄浪底，春風草木前。",
            "近名辭赫赫，直道守平平。",
            "襦袴歌千里，絲綸錫九天。",
            "別帆催入覲，祖席歎登仙。",
            "詳試諳馮翊，深褒屬潁川。",
            "徑須持紫橐，應不墜青氈。",
            "世道千齡遠，人情百慮牽。",
            "關心眷河雒，努力補陶甄。",
            "窶迹來蓬篳，微芳託蕙荃。",
            "一枝容吏隠，三鬴慰親年。",
            "借寇知難請，依劉敢自憐。",
            "鑪錘思舊物，倘問及林泉。"
        ],
        "title": "送朱仲微使君赴闕",
        "id": "d6e7e7f1-dc1c-462d-a445-06a4d2a56108"
    },
    {
        "author": "孫應時",
        "paragraphs": [
            "黟水衣冠盛，汪程甲一州。",
            "世賢鍾上壽，家範襲芳休。",
            "右府尊章重，嬪閨法度修。",
            "蘋蘩祗祀事，枌堇媚肴羞。",
            "勤約饒經理，慈祥徧撫柔。",
            "齊眉友琴瑟，斷織戒箕裘。",
            "郗桂遇輝赫，潘輿飽宦游。",
            "金章嚴侍膝，綵服稱遨頭。",
            "疊嶂雙溪曉，千巖萬壑秋。",
            "平反間笑語，燕喜溢歌謳。",
            "九秩童顔在，三朝寵渥稠。",
            "一毫寧復憾，五福更誰儔。",
            "鸞影合塵鑑，龍藏樂故丘。",
            "高門餘善慶，衮衮正公侯。"
        ],
        "title": "挽汪克之給事母程夫人",
        "id": "7a7c70b8-6001-494a-a3af-bf11482b5c93"
    },
    {
        "author": "孫應時",
        "paragraphs": [
            "旭旦羣陰豁，春陽萬壑融。",
            "八荒雙眼界，千聖一家風。",
            "不必尋玄妙，寧須泥苦空。",
            "本來無見解，何處覓神通。",
            "穀粟饑爲藥，雷霆聽或聾。",
            "鳶魚均自適，虎鼠竟誰雄。",
            "軒冕因時貴，簞瓢有命窮。",
            "詩書休發冢，談笑任關弓。",
            "陶令琴三弄，徐公酒一中。",
            "浮雲容易改，明月古今同。",
            "上達真無累，纖瑕早自攻。",
            "論心逢益友，刮目慶新功。",
            "臺閣須公子，山林付老翁。",
            "歲寒尋此話，一笑燭湖東。"
        ],
        "title": "趙仲禮示達菴唱酬次韵",
        "id": "42c2717c-5c17-4718-b8ec-7d535b6a00c7"
    },
    {
        "author": "孫應時",
        "paragraphs": [
            "元祐人何負，黄郎昔此居。",
            "江山愁思裏，風景醉吟餘。",
            "問俗夸遺事，開荒想舊廬。",
            "巖姿自奇怪，谷響故清虛。",
            "鳥語傳沽酒，猿吟憶荷鋤。",
            "文章喧宇宙，談笑狎樵漁。",
            "小德長携杖，元明闕寄書。",
            "生涯竟流落，謗譽久乘除。",
            "士固難逃世，天寧獨困渠。",
            "朝廷重日月，河雒痛丘墟。",
            "事往真云已，神遊信所於。",
            "溪名雖發越，林影尚蕭疎。",
            "佳致歸商畧，成規易補苴。",
            "春堤要楊柳，夏渚待芙蕖。",
            "名勝新開府，風流得貳車。",
            "追遊方自此，雅尚不愁予。",
            "天際歸舟遠，江干摻袂初。",
            "明年記狂客，萬里報何如。"
        ],
        "title": "陪戎州范守閻倅飲涪翁溪紀事",
        "id": "4378c96e-ee41-42a4-abcd-c1ffac1347c7"
    },
    {
        "author": "孫應時",
        "paragraphs": [
            "家學今三世，儒流甫七人。",
            "生涯元窶悴，存沒幾酸辛。",
            "父幹真吾責，孫枝見汝新。",
            "提携從總丱，成長及冠巾。",
            "幸有源流正，應先器質醇。",
            "緒餘雖耳染，緣飾匪天真。",
            "黄卷心懷古，青燈坐達晨。",
            "定無錢使鬼，當見筆如神。",
            "科目誠沿襲，朝家重選掄。",
            "桂分清夜月，花趁曲江春。",
            "此日雲霄路，他年柱石臣。",
            "成功期濟世，私喜固榮親。",
            "俗薄堪長笑，才輕不自珍。",
            "胮肛誇小技，屑窣較微塵。",
            "努力初濡翰，馳心謹問津。",
            "利名卑汲汲，教誨實諄諄。",
            "莫濫齊庭吹，空慙越里顰。",
            "裁詩不盡意，持付合書紳。"
        ],
        "title": "祐姪初赴鄉舉吾家讀書三世至此姪纔七人作十八韵誨之",
        "id": "82118348-6ff7-4dfc-bde8-21dd8a6a9627"
    },
    {
        "author": "孫應時",
        "paragraphs": [
            "凶年滿目竈無烟，糴貴家貧且鬻田。",
            "雖暫憂饑茅屋下，終期射策玉墀前。",
            "文辭華實宜撐腹，際運窮通一任天。",
            "有志會須能卒事，豈令久困握空拳。"
        ],
        "title": "恭和家大人鬻田訓子詩韵",
        "id": "80cbd37e-9952-45f0-8b4b-24b3dfe3a29f"
    },
    {
        "author": "孫應時",
        "paragraphs": [
            "乍晴天宇瑩無塵，短策輕衫發興新。",
            "過鳥一聲如勸客，青山萬疊總迎人。",
            "回頭便與氛埃隔，入眼真於水石親。",
            "盡意登臨休計日，此行端不負芳春。"
        ],
        "title": "二月二十五日同趙景孟胡晉遠遊四明山",
        "id": "84ee03dd-1699-4647-b1b6-b7a753ec44bc"
    },
    {
        "author": "孫應時",
        "paragraphs": [
            "萬杉夾道磴千盤，巖水溪風徹骨寒。",
            "坐久雲煙過庭角，睡餘星斗轉闌干。",
            "登臨不盡山川險，景物無窮世界寬。",
            "會得人生安樂法，不須禪板與蒲團。"
        ],
        "title": "杖錫山",
        "id": "216442b8-bd69-4d38-ad9d-bb288207325f"
    },
    {
        "author": "孫應時",
        "paragraphs": [
            "倦行白雨翠雲中，投宿禪房聽曉鐘。",
            "彈壓山川詩未老，留連巖壑興何濃。",
            "回看塵世頻三歎，上徹天關更幾重。",
            "徑欲乘風此仙去，時時笙鶴下前峰。"
        ],
        "title": "和景孟宿山中",
        "id": "ccea16c2-848a-4014-a562-a0a9a1272d71"
    },
    {
        "author": "孫應時",
        "paragraphs": [
            "劉樊蟬蛻此登仙，老木當年已插天。",
            "玉骨半枯猶秀潤，蒼皮新長已榮鮮。",
            "蟠桃時熟三千歲，銅狄重摩五百年。",
            "化鶴未歸山寂寂，徘徊誰與問因緣。"
        ],
        "title": "登仙木",
        "id": "a6765e94-1df3-48a6-9a3f-ed0170c15bbc"
    },
    {
        "author": "孫應時",
        "paragraphs": [
            "翛然身在妙高峰，下有雷霆走白龍。",
            "已覺仙風換肌骨，更無塵土到心胸。",
            "悠悠今古三千劫，莽莽山川幾萬重。",
            "雲北雲南一長嘯，爲留餘響振巖松。"
        ],
        "title": "和景孟山行",
        "id": "56863275-0f04-4ca4-a963-ada5a04206a5"
    },
    {
        "author": "孫應時",
        "paragraphs": [
            "絕壑高崖面面雄，一峰孤起白雲中。",
            "山連飛瀑斜通寺，人在危亭半倚空。",
            "把酒登臨非易得，題詩摹寫最難工。",
            "誰知妙意無窮盡，都在幽人一笛風。"
        ],
        "title": "雪竇妙高峰詩",
        "id": "9cefcd6f-0c92-4d46-a85b-0ef5c3553efe"
    },
    {
        "author": "孫應時",
        "paragraphs": [
            "瓜熟青門好去官，此身如繫欲行難。",
            "望隨鴻鴈春風北，夢繞庭闈夜月寒。",
            "即是抱琴歸栗里，未能騎馬向長安。",
            "蕭條甘旨應無計，好在藜羹日厭餐。"
        ],
        "title": "尉黄巖任滿家大人先歸作詩以示恭次元韵",
        "id": "2e481954-8b84-4b68-b2c0-cd3bd8bb9fd0"
    },
    {
        "author": "孫應時",
        "paragraphs": [
            "扁舟祖餞出西陵，千里經行小作程。",
            "樽俎笑談多雅故，江湖霜日久晴明。",
            "只今斗室寒廳夜，任聽回風急雪聲。",
            "天報雙親占後福，絕交何畏孔方兄。"
        ],
        "title": "恭次家大人初抵海陵官舍元韵  其一",
        "id": "f48fa393-0ea8-45b2-afab-19c92d4f0044"
    },
    {
        "author": "孫應時",
        "paragraphs": [
            "灌園何必學於陵，吾事胸中有準程。",
            "三鬴宦游甘寂寞，百年心迹定分明。",
            "逍遥朱墨塵埃外，娛戲文章金石聲。",
            "侍奉親闈有餘樂，不慙宜弟更宜兄。"
        ],
        "title": "恭次家大人初抵海陵官舍元韵  其二",
        "id": "71abe564-ed9e-4f69-b94c-043c647fd686"
    },
    {
        "author": "孫應時",
        "paragraphs": [
            "風饕雪虐苦侵陵，已免寒舟問水程。",
            "葦屋虛簷交夜氣，邊城疎鼓逗天明。",
            "囊空尚可充饑色，官冷何妨遠市聲。",
            "且辦新篘供一笑，竹君清絕對梅兄。"
        ],
        "title": "恭次家大人初抵海陵官舍元韵  其三",
        "id": "55bd823e-351d-4c5e-8dbe-ab39fe8c1773"
    },
    {
        "author": "孫應時",
        "paragraphs": [
            "恭承弧矢射芳晨，三紀風光又一春。",
            "深喜團圞娛父母，何當合沓燕賓親。",
            "百年好共成門戶，千萬寧憂欠宅鄰。",
            "滿酌期兄增壯志，相携平步上星辰。"
        ],
        "title": "仲兄生日家大人作詩恭次元韵",
        "id": "7c072697-33a1-40cd-b609-e052f7707dac"
    },
    {
        "author": "孫應時",
        "paragraphs": [
            "少日胸中萬丈虹，著書老尚有新功。",
            "同鄉我惜知君晚，善士天胡賦此窮。",
            "無槨去年悲孔鯉，有家何地客梁鴻。",
            "秋風蕭瑟行吟裏，應有中郎識爨桐。"
        ],
        "title": "邑人李子寬公綽以所著十說及論孟解相示極有可敬而老且貧只一子又喪之遂爲無告之民復以詩見投覽之悽然贈以八句",
        "id": "e74f5038-3a3c-4359-8cd8-daef6973791b"
    },
    {
        "author": "孫應時",
        "paragraphs": [
            "浮雲富貴適堪憐，烈士襟期定不然。",
            "拭目去爲三島客，此心莫負九重天。",
            "雖云小草容同味，敢與昌陽較引年。",
            "下直如尋故人夢，書來同我釣魚船。"
        ],
        "title": "用韵贈李恭父",
        "id": "1d2041cf-7eb8-42ff-82bf-a5268bf917db"
    },
    {
        "author": "孫應時",
        "paragraphs": [
            "鐵馬橫戈三十秋，天涯肯忘舊交遊。",
            "看君材氣萬人敵，何日關河一戰收。",
            "判把身心專報國，不憂骨相晚封侯。",
            "尊前感動書生恨，聽說當年下宿州。"
        ],
        "title": "贈策選軍將張仲舉其父故居吾鄉與先君游也",
        "id": "470c994d-cd97-489a-9eab-44d247d488bc"
    },
    {
        "author": "孫應時",
        "paragraphs": [
            "軒然意氣决浮雲，見子真堪辟楚氛。",
            "未許坐馳能萬里，故應守約對三軍。",
            "磨礲心事須經歷，斟酌人情有見聞。",
            "且辦工夫成郢質，可無老手爲揮斤。"
        ],
        "title": "贈杜子真",
        "id": "0a6bc064-4353-46ba-96e2-d7080c73731f"
    },
    {
        "author": "孫應時",
        "paragraphs": [
            "閩嶺淮堧憶細侯，更煩東作謝公州。",
            "清規已出百城上，仁氣便銷千里愁。",
            "好去綵衣娛壽斚，歸來紫橐奉宸旒。",
            "馬前鴈蕩風煙裏，幾許新詩答素秋。"
        ],
        "title": "送趙舜臣知溫州",
        "id": "7cb0a92a-5af4-48c3-b2bf-a02e4cf49c13"
    },
    {
        "author": "孫應時",
        "paragraphs": [
            "分手三年不易逢，一觴淮海酹西風。",
            "書生君獨憂當世，末路人誰識此翁。",
            "故國青山愁夜鶴，孤舟白髮映秋蓬。",
            "歸歟束縛公車疏，努力豚蹄祝歲豐。"
        ],
        "title": "黄巖鄭瀛子仙弱冠入太學五上書論時事以直聞於時老猶不衰客游海陵館於余一月乃去作詩送之鄭方謀少官田故有章末之戲",
        "id": "8b0b6001-21e7-4d4c-83ae-e861695029a3"
    },
    {
        "author": "孫應時",
        "paragraphs": [
            "去去瀛洲蛻骨仙，舊游還似九江傳。",
            "塵埃下視三千界，文字勤追二百年。",
            "宦達有時聊爾耳，才難自古不其然。",
            "臨分更吐平生話，有底閒愁到酒邊。"
        ],
        "title": "和答吳尉俞灝商卿見贈因用韵送行",
        "id": "08ae00e9-528c-4dd3-9f2d-0997fb67a117"
    },
    {
        "author": "孫應時",
        "paragraphs": [
            "巾山秋思俯晴江，樽酒懷人惜異邦。",
            "千里誰能携客枕，一燈還此對寒窗。",
            "聖門莫忘心期遠，文鼎何妨筆力扛。",
            "去去成名深自警，白雲飛處倚門雙。"
        ],
        "title": "送池子文",
        "id": "a495219d-89a4-4af4-8e47-624db2e2b686"
    },
    {
        "author": "孫應時",
        "paragraphs": [
            "近識城南吳市仙，千巖活句得真傳。",
            "令人向壁卧三日，悔我讀書空十年。",
            "樽酒細論還得否，風帆欲去獨依然。",
            "從今千里清秋夢，長在高山流水邊。"
        ],
        "title": "再和商卿",
        "id": "68373093-edd4-4650-9810-215d0c787751"
    },
    {
        "author": "孫應時",
        "paragraphs": [
            "城上西風草欲霜，登臨聊不負重陽。",
            "江山遠近秋容老，雲樹參差野意長。",
            "一笑四人真莫逆，百年此會定難忘。",
            "不妨小學陶公醉，籬下寒花恰半香。"
        ],
        "title": "九日與沈叔晦季文王仲舉登鄞城",
        "id": "96f4c149-c348-4463-9f91-d236e0b8e6eb"
    },
    {
        "author": "孫應時",
        "paragraphs": [
            "中興尚有名臣子，江表能餘正始音。",
            "擬贊經綸須老手，更分符竹此何心。",
            "麒麟閣上風雲舊，烟雨樓前山水深。",
            "世事由來偶然耳，公餘端不廢清吟。"
        ],
        "title": "送李文授知括蒼",
        "id": "ab449674-88d4-4f38-a32d-94f0f177c90e"
    },
    {
        "author": "孫應時",
        "paragraphs": [
            "一廛誰問野人居，三徑重迂長者車。",
            "不訝經年忘造請，應憐畏影正逃虛。",
            "舉頭鳬舄雙飛去，送目鵬霄萬里初。",
            "青瑣黄扉對宮燭，相思肯寄一行書。"
        ],
        "title": "送別常叔度知縣  其一",
        "id": "82c854a9-4a5f-4037-b24d-36c1e31f38a3"
    },
    {
        "author": "孫應時",
        "paragraphs": [
            "一朝傾蓋更傾心，頗畏人驚語太深。",
            "乍可陶廬煩送酒，難堪偃室傍鳴琴。",
            "君今此去班羣玉，我亦何言託斷金。",
            "啼鴂飛花春又了，蕭蕭風雨卧山林。"
        ],
        "title": "送別常叔度知縣  其二",
        "id": "4e9999d4-d745-49e3-bf1a-f4a909826d02"
    },
    {
        "author": "孫應時",
        "paragraphs": [
            "世緣傷巧亦傷多，萬古浮雲瞬息過。",
            "唯有平心供日用，妙於養氣發天和。",
            "細看局度兼諸老，誰道人才各一科。",
            "卓魯從來公輔器，攀轅卧轍奈君何。"
        ],
        "title": "送別常叔度知縣  其三",
        "id": "bfe9eddd-b80f-4010-8846-6bb2112c42a4"
    },
    {
        "author": "孫應時",
        "paragraphs": [
            "眼明那得許精神，爲問凡花隔幾塵。",
            "雪月故爲三益友，乾坤又付一番春。",
            "詩情消得吟成瘦，畫手終應苦未真。",
            "於我心期獨何事，小窗清夜絕相親。"
        ],
        "title": "梅花",
        "id": "18593f2f-962d-4138-929c-704c36fce042"
    },
    {
        "author": "孫應時",
        "paragraphs": [
            "肌膚冰雪定何神，不用靈犀自辟塵。",
            "一笑未妨娛獨夜，百花誰敢鬭先春。",
            "孤山詩侶須君復，吳市仙蹤只子真。",
            "此外紛紛莫相汙，風姨月姊故情親。"
        ],
        "title": "陳傳朋和余梅花舊作余再賦此",
        "id": "706e881b-8016-4f2b-a620-9eb69db487ff"
    },
    {
        "author": "孫應時",
        "paragraphs": [
            "未將春草貯鳴蛙，寂寞西湖處士家。",
            "正喜數枝斜更好，聊沽一醉醒還賒。",
            "骨清是我氷霜侶，心賞從渠錦繡華。",
            "不厭相過娛夜永，摘芳和雪試煎茶。"
        ],
        "tags": [
            "西湖"
        ],
        "title": "鄞城通守廳和潘文叔梅花韵",
        "id": "bce0f226-c322-4eab-86cd-774ab735fb8d"
    },
    {
        "author": "孫應時",
        "paragraphs": [
            "春欲歸時豈得留，杜鵑聲裏翠陰稠。",
            "柳橋總是千絲恨，花徑真成萬點愁。",
            "東土雲山供我老，西湖風月稱公遊。",
            "相逢一笑難重覓，急趁餘芳醉玉舟。"
        ],
        "tags": [
            "西湖"
        ],
        "title": "鄞中和張世隆總管春曉即事",
        "id": "6d39fe9e-5b60-48a8-bbed-f79d90682100"
    },
    {
        "author": "孫應時",
        "paragraphs": [
            "燈火笙歌別海壖，詔書歸覲九重天。",
            "已將清浄安齊國，不使聲名減潁川。",
            "題品人才看贊贊，扶持皇極在平平。",
            "文星舊與文昌亞，今貫三台更炳然。"
        ],
        "title": "送明守黄子由尚書赴召",
        "id": "d46f4a3d-9e17-453b-8dbf-b81aa7e7f8cb"
    },
    {
        "author": "孫應時",
        "paragraphs": [
            "妙絕人間獨此逢，石龜峰下野橋東。",
            "亭亭玉骨氷肌子，櫛櫛蒼髯綠髮翁。",
            "偃蹇生懷千古意，蕭疎元是一家風。",
            "何妨少入時人眼，鼎鼐終論第一功。"
        ],
        "title": "石龜古梅",
        "id": "3cab66d9-dccc-43d5-8d14-f3c454d6f3dd"
    },
    {
        "author": "孫應時",
        "paragraphs": [
            "渺渺湖風引桂舟，竹輿沙徑晚山稠。",
            "千峰影底鳴雙澗，三伏日中含九秋。",
            "邂逅襟期俱洒落，等閒歸計少遲留。",
            "何時更約雲門路，踏破青鞋布襪休。"
        ],
        "title": "與趙伯藏信叟游天衣寺",
        "id": "61479764-3aba-4887-aebb-67c3f728ca3a"
    },
    {
        "author": "孫應時",
        "paragraphs": [
            "年來愛雪起清晨，已汙紛紛車馬塵。",
            "何似柴扉終日閉，靜看玉宇一番新。",
            "孤吟豈必煩餘子，小酌仍先壽我親。",
            "更喜豐年報消息，力田甘作太平民。"
        ],
        "title": "雪中早起偶作",
        "id": "4650b1bf-78eb-4ec1-9357-2517ec27d0bc"
    },
    {
        "author": "孫應時",
        "paragraphs": [
            "十日山陰雪塞門，曉來飛霰尚紛紛。",
            "扁舟忽憶尋安道，載酒還成訪子雲。",
            "便喜晴湖光璀璨，何妨歸路日黄曛。",
            "侯家燠館多良宴，此段風流恐未聞。"
        ],
        "title": "臘月二日雪霽與王君玉榮淳甫謁山陰陸放翁夜歸",
        "id": "b79d3710-8e8a-4f63-ad46-295a487e3a7e"
    },
    {
        "author": "孫應時",
        "paragraphs": [
            "海風吹月動蒼茫，欲往從君道路長。",
            "羈羽沈鱗徒影響，秋鴻社燕各炎凉。",
            "紛紛忍逐塵埃盡，落落猶期日月光。",
            "想得清吟散愁獨，書來金薤翦琳琅。"
        ],
        "title": "寄馬塘范叔剛",
        "id": "186ea96b-05f7-464c-ad0a-bcee08339943"
    },
    {
        "author": "孫應時",
        "paragraphs": [
            "出門煙水思微茫，客裏行吟晚興長。",
            "萬里雲霄自今古，百年毛髮幾暄凉。",
            "人間但有詩書樂，眼底何須印綬光。",
            "遥夜青燈耿霜月，非君誰共語琅琅。"
        ],
        "title": "西溪會范叔剛用舊所寄韵",
        "id": "7fcb496f-bdd3-43a9-84b1-779c735e6f8f"
    },
    {
        "author": "孫應時",
        "paragraphs": [
            "生來不著塵泥涴，天下何妨名字多。",
            "一世炎凉獨風月，四時榮落付煙波。",
            "自知根節全冰玉，人道丰姿照綺羅。",
            "濯濯晨光香十里，爲君敲槳叫吳歌。"
        ],
        "title": "芙蕖",
        "id": "416b4742-b392-4303-8ce0-80b0521636d5"
    },
    {
        "author": "孫應時",
        "paragraphs": [
            "文章千古一毫端，妙處工夫到底難。",
            "春色無邊知造化，海風不斷識波瀾。",
            "看君健筆凌霄漢，照我清窗醒肺肝。",
            "寶劍莫憂人未識，光芒須動斗牛寒。"
        ],
        "title": "陳正叔縣尉見示所著詩文以詩謝之",
        "id": "962b492b-a9d2-42f8-9e1f-848baf5fa8e7"
    },
    {
        "author": "孫應時",
        "paragraphs": [
            "四海桐江陸使君，阿咸詩律更通神。",
            "時無勢力能推轂，獨使文章老斲輪。",
            "萬卷詩書堪遺子，千巖風月未全貧。",
            "青鞋布襪雲門路，雞黍容吾叩主人。"
        ],
        "title": "送陸華父歸越",
        "id": "5f5f52fd-587d-4905-a342-1c538dac3448"
    },
    {
        "author": "孫應時",
        "paragraphs": [
            "秋來大火太焚如，惱得天公痛掃除。",
            "兩夕簷聲撼江海，一番凉意洗郊墟。",
            "眼明還我詩書樂，骨醒從渠枕簟疎。",
            "明日快晴應更好，莫妨千里薦嘉蔬。"
        ],
        "title": "七月十一日大雨次日又大雨",
        "id": "884321f9-0030-4802-b672-1f805285131c"
    },
    {
        "author": "孫應時",
        "paragraphs": [
            "書家千載得陽冰，想像規模亦眼明。",
            "心手相忘容力到，風姿迥出自天成。",
            "屠龍絕技常難售，畫虎何人浪自名。",
            "良苦窮途說奇字，誰能載酒似西京。"
        ],
        "title": "贈篆字高光遠秀才",
        "id": "5a2b0996-feb7-4a7e-8b09-7a06fc71995b"
    },
    {
        "author": "孫應時",
        "paragraphs": [
            "五更風雨洗驕陽，滿耳秋聲撼我牀。",
            "夢裏忽知身化羽，覺來新免汗翻漿。",
            "可憐團扇辭人去，便有寒蟲語夜長。",
            "老大幸諳時節慣，可能隨世作炎凉。"
        ],
        "title": "九月二十七日夜大風雨頓凉偶作",
        "id": "4dbbeadf-4bc3-4205-b229-c5be55629e75"
    },
    {
        "author": "孫應時",
        "paragraphs": [
            "壁字塵埃四十年，滿堂還喜會羣賢。",
            "是非不用論今昨，禮樂從知有後先。",
            "酒外山川如動色，詩成金石迭相宣。",
            "分陽令尹强人意，鄉飲彬彬更可傳。"
        ],
        "title": "壬子元日遂安縣學講書齒飲前此四十三年錢建爲令嘗有此集題名在壁是日詹本仁有詩余和其韵",
        "id": "220dc814-271a-46ca-b1ca-274b274478ff"
    },
    {
        "author": "孫應時",
        "paragraphs": [
            "偶然姓字齒鄉評，若誤旁人問弟兄。",
            "五斗還來作鄰社，一杯真此定宗盟。",
            "公懷犖犖英雄事，我獨區區丘壑情。",
            "便看蛟龍擘雲起，何由鴻雁作行鳴。"
        ],
        "title": "贈桐廬孫令",
        "id": "cd16ba39-b347-4b0f-bc40-52d2b98007b1"
    },
    {
        "author": "孫應時",
        "paragraphs": [
            "瀟瀟雨作對牀聲，小語燈前睡不成。",
            "詩禮一庭真自樂，江山千里若爲情。",
            "遠來正覺親顔喜，別去其如心事驚。",
            "孟氏小園能辦否，徑須歸共白鷗盟。"
        ],
        "title": "仲兄來爲母氏壽言歸有作",
        "id": "b34ec439-a00d-4eaf-9e5e-0bff521c3ad3"
    },
    {
        "author": "孫應時",
        "paragraphs": [
            "天心應喜一陽來，萬里寒陰曉自開。",
            "消息早傳從嶰竹，發生先合到江梅。",
            "遥瞻雙闕呈雲瑞，正想三宮舞壽杯。",
            "草木微情共時節，思親南望獨徘徊。"
        ],
        "title": "十一月二十六日南至天色佳甚",
        "id": "2e5b1e0d-5653-4191-95e9-b324ba8512d8"
    },
    {
        "author": "孫應時",
        "paragraphs": [
            "不用文章作序棋，由來人事亦天時。",
            "且須竹葉千鍾淥，莫問菱花兩鬢絲。",
            "社燕秋鴻無舊影，曉猿夜鶴有餘悲。",
            "春來只被奚奴笑，春日吳中更幾詩。"
        ],
        "title": "周次山和立春詩答之",
        "id": "ff409865-8761-45b2-bf3c-a2154acb6bde"
    },
    {
        "author": "孫應時",
        "paragraphs": [
            "煙雨平湖短棹歸，清秋休作楚詞悲。",
            "關心千里蓴鱸興，轉眼一年橘柚時。",
            "好景何妨閒處得，勝懷應少俗人知。",
            "相過拊掌有奇事，添得錦囊無數詩。"
        ],
        "title": "雨中過湖",
        "id": "0fd23096-2862-4fed-85c4-2e85c1f824fc"
    },
    {
        "author": "孫應時",
        "paragraphs": [
            "百里平湖一夜舟，跂予東望渺離愁。",
            "可能無意山陰雪，空復相思楚澤秋。",
            "宣室待君今即召，草堂移我欲歸休。",
            "詩來已拜千金諾，得得開帆莫轉頭。"
        ],
        "title": "和答吳斗南中秋見懷并約王子合見過  其一",
        "id": "47de3ae4-1a9d-4afb-8195-4a4f9be94c86"
    },
    {
        "author": "孫應時",
        "paragraphs": [
            "歸夢千巖萬壑東，起尋蓑笠喚漁童。",
            "塵忙憐我三年久，撥置期君一笑同。",
            "只恐令嚴詩債急，不愁夜短酒杯空。",
            "相携更得王文度，此段風流儘未窮。"
        ],
        "title": "和答吳斗南中秋見懷并約王子合見過  其二",
        "id": "ebb9ac38-9268-469b-b524-a2847220f7bc"
    },
    {
        "author": "孫應時",
        "paragraphs": [
            "如椽老筆健文章，枉對槐間雁鶩行。",
            "只共低頭了官事，忽驚舉手勸離觴。",
            "百年可落塵埃夢，一瓣曾薰知見香。",
            "珍重平生安樂法，窮通何地不徜徉。"
        ],
        "title": "送別惟肖贊府",
        "id": "a626934c-0421-4f9d-a5ed-05f04d19eafc"
    },
    {
        "author": "孫應時",
        "paragraphs": [
            "浪復辭家客鳳城，小樓春晝寫蘭亭。",
            "從教佩印榮蘇子，豈爲鉏金動管寧。",
            "尚有故人同一笑，何妨時俗忌偏醒。",
            "君知濯濯東風柳，早晚飛花變綠萍。"
        ],
        "title": "答叔剛見貽",
        "id": "873cbb84-2c15-4f3a-b147-a3d575ec1c02"
    },
    {
        "author": "孫應時",
        "paragraphs": [
            "連陰漠漠鎖春寒，閒檢新年曆日看。",
            "節裏人言太幽獨，牀頭書喜報平安。",
            "山林决計應宜早，藜莧謀生未苦難。",
            "歸對妻孥真大笑，鮎魚元不解緣竿。"
        ],
        "title": "又答韵",
        "id": "437a520b-2bcf-4538-8963-bf45922565f7"
    },
    {
        "author": "孫應時",
        "paragraphs": [
            "平生畫餠復炊沙，空有饑腸不受嗟。",
            "多謝殷勤餉時節，頓忘憔悴客京華。",
            "賣書未卜來同往，厚意何時報有加。",
            "爲說癡人不堪飽，更思春酌對簷花。"
        ],
        "title": "范叔剛以詩送豆粥次韵答之",
        "id": "2b94547c-d653-4711-b9d4-1d02bd465591"
    },
    {
        "author": "孫應時",
        "paragraphs": [
            "羊裘篛笠慣煙沙，强走塵埃合自嗟。",
            "幸有蠹魚供老醜，何勞汗馬戰紛華。",
            "情親過我談無底，語妙多君點不加。",
            "晴日西湖重載酒，梅梢應及未飄花。"
        ],
        "tags": [
            "西湖"
        ],
        "title": "再答沙字韵",
        "id": "97c55188-2c0f-4df8-bf05-d21ba6fe8432"
    },
    {
        "author": "孫應時",
        "paragraphs": [
            "雄心八駿騁流沙，猛氣千人廢咄嗟。",
            "總有畫圖堪歎息，應無大藥駐容華。",
            "田園終勝爲形役，餐飯聊須努力加。",
            "此語非君誰舉似，夜闌清坐落燈花。"
        ],
        "title": "三用沙字韵簡叔剛",
        "id": "143f1962-3509-4ffc-988f-ace8135555bb"
    },
    {
        "author": "孫應時",
        "paragraphs": [
            "脫身兵火欲何之，不料茲焉過所期。",
            "軒檻如僧縈橘柚，鄉關似夢識蒿藜。",
            "弟兄朋友談平昔，盜賊羌戎問幾時。",
            "共約更明王道正，或能一語到天墀。"
        ],
        "title": "避難至海陵從先流寓兄弟之招仍邂逅故人馮元禮二首之一",
        "id": "fc758f5b-2883-4ac4-97a7-ed808f878ac2"
    },
    {
        "author": "孫應時",
        "paragraphs": [
            "不怪年來萬事非，聊須把酒賦新詩。",
            "乾坤正自無今昔，草木何妨有變衰。",
            "白髮我甘投老去，紅顔君惜卧春時。",
            "古人不朽終何事，此段工夫可浪施。"
        ],
        "title": "答簡夫  其一",
        "id": "224dd336-1ef8-45d2-9a50-35c8c814d82e"
    },
    {
        "author": "孫應時",
        "paragraphs": [
            "拂拭瑶琴聽我歌，湯湯三歎又峩峩。",
            "了知世道從來久，長覺人心苦太多。",
            "便踏早朝陪鳳輦，更憂春夢隔鯨波。",
            "此生付與天公竟，鐵杵成針取次磨。"
        ],
        "title": "答簡夫  其二",
        "id": "d2eecd23-505c-44e0-88ca-7e32af935a24"
    },
    {
        "author": "孫應時",
        "paragraphs": [
            "晚矣歸來悟昨非，喜君先我和陶詩。",
            "何嫌潦倒心長在，故想呻吟氣不衰。",
            "春日鶑啼花發處，秋空雲靜月明時。",
            "箇中差勝長安客，俯仰無寧似戚施。"
        ],
        "title": "李簡夫知易用其父韵見貽且示和陶一編併和二章答之  其一",
        "id": "b7964422-b6f9-4b2d-9e63-eb18b033cf1b"
    },
    {
        "author": "孫應時",
        "paragraphs": [
            "閒中筆墨故相宜，遣興由來不厭詩。",
            "日仰慈顔長自愛，年方强仕莫言衰。",
            "新來定得安心法，此事還勝未病時。",
            "肯共切磋須我輩，獨無瓊玖報先施。"
        ],
        "title": "李簡夫知易用其父韵見貽且示和陶一編併和二章答之  其二",
        "id": "33fa1a55-1b43-4b06-a834-07c0e9a53d82"
    },
    {
        "author": "孫應時",
        "paragraphs": [
            "不向衡門把一杯，山中話別且徘徊。",
            "嵐侵征帽晨疑雨，葉擁寒爐夜撥灰。",
            "路入西州空馬策，詩尋東閣正官第。",
            "感君得得同來意，回首行臺檄屢催。"
        ],
        "title": "師守之官枉駕過龍鵠省先公墓而去二詩送之  其一",
        "id": "787e354c-680d-425a-8a00-6c17e4255f19"
    },
    {
        "author": "孫應時",
        "paragraphs": [
            "遠道勤君屐齒迂，寄聲從此問何如。",
            "歸鴻不與斜陽盡，離恨還將落葉書。",
            "吏橫要須先縛虎，民勞切記莫驚魚。",
            "扶藜目送雙旌發，愁絕誰憐澗上居。"
        ],
        "title": "師守之官枉駕過龍鵠省先公墓而去二詩送之  其二",
        "id": "d9d2a6e2-de98-4ddf-bd0e-41a8172850c9"
    },
    {
        "author": "孫應時",
        "paragraphs": [
            "風帆曉影動行裝，月淡芙蕖浦溆香。",
            "正想雙親開色笑，不須千里歎凄凉。",
            "隨行書卷生涯在，省事官曹氣味長。",
            "便爲君山問今古，一樽清嘯滿江鄉。"
        ],
        "title": "寄別袁和叔",
        "id": "7ae69a39-568c-4533-a01c-a6a996eadefb"
    },
    {
        "author": "孫應時",
        "paragraphs": [
            "溪閣小亭樂有餘，分携萬里意何如。",
            "却憐倦鳥投林後，尚及棲鸞振翼初。",
            "髮白相看無可奈，眼青如舊未應疎。",
            "熟聞陽羨佳山水，會許扁舟問所居。"
        ],
        "title": "遂安同官蔣主簿滿秩歸宜興相見杭都以詩別之",
        "id": "7bb0d31e-bf19-4b49-bd6e-397b79df0598"
    },
    {
        "author": "孫應時",
        "paragraphs": [
            "一麾遥駐水雲間，聞說鈴齋盡日閒。",
            "蝗似九江那敢近，珠於合浦定先還。",
            "天人影響從千古，賢哲功名正一斑。",
            "且續醉翁豐樂記，莫將風月負君山。"
        ],
        "title": "寄江陰使君叔木叔",
        "id": "23c9e397-0641-4c10-96a1-d538d198fbfe"
    },
    {
        "author": "孫應時",
        "paragraphs": [
            "千頃東湖風月中，去年厭看藕花紅。",
            "可驚雲水將身遠，不得琴書與子同。",
            "四海人才尊一老，百年門戶到三公。",
            "傳家報國諸君事，心地勤收汗馬功。"
        ],
        "title": "寄史同叔開叔",
        "id": "aad33773-6b27-4ae4-b0d0-0a42ec109f59"
    },
    {
        "author": "孫應時",
        "paragraphs": [
            "日把文書揖上官，恐將心事負儒冠。",
            "塵埃日月忙中度，學問工夫實處難。",
            "鶑谷已成經歲別，鷦巢且向一枝安。",
            "絕憐對眼江南北，不得君山並馬看。"
        ],
        "title": "石莊臨大江望江陰君山懷淮陰尉用去年送行韵寄之",
        "id": "4a8cb2d4-3016-479f-b23d-046041034618"
    },
    {
        "author": "孫應時",
        "paragraphs": [
            "野橋高竹轉修籬，問訊東風步屧隨。",
            "雨過天清水聲急，山長雲白鳥飛遲。",
            "從來丘壑多幽興，隨分風流到小詩。",
            "一榻煙霞須早計，莫教容易鬢成絲。"
        ],
        "title": "和趙生唐卿師白韵遊橫溪",
        "id": "523304ce-ddb1-4c24-b6ad-b1026702fd24"
    },
    {
        "author": "孫應時",
        "paragraphs": [
            "心情老懶漫爲官，世路羊腸步步難。",
            "存我天真師櫟社，從渠官達夢槐安。",
            "晝眠竹簟風吹醒，夜釣羊裘雪洒乾。",
            "歸去元龍湖海士，白鷗盟在不應寒。"
        ],
        "title": "和曾舜卿少府",
        "id": "e61aa17d-84c2-4d30-962d-62f9bb381abf"
    },
    {
        "author": "孫應時",
        "paragraphs": [
            "賦歸堂上憶春山，點筆題詩傍石欄。",
            "老子如今已陳迹，故人誰與共追歡。",
            "青燈客舍一杯酒，細雨江城二月寒。",
            "多謝相過同太息，百年身世夢中看。"
        ],
        "title": "和簡叔遊張園",
        "id": "326fce9e-aff4-4c5f-8cbd-b13dcb7e0060"
    },
    {
        "author": "孫應時",
        "paragraphs": [
            "底事書生用一官，彊隨時樣著衣冠。",
            "千年蠹簡人情冷，百折羊腸世路難。",
            "未必功名欺老大，且憑書信報平安。",
            "秋風我亦淮東去，留取江山對眼看。"
        ],
        "title": "送袁和叔赴淮陰尉",
        "id": "b45f4564-4fd3-481e-ac6a-ab7205b68ea5"
    },
    {
        "author": "孫應時",
        "paragraphs": [
            "昔冠南宮淡墨書，當年萬卷各名糊。",
            "至今處子尚綽約，應笑老婆曾抹塗。",
            "詠慶雲圖如著色，和薰風句更從諛。",
            "行三十里余方悟，敢與楊脩校智愚。"
        ],
        "title": "借韵跋林肅翁題詩",
        "id": "300182b7-dde3-4adf-8b89-8e167ba05888"
    },
    {
        "author": "孫應時",
        "paragraphs": [
            "逐逐衣冠謁府公，漸諳楚語異吳儂。",
            "重江跋涉家何在，一飯辛勤計未工。",
            "自恐風塵成冗俗，人言山野欠疏通。",
            "夜長不寐思吾友，撥盡寒爐宿火紅。"
        ],
        "title": "和項平父送別  其一",
        "id": "3a4d2c9f-a036-4e82-a8df-f24ae9d1c018"
    },
    {
        "author": "孫應時",
        "paragraphs": [
            "長江風景舊聞知，雪裏經行亦大奇。",
            "官舍荒凉乏松竹，邊城清晏少文移。",
            "有時懷古登臨久，自省無才職分卑。",
            "白日閉門還獨笑，讀書吾亦太營私。"
        ],
        "tags": [
            "长江"
        ],
        "title": "和項平父送別  其二",
        "id": "bed3bbcb-547c-4809-954a-67d5f8faf9ce"
    },
    {
        "author": "孫應時",
        "paragraphs": [
            "前途事業自登山，高下相懸進一關。",
            "莫倚陂陀能迤邐，可無尺寸怯躋攀。",
            "我來正作三年計，君別何當萬里還。",
            "辦取相逢須刮目，轉頭清鏡欲蒼顔。"
        ],
        "title": "和項平父送別  其三",
        "id": "c3b0537b-dab3-4bd7-8e8a-21ea1ab8276d"
    },
    {
        "author": "孫應時",
        "paragraphs": [
            "騎曹新上雪堂西，千里淮南望眼迷。",
            "正我尋雲並滄海，思君步月過黄泥。",
            "清時鼓角無驚夢，勝日樽罍有共携。",
            "人物風流對江浪，數將冰繭寄新題。"
        ],
        "title": "寄黄州錄事劉進之同年",
        "id": "f06e1016-c865-4625-9f3c-d28c31f5a4ca"
    },
    {
        "author": "孫應時",
        "paragraphs": [
            "睡足蓬窗江月明，濡須浦口片帆輕。",
            "菰蒲兩岸長春水，楊柳一村啼曉鶑。",
            "休指山川問今古，且欣時節正蠶耕。",
            "白鷗容與滄波去，應識幽人萬里情。"
        ],
        "title": "濡須道中",
        "id": "a8b62b94-a215-40f3-adce-72445678739b"
    },
    {
        "author": "孫應時",
        "paragraphs": [
            "白沙城上望金陵，滿眼風煙草樹青。",
            "山色千年圍故國，江流萬里赴滄溟。",
            "驚心采石瓜洲渡，搔首長干白下亭。",
            "一笑書生强多事，蕭蕭飛鴈落寒汀。"
        ],
        "title": "望建康諸山",
        "id": "afb2497a-cf3f-4c2d-8db0-ab7d90159fe2"
    },
    {
        "author": "孫應時",
        "paragraphs": [
            "一徑脩篁百畝深，倚天喬木更陰陰。",
            "紅塵萬事不到眼，好景四時長會心。",
            "穩著亭臺添遠趣，透開風月自清音。",
            "使君晉宋家人物，消得閒中此醉吟。"
        ],
        "title": "王子中使君家東澗脩竹",
        "id": "30071e7e-5963-4ad9-a773-44ed088cde72"
    },
    {
        "author": "孫應時",
        "paragraphs": [
            "春風吹盡一川冰，野色山光弄晚晴。",
            "節物榮枯能幾許，人生寒暑正堪驚。",
            "百圍松檜秋毫壯，千丈羅紈尺寸成。",
            "飽食安眠欲何用，徬徨終夜月華明。"
        ],
        "title": "春日自警",
        "id": "d21bf949-4bd3-408d-9f49-a90839ddae79"
    },
    {
        "author": "孫應時",
        "paragraphs": [
            "小山摇落故凄凉，想象登臨野興長。",
            "萬里晴空初鴈入，一年好景又橙黄。",
            "極須痛飲償秋節，生怕疎鐘報夕陽。",
            "搔首故園歸未得，荒籬寒菊爲誰香。"
        ],
        "title": "和頂山前韵",
        "id": "7cc2c296-9da4-469d-a178-96175c876d4c"
    },
    {
        "author": "孫應時",
        "paragraphs": [
            "千里家山且寄音，小窗孤坐息深深。",
            "平生肯恃張儀舌，今日猶存趙武心。",
            "歲暮天寒休復問，夢回酒醒故難禁。",
            "梅梢春信知何似，驛使來時爲一尋。"
        ],
        "title": "和方與行韵",
        "id": "e25f20b0-915e-4c11-9fd0-593cf9efa706"
    },
    {
        "author": "孫應時",
        "paragraphs": [
            "征帆西過憶匆匆，咫尺匡廬悵望中。",
            "天意留爲今日計，春遊恰與故人同。",
            "酒醒月落行侵曉，雲斷風來翠滿空。",
            "識取廬山真面目，會來栽杏作仙翁。"
        ],
        "tags": [
            "庐山"
        ],
        "title": "與宋廏父昆弟唐升伯偕遊廬山",
        "id": "fafd2069-1ded-4761-8654-7bb7be89d7d0"
    },
    {
        "author": "孫應時",
        "paragraphs": [
            "乾坤納納幾郵亭，一舸飄然水上萍。",
            "短髮判隨秋草白，雙眸剛爲好山青。",
            "新詩滿軸頻舒卷，薄酒盈樽自醉醒。",
            "世上功名亦何事，誰能愁損歎漂零。"
        ],
        "title": "遣興",
        "id": "41308c3b-c63a-42fa-b4a0-5e51b965b13d"
    },
    {
        "author": "孫應時",
        "paragraphs": [
            "病暑迎秋苦恨遲，秋來喚起楚人悲。",
            "一江風雨無眠夜，萬里關山獨往時。",
            "奉檄不知翻遠別，倚門應已念歸期。",
            "荻花楓葉添情緒，看得明朝兩鬢絲。"
        ],
        "title": "夜泊",
        "id": "5f8f4d54-b5ba-42e1-90a6-744776b761e8"
    },
    {
        "author": "孫應時",
        "paragraphs": [
            "龍山東畔細腰宮，荆蜀元戎一笑同。",
            "正復樓臺看戲馬，何妨絲管送飛鴻。",
            "紅萸黄菊年華裏，落木長江晚思中。",
            "下客無才敵嘲弄，聊須整帽向西風。"
        ],
        "tags": [
            "长江"
        ],
        "title": "陪章荆州九日登高讌示坐中呈二帥",
        "id": "927c34ef-b261-46be-887c-940d03051362"
    },
    {
        "author": "孫應時",
        "paragraphs": [
            "平生絳帳馬荆州，肯念天涯萬里舟。",
            "百丈便從沙岸發，聯鑣還作渚宮游。",
            "芙蓉滿意留連客，橙橘隨時斷送秋。",
            "不惜重湖重一醉，明朝巴峽暮猿愁。"
        ],
        "title": "章荆州再招宴渚宮重湖",
        "id": "2cfb031b-426e-4388-b90f-818d1a5108ed"
    },
    {
        "author": "孫應時",
        "paragraphs": [
            "壯意當年隘九州，天涯今日倦孤游。",
            "空江水落魚龍夜，故國雲深鴻雁秋。",
            "惜把山川對幽獨，蹔須談笑作風流。",
            "知心歎絕任夫子，肯和巴歌爲解愁。"
        ],
        "title": "答任檢法  其一",
        "id": "2e82b9bf-0d88-477a-9012-d0118242c201"
    },
    {
        "author": "孫應時",
        "paragraphs": [
            "幕下清風十六州，德人胸次有天游。",
            "偏將好句招詩社，不起爭心效弈秋。",
            "我拙蕢桴鳴土鼓，君賢玉瓚映黄流。",
            "蒼蒼雲海相期急，未用煩紆擬四愁。"
        ],
        "title": "答任檢法  其二",
        "id": "c26ada42-5d17-483d-b22c-55f768784405"
    },
    {
        "author": "孫應時",
        "paragraphs": [
            "文字潮州更柳州，興來八表共神游。",
            "驊騮隴阪長鳴日，鷹隼霜天得意秋。",
            "鼎鼎百年均昨夢，紛紛一世幾名流。",
            "爲君傾倒平生話，不作人間兒女愁。"
        ],
        "title": "答任檢法  其三",
        "id": "bdbbde89-4a9b-4ce0-8a76-2cd4252cb677"
    },
    {
        "author": "孫應時",
        "paragraphs": [
            "繡衣人物冠諸臺，玉帳元戎萬里來。",
            "同爲西川增氣象，何妨北海試尊罍。",
            "休辭臈酒十分醉，要喚春風一夜回。",
            "天上德星何處聚，應從井絡向三台。"
        ],
        "title": "制司請都大會食",
        "id": "d3d2f6ab-13be-45aa-bf5c-c5933bfe8a6e"
    },
    {
        "author": "孫應時",
        "paragraphs": [
            "木落天清嵐翠開，緩將脚力試崔嵬。",
            "千年洞府煙霞外，一壑水聲風雨來。",
            "客路山川生白髮，古人名字剝蒼苔。",
            "平生感慨忘言地，俯見滄江憶釣臺。"
        ],
        "title": "三游洞之外俯瞰峽江酷似釣臺",
        "id": "6eeb9a19-e159-409e-90d7-19d47e4ef5c6"
    },
    {
        "author": "孫應時",
        "paragraphs": [
            "日薄天清山翠濃，西來萬里有清風。",
            "十分秋色囂塵外，千古佳辰感慨中。",
            "雲隠蜃樓東海碧，江涵雁字夕陽紅。",
            "詩翁不負登高興，消得觥船一棹空。"
        ],
        "title": "冷副端與諸人九日登高有詩次韵  其一",
        "id": "c04eca3f-e473-49a1-a9dc-2d2d12e9678f"
    },
    {
        "author": "孫應時",
        "paragraphs": [
            "彭澤歸心似酒濃，蓴鱸嗟已負秋風。",
            "文書雁鶩喧呼裏，尊俎江山夢寐中。",
            "採菊誰搴三徑綠，賜萸休想一枝紅。",
            "朝來快讀詩仙句，猶得塵衿一洗空。"
        ],
        "title": "冷副端與諸人九日登高有詩次韵  其二",
        "id": "98c3e087-f016-45b4-94b7-d988acddfefa"
    },
    {
        "author": "孫應時",
        "paragraphs": [
            "屋頭棲鵲夜深驚，羽衛瓊仙下紫清。",
            "羣玉殿開香未暖，六花陣合戰無聲。",
            "難教小草呈新翠，可恨疎梅半落英。",
            "卧病袁安自愁絕，履穿誰與問先生。"
        ],
        "title": "雪中次甄雲卿監簿韵",
        "id": "b74e6968-ac02-4518-af5e-5308b3aefcc4"
    },
    {
        "author": "孫應時",
        "paragraphs": [
            "旰食延英責太平，小臣憂國思茫冥。",
            "千秋鑑在開元錄，十漸書留貞觀屏。",
            "莫笑戇愚如汲黯，無寧齷齪似陶青。",
            "何時再見東都會，萬國衣冠拱帝庭。"
        ],
        "title": "和甄雲卿詩  其一",
        "id": "b661ac3b-af17-4817-8fe9-c8c276c0de78"
    },
    {
        "author": "孫應時",
        "paragraphs": [
            "誰貪上黨誤長平，白日塵沙萬里冥。",
            "死骨不應讎未雪，哀歌長覺氣如屏。",
            "經生未減公孫董，邊將何如去病青。",
            "安得君侯提八陣，春風犁徧漠南庭。"
        ],
        "title": "和甄雲卿詩  其二",
        "id": "d70f7ddd-ad29-4c57-9eb9-96df2461dd15"
    },
    {
        "author": "孫應時",
        "paragraphs": [
            "一官何用落邊州，索漠風煙兩見秋。",
            "猶喜逢君結詩社，如何別我向糟丘。",
            "高懷誰與論醒醉，傑句能無憶唱酬。",
            "萬里雲開對明月，相思清興滿南樓。"
        ],
        "title": "寄高司戶",
        "id": "2e8c5f29-4e2e-4909-847c-213782432fcb"
    },
    {
        "author": "孫應時",
        "paragraphs": [
            "幾年靜鎮絕喧囂，百吏承風服教條。",
            "惠養疲羸深保障，搜延英俊盛旌招。",
            "憂先儲粟千倉滿，威讋邊烽萬里消。",
            "已揭成規在藩屏，政須人望押班朝。"
        ],
        "title": "送別袁公四詩  其一",
        "id": "2423d8c7-caa1-4d68-8cdb-00e0f77189d4"
    },
    {
        "author": "孫應時",
        "paragraphs": [
            "露門勸學首羣公，石室還來復古風。",
            "垂世文章崔蔡右，濟時勳業管蕭中。",
            "持平願取乘舟勢，納約先看補衮功。",
            "力鞏皇圖知有道，先生心事與天通。"
        ],
        "title": "送別袁公四詩  其二",
        "id": "231bec57-ff79-4b22-a53f-4bd58f19a1d3"
    },
    {
        "author": "孫應時",
        "paragraphs": [
            "絕代風流士駿奔，感公封植到孤根。",
            "雲章假寵騰天路，寶畫分輝照蓽門。",
            "末學有心期卒業，不材無地可酬恩。",
            "從今禮數千官隔，知復何時奉一樽。"
        ],
        "title": "送別袁公四詩  其三",
        "id": "23cbbc3d-2bc6-4e40-8ce2-739183b925a3"
    },
    {
        "author": "孫應時",
        "paragraphs": [
            "南風一夜漲痕吹，江岫排空送衮衣。",
            "萬里直愁知己遠，百年長恨此公稀。",
            "眼看蜀柂沙邊起，心逐吳雲峽外飛。",
            "流水高山有殊遇，此生何地不瞻依。"
        ],
        "title": "送別袁公四詩  其四",
        "id": "d503e58b-5d6e-42aa-9f81-24fc6ff8dca1"
    },
    {
        "author": "孫應時",
        "paragraphs": [
            "不辭一舸下三州，送我能爲信宿留。",
            "腹有琅玕元自潤，氣兼熊豹不妨遒。",
            "清尊近對江雲濕，烏帽高尋洞卉秋。",
            "莫負武夷當日語，幾披尺素淚橫流。"
        ],
        "title": "爰亞夫自涪陵以小舟追路相送及予於櫪木觀下同至萬州遊岑公洞其歸也作七言送之",
        "id": "e386f1c2-723e-495b-aff4-753858bf068c"
    },
    {
        "author": "孫應時",
        "paragraphs": [
            "吳市當年梅子真，不堪萬里久辭親。",
            "故無分寸酬知己，尚有平生不負人。",
            "錦里風光餘別恨，鏡湖雲水送閒身。",
            "感君戀戀勤相記，歲暮長途知苦辛。"
        ],
        "title": "和真長送別",
        "id": "c76a3053-f491-4c31-9a10-985fdfe09f1f"
    },
    {
        "author": "孫應時",
        "paragraphs": [
            "不將塵土望清華，珍重高情久更加。",
            "肯把書來話心曲，又從今去各天涯。",
            "一麾可是君恩薄，百丈休憐江路賒。",
            "歸見故人應一笑，爲傳消息報梅花。"
        ],
        "title": "著作李季章得閬守去國以書道別追寄四韵",
        "id": "4401dd91-6251-498d-be19-1ab7cbe5244d"
    },
    {
        "author": "孫應時",
        "paragraphs": [
            "晚風吹散雨垂垂，一榻蕭然枕獨欹。",
            "秋燕悄如當去客，夜蟲還是可憐時。",
            "我懷松菊歸難早，君趁蒓鱸喜可知。",
            "已歎曲高如白雪，更煩墨妙寫烏絲。"
        ],
        "title": "和曾舜卿",
        "id": "f208b542-0c58-45d2-9450-8ada6cac7d91"
    },
    {
        "author": "孫應時",
        "paragraphs": [
            "乳燕鳴鳩惱醉眠，起臨芳草思芊綿。",
            "花殘柳暗春歸日，雲薄風輕雨後天。",
            "酒戶已緣愁頓減，詩壇寧復勇爭先。",
            "只因歸老漁樵舍，不夢佳人玳瑁筵。"
        ],
        "title": "和簡叔",
        "id": "a0f98e1a-d0df-442f-a6a9-b9c4efd74856"
    },
    {
        "author": "孫應時",
        "paragraphs": [
            "浪喜功名少壯時，髮今種種更奚爲。",
            "窮通信我心如鐵，謗譽從渠口勝碑。",
            "息駕便應追靖節，弄絃寧復待鍾期。",
            "燭湖孤嶼烟波上，他日重過細說詩。"
        ],
        "title": "和答胡用之",
        "id": "a7bbc1dc-b514-4d9e-b0c1-3c4477839923"
    },
    {
        "author": "孫應時",
        "paragraphs": [
            "曾向荆州一笑同，淋漓江漢酒千鍾。",
            "夾城雲蓋迎珠履，滿眼霜花照玉容。",
            "萬里壯遊前日事，十年此會幾時重。",
            "憶君席上多新作，醉筆如飛紙不供。"
        ],
        "title": "和答吳斗南賞木芙蓉見懷",
        "id": "db4e47c4-b011-412a-a5c6-b1d18bc27883"
    },
    {
        "author": "孫應時",
        "paragraphs": [
            "白狗黄牛繫纜時，東歸應念我西悲。",
            "置之偶爾何須道，去矣飄然故一奇。",
            "末路人情隨手別，丈夫心事有天知。",
            "君看子濯平生友，可把逢蒙待庾斯。"
        ],
        "title": "和答吳斗南見寄解其自疑之意",
        "id": "3766d35a-51b0-4323-9f98-6fb2b9ba10b4"
    },
    {
        "author": "孫應時",
        "paragraphs": [
            "百年一夢欲誰何，底事容心强揣摩。",
            "便續淵明歸去引，不題工部醉時歌。",
            "故山已恐鶴相怨，陋巷何妨雀可羅。",
            "多謝詩仙喚愁醒，簿書叢裏少婆娑。"
        ],
        "title": "和答葉無咎",
        "id": "312a485c-ec0a-4210-9f1a-56efc4359940"
    },
    {
        "author": "孫應時",
        "paragraphs": [
            "此生只合飲無何，懶讀丹經學按摩。",
            "得失塞翁無定在，濁清漁父有遺歌。",
            "蛟龍快意生雲雨，魚鳥全身避網羅。",
            "萬事忘言君會否，月明來共舞婆娑。"
        ],
        "title": "再和",
        "id": "9930ba47-3eea-4974-b144-3359367edfaa"
    },
    {
        "author": "孫應時",
        "paragraphs": [
            "啼鴂匆匆又一春，別來知我更思君。",
            "畧無天氣花時雨，長遣人愁日暮雲。",
            "手自愛彈招隠曲，心知不作送窮文。",
            "秋風魚蟹松江上，重約論詩醉夜分。"
        ],
        "title": "和次山見寄",
        "id": "19d29b4a-1cdb-4034-9311-e6c7c050a790"
    },
    {
        "author": "孫應時",
        "paragraphs": [
            "高帆欲發意遲遲，回首飛雲耿夢思。",
            "風壤江山吳蜀道，功名人物漢唐碑。",
            "無憑久厭書生語，有意聊觀天下奇。",
            "已决明年徑歸隠，好凉還得共驅馳。"
        ],
        "title": "和吳斗南",
        "id": "9f3b7839-cf97-4736-b9a0-cbd9dade9e05"
    },
    {
        "author": "孫應時",
        "paragraphs": [
            "底事江山照眼新，爲從雲夢別經旬。",
            "行吟沌口三家市，笑作天涯萬里人。",
            "清夜論心真得友，白雲迴首奈思親。",
            "船頭又報荆州近，魚雁書來未易頻。"
        ],
        "title": "出沌復見江山和斗南",
        "id": "2d82b741-1178-44c2-8484-00bce68adf81"
    },
    {
        "author": "孫應時",
        "paragraphs": [
            "筆端陶謝不枝梧，朝食千龍信手屠。",
            "天與詩人清氣骨，家傳前輩學工夫。",
            "從渠擾擾一丘貉，看我昂昂千里駒。",
            "已喜朝廷似元祐，去依日月上天衢。"
        ],
        "title": "和師文",
        "id": "db310f68-7148-40b4-9e0a-bf93a31eee92"
    },
    {
        "author": "孫應時",
        "paragraphs": [
            "陰陰老木匝平湖，想見房公用意初。",
            "眼底園池那有此，胸中丘壑故須渠。",
            "風流正自能傳世，成敗應難盡信書。",
            "萬里茲遊銷客恨，不辭一賞醉春餘。"
        ],
        "title": "漢州房公湖",
        "id": "a41b7d9b-7240-40d8-9c0e-881a8be19c55"
    },
    {
        "author": "孫應時",
        "paragraphs": [
            "行行欲盡劍南州，滿意凌雲九頂游。",
            "樽俎樓臺一長嘯，江山風月幾清秋。",
            "古人勝賞分明在，灘水悲鳴日夜流。",
            "萬里重來渺難必，扁舟去住總成愁。"
        ],
        "title": "遊凌雲峰答陳同年韵",
        "id": "1ef36e0a-a968-4fd1-9fda-2a9a3bcff42b"
    },
    {
        "author": "孫應時",
        "paragraphs": [
            "凌雲勝槩壓西州，又作龍泓盡日游。",
            "數樹寒梅香較晚，一坡修竹意藏秋。",
            "酒間健筆能千字，胸次圓機綜九流。",
            "人境雙清定難得，相從何處有羈愁。"
        ],
        "title": "再答陳同年游字韵紀龍巖之集",
        "id": "1e6c8370-c0c5-4bd9-a58f-ceb055d39220"
    },
    {
        "author": "孫應時",
        "paragraphs": [
            "主人今代岑嘉州，倦客當年馬少游。",
            "即是孤帆行萬里，空懷一日過三秋。",
            "酒邊風味春生坐，筆底詞源峽倒流。",
            "浪有梅花煩驛使，轉頭陳迹遣人愁。"
        ],
        "title": "發嘉州答張倅用前韵",
        "id": "c8f68d02-64bf-4a90-9a2b-caaaeb66aca4"
    },
    {
        "author": "孫應時",
        "paragraphs": [
            "孤舟了不夢邯鄲，起凭闌干煙水閒。",
            "五夜清風鳴鼓角，一天佳月悄江山。",
            "客身憔悴衣塵黑，世路崎嶇鬢髮斑。",
            "未决乘流便東下，明朝且復劍門關。"
        ],
        "title": "益昌夜泊",
        "id": "8960197f-2b2a-40d3-9df8-b98a5f754e01"
    },
    {
        "author": "孫應時",
        "paragraphs": [
            "夜促清觴醉武興，曉飛輕舸下嘉陵。",
            "平生海上漁樵子，此日天涯雲水僧。",
            "萬里身心縈老母，一年書札負交朋。",
            "秋風已定蓴鱸約，俛仰茲游記昔曾。"
        ],
        "title": "自興州浮嘉陵還益昌",
        "id": "b8e6135d-327c-47c2-b241-b34cbcbe64d6"
    },
    {
        "author": "孫應時",
        "paragraphs": [
            "匹馬關山不自憐，歸來巾几更蕭然。",
            "劍門南北等爲客，木偶東西聊聽天。",
            "未省繁華寬旅思，可將犇走負流年。",
            "夜凉早夢秋風起，催上山陰萬里船。"
        ],
        "title": "還成都",
        "id": "2c47d34a-9ebd-455e-9caf-805199d4ba92"
    },
    {
        "author": "孫應時",
        "paragraphs": [
            "北出當年此運籌，悠然欹卧與神謀。",
            "三軍節制馴貔虎，千里餱糧捷馬牛。",
            "漢業興亡惟我在，蜀山重複遣人愁。",
            "驛前風景應如舊，江水無情日夜流。"
        ],
        "title": "題籌筆驛武侯祠",
        "id": "49715d9d-0499-473a-8271-8923de54d2e5"
    },
    {
        "author": "孫應時",
        "paragraphs": [
            "城南風景故堪憐，勝日經行意灑然。",
            "江上竹寒偏却暑，廟前柏老尚參天。",
            "堂堂不朽能千古，鼎鼎何能漫百年。",
            "醉裏狂歌心浩蕩，爲君一吸倒觥船。"
        ],
        "title": "又謁武侯祠",
        "id": "3fe33fb7-aa4c-4deb-a283-8af2b35af590"
    },
    {
        "author": "孫應時",
        "paragraphs": [
            "三分遺論久難明，獨有河汾與杜陵。",
            "工拙人休計曹馬，興亡天亦恨桓靈。",
            "大星忍向中宵落，老柏空餘千載青。",
            "再拜征途重迴首，雪風吹斷淚成冰。"
        ],
        "title": "辭武侯廟",
        "id": "ab0663ad-62d2-4e8d-89d6-710e41b8ffdd"
    },
    {
        "author": "孫應時",
        "paragraphs": [
            "隻影千山復萬山，兩年愁著鬢毛班。",
            "壯心未答吳鈎贈，素節聊全趙璧還。",
            "劍棧風煙通紫塞，峽天雲雪带烏蠻。",
            "逢人若問渾慵答，閉目搘頤一夢間。"
        ],
        "title": "倦游書事",
        "id": "b77044ad-ff24-4e7e-a639-346cbb865bed"
    },
    {
        "author": "孫應時",
        "paragraphs": [
            "不羞燭影照蒼波，獨向江頭步綠莎。",
            "歷歷風煙行地闊，冥冥雲海得天多。",
            "沙晴百網收漁市，山晚千帆殷棹歌。",
            "約取清秋弄明月，一尊重欲酹東坡。"
        ],
        "title": "江上作",
        "id": "e600df82-a0e7-48c4-99a3-6bd2a260dbfc"
    },
    {
        "author": "孫應時",
        "paragraphs": [
            "好辭絕妙過邯鄲，開卷清風起坐間。",
            "想見襟懷濯冰雪，如聞吟嘯滿雲山。",
            "離亭劍閣千峰碧，歸夢萊衣五彩斑。",
            "尊酒相逢更何許，秋帆迴首下牢關。"
        ],
        "title": "答劍門朱宰和益昌夜泊韵",
        "id": "b9da6a2d-9a6c-425a-96f9-cadb64754fa4"
    },
    {
        "author": "孫應時",
        "paragraphs": [
            "黄塵車馬日紛囂，萬事春冰過眼消。",
            "頼有諸公扶正氣，猶令千載見英標。",
            "多君吐論心奇壯，顧我凋年齒動摇。",
            "好待明堂採梁棟，勿誇翹楚向薪樵。"
        ],
        "title": "答俞履道見贈",
        "id": "932470dd-2feb-485e-a92f-5201c7049f6b"
    },
    {
        "author": "孫應時",
        "paragraphs": [
            "珍重西來雙鯉魚，更傳佳句起愁予。",
            "相思已是五年別，多媿先無一字書。",
            "欲話錦城疑是夢，誰憐霜鬢不禁梳。",
            "青氈黄閤君侯事，早擬相逢倘下車。"
        ],
        "title": "答成都虞子韶鈐幹寄書信兼示近作",
        "id": "f4f12561-69a3-4225-845f-c8529320ec47"
    },
    {
        "author": "孫應時",
        "paragraphs": [
            "休論吾昔與吾今，窗下婆娑有學林。",
            "會意書非求甚解，無絃琴豈要知音。",
            "是中截斷談天口，何處尋來立雪心。",
            "永日春風鶑百囀，幽人踵息正深深。"
        ],
        "title": "和答趙生師白見寄  其一",
        "id": "66b13c63-bd91-4f70-9d1f-f30a0f2c72c9"
    },
    {
        "author": "孫應時",
        "paragraphs": [
            "田可躬耕溪可漁，此身屬我不關渠。",
            "養生誰學嵇中散，避謗吾非陸敬輿。",
            "風月滿懷高士傳，江山到眼故人書。",
            "相思千里無多恨，珍重清詩玉不如。"
        ],
        "title": "和答趙生師白見寄  其二",
        "id": "718c57f1-bec7-41c9-9384-cb4528e1a5e7"
    },
    {
        "author": "孫應時",
        "paragraphs": [
            "翠錦熏籠白玉花，幾年廬阜飽煙霞。",
            "定知姑射同肌骨，何必離騷借齒牙。",
            "心事早陪三友約，國香今壓五侯家。",
            "主人封植無多費，賸乞盧仝七椀茶。"
        ],
        "title": "和胡仲方撫幹白瑞香及黄櫞韵",
        "id": "ee3bbee6-393f-4629-9742-8295205b3b54"
    },
    {
        "author": "孫應時",
        "paragraphs": [
            "玉山已失舊端明，何事令人骨屢驚。",
            "拆石有聲傳建業，隕星無處弔南荆。",
            "春風未作山川暖，江水何心日夜傾。",
            "淚落中宵腸萬結，眇然湖海寄吾生。"
        ],
        "title": "聞南軒張先生下世感惋有作  其一",
        "id": "6147223b-91ce-434d-9283-8f5b05a222f8"
    },
    {
        "author": "孫應時",
        "paragraphs": [
            "中原天意定何如，豈謂人才不素儲。",
            "前輩老成今殄瘁，丁年豪雋重蕭疎。",
            "武侯歲晚出師表，賈誼平生流涕書。",
            "社稷無疆恩澤厚，小臣何敢議盈虛。"
        ],
        "title": "聞南軒張先生下世感惋有作  其二",
        "id": "6e69626a-62f6-4a57-9a5c-533d4f344cab"
    },
    {
        "author": "孫應時",
        "paragraphs": [
            "困雖有舌吾安用，貧到無錐樂更深。",
            "百歲難逃少壯老，多思何益去來今。",
            "弈秋豈必長先手，畫史誰知獨苦心。",
            "一枕春宵方化蝶，三竿朝日又鳴禽。"
        ],
        "title": "偶題",
        "id": "80722b1e-9c37-464d-80b7-baf4920d1517"
    },
    {
        "author": "孫應時",
        "paragraphs": [
            "小齋隨分有琴書，此外蕭然一物無。",
            "地僻最饒閒意味，日長還得睡工夫。",
            "四時風月吾心友，千里雲山古畫圖。",
            "天賜綵衣娛鶴髮，簞瓢足矣更何須。"
        ],
        "title": "偶成",
        "id": "b24410f1-e6f8-4e01-ace2-6e1f65bc870c"
    },
    {
        "author": "孫應時",
        "paragraphs": [
            "短橋橫澗有精廬，儼立蒼髯六丈夫。",
            "長憶兒時弄泉石，誰令學宦走江湖。",
            "泠風試作琴三疊，涼月還須酒一壺。",
            "杖屢無忘數來往，不妨樵路小崎嶇。"
        ],
        "title": "山菴感舊",
        "id": "6b60c926-7078-4748-b0b7-0a0a2a58a1ee"
    },
    {
        "author": "孫應時",
        "paragraphs": [
            "壽母重孫始見渠，天教四世保同居。",
            "精神已是千金子，事業應須萬卷書。",
            "親戚滿前非落寞，杯盤隨分不蕭疎。",
            "晬盤先攬文房寶，他日無憂入異閭。"
        ],
        "title": "姪孫詩",
        "id": "eabc41f3-b867-4e72-afc5-ae454fba939f"
    },
    {
        "author": "孫應時",
        "paragraphs": [
            "衰年回首少年事，尚喜初心炯自如。",
            "俗態可憐人厚薄，交情那問勢親疎。",
            "懶陪康樂登山屐，且醉淵明採菊廬。",
            "一笑相尋非易得，河渠執手更踟躕。"
        ],
        "title": "妻兄張伯高來訪橫河感舊與拜先君墓下有作次韵  其一",
        "id": "ded7c5f1-f341-42ee-9102-571142e3a150"
    },
    {
        "author": "孫應時",
        "paragraphs": [
            "蓽門生計只初年，喬嶽終難起一拳。",
            "小檻清風黄卷裏，扁舟碧水白鷗前。",
            "同尋杖屨曾行處，肯謁松楸獨泫然。",
            "人事無窮今幾變，空山落日自孤煙。"
        ],
        "title": "妻兄張伯高來訪橫河感舊與拜先君墓下有作次韵  其二",
        "id": "62bfbd64-4ce5-46b0-976a-360ba4a70503"
    },
    {
        "author": "孫應時",
        "paragraphs": [
            "兩年萬里望飛雲，慚媿慈親費倚門。",
            "好在蘭陔扶白髮，依然梅蘂照清樽。",
            "斑衣願保長稱壽，石窌仍看疊拜恩。",
            "更問何時足懷抱，詵詵玉雪弄重孫。"
        ],
        "title": "母氏生日",
        "id": "e0224793-930e-4f1c-a319-c0809b05eac9"
    },
    {
        "author": "孫應時",
        "paragraphs": [
            "杜門終歲少過從，一室蕭然百念空。",
            "紙上陳言皆妙用，胸中餘味有新功。",
            "搘筇飽看千山月，欹枕閒聽萬竅風。",
            "麤飯濁醪能送日，蒼顔白髮任成翁。"
        ],
        "title": "臘月初七日夜夢游山林間清甚賦詩半就覺而忘之追成八句",
        "id": "cc32740b-638d-46af-b386-b4f60012f037"
    },
    {
        "author": "孫應時",
        "paragraphs": [
            "客遊幾度到龍塘，沙路縈紆草木香。",
            "雪後江山餘壯觀，秋來樓閣記新凉。",
            "百年此役何時再，萬里東歸託興長。",
            "風景留人重迴首，猶須好句與平章。"
        ],
        "title": "夢蜀中一山寺曰龍塘有龍祠余似嘗屢游也題詩別之未足兩句而寤因足成之",
        "id": "493e04b4-6116-4690-b6e3-2ff8fbf3cb35"
    },
    {
        "author": "孫應時",
        "paragraphs": [
            "兩年荆益度茲晨，羅綺傳觴苦勸人。",
            "多謝諸公憐遠客，豈如一笑奉吾親。",
            "蓴鱸此日無餘恨，菽水從前得諱貧。",
            "快倒村醪供壽斚，也分湯餠及比鄰。"
        ],
        "title": "余生日具杯酒爲母壽思壬子歲在荆州癸丑歲在成都諸公爲余作盛集而余意不適也",
        "id": "5989b6a1-3f2b-4dfb-b15c-13df5ffa9b6f"
    },
    {
        "author": "孫應時",
        "paragraphs": [
            "草草稱觴壽我親，每慚天意俯從人。",
            "連宵又似去年雨，淑景偏回此日春。",
            "富貴何如長得健，詩書元自不羞貧。",
            "秫田五畝猶堪釀，願作堯天百歲民。"
        ],
        "title": "母氏生日陰晴晏溫夜後雖小雨或作或止而帖然不風諸老人皆不須設火若前一夕則甚雨次夕則雨且風寒真若有相之者感愧有作",
        "id": "0361dff7-c577-4b1e-a17b-aa61c6bf09d9"
    },
    {
        "author": "孫應時",
        "paragraphs": [
            "清都絳闕拱慈皇，鶴駕雞鳴起未央。",
            "父子至情如一日，國家慶事冠前王。",
            "公功實作風雲舊，帝學于今日月光。",
            "天壽兩宮千萬歲，端留元老贊明昌。"
        ],
        "title": "上史魏公壽三首  其一",
        "id": "e67535b2-44d4-4519-bd63-82e96cf05d5f"
    },
    {
        "author": "孫應時",
        "paragraphs": [
            "中興大業要規模，公有初言久未孚。",
            "已喜乾坤深佑德，况逢歲月正懸弧。",
            "明時禮數尊三事，大老精神壓萬夫。",
            "軍國平章天下望，鷹揚年德正相符。"
        ],
        "title": "上史魏公壽三首  其二",
        "id": "578f1bb0-6591-473f-9fb9-e985a003f829"
    },
    {
        "author": "孫應時",
        "paragraphs": [
            "中書考已敵汾陽，神氣清明骨更强。",
            "客倒壺觴弄風月，酒闌燈火事文章。",
            "傳家正有書千卷，積慶真成笏一床。",
            "看取西湖共長久，年年菊會答秋光。"
        ],
        "tags": [
            "西湖"
        ],
        "title": "上史魏公壽三首  其三",
        "id": "20806d77-59cc-4da7-8719-42661839bb85"
    },
    {
        "author": "孫應時",
        "paragraphs": [
            "樂回和氣作春溫，香裊祥雲映酒尊。",
            "盛事同官皆有母，可人今歲喜生孫。",
            "一杯首奉吾親壽，百拜心知造物恩。",
            "看取朱顔長不老，年年賓客醉盈門。"
        ],
        "title": "母氏生朝會同官",
        "id": "d89dc938-7de1-4adf-bf61-3c6fea539093"
    },
    {
        "author": "孫應時",
        "paragraphs": [
            "萬頃重湖東復東，意行得怕打頭風。",
            "故畦遺穗粼粼在，野水寒林處處通。",
            "鴻雁汀洲渺葭葦，牛羊籬落見兒童。",
            "衣冠塵土空頭白，慚愧扁舟把釣翁。"
        ],
        "title": "泛東湖風浪作復止",
        "id": "822a45e5-9112-4c26-bca5-bf7695b8deb9"
    },
    {
        "author": "孫應時",
        "paragraphs": [
            "七年不聽丈亭潮，夢覺依然枕動摇。",
            "趁得晨鐘上西渡，不妨野飯向高橋。",
            "今年天故饒梅雨，是處人言好稻苗。",
            "慚愧鄞山最青眼，回環翠色總相招。"
        ],
        "title": "五月末如鄞舟中戲作",
        "id": "65135dd4-5050-43ac-af82-2fef596aabea"
    },
    {
        "author": "孫應時",
        "paragraphs": [
            "不到東湖便十年，短篷還得泛霜天。",
            "千林脫葉風如剪，萬里無雲月滿弦。",
            "照影婆娑吾老矣，可人瀟灑故依然。",
            "敲門款語僧窗夜，挑盡寒燈久不眠。"
        ],
        "title": "閏十月十日自鄞城同史子應如東湖宿月波寺",
        "id": "12c531d1-27eb-4e2d-82a6-50a0153fb75c"
    },
    {
        "author": "孫應時",
        "paragraphs": [
            "三年臘日常爲客，愁絕梅花獨自看。",
            "萬里塵沙走西蜀，九衢風雪卧長安。",
            "生來可是儒冠誤，老去偏知世路難。",
            "安得長閒伴溪叟，醉歌時掣釣魚竿。"
        ],
        "title": "杭都旅舍臘日感事",
        "id": "c814f800-2cea-4c7d-a548-3d310ebd3c53"
    },
    {
        "author": "孫應時",
        "paragraphs": [
            "十年身不到西湖，把酒臨風省故吾。",
            "萬里山川發天巧，三朝宮苑富皇都。",
            "溪橋無處尋君復，詩帳令人憶大蘇。",
            "尚許蕭然塵外客，小舟終日卧冰壺。"
        ],
        "tags": [
            "西湖"
        ],
        "title": "西湖",
        "id": "c41e7fde-9d16-443e-b3c1-fd7b54503433"
    },
    {
        "author": "孫應時",
        "paragraphs": [
            "憶向苕溪泊酒船，寧知綠髮便華顛。",
            "只今行脚一萬里，重此驚心二十年。",
            "箬笠簑衣真我事，清風明月苦論錢。",
            "晚凉急櫂城南去，更復題詩作後緣。"
        ],
        "title": "舟自震澤道吳興城外有感",
        "id": "d38858d2-2f13-433f-a7a8-85233c681ae2"
    },
    {
        "author": "孫應時",
        "paragraphs": [
            "高山流水去沉沉，迸落長屏百仞深。",
            "暗有衝風起崖腹，散成飛雨到潭心。",
            "梯空直下知無計，攀木旁窺戰不禁。",
            "好著孤亭巧相對，重來應得慰登臨。"
        ],
        "title": "隨鳬巖瀑布",
        "id": "c4eccb57-ad5d-4d3d-afc1-6f04d0f94ba2"
    },
    {
        "author": "孫應時",
        "paragraphs": [
            "一丘一壑塵埃外，三沐三薰清浄身。",
            "別墅只今唐處士，高風當日漢君賓。",
            "打門未肯容驚夢，載酒誰能徑卜鄰。",
            "千里題詩寄心賞，多慚不是謫仙人。"
        ],
        "title": "崑山龔立道作棲閑堂取李太白題龔處士別墅詩曰龔子棲閑地都無人世喧故以爲名嘗託范叔剛求詩於予予許之閏八月十九日立道復自以書來爲成八句",
        "id": "db9647bb-3061-4328-b7a4-a58237574576"
    },
    {
        "author": "孫應時",
        "paragraphs": [
            "九陌塵中一笑看，肯隨風月到遥山。",
            "應知枕石先秋冷，何羨槃氷及夏頒。",
            "古意紵衣仍縞带，襟期華髮更蒼顔。",
            "多君志力猶强健，不道人生行路難。"
        ],
        "title": "和答黄時舉貢士獻黄草布",
        "id": "de5b337b-4bbc-4427-99f1-f71905833290"
    },
    {
        "author": "孫應時",
        "paragraphs": [
            "語言平談骨清癯，誰似黄山一老徐。",
            "眼底不知人富貴，腹中惟有古詩書。",
            "平生義薄雲天上，日暮家無儋石儲。",
            "試問台人君識否，此翁元不事名譽。"
        ],
        "title": "挽徐季節先生  其一",
        "id": "31f4cc26-c6ba-4071-bac4-c769248cc5c4"
    },
    {
        "author": "孫應時",
        "paragraphs": [
            "年過八十更精神，佚我房中自在身。",
            "檢點欺心無一髮，薰涵和氣似三春。",
            "莫疑見識驚流俗，自是淵源到古人。",
            "前輩彫零公又往，哀哀令我涕沾巾。"
        ],
        "title": "挽徐季節先生  其二",
        "id": "7cc47fff-60d9-40e3-84f3-c4ca247bba90"
    },
    {
        "author": "孫應時",
        "paragraphs": [
            "老去斯文付寂寥，寒枝枯甲一遺蜩。",
            "虛言自歎真何補，好友相求不憚遥。",
            "敗篋塵埃煩數子，破窗風雨每連宵。",
            "詩成明日尋梅去，共看春風轉斗杓。"
        ],
        "title": "閩憲克莊以故舊託文公五世孫明仲遠徵鄙文老退遺棄散逸荷伯宗用昭止善浩淵子勗至善及余表姪孫陳誼予兄子豐仲弟之婿賈熙用昭之從子大年等十餘人寒冬連旬日夜錄之得五十卷亦已勞矣賦此爲謝",
        "id": "8e5658ca-f545-4ca6-a92a-66d8cc54b599"
    },
    {
        "author": "孫應時",
        "paragraphs": [
            "秘圖山上古姚州，山色江光簇畫樓。",
            "更鼓分明庭少事，桁楊閒冷獄無囚。",
            "民言總信清如水，天賜常教大有秋。",
            "人物襟懷何灑落，詞章翰墨更風流。",
            "朝廷久合登劉向，父老知難挽鄧侯。",
            "翠竇新泉探靜樂，公名長與此泉流。"
        ],
        "title": "送趙清臣善湘明府民謠六韵",
        "id": "9f27cd47-a1c0-4b42-a2ae-09937a1b0a7f"
    },
    {
        "author": "孫應時",
        "paragraphs": [
            "四海從游總弟昆，年來誰復似王孫。",
            "真情每向急難見，高義殊非薄俗論。",
            "入眼雲煙歸翰墨，滿懷風月寄琴樽。",
            "三年叢枳勞栖鳳，萬里天池合化鵾。",
            "官達於君何足道，心期令我已忘言。",
            "相思驛路梅花發，應倩清詩寫夢魂。"
        ],
        "title": "送趙簡叔滿秩歸閩",
        "id": "79594294-f18f-40c0-8f29-53096bb7b507"
    },
    {
        "author": "孫應時",
        "paragraphs": [
            "與君異姓似諸昆，文采風流帝子孫。",
            "珍重征途猶問訊，殷勤詩卷遣重論。",
            "光寒牛斗韜龍劍，興逸江湖著瓠樽。",
            "混混人間誰虎鼠，冥冥物外獨鵬鯤。",
            "閒中日月無追恨，聖處工夫豈浪言。",
            "萬里此心長對面，莫尋別賦苦消魂。"
        ],
        "title": "簡叔自臨安之官鄂渚專書問訊多寄近作以詩謝之用前歲贈別韵",
        "id": "e8f75b6b-59c0-4a5f-905b-72b008d6c665"
    },
    {
        "author": "孫應時",
        "paragraphs": [
            "風日都門外，樓臺十萬家。",
            "西湖春事足，不話洛陽花。"
        ],
        "tags": [
            "西湖"
        ],
        "title": "和李季章校書西湖即事三首  其一",
        "id": "f798f54e-5cb6-4d1d-88f4-11891076a9dd"
    },
    {
        "author": "孫應時",
        "paragraphs": [
            "舴艋填芳渚，鞦韆閙粉牆。",
            "人爭桃李節，吾憶藕花涼。"
        ],
        "tags": [
            "西湖"
        ],
        "title": "和李季章校書西湖即事三首  其二",
        "id": "63c0d1d2-1f95-430f-a1cb-33b64e4f925a"
    },
    {
        "author": "孫應時",
        "paragraphs": [
            "匆匆清明了，能餘幾許春。",
            "花開更風雨，腸斷惜春人。"
        ],
        "tags": [
            "西湖"
        ],
        "title": "和李季章校書西湖即事三首  其三",
        "id": "36bd22a0-7304-48be-bbf4-5ba0b3f5ac04"
    },
    {
        "author": "孫應時",
        "paragraphs": [
            "折竹聲相聞，想見雪深尺。",
            "愁殺小臣心，橋山葬明日。"
        ],
        "title": "雪夜歎",
        "id": "762b19da-6602-4a65-9853-43c53089ec54"
    },
    {
        "author": "孫應時",
        "paragraphs": [
            "鐵笛空山巔，悲裂蒼崖破。",
            "驚起山中人，指點飛僊過。"
        ],
        "title": "鐵笛亭",
        "id": "2e294fc0-e6c5-47b3-8a97-8d7c023d1530"
    },
    {
        "author": "孫應時",
        "paragraphs": [
            "石竈滄潭上，烹茶定幾迴。",
            "舟人因記得，俗客未經來。"
        ],
        "title": "石竈",
        "id": "3521eab2-6229-4dbc-9517-47cd0dde1f7f"
    },
    {
        "author": "孫應時",
        "paragraphs": [
            "灑落胸中丘壑，崢嶸海外風霜。",
            "幻出小山枯木，教成千載甘棠。"
        ],
        "title": "題光福劉伯祥所藏東坡枯木及漁村落照圖  其一",
        "id": "a8f1dbcf-63e2-4325-a4e4-c0d371d4216e"
    },
    {
        "author": "孫應時",
        "paragraphs": [
            "夕陽雁影江天，明月蘆花醉眠。",
            "乞我煙波一葉，伴君西塞山邊。"
        ],
        "title": "題光福劉伯祥所藏東坡枯木及漁村落照圖  其二",
        "id": "b23d59bd-aef7-4841-9be3-e42e0097bf68"
    },
    {
        "author": "孫應時",
        "paragraphs": [
            "小齋遥夜孤坐，何處香來可人。",
            "起看一窗寒月，更憐瘦影相親。"
        ],
        "title": "十一月二十六夜夢與范石湖各賦梅花六言覺僅記其大意足成二絕  其一",
        "id": "60edf1b6-4471-4692-aaa5-21891ef26bf4"
    },
    {
        "author": "孫應時",
        "paragraphs": [
            "江路月斜霜重，野橋風峭波寒。",
            "知負天公何事，十他冷淡相看。"
        ],
        "title": "十一月二十六夜夢與范石湖各賦梅花六言覺僅記其大意足成二絕  其二",
        "id": "fc456e70-7e46-4f29-96a5-9bc5dd2b04ad"
    },
    {
        "author": "孫應時",
        "paragraphs": [
            "三年一榻占清閒，門外蒼然是種山。",
            "步月迎風行樂地，從今應入夢魂間。"
        ],
        "title": "別越中諸生  其一",
        "id": "59e0a1ee-6dac-40b5-9345-5222a058e826"
    },
    {
        "author": "孫應時",
        "paragraphs": [
            "切磋長恨我空疎，甚喜同門各起予。",
            "贈別懶爲名利語，洗心深讀聖賢書。"
        ],
        "title": "別越中諸生  其二",
        "id": "b5341aa0-042b-4511-8279-7ab1801c411b"
    },
    {
        "author": "孫應時",
        "paragraphs": [
            "可人花木四時足，隨意園池百畝餘。",
            "但續岷山高士傳，不談天上故人書。"
        ],
        "title": "范氏致爽園用石湖韵  其一",
        "id": "c0c8c640-2645-49a5-b935-da1412e05c2c"
    },
    {
        "author": "孫應時",
        "paragraphs": [
            "山光突兀初寒外，竹色連娟細雨餘。",
            "一段清奇徹肌骨，錦囊碎句懶能書。"
        ],
        "title": "范氏致爽園用石湖韵  其二",
        "id": "f04b749d-1820-495d-a035-dbeebe114e16"
    },
    {
        "author": "孫應時",
        "paragraphs": [
            "天惜花時雨易晴，鳥知人意喚春醒。",
            "歸舟兀兀新安路，溪北溪南水正生。"
        ],
        "title": "黄巖新安鎮舟中和王主簿春霽遣興",
        "id": "6b4e022f-d879-4c78-992f-f2caa0e3f708"
    },
    {
        "author": "孫應時",
        "paragraphs": [
            "春泥過雨屐聲慳，野水危橋欲度難。",
            "世路迷人腸斷處，黄昏天氣麥秋寒。"
        ],
        "title": "春郊偶作",
        "id": "312a5af1-21e6-4ce4-aa9f-6b44002e976a"
    },
    {
        "author": "孫應時",
        "paragraphs": [
            "寒儒事業趁三餘，細字篝燈手自書。",
            "眼底牙籤富連屋，妙年公子意何如。"
        ],
        "title": "閲書庫",
        "id": "cbdebe1e-82df-47f9-91a6-e33bae989bd9"
    },
    {
        "author": "孫應時",
        "paragraphs": [
            "門前白水映青山，草滿荒庭晝掩關。",
            "莫恨窮居窮到骨，平生未有此情閒。"
        ],
        "title": "秋日遣興  其一",
        "id": "9b98ac6e-7372-443d-83a4-c9d7afa46dac"
    },
    {
        "author": "孫應時",
        "paragraphs": [
            "今年炎毒異他年，及此秋風意灑然。",
            "身世還須幾寒暑，吾生何事不隨緣。"
        ],
        "title": "秋日遣興  其二",
        "id": "b440ae3b-b629-4ee1-ab67-fcd0268c66bb"
    },
    {
        "author": "孫應時",
        "paragraphs": [
            "清秋佳月不尋常，何限歌樓醉夜長。",
            "要是超然塵外客，一杯差不負孤光。"
        ],
        "title": "秋日遣興  其三",
        "id": "b8812d2a-f688-413e-b2d6-07e7143d3424"
    },
    {
        "author": "孫應時",
        "paragraphs": [
            "故人强半隨流水，世事新來似弈棋。",
            "老我壯心消折盡，鏡中唯有鬢如絲。"
        ],
        "title": "秋日遣興  其四",
        "id": "3b49382f-8e4e-436e-a37a-323268be2a1f"
    },
    {
        "author": "孫應時",
        "paragraphs": [
            "學書成癖故童心，頗復欣然得趣深。",
            "一字千金亦安用，等閒容我度光陰。"
        ],
        "title": "秋日遣興  其五",
        "id": "30eec2e5-feef-4e48-83ee-50a23c1bd972"
    },
    {
        "author": "孫應時",
        "paragraphs": [
            "虛齋獨寢意偏清，夢斷秋窗月正明。",
            "匡坐偶然成導引，未須癡絕慕長生。"
        ],
        "title": "秋日遣興  其六",
        "id": "d338378f-2912-4c27-a149-96b146710145"
    },
    {
        "author": "孫應時",
        "paragraphs": [
            "田田荷葉作老色，楚楚菊叢生細香。",
            "落日空山歸鳥盡，扶筇獨自到池塘。"
        ],
        "title": "山庵即事",
        "id": "f4302b8a-ebc7-4f4b-8aa8-3fff1652db7e"
    },
    {
        "author": "孫應時",
        "paragraphs": [
            "五侯鯖具人間味，百衲衣裒天下工。",
            "宮體故宜供帖子，玉堂何日喚詩翁。"
        ],
        "title": "胡元邁集句作宮詞二百首求題跋爲書兩章  其一",
        "id": "0c81e9b1-62db-4126-b092-02503fa9df54"
    },
    {
        "author": "孫應時",
        "paragraphs": [
            "不譏飛燕在昭陽，但託流鶑滿建章。",
            "狗監若逢楊得意，何妨持此奉君王。"
        ],
        "title": "胡元邁集句作宮詞二百首求題跋爲書兩章  其二",
        "id": "1ac49856-f339-4d0d-a552-ea6f73421187"
    },
    {
        "author": "孫應時",
        "paragraphs": [
            "問訊前賢滄海邊，遥堤煙草故依然。",
            "誰言筦庫功名薄，已活淮民二百年。"
        ],
        "title": "書西溪僧壁  其一",
        "id": "0c3f8160-cd01-4d15-8fac-a0be741a54b0"
    },
    {
        "author": "孫應時",
        "paragraphs": [
            "碧天如水水明霞，雁字橫風一一斜。",
            "袖手行吟不知晚，滿川霜月浸蘆花。"
        ],
        "title": "書西溪僧壁  其二",
        "id": "97326900-1b33-41be-ba74-bc2c22bc2a6a"
    },
    {
        "author": "孫應時",
        "paragraphs": [
            "悠悠身世客心驚，十宿西溪夢未曾。",
            "笑把新詩留日月，碧紗黄堊聽山僧。"
        ],
        "title": "書西溪僧壁  其三",
        "id": "96dfa1bd-e8c9-44bd-8dbd-02575fe447b7"
    },
    {
        "author": "孫應時",
        "paragraphs": [
            "絳帳何人拜馬融，已應羞面見兒童。",
            "早知自照頭顱醜，枉用文章殺李公。"
        ],
        "title": "詠史  其一",
        "id": "eb319479-3987-48d4-b86e-d58ea8e22f18"
    },
    {
        "author": "孫應時",
        "paragraphs": [
            "咄咄歸來技已窮，函書翻欲媚桓公。",
            "佳兒似此何須數，空使諸人恕乃翁。"
        ],
        "title": "詠史  其二",
        "id": "36f974e9-9301-4768-85d8-bb08016acf15"
    },
    {
        "author": "孫應時",
        "paragraphs": [
            "拊髀平生志八區，暮年家國付夷吾。",
            "誰言子女能相豢，可笑周郎淺丈夫。"
        ],
        "title": "詠史  其三",
        "id": "d7f5fa2f-420b-47f7-9d85-64ba7896ea0c"
    },
    {
        "author": "孫應時",
        "paragraphs": [
            "燕子風微春晝長，獨携書卷卧禪房。",
            "悠然一笑無人領，只有薔薇滿院香。"
        ],
        "title": "西溪僧舍晝卧",
        "id": "c2f21d9c-74fb-4c2f-b185-0066130df0f9"
    },
    {
        "author": "孫應時",
        "paragraphs": [
            "師訓勤誠數十年，此心端不愧高天。",
            "諸君體我家嚴意，學殖毋爲鹵莽田。"
        ],
        "title": "奉和家大人將赴官舍留示及門之作  其一",
        "id": "a6b66432-b349-4243-8590-982805fba26e"
    },
    {
        "author": "孫應時",
        "paragraphs": [
            "大學成功在九年，根牢幹長到參天。",
            "斯須廢棄終身困，稂莠從來易滿田。"
        ],
        "title": "奉和家大人將赴官舍留示及門之作  其二",
        "id": "eb676c7e-4308-4e11-a654-c96b9d8c8f38"
    },
    {
        "author": "孫應時",
        "paragraphs": [
            "杜鵑聲裏谷幽幽，綠水平溪日夜流。",
            "花落空山人不到，一川煙雨起春愁。"
        ],
        "title": "黄巖溪  其一",
        "id": "8be11692-fc01-42c5-90a3-a09f9dfff7f3"
    },
    {
        "author": "孫應時",
        "paragraphs": [
            "蒼山萬疊鎖荒煙，百道清溪思悄然。",
            "只有東風偏識路，馬蹄花發自年年。"
        ],
        "title": "黄巖溪  其二",
        "id": "2434debd-a882-4150-abe9-6b5ed1dae1e4"
    },
    {
        "author": "孫應時",
        "paragraphs": [
            "風日蕭蕭林翠開，支筇古寺獨徘徊。",
            "山中不怪無人識，十五年前一度來。"
        ],
        "title": "入福昌寺",
        "id": "9ed4f521-26f5-457a-856e-463fe09a8776"
    },
    {
        "author": "孫應時",
        "paragraphs": [
            "麴生真得聖之清，風味超然一座傾。",
            "肯向春寒慰牢落，令人心事轉和平。"
        ],
        "title": "次仲氏韵  其一",
        "id": "e4b1dce7-73c3-4c64-bed1-51b33a061d86"
    },
    {
        "author": "孫應時",
        "paragraphs": [
            "枵腹貪書頗自强，年來得失正相當。",
            "須知耳目塵埃盡，始見山林日月長。"
        ],
        "title": "次仲氏韵  其二",
        "id": "5fd3f22e-4621-492c-8be0-61f3651917ae"
    },
    {
        "author": "孫應時",
        "paragraphs": [
            "故人驚我鬢絲多，一歎相逢可若何。",
            "勳業向來無此夢，菱花何必遣重磨。"
        ],
        "title": "次仲氏韵  其三",
        "id": "f87bffa6-946a-4bcb-86b3-0e841be8be50"
    },
    {
        "author": "孫應時",
        "paragraphs": [
            "中年意與山林會，勝日身兼杖屨輕。",
            "正有百錢堪獨往，不將一賞負秋晴。"
        ],
        "title": "山行",
        "id": "b0972233-bf7a-47e7-84b9-e4533543dbb9"
    },
    {
        "author": "孫應時",
        "paragraphs": [
            "寒草巖前春鳥啼，桃花無數點清溪。",
            "我行已到神仙窟，不比漁郎此路迷。"
        ],
        "title": "題寒草巖",
        "id": "09785715-353a-4c95-92ca-fde2da525249"
    },
    {
        "author": "孫應時",
        "paragraphs": [
            "喧喧鳬雁起寒汀，淡淡書窗半欲明。",
            "聽徹霜鐘發深思，對床欹枕有詩成。"
        ],
        "title": "枕上口占",
        "id": "6df25961-e94b-445a-a7b5-64ed19cee74e"
    },
    {
        "author": "孫應時",
        "paragraphs": [
            "山南山北水平湖，屏障天開畫不如。",
            "好在風流王謝宅，扁舟來往未應疎。"
        ],
        "title": "次日湖上",
        "id": "4baea9fa-14d2-494a-b9ca-41961ea95baf"
    },
    {
        "author": "孫應時",
        "paragraphs": [
            "先生學力定如山，應世無非意所安。",
            "一語令人深味處，不言容易祇言難。"
        ],
        "title": "送彭大老提舶泉南  其一",
        "id": "5c0817a4-0883-4436-b3c1-7493cc312394"
    },
    {
        "author": "孫應時",
        "paragraphs": [
            "笑談終日任天真，和氣春風自襲人。",
            "畢竟胸中無適莫，不妨一世總相親。"
        ],
        "title": "送彭大老提舶泉南  其二",
        "id": "8685106a-20c1-4b45-91fc-d6ee9fec4388"
    },
    {
        "author": "孫應時",
        "paragraphs": [
            "人言西府厭編摩，歸卧方山意若何。",
            "出處無心亦無累，寧知世上有風波。"
        ],
        "title": "送彭大老提舶泉南  其三",
        "id": "9d3a0c23-5c33-4249-a291-950594005a1f"
    },
    {
        "author": "孫應時",
        "paragraphs": [
            "眼觀榮辱等虛空，强著衣冠與世同。",
            "長夏清風秋夜月，高懷應不忘山中。"
        ],
        "title": "送彭大老提舶泉南  其四",
        "id": "48c505f2-6d42-4ce4-b258-92583062091b"
    },
    {
        "author": "孫應時",
        "paragraphs": [
            "天然廉素匪沽名，秋入滄浪徹底清。",
            "蠻舶珍奇縱山積，歸囊應比去時輕。"
        ],
        "title": "送彭大老提舶泉南  其五",
        "id": "0bcbd4cc-af36-4ee8-98b4-1a676983532a"
    },
    {
        "author": "孫應時",
        "paragraphs": [
            "一時人物到如今，人望先生日已深。",
            "願以蒼生置懷抱，勿因空谷有遐心。"
        ],
        "title": "送彭大老提舶泉南  其六",
        "id": "71ec4aac-4a97-4ddb-9a66-25363b9c31eb"
    },
    {
        "author": "孫應時",
        "paragraphs": [
            "窗間明月鎮長在，此寶如今更有無。",
            "看取光輝生筆硯，可無文字繼歐蘇。"
        ],
        "title": "崑山龔立道昱有月石硯屏斗南君玉諸人皆有詩余亦賦一絕",
        "id": "0ba556fc-388e-4048-b7fa-9686f8a3f0bb"
    },
    {
        "author": "孫應時",
        "paragraphs": [
            "楊柳煙中一塔孤，東風漫漫水平湖。",
            "扁舟誰倚高樓望，畫入吳淞春晚圖。"
        ],
        "title": "舉帆松江經縣治北",
        "id": "192a9f02-e201-4951-b6f5-4dba93c60dae"
    },
    {
        "author": "孫應時",
        "paragraphs": [
            "天下幾人能具眼，世間萬事可忘言。",
            "猶將筆墨瀾翻說，多笑先生不憚煩。"
        ],
        "title": "贈閭丘道人",
        "id": "9b0b1e7e-4f64-4dd4-9e5f-613d907b0204"
    },
    {
        "author": "孫應時",
        "paragraphs": [
            "水邊籬落影疎疎，一見風姿意豁如。",
            "驛使莫嫌時節晚，少留春半作春初。"
        ],
        "title": "江北梅開殊晚和林實之別駕韵  其一",
        "id": "ea52feb9-067e-4f4e-8cd1-593e650d47a2"
    },
    {
        "author": "孫應時",
        "paragraphs": [
            "楚江橫月一枝明，想見江南半落英。",
            "等是春風有先後，不妨調鼎看功成。"
        ],
        "title": "江北梅開殊晚和林實之別駕韵  其二",
        "id": "f364d7aa-2d97-4d9b-b5fd-b3b995bfcc5d"
    },
    {
        "author": "孫應時",
        "paragraphs": [
            "地遠天寒飽雪霜，深林依舊十分香。",
            "玉堂茅舍公休問，一種風流壓衆芳。"
        ],
        "title": "江北梅開殊晚和林實之別駕韵  其三",
        "id": "9fc21061-c6f4-4b5d-bd94-00e535b5c8d9"
    },
    {
        "author": "孫應時",
        "paragraphs": [
            "清詩吟賞慰花神，喚起風情寂寞濱。",
            "正是參軍舊題處，須公還作一家春。"
        ],
        "title": "江北梅開殊晚和林實之別駕韵  其四",
        "id": "00dabc95-bd56-49fa-b67e-c5c446091302"
    },
    {
        "author": "孫應時",
        "paragraphs": [
            "一笑無言桃李場，從教遥夜鬭寒香。",
            "紅梅何意敗家法，便欲從時作閙粧。"
        ],
        "title": "江北梅開殊晚和林實之別駕韵  其五",
        "id": "617f13d7-63ac-4e5c-abc7-bd986912a12f"
    },
    {
        "author": "孫應時",
        "paragraphs": [
            "許氏南園十里間，嗟跎勝賞怯春寒。",
            "寄聲行客如迴首，莫把尋常醉眼看。"
        ],
        "title": "江北梅開殊晚和林實之別駕韵  其六",
        "id": "8840ed38-855a-425a-82f7-5d890af23534"
    },
    {
        "author": "孫應時",
        "paragraphs": [
            "江頭三日繫扁舟，秋浦齊山欠一游。",
            "已自無人念羈客，更禁風雨作春愁。"
        ],
        "title": "池口阻風雨  其一",
        "id": "7dec8254-811c-435d-a4cd-837d13d93c20"
    },
    {
        "author": "孫應時",
        "paragraphs": [
            "一江風雨送春歸，漠漠汀洲白鷺飛。",
            "舟子相呼更添纜，水來新沒釣船磯。"
        ],
        "title": "池口阻風雨  其二",
        "id": "be7e2530-47d8-4f0a-b99f-859ed8e94c37"
    },
    {
        "author": "孫應時",
        "paragraphs": [
            "山川楚國六千里，雲雨陽臺十二峰。",
            "神女可無哀郢意，强教梳洗爲誰容。"
        ],
        "title": "巫山祠梳洗樓",
        "id": "730f35cf-cc9a-48eb-b95c-ba34466c5b0e"
    },
    {
        "author": "孫應時",
        "paragraphs": [
            "秋風亭上思悠哉，想見鳴琴日日來。",
            "野水孤舟故如昨，爲公長嘯一徘徊。"
        ],
        "title": "巴東秋風亭懷寇公  其一",
        "id": "2e72b58f-474a-4617-a1fd-d24fc7210d0d"
    },
    {
        "author": "孫應時",
        "paragraphs": [
            "袖手窮山一少年，何曾有楚到澶淵。",
            "英雄正自無人識，蓋世功名却偶然。"
        ],
        "title": "巴東秋風亭懷寇公  其二",
        "id": "13f36c0d-d700-4ed3-8890-1b3c7b479144"
    },
    {
        "author": "孫應時",
        "paragraphs": [
            "一從月窟移根到，不落人間第二香。",
            "商略江梅是兄弟，等閒休復鬭風光。"
        ],
        "title": "和真長木犀  其一",
        "id": "81c011e2-a9d5-4b40-964e-e414a0a505a2"
    },
    {
        "author": "孫應時",
        "paragraphs": [
            "香傳萬里到蠶叢，依舊江南林下風。",
            "憶著小山招隠句，不堪流落更相逢。"
        ],
        "title": "和真長木犀  其二",
        "id": "8f808693-96b3-4dfa-a07d-db9f0ea3836f"
    },
    {
        "author": "孫應時",
        "paragraphs": [
            "長憐花月不相謀，月滿花開得更休。",
            "待倚高樓吹鐵笛，爲君極意作吟秋。"
        ],
        "title": "和真長木犀  其三",
        "id": "933e6375-f797-4e5f-926d-24e9095e8438"
    },
    {
        "author": "孫應時",
        "paragraphs": [
            "凝雲淡淡山蒼蒼，天影下照生湖光。",
            "漁舟散入綠蘋去，劃破琉璃三四行。"
        ],
        "title": "即事  其一",
        "id": "44017466-8a36-4983-9329-909220105bea"
    },
    {
        "author": "孫應時",
        "paragraphs": [
            "江梅玉立故清妍，心友猗蘭弟水仙。",
            "終日相看靜無語，一時風味也堪憐。"
        ],
        "title": "即事  其二",
        "id": "4149785a-d8f7-40ce-ad14-4e74d1458975"
    },
    {
        "author": "孫應時",
        "paragraphs": [
            "天與風情壓衆芳，雕欄翠幄奉君王。",
            "猗蘭自欠傾城色，空作深林一味香。"
        ],
        "title": "和鄭信卿  其一",
        "id": "f1dbcd39-6ad0-43f9-9d82-cae5482a5fe0"
    },
    {
        "author": "孫應時",
        "paragraphs": [
            "綺羅絲竹沸名園，想見春風玉樹前。",
            "況是天公饒一月，何妨行樂倍他年。"
        ],
        "title": "和鄭信卿  其二",
        "id": "6a476c46-eca1-4b26-b031-8a0ca6b4f297"
    },
    {
        "author": "孫應時",
        "paragraphs": [
            "舞絮飛花別茂林，狂蜂亂蝶度繁陰。",
            "乾坤不盡春長在，莫遣傷春意太深。"
        ],
        "title": "和鄭信卿  其三",
        "id": "c8eca926-f486-4be5-900e-1c96b705cb06"
    },
    {
        "author": "孫應時",
        "paragraphs": [
            "不妨客子歸路滑，且喜雨來天破慳。",
            "劍南劍北好顔色，吾徒心事畧相關。"
        ],
        "title": "和陳及之  其一",
        "id": "9f06620c-2aba-4700-ab08-95c804de9deb"
    },
    {
        "author": "孫應時",
        "paragraphs": [
            "詩無彫刻未爲癖，戰勝紛華聊自肥。",
            "萬里歸期勞夢想，百年世事幾從違。"
        ],
        "title": "和陳及之  其二",
        "id": "a976d799-bfaa-4054-8990-08f9c5cc6c9d"
    },
    {
        "author": "孫應時",
        "paragraphs": [
            "蟠龍山頭行且歌，嘉陵江上重相過。",
            "人生知音不易得，舉似諸人委悉麽。"
        ],
        "title": "和陳及之  其三",
        "id": "9c693022-4ba0-428d-a143-cb455cf2b66a"
    },
    {
        "author": "孫應時",
        "paragraphs": [
            "江頭風雨暗行李，習氣難洗儒生酸。",
            "更欲從君細商畧，不道揮斤愁鼻端。"
        ],
        "title": "和陳及之  其四",
        "id": "e9edecb0-d3d6-4e60-8d8f-ff5664af894f"
    },
    {
        "author": "孫應時",
        "paragraphs": [
            "吾非斯人誰與羣，覆手翻手知交情。",
            "天南海北有離合，此生此意無寒盟。"
        ],
        "title": "和陳及之  其五",
        "id": "1c5bbb0c-73a3-41ca-9643-ef8983ef615d"
    },
    {
        "author": "孫應時",
        "paragraphs": [
            "文章富貴自兩事，脫欲其全天定慳。",
            "平生蕭瑟也不惡，未妨詩賦動江關。"
        ],
        "title": "再和  其一",
        "id": "68cf1420-aae8-45cd-ac07-6ac17b6ff255"
    },
    {
        "author": "孫應時",
        "paragraphs": [
            "庭幃日聽烏鵲喜，里社相思雞鳬肥。",
            "獨身浪走一萬里，忽忽平生心事違。"
        ],
        "title": "再和  其二",
        "id": "3b648e2f-cd36-4f7a-b262-795061820f7b"
    },
    {
        "author": "孫應時",
        "paragraphs": [
            "君詩音節中弦歌，報我英瑶百倍過。",
            "江村老人衣鉢在，同參今更有人麽。"
        ],
        "title": "再和  其三",
        "id": "db7bb792-45f8-4004-bde5-48e3354e571c"
    },
    {
        "author": "孫應時",
        "paragraphs": [
            "欲望中原雙目斷，聽談往事幾心酸。",
            "百年故家好人物，塵沙流落太無端。"
        ],
        "title": "再和  其四",
        "id": "c5b6dce5-208f-4a64-9ffc-ba84590b6dad"
    },
    {
        "author": "孫應時",
        "paragraphs": [
            "衮衮諸公鴛鷺羣，年來看熟已忘情。",
            "四明相尋風雨過，一丘一壑便慳盟。"
        ],
        "title": "再和  其五",
        "id": "430b216b-a245-4ca2-b4a7-c09d01c59847"
    },
    {
        "author": "孫應時",
        "paragraphs": [
            "綠陰庭戶自生香，燕子飛來話日長。",
            "正有清風便午枕，更無塵夢到禪房。"
        ],
        "title": "和簡叔  其一",
        "id": "a278b988-f2f9-4bb6-942a-47d3837fbce4"
    },
    {
        "author": "孫應時",
        "paragraphs": [
            "落日銜山山更青，閒雲斂盡綠煙橫。",
            "危亭獨倚闌干遍，又聽疎鐘第一聲。"
        ],
        "title": "和簡叔  其二",
        "id": "c8149fd4-f1aa-4adf-a29a-a091bff3420d"
    },
    {
        "author": "孫應時",
        "paragraphs": [
            "有美天姿粹且真，溫溫玉樹氣生春。",
            "從來孝友聞鄉曲，歎息如公有幾人。"
        ],
        "title": "挽邢邦用  其一",
        "id": "28c0b7bf-e8b4-4fe7-8e17-7582326a3804"
    },
    {
        "author": "孫應時",
        "paragraphs": [
            "十載潛心學有方，韜藏曾不露鋒鋩。",
            "前途萬里能脂轄，此志傷君死未忘。"
        ],
        "title": "挽邢邦用  其二",
        "id": "524e4e38-69c1-41b3-9f19-001e241a46cc"
    },
    {
        "author": "孫應時",
        "paragraphs": [
            "區區倉掾救荒移，實惠洋洋攝令時。",
            "更有棠陰在空圄，廬山遺愛未應衰。"
        ],
        "tags": [
            "庐山"
        ],
        "title": "挽邢邦用  其三",
        "id": "9f643224-2930-4af2-8230-87822ef64086"
    },
    {
        "author": "孫應時",
        "paragraphs": [
            "平生事業始分毫，楩梓終須百丈高。",
            "正擬他時好梁棟，忍看摧折在蓬蒿。"
        ],
        "title": "挽邢邦用  其四",
        "id": "16e61e98-2bb0-440c-bfec-9d2aead832da"
    },
    {
        "author": "孫應時",
        "paragraphs": [
            "傾蓋論交未一年，追懷三益淚潸然。",
            "爲君提掖諸郎看，長已勝冠孟母賢。"
        ],
        "title": "挽邢邦用  其五",
        "id": "449a19d7-3021-4a1d-9670-881f10187801"
    },
    {
        "author": "孫應時",
        "paragraphs": [
            "文華要是山川氣，看到眉州四海空。",
            "尊者庵前雙石筍，令人真見兩蘇公。"
        ],
        "title": "眉州",
        "id": "451597c4-f1f3-43e3-8e55-11279a25f5f2"
    },
    {
        "author": "孫應時",
        "paragraphs": [
            "南山擊缶正烏烏，東市匆匆坐一書。",
            "說道中興無過事，太陽侵蝕總緣渠。"
        ],
        "title": "讀通鑑雜興  其一",
        "id": "d62a275a-5ccc-4c63-80c0-0f7711222ed7"
    },
    {
        "author": "孫應時",
        "paragraphs": [
            "簿書流汗走君房，那得狂奴故意降。",
            "努力諸公了臺閣，不煩魚雁到桐江。"
        ],
        "title": "讀通鑑雜興  其二",
        "id": "28894355-b641-48fd-86b2-e1e93988c8c0"
    },
    {
        "author": "孫應時",
        "paragraphs": [
            "清濁無心陳仲弓，圓機聊救漢諸公。",
            "末流不料兒孫誤，千古黄初佐命功。"
        ],
        "title": "讀通鑑雜興  其三",
        "id": "b7b00014-7e39-4583-b75b-a136a3205da5"
    },
    {
        "author": "孫應時",
        "paragraphs": [
            "柴門三叩畧從容，感激聊酬大耳公。",
            "常日驅牛趁春雨，人前元不似英雄。"
        ],
        "title": "讀通鑑雜興  其四",
        "id": "f6af3dc7-c9c6-4bb2-ae14-7f013b89d222"
    },
    {
        "author": "孫應時",
        "paragraphs": [
            "渭上耕屯望一秋，鼓行那復更遲留。",
            "落星誤盡癡兒輩，長說宣王抗武侯。"
        ],
        "title": "讀通鑑雜興  其五",
        "id": "e91c7995-17fa-48e8-a8d6-bf150c79cd00"
    },
    {
        "author": "孫應時",
        "paragraphs": [
            "建安社稷看文舉，正始風流倚太初。",
            "天地一身無處著，諸人休苦恨狂疎。"
        ],
        "title": "讀通鑑雜興  其六",
        "id": "676a6364-2309-4522-a3d9-580f40568eee"
    },
    {
        "author": "孫應時",
        "paragraphs": [
            "平生作意輕羊舅，歲晚何心佞羯奴。",
            "爲問荆齊是三窟，此時容有宦情無。"
        ],
        "title": "讀通鑑雜興  其七",
        "id": "51ce821b-dbce-42c1-b5bc-5cd1d1faf9bb"
    },
    {
        "author": "孫應時",
        "paragraphs": [
            "莫怪新亭泣楚囚，王公原不辦中州。",
            "石頭門外千年恨，他日相思一涕流。"
        ],
        "title": "讀通鑑雜興  其八",
        "id": "fa5c4657-ab7a-4847-bc63-4e11867ed896"
    },
    {
        "author": "孫應時",
        "paragraphs": [
            "得雨溪聲壯，無風雲氣多。",
            "山花依翠竹，灘石亂寒莎。",
            "樵父谷中出，牧兒牛背歌。",
            "逢人問塵世，擾擾意如何。"
        ],
        "title": "題黄巖溪",
        "id": "0f98e0ef-820a-4c85-833c-ac268ab7fe56"
    },
    {
        "author": "孫應時",
        "paragraphs": [
            "明湖納宇宙，春思滿樓臺。",
            "沙鳥一行去，風帆千里來。",
            "平生眼今飽，落日首重迴。",
            "會趁江山約，還愁白髮催。"
        ],
        "tags": [
            "洞庭湖"
        ],
        "title": "洞庭湖",
        "id": "bbe526a4-0a02-48dc-a374-28e3b9621edd"
    },
    {
        "author": "孫應時",
        "paragraphs": [
            "牛車擔負愧高義，當知薄命非倪寬。"
        ],
        "title": "句",
        "id": "386e1449-36ec-4345-9e15-d0ac185045cd"
    },
    {
        "author": "司馬道",
        "paragraphs": [
            "邂逅成佳約，持杯喜月圓。",
            "素華千頃凈，樂事兩家全。",
            "念舊驚同日，裁詩似先天。",
            "他鄉欣得此，後會肯重延。"
        ],
        "title": "丁未仲夏賞月次雪齋韵",
        "id": "2407c6d8-432e-4cf2-ba4f-099cd6eca571"
    },
    {
        "author": "劉過",
        "paragraphs": [
            "十年著脚走四方，胡不歸來兮襄陽。",
            "襄陽真是用武國，上下吳蜀天中央。",
            "銅鞮坊裏弓作市，八邑田熟麥當糧。",
            "一條路入秦隴去，落日彷彿見太行。",
            "土風沉渾士奇傑，嗚嗚酒後歌聲發。",
            "歌曰人定兮勝天，半壁久無胡日月。",
            "買劍傾家貲，市馬託生死。",
            "科舉非不好，行都兮萬里。",
            "人言邊人盡粗材，卧龍高卧不肯來。",
            "杜甫詩成米芾寫，二三子亦英雄哉。"
        ],
        "title": "襄陽歌",
        "id": "6ad6d696-a71f-443b-abe2-036ab6c151e3"
    },
    {
        "author": "劉過",
        "paragraphs": [
            "君不見七十二子從夫子，儒雅强半魯國士。",
            "二十八宿佐中興，英雄多是僰陽人。",
            "丈夫生有四方志，東欲入海西入秦。",
            "安能齷齪守一隅，白頭章句浙與閩。",
            "醉遊太白呼峨岷，奇材劍客結楚荆。",
            "不隨舉子紙上學六韜，不學腐儒穿鑿注五經。",
            "天長路遠何時到，側身望兮涕霑巾。"
        ],
        "title": "多景樓醉歌",
        "id": "a6e10e95-e075-48ea-9b4d-3ae7f199d98d"
    },
    {
        "author": "劉過",
        "paragraphs": [
            "桃花爲麯杏爲糵，酒醖仙方得新法。",
            "大槽迸裂猩血流，小槽夜雨真珠滴。",
            "峴山之北古襄陽，春風爛漫草花香。",
            "乘軺誰爲部使者，金閨通籍尚書郎。",
            "兒樣愛民真父母，十萬人家感恩厚。",
            "鵝兒不酌宜城黄，流霞造此江南酒。",
            "輪蹄日日行樂同，琥珀瀲灧琉璃鍾。",
            "珊瑚枝下貴公子，人面日色相爭紅。",
            "欄桿十二開簾幔，腰鼓轟雷奏仙樂。",
            "翠翹金鳳大隄倡，玉纖捧勸羅衣薄。",
            "人生百歲能幾何，海棠花開春較多。",
            "有貂可解換一斗，醉到天曉待作麽。"
        ],
        "title": "紅酒歌呈京西漕劉郎中立義",
        "id": "5ce81ba4-ff36-4804-8712-36ead4679733"
    },
    {
        "author": "劉過",
        "paragraphs": [
            "今年城保寨，明年城瓜州。",
            "寇來不能禦，賊去欲自囚。",
            "偉哉淮南鎮，禹貢之揚州。",
            "念昔蕞爾虜，馬箠輕江流。",
            "翠華離金陵，人有李郭不。",
            "幸被帳下兒，一箭斃其酋。",
            "帝羓有遺臭，鮮血粘髑髏。",
            "敗軍慘無主，蛇豕散莫收。",
            "勢當截歸路，盡與俘馘休。",
            "甲兵洗黄河，境土盡白溝。",
            "天予棄不取，區區乃人謀。",
            "金帛輸東南，禮事昆夷優。",
            "參差女牆月，深夜照敵樓。",
            "泊船運河口，頗爲執事羞。"
        ],
        "title": "瓜州歌",
        "id": "17e37c29-c2fc-46ca-a887-10966193dd68"
    },
    {
        "author": "劉過",
        "paragraphs": [
            "車徐行，馬後馳，天寒遊子來盱眙。",
            "功名邂逅未可知，生身畢竟要何爲。",
            "既不起草黄金閨，又不侍宴白玉墀。",
            "何不夜投將軍飛，勸上征伐鞭四夷。",
            "滄海可填山可移，男兒志氣當如斯。",
            "安能生死困毛錐，八韵作賦五字詩。",
            "金牌郎君黄頭兒，有眼不忍重見之。",
            "志大才疎浩無期，逢人舉似人笑嬉。",
            "謂之癡人未必癡，喚作奇士何能奇。"
        ],
        "title": "盱眙行",
        "id": "8d5472be-69dd-430a-a5ec-e7e05732f244"
    },
    {
        "author": "劉過",
        "paragraphs": [
            "蛟龍寶劍鸊鵜刀，黄金絡馬花盤袍。",
            "臂弓腰矢出門去，百戰未怕皋蘭鏖。",
            "酒酣縱獵自足快，詩成橫槊人稱豪。",
            "但期處死得其所，一死政自輕鴻毛。",
            "將軍三箭定天山，丞相五月入不毛。",
            "生前封侯死廟食，雲臺突兀秋山高。",
            "書生如魚蠹書冊，辛苦雕篆真徒勞。",
            "兒時鼓篋走京國，漸老一第猶未叨。",
            "自嗟賦命如紙薄，始信從軍古云樂。"
        ],
        "title": "從軍樂",
        "id": "07aea054-572f-41bc-8b0e-86ee8bc9d1e7"
    },
    {
        "author": "劉過",
        "paragraphs": [
            "脚力倦矣曷少休，侵晨更作昇元遊。",
            "眼中已不見二百四十尺突兀之高樓，但見炊煙萬竈宿貔貅。",
            "上有啼鴉噪鵲如泣訴，下有藤蔓老樹根據枝相虯。",
            "想其結締初，匠石巧與造物侔。",
            "桷榱枅栱不知幾大木，一木牽挽回萬牛。",
            "山川退聽左右受約束，日月烏兔早暮東西流。",
            "阿房之旗矗立矮如戟，臨春結綺望仙三閣俱下頭。",
            "盃埦塊潜培塿而已矣，蹄涔洞庭芥爲舟。",
            "拄撐霄漢彈壓大千界，下歷梁唐秦隋晉漢周。",
            "一朝世故有翻覆，禍結祝融回祿與鬰攸。",
            "灰飛障天烟焰熾，一火三月爛不收。",
            "遂使觚稜化草莽，丹雘成墟丘。",
            "吾聞至人侈儉初何心，有茅一把蓋頭便可留。",
            "何必窮極土木事妖怪，脧削赤子膏血斂以裒。",
            "是故子劉子，不仙不佛亦不侯。",
            "視鸞臺鳳閣爲蘧廬，百萬買宅亦夢幻泡影漚。",
            "江西豈無家，白沙翠竹泉石幽。",
            "茅簷曝日搔背癢，籬缺牆破手葺修。",
            "如以天地爲室廬，日月行住坐卧得自由。",
            "不爲朱門是，不作白屋羞。",
            "有時騎鯨千里遊汗漫，有時蛤蜊遽食龜殻秋。",
            "彼昇元閣者亟成而復壞，腸亦不能爲之斷，心亦不能爲之憂。",
            "造物何足云，此身自贅疣。",
            "譽堯毀桀未必公是非，丘跖兩窖蟻與螻。",
            "日斜諸公急下山，我有斗酒歸去來兮相與勸酬。"
        ],
        "tags": [
            "洞庭湖"
        ],
        "title": "登昇元閣故基",
        "id": "5b9e5519-6869-4144-b25d-8957917b6c58"
    },
    {
        "author": "劉過",
        "paragraphs": [
            "北風吹雪天盡頭，蘇州未了來越州。",
            "越人夜乘剡溪舟，烏喙還念棲山不。",
            "吳人載酒登虎丘，窈窕萬舞雜清謳。",
            "迤邐茂苑來長洲，不顧麋鹿蘇臺遊。",
            "我獨忍凍城上樓，欲擒元濟入蔡州。",
            "鐵騎突出風颼颼，越人驚倒吳人愁。"
        ],
        "title": "大雪登越州城樓",
        "id": "d0cb0374-1da0-4e28-9a23-968d8d7d95f6"
    },
    {
        "author": "劉過",
        "paragraphs": [
            "建業水大勝，武昌魚有味，江東雲不比渭北春天樹。",
            "春天門崒嵂，兩岸石壁立，石頭鍾阜龍虎東西分。",
            "椎牛釃酒家家準擬犒六軍，翠華不來冷落行宮門。",
            "泰華不易得，天下關中爲本根。",
            "懷哉金陵古帝藩，千船泊兮萬馬屯。",
            "西湖真水真山好，吾君亦豈忘中原。"
        ],
        "tags": [
            "西湖"
        ],
        "title": "望幸金陵",
        "id": "8e73d575-0aaa-4802-81e8-ec54c4aa145b"
    },
    {
        "author": "劉過",
        "paragraphs": [
            "我昔南遊武昌夏口之山川，赤壁弔古齊安邊。",
            "又嘗北抵鶴唳風聲地，八公山前望淝水。",
            "誰令艤舟牛渚磯，樓船蔽江憶當時。",
            "周郎未戰曹瞞走，謝安一笑苻堅危。",
            "黄雲如屯夜月白，箭痕刀痕滿枯骨。",
            "健兒飯飽飲馬來，意氣猶雄歌尚烈。",
            "只今采石還戍兵，諸將奄奄泉下人。",
            "飯囊盛飯酒甕酒，位去三衙稱好手。"
        ],
        "title": "艤舟采石",
        "id": "205b6a72-a3cc-4a40-96d6-98804da8707c"
    },
    {
        "author": "劉過",
        "paragraphs": [
            "金山焦山相對起，挹盡東流大江水。",
            "一樓坐斷水中央，收拾淮南數千里。",
            "西風把酒閑來遊，木葉漸脫人間秋。",
            "煙塵茫茫路渺渺，神京不見雙淚流。",
            "君不見王勃才名今蓋世，當時未遇庸人爾。",
            "琴書落魄豫章城，滕王閣中悲帝子。",
            "又不見李白才思真天然，時人未省爲謫仙。",
            "一朝放浪金陵去，鳳凰臺上望長安。",
            "我今四海行將遍，東歷蘇杭西漢沔。",
            "第一江山最上頭，天下無人獨登覽。",
            "樓高思遠愁緒多，樓乎樓乎奈汝何。",
            "安得李白與王勃，名與此樓長突兀。"
        ],
        "tags": [
            "滕王阁"
        ],
        "title": "題潤州多景樓",
        "id": "76e6e5e6-77fb-4547-ada9-7b543f838e52"
    },
    {
        "author": "劉過",
        "paragraphs": [
            "瓊樹枝新梅蕊迸，與君携手清溪問。",
            "舊時狎客歌舞場，何似詩人風雪逕。",
            "溪邊傑閣高崚層，左右華屋連飛甍。",
            "依稀王謝鳴珂里，彷彿秦箏雲母屏。",
            "古來繁華各衰歇，只有不磨惟璧月。",
            "小船何處載愁來，哀怨一聲吹笛裂。"
        ],
        "title": "清溪閣交胡仲芳韵",
        "id": "bbbb5311-1b3c-4e2c-b711-0c943abba34f"
    },
    {
        "author": "劉過",
        "paragraphs": [
            "旄頭欃槍銳衝擊，殺氣隆隆半天黑。",
            "千家悲哀萬家哭，唐鄧征魂招不得。",
            "北斗移杓向西指，八月風高塞塵起。",
            "大軍忠義赴襄陽，飛鳥潜魚未知死。",
            "黔黎殷憂痛無策，願得空中降韓白。",
            "嗚呼何代無奇才，世間未有黄金臺。"
        ],
        "title": "呈陳總領五首  其一",
        "id": "a045dc99-b764-4709-8247-711cd30055eb"
    },
    {
        "author": "劉過",
        "paragraphs": [
            "太宗造唐剗隋亂，仁義結民過炎漢。",
            "胡雛負恩逆天紀，忠義回天四方起。",
            "嗟哉主將失紀律，百萬秦人半爲鬼。",
            "浮雲改變異今古，不謂前車眼中睹。",
            "嘗時潼關說歌舒，今日襄陽說皇甫。"
        ],
        "title": "呈陳總領五首  其二",
        "id": "80786c32-36ae-4684-bbc1-a483f6d642c5"
    },
    {
        "author": "劉過",
        "paragraphs": [
            "先生文章擅經緯，戰法淵源如孔子。",
            "當時蜒獠沸溪洞，一掃蠻風凈如水。",
            "胸中氣壓萬人將，億萬貔貅資餽餉。",
            "漢家火德接天統，秘計奇謀堪任相。",
            "願公飛章告天子，敵疾如風走如鬼。"
        ],
        "title": "呈陳總領五首  其三",
        "id": "5e8dd39f-efad-4ab6-9ad4-0114f6884c78"
    },
    {
        "author": "劉過",
        "paragraphs": [
            "商蚷馳河河可憑，精衛填海海可平。",
            "物情大忌不量力，立志亦復加專精。",
            "憶昨痛哭麗正門，白袍黑帽如遊魂。",
            "中書堂留草茅疏，不賜誅戮光宗恩。",
            "暮年志氣恥彫喪，廣長陽中吊名將。",
            "願持上方三寸鐵，細剖赤心告今上。"
        ],
        "title": "呈陳總領五首  其四",
        "id": "9153b76f-765b-41b0-ac84-d733545d7e1a"
    },
    {
        "author": "劉過",
        "paragraphs": [
            "今上聰明過堯湯，師王忠純如魏王。",
            "君上戮力殄仇虜，六月戈甲飛冰霜。",
            "泗州已復漢正朔，議飾寢廟修洛陽。",
            "草茅螻蟻百無用，山林豈復中原夢。",
            "敬須洗眼候河清，讀公浯水中興頌。"
        ],
        "title": "呈陳總領五首  其五",
        "id": "90a3333d-5f93-45a8-923f-1c6c69cd0830"
    },
    {
        "author": "劉過",
        "paragraphs": [
            "我離鄂渚已十年，吳兒越女空華鮮。",
            "不如上游古形勢，四十餘萬兵籌邊。",
            "中原地與荆襄近，烈士烈兮猛士猛。",
            "澤連雲夢寒打圍，城接武昌曉排陣。",
            "書生豈無一策奇，叩閽擊鼓天不知。",
            "却思仙人白玉笛，胡床醉倚南樓吹。",
            "貂蟬兜鍪兩岑寂，若耶溪傍還作客。",
            "空餘黄鶴舊題詩，醉筆顛狂驚李白。"
        ],
        "title": "憶鄂渚",
        "id": "2c63f7d4-dea9-4224-84fd-bd0160a9e1ac"
    },
    {
        "author": "劉過",
        "paragraphs": [
            "蘇州酒滴如真珠，公能醉之酒百壺。",
            "得閒政恐不來爾，來則倒屣相與俱。",
            "江山繞樓詩句好，奔走萬變同馳驅。",
            "大書小草各有能，雷雹震耀鶑花姝。",
            "當其半醉尚醒在，宛若處女未嫁夫。",
            "盃行到手湖海歇，翻覆雲雨來須臾。",
            "羲之屈使坐北面，命騷如役僕與奴。",
            "角巾斜飄鬢毛出，筆墨顛倒衫袖烏。",
            "回旋左右如有礙，歸路不記長鬚扶。",
            "賓儕指摘士竊笑，亦有好事描爲圖。",
            "或云先生鬰於用，浮沈欲以酒自娛。",
            "實非能飲姑好客，不時斗酒由人須。",
            "若予乃是真飲者，糟丘日日鄉無何。",
            "雖然人亦難意料，未可目以爲酒徒。",
            "相逢擺畧邊幅盡，胸次開豁無城郛。",
            "歛藏窮達付之酒，不以禮法自束拘。",
            "情歸一真舉無僞，滑稽玩世爲通儒。",
            "飲與不飲無不可，醉醒醒醉同一區。",
            "癡人之前莫說夢，夢中說夢愈闊迂。",
            "客來輒飲飲輒醉，此其所以爲竹湖。",
            "不然他人豈無酒，欲去此脚自懶趨。",
            "計公之客日百數，結束冠带紛座隅。",
            "欲言喉牙物如梗，中懷腹非外示愚。",
            "不如鄙性好誠實，退無取議進不諛。",
            "歐公自愛曼卿放，昌黎亦喜劉叉粗。",
            "滿城風雨重陽近，黄花籬落金英敷。",
            "山高凜風吹客倒，公樓雖小主者殊。",
            "狂當相就取一醉，有酒飲我無酒酤。",
            "此即雖狂亦可喜，我去俗子疇當呼。",
            "世無人兮亦已久，公不容我誰容乎。"
        ],
        "title": "寄竹隠先生孫應時",
        "id": "b920a198-1c23-4128-832f-14102b33ecf8"
    },
    {
        "author": "劉過",
        "paragraphs": [
            "書生燈窗困毛錐，說著刀劍何時持。",
            "忽聞殷殷金鼓震，驚起塊坐筋骸衰。",
            "國朝右武重秋獮，列郡敢不張其威。",
            "萬家駢首遮道看，我亦役逐人後隨。",
            "武夫櫜鞬陳整整，虎豹拏攫旌旗麾。",
            "人言吳兒盡脆弱，身髮文斷勇未知。",
            "不見拔山昔項羽，何必燕趙士始奇。",
            "軍容燦燦生光輝，悲風慘淡殺氣怒，對此忽作邊頭思。",
            "熊羆不譁曉爭出，萬騎馳突寒打圍。",
            "紛紛血毛腥原野，箭竹正墮驚鴻飛。",
            "將軍仰笑兵軍賀，金帛填委深溝池。",
            "十年文窮坐百拙，感慨一賦從軍詩。"
        ],
        "title": "明州觀大閲",
        "id": "3ba8f6df-e693-41f1-8b7b-2485df5b1b88"
    },
    {
        "author": "劉過",
        "paragraphs": [
            "結束戰袍騎戰馬，冠軍將軍宛如畫。",
            "前呵小駐來美堂，箭去弓鳴飛鳥下。",
            "青林路轉入岧嶢，湖亭海觀爭爲高。",
            "誰知鳳舞龍飛外，別有樓閣橫雲霄。",
            "回旋左右皆遊歷，人物江山兩英特。",
            "風流標致梅嶺梅，磊落胸襟石林石。",
            "側身更上天上行，好風吹下笑談聲。",
            "山神川后領要束，遁走虎豹藏蛟鯨。",
            "摩挲苔蘚題詩去，萬鼓聲中白題舞。",
            "衆賓捧酒壽主人，將軍自是擎天柱。",
            "看山看水時一來，錢塘吳越何小哉。",
            "指點中原百城在，功名逼人有機會。"
        ],
        "title": "嘉泰開樂日殿岩涇原郭季端邀遊鳳山自來美堂而上湖亭海觀梅坡石林無不歷覽最後登沖天樓下介亭觀騎射歌舞賦詩而歸",
        "id": "00534b51-535b-4d78-b641-04378a73be60"
    },
    {
        "author": "劉過",
        "paragraphs": [
            "凉生几硯窗未糊，秋風射入如相呼。",
            "床頭吳鈎作龍吼，便欲乘此擣穹廬。",
            "丈夫詩膽如斗大，摩挲笑與歌楚些。",
            "生平柔腸作鐵堅，挑盡寒燈擁襟坐。",
            "撞鐘打鼓天欲明，鴉未知曉鷄先驚。",
            "夜來有雨不須問，聽取窗前蕉葉聲。",
            "老僧慣閒定較可，山色朦朧半烟鎖。",
            "玉簪委地怕禁持，消息雨中彈指過。",
            "前回十日得一晴，遠山松檜如潑青。",
            "癡雲冉冉自辟易，半江滾滾金龍生。",
            "桂花畢竟終燥薄，强出嬋娟懶梳掠。",
            "正緣久不見雲生，事半功倍掃蕭索。",
            "人言快意難得時，世間樂事須生悲。",
            "轉頭潑墨天地黑，依然雨脚如絲垂。",
            "山翁豈識神龍志，特地霖淫阻遊意。",
            "不知金鴨香篆長，擁鼻猶可看文戲。",
            "重重疊疊添青蒼，誰謂濃翠遶叢篁。",
            "草木過濕有香意，衣籠篤褥篝籠湯。",
            "峭岩萬丈苔斑駁，日固甚佳雨不惡。",
            "晴明晦冥俱可觀，芻豢有時薦藜藿。",
            "愛山之癡如愛詩，或日或雨皆足奇。",
            "君不見若把西湖比西子，淡粧濃抹總相宜。"
        ],
        "tags": [
            "西湖"
        ],
        "title": "古詩",
        "id": "a6b5689a-7b7d-4669-8264-b1ce072cfa63"
    },
    {
        "author": "劉過",
        "paragraphs": [
            "丘公鎮金陵，辛老治京口。",
            "君王神武欲籌邊，九江更使何人守。",
            "九江太守今譙侯，譙侯德量容九州。",
            "詩書禮樂晉元帥，意度閒遠和而謀。",
            "清尊對客溫如玉，同上庾樓望西北。",
            "胡塵萬里氣壓之，客有白頭何碌碌。",
            "出門烟水空茫茫，西爲漢沔南衡湘。",
            "指點武昌在何許，買船又謁吳侯去。"
        ],
        "title": "上譙江州",
        "id": "6192126b-0c05-4ad8-b773-093adad308bf"
    },
    {
        "author": "劉過",
        "paragraphs": [
            "五老峰北嵯峩顛，龍泉三疊來自天。",
            "只因開闢便有此，山雲蔽護經歲年。",
            "一朝何事失扃鐍，樵者得之人共傳。",
            "欲往從之人憚遠，險溪絕壑窮攀緣。",
            "初疑霜崩湧天谷，翻若雲奔不岩宿。",
            "散爲飛風颺輕煙，垂似銀絲貫珠玉。",
            "隨風變態難盡名，觀者洞駭心與目。",
            "清寒侵袂心益爽，清甘熨齒手屢掬，我欲攬之作玉虹。",
            "似開九丈錦屏風，有若插碧金芙蓉。",
            "笑騎揮斥凌太空，窮源直到天河東。"
        ],
        "title": "觀三疊泉",
        "id": "09988ef1-5eaf-4a30-9ddd-5e5bae9016c0"
    },
    {
        "author": "劉過",
        "paragraphs": [
            "祖孫今年幾年齒，兩髻紞紞垂到耳。",
            "讀書要以六經先，次第漢唐十七史。",
            "老夫之見竊不然，別有一說爲舉似。",
            "方今孽胡日衰甚，河朔早暮風塵起。",
            "腐儒酸寒作何用，國家所欠奇偉士。",
            "丈夫立身兩字盡，臣子忠孝而已矣。",
            "吾觀汝相頭面闊，顔色粗厚黑而紫。",
            "汝翁七十鬢髮轉，汝父科第遲如此。",
            "與生生死蠹文字，土田官人村夫子。",
            "不如左彎右挾弓，肉食封侯差快耳。"
        ],
        "title": "贈許從道之子祖孫",
        "id": "1e0d03a5-4b1f-48ca-9218-b5945309ea65"
    },
    {
        "author": "劉過",
        "paragraphs": [
            "書生窮無食肉相，老不能官猶崛强。",
            "一杯紫蕨江西羹，萬戶封侯猶未當。",
            "主人幕下三千士，談王說伯如蜂起。",
            "日日椎鮮與擊肥，厭飫腥羶飽而已。",
            "此生只願吃此羹，坐看將軍勛業成。",
            "金山乞取一片山，要看濈濈兒拳短，窮人便是知田漢。"
        ],
        "title": "郭帥遺蕨羹",
        "id": "e81e6983-8dd7-4717-9ea3-7d2bc0e5c531"
    },
    {
        "author": "劉過",
        "paragraphs": [
            "扁舟去時風怒惡，舟入深溪雪花落。",
            "我行無事有底忙，且向荻花深處著。",
            "鄰船乞火炮蛤蜊，樽中濁醪把一巵。",
            "陶陶萬事不復理，凍口且吐寒酸時。"
        ],
        "title": "舟中",
        "id": "30a50a97-1fea-4cfd-a462-9d46372fa194"
    },
    {
        "author": "劉過",
        "paragraphs": [
            "俗子有錢村亦樂，秋田米熟歌牛角。",
            "三家村墅無官方，夜半呼盧笑聲謔。",
            "尋思我輩不如君，平生讀書徒苦辛。",
            "遭時喪亂未得志，長策短藁無由伸。",
            "不如賣劍買牛去，也學此翁村裏住。",
            "只愁夜半月明時，得意無人和詩句。"
        ],
        "title": "村墅",
        "id": "a2f18a1a-1867-4234-b027-09eb12c6f6bc"
    },
    {
        "author": "劉過",
        "paragraphs": [
            "阿耘無田食破硯，奉親日糴供朝飯。",
            "有田正恐拙把犂，何得更爲圖畫看。",
            "汝父名汝汝當知，有田無田未可期。",
            "有田不耕汝懶病，無田畫田真畫餠。",
            "畫田之外乃畫牛，捕捉風影何時休。",
            "頭上安頭入詩軸，全家不應猶食粥。"
        ],
        "title": "題一犁春雨圖後",
        "id": "f857993b-97a9-4424-a1b7-36401d23dd14"
    },
    {
        "author": "劉過",
        "paragraphs": [
            "竹湖人之英，劇縣勇自試。",
            "三年種桃李，遺愛及僮稚。",
            "咸欲父母之，謂吾公之子。",
            "獨有督郵嫌，見謂不事事。",
            "瑕疵催科細，欲以三尺治。",
            "八月羈僦樓，半年縻隠市。",
            "小窗天日晴，灑落自胸次。",
            "抖擻舊塵埃，楮札左右置。",
            "寄傲點畫間，揮染當遊戲。",
            "人賢世所希，嗜好人共貴。",
            "車馬閙填門，載酒日紛至。",
            "大書極豪放，小草亦姿媚。",
            "歛藏經綸業，進此第一義。",
            "玉板抄歌詩，石碑刻圖記。",
            "人家錦爲軸，高壁垂至地。",
            "襲藏較工拙，臨寫費同異。",
            "爭如老劉子，落魄一狂士。",
            "半生不讀書，頗能會其意。",
            "寒泉驥馬飲，平陸蛟龍起。",
            "得非久幽憤，於以發奇氣。",
            "故使鐘鼎疎，自足名一世。",
            "毛錐久見絕，一見尚能喜。",
            "酒邊袖予詩，不譽亦不忌。",
            "有時奪之去，箱篋餘故紙。",
            "如持將軍誥，屢博姑蘇醉。"
        ],
        "title": "寄竹隠先生孫應時",
        "id": "d03e181e-cace-4876-8ffa-dfdf10300896"
    },
    {
        "author": "劉過",
        "paragraphs": [
            "犯暑日午來，坐到日落歸。",
            "松桂叢團團，竹光凈暉暉。",
            "乳竇成濯纓，綠染身上衣。",
            "却傾所携酒，對酌老石磯。",
            "幽鳥當歌者，薦以首山薇。",
            "歛藏大千界，游戲麈尾揮。",
            "寺門長安道，結束駟馬肥。",
            "醉鄉訪腥葷，屏風肉紅圍。",
            "我亭不關鎖，何人款柴扉。",
            "掉臂樵擔行，藤蘿自烟霏。",
            "古所謂迂闊，若此二子稀。",
            "既非携娉婷，又乏玉鞍飛。",
            "不知有何好，林泉少焉依。",
            "境勝更著語，鬼神暗呵譏。",
            "但知笑他人，不覺自己非。"
        ],
        "title": "同許從道遊涵碧亭",
        "id": "ffd75933-c42c-4971-ae17-261b83995ac7"
    },
    {
        "author": "劉過",
        "paragraphs": [
            "失學老無成，寧不心自慊。",
            "子卿生吾後，逸俊眼未見。",
            "委身入罏錘，顧此金百鍊。",
            "有如頑鈍質，豈可便磨剗。",
            "看君說經旨，不異瓴水建。",
            "小詩雖有技，風味亦不淺。",
            "我途未易窮，本自安眠飯。",
            "俯仰道德光，耳目自濡染。",
            "凉風忽秋思，一夜窗紙颭。",
            "平生湖海夢，高興動淮沔。",
            "追思狂踪跡，失處不可掩。",
            "醉搥黄鶴樓，一擲賭百萬。",
            "只今覺衰甚，四海遊已倦。",
            "所餘習氣在，未了一第欠。",
            "師友貴隆親，古學當自反。",
            "小夫事機械，心甚山川險。",
            "半生客吳粵，生死交情見。",
            "誰知塵土中，得君初識面。",
            "何時束裝來，草草衾裘辦。",
            "密邇戀軒誠，功名期歲晚。"
        ],
        "title": "湖學別蘇召叟",
        "id": "3d3a9ea7-3868-4657-8087-d2bb891051e8"
    },
    {
        "author": "劉過",
        "paragraphs": [
            "先生修廉隅，日日自驚畏。",
            "老夫寄杯酒，狂亦非所諱。",
            "酸鹹雖不同，各自有正味。",
            "切莫對癡人，說夢其詞費。"
        ],
        "title": "答曹元章",
        "id": "fa885b38-8f5f-4a4e-bdb4-3be3d39b221e"
    },
    {
        "author": "劉過",
        "paragraphs": [
            "桃李多芳妍，開落如春風。",
            "託身終自天，花不百日紅。",
            "殘月望朝日，各自相西東。",
            "爲君整儀容，照水不照鏡。",
            "爲君進甘旨，君視肉有堇。",
            "悲歌欲感君，聲若君不聞。",
            "金玉徒結君，君看若浮雲。",
            "父母長嘆息，謂兒好容德。",
            "脂澤固不妍，珠翠亦無色。",
            "娉婷艷陽春，自醜不自惜。",
            "君心河漢流，爲雨不復收。",
            "妾心東流水，赴海終不止。"
        ],
        "title": "古意席上爲徐子宜侍郎賦",
        "id": "11dacf32-deaf-4019-bcfd-ca84a328c47b"
    },
    {
        "author": "劉過",
        "paragraphs": [
            "言理不可求，吾將訊蒼蒼。",
            "草木被春華，松柏遭摧傷。",
            "才高未爲福，名大或不祥。",
            "煌煌太史公，逸氣橫八方。",
            "瑞麟出非時，巷伯終見戕。",
            "晏嬰不可作，鮑叔遥相望。",
            "發憤著春秋，掩奪日月光。",
            "文章誠可傳，毀辱庸何傷。"
        ],
        "title": "懷古四首爲知己魏倅元長賦兼呈王永叔宗丞戴少望  其一",
        "id": "62ed141c-aaa5-41bf-9017-c3c2f101f7ad"
    },
    {
        "author": "劉過",
        "paragraphs": [
            "高高黄金臺，燕趙爭趨風。",
            "後來得荆卿，恩禮盡鞠躬。",
            "丈夫易感激，况在窮厄中。",
            "縞衣登素車，函谷照已空。",
            "呂政當野死，燕丹無奇功。",
            "俠骨化爲鐵，血變海水紅。",
            "英憤氣不磨，今爲亙天虹。"
        ],
        "title": "懷古四首爲知己魏倅元長賦兼呈王永叔宗丞戴少望  其二",
        "id": "3d1213a8-28dd-43ef-a42e-b416f1ef2578"
    },
    {
        "author": "劉過",
        "paragraphs": [
            "天地有大經，聖賢實先覺。",
            "一身萬世則，激厲爲忠樸。",
            "周勃真少文，汲黯信無學。",
            "巋然社稷臣，漢脈終有託。",
            "微臣有揚雄，百拜美新作。",
            "男兒無英標，焉用讀書博。"
        ],
        "title": "懷古四首爲知己魏倅元長賦兼呈王永叔宗丞戴少望  其三",
        "id": "1be4f087-901d-4850-924f-94c18fa81055"
    },
    {
        "author": "劉過",
        "paragraphs": [
            "嗣宗黨司馬，徒爾餔其糟。",
            "叔夜屹玉山，落落崑崙高。",
            "神仙之可求，蓬島何迢遥。",
            "湯武非聖人，况識師與昭。",
            "一死繼結纓，孤竹爭清標。",
            "蕩陰一杯血，綵鳳無凡毛。",
            "鴟鳶嗜腐鼠，竟絕終身交。"
        ],
        "title": "懷古四首爲知己魏倅元長賦兼呈王永叔宗丞戴少望  其四",
        "id": "43189ca3-dcf7-435e-8a63-7b22439a08f1"
    },
    {
        "author": "劉過",
        "paragraphs": [
            "一冬無此寒，十日不得出。",
            "閉門坐如鈎，老去萬感入。",
            "冶遊亦餘事，况乃燈火畢。",
            "獨憐鏡湖春，一一各秀發。",
            "枝條掇芳蕤，慘悴變倉卒。",
            "凡草何足云，誰吊梅柳屈。",
            "東城有佳士，詞筆最華逸。",
            "持此往問之，雨濺袍袴濕。",
            "蠻箋定送似，來時詩意澀。",
            "醉裏作蛇鴉，行草倩蘇十。"
        ],
        "title": "雨寒寄姜堯章",
        "id": "95fac232-509b-4729-bb67-595b2ef9cb5c"
    },
    {
        "author": "劉過",
        "paragraphs": [
            "步障蜀州錦，重重碧羅襦。",
            "嬌多不勝春，十五未嬪夫。",
            "我欲金屋之，貯以貢上都。",
            "窈窕飛世間，穠李侍綠珠。",
            "冶容致人疑，詎知非妖狐。",
            "雉扇開綠綺，君王麗華俱。",
            "後庭非無花，有寵爭得無。",
            "八姨淡手抹，試粧不施朱。",
            "不如玉環翠，睡起姿態殊。",
            "人言花傾國，况乃下蔡乎。"
        ],
        "title": "海棠得無字",
        "id": "afc47f50-f704-438c-aa7d-35e3d2423c2a"
    },
    {
        "author": "劉過",
        "paragraphs": [
            "千金買駿馬，百金市蛾眉。",
            "長安酒家樓，揮洒驚人詩。",
            "天子不得臣，公卿氣吞之。",
            "俯視兒女輩，自詭男子奇。",
            "誰知金陵都，五年重來茲。",
            "黑貂日以敝，塵埃鬢成絲。",
            "故人風雨散，知己今爲誰。",
            "郭侯山西英，而有熊豹姿。",
            "巍峩西忠廟，喬木人所思。",
            "垂芳到雲仍，大將奕世爲。",
            "兄弟各三衙，父子步武隨。",
            "萬戶侯冠軍，金印何纍纍。",
            "雖然平戎策，終鬰未得施。",
            "方今羣胡擾，似覺虜運衰。",
            "達靼軍其西，會以蒙國斯。",
            "蛇豕互吞噬，干戈極猖披。",
            "盜賊毛蝟起，歛民及刀錐。",
            "父老思漢官，壺漿傒王師。",
            "吾君自神武，妙算出籌帷。",
            "收攬天下才，尺寸不可遺。",
            "機會一日來，恢復此其時。",
            "况如郭侯者，禮賢正謙卑。",
            "使之會雲龍，列城歸指麾。",
            "安知古中原，不使同驅馳。",
            "過也久淪落，狂名諸公知。",
            "然亦壯心膽，志慕鞭四夷。",
            "脫靴呼將軍，舉扇障元規。",
            "有音世不賞，詩酒聊自嬉。",
            "霜風忽無情，一夜冷徹肌。",
            "高卧百尺樓，閉門無晨炊。",
            "起視匣中劍，依舊光陸離。",
            "有恩或可報，一死所不辭。"
        ],
        "title": "謁郭馬帥",
        "id": "c71a9197-36d5-419a-bac3-eccd9859b277"
    },
    {
        "author": "劉過",
        "paragraphs": [
            "淮民窮到骨，忍復搥其肌。",
            "不知鐵錢禁，作俑者爲誰。",
            "行商斷來路，清野多流離。",
            "主人日邊來，四牡驅以馳。",
            "或云易之是，或云收之宜。",
            "幾人困往返，遂逐文書移。",
            "救焚卒無策，燎火久益滋。",
            "緬懷征搉初，山海煮摘時。",
            "雖云便公家，亦復撓其私。",
            "今者縱虎豹，而使渴與饑。",
            "蕭蕭蘆葦林，日夜邊風吹。",
            "悲哉淮南民，持此將安之。"
        ],
        "title": "悲淮南",
        "id": "d5ba1aa1-dabd-4321-a181-d8e15ce3cf9b"
    },
    {
        "author": "劉過",
        "paragraphs": [
            "人樹俱不堪，歲月駒隙過。",
            "老懷淚如洗，欲唱誰當和。",
            "洛陽今少年，弊事勞力破。",
            "精神經百鍊，鋒銳堅不挫。",
            "陶名滋惟舊，欹席快一坐。",
            "氣焰九霄虹，磊落萬玉貨。",
            "平生牀上下，樓輒讓子卧。",
            "諸公吮疽爾，不去良可唾。",
            "洞庭清風熟，肄業情勿惰。",
            "有詩寄來者，工拙吾能課。"
        ],
        "tags": [
            "洞庭湖"
        ],
        "title": "俞太古嘗叩閽上書有名天下予甚敬之相會於姑蘇將歸洞庭賦詩以壯其行",
        "id": "799f6098-5081-4f3a-8986-66ccfa4a7c82"
    },
    {
        "author": "劉過",
        "paragraphs": [
            "一山如龍來，起伏力不勝。",
            "老夫跨其脊，半空欲飛騰。",
            "尚念同遊人，一二東南朋。",
            "稅駕爲小留，木末朱欄凭。",
            "遠水天共闊，秋風響饑鷹。",
            "城郭千萬家，營壘相依憑。",
            "年年重陽節，高處盡可登。",
            "南樓與北榭，遊覽昔所曾。",
            "插花楚觀上，醉舞僅所能。",
            "驚倒地上人，白日看上昇。"
        ],
        "title": "九日鄂渚登高楚觀分得能字",
        "id": "bc7027dd-6d44-4d2d-a261-267c6fa88e23"
    },
    {
        "author": "劉過",
        "paragraphs": [
            "重尋讀書盟，筆硯已荆棘。",
            "只堪把鉏在，趁此尚有力。",
            "世途風波惡，躬履見險側。",
            "敢云賣文活，一錢知不直。"
        ],
        "title": "讀書",
        "id": "356254c7-a6e7-45d5-adbc-c97728cba7d5"
    },
    {
        "author": "劉過",
        "paragraphs": [
            "朋從紛如雲，益覺索居甚。",
            "肺腸百憂集，午夜不安寢。",
            "長恐木石心，化作萋兮錦。",
            "日暮懷佳人，霜風悄寒凜。"
        ],
        "title": "思故人",
        "id": "70938f63-996c-411d-b960-5adc2878ff24"
    },
    {
        "author": "劉過",
        "paragraphs": [
            "途窮百無成，或許營菟裘。",
            "依然大槐宮，蟻穴夢封侯。",
            "人生眠飯耳，物外亦贅疣。",
            "科名付諸公，老矣吾歸休。"
        ],
        "title": "歸耕",
        "id": "59ea9383-08f3-4346-967e-df1c82100550"
    },
    {
        "author": "劉過",
        "paragraphs": [
            "羣公列屋居，官貴輒鼎台。",
            "艷粧照珠翠，寒谷噓春回。",
            "書生窮蹇甚，一笑百禍胎。",
            "何時業債盡，面目還本來。"
        ],
        "title": "自嘆",
        "id": "215f275c-9444-47aa-a45d-c7d70c9d5c1e"
    },
    {
        "author": "劉過",
        "paragraphs": [
            "廬陵儒萬人，頗亦出青紫。",
            "老子三不歸，未省鄉里士。",
            "暮年罕交遊，僅識子周子。",
            "風流屬當行，豈止談天爾。",
            "夜從青樓飲，一醉幾欲死。"
        ],
        "title": "贈鄉人周從龍談命",
        "id": "ed41b139-ed81-495d-9923-318c968196ca"
    },
    {
        "author": "劉過",
        "paragraphs": [
            "紅裙族雕筵，一醉當鯨吸。",
            "使君若問余，爲道貧徹骨。"
        ],
        "title": "送程伯俞赴海陵蘇使君之招",
        "id": "a1bd03f2-6188-40ee-9e55-0738e5f8578f"
    },
    {
        "author": "劉過",
        "paragraphs": [
            "衣鉢登庸復舊氈，文王尚父趙平原。",
            "自從慶曆到今日，只說開禧初改元。",
            "朝闢東齋廣東閣，夜看南極照南園。",
            "九霞觴舉先旬浹，却領千官壽帝垣。"
        ],
        "title": "代壽韓平原  其一",
        "id": "3688356e-1415-487d-a523-35fbe5aa26d1"
    },
    {
        "author": "劉過",
        "paragraphs": [
            "際會風雲振古難，十年袖手且旁觀。",
            "要令鄰敵尊裴度，必向東山起謝安。",
            "一品千齡靈壽杖，五公四世進賢冠。",
            "功成裂地封留了，却趁赤松盟未寒。"
        ],
        "title": "代壽韓平原  其二",
        "id": "e0a8f7ac-a90e-4ded-af2a-1eb5b344825f"
    },
    {
        "author": "劉過",
        "paragraphs": [
            "疇昔張旃過相時，相人爭覩漢官儀。",
            "未能劖刻燕然石，不忍摩挲晝錦碑。",
            "慷慨欲平千載恨，經營已嘆十年遲。",
            "要令閲古詩篇偉，好讀車攻復古詩。"
        ],
        "title": "代壽韓平原  其三",
        "id": "6c1e5579-be0b-4482-8d10-2943c6f80996"
    },
    {
        "author": "劉過",
        "paragraphs": [
            "國付平章衆正開，凌煙錄盡到雲臺。",
            "鴛鴻充序皆桃李，羔雁成羣及草萊。",
            "强國斷無踰此策，隨車未必盡真材。",
            "更須妙斡垂綸手，看取靈鼇上手來。"
        ],
        "title": "代壽韓平原  其四",
        "id": "4c157e53-b80b-4cae-b107-ebb1f48e26af"
    },
    {
        "author": "劉過",
        "paragraphs": [
            "宇宙之間物物春，戚疎曾不間陶鈞。",
            "裔分裴皞東西眷，誼篤嗣宗南北鄰。",
            "中令諸孫難遍識，栖筠俗子老堪親。",
            "試捐內舉拘攣迹，無異平原十九人。"
        ],
        "title": "代壽韓平原  其五",
        "id": "1ecfc097-919c-4b5c-ad36-ebb31b6f469c"
    },
    {
        "author": "劉過",
        "paragraphs": [
            "萬里寒風一布袍，特將詩句謁英豪。",
            "正當武曲臨凡世，恰值驪龍出海濤。",
            "五馬盡投千歲鶴，六軍急獻萬年桃。",
            "不因此日滄溟近，一釣那能得巨鼇。"
        ],
        "title": "壽建康太尉",
        "id": "c58bc51a-bf7e-4b9d-84ad-126217a6dc85"
    },
    {
        "author": "劉過",
        "paragraphs": [
            "潭潭新府列名卿，玉带金魚喜氣橫。",
            "能廣萬間庇寒士，定容駟馬向高閎。",
            "午橋莊上江山秀，獨樂園中花草榮。",
            "才作美哉輪奐頒，清臺又奏相星明。"
        ],
        "title": "慶周益公新府",
        "id": "072f73aa-90f0-4231-abb1-fa74e470ad01"
    },
    {
        "author": "劉過",
        "paragraphs": [
            "一曲歸歟浩浩歌，世間無地不風波。",
            "人從貧賤識者少，事向艱難省處多。",
            "紫塞將軍秋佩印，玉堂學士夜鳴珂。",
            "太平宰相不收拾，老死山林無奈何。"
        ],
        "title": "辭周益公",
        "id": "4b57169b-5afa-4a5d-b5e4-41a7037b8492"
    },
    {
        "author": "劉過",
        "paragraphs": [
            "叮嚀天語聽傳呼，吒咤雷霆壓萬夫。",
            "澤國使臨殊玉節，彤墀香近惹金爐。",
            "慶逢龍躍風雲闊，職有蟬聯父子俱。",
            "援手墜淵餘事耳，故人有子在泥途。"
        ],
        "title": "代上譙太尉",
        "id": "d5a900d9-8375-4d8a-b3d2-550038ab162b"
    },
    {
        "author": "劉過",
        "paragraphs": [
            "已死姦諛老舐牛，非才詎可鎮西州。",
            "豺狼逐去羣狐懼，鷙鳥雖多一鶚秋。",
            "天下孤寒有生意，諸蕃元帥爲清修。",
            "太平更有當年事，未可廉纖只麽休。"
        ],
        "title": "謁易司諫  其一",
        "id": "671e88ea-dd41-46f9-897a-2936e7638151"
    },
    {
        "author": "劉過",
        "paragraphs": [
            "十載長安五往來，立談無語口慵開。",
            "懶看齷齪隨時士，誰是艱難濟世才。",
            "韋布豈無堪將相，廟堂未易賤蒿萊。",
            "上書欲謁平章去，光範門前肯自媒。"
        ],
        "title": "謁易司諫  其二",
        "id": "aa3550a0-fdc1-4ed4-915a-d9fa7fca908b"
    },
    {
        "author": "劉過",
        "paragraphs": [
            "龍虎東西兩踞盤，帝教彈壓此山川。",
            "風行魏蜀三分國，浪靜江淮萬里天。",
            "半壁旌旗佳麗地，十州鼓角鬰葱邊。",
            "便當擊楫中流誓，莫使鞭爲祖逖先。"
        ],
        "title": "上金陵章侍郎  其一",
        "id": "6492ee43-9dc4-4f5e-83fb-68077c8b0c47"
    },
    {
        "author": "劉過",
        "paragraphs": [
            "欲上雲霄虎豹關，失身一落市城間。",
            "經過魯肅捐時廩，想像謝安遊處山。",
            "去國夢魂愁切切，感時滴淚血斑斑。",
            "少陵却欲依嚴武，妻嫂輕人未敢還。"
        ],
        "title": "上金陵章侍郎  其二",
        "id": "c0ecdf6b-4a2a-4d2b-b0da-0be18c5430c7"
    },
    {
        "author": "劉過",
        "paragraphs": [
            "骨秀如仙孕武夷，故教手筆世宗師。",
            "隸分唐漢諸家字，句壓陳黄二子詩。",
            "茂苑雨晴花發處，洞庭霜重橘黄時。",
            "塵埃俗吏那能此，一段奇功自可知。"
        ],
        "tags": [
            "洞庭湖"
        ],
        "title": "上袁文昌知平江五首  其一",
        "id": "a12fa457-9ac9-4b43-bd21-5e622a013e6b"
    },
    {
        "author": "劉過",
        "paragraphs": [
            "車馬城中早上忙，子城內裏看星郎。",
            "十州已茂圜扉草，一炷初凝畫戟香。",
            "銅剖虎符新雨露，玉持使節舊風霜。",
            "明年櫻笋成時候，不在烏臺即玉堂。"
        ],
        "title": "上袁文昌知平江五首  其二",
        "id": "2ce711d7-5a05-43da-b2fc-d3bb95ce4ddf"
    },
    {
        "author": "劉過",
        "paragraphs": [
            "欲上姑蘇望虎丘，小邦寧有此風流。",
            "山川形勢今三輔，人物英雄古列侯。",
            "華屋鱗鱗冠蓋里，畫橋曲曲管絃樓。",
            "金陵蜀郡俱疎遠，除却皇都第一州。"
        ],
        "title": "上袁文昌知平江五首  其三",
        "id": "def92b3d-199c-42dc-9fc6-4f2d44d8d2a7"
    },
    {
        "author": "劉過",
        "paragraphs": [
            "行盡淮南日日東，自携隻影入吳松。",
            "人生五馬方知貴，客老諸侯嘆未逢。",
            "適意秋風寧爲鱠，驚心半夜忽聞鐘。",
            "十年無計離場屋，說著功名氣拂胸。"
        ],
        "title": "上袁文昌知平江五首  其四",
        "id": "d0e8f3c8-879f-4e15-bf60-d896f8e77d3a"
    },
    {
        "author": "劉過",
        "paragraphs": [
            "已辦行都欲去船，箇中因得少留連。",
            "長安在望空悲日，刺史誰知別有天。",
            "鼓吹後車喧水際，旌旗前騎簇花邊。",
            "書生不願懸金印，只覓揚州騎鶴錢。"
        ],
        "title": "上袁文昌知平江五首  其五",
        "id": "e153c954-20b8-4f03-8546-b0d0409ded12"
    },
    {
        "author": "劉過",
        "paragraphs": [
            "未照玉堂金炬蓮，地官董正職尤專。",
            "常經要足邦中賦，勝算猶煩馬上鞭。",
            "黄閣少須持紫橐，黑頭早已繼青氈。",
            "方今講論肥民策，不數橫流地上錢。"
        ],
        "title": "寄李侍郎",
        "id": "e6d67e56-265c-42a6-8553-39fbc893092d"
    },
    {
        "author": "劉過",
        "paragraphs": [
            "桑柘村村烟樹濃，新秧刺水麥梳風。",
            "舟行苕霅雙溪上，人在蘇杭兩郡中。",
            "鼓角麗聲相旦暮，旌旗小隊間青紅。",
            "主人夙有神仙骨，合住水晶天上宮。"
        ],
        "title": "寄湖州趙侍郎",
        "id": "011b5700-302e-45cd-8df9-e020251c1201"
    },
    {
        "author": "劉過",
        "paragraphs": [
            "家住徐城未卜還，歸心正在杳冥間。",
            "東遊吳魏三千里，西入成都一萬山。",
            "解使愁腸能寸寸，空令淚眼已斑斑。",
            "此情不告英雄帥，說向兒曹總是閒。"
        ],
        "title": "謁淮西帥",
        "id": "68755d45-0fee-4e8e-a63a-45a505cfeea9"
    },
    {
        "author": "劉過",
        "paragraphs": [
            "江南無此一雄藩，穩稱將軍小踞蟠。",
            "韜畧世傳天下少，棣華鼎峙帥臣難。",
            "狂胡要使如灰滅，中國先須大器安。",
            "慘慘塵沙天欲雪，北風凜凜劍芒寒。"
        ],
        "title": "謁金陵武帥李奭時叩殿帥爲易憲章求書碑  其一",
        "id": "d5dd43ca-3073-43f0-b41c-60a826bee3f2"
    },
    {
        "author": "劉過",
        "paragraphs": [
            "搏虎屠龍兩未成，蕭然華髮一書生。",
            "狂蹤潦倒初無定，老氣崢嶸自不平。",
            "借馬飽遊雲夢澤，歸舟小駐石頭城。",
            "磨崖已辦中興頌，洗眼西湖看北征。"
        ],
        "tags": [
            "西湖"
        ],
        "title": "謁金陵武帥李奭時叩殿帥爲易憲章求書碑  其二",
        "id": "ff263372-6320-45ce-a06b-6db9f6f8b575"
    },
    {
        "author": "劉過",
        "paragraphs": [
            "默禱神仙政隠憂，天心人意已周流。",
            "旱苗已槁七八月，甘雨如期十五州。",
            "風月冷吹雲夢晚，水花新浸武昌秋。",
            "異時白粲輸官處，知有豐年萬斛收。"
        ],
        "title": "呈李漕  其一",
        "id": "40115b9b-b09b-4dd1-9f8a-22bb25b08ed1"
    },
    {
        "author": "劉過",
        "paragraphs": [
            "塵埃破帽倦騎馿，一雨窮途快有餘。",
            "盆盎自天傾屋瓦，龍蛇平地起階渠。",
            "冷侵絺綌覺太甚，聲滿梧桐殊不疎。",
            "口業未償詩有債，夜深燈大小窗虛。"
        ],
        "title": "呈李漕  其二",
        "id": "f8fdcca6-7fc1-4c0a-b86a-78ebf9e95ca5"
    },
    {
        "author": "劉過",
        "paragraphs": [
            "使君人物舊烏臺，天聽雖高力挽回。",
            "湖水欲平江爲退，秋田未旱雨朱來。",
            "雲隨黄鶴遊何許，風滿南樓亦快哉。",
            "凉意入秋清可畫，月岩知有桂花開。"
        ],
        "title": "喜雨呈吳按察  其一",
        "id": "efc89b19-02f3-4421-b615-2886a1cebbb7"
    },
    {
        "author": "劉過",
        "paragraphs": [
            "黄鶴山前雨乍過，城南草市樂如何。",
            "千金估客倡樓醉，一笛牧童牛背歌。",
            "江夏水生歸未得，武昌魚美價無多。",
            "掉船亦欲徜徉去，古井而今淡不波。"
        ],
        "title": "喜雨呈吳按察  其二",
        "id": "fc8570b7-1ac4-45ed-9407-cf979310c6e3"
    },
    {
        "author": "劉過",
        "paragraphs": [
            "未識諸人名已侯，一麾應此滯徐州。",
            "誰知安石恐未免，欲借寇君何可留。",
            "遺愛與山同北固，平生作計豈東周。",
            "上方已聽尚書履，聲在星辰最上頭。"
        ],
        "title": "謁京口張守  其一",
        "id": "a23550cb-8770-4a21-9723-797216489829"
    },
    {
        "author": "劉過",
        "paragraphs": [
            "危樓年少記登臨，老矣重來力不禁。",
            "風月欲談嫌許事，山川不險似人心。",
            "淡烟衰草鄉關遠，細雨黄花節序深。",
            "雖有小詩行樂處，世無知己爲誰吟。"
        ],
        "title": "謁京口張守  其二",
        "id": "48eb7ad1-c1d6-4118-9526-dfda16a6c96e"
    },
    {
        "author": "劉過",
        "paragraphs": [
            "戟外梅花角有聲，使君心與月華明。",
            "郡當采石今衝要，船在烏江罷戰爭。",
            "酒賤人家歌袴飲，地寬客子带刀耕。",
            "太平官府無公事，見說香凝燕寢兵。"
        ],
        "title": "上劉和州  其一",
        "id": "09d2f1ca-67a1-476d-8ee3-0483aa91174a"
    },
    {
        "author": "劉過",
        "paragraphs": [
            "草樹荒寒晚葉枯，又尋短棹泛焦湖。",
            "場經古戰心欲折，客老諸侯饑更驅。",
            "去國寂寥從白眼，籌邊謀畫看洪儒。",
            "袖詩來謁公應記，曾說襄陽厠座隅。"
        ],
        "title": "上劉和州  其二",
        "id": "d1bc6bf4-7a51-437b-90b5-849aaaf922e9"
    },
    {
        "author": "劉過",
        "paragraphs": [
            "一冬所欠者雪耳，造物忽然如戲兒。",
            "清甚牧之江上郡，朗吟次仲館中詩。",
            "試燈夜靜疎梅落，賣劍村深小麥滋。",
            "多少使君調燮意，風流自有化工知。"
        ],
        "title": "雪中呈顔使君升堅  其一",
        "id": "4beb2e10-ecf2-4183-8b3b-69d9b73cc22b"
    },
    {
        "author": "劉過",
        "paragraphs": [
            "陰陽舒慘剎那間，刺使天高見一斑。",
            "人物眼中如水鑑，世情身外不冰山。",
            "滌除瑕垢與掩匿，彈壓風雲俱澀慳。",
            "羔酒帳金輸武庫，煮茶蕭寺等僧閒。"
        ],
        "title": "雪中呈顔使君升堅  其二",
        "id": "09edddc7-bb3c-422c-8d05-fe406dcdeae5"
    },
    {
        "author": "劉過",
        "paragraphs": [
            "和州昔有賢從事，今作東陽父母官。",
            "百里望風皆畏易，四郊得雨及時難。",
            "秋成有望米價減，水滿不爭民業安。",
            "詩句定多公事少，不妨閒寫寄人看。"
        ],
        "title": "春雨寄徐東陽",
        "id": "a8390eea-e96c-4051-bf93-01c3837bb4bc"
    },
    {
        "author": "劉過",
        "paragraphs": [
            "摳衣三十年前事，曾以諸生傍絳紗。",
            "一國所尊吾白下，雙鳬猶遠令江華。",
            "時來館學總餘事，老去衣冠懷故家。",
            "共怪我門郊島外，狂生尚有一劉叉。"
        ],
        "title": "謁江華曾百里  其一",
        "id": "b96882ce-554d-4001-986c-50fdb9082bea"
    },
    {
        "author": "劉過",
        "paragraphs": [
            "鬢髮已皤非故吾，依然破帽老騎馿。",
            "江邊遊子斷腸句，漢殿逐臣流涕書。",
            "父祖松楸三世塚，弟兄桑梓百年居。",
            "狐丘未死歸心切，未有相如駟馬車。"
        ],
        "title": "謁江華曾百里  其二",
        "id": "df7e1279-f784-4b3c-9a22-c04e6fef1bd4"
    },
    {
        "author": "劉過",
        "paragraphs": [
            "曾去征袍冀主恩，青衫君已染塵痕。",
            "故人然諾千金重，刺史文章一代尊。",
            "楚澤地多增感慨，峽江天小易黄昏。",
            "要知後夜相思處，細雨青燈獨掩門。"
        ],
        "title": "贈鄂渚李廣文",
        "id": "00c39e84-d55d-4cf2-b6d7-6123817e74bc"
    },
    {
        "author": "劉過",
        "paragraphs": [
            "江淮萬里以詩行，此老胸中有甲兵。",
            "何止據鞍猶矍鑠，試教落筆便縱橫。",
            "逢時有用真才出，知己不遭儒者輕。",
            "若見英雄今馬帥，爲言劉子尚狂生。"
        ],
        "title": "贈侯戎",
        "id": "a1702562-a2fd-4dd0-8de8-61da144e5984"
    },
    {
        "author": "劉過",
        "paragraphs": [
            "虬髭蝟鬢虎精神，大袖披披二尺巾。",
            "散盡貲財猶結客，畧爲言語便驚人。",
            "斬蛟橋下懲前失，藏兔窟中甘後塵。",
            "朝士只今誰著眼，顛狂贏得且安身。"
        ],
        "title": "贈趙道卿",
        "id": "c9c0f5e9-c96c-4669-a14c-e38492d23efa"
    },
    {
        "author": "劉過",
        "paragraphs": [
            "交游半世已公卿，猶抱遺經對短檠。",
            "負米過於扛鼎重，選官難似上竿行。",
            "百年母子相依命，一片忠忱誰爲明。",
            "燈火小樓風雨夜，歲寒時得話平生。"
        ],
        "title": "贈陳時可",
        "id": "057e2ad1-7836-4631-8fce-70be1765ecd8"
    },
    {
        "author": "劉過",
        "paragraphs": [
            "老病顛狂藥不醫，粗豪駡坐欲何爲。",
            "前生縱使希真是，已死尚存忠簡知。",
            "顛倒六經鸜鵒舞，瀾翻一曲竹枝詞。",
            "雖然結襪王生僭，人以此賢張釋之。"
        ],
        "title": "呈胡季解",
        "id": "85e58ed9-6e92-41d7-8ba8-21e2fd19bf58"
    },
    {
        "author": "劉過",
        "paragraphs": [
            "衰鬢蕭騷半欲絲，尚能隨隊作兒嬉。",
            "棋無殺意從人活，琴有仁聲却自悲。",
            "落魄陳平歸漢日，中傷張祿入秦時。",
            "諸公莫作狂夫看，恐是英雄未可知。"
        ],
        "title": "簡季文",
        "id": "0b0f1650-20e2-4137-bad2-09e6daa74825"
    },
    {
        "author": "劉過",
        "paragraphs": [
            "冠蓋如雲許後陪，酒紅醫老上吾腮。",
            "轉旋舞影乾坤窄，摇撼歌聲風雨來。",
            "魚網撒池蓮葉老，龍涎熏坐桂花開。",
            "羣娥捧勸同文字，商畧西風更百杯。"
        ],
        "title": "陪趙丞飲東軒",
        "id": "f2d9f6f5-f242-4f5b-a77a-fbf4ea127810"
    },
    {
        "author": "劉過",
        "paragraphs": [
            "真仙元是昔于湖，今在高樓何處居。",
            "非玉不容陪偉論，撥灰猶爲作行書。",
            "雲霞縹緲來旌節，瓊玖玲瓏聞珮琚。",
            "幽顯殊途人世隔，冷風吹雨送回車。"
        ],
        "title": "上張紫微真仙",
        "id": "ef176212-9d7d-4253-9c99-f82e4a1c5e02"
    },
    {
        "author": "劉過",
        "paragraphs": [
            "鳳閣鸞臺次第留，此生何必爲身謀。",
            "工夫到易通三聖，潔白持身第一流。",
            "桑梓靜思如子少，萍蓬自嘆此生浮。",
            "還鄉若有過從便，會盡人間只點頭。"
        ],
        "title": "送劉從周教授",
        "id": "580d1368-bbdb-4571-958e-b6286fdb9d51"
    },
    {
        "author": "劉過",
        "paragraphs": [
            "枚數人才難倒指，有如公者又東歸。",
            "班行失士國輕重，道路不言心是非。",
            "載酒青山隨處飲，談詩玉麈爲誰揮。",
            "歸期趁得東風早，莫放梅花一片飛。"
        ],
        "title": "送王東鄉歸天台  其一",
        "id": "556cda84-294d-475c-a788-58d208fe3fda"
    },
    {
        "author": "劉過",
        "paragraphs": [
            "千岩萬壑天台路，一日分爲兩日程。",
            "事可語人酬對易，面無慚色去留輕。",
            "放開筆下閒風月，收斂胸中舊甲兵。",
            "世事看來忙不得，百年到手是功名。"
        ],
        "title": "送王東鄉歸天台  其二",
        "id": "67222d39-4ae3-4919-962a-5ca32a757c96"
    },
    {
        "author": "劉過",
        "paragraphs": [
            "樹倒羣公尚不飛，先生於此獨知幾。",
            "殺身無益事成敗，閉口不言心是非。",
            "吳渚蓴鱸張翰去，鑑湖風月賀章歸。",
            "從教血染長安市，一舸清風眠釣磯。"
        ],
        "title": "送劉允叔還浙東",
        "id": "c631052b-d956-4a47-8136-1c1af3c7247a"
    },
    {
        "author": "劉過",
        "paragraphs": [
            "匏大從來速售難，依人高戴誤儒冠。",
            "江南又客諸侯去，梅子愁人四月寒。",
            "半世光陰旋蟻磨，百年舉子上魚竿。",
            "世間多少不平事，盍向廬山靜處看。"
        ],
        "tags": [
            "庐山"
        ],
        "title": "送友人得館遊南康",
        "id": "fe915613-7a85-4739-9483-86e024900064"
    },
    {
        "author": "劉過",
        "paragraphs": [
            "林深葉密綠陰繁，荷漸生芽蒲有根。",
            "心事蹉跎過歲月，故人落寞共乾坤。",
            "舟行蓴菜水雲浦，路入楊梅烟雨村。",
            "何日扣門尋子去，一樽聊對話黄昏。"
        ],
        "title": "寄張都幹蒙正",
        "id": "c25dfe72-1f67-43f6-a075-aa97369fad6f"
    },
    {
        "author": "劉過",
        "paragraphs": [
            "玉弟金昆共七人，典刑惟有此公存。",
            "一區未盡揚雄宅，滿座常傾北海樽。",
            "人品細看真第一，詩篇遠寄不辭頻。",
            "筍輿歸路無人管，風雨瀟湘行暗村。"
        ],
        "title": "寄郭德順",
        "id": "d0a90cbf-8d49-47a4-a9fc-530eeaf11ee7"
    },
    {
        "author": "劉過",
        "paragraphs": [
            "聖門力學錢公輔，盛世能書蔡伯喈。",
            "出處有時安義命，笑談無我見襟懷。",
            "桂花香滿山堂閙，秋氣清連石洞偕。",
            "只好放教椽筆健，留將大字寫磨崖。"
        ],
        "title": "寄郭伯瞻",
        "id": "7810e906-4f8b-4306-a9e5-0b44964572bc"
    },
    {
        "author": "劉過",
        "paragraphs": [
            "我頭扶病醉岑岑，履歷糟丘歲月深。",
            "行李隨身惟一劍，對花買笑亦千金。",
            "離鄉別去天涯淚，上塚凄其寒食心。",
            "風雨閉門無客過，爐香銷盡夜沈沈。"
        ],
        "title": "醉中寄王子林",
        "id": "df661674-48bc-481a-a4a2-ef3e1d8c1462"
    },
    {
        "author": "劉過",
        "paragraphs": [
            "清時蕭散坐才疎，收拾窮愁却著書。",
            "詩筆有神通夢寐，丰標不俗更清癯。",
            "黄花細雨圖江路，落日西風處士廬。",
            "抖擻塵埃舊時帽，不妨覓句倒騎馿。"
        ],
        "title": "寄呂英父  其一",
        "id": "a51a1d55-f1d1-494b-8619-40e43db17e3c"
    },
    {
        "author": "劉過",
        "paragraphs": [
            "秋到家山冷不知，但驚風露入新詩。",
            "低頭欲拜無東野，滿耳惟聞說項斯。",
            "骨格昂藏雲鶴瘦，吟哦凄斷雪猿悲。",
            "文章已得真消息，三十科名未是遲。"
        ],
        "title": "寄呂英父  其二",
        "id": "e580f2d2-e30d-4d93-8245-6291c5287410"
    },
    {
        "author": "劉過",
        "paragraphs": [
            "不隨千騎過維揚，夜渡關山却一航。",
            "臭味偶同貧更好，功名有志老何傷。",
            "自甘商皓來東閣，敢怨陳登卧上床。",
            "欲擊單于知力倦，歸來且理舊詩囊。"
        ],
        "title": "寄潘文叔",
        "id": "572c7add-be3e-480d-bd63-c833e54cf82b"
    },
    {
        "author": "劉過",
        "paragraphs": [
            "往事遊邊憶少年，未嘗携刺五侯門。",
            "春風躍馬漢南道，落日椎牛淮上村。",
            "科舉未爲暮年計，窮途不忍向人言。",
            "男兒慷慨頭當斷，未有人施可報恩。"
        ],
        "title": "寄程鵬飛",
        "id": "10d0ee57-7a2a-479d-8111-58d376bb2fd8"
    },
    {
        "author": "劉過",
        "paragraphs": [
            "雨澀風慳夜向闌，粉花飄撲客衣單。",
            "功名有分平吳易，貧賤無聞訪戴難。",
            "懶逐銀盃行處馬，靜思玉鑑舞時鸞。",
            "詩成咫尺誰堪寄，當與邦人醉底看。"
        ],
        "title": "襄陽雪中寄江西諸友",
        "id": "bde455d5-ab2c-474c-847b-49ebac2bfc35"
    },
    {
        "author": "劉過",
        "paragraphs": [
            "既無文彩又顛狂，五十餘年夢一場。",
            "錯認我爲林子晦，也教人喚賀知章。",
            "樽前鶴翅從誰舞，老去槐花尚自忙。",
            "船解酒醒人不見，長江萬里水茫茫。"
        ],
        "tags": [
            "长江"
        ],
        "title": "舟次富池寄九江諸公",
        "id": "58bf1483-a6b9-433b-a92c-44e77dda87c3"
    },
    {
        "author": "劉過",
        "paragraphs": [
            "一節西來已駭傳，不堪歸去便湘川。",
            "舟行彭蠡輕文種，酒到潯陽醉樂天。",
            "臺諫久無公議論，朝廷新有驟除遷。",
            "臣心畢竟終憂國，不敢瞻烏涕泫然。"
        ],
        "title": "南康邂逅江西吳運判  其一",
        "id": "5391fb00-97b6-4eab-90b5-fdea6f2df42b"
    },
    {
        "author": "劉過",
        "paragraphs": [
            "萬里西征一葉舟，誰憐天地此生浮。",
            "初征秋浦雁飛處，又泊江南霜葉洲。",
            "貧困盡從歸後見，雄豪半爲病來休。",
            "十年心事閒搔首，荻雨蘆風總是愁。"
        ],
        "title": "南康邂逅江西吳運判  其二",
        "id": "c583b091-82e3-4eeb-8d19-5e4575efa5e2"
    },
    {
        "author": "劉過",
        "paragraphs": [
            "萬里無人獨自行，得君逆旅尉東征。",
            "聯同騎馬相先後，共作詩詞迭唱賡。",
            "僕向洞庭和雪渡，船從湖口带冰撐。",
            "明年袍綠荆州去，遇有西人好寄聲。"
        ],
        "tags": [
            "洞庭湖"
        ],
        "title": "湖口邂逅張伯豐同行",
        "id": "8a7189a7-55cc-43da-829e-25d4843647fe"
    },
    {
        "author": "劉過",
        "paragraphs": [
            "幾度歸程入夢間，秋鴻社燕兩爲難。",
            "西湖半夜風雨急，交泗一床心膽寒。",
            "落第我爲中酒味，圜橋子亟洗儒酸。",
            "臂弓秣馬長淮去，莫笑狂夫老據鞍。"
        ],
        "tags": [
            "西湖"
        ],
        "title": "西湖別舍弟潤之",
        "id": "2033b771-34a1-4862-bc9f-85b7aa91eb13"
    },
    {
        "author": "劉過",
        "paragraphs": [
            "海樹婆娑日出東，一年窮處已殘冬。",
            "春衫濕到西湖雨，魂夢覺來長樂鐘。",
            "梅擲白英樓壓鳳，燈挑紅焰劍纏龍。",
            "便教分閫持麾去，未愜平時錦鄉胸。"
        ],
        "tags": [
            "西湖"
        ],
        "title": "張帥幹席上口占",
        "id": "d7d88325-59b3-4dcd-9e25-e7e47286a5ac"
    },
    {
        "author": "劉過",
        "paragraphs": [
            "嚴城夜出鼓鼕鼕，畫鷁三更不見蹤。",
            "何必披雲尋樂廣，真成避雨識茅容。",
            "蘚花似雪玲瓏白，臘酒如春琥珀濃。",
            "若使世間無我輩，老夫何處不窮冬。"
        ],
        "title": "姑蘇送王武岡不值訪汪仲冕席上口占",
        "id": "717ee2d2-a62b-42c8-b454-f3eb65f70ea9"
    },
    {
        "author": "劉過",
        "paragraphs": [
            "夜聽南窗金屈枝，水花凉果似秋時。",
            "人言愛酒陶元亮，坐有能詩無本師。",
            "顛倒六經鸜鵒舞，瀾翻一曲鷓鴣詞。",
            "同遊那得輕相笑，恐是長庚未可知。"
        ],
        "title": "毛積夫席上口占",
        "id": "31a840d4-ced3-43eb-9465-d200c7035818"
    },
    {
        "author": "劉過",
        "paragraphs": [
            "林霧霏霏曉意凉，野梔纔放已傳香。",
            "幸哉世事日相遠，怪底詩情老更狂。",
            "臘蟻三杯浮重碧，春膏一幅砑輕黄。",
            "何如放浪形骸外，盡乞江湖作醉鄉。"
        ],
        "title": "放翁坐上",
        "id": "3b725fe9-1504-4fbb-bf07-294bf09568b5"
    },
    {
        "author": "劉過",
        "paragraphs": [
            "豪結交游三十年，暮年識子海霜邊。",
            "江西析派詩同社，鴻寶傳家子已仙。",
            "無用白鬚甘我老，有才青眼望誰憐。",
            "譬如飄泊湓城下，篁竹蕭疎無管絃。"
        ],
        "title": "次劉啟之韵",
        "id": "aa4d3f89-e211-4b7d-9f8c-538a4522b7ad"
    },
    {
        "author": "劉過",
        "paragraphs": [
            "不礙溪流水不平，主人平處主鷗盟。",
            "兩峰呈秀出天造，雙澗同流到地清。",
            "尚憶經過曾對酒，欲來登覽恨無名。",
            "仙凡咫尺紅塵隔，草草題詩亦浪評。"
        ],
        "title": "次張昌化合溪新亭韵  其一",
        "id": "e4e75363-d8a3-493d-a222-87177355fd39"
    },
    {
        "author": "劉過",
        "paragraphs": [
            "燕尾溪流上下分，中餘里許地翻平。",
            "林疎邑屋高低見，水漲舫船來往輕。",
            "坡老已仙誰傑作，詩人爲縣得重評。",
            "唐山見說雙溪館，今見雙溪亭又成。"
        ],
        "title": "次張昌化合溪新亭韵  其二",
        "id": "f1c1a97b-8bee-4fd5-9816-90fdf97e3079"
    },
    {
        "author": "劉過",
        "paragraphs": [
            "舉杯邀月到幽塘，八月波心碎夜光。",
            "倒影簾花翻翠色，飛梭錦段織紅芳。",
            "是中有客供千首，此外無塵染六郎。",
            "昨夕主人閒立久，一身風露带天香。"
        ],
        "title": "次呂簿池亭韵",
        "id": "d84ebe77-c457-4491-89ec-6146c6ea648f"
    },
    {
        "author": "劉過",
        "paragraphs": [
            "輕烟薄霧任渠行，幽壑深崖款我生。",
            "變化不知天地闊，行藏只要日星明。",
            "肯同蒼狗移常熟，每爲鳴鳩放好情。",
            "便趁風雷助霶霈，人間匕筯不須驚。"
        ],
        "title": "次史良夫寄題雲岫",
        "id": "646c63d7-d574-4106-91e6-63ced8045944"
    },
    {
        "author": "劉過",
        "paragraphs": [
            "縈紆一徑試幽尋，花竹禪房未是深。",
            "野水不波清欲凍，崇岡有竹翠成陰。",
            "琵琶昵昵怨兒語，蘭桂溫溫和水沈。",
            "詩句欲追前輩後，誰呼粉黛汙清吟。"
        ],
        "title": "長干寺用荆公韵",
        "id": "d37867a6-62c7-461d-832c-abf888ee0b21"
    },
    {
        "author": "劉過",
        "paragraphs": [
            "老子聲名舊白眉，客窗相款話心時。",
            "相猶忘我吾無法，骨已換仙君有詩。",
            "蓴菜羹香春冉冉，鹿遊臺上草離離。",
            "一樽吊古平章看，未羨君王郡牧麾。"
        ],
        "title": "和都幹并柬允道",
        "id": "57a63b24-7e63-49af-8826-11407eced8c5"
    },
    {
        "author": "劉過",
        "paragraphs": [
            "得得尋芳聽自由，名花先占八分秋。",
            "鷺鷥折股晚風冷，姑射遺簪勝地幽。",
            "霜葉皺痕羅扇薄，香苞破處雪衣柔。",
            "一瓶一鉢休岑寂，騎鶴腰錢豈易謀。"
        ],
        "title": "和印監寺玉簪花",
        "id": "f3438a81-b29e-443d-b28e-1ac83dee2f27"
    },
    {
        "author": "劉過",
        "paragraphs": [
            "香不求知色自然，朝來何許雪華鮮。",
            "如行佛國參知識，未嫁仙姿益凈娟。",
            "梅子已黄猶夜雨，客遊方倦作春眠。",
            "地卑山近征衣潤，不費熏爐一炷烟。"
        ],
        "title": "咏余商卿梔子花",
        "id": "63adebed-fbf9-4969-9296-b4c4f4fcc05a"
    },
    {
        "author": "劉過",
        "paragraphs": [
            "倦行老矣徧東南，最後青原識正庵。",
            "無法更求身外說，有禪應向意中參。",
            "春風遶寺雨花墜，石鼎烹茶泉味甘。",
            "暫脫塵囂聊稅駕，與君相對款清談。"
        ],
        "title": "與青原正庵老",
        "id": "22996c56-c55b-4553-aaea-483a3146c0dd"
    },
    {
        "author": "劉過",
        "paragraphs": [
            "幻身到處等空虛，習氣依然未掃除。",
            "柏樹子邊尋祖意，栴檀林下伴僧居。",
            "三千世界初無礙，十二時辰得自如。",
            "牛糞火堆煨芋熟，時時拾得懶殘餘。"
        ],
        "title": "簡能仁禮老",
        "id": "6b288539-b6d4-4f62-bdd5-ea9add96c9fe"
    },
    {
        "author": "劉過",
        "paragraphs": [
            "修廊行盡到山齋，中有高人百念灰。",
            "門外不知春出筍，池邊惟見地生苔。",
            "內丹久鍊龍長在，大藥將成鶴屢來。",
            "想見年年朝玉帝，眉間一點淡黄開。"
        ],
        "title": "贈張道士",
        "id": "fd9476ac-d383-43a6-9782-cd985887f58e"
    },
    {
        "author": "劉過",
        "paragraphs": [
            "青城遊遍蜀中山，歸看公卿飽已諳。",
            "桀驁稍能兒德祖，興亡何闕百曹參。",
            "諸公富貴紙上語，滿座風雷終日談。",
            "我似北人君記取，偶然留滯在東南。"
        ],
        "title": "贈永嘉張相士",
        "id": "91e523d4-f1dd-4626-8b5d-294cc6f2a35c"
    },
    {
        "author": "劉過",
        "paragraphs": [
            "一性圓明俱是佛，四方落魄總成仙。",
            "逢人只可少說話，賣卜不須多覓錢。",
            "退一步行安樂法，道三箇好喜歡緣。",
            "老夫亦欲挑包去，若要相尋在酒邊。"
        ],
        "title": "贈術士",
        "id": "ed6e9419-321e-41d7-8396-6dc40a283287"
    },
    {
        "author": "劉過",
        "paragraphs": [
            "中原邈邈路何長，文物衣冠天一方。",
            "獨有孤臣流血淚，更無奇傑叫天閶。",
            "關河夜月冰霜重，宮殿春風草木荒。",
            "猶耿孤忠思報主，插天劍氣夜光芒。"
        ],
        "title": "夜思中原",
        "id": "0a463344-ed5b-4913-b6a5-09f2a9e6b547"
    },
    {
        "author": "劉過",
        "paragraphs": [
            "公子飄然有俊才，此臺翻覺在塵埃。",
            "江淮浩渺洲渚沒，鳳鳥寂寥鴻雁來。",
            "時事不言惟拄笏，書生無用且銜杯。",
            "生平自厭胸中窄，萬里霜天一日開。"
        ],
        "title": "題鳳凰臺",
        "id": "b20c4e27-157f-4966-8da0-9e6db10d3520"
    },
    {
        "author": "劉過",
        "paragraphs": [
            "塵土中無絕妙詞，不能重賦翠微詩。",
            "淋漓醉墨楊廷秀，慷慨悲吟杜牧之。",
            "岩壑尚多吾足倦，江山信美客歸遲。",
            "夕陽鴉點城門閉，堤上鞭垂萬柳絲。"
        ],
        "title": "題池州一覽亭",
        "id": "c4489123-2dde-4aae-a9ed-ce65dc7d95ce"
    },
    {
        "author": "劉過",
        "paragraphs": [
            "戍古城荒地勢雄，一亭分半庾樓東。",
            "廬山面目今真識，江漢朝宗此會同。",
            "司馬宅荒惟苦竹，元規塵遠尚西風。",
            "胡塵只隔淮河在，誰爲長驅一掃空。"
        ],
        "tags": [
            "庐山"
        ],
        "title": "題高遠亭",
        "id": "57bc7164-44b7-4c9b-81ca-6695317fb3ae"
    },
    {
        "author": "劉過",
        "paragraphs": [
            "何人將我此來游，白鷺那知客有愁。",
            "如子矜持山玉立，似予迂闊水盤洲。",
            "塵襟抖擻風雲入，石刻摩挲歲月流。",
            "惆悵謫仙鸞馭遠，離離別恨黯灘頭。"
        ],
        "title": "賞心亭",
        "id": "6ddbc581-0a21-4634-81ac-3d3453e6f85d"
    },
    {
        "author": "劉過",
        "paragraphs": [
            "柳徑參差小葉藍，不知世有府潭潭。",
            "揚雄宅就巢枝一，去病家寒繞樹三。",
            "從臾諸公時爛漫，勸酬終日酒醺酣。",
            "出門萬里江邊去，塵滿征衫我甚慚。"
        ],
        "title": "龔山長棲閣",
        "id": "5edb6392-b5be-4d28-9876-97c4c28db8e1"
    },
    {
        "author": "劉過",
        "paragraphs": [
            "樓外烟波渺去鴻，樓頭廬阜翠摩空。",
            "故知造物鋪張巧，不費丹青點染工。",
            "赤壁江山橫夜月，輞川庭館卧秋風。",
            "祇今滿地無圖畫，盡在西灣杳靄中。"
        ],
        "title": "南康天開圖畫樓",
        "id": "ca3b284d-76bf-4fef-a839-2a84a4ee6c76"
    },
    {
        "author": "劉過",
        "paragraphs": [
            "高樓百尺久摧頹，輪奐重新亦壯哉。",
            "徹夜笙歌催臘盡，聒天簫鼓挽春回。",
            "都人雜沓揮千鎰，我輩登臨謾一杯。",
            "京國繁華欣再覩，老來醉眼更堪開。"
        ],
        "title": "建業酒樓落成預點燈",
        "id": "3b5a33b0-d8ed-4665-8edd-0e5c5eb59dbb"
    },
    {
        "author": "劉過",
        "paragraphs": [
            "杖藜隨步到瓊宮，滿目幽奇景莫窮。",
            "山鎖九層雖極遠，洞庭五處自相通。",
            "侵雲天柱籠朝霧，傍水清陰弄晚風。",
            "可惜春禽啼曉月，又催行李過江東。"
        ],
        "tags": [
            "洞庭湖"
        ],
        "title": "洞霄宮",
        "id": "6176b2c5-9d91-4525-a001-bf41c0ada521"
    },
    {
        "author": "劉過",
        "paragraphs": [
            "清潭石洞游俱徧，最後來尋此閣遨。",
            "樹木滿林成芘蔭，溪山圍縣恰週遭。",
            "結交有味貧何害，薄酒雖村飲亦豪。",
            "明日重陽吾未去，更於何處可登高。"
        ],
        "title": "同許從道登瓊翠閣",
        "id": "fac05d92-5fde-4cf6-b7f6-c00898659121"
    },
    {
        "author": "劉過",
        "paragraphs": [
            "廉纖小雨久於梅，喜得晴新亦快哉。",
            "五色波光麗鳷鵲，十分雲氣近蓬萊。",
            "旌旗側畔宮牆轉，戈戟叢中武庫回。",
            "走馬看花生怕晚，果然桃李一山開。"
        ],
        "title": "同郭殿帥遊鳳山寺探桃李",
        "id": "b017c69a-0f4f-4912-ab2e-cc0c28a53b6b"
    },
    {
        "author": "劉過",
        "paragraphs": [
            "松杉如立密當門，長在山中管送迎。",
            "棲石草根留雪在，響階簷溜滴春聲。",
            "簿書撥置君能到，碑刻摩挲眼倍明。",
            "欲作小詩無好句，只題年月記經行。"
        ],
        "title": "雪晴遊惠山",
        "id": "bad61f6b-a650-4f67-8a1f-6ed1438f00ee"
    },
    {
        "author": "劉過",
        "paragraphs": [
            "倦遊華髮老飄飄，意氣依然在九霄。",
            "努力尚能登岝崿，廢詩那可寄參寥。",
            "欹斜古寺雲爲屋，穩帖溪流石架橋。",
            "安得柳間桃李動，丹青吾欲畫生綃。"
        ],
        "title": "遊岝崿山",
        "id": "c68a0f43-33d8-4930-85da-9fd8e79b0b6d"
    },
    {
        "author": "劉過",
        "paragraphs": [
            "雨罷新晴怯宿寒，一簾秋色滿闌干。",
            "欲窮大地三千界，須上高峰八百盤。",
            "累世避人秦婦子，一時驚客漢衣冠。",
            "塵寰元有清吟處，便作三山蓬島看。"
        ],
        "title": "登白雲絕頂",
        "id": "ac46f166-fa59-4ee7-884d-60bcf8fd8520"
    },
    {
        "author": "劉過",
        "paragraphs": [
            "江南江北許多山，到處登臨得凭欄。",
            "老木漸丹霜有信，怒濤衝岸水生寒。",
            "倦遊半世烏三匝，往事千年指一彈。",
            "落日正西催上馬，依依回首問長安。"
        ],
        "title": "登清凉臺寺",
        "id": "c5e62217-bfd5-4f6c-b8f5-9561097d427a"
    },
    {
        "author": "劉過",
        "paragraphs": [
            "杖屨尋詩問所由，一天草木葉知秋。",
            "天低雲淡村村好，雨過山深物物幽。",
            "斑駁岩頭苔蘚濕，鈎輈樹尾鳥聲柔。",
            "眼前不見市朝事，始笑從前利祿謀。"
        ],
        "title": "又借韵小行",
        "id": "a4f7413c-ff56-402a-8c70-9a7ff274a29f"
    },
    {
        "author": "劉過",
        "paragraphs": [
            "竹輿啞軋曉烟收，蒼玉岩巉萬里秋。",
            "路轉羊腸回草徑，溪分燕尾遶沙洲。",
            "愛山有癖須還債，覓句無工是不休。",
            "晴得幾時尤更好，桂花蓓蕾作針頭。"
        ],
        "title": "大麓道中",
        "id": "7f29956b-aca0-4d54-9e27-259717ae78b5"
    },
    {
        "author": "劉過",
        "paragraphs": [
            "攝衣更上一層樓，纔到層霄最上頭。",
            "方識乾坤真轉轂，好知身世付虛舟。",
            "九秋草木嵐烟濕，萬里山川海氣浮。",
            "更欲杖藜窮望眼，眼中何處認神州。"
        ],
        "title": "登凌雲高處",
        "id": "62c5ed28-f407-453c-bf9a-59c66579dd1c"
    },
    {
        "author": "劉過",
        "paragraphs": [
            "林塘漠漠亂花飛，門掩蒼苔過客稀。",
            "蝴蝶與身俱是夢，杜鵑憐我幾時歸。",
            "徐行便當籃輿穩，清話何妨羽扇揮。",
            "四十九年蘧伯玉，此生畢竟是邪非。"
        ],
        "title": "過泰和宮",
        "id": "6fd62a2c-093b-4bd0-a4d7-a605c35abfb2"
    },
    {
        "author": "劉過",
        "paragraphs": [
            "奔濤洶涌欲騎鯨，船去錢塘棹不停。",
            "何日子胥鞭楚墓，傷時周顗泣新亭。",
            "蚊虻過耳蠻音惡，蝦蟹薰人海氣腥。",
            "吳下阿蒙非昔日，眼高相對有誰青。"
        ],
        "title": "過西興",
        "id": "10f2dc16-7236-41b0-9d18-738148da269f"
    },
    {
        "author": "劉過",
        "paragraphs": [
            "客裏浮沈又一年，春風北墅故依然。",
            "路邊花有香相引，澗下松無色可憐。",
            "仙鶴舞隨人擊筑，神鴉飛傍客歸船。",
            "何須故掃霜前葉，却趁東風學曉烟。"
        ],
        "title": "遊北墅",
        "id": "c5e2973b-db6a-4fb7-824b-89af85e5c912"
    },
    {
        "author": "劉過",
        "paragraphs": [
            "凉滿蒲萄磊落枝，倦遊來此亦忘歸。",
            "溝渠水活龍蛇動，樹木月明烏鵲飛。",
            "欣減黄粱新米價，愁生白苧舊征衣。",
            "風流却扇團圞坐，一夜談兵玉麈揮。"
        ],
        "title": "呂氏山堂喜雨",
        "id": "bb8f20b6-d79d-4916-bfc6-3a4f8d3c545b"
    },
    {
        "author": "劉過",
        "paragraphs": [
            "莫笑林宗折角巾，雨師堅壁助愁城。",
            "菰蒲乍冷橫烟淡，鷗鷺驚秋立水輕。",
            "山勢欲窮猶有路，溪流似斷又聞聲。",
            "好懷聊擬携筇去，政愜農夫荷笠耕。"
        ],
        "title": "雨作妨登山  其一",
        "id": "535966bc-aeda-4573-9176-6d59e1dce3cc"
    },
    {
        "author": "劉過",
        "paragraphs": [
            "暑風快處岸烏巾，去去扁舟遠帝城。",
            "過眼溪山含霧重，多情草木逗烟輕。",
            "琴書正要疎人事，禽鳥跫然聽履聲。",
            "莫恨漏天霖雨惡，雞窗好好筆爲耕。"
        ],
        "title": "雨作妨登山  其二",
        "id": "28d87bb5-14e0-4fff-b8d3-56252f7afbe2"
    },
    {
        "author": "劉過",
        "paragraphs": [
            "杖履飄然不整巾，緣何問得梵王城。",
            "淡烟翠濕千螺皺，微日烟消一紙輕。",
            "隔山鳥語如人語，觸處風聲若水聲。",
            "見說一犁今已足，笑歌蓬首餉夫耕。"
        ],
        "title": "雨作妨登山  其三",
        "id": "5330cc5b-bb6c-48b1-b626-0d2e08e4db36"
    },
    {
        "author": "劉過",
        "paragraphs": [
            "十年南北走東西，豪氣崢嶸老不衰。",
            "快斬妖魔三尺劍，朗吟風月五言詩。",
            "山無福地吾焉往，神有靈丹世不知。",
            "却恐松窩知此意，一絲掛搭去何疑。"
        ],
        "title": "掛搭松窩",
        "id": "08a9c5cb-3e3e-4b36-a9e6-8536bfa13393"
    },
    {
        "author": "劉過",
        "paragraphs": [
            "人生百歲等歡悲，已判行藏任所之。",
            "筆硯重尋驚夢覺，課程聊復伴兒嬉。",
            "荒原傍海多閒趣，閉戶觀書有倦時。",
            "破帽塵埃今已矣，不妨更借蹇馿騎。"
        ],
        "title": "鹽官權學",
        "id": "c4a6e389-a997-46d0-b143-4e68bceb2a3c"
    },
    {
        "author": "劉過",
        "paragraphs": [
            "借宅西頭對短檠，一燈相對紙窗橫。",
            "煨爐火活蹲鴟熟，沸鼎茶香蚯蚓鳴。",
            "萬卷讀書空老大，諸生蓋世盡功名。",
            "依稀草木還鄉去，便向夜深聞雨聲。"
        ],
        "title": "鹽官借沈氏屋",
        "id": "d0aed39e-e26a-46ad-835d-1480656d8ae8"
    },
    {
        "author": "劉過",
        "paragraphs": [
            "白傅庭前正解船，夢中忽已過番川。",
            "紅塵冉冉行天上，黄道駸駸近日邊。",
            "石洞歙溪俱可硯，山肥徽路總堪田。",
            "把茅便欲僑居去，奈此功名未了緣。"
        ],
        "title": "入徽州",
        "id": "cbc7ebb8-7b82-4e91-92b4-446ad5840529"
    },
    {
        "author": "劉過",
        "paragraphs": [
            "秋風漸漸正吹凉，似報歸期未欲忙。",
            "尋路竹間深入寺，泊船沙外遠依莊。",
            "小槽壓酒珠紅滴，新飯炊粳雪白香。",
            "更聽夜來思遠浦，軍聲十萬似錢塘。"
        ],
        "title": "寓公坊",
        "id": "faa21090-04cc-4566-b2b9-b8b49e4591ab"
    },
    {
        "author": "劉過",
        "paragraphs": [
            "十年曾記此來游，有策中原一戰收。",
            "蒲柳易凋嫌勢去，金湯無用卒和休。",
            "悲風髣髴鳴刁斗，缺月參差照敵樓。",
            "廟食封侯何日事，不堪老馬又滁州。"
        ],
        "title": "六合道中",
        "id": "4b96e923-18ec-4af5-a969-4e57f31b1d87"
    },
    {
        "author": "劉過",
        "paragraphs": [
            "小院蒲萄月架東，舞腰忙趁鼓聲雄。",
            "詩成綵筆分題後，人在金釵賭令中。",
            "秋葉冷吟風浩蕩，晚林烘透日玲瓏。",
            "腰間若佩滁州印，定有人呼作醉翁。"
        ],
        "title": "醉中偶成",
        "id": "d1082633-35f2-48fb-9ce9-1c1a7581b1f6"
    },
    {
        "author": "劉過",
        "paragraphs": [
            "門外紅塵市一廛，買瓜買李興悠然。",
            "樹根石透月灑落，殿閣屋多風折旋。",
            "賣墨道人勤置酒，能詩老子欲飛仙。",
            "髑髏南面蛆蟲輩，鵬鷃逍遥各自天。"
        ],
        "title": "無錫道觀",
        "id": "72e094e5-f6f3-465c-a273-d93e772ef5b7"
    },
    {
        "author": "劉過",
        "paragraphs": [
            "豪傑書生懶散仙，小菴藏跡得安閒。",
            "禪曾勘破諸公去，詩在推敲一字間。",
            "夜雨滴殘梧葉老，夕陽行處水花慳。",
            "買舟便欲乘風去，孤絕同游海島山。"
        ],
        "title": "招義銘育王見佛照",
        "id": "728186bc-d2ac-496d-90a9-08f5c3a34af1"
    },
    {
        "author": "劉過",
        "paragraphs": [
            "風幻寒威夜撲人，曉看雲脚四垂陰。",
            "牧羝塞上功名淚，騎馬藍關竄逐心。",
            "冷面不春愁菀結，凍鬚如鐵恐蕭森。",
            "晝爐醉撥灰爲字，不爲閒思煖帳金。"
        ],
        "title": "金陵雪中",
        "id": "22718ea9-d0a2-4443-b035-8dcd36813b21"
    },
    {
        "author": "劉過",
        "paragraphs": [
            "匣中雷吼一長劍，溪上月明多少舟。",
            "無賊可平閒李愬，有人不訪倦王猷。",
            "銀杯縞带從渠便，瑶樹瓊林得自由。",
            "衣敝獨嫌灰絮料，簾高想見月垂鈎。"
        ],
        "title": "對雪效樂天",
        "id": "428625c0-0851-48c5-b21d-238f0991bef5"
    },
    {
        "author": "劉過",
        "paragraphs": [
            "一聲雷鼓挾風威，頃刻衝濤沒釣磯。",
            "行客駭看銀漢落，陽侯驚起玉山飛。",
            "蛟龍便爾爭先化，鷗鷺茫然失所依。",
            "安得長竿入吾手，翩然東海釣鼇歸。"
        ],
        "title": "觀白鷺洲風濤",
        "id": "4828c9a4-539d-4338-939e-46da5f18908e"
    },
    {
        "author": "劉過",
        "paragraphs": [
            "來逢春雨長魚苗，去見秋風擘蟹螯。",
            "久矣歸心到鄉國，依然水宿伴漁舠。",
            "一天如許皆明月，二客所須惟濁醪。",
            "今夜四更潮有信，更須留眼看銀濤。"
        ],
        "title": "偕陳調翁龍山買舟待夜潮發",
        "id": "af8e0bfd-e458-4c16-89b2-5c6147aa2e19"
    },
    {
        "author": "劉過",
        "paragraphs": [
            "寶氣亭前首問途，清飈日日送籧篨。",
            "丹楓無處不愁客，白鷺有情如導吾。",
            "青竹閒垂任子釣，紫鱗時掣季鷹魚。",
            "烟波渺渺江天晚，水宿又聽溪鳥呼。"
        ],
        "title": "發舟",
        "id": "a65fb872-cdeb-43f2-9a4e-31f8f2d41f53"
    },
    {
        "author": "劉過",
        "paragraphs": [
            "日日拖舟上碧溪，寒灘水淺草離離。",
            "尺書雁斷歲行盡，五兩風輕帆去遲。",
            "白鷺導吾如有志，丹楓愁客亦何爲。",
            "關頭要趁梅花約，更著寬程五日期。"
        ],
        "title": "舟中偶作",
        "id": "75e1b58b-bcc7-452b-b101-020b00c2e95a"
    },
    {
        "author": "劉過",
        "paragraphs": [
            "下水南風未覺難，我舟不動穩如山。",
            "東西日月尋常事，變化烟雲頃刻間。",
            "沙鳥似驚皆退避，林巒如畫亦渾閒。",
            "歸期只欲長安近，屈指何時到北關。"
        ],
        "title": "舟中",
        "id": "6f0a2a21-6310-4572-b7aa-9758f76175d9"
    },
    {
        "author": "劉過",
        "paragraphs": [
            "展轉牛衣冷不禁，著人無奈曉寒侵。",
            "由來十月清霜重，况乃荒村白露深。",
            "有客分金來橘社，何人塗血染楓林。",
            "不堪青女來料理，折盡衰翁一片心。"
        ],
        "title": "霜寒舟中",
        "id": "23e7ac8d-72c6-429c-be13-0347329f7ba3"
    },
    {
        "author": "劉過",
        "paragraphs": [
            "久客無人問所須，小窗翻得逐癡愚。",
            "黄昏以後酒三盞，白日之間飯兩盂。",
            "穀雨笋茶俱俊美，條風杞菊競甘腴。",
            "先賢且謂可行樂，况是平生山澤癯。"
        ],
        "title": "春日即事  其一",
        "id": "2c9e8c8b-ad55-470c-bbc3-6eea24bed671"
    },
    {
        "author": "劉過",
        "paragraphs": [
            "出門雖是欠陶朱，便使關門亦可居。",
            "物價甚廉常食肉，傭貲極省易鈔書。",
            "已安櫟社如無用，若比叢林似有餘。",
            "歸與未歸天上事，只消如此看何如。"
        ],
        "title": "春日即事  其二",
        "id": "75f73abd-3ef6-4a17-9881-b13c8b30b6f3"
    },
    {
        "author": "劉過",
        "paragraphs": [
            "對面滄浪可濯纓，不思泛舸出春城。",
            "浮沈枌社何人重，俯仰茅簷是事輕。",
            "玉蕊連屏寒徙倚，蒲萄上架月縱橫。",
            "江湖老矣無他願，只欲清陰便得成。"
        ],
        "title": "幽居",
        "id": "bdf9251b-ebbf-48b2-9fce-fd439eeb9c33"
    },
    {
        "author": "劉過",
        "paragraphs": [
            "扁舟送客出姑蘇，晚泊吳江夜雨餘。",
            "波浪稍平風力定，青黄相間橘林疎。",
            "匆忙旅館催行酒，草率杯盤旋買魚。",
            "與我壁間書歲月，無人爲作小王書。"
        ],
        "title": "自述  其一",
        "id": "79357b15-bcb2-40f4-b8de-2f333fa00aaa"
    },
    {
        "author": "劉過",
        "paragraphs": [
            "精神凋耗鬢毛衰，劫火光中第幾回。",
            "無可奈何教老去，有時猛省忽愁來。",
            "師崇道學原非僞，客寄蘇州却類獃。",
            "明日重陽又佳節，得錢且醉菊花杯。"
        ],
        "title": "自述  其二",
        "id": "ad7e4cbf-35d7-4927-8763-b4866519e79e"
    },
    {
        "author": "劉過",
        "paragraphs": [
            "一榻留人去便垂，自慚非友亦非師。",
            "初無伎倆惟貪酒，遇有工夫或賦詩。",
            "曬日棗林紅磊落，響風桐葉碧參差。",
            "人家正做鱸魚鱠，老子秋來却自悲。"
        ],
        "title": "自慚",
        "id": "c2499613-49d1-4ce7-845e-b33397eecdca"
    },
    {
        "author": "劉過",
        "paragraphs": [
            "蕩蕩天門叫不應，起尋歸路嘆南行。",
            "新亭未必非周顗，宣室終須召賈生。",
            "振海潮聲春洶涌，插天劍氣夜崢嶸。",
            "傷心故國三千里，纔是餘杭第一程。"
        ],
        "title": "下第",
        "id": "41c57ff1-ac8a-4128-954c-a7810761d337"
    },
    {
        "author": "劉過",
        "paragraphs": [
            "手種疎梅已發妍，相從三過客中年。",
            "吾生豈得須如意，隨處何妨且信緣。",
            "風月心多時小醉，軒裳夢少且閑眠。",
            "萬人海裏能如此，是自在禪并散仙。"
        ],
        "title": "歲晚",
        "id": "75ff7cf1-c546-4055-a7dc-5d91f21fc716"
    },
    {
        "author": "劉過",
        "paragraphs": [
            "位號鈞樞等，元勳閥閲傳。",
            "九重新洗日，一柱獨擎天。",
            "戰守籌帷外，遷除化筆邊。",
            "衣冠圖盛事，不記幾貂蟬。"
        ],
        "title": "代上韓開府",
        "id": "be7fedea-feb6-4fcd-be8c-495d9531e278"
    },
    {
        "author": "劉過",
        "paragraphs": [
            "游戲公孤了，歸來不愛名。",
            "昌黎前進士，司馬老先生。",
            "有節花宜晚，無波水自平。",
            "翳雲遮不得，南極益精明。"
        ],
        "title": "上周少保  其一",
        "id": "350cbbbe-8e08-405f-a0cb-22a316280fea"
    },
    {
        "author": "劉過",
        "paragraphs": [
            "早被儒冠誤，依稀老更侵。",
            "科名數行淚，岐路一生心。",
            "自惜亡猿木，誰憐躍冶金。",
            "使無鐘鼎志，何地可山林。"
        ],
        "title": "上周少保  其二",
        "id": "bf776911-453d-4921-a135-f63bb80d23e3"
    },
    {
        "author": "劉過",
        "paragraphs": [
            "郡大廬陵古，分符得秘郎。",
            "息爭民珥筆，課最米連檣。",
            "水隔蓬山遠，風凝畫戟香。",
            "少須官事了，歸去玉爲堂。"
        ],
        "title": "初伏闕上書得旨還鄉上楊守秘書  其一",
        "id": "9305e196-4736-4e8c-b319-50cfbe37566e"
    },
    {
        "author": "劉過",
        "paragraphs": [
            "百計歸無策，誰知禍有胎。",
            "江河周顗泣，城郭令威來。",
            "訪舊鬚俱白，過家心欲摧。",
            "故鄉非不好，不是錦衣回。"
        ],
        "title": "初伏闕上書得旨還鄉上楊守秘書  其二",
        "id": "f5e001b9-5248-4279-870f-6a76c1a4abc6"
    },
    {
        "author": "劉過",
        "paragraphs": [
            "郡大當塗古，分符得少蓬。",
            "威如烏府在，令與繡衣同。",
            "鈴閣紬書外，花村賣劍中。",
            "少需撫摩意，來作玉堂翁。"
        ],
        "title": "上范秘監  其一",
        "id": "a5b81f09-5c1e-46ab-b3f1-52de8a52062b"
    },
    {
        "author": "劉過",
        "paragraphs": [
            "疇昔經行路，黄山更一過。",
            "天涯知己少，歲晚客愁多。",
            "路斷車生角，冰堅水不波。",
            "使君森畫戟，聞此盍如何。"
        ],
        "title": "上范秘監  其二",
        "id": "055f8c44-f875-4894-897c-5a23ec8ef57a"
    },
    {
        "author": "劉過",
        "paragraphs": [
            "猥賤詩難化，讙囂語不齊。",
            "長途難短堠，小雨易深泥。",
            "逐利如爭鹿，傷人類割雞。",
            "心雖懷益國，夢亦畏江西。"
        ],
        "title": "寄周益公",
        "id": "b113cc9c-27e8-4b99-aa98-9d679a484ca9"
    },
    {
        "author": "劉過",
        "paragraphs": [
            "松深烟鎖逕，月冷水明樓。",
            "日漲滄溟窄，山陰古木秋。",
            "琴書超物表，氣宇識神遊。",
            "突兀東南壯，乾坤第一流。"
        ],
        "title": "和大參相公  其一",
        "id": "7c328ff1-3068-4d86-8e3e-c97f487bdce9"
    },
    {
        "author": "劉過",
        "paragraphs": [
            "氣壓三千界，雲橫百尺樓。",
            "地靈絕興替，木老閲春秋。",
            "杖屨逍遥步，琴書汗漫遊。",
            "利名空役役，回首愧禪流。"
        ],
        "title": "和大參相公  其二",
        "id": "c0b1edfa-2e9b-406c-bbd7-3f73f514e9a6"
    },
    {
        "author": "劉過",
        "paragraphs": [
            "山邃龍蟠屈，江昏蜃吐樓。",
            "撞鐘千百指，閲世八千秋。",
            "僧笑衣冠累，天容杖屨遊。",
            "松梢清影碎，薄月带沙流。"
        ],
        "title": "和大參相公  其三",
        "id": "1c52988b-4303-49e8-943f-996fbd97ec74"
    },
    {
        "author": "劉過",
        "paragraphs": [
            "橋下水如箭，驚奔萬古號。",
            "溪毛翻碧带，石蘚襯銀濤。",
            "天外千層秀，雲低數尺高。",
            "垂垂興偏惡，蓬鬢爲詩搔。"
        ],
        "title": "和子純韵",
        "id": "1477ce67-069d-4bdb-9ef0-965d5fadaa4b"
    },
    {
        "author": "劉過",
        "paragraphs": [
            "不醉何勞飲，無詩底用吟。",
            "百年爲客老，一念愛鄉心。",
            "草路青原淚，烟波白鷺心。",
            "班超歸未得，愁見舊家林。"
        ],
        "title": "贈劉叔擬招山",
        "id": "241d12d0-3cc0-4b7e-baa5-b4b6605829e1"
    },
    {
        "author": "劉過",
        "paragraphs": [
            "天下少奇士，况乎吾一州。",
            "逢人問姓字，知子有源流。",
            "蘭砌多黄口，蓬山半白頭。",
            "誠齋知未可，喚作小坡休。"
        ],
        "title": "送楊伯子",
        "id": "f944d24e-1646-4260-acfc-930074266f2a"
    },
    {
        "author": "劉過",
        "paragraphs": [
            "故家凋喪後，初識澹庵孫。",
            "玉樹明庭角，冰澌吐話言。",
            "荆州得上幕，楚壤带中原。",
            "我欲附舟去，白魚朱橘繁。"
        ],
        "title": "送金陵胡撫幹仲芳  其一",
        "id": "072f7f4e-4d0f-4f2f-822c-52ffd91c5a62"
    },
    {
        "author": "劉過",
        "paragraphs": [
            "共醉百斛酒，千金一笑傾。",
            "寄情桃葉渡，弔古石頭城。",
            "戰守籌雄地，更番出戍兵。",
            "甕天留不住，圖畧遂西征。"
        ],
        "title": "送金陵胡撫幹仲芳  其二",
        "id": "884c9318-e6b0-4f42-8435-151aa8765ff8"
    },
    {
        "author": "劉過",
        "paragraphs": [
            "幸自東南好，西歸未可忙。",
            "茶添橄欖味，酒借蛤蜊香。",
            "絕品宜春醉，新烹趁日長。",
            "倒囊煩厚載，歸遣北人嘗。"
        ],
        "title": "都中留隨州李判官",
        "id": "d06ae666-a6d4-40ca-a557-a14421d932ff"
    },
    {
        "author": "劉過",
        "paragraphs": [
            "東州二三子，相送黄鶴磯。",
            "渭北烟樹合，江南春水肥。",
            "波寬魚意足，沙淺鳥痕微。",
            "我亦欲東去，斜風雨濕衣。"
        ],
        "title": "江頭送趙教即席同賦",
        "id": "db14d66a-d54c-4297-9cb1-4cc028a1444d"
    },
    {
        "author": "劉過",
        "paragraphs": [
            "岳鄂舊遊處，重來歲月更。",
            "聯翩識吾友，邂逅慰平生。",
            "風送故人遠，槐催舉子驚。",
            "扁舟更珍重，萬里莫留行。"
        ],
        "title": "送許閻二兄歸岳陽",
        "id": "f79fca4e-679f-4bc9-8428-21644bb6430b"
    },
    {
        "author": "劉過",
        "paragraphs": [
            "白髮江湖暗，青燈几席涼。",
            "病身幾千百，佳節又重陽。",
            "命也吾何奈，天乎孰可量。",
            "元龍樓百尺，猶得慰行藏。"
        ],
        "title": "九日寄陳君舉舍人",
        "id": "da228e82-fafa-4cd9-870b-796dc9cf2b45"
    },
    {
        "author": "劉過",
        "paragraphs": [
            "見說盧夫子，詩成手自書。",
            "雪便金帳煖，雲蔭玉山居。",
            "椒葉儲名酒，萍虀薦野蔬。",
            "夜寒裩犢鼻，應念馬相如。"
        ],
        "title": "除夜寄盧菊磵",
        "id": "085d0bbc-6494-4a6e-99de-c24f43f08da1"
    },
    {
        "author": "劉過",
        "paragraphs": [
            "路入嚴州去，桐廬得暫過。",
            "盤餐湯餠賤，機杼綺羅多。",
            "令尹哦詩治，居民酌酒歌。",
            "吏人公事少，門雀可張羅。"
        ],
        "title": "寄桐廬程宰",
        "id": "7afcf5bd-031a-4500-9ae1-fcf6d8e821e4"
    },
    {
        "author": "劉過",
        "paragraphs": [
            "曾是乘軒客，飄零老更窮。",
            "棹船秋葉浦，策杖桂枝叢。",
            "往事都如夢，新詩不用工。",
            "草廬消得幾，不許卧隆中。"
        ],
        "title": "寄吳子雲",
        "id": "fc917899-665b-4e06-b44b-f2ab2ca0988c"
    },
    {
        "author": "劉過",
        "paragraphs": [
            "襲桂行香徑，朱欄稍轉西。",
            "水風颼石冷，雲月墮簷低。",
            "棋敗深杯罰，詩豪健筆題。",
            "舞忙釵鬢亂，更爲捧柔荑。"
        ],
        "title": "吳尉東閣西亭  其一",
        "id": "97ed36ba-1eec-4308-b962-c54238bd014c"
    },
    {
        "author": "劉過",
        "paragraphs": [
            "石板橋東閣，軒窗如此華。",
            "碧虛澄水鑑，紅影侵霜花。",
            "似串歌雲駐，如泥醉帽斜。",
            "但驚風露冷，飄落怕還家。"
        ],
        "title": "吳尉東閣西亭  其二",
        "id": "b91fd91d-52e7-41d6-92df-63a0a5dffd7a"
    },
    {
        "author": "劉過",
        "paragraphs": [
            "正笑行役倦，登臨心眼開。",
            "舒蘄千里見，蜀贛兩江來。",
            "老覺樹如此，涼生風快哉。",
            "主人方好客，不算酒行盃。"
        ],
        "title": "湖口宰任伯厚挹清亭",
        "id": "70ea62d4-aa0e-4f4a-a230-f58227eb9482"
    },
    {
        "author": "劉過",
        "paragraphs": [
            "愛客龔山長，能容日日過。",
            "栽培初種竹，愛護乍生荷。",
            "堂對青山短，門關白日多。",
            "細聽閒議論，不似我狂歌。"
        ],
        "title": "題龔山長栖閣",
        "id": "e3439c75-25e7-4d2d-839b-6ea8bf4fe773"
    },
    {
        "author": "劉過",
        "paragraphs": [
            "堂扁朱書字，何人可得之。",
            "三衙新統帥，六館老宗師。",
            "文武無窮意，江山不盡詩。",
            "親恩如可報，會有報君時。"
        ],
        "title": "題禾川龍飛英疏榮閣",
        "id": "e0f486b9-745b-46a5-b864-15cb85590cbb"
    },
    {
        "author": "劉過",
        "paragraphs": [
            "仕宦不愜意，有家胡不歸。",
            "林栖烏反哺，梁語燕于飛。",
            "鷗鷺忘之久，貂蟬貴者稀。",
            "但存慈母健，日日舞斑衣。"
        ],
        "title": "題黄文叔燕堂  其一",
        "id": "9079f2fc-349b-4beb-b5e7-40498cb7dbcf"
    },
    {
        "author": "劉過",
        "paragraphs": [
            "著屋圖書裏，四山樓觀重。",
            "蓴添張翰思，橘當李侯封。",
            "湖水自平淡，花枝多冶容。",
            "興來詩已就，只可酒千鍾。"
        ],
        "title": "題黄文叔燕堂  其二",
        "id": "bebb086e-72ae-4541-8a24-299a4d18121a"
    },
    {
        "author": "劉過",
        "paragraphs": [
            "舊說西湖好，春來更一遊。",
            "林逋山際宅，蘇小水邊樓。",
            "行密柳堤閙，樹多花影稠。",
            "天堂從此去，真箇說杭州。"
        ],
        "tags": [
            "西湖"
        ],
        "title": "西湖次弟潤之韵",
        "id": "5ba23edd-a7f3-4789-abe3-ed44bfc0117f"
    },
    {
        "author": "劉過",
        "paragraphs": [
            "寒意濕烟草，浮生吹浪花。",
            "繞臺皆峻嶺，陳迹一飛霞。",
            "子醉辭吐鳳，吾狂字落鴉。",
            "兒童應笑客，風颭角巾斜。"
        ],
        "title": "雨華臺次胡仲芳韵",
        "id": "c7728932-5e45-4e88-8987-b1055e7101cf"
    },
    {
        "author": "劉過",
        "paragraphs": [
            "夜上青樓去，如迷洞府深。",
            "妓歌千調曲，客雜五方音。",
            "藕白玲瓏玉，柑黄磊落金。",
            "酣歌恣蕭散，無復越中吟。"
        ],
        "title": "酒樓",
        "id": "df272735-438b-4503-a897-7213a73793c6"
    },
    {
        "author": "劉過",
        "paragraphs": [
            "去春曾與客，携手過橋來。",
            "寺陰松極美，塢深桃不開。",
            "紅塵萬里去，白首一年回。",
            "凈洗曠軒眼，雪天閒看梅。"
        ],
        "title": "登曠軒",
        "id": "72ae4efd-9ceb-4d4b-8d01-120dae7a54fe"
    },
    {
        "author": "劉過",
        "paragraphs": [
            "樹木有古意，軒窗多野情。",
            "斷岡城一带，齊岸草叢生。",
            "醉骨風蟬蛻，病身沙鳥輕。",
            "惜無東野筆，琢句鬭僧清。"
        ],
        "title": "鐵塔寺呈輕老",
        "id": "2498a085-bce4-45f9-af39-a2a35e919e93"
    },
    {
        "author": "劉過",
        "paragraphs": [
            "畏暑倦杯酌，修廊散步行。",
            "寺深藏古意，蟬老带秋聲。",
            "去就諸緣薄，窮通一念輕。",
            "更尋水清處，爲我濯塵纓。"
        ],
        "title": "同曹元章遊新安寺",
        "id": "b650be51-9748-4e51-8c14-70663fc0bdf6"
    },
    {
        "author": "劉過",
        "paragraphs": [
            "信步作幽討，有菴如此深。",
            "佛燈明老屋，秋日淡疎林。",
            "柏樹祖師意，松楸老子心。",
            "十年棄墳墓，灑淚一悲吟。"
        ],
        "title": "遊古山",
        "id": "352df2fe-23c5-4330-9f96-e5ab74f6b073"
    },
    {
        "author": "劉過",
        "paragraphs": [
            "薄醉來遊此，西風吹帽紗。",
            "倦鴉叢密樹，凉雨濕秋花。",
            "題壁人何在，哦詩句未加。",
            "一杯湯餠具，坐到日西斜。"
        ],
        "title": "題古山菴",
        "id": "fd60c827-8035-4330-8651-502a0d7671e0"
    },
    {
        "author": "劉過",
        "paragraphs": [
            "春事梅邊動，荒江信馬行。",
            "久窮知遠舉，多瘦怯衣輕。",
            "今日龍華寺，昔時黄姥城。",
            "廢興吾已解，一醉萬緣清。"
        ],
        "title": "題龍華寺壁",
        "id": "b5cb02f9-b776-448c-8899-2a5f188c122d"
    },
    {
        "author": "劉過",
        "paragraphs": [
            "雁汊泊船去，岸頭閒訪僧。",
            "故人留少駐，俗子見何曾。",
            "佛屋擎天柱，心光續命燈。",
            "任渠狂到死，吾老慢騰騰。"
        ],
        "title": "題雁汊峰東林寺",
        "id": "0c07bb01-fe4b-43d6-a0f0-9a7076250db0"
    },
    {
        "author": "劉過",
        "paragraphs": [
            "庵上木已拱，山前水可陂。",
            "崢嶸晦翁字，突兀大參碑。",
            "雲葉孤飛白，烏羣反哺慈。",
            "傷心前輩盡，問道欲從誰。"
        ],
        "title": "書高塘庵",
        "id": "49861c9c-9b24-4bb0-8ad0-84e66450fc05"
    },
    {
        "author": "劉過",
        "paragraphs": [
            "路轉羊腸曲，山藏蝸角深。",
            "樹多成蔭密，水少亦悲吟。",
            "露草重陽淚，風花寒食心。",
            "摩挲墓銘看，久立讀碑陰。"
        ],
        "title": "聿追菴題壁",
        "id": "a9f90b3a-d613-4519-87d5-db38a07980c3"
    },
    {
        "author": "劉過",
        "paragraphs": [
            "磊落東遊客，磨跎但過僧。",
            "有懷千不足，自顧百無能。",
            "舊日名城酒，他時夢境燈。",
            "放歌聲激烈，醉倒睡騰騰。"
        ],
        "title": "元宵偶書",
        "id": "bf53f8e8-4b56-4fad-9649-09e16659d796"
    },
    {
        "author": "劉過",
        "paragraphs": [
            "元帥東陽主，令君吾故人。",
            "可憐九華客，猶是一窮民。",
            "古者狂狷士，人間自在身。",
            "化工都不管，何地有陽春。"
        ],
        "title": "寓東陽  其一",
        "id": "1fac58ef-49c3-45c6-bf28-9754d85e437e"
    },
    {
        "author": "劉過",
        "paragraphs": [
            "不學老無似，艱難却飽諳。",
            "遠從陶靖節，來訪杜征南。",
            "意到羹蓴適，貧猶食薺甘。",
            "惜無廬可卧，尚遶鵲枝三。"
        ],
        "title": "寓東陽  其二",
        "id": "86ad0f0d-3d96-494b-9621-472bd7e3c1b1"
    },
    {
        "author": "劉過",
        "paragraphs": [
            "草樹連塘岸，人家半橘洲。",
            "暖寒尋酒去，覺懶罷詩休。",
            "逆境年年夢，勞生處處愁。",
            "天涯倦行客，明日又蘇州。"
        ],
        "title": "泊船吳江縣",
        "id": "195b0f9b-add1-4670-a549-1d568621cf5a"
    },
    {
        "author": "劉過",
        "paragraphs": [
            "送客山陰路，春風散馬蹄。",
            "縱觀神禹穴，深入子猷溪。",
            "嫩草綠於染，珍禽嬌已啼。",
            "去程千萬里，步步有雲梯。"
        ],
        "title": "送客剡溪",
        "id": "422318c6-f09e-4589-b22a-2a4907e39010"
    },
    {
        "author": "劉過",
        "paragraphs": [
            "未有還家策，故鄉吾太和。",
            "龍洲沙石健，快閣水雲多。",
            "場屋科名累，江湖歲月磨。",
            "茅柴一杯酒，相對奈愁何。"
        ],
        "title": "闕景初進納長安相值於西采石話及家事因與對酌",
        "id": "98571764-4cb7-40cd-be9f-1f402ec857c9"
    },
    {
        "author": "劉過",
        "paragraphs": [
            "鶴骨風前瘦，龍姿雨後鮮。",
            "鋒稜四面峻，節操一生堅。",
            "荷篠行隨適，看山倚最便。",
            "從教方有礙，終不效規圓。"
        ],
        "title": "方竹杖",
        "id": "6b3dea82-a2aa-45af-912d-a9e7b0924a4c"
    },
    {
        "author": "劉過",
        "paragraphs": [
            "前輩晨星似，如公抑又希。",
            "榆邊遊已倦，菊徑晚方歸。",
            "聽雨兄同老，沖天子欲飛。",
            "傷心彈指頃，一夢故人非。"
        ],
        "title": "挽拙庵楊居士  其一",
        "id": "c06182ab-fba3-44b5-9bbf-a4ed3bf33b94"
    },
    {
        "author": "劉過",
        "paragraphs": [
            "尚憶龍蟠國，城西作客時。",
            "有山皆載酒，無日不賡詩。",
            "風雨交游散，江湖淚眼悲。",
            "百年心事在，只有鳳雛知。"
        ],
        "title": "挽拙庵楊居士  其二",
        "id": "27391952-2358-4ae1-9359-4c504c0d60ab"
    },
    {
        "author": "劉過",
        "paragraphs": [
            "奕世徵文獻，逢時仕學優。",
            "愛遺邊郡在，官止外郎休。",
            "月黑新塋夜，溪橫舊隠秋。",
            "從游老賓客，欲替二孤愁。"
        ],
        "title": "挽蘇吏部",
        "id": "dc76b3c1-a8ec-43a5-842e-8fc3c5953169"
    },
    {
        "author": "劉過",
        "paragraphs": [
            "金翰振曉近天威，玉宇循瓊晝影遲。",
            "曾上大裘頭上看，曖然可愛是冬曦。"
        ],
        "title": "上益公十絕爲壽 金烏",
        "id": "97854c6a-709b-40b5-aee5-37425cd1d74a"
    },
    {
        "author": "劉過",
        "paragraphs": [
            "雪淡星疎月有光，廣寒仙府歲偏長。",
            "多應自製延年藥，振古長同桂子香。"
        ],
        "title": "上益公十絕爲壽 玉兔",
        "id": "8fc5ff68-3fe1-4c90-aafb-19e32af613dc"
    },
    {
        "author": "劉過",
        "paragraphs": [
            "納錫曾看上九江，又聞詹事奉儲皇。",
            "巢成荷上窺仙景，左顧溪中賜印章。"
        ],
        "title": "上益公十絕爲壽 寶龜",
        "id": "c98e31ec-b330-47a0-bfd0-5253ce79a85e"
    },
    {
        "author": "劉過",
        "paragraphs": [
            "緱山橘井與青田，驅策風雲友列仙。",
            "名號橫空心萬里，九臯聲動九重天。"
        ],
        "title": "上益公十絕爲壽 玄鶴",
        "id": "91dd1f5c-422a-4327-8014-24725519d52e"
    },
    {
        "author": "劉過",
        "paragraphs": [
            "年永曾聞葛稚川，玉京何處錦紋鮮。",
            "賞花應制嘉賓宴，小雅當爲第一篇。"
        ],
        "title": "上益公十絕爲壽 壽鹿",
        "id": "61814192-b3e6-4569-bdb8-ee61c2ddc41a"
    },
    {
        "author": "劉過",
        "paragraphs": [
            "少壯東堂奏捷功，浮香仙籍繼家風。",
            "年年占得中元景，一顆冰輪照九穹。"
        ],
        "title": "上益公十絕爲壽 丹桂",
        "id": "1fb2476f-f0c3-493b-8c84-23de2bec5ada"
    },
    {
        "author": "劉過",
        "paragraphs": [
            "枝如華蓋聳瀛洲，永世香風荏苒浮。",
            "特有羣仙來弭節，細聽鳴鳳碧枝頭。"
        ],
        "title": "上益公十絕爲壽 影木",
        "id": "29fc6764-b3f2-4d1a-bd8c-823b5d52659f"
    },
    {
        "author": "劉過",
        "paragraphs": [
            "冰條雪葉節高堅，臺憲風生凜凜然。",
            "可羨堪爲棟梁用，至唐千載尚三千。"
        ],
        "title": "上益公十絕爲壽 古柏",
        "id": "72793ac1-20b2-4e54-af6a-1cb9f760f400"
    },
    {
        "author": "劉過",
        "paragraphs": [
            "壽客尤宜在壽鄉，鈿花的皪傲新霜。",
            "更歌華壽今歸去，尚有淵明野趣香。"
        ],
        "title": "上益公十絕爲壽 佳菊",
        "id": "50916908-d96d-4635-8afa-389d4001b79a"
    },
    {
        "author": "劉過",
        "paragraphs": [
            "東封已受大夫封，又入丁公吉夢中。",
            "祗道濟時作舟楫，茯神尤有濟人功。"
        ],
        "title": "上益公十絕爲壽 蒼官",
        "id": "78af0f43-7b7b-422c-a275-9a11dc57b2a5"
    },
    {
        "author": "劉過",
        "paragraphs": [
            "地蟠江漢節巋然，勁氣扶輿幾倍年。",
            "白玉丹砂浩無數，夜光隨處見山川。"
        ],
        "title": "代吳守與趙侯爲壽  其一",
        "id": "cc69df18-f8e8-4cbc-9991-308df761b6fd"
    },
    {
        "author": "劉過",
        "paragraphs": [
            "氣運由來有盛衰，循環久已見天機。",
            "黄山雲散無塵滓，上將騰光入紫微。"
        ],
        "title": "代吳守與趙侯爲壽  其二",
        "id": "79de7668-a0f5-4d03-822d-0b3afb05cefb"
    },
    {
        "author": "劉過",
        "paragraphs": [
            "虎頭燕頷足奇謀，玉帳兵形象水流。",
            "此去關河應不遠，上方擬築望英樓。"
        ],
        "title": "代吳守與趙侯爲壽  其三",
        "id": "14c6eb7d-7c7c-4c71-a127-e17b097232d4"
    },
    {
        "author": "劉過",
        "paragraphs": [
            "文偉當年記鄂城，崎嶇蜀道播英聲。",
            "何如衣錦枌榆社，卧護元戎十萬兵。"
        ],
        "title": "代吳守與趙侯爲壽  其四",
        "id": "bd83a390-4418-44c1-bc39-f9b96c9044ac"
    },
    {
        "author": "劉過",
        "paragraphs": [
            "夜上南樓望玉京，將星光底壽星明。",
            "不須便即騎黄鶴，且爲皇家致太平。"
        ],
        "title": "代吳守與趙侯爲壽  其五",
        "id": "22c02904-b3b9-47e4-98bc-900f94d1a6db"
    },
    {
        "author": "劉過",
        "paragraphs": [
            "當年今日誤承恩，自倚容華託至尊。",
            "門外遊絲難駐目，依然青草暗長門。"
        ],
        "title": "呈徐侍郎兼寄辛幼安  其一",
        "id": "be3d6fa8-39b7-4ef9-8103-2a66856cc2be"
    },
    {
        "author": "劉過",
        "paragraphs": [
            "猿臂將軍戰不休，當時部曲已封侯。",
            "夜深忽夢燕山月，猶幸君王晚更收。"
        ],
        "title": "呈徐侍郎兼寄辛幼安  其二",
        "id": "284954ca-857e-4370-96cb-34bdc8c68c3d"
    },
    {
        "author": "劉過",
        "paragraphs": [
            "學弄筆頭兒戲事，風流眼底亦無之。",
            "汪孫已往周洪沒，本分作家今是誰。"
        ],
        "title": "官舍阻雨十日不能出悶成五絕呈徐判部  其一",
        "id": "252699df-2b43-4bb4-80f4-9abf600811de"
    },
    {
        "author": "劉過",
        "paragraphs": [
            "竹隠先生名滿世，自爲舉子已詩聲。",
            "春風若入五花判，莫遣紫微紅藥驚。"
        ],
        "title": "官舍阻雨十日不能出悶成五絕呈徐判部  其二",
        "id": "0aff23b7-16be-43bf-905e-046a4eaf945a"
    },
    {
        "author": "劉過",
        "paragraphs": [
            "秋霜烈日生前操，流水行雲意外詩。",
            "未必中興四君子，於斯二者更兼之。"
        ],
        "title": "官舍阻雨十日不能出悶成五絕呈徐判部  其三",
        "id": "a6448d27-7579-4559-9f50-50efba7c7f67"
    },
    {
        "author": "劉過",
        "paragraphs": [
            "潦倒傍門羞騎馬，倦遊老欲寄崑山。",
            "留將造請囁嚅口，慷慨狂歌泉石間。"
        ],
        "title": "官舍阻雨十日不能出悶成五絕呈徐判部  其四",
        "id": "c32da1bc-f092-4c62-8d19-de2a733b9525"
    },
    {
        "author": "劉過",
        "paragraphs": [
            "世間別有人才在，臺閣招徠恐未多。",
            "半老江湖半岩穴，爲公一賦草廬歌。"
        ],
        "title": "官舍阻雨十日不能出悶成五絕呈徐判部  其五",
        "id": "d447e6b6-114c-43a0-b542-ae55846b6a94"
    },
    {
        "author": "劉過",
        "paragraphs": [
            "精神此老健于虎，紅頰白鬚雙眼青。",
            "未可瓢泉便歸去，要將九鼎重朝廷。"
        ],
        "title": "呈辛稼軒  其一",
        "id": "3d8e871c-a6db-4dff-9a47-5f2c1d03c5a5"
    },
    {
        "author": "劉過",
        "paragraphs": [
            "閉門翹足觀山睡，松檜鬰然雲氣高。",
            "說夢向人應不信，碧油幢下有旌旄。"
        ],
        "title": "呈辛稼軒  其二",
        "id": "0ae50209-479e-41b5-abe4-0f48c407b1f5"
    },
    {
        "author": "劉過",
        "paragraphs": [
            "書來賜以蘭溪酒，下視潘葑奴僕之。",
            "吾老尚能三百盞，一杯水不值吾詩。"
        ],
        "title": "呈辛稼軒  其三",
        "id": "01ddf520-b208-4a5f-b538-25cc3c7e3ec9"
    },
    {
        "author": "劉過",
        "paragraphs": [
            "卧廬人昔如龍起，鼎足魏吳如等閒。",
            "若結梅花爲保社，林逋只合住孤山。"
        ],
        "title": "呈辛稼軒  其四",
        "id": "fee7c116-e6c3-44bf-9693-ea6c38293f17"
    },
    {
        "author": "劉過",
        "paragraphs": [
            "書生不願黄金印，十萬提兵去戰場。",
            "只欲稼軒一題品，春風侯骨死猶香。"
        ],
        "title": "呈辛稼軒  其五",
        "id": "452c21be-b4da-4c73-92f6-94dc04668de0"
    },
    {
        "author": "劉過",
        "paragraphs": [
            "省齋去國艮齋老，不獨宣尼嘆乏才。",
            "試數諸公有名者，廬陵那得兩誠齋。"
        ],
        "title": "投誠齋  其一",
        "id": "c58c1021-4bc0-4b23-bfd2-2a4673356486"
    },
    {
        "author": "劉過",
        "paragraphs": [
            "蓬萊東觀是亨衢，經國文章要鉅儒。",
            "頓著五花猶不判，却于注易下工夫。"
        ],
        "title": "投誠齋  其二",
        "id": "cf2a76cf-03a8-45d8-b43d-bc0b4a012d8b"
    },
    {
        "author": "劉過",
        "paragraphs": [
            "畫戟門邊春晝長，鼎新模範宿淮陽。",
            "吏人傒眼報公事，一瓣濃薰班馬香。"
        ],
        "title": "投誠齋  其三",
        "id": "b48d1fdd-0c9e-46fa-b2b5-51b048fa61ae"
    },
    {
        "author": "劉過",
        "paragraphs": [
            "智愚上下爾自異，尺寸不差公短長。",
            "畢竟昌黎仍舊好，何曾人說段文昌。"
        ],
        "title": "投誠齋  其四",
        "id": "7ab8d46b-3ce0-4244-bab0-91ec7ad6d76b"
    },
    {
        "author": "劉過",
        "paragraphs": [
            "綾衾厭入承明直，却把一麾江上來。",
            "雲氣隔天迷望眼，不堪花落幾宮槐。"
        ],
        "title": "投誠齋  其五",
        "id": "1bf13c84-5862-49e8-8e62-eaaadae4e804"
    },
    {
        "author": "劉過",
        "paragraphs": [
            "夫子聲名號浙西，作成文士欲何爲。",
            "達人胸次元無翳，芥子須彌我獨知。"
        ],
        "title": "投誠齋  其六",
        "id": "1d8fc786-8ed5-49a6-b356-6b888292ad4d"
    },
    {
        "author": "劉過",
        "paragraphs": [
            "初政寰區望太平，黎民樂業喜更生。",
            "裴公用舍無輕重，天下從茲有重輕。"
        ],
        "title": "投誠齋  其七",
        "id": "0efe23dc-298b-4623-be2e-7b1ccbbdb617"
    },
    {
        "author": "劉過",
        "paragraphs": [
            "時平無事清吟好，衛霍貪功未足奇。",
            "爭似一篇人膾炙，四方傳誦卧龍詩。"
        ],
        "title": "上吳居父  其一",
        "id": "d7509047-e615-48a5-96c2-d21abc33ea00"
    },
    {
        "author": "劉過",
        "paragraphs": [
            "廟堂陶鑄人才盡，流落江淮老病身。",
            "尚踏槐花隨舉子，不知鄧禹是何人。"
        ],
        "title": "上吳居父  其二",
        "id": "211466bf-e76d-4218-9492-4d8720d6c46c"
    },
    {
        "author": "劉過",
        "paragraphs": [
            "疎烟淡淡樹重重，略得西南有路通。",
            "鐘板不鳴山寺靜，閉門人在月明中。"
        ],
        "title": "呈王山父  其一",
        "id": "dfbfdbe6-9d7e-42b0-bbd9-06d563a19c74"
    },
    {
        "author": "劉過",
        "paragraphs": [
            "辦得茅廬我便歸，玉堂何處有梅枝。",
            "歲寒老樹雖荒寂，會有臘殘春到時。"
        ],
        "title": "呈王山父  其二",
        "id": "ff4a7590-7b83-4e03-a369-8ee512178ddc"
    },
    {
        "author": "劉過",
        "paragraphs": [
            "先生場屋文之虎，氣懾狐狸自不知。",
            "老去莫嫌官尚冷，灞橋風月要新詩。"
        ],
        "title": "和危府教  其一",
        "id": "b76dd852-b9fc-4b9b-b674-6184b314f601"
    },
    {
        "author": "劉過",
        "paragraphs": [
            "天上羣仙臺望居，芹宮未是辱泥途。",
            "莫邪變化須臾事，一點一鎔金在爐。"
        ],
        "title": "和危府教  其二",
        "id": "4aff5552-a28c-4f6c-8b2b-1832aadaed0c"
    },
    {
        "author": "劉過",
        "paragraphs": [
            "行脚諸方履歷深，似禪和子寄叢林。",
            "試拈朝報一轉語，以道觀之無損心。"
        ],
        "title": "和危府教  其三",
        "id": "c1cc39c0-0777-4bae-8fc2-863c52894556"
    },
    {
        "author": "劉過",
        "paragraphs": [
            "略無一物將人意，更逐行軒去似飛。",
            "賸把清吟供恵遠，聊將遠出當依歸。"
        ],
        "title": "送胡仲方  其一",
        "id": "afab167d-5a41-41d0-a5d9-17515e255dad"
    },
    {
        "author": "劉過",
        "paragraphs": [
            "鄭公句在貧何恨，劉毅家寒淚一揮。",
            "窮達莫言鄉義重，此行畢竟是耶非。"
        ],
        "title": "送胡仲方  其二",
        "id": "78572220-805b-4ca3-ba90-3110433be629"
    },
    {
        "author": "劉過",
        "paragraphs": [
            "十年鉛槧鬢絲秋，獨抱成書四海遊。",
            "三國諸人應夢裏，一番公案又從頭。"
        ],
        "title": "寄沈仲居進三國志  其一",
        "id": "b5aaadeb-1de4-4984-9872-09970b6a8ef3"
    },
    {
        "author": "劉過",
        "paragraphs": [
            "萬死中原百戰爭，流芳遺臭各垂名。",
            "思量陳壽已饒舌，又費先生一管城。"
        ],
        "title": "寄沈仲居進三國志  其二",
        "id": "5bda6952-2e18-4f67-94a3-35ef23a27fd1"
    },
    {
        "author": "劉過",
        "paragraphs": [
            "見山堂上山如畫，二十年前曾客來。",
            "風絮滿城歸不得，江南老却賀方回。"
        ],
        "title": "寄張東之  其一",
        "id": "3a01875b-63e1-44ca-9820-a200f287838d"
    },
    {
        "author": "劉過",
        "paragraphs": [
            "紫騮借得將軍馬，垂柳西湖第一橋。",
            "欲傍酒家做寒食，腐儒何日有狐貂。"
        ],
        "tags": [
            "西湖"
        ],
        "title": "寄張東之  其二",
        "id": "b8455560-e0a1-4e56-9f91-d99e7738eb63"
    },
    {
        "author": "劉過",
        "paragraphs": [
            "淮北山南幕府開，江淮誰念有遺才。",
            "出門萬里長安道，乞我於潛馭馬來。"
        ],
        "title": "柬胡衛道  其一",
        "id": "d2a72623-0939-4997-a020-2d20285f0aab"
    },
    {
        "author": "劉過",
        "paragraphs": [
            "結束弓刀鞍馬間，精神矍鑠我猶頑。",
            "褒衣博带休相笑，前带頭巾金帽環。"
        ],
        "title": "柬胡衛道  其二",
        "id": "df07bcce-b380-4d4d-a078-7c20b6f5e3a9"
    },
    {
        "author": "劉過",
        "paragraphs": [
            "戀樹棲禽暖不飛，不如弓繳有危機。",
            "季鷹若悟蓴鱸好，應悔江東不蚤歸。"
        ],
        "title": "過無錫見李元德祭酒  其一",
        "id": "c5893896-8cad-478e-a288-b5c55b2d3790"
    },
    {
        "author": "劉過",
        "paragraphs": [
            "高門掃日鳴珂里，吹竹彈絲煖響中。",
            "寂寞一區如此宅，世間却有兩揚雄。"
        ],
        "title": "過無錫見李元德祭酒  其二",
        "id": "bd86846c-081d-4189-b3dd-51c41220d58b"
    },
    {
        "author": "劉過",
        "paragraphs": [
            "新變文章學未成，青雲無路致吾身。",
            "應逢墊角諸生笑，欲效林宗却整巾。"
        ],
        "title": "過無錫見李元德祭酒  其三",
        "id": "b99eb359-7185-4f4d-94e4-8684ec0a7d6c"
    },
    {
        "author": "劉過",
        "paragraphs": [
            "菜肚老子禪已飽，愛人從臾作詩僧。",
            "客來無處著歡喜，一語不曾談葛藤。"
        ],
        "title": "贈經長老",
        "id": "7880491a-b8e0-4d9c-b6ea-629b6150f4ed"
    },
    {
        "author": "劉過",
        "paragraphs": [
            "秋光萬斛潑疎簾，瘦玉蕭蕭拂畫簷。",
            "鵲尾爐中香篆冷，矮窗袖手對楞嚴。"
        ],
        "title": "題自然足軒  其一",
        "id": "d408d3b1-aaf3-4c46-810e-e24ea93f7549"
    },
    {
        "author": "劉過",
        "paragraphs": [
            "翠竹無多第一奇，正憂喧聒俗人知。",
            "清風自足老僧用，只是窗前無好詩。"
        ],
        "title": "題自然足軒  其二",
        "id": "48ca82b5-335d-42d4-95e7-7f92fe5cd2ad"
    },
    {
        "author": "劉過",
        "paragraphs": [
            "有竹蕪生不費鉏，亭亭楚玉影癯癯。",
            "風師自是識人意，何用縱橫十萬夫。"
        ],
        "title": "題自然足軒  其三",
        "id": "bd281302-d1d0-43c0-8e9d-f497a71a3b1b"
    },
    {
        "author": "劉過",
        "paragraphs": [
            "爾自貪癡不肯閒，江南多少好青山。",
            "老夫爲不愛官職，買得狂名滿世間。"
        ],
        "title": "題東林寺",
        "id": "fdc22078-b5ad-47ae-afcf-7164fad22cee"
    },
    {
        "author": "劉過",
        "paragraphs": [
            "流年轉眼一飛梭，如此頭顱奈老何。",
            "狼籍落花春不老，竹雞啼處雨聲多。"
        ],
        "title": "書越州能仁寺壁",
        "id": "e453a6e2-2fcc-45f0-b4a0-73f84b69d4dc"
    },
    {
        "author": "劉過",
        "paragraphs": [
            "綠楊染水濃如畫，天氣欲晴風自和。",
            "二月杏花猶未放，一春分外覺寒多。"
        ],
        "title": "書僧舍壁  其一",
        "id": "3b1d3e37-71f1-4447-8efd-117a7d6220ca"
    },
    {
        "author": "劉過",
        "paragraphs": [
            "雪汁融融溪棹回，此山林竹亦佳哉。",
            "看殘未了槐岩在，筍蕨肥時又一來。"
        ],
        "title": "書僧舍壁  其二",
        "id": "e44fbdca-86ce-49a6-b21c-bf6925aee8d1"
    },
    {
        "author": "劉過",
        "paragraphs": [
            "山末疎紅尾尾霞，晚烟叢薄是人家。",
            "移船更喜吹香好，枸橘花開媚淺沙。"
        ],
        "title": "山末",
        "id": "97205fb7-e932-4358-9c9b-c89ff6e8d600"
    },
    {
        "author": "劉過",
        "paragraphs": [
            "一潭清浄水無泥，潭岸無泥石更奇。",
            "擬待月明垂釣去，前溪雨足怕龍歸。"
        ],
        "title": "遊清潭呂資益蟠谷十絕 清潭",
        "id": "fe121329-00d1-4dbf-aba4-4e34c9fc9ba3"
    },
    {
        "author": "劉過",
        "paragraphs": [
            "逶迤路逐驚蛇去，轉盼不知身已高。",
            "雪積萬層山四合，碧油幢外有旌旄。"
        ],
        "title": "遊清潭呂資益蟠谷十絕 蟠谷",
        "id": "fddf5549-e09b-436d-a0af-2eb4a55a85a5"
    },
    {
        "author": "劉過",
        "paragraphs": [
            "野花紅白倚岩開，只可臨風自一杯。",
            "謹莫放教公子見，恐携窈窕入籠來。"
        ],
        "title": "遊清潭呂資益蟠谷十絕 飲綠",
        "id": "8407f367-d1ac-4cb2-bce0-51cad20548b9"
    },
    {
        "author": "劉過",
        "paragraphs": [
            "老子垂垂秋露下，九月空山天氣寒。",
            "黄花剩開且勿剪，留得一秋烟雨看。"
        ],
        "title": "遊清潭呂資益蟠谷十絕 初秋",
        "id": "eb8f5813-6600-446f-93b3-8e6874a6e443"
    },
    {
        "author": "劉過",
        "paragraphs": [
            "香不求知色正青，青于九畹見飄零。",
            "山中若有離騷伴，痛飲吾知勝獨醒。"
        ],
        "title": "遊清潭呂資益蟠谷十絕 啜羹",
        "id": "072d51f0-121b-4a77-bfe6-7f7e78944711"
    },
    {
        "author": "劉過",
        "paragraphs": [
            "濕雲將雨過溪東，石澀灘鳴水勢雄。",
            "忽作晚晴秋更好，月來林外透玲瓏。"
        ],
        "title": "遊清潭呂資益蟠谷十絕 含暉",
        "id": "41f85774-9f52-4cd8-8ac2-972bb7751657"
    },
    {
        "author": "劉過",
        "paragraphs": [
            "帝所森嚴寂不喧，九關虎豹守天門。",
            "何人奏事含風殿，日晏鳴珂下紫垣。"
        ],
        "title": "遊清潭呂資益蟠谷十絕 漱玉",
        "id": "d84fa21c-2046-4283-b55d-7f9740b39e85"
    },
    {
        "author": "劉過",
        "paragraphs": [
            "一花带蕊香氣滿，何況叢生樹兩行。",
            "風露益高秋雨足，請君來此撼琳琅。"
        ],
        "title": "遊清潭呂資益蟠谷十絕 香徑",
        "id": "3f90b986-1ced-4507-8d42-9d43e6d10d99"
    },
    {
        "author": "劉過",
        "paragraphs": [
            "穹廬架屋石崚嶒，香火西風只一僧。",
            "日晚課經猶未了，閉門先點佛前燈。"
        ],
        "title": "遊清潭呂資益蟠谷十絕 谷庵",
        "id": "04741fb6-2ddb-4bdc-af7f-bfdd375d535c"
    },
    {
        "author": "劉過",
        "paragraphs": [
            "前山崛起青蓮朵，色掃晴空如葉開。",
            "若擬空花猶未了，空中安得有峰來。"
        ],
        "title": "遊清潭呂資益蟠谷十絕 碧蓮峰",
        "id": "3ef2866c-0917-49ec-a144-a3012f787b60"
    },
    {
        "author": "劉過",
        "paragraphs": [
            "細雨霏霏洒路塵，龍神有意迓佳賓。",
            "世間小節成姑息，盡念熬焦烈骨人。"
        ],
        "title": "三登徑山而雨或曰龍王相迎予笑而戲以詩",
        "id": "301adaba-bb0d-4a61-8978-1c92ba141723"
    },
    {
        "author": "劉過",
        "paragraphs": [
            "白蘋風裏步清秋，來作靈岩古洞遊。",
            "笑倚飛雲訪仙迹，夕陽無語伴人愁。"
        ],
        "title": "遊古仙岩",
        "id": "b3095365-3e75-4922-943d-ef06598ad7e6"
    },
    {
        "author": "劉過",
        "paragraphs": [
            "仙梯難上塵緣重，俗駕勒回仙有靈。",
            "烟靄糢糊雨昏黑，數峰疑在眼中青。"
        ],
        "title": "欲遊閤皁山",
        "id": "11e8584a-919b-481a-967a-839005d76932"
    },
    {
        "author": "劉過",
        "paragraphs": [
            "五行撩我到錢塘，花底題詩句亦香。",
            "莫惜高吟三十韵，敢煩詩伯爲平章。"
        ],
        "title": "湖上",
        "id": "3f0767d9-5b36-4d2e-809b-919808daba63"
    },
    {
        "author": "劉過",
        "paragraphs": [
            "車聲盡日滑黄泥，怕聽空桑叫竹雞。",
            "風雨不知春早晚，柳條拖綠半江低。"
        ],
        "title": "弋陽渡頭",
        "id": "fc5b3369-7ed9-4d5d-91c9-e90eccfdf3da"
    },
    {
        "author": "劉過",
        "paragraphs": [
            "雪屋彈琴泛作聲，寂無人語紙窗明。",
            "倦遊識破諸緣妄，心與梅花一處清。"
        ],
        "title": "初入平氏書院",
        "id": "483bdc4e-2974-49ef-abcf-dc8d80abac7d"
    },
    {
        "author": "劉過",
        "paragraphs": [
            "冒雪衝霜已十程，狂風乃敢厄吾行。",
            "無人說向江神道，莫待明年却世情。"
        ],
        "title": "湖口阻風",
        "id": "67c63e53-6821-4a12-9a23-d8e29c7a089e"
    },
    {
        "author": "劉過",
        "paragraphs": [
            "如箭陰風劈面吹，雪花斜夾雨垂垂。",
            "胸中自有平戎策，路入蘄州冷不知。"
        ],
        "title": "蘄州道中",
        "id": "06f6dbe7-5240-4f96-b45c-39c31647afc9"
    },
    {
        "author": "劉過",
        "paragraphs": [
            "雨後斜陽未見晴，曉看紅日報窗明。",
            "筍輿十里宣溪路，剗地濃雲脚裏行。"
        ],
        "title": "自宣溪過早禾渡  其一",
        "id": "bb4a5ab3-793d-48fa-8d82-149e70630fa3"
    },
    {
        "author": "劉過",
        "paragraphs": [
            "梅欲攙春菊送秋，早來渡口晚烟收。",
            "風從灘上催船過，滾起寒沙一併流。"
        ],
        "title": "自宣溪過早禾渡  其二",
        "id": "88fe57a1-59f1-4dff-98f6-9e84063e8165"
    },
    {
        "author": "劉過",
        "paragraphs": [
            "百尺難量大丈夫，問他出處意何如。",
            "乾坤已付劉文叔，從此先生歸釣漁。"
        ],
        "title": "釣臺",
        "id": "1eaaf36c-0726-47a7-82f6-2e5085db657a"
    },
    {
        "author": "劉過",
        "paragraphs": [
            "不知此是何人宅，楊柳雖低屋却高。",
            "見說圖書皆長物，六經之外有離騷。"
        ],
        "title": "龔山長栖閣",
        "id": "88b3e434-7b25-4b5c-be81-f6c1fcfd0886"
    },
    {
        "author": "劉過",
        "paragraphs": [
            "林深路轉午雞啼，知有人家住隔溪。",
            "一鳥閙紅春欲動，酒簾正在杏花西。"
        ],
        "title": "村店  其一",
        "id": "fd62726f-6ccf-457b-a3ff-adb8f55d3596"
    },
    {
        "author": "劉過",
        "paragraphs": [
            "溪邊猶棹酒船回，冷水灣頭雨意開。",
            "一路有詩吟不穩，當初悔不共君來。"
        ],
        "title": "村店  其二",
        "id": "98e83d31-c802-4acd-b2f6-fc109e6fe58b"
    },
    {
        "author": "劉過",
        "paragraphs": [
            "薄雪籠日護初晴，沙岸潮來春水生。",
            "間傍柳堤騎馬去，一鞭春色柳風輕。"
        ],
        "title": "春日書事",
        "id": "ceb60d30-79de-4d58-bb44-13988981c9ea"
    },
    {
        "author": "劉過",
        "paragraphs": [
            "百花開盡到酴醾，一片春心又欲歸。",
            "可恨東風留不得，謾教啼鳥怨斜暉。"
        ],
        "title": "春歸",
        "id": "c077f722-a0df-4910-a61d-256ef2fcc45e"
    },
    {
        "author": "劉過",
        "paragraphs": [
            "娉娉嫋嫋洛陽花，合在瑶池阿母家。",
            "乞與老人渾不愛，白髯相對毿烏紗。"
        ],
        "title": "和送牡丹韵",
        "id": "434decfa-58e9-469c-be70-0bd2014021b6"
    },
    {
        "author": "劉過",
        "paragraphs": [
            "不盡人間萬古愁，却評萱草解忘憂。",
            "開花若總關憔悴，誰信浮生更白頭。"
        ],
        "title": "萱草",
        "id": "072b0ec3-9e00-4ba1-b9b7-bd70e142808f"
    },
    {
        "author": "劉過",
        "paragraphs": [
            "人間不盡春來意，恰則一枝梅更疎。",
            "待得和羹幾時在，祗今風月上新除。"
        ],
        "title": "梅花  其一",
        "id": "ce470abb-cb44-4990-a060-93a4f186c2be"
    },
    {
        "author": "劉過",
        "paragraphs": [
            "香氣惱人休不得，荒林月裏夜相過。",
            "花應笑客有底急，客若不來花奈何。"
        ],
        "title": "梅花  其二",
        "id": "853a14ef-29df-4cba-bc42-83165b3be6dc"
    },
    {
        "author": "劉過",
        "paragraphs": [
            "凍雲垂垂雪欲落，雨澀風慳如此寒。",
            "分折南枝與君著，老夫自要北枝看。"
        ],
        "title": "梅花  其三",
        "id": "d7a2916a-b0d5-469e-b131-15705c4fa6e7"
    },
    {
        "author": "劉過",
        "paragraphs": [
            "高門拂日瓊爲樹，呼我不來那肯過。",
            "不知此花有何好，寒鄉日日用亡何。"
        ],
        "title": "梅花  其四",
        "id": "9312547c-a5aa-40d9-86d0-01c12ebeaceb"
    },
    {
        "author": "劉過",
        "paragraphs": [
            "寂無人語斷回程，日落未落孤山橫。",
            "平湖水闊何許去，傍竹邊松自好行。"
        ],
        "title": "梅花  其五",
        "id": "37a74a03-0f84-4e0b-8815-9b8f7c235a38"
    },
    {
        "author": "劉過",
        "paragraphs": [
            "醉枕醒來夜未央，倦身展轉厭藜床。",
            "映窗色皎猶疑月，刮骨寒知不是霜。"
        ],
        "title": "雪",
        "id": "ddc26b4b-90f8-4f96-b8f1-9f8a96fe02a9"
    },
    {
        "author": "劉過",
        "paragraphs": [
            "誰借長鞭策懶龍，黄梅水漲舳艫通。",
            "還知君子憂雨切，常在桑麻稼穡中。"
        ],
        "title": "喜雨  其一",
        "id": "1b0047fe-9975-41fa-8fc4-6632503bfe07"
    },
    {
        "author": "劉過",
        "paragraphs": [
            "北方旱氣與兵連，猶恐淮州亦蔓延。",
            "數日下田新雨足，不應千里不同天。"
        ],
        "title": "喜雨  其二",
        "id": "0f4d4ec3-648a-480a-900e-6edec8fb3fd8"
    },
    {
        "author": "劉過",
        "paragraphs": [
            "杜宇幾聲烟靄外，相思只在蜀山陰。",
            "閒愁不共花飛盡，贏得傷春一片心。"
        ],
        "title": "聞杜宇",
        "id": "eec93173-0d0b-48e2-86b5-e6b6fa833504"
    },
    {
        "author": "劉過",
        "paragraphs": [
            "東風扶日上花枝，恰恰幽禽弄暖時。",
            "百囀忽驚春夢破，間關石上話相思。"
        ],
        "title": "聞鶑",
        "id": "0aa5f2fe-6e04-4fa9-8c52-5d635f028670"
    },
    {
        "author": "劉過",
        "paragraphs": [
            "朝隨漢使到天涯，暮與江鷗宿浦沙。",
            "歲晚客途營一飽，稻粱多處即爲家。"
        ],
        "title": "雁  其一",
        "id": "bfd92191-4c84-49c6-b557-01e73bb0e9ea"
    },
    {
        "author": "劉過",
        "paragraphs": [
            "萬重山水萬重雲，歲歲江南客此身。",
            "天末西風晚來急，數行飛下一汀蘋。"
        ],
        "title": "雁  其二",
        "id": "4f741be3-2f4f-437a-859b-76659b1d349d"
    },
    {
        "author": "劉過",
        "paragraphs": [
            "短篷三尺寄烟波，短褐休休歲月過。",
            "江海不知戎馬事，酒酣搔首唱漁歌。"
        ],
        "title": "漁翁",
        "id": "4c7cda10-8f70-4e60-864f-d93cf241b84a"
    },
    {
        "author": "劉過",
        "paragraphs": [
            "絳蠟攢花夜氣橫，樽前更著許風情。",
            "却將江上風濤手，來聽紗窗側阮聲。"
        ],
        "title": "聽阮",
        "id": "d81f7bcc-553d-479f-86a3-24873039e63a"
    },
    {
        "author": "劉過",
        "paragraphs": [
            "山徑無人鳥篆沙，杖藜閒看摘新茶。",
            "錦綳委地筍翻籜，黄玉滿林松带花。"
        ],
        "title": "閒步",
        "id": "40d21dd2-ed2d-4c6c-9ef5-30d2dc33984d"
    },
    {
        "author": "劉過",
        "paragraphs": [
            "夢回斜日轉花陰，時有黄鸝送好音。",
            "高卧草廬人不識，東風啼鳥獨知心。"
        ],
        "title": "夢覺",
        "id": "9417a3e4-78ea-4a62-8363-119ec00e1783"
    },
    {
        "author": "劉過",
        "paragraphs": [
            "羅結同心柳带青，碧桃香裏記將迎。",
            "春風重到憑欄處，腸斷江樓不忍登。"
        ],
        "title": "感舊",
        "id": "42359f16-c9a9-41d3-8fa2-18b46994addb"
    },
    {
        "author": "劉過",
        "paragraphs": [
            "筍輿咿啞來，路轉此歇脚。",
            "長內挾秋下，深意滿萬壑。"
        ],
        "title": "遊郭希呂石洞二十詠 清曠",
        "id": "44ebd71f-905b-4130-addf-fbb07caae46c"
    },
    {
        "author": "劉過",
        "paragraphs": [
            "蒼髯萬松宮，窈窕一徑開。",
            "請回俗士駕，切莫呵殿來。"
        ],
        "title": "遊郭希呂石洞二十詠 深秀",
        "id": "99baa7d4-915f-4d75-bf31-dcd35f34a01f"
    },
    {
        "author": "劉過",
        "paragraphs": [
            "力學如力耕，勤惰爾自知。",
            "便使書種多，會有歲稔時。"
        ],
        "title": "遊郭希呂石洞二十詠 書院",
        "id": "6bf3d542-0ae4-4a9d-9888-7dd3e8762987"
    },
    {
        "author": "劉過",
        "paragraphs": [
            "水流自何許，遠欲窮其源。",
            "石梯苔蘚層，微有屐齒痕。"
        ],
        "title": "遊郭希呂石洞二十詠 谷口",
        "id": "777c2709-1b74-4466-98b3-7a016e97581c"
    },
    {
        "author": "劉過",
        "paragraphs": [
            "兩崖限東西，裏有一带天。",
            "老蟾更多事，駕月下潺湲。"
        ],
        "title": "遊郭希呂石洞二十詠 月峽",
        "id": "ea7a0752-763a-4174-b6a8-bc04ca32cd5d"
    },
    {
        "author": "劉過",
        "paragraphs": [
            "叢叢萬橫枝，羅生雜松篁。",
            "不以巖穴幽，歲晚政自香。"
        ],
        "title": "遊郭希呂石洞二十詠 桂壑",
        "id": "18b272da-f003-483c-bf8e-60704533a41b"
    },
    {
        "author": "劉過",
        "paragraphs": [
            "遊戲一彈棋，歲月駒隙過。",
            "不如兩忘機，石上跏趺坐。"
        ],
        "title": "遊郭希呂石洞二十詠 小爛柯",
        "id": "29ac0609-92c1-4854-a7e7-bdec3145119f"
    },
    {
        "author": "劉過",
        "paragraphs": [
            "去去山轉深，樹下益凄冷。",
            "時有月烏飛，間碎梧桐影。"
        ],
        "title": "遊郭希呂石洞二十詠 傾月",
        "id": "55ab5f83-2d79-4c41-b405-de6d17ffc3d0"
    },
    {
        "author": "劉過",
        "paragraphs": [
            "仙宮已降敕，雅有新遷除。",
            "乞爲此閣使，雲物屢卷舒。"
        ],
        "title": "遊郭希呂石洞二十詠 閟雲",
        "id": "fe4f1f3d-2950-4359-b5a9-f6e1af14533a"
    },
    {
        "author": "劉過",
        "paragraphs": [
            "小山碧巉巖，直上與天齊。",
            "詩成欲磨崖，藤羅費攀躋。"
        ],
        "title": "遊郭希呂石洞二十詠 高碧",
        "id": "8ab906e3-4deb-403f-84e0-9a2b74a249f0"
    },
    {
        "author": "劉過",
        "paragraphs": [
            "銀床遶周遭，一規寒浸水。",
            "試敲拄杖看，恐觸蛟龍起。"
        ],
        "title": "遊郭希呂石洞二十詠 石井",
        "id": "7087b85d-1e24-4720-8edd-585748a4e814"
    },
    {
        "author": "劉過",
        "paragraphs": [
            "逆溪隨水行，更上紫翠峰。",
            "朱欄忽飛閣，映带烟霞重。"
        ],
        "title": "遊郭希呂石洞二十詠 壺天",
        "id": "6f9df08e-b76f-41eb-84cd-c67b6c96463b"
    },
    {
        "author": "劉過",
        "paragraphs": [
            "借榻卧雲屋，欹枕仔細聽。",
            "誤疑鳴珂聲，不知水泠泠。"
        ],
        "title": "遊郭希呂石洞二十詠 玉珮",
        "id": "0bde463f-76c5-44eb-a948-98ffabfaefc5"
    },
    {
        "author": "劉過",
        "paragraphs": [
            "山前大飛雪，路有何處入。",
            "蒙茸亦花飛，冷濺征衣濕。"
        ],
        "title": "遊郭希呂石洞二十詠 飛雪",
        "id": "72fe0b15-8af8-4184-8136-6274f8639ae4"
    },
    {
        "author": "劉過",
        "paragraphs": [
            "木末俯清軒，獨立久延佇。",
            "何人騎鶴來，髣髴吹笙侶。"
        ],
        "title": "遊郭希呂石洞二十詠 笙鶴",
        "id": "650ad509-7c50-45cf-89b9-21c007d24d4a"
    },
    {
        "author": "劉過",
        "paragraphs": [
            "至寶不自獻，韜藏亦英華。",
            "餘香被草木，秀擢幽岩花。"
        ],
        "title": "遊郭希呂石洞二十詠 韜玉",
        "id": "fd190f3f-f2b7-42dc-8e81-d4e4ac86dc38"
    },
    {
        "author": "劉過",
        "paragraphs": [
            "石壁自磨礲，三嘆用不久。",
            "如去到人間，爲儂洗塵垢。"
        ],
        "title": "遊郭希呂石洞二十詠 倚劍",
        "id": "5155991c-b3d0-4954-842e-f93d8ab1b6d8"
    },
    {
        "author": "劉過",
        "paragraphs": [
            "古文不可賣，未覺賣藥非。",
            "侵晨荷鋤往，暮得芝朮歸。"
        ],
        "title": "遊郭希呂石洞二十詠 藥圃",
        "id": "61fb7088-9d29-4d6c-9d7e-6827e9b1e428"
    },
    {
        "author": "劉過",
        "paragraphs": [
            "石礫沙沃盡，悠悠潭影斜。",
            "塵襟不忍濯，爲惜無玷瑕。"
        ],
        "title": "遊郭希呂石洞二十詠 玉泉",
        "id": "c56445a9-40d2-47f1-9422-fa64db3270e3"
    },
    {
        "author": "劉過",
        "paragraphs": [
            "隔山聞禽聲，欲往道路隔。",
            "顧瞻此橋上，白雲出迎客。"
        ],
        "title": "遊郭希呂石洞二十詠 石橋",
        "id": "fbb78dd9-d277-49a4-83ed-4b754a454607"
    },
    {
        "author": "劉過",
        "paragraphs": [
            "壯觀東南二百州，景于多處却多愁。",
            "江流千古英雄淚，山掩諸公富貴羞。",
            "北府只今唯有酒，中原在望莫登樓。",
            "西風戰艦成何事，只送年年使客舟。"
        ],
        "title": "題京口多景樓",
        "id": "e873bd5c-ef68-400d-8082-a28401df9829"
    },
    {
        "author": "劉過",
        "paragraphs": [
            "拔毫已付管城子，爛胃曾封關內侯。",
            "死後不知身外物，也隨樽俎伴風流。"
        ],
        "title": "賦羊腰腎羹",
        "id": "83d7e901-3bf7-4fca-be8d-d47d4660b53b"
    },
    {
        "author": "劉過",
        "paragraphs": [
            "背水未成韓信陣，明星已隕武侯軍。",
            "平生一點不平氣，化作祝融峰上雲。"
        ],
        "title": "挽張魏公",
        "id": "27472ec2-70a1-4ca9-8448-c9e32d0773a4"
    },
    {
        "author": "劉過",
        "paragraphs": [
            "江淮冠蓋閙如林，求一己知何處尋。",
            "風月欲談嫌許事，山川不險似人心。",
            "使君德量如天遠，舉子科名自陸沉。",
            "秋氣未悲先淚下，黄花雖好不曾簪。"
        ],
        "title": "再游儀真呈張使君",
        "id": "63861476-064c-4a91-8a2f-8172da6cd83d"
    },
    {
        "author": "劉過",
        "paragraphs": [
            "借馬石莊去，天寒曉出門。",
            "亂崗行兔窟，數點入鴉村。",
            "欲醉酒力薄，如迷海氣昏。",
            "客游無限事，端的向誰言。"
        ],
        "title": "寄如皋葉尉",
        "id": "08bcd2cb-d131-4002-8ce2-a5a54d3027d0"
    },
    {
        "author": "劉過",
        "paragraphs": [
            "風露凄然八月秋，瘦藤扶我到山頭。",
            "僧居突兀飛鴻上，人跡依稀任鹿遊。",
            "舊事已空流水在，閑情都付落花休。",
            "越王未是真嘗膽，計出嬋娟事可羞。"
        ],
        "title": "遊靈巖",
        "id": "2cef2e2d-c7b4-4eef-bc7f-d5797c834b8f"
    },
    {
        "author": "劉過",
        "paragraphs": [
            "危檣高占飛鴉字，京淮兩路傳宣使。",
            "面如玉盤腰有金，見說京淮已無事。",
            "儒生性命何足憐，十年厭聞犬羊膻。",
            "一朝悔禍亦不惡，且願四海皆安眠。"
        ],
        "title": "王農丞舟中",
        "id": "234cb9c1-21d2-4953-a7cc-8bf0b68853a2"
    },
    {
        "author": "劉過",
        "paragraphs": [
            "朋從紛如雲，愈覺居索甚。",
            "肺肝百憂集，五夜不安枕。",
            "長恐鐵石心，化作萋其錦。",
            "日暮懷佳人，霜風悄寒凜。"
        ],
        "title": "寄王巽伯",
        "id": "33d5a928-5d20-47a4-8ed0-5d6f72e25338"
    },
    {
        "author": "劉過",
        "paragraphs": [
            "茅葦連天昨已非，二年重到最堪悲。",
            "芹宮尚有肩吾在，花縣猶存子建知。",
            "躑躅南飛三繞樹，淒涼北望四愁詩。",
            "東風若不均披拂，薦福仍然又斷碑。"
        ],
        "title": "贈鄉人曹倅待聘爲通州靜海宰及施博士",
        "id": "12fa67c6-cac3-4348-8ee1-bd0f52e3670d"
    },
    {
        "author": "劉過",
        "paragraphs": [
            "當年歐富與韓范，戮力同心佐漢庭。",
            "今日故家渾似舊，醉翁之後獨雕零。"
        ],
        "title": "代歐陽丞上韓平章  其一",
        "id": "a2c6a049-3121-48f9-b642-f4996abbc7ae"
    },
    {
        "author": "劉過",
        "paragraphs": [
            "玉立堂堂社稷臣，人言忠獻是前身。",
            "三生晝錦堂前夢，莫忘當年作記人。"
        ],
        "title": "代歐陽丞上韓平章  其二",
        "id": "29ccd9ff-6e78-4507-a8c9-ff322f893342"
    },
    {
        "author": "劉過",
        "paragraphs": [
            "十年狂蕩客征途，時爲文章未剖符。",
            "引臂欲攀天上月，回身却礙日中烏。",
            "窮愁自是真男子，慷慨須投大丈夫。",
            "聞道使魚鰲海闊，特將香餌釣姑蘇。"
        ],
        "title": "謁蘇州守",
        "id": "517a545e-ada2-4e0c-85a1-9036c5b20adb"
    },
    {
        "author": "劉過",
        "paragraphs": [
            "僧房矮占一窗幽，不見當年疊浪浮。",
            "湖已爲田知幻化，律更以教示精修。",
            "白蓮何日還同社，頑石無時不點頭。",
            "可惜能詩張孟輩，却無一字此間留。"
        ],
        "title": "題疊浪軒",
        "id": "2ad0331d-6d71-4fed-bb31-1fa248129218"
    },
    {
        "author": "吳英父",
        "paragraphs": [
            "襄陽劉子謫仙儔，揮斥塵寰却寓遊。",
            "醉眼芒羊天地窄，吟魂凄蕩鬼神愁。",
            "生來不带封侯骨，老去徒深活國謀。",
            "旦暮風塵起河朔，未容埋沒委山丘。"
        ],
        "title": "思劉改之",
        "id": "1275a232-605e-41e4-93bb-861febbc1f49"
    },
    {
        "author": "敖陶孫",
        "paragraphs": [
            "真人與大士，蘭菊而異芳。",
            "坐卧得定力，銅眼鐵脊梁。",
            "是中有佳趣，山海俱茫茫。",
            "或時現神妙，塵蹟生怪光。",
            "云何得此本，有僧吳下狂。",
            "飲酒不計斗，褚無一絲藏。",
            "興來高閉門，落筆如追亡。",
            "走送臞庵室，洗心一鑪香。",
            "盤陀旃林闊，枕藉玉井凉。",
            "蒙頭帔衲古，遮眼經論長。",
            "不知幾陵谷，睡穩坐不僵。",
            "君家定吉夢，二士相迎將。",
            "辟除寒具油，靜展垂中堂。",
            "會當同一龕，寒泉薦空觴。",
            "夜窗摇茶煙，駝褐依繩牀。",
            "楊枝灑寥闃，蔾杖輝森芒。",
            "與君六根靜，讀書到虞唐。"
        ],
        "title": "以入定大士太乙真人像送莞晦叔",
        "id": "4fc9a7d5-966a-4161-b42d-4b74fa9a563f"
    },
    {
        "author": "敖陶孫",
        "paragraphs": [
            "路岐引人不作長，野梅官柳禪風光。",
            "看山看水入詩眼，歲月不覺鬚眉蒼。",
            "請從丈人開肺腸，身非石人忘故鄉。",
            "五年江湖枕書睡，夢隨南雲落翁堂。",
            "亦知行坐歌白頭，池南隠几浴鳬雙。",
            "鰥孤肯復有羈旅，石塘破寺魂悲凉。",
            "毛錐不補萬事裂，存者各在天一方。",
            "善和里第知幾易，遼東城郭空相望。",
            "平生何用酷似舅，政似嫫母顰施嬙。",
            "兒時拊頭祝文章，祇今未入崔蔡行。",
            "三年一書願見貰，骨肉滿縣愁難當。",
            "屋頭荼䕷定過牆，滿窗日色文書香。",
            "眼前欠甥頗念否，我亦口挂蠔山旁。",
            "煩將歸意作泉下，小待錦衣漫俗妝。"
        ],
        "title": "寄福清翅山舅陳夢寔",
        "id": "1caa7f53-beb2-4aaf-9c3d-5c58859dfbf4"
    },
    {
        "author": "敖陶孫",
        "paragraphs": [
            "今我不樂遊四方，夙昔已具浮海航。",
            "十年點化鷗心性，一生正坐虎文章。",
            "海山未必盡佳處，往與蜑子收漁梁。",
            "夢中了了說吳楚，山川如掌今羊腸。",
            "讀書南隣索檳榔，原頭汙邪豚酒香。",
            "何時攝衣上公堂，蛤蜊含漿魚尾黄，客從南來勤寄將。"
        ],
        "title": "送林伯農還鹿角山",
        "id": "618b1621-90be-4ba9-9ec5-4da83a455630"
    },
    {
        "author": "敖陶孫",
        "paragraphs": [
            "舍東脩竹密如櫛，一日洗浄清風來。",
            "脫巾解带坐寒碧，置觴露飲始此迴。",
            "平林遠靄開圖畫，西望羣山如過馬。",
            "詩翁意落帆影外，孤村結廬對瀟灑。",
            "百年奇事笑談成，向來無此蒼龍聲。",
            "閑身一笑直錢萬，剜粉劖青留姓名。"
        ],
        "title": "洗竹簡諸公同賦",
        "id": "78f1244b-88fa-47f1-a91f-e1b99cab377d"
    },
    {
        "author": "敖陶孫",
        "paragraphs": [
            "熱中褦襶令我汗，日暮佳人期不來。",
            "陳郎揖人不下榻，青山白雲喚得迴。",
            "手開十畝蕭郎畫，箇裏何妨繫吾馬。",
            "食單得凉清可啜，毳褐分陰翠如灑。",
            "摇金戛玉真天成，夢搗風前茶臼聲。",
            "一川窈窕荷萬柄，野翁得此甘辭名。"
        ],
        "title": "用韵謝竹主人陳元仰",
        "id": "6bef910b-d3c9-4e75-a43e-4e466c5df5a7"
    },
    {
        "author": "敖陶孫",
        "paragraphs": [
            "竹君得姓起何代，渭川鼻祖茲雲來。",
            "主人好事富千埒，日報平安知幾迴。",
            "平生好山仍好畫，意匠經營學盤馬。",
            "別裁斗地規摩圍，自汲清池行播灑。",
            "一杯壽君三徑成，請君靜聽風來聲。",
            "醉眠煮得石根爛，以次平章身與名。"
        ],
        "title": "竹閒新闢一地可坐十客用前韵刻竹上",
        "id": "a5e03435-ae83-4f4d-8a45-23666042b1e3"
    },
    {
        "author": "敖陶孫",
        "paragraphs": [
            "書生自是鑽簡蠹，浄業還從竹背來。",
            "新詩細字行茂密，驚蛇起草盤蛟迴。",
            "是身政欠虎頭畫，望山氣如還櫪馬。",
            "翛然君子六千人，不受湘靈清淚灑。",
            "竹林定交業已成，北窗讀書吾伊聲。",
            "金魚玉带不汝却，社中未厭山王名。"
        ],
        "title": "謝葉司理徐知縣見貽之什",
        "id": "4febb42f-d995-4b7d-a9b6-41ec3d6b99c1"
    },
    {
        "author": "敖陶孫",
        "paragraphs": [
            "一日復一日，來如赴海波。",
            "今晨我無糧，未卜晡夕過。",
            "辛苦幸一飽，知復有明何。",
            "平生實愚闇，慮淺憂則多。",
            "雀鼠偷太倉，田野蜚螟蛾。",
            "至尊尚旰食，邊防望投戈。",
            "我欲瀝血訴，官府多譴呵。",
            "進退羝觸藩，屈鬰鵬在羅。",
            "壯心一不遂，六龍奄蹉跎。",
            "所以憂世人，散髮歸巖阿。",
            "長生儻可學，吾其駐羲娥。"
        ],
        "title": "一日復一日",
        "id": "aeabd149-c4bc-4cde-923e-79eed1b4e5d7"
    },
    {
        "author": "敖陶孫",
        "paragraphs": [
            "柳邊放船試南風，揚溪荷花能艷紅。",
            "一川雲錦步不盡，我舟正在繁香中。",
            "午天無雲青脈脈，枕舷哀歌醉脫幘。",
            "更將綠葉穿碧筒，欲臣屈巵奴太白。",
            "風前一笑玉麈橫，蜻蜓側翅潜魚驚。",
            "騎馬貴人多內熱，此歡勿語長安城。",
            "須臾客醉船亦醉，信流一抹西村外。",
            "翁媼負牆樵牧奔，拾薪供茶初不記。",
            "還家鼻息撼四鄰，閬風接夢疑非真。",
            "清遊何時記三人，臞庵與弟拙鄉陳。"
        ],
        "title": "放船",
        "id": "32ab9e76-8150-485d-bdfa-e93e3a250f71"
    },
    {
        "author": "敖陶孫",
        "paragraphs": [
            "大雅熄自鄶，續絃久無人。",
            "中間翰墨場，名字俱已堙。",
            "江山亦何助，東海真揚塵。",
            "我笑李夫子，缾無半合陳。",
            "人書兩俱亡，何用語逼真。",
            "作詩來起予，欲卜二仲鄰。",
            "依然送鴻目，衮衮天機新。",
            "莫欺鬢眉蒼，持護應有神。",
            "狗鬚侯舞陽，羝角相平津。",
            "皇天信平分，萬物各得春。",
            "但願閲世心，孤特凜箭筠。",
            "日者鶴飛書，江漢起隠淪。",
            "三物論鄉國，六藝程成均。",
            "秋風入帝閑，錯落騅駓驎。",
            "君曾讀詔否，却枕方欠伸。",
            "勿驚作詩面，酒纈吹微鱗。",
            "唾手洗衰陋，一返姚姒純。",
            "稽古不無力，政復昌其身。",
            "它時玉堂夢，與問三生因。",
            "盟我良不難，欲託孫子親。",
            "贄君以黄耳，附書莫辭頻。",
            "再拜賦斷章，水石俱磷磷。"
        ],
        "title": "次韵謝李秘校",
        "id": "892d0bd6-7615-4b28-8c7c-9377f21190d0"
    },
    {
        "author": "敖陶孫",
        "paragraphs": [
            "君不見朱門煌煌多近臣，豹胎煮蘼蠟爲薪。",
            "庭中盛設潑寒戲，炙手欲近還嗔人。",
            "誰知曝背茆簷下，欲獻要是山林真。",
            "兒童抑搔皮肉軟，日輪過中方欠伸。",
            "懸鶉結駟兩相笑，百年俱成一窖塵。",
            "先生自是冷官樣，要看入火紅麒麟。",
            "撚鬚自作詠雪句，秘思蚤與相如親。",
            "蒲團擁裘結僧坐，別有絺綌君南鄰。",
            "願迴六龍照后土，施與萬國無邊春。",
            "屑瓊鏤玉入肺腑，拍手一笑未吾貧。"
        ],
        "title": "次韵馮孔武雪中簡聞人簿乞炭",
        "id": "ac6bd0f2-36f9-41c3-a835-276f616a51c5"
    }
]