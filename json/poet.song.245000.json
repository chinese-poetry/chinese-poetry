[
    {
        "author": "汪元量",
        "paragraphs": [
            "夜来饮酒醉如何，酒醒方知事转多。",
            "赵国未衰廉蔺在，齐城将下郦韩过。",
            "鹊飞月树无依所，龙入风江漫作波。",
            "忽有好诗来眼底，画溪榔板唱渔歌。"
        ],
        "title": "画溪酒边",
        "id": "bc6f403d-05c3-43a7-a342-e4a89e34a258"
    },
    {
        "author": "汪元量",
        "paragraphs": [
            "渡头风起柳摇丝，丁卯桥边屋已稀。",
            "河草青青淮马健，江花冉冉海鸥肥。",
            "一樽酒对三人饮，八字帆分两岸飞。",
            "天末有人难问讯，仲连东去不须归。"
        ],
        "title": "常州",
        "id": "c3424a3b-6d05-4083-a91a-2fb3a64a7599"
    },
    {
        "author": "汪元量",
        "paragraphs": [
            "小留甘露莫开船，我欲题诗寄佛轩。",
            "犬下脩廊迎宿客，僧归曲巷背𣟴门。",
            "梅边拂石安棋局，竹外鸣琴荐酒尊。",
            "却忆市朝无事日，笙歌日日醉昏昏。"
        ],
        "title": "重游甘露寺",
        "id": "d455ea37-01b5-4ef1-aa20-6afa549db734"
    },
    {
        "author": "汪元量",
        "paragraphs": [
            "多景楼中昼掩扉，画梁不敢住乌衣。",
            "禅房花木兵烧杀，佛寺干戈僧怕归。",
            "山雨欲来淮树立，潮风初起海云飞。",
            "酒尊未尽登舟急，更过金焦看落晖。"
        ],
        "title": "多景楼",
        "id": "6f373516-6370-4c40-8362-ec56f16f5842"
    },
    {
        "author": "汪元量",
        "paragraphs": [
            "杨柳隄边看渡船，金山山上访金仙。",
            "一江风起尘扬海，两岸潮来浪拍天。",
            "龙化老人频问法，狐为少妇窃听禅。",
            "此机何与书生事，且借方牀熟昼眠。"
        ],
        "title": "金山",
        "id": "f2831058-8341-4432-abc5-efeec73550d5"
    },
    {
        "author": "汪元量",
        "paragraphs": [
            "焦山寺里白云堆，百尺危楼百尺台。",
            "持咒圣僧漂海去，寻诗闲客渡江来。",
            "雷轰古树蜈公出，日转虚簷燕子回。",
            "案上楞严都好在，昆明又见有新灰。"
        ],
        "title": "焦山",
        "id": "073e2161-8a23-4457-9ccc-1d3522b9280f"
    },
    {
        "author": "汪元量",
        "paragraphs": [
            "傍岸人家插酒旗，受降城下客行稀。",
            "南徐白昼虎成阵，北固黄昏鸦打围。",
            "乱后江山元历历，愁边杨柳极依依。",
            "櫂歌渔子无些事，网得时鱼换酒归。"
        ],
        "title": "京口野望",
        "id": "7d129ccf-cf2e-4fe8-b1ca-90b67dfffae6"
    },
    {
        "author": "汪元量",
        "paragraphs": [
            "扬子津头客子愁，孤舟欲渡意绸缪。",
            "蛟龙汹汹争新穴，鸥鹭轻轻下故洲。",
            "水卷岸沙连地去，风掀江浪接天流。",
            "试披陆羽图经看，洗鼎煎茶更少留。"
        ],
        "title": "扬子江",
        "id": "03a47c92-4b0f-4ef5-90b7-0c4cbb9be779"
    },
    {
        "author": "汪元量",
        "paragraphs": [
            "江都王气逐浮沤，旧说维扬第一州。",
            "银烛夜攒喧凤吹，金鞍晓织卫龙舟。",
            "绿芜城上军声合，红药阶前客泪收。",
            "云散月明天在水，误疑身世落瀛洲。"
        ],
        "title": "扬州",
        "id": "6763c903-49da-4823-96f5-5d5f0bf9d461"
    },
    {
        "author": "汪元量",
        "paragraphs": [
            "薄暮舟维杨柳隄，手攀杨柳立多时。",
            "汉儿快意歌荷叶，越女含愁舞柘枝。",
            "月溼江花和露泫，潮摇淮树带风悲。",
            "长亭一夜浑无寐，与客传杯更和诗。"
        ],
        "title": "淮安水驿",
        "id": "5da87c8e-b87f-4780-a82e-14f8ad13f134"
    },
    {
        "author": "汪元量",
        "paragraphs": [
            "身如传舍任西东，夜榻荒邮四壁空。",
            "乡梦渐生灯影外，客愁多在雨声中。",
            "淮南火后居民少，河北兵前战鼓雄。",
            "万里别离心正苦，帛书何日寄归鸿。"
        ],
        "title": "邳州",
        "id": "af31eaa4-d1cb-43d5-9807-d86febd1a3d3"
    },
    {
        "author": "汪元量",
        "paragraphs": [
            "白杨猎猎起悲风，满目黄埃涨太空。",
            "野壁山墙彭祖宅，塺花粪草项王宫。",
            "古今尽付三杯外，豪杰同归一梦中。",
            "更上城楼见城郭，乱鸦古木夕阳红。"
        ],
        "title": "徐州",
        "id": "4dfa9306-ca2c-4bf4-8bb6-1a0050bca440"
    },
    {
        "author": "汪元量",
        "paragraphs": [
            "台空马尽始知休，枳棘丛边鹿自游。",
            "泗水不关兴废事，佛峰空锁古今愁。",
            "风吹野甸稻花晚，雨暗山城枫叶秋。",
            "欲吊英灵何处在，髑髅无数满长洲。"
        ],
        "title": "戏马台",
        "id": "d2cc41e6-4775-4f20-8f8b-1bafd5059cd4"
    },
    {
        "author": "汪元量",
        "paragraphs": [
            "楼颠瓦解草如鬣，燕子不来风猎猎。",
            "倚筇搔首重徘徊，野花丛里飞蝴蜨。"
        ],
        "title": "燕子楼",
        "id": "b9718470-7ea7-4cba-9dfe-dd31bf41699b"
    },
    {
        "author": "汪元量",
        "paragraphs": [
            "吕梁三十仞，县水莫知源。",
            "雨歇山如沃，波狂岸欲翻。",
            "黄云扑古塞，青草织平原。",
            "最是关情处，秋霜一夜猿。"
        ],
        "title": "吕梁",
        "id": "bb1057db-5ff0-4fe1-a5da-d408a063823d"
    },
    {
        "author": "汪元量",
        "paragraphs": [
            "百尺荒台禾黍悲，沈思往事似轮飞。",
            "洛中车驾秦皇去，沛上风云汉帝归。",
            "鹰入塞榆冲雁阵，鹘穿城树破鸦围。",
            "东徐多少英雄恨，留与行人歌是非。"
        ],
        "title": "歌风台",
        "id": "9c398236-6998-41ae-96bf-8d75d01470b0"
    },
    {
        "author": "汪元量",
        "paragraphs": [
            "高台留古迹，不见隠公游。",
            "白日悲风起，清河逆水流。",
            "潜鱼投别浦，狡兔据荒丘。",
            "应笑臧僖伯，何如谏得休。"
        ],
        "title": "观鱼台",
        "id": "51ea0d4d-bbf6-455c-b656-e274a62353f1"
    },
    {
        "author": "汪元量",
        "paragraphs": [
            "晓鞭驿马入东州，瘦骨棱嶒怯素秋。",
            "天地不仁人去国，江山如待客登楼。",
            "市沽鲁酒难为醉，座咽胡笳易得愁。",
            "日暮凭阑穷目力，一行征雁塞边头。"
        ],
        "title": "东平官舍",
        "id": "b9f0f8ea-19f3-4ed2-a540-96799d214f3e"
    },
    {
        "author": "汪元量",
        "paragraphs": [
            "一片秋云妬太虚，穷荒漠漠走羣狐。",
            "西瓜黄处藤如织，北枣红时树若屠。",
            "雪塞捣砧人戍远，霜营吹角客愁孤。",
            "几回兀坐穹庐下，頼有葡萄酒熟初。"
        ],
        "title": "通州道中",
        "id": "75d6f608-96a0-4339-91f1-b41b247c4608"
    },
    {
        "author": "汪元量",
        "paragraphs": [
            "六花飞舞下天衢，万里羁人心正孤。",
            "收拾碎砖裨煖炕，掘穿平地结寒炉。",
            "行厨日给官中粟，递驿时供塞上酥。",
            "忽报传宣双敕使，王门今欲试齐竽。"
        ],
        "title": "幽州会同馆",
        "id": "d0ac4493-03e7-4b54-8885-bfd2942b80a3"
    },
    {
        "author": "汪元量",
        "paragraphs": [
            "把酒上金台，伤心泪落杯。",
            "君臣难再得，天地不重来。",
            "古木巢苍鹘，残碑枕碧苔。",
            "倚阑休北望，万里起黄埃。"
        ],
        "title": "黄金台和吴实堂韵",
        "id": "61b1582f-f874-482a-aaff-5380f5e6eeae"
    },
    {
        "author": "汪元量",
        "paragraphs": [
            "汉儿辫髪笼毡笠，日暮黄金台上立。",
            "臂鹰解带忽放飞，一行塞雁南征急。"
        ],
        "title": "幽州歌",
        "id": "771e35ac-a15d-49c9-aae2-cfc9e44260b4"
    },
    {
        "author": "汪元量",
        "paragraphs": [
            "晓入重闱对冕旒，内家开宴拥歌讴。",
            "驼峰屡割分金盌，马嬭时倾泛玉瓯。",
            "禁苑风生亭北角，寝园日转殿西头。",
            "山前山后花如锦，一朵红云侍辇游。"
        ],
        "title": "御宴蓬莱岛",
        "id": "34ba2217-ead4-4971-ab68-515d1d80a5fb"
    },
    {
        "author": "汪元量",
        "paragraphs": [
            "晓出城南信杖藜，江乡小圃百花开。",
            "侑尊妓女骑馿去，顶笠僧官跃马来。",
            "几架秋千红嬝娜，数行箫管绿低徊。",
            "隔河小艇人歌舞，摇荡春光不肯回。"
        ],
        "title": "幽州寒食游江乡园",
        "id": "47cb56fc-57b0-4a8e-aa9a-dfb82e458085"
    },
    {
        "author": "汪元量",
        "paragraphs": [
            "蓟门高处小凝眸，雨后林峦翠欲流。",
            "车笠自来还自去，笳箫如怨复如愁。",
            "珍珠络臂夸燕舞，纱帽蒙头笑楚囚。",
            "忽忆旧家行乐地，春风花柳十三楼。"
        ],
        "title": "登蓟门用家则堂韵",
        "id": "5ac34925-3c15-4ba0-9540-272e79fb8c5d"
    },
    {
        "author": "汪元量",
        "paragraphs": [
            "万里关河道路迂，出门一笑意何如。",
            "来时雨雪侵驼褐，归日风云蔼驷车。",
            "玉座喜闻黄石策，金台荣拜紫泥书。",
            "野人无以效芹献，一斗酒边双鲤鱼。"
        ],
        "title": "燕山送黄千户之旴江",
        "id": "fea0980e-9c81-479b-bf47-d16d76fad2cc"
    },
    {
        "author": "汪元量",
        "paragraphs": [
            "诗人骑马接官回，解后居庸怀抱开。",
            "冷地不禁风聒聒，炎天长见雪堆堆。",
            "昨宵我梦中南去，今日君从直北来。",
            "说尽穷阴无限事，呼童携酒上金台。"
        ],
        "title": "卢奉御自上都回见访",
        "id": "c5d11688-445c-4566-871e-aacf908f0a4a"
    },
    {
        "author": "汪元量",
        "paragraphs": [
            "新诗蒙远寄，客路不胜秋。",
            "同谷歌臣甫，新丰醉客周。",
            "君今嫌作吏，我已厌封侯。",
            "何日西湖曲，红船上下游。"
        ],
        "tags": [
            "西湖"
        ],
        "title": "筠溪王奉御寄诗次韵呈崖松卢奉御",
        "id": "cdc4151c-71e4-49f1-98fe-473ff6b86130"
    },
    {
        "author": "汪元量",
        "paragraphs": [
            "瑶池宴罢夜何其，拂拭朱絃落指迟。",
            "弹到急时声不乱，曲当终处意尤奇。",
            "雪深沙碛王嫱怨，月满关山蔡琰悲。",
            "羁客相看默无语，一襟愁思自心知。"
        ],
        "title": "幽州秋日听王昭仪琴",
        "id": "22100377-58ea-449b-bdf6-278d0afc546d"
    },
    {
        "author": "汪元量",
        "paragraphs": [
            "江南二月蕨笋肥，江北客行殊未归。",
            "怕上西楼洒乡泪，东风吹雨湿征衣。"
        ],
        "title": "蓟北春望",
        "id": "a390771f-1fcc-440b-9d2c-d6d801d4cd76"
    },
    {
        "author": "汪元量",
        "paragraphs": [
            "北风刮地愁云彤，草木烂死黄尘蒙。",
            "挝鞞伐鼓声冬冬，金鞍铁马摇玲珑。",
            "将军浩气吞长虹，幽并健儿胆力雄。",
            "战车轧轧驰先锋，甲戈相拨声摩空。",
            "雁行鱼贯弯角弓，披霜踏雪渡海东。",
            "鬬血浸野吹腥风，捐躯报国效死忠。",
            "鼓衰矢竭谁收功，将军卸甲入九重。",
            "锦袍宣赐金团龙，天子锡宴葡萄宫。",
            "烹龙炰鸾割驼峰，紫霞潋滟琉璃钟。",
            "天颜有喜春融融，乞与窈窕双芙蓉。",
            "虎符腰佩官益穹，归来贺客皆王公。",
            "戟门和气春风中，美人左右如花红。",
            "朝歌夜舞何时穷，岂知沙场雨溼悲风急，冤魂战鬼成行泣。"
        ],
        "title": "燕歌行",
        "id": "50a604ee-c255-4f2b-ae00-8344766e0754"
    },
    {
        "author": "汪元量",
        "paragraphs": [
            "愁到浓时酒自斟，挑灯看剑泪痕深。",
            "黄金台隗少知己，碧玉调湘空好音。",
            "万叶秋风孤馆梦，一灯夜雨故乡心。",
            "庭前昨夜梧桐语，劲气萧萧入短襟。"
        ],
        "title": "秋日酬王昭仪",
        "id": "bd644bcc-ba8d-4d2a-878d-fbba95285fe1"
    },
    {
        "author": "汪元量",
        "paragraphs": [
            "春事阑珊梦里休，他乡相见泪空流。",
            "柳摇楚馆牵新恨，花落吴宫忆旧游。",
            "渴想和羹梅已熟，饥思进饭麦初收。",
            "瀛洲归去琅玕长，月朗风熏十二楼。"
        ],
        "title": "平原郡公夜宴月下待瀛国公归寓府",
        "id": "54f861bc-02ae-4aeb-a21e-690405c054c1"
    },
    {
        "author": "汪元量",
        "paragraphs": [
            "九日凄凉戏马台，龙山高会亦尘埃。",
            "天翻地覆英雄尽，暑往寒来岁月催。",
            "人隔关河归未得，客逢时节转堪哀。",
            "十年旧梦风吹过，忍对黄花把酒杯。"
        ],
        "title": "燕山九日",
        "id": "a5784406-aa15-47f6-996d-0c01dcf89f9a"
    },
    {
        "author": "汪元量",
        "paragraphs": [
            "寒雪初晴冷气清，地炉火活渐春生。",
            "嬾骑□□□人户，满酌肥羔朝帝京。",
            "屋破玉川贫亦乐，□□□坞贵何荣。",
            "道心自得钟仪趣，一操南音□□□。"
        ],
        "title": "幽州雪霁翰林诸公分韵得明字",
        "id": "d485f145-840f-43ac-ab08-f7922f246dfe"
    },
    {
        "author": "汪元量",
        "paragraphs": [
            "庭燎明如昼，金壶漏水平。",
            "炉烟摇晓色，櫩□□□声。",
            "三祝圣人寿，一忠臣子情。",
            "新元奏封事，□□□苍生。"
        ],
        "title": "庚辰正月旦早朝呈留忠斋",
        "id": "cfd516a5-1917-4562-a77e-9323ae8b7fa0"
    },
    {
        "author": "汪元量",
        "paragraphs": [
            "妾初未嫁时，晨夕深闺中。",
            "年当十五余，颜色如花红。",
            "千里远结婚，出门山重重。",
            "与君盛容饰，一笑开芙蓉。",
            "君不顾妾色，剑气干长虹。",
            "耿耿丈夫□，□□天下雄。",
            "结髪未逾载，倏然各西东。",
            "妾独□□□，□养姑与翁。",
            "姑翁去年春，长梦随飘风。",
            "思君□□□，音信安可通。",
            "谅无双飞翼，焉得长相从。",
            "自服嫁时衣，荆钗淡为容。",
            "誓以守贞洁，与君生死同。",
            "君当立高节，杀身以为忠。",
            "岂无春秋笔，为君纪其功。"
        ],
        "title": "妾薄命呈文山道人",
        "id": "5e7ef5b7-96de-4b55-b3d3-f2adfd44df1a"
    },
    {
        "author": "汪元量",
        "paragraphs": [
            "天目山前景老禅，长安传法旧沙门。",
            "十年不见身为累，万里相逢舌尚存。",
            "漠漠尘埃凝破衲，凄凄风露袭归辕。",
            "到家定有秋光在，报答黄花满故园。"
        ],
        "title": "幽州送景僧录归钱塘",
        "id": "f4981351-0b77-4351-84e3-a8ad893083d1"
    },
    {
        "author": "汪元量",
        "paragraphs": [
            "燕市人争看秀才，团栾此日会金台。",
            "葡萄酒熟浇驼髓，萝卜羹甜煮鹿胎。",
            "砚笔寂寥空洒泪，管絃呜咽自生哀。",
            "雪寒门户宾朋少，且拨红炉守泰来。"
        ],
        "title": "冬至日同舍会拜",
        "id": "1daf7071-9646-4f8c-9e76-2e2a7ad0adf5"
    },
    {
        "author": "汪元量",
        "paragraphs": [
            "释氏掀天官府，道家随世功名。",
            "俗子执鞭亦贵，书生无用分明。"
        ],
        "title": "自笑",
        "id": "a41bef73-c609-41db-ac29-312d4fac0292"
    },
    {
        "author": "汪元量",
        "paragraphs": [
            "黑风满天红日出，千里万里栖寒烟。",
            "快鹰已落蓟水畔，猎马更在燕山前。",
            "白旄黄钺左右绕，毡房殿帐东西旋。",
            "海青眇然从此去，天鹅正坠阴崖巅。"
        ],
        "title": "斡鲁垛观猎",
        "id": "0b7803cc-dc7b-4a7c-99ce-97a43de2d007"
    },
    {
        "author": "汪元量",
        "paragraphs": [
            "西湖月，光皎洁，曾照钱王九重阙。",
            "钱王歌舞恋春风，月亦有情光不歇。",
            "一朝歌舞成尘土，断础荒宫走狐兔。",
            "月亦伤心不肯明，人亦吞声泪如雨。",
            "西湖月，几度圆，几度缺。",
            "人生南北岐路多，几度相逢几度别。",
            "去年月圆时，我在西湖十里荷花香，□□月吞酒巵。",
            "今年月缺时，我在燕山万里来□□，□酒招月来。",
            "劝月酒一杯，我酒饮尽□□□□□□饮，胡为乎来哉。",
            "停杯问月月变色，嫌□□□□□窄。",
            "人生如白驹之过隙，若不痛饮真可惜。",
            "□□□物如流水，何如月照金樽里。",
            "首阳二子忍□□，□丘盗跖成蝼蚁。",
            "我有长鲸吸川口，倒挽银河添我酒。",
            "我酒千年饮不干，月光与我长相守。",
            "酒酣拔剑斫地歌，钱王宫阙生白波。",
            "西湖月，光更多，有酒不饮将如之何。"
        ],
        "tags": [
            "西湖"
        ],
        "title": "幽州月夜酒边赋西湖月",
        "id": "0df406a7-0a55-45d9-95a2-92eec2fa14e1"
    },
    {
        "author": "汪元量",
        "paragraphs": [
            "沟水泸边落木疏，旧家天远寄来书。",
            "秋风冷驿官行未，夜月虚窗客梦初。",
            "流雁断鸿飞旷野，舞鸾离鹤别穹庐。",
            "裘貂醉尽一樽酒，愁散方知独上车。"
        ],
        "title": "泸沟桥王昭仪见寄回文次韵",
        "id": "394094ff-91e4-4c2c-a857-59b0ed79df88"
    },
    {
        "author": "汪元量",
        "paragraphs": [
            "十年旅食在天涯，到处身安只是家。",
            "雪塞春回邹衍律，霜营寒入祢衡挝。",
            "壶倾卯酒杯浮粟，厨出辛盘饤簇花。",
            "奴仆不须喧鼓吹，恐惊枥马与林鸦。"
        ],
        "title": "幽州除夜",
        "id": "3f4fa999-1b00-42d4-af2c-8b2356c73a44"
    },
    {
        "author": "汪元量",
        "paragraphs": [
            "关山月，关山月，东边来，西边没。",
            "夜夜照关山，□□多战骨。",
            "男儿莫去学弓刀，女儿莫嫁关山□。",
            "□□母啼送爷去当军，今年妻啼送夫去当□。",
            "□□□老妻年少，养子嫁夫不得力。",
            "关山月，关山月，□□见月圆，月月见月缺。",
            "万里征夫泪流血。",
            "将军□□大羽箭，沙场格鬬无休歇。",
            "谁最苦兮谁□□，□□出戍当门户。",
            "只今头白未还乡，母死妻亡业无主。",
            "关山月，关山月，生离别，死离别。",
            "爷娘妻子顾不得，努力戎行当报国。"
        ],
        "title": "关山月",
        "id": "cda00b8c-f0c3-4ec2-bb4b-51b16b5c602a"
    },
    {
        "author": "汪元量",
        "paragraphs": [
            "平生爱读书，反被读书误。",
            "今辰出长城，未知死何处。",
            "下马古战场，荆榛莽回互。",
            "羣狐正从横，野枭号古树。",
            "黑云满天飞，白日翳复吐。",
            "移时风扬沙，人马俱失路。",
            "踌躇默吞声，聊歌远游赋。"
        ],
        "title": "出居庸关",
        "id": "1f8e4fdd-91d8-436b-b38f-aa833cbaf0e4"
    },
    {
        "author": "汪元量",
        "paragraphs": [
            "饮马长城窟，马繁水枯竭。",
            "水竭将奈何，马嘶不肯歇。",
            "君看长城中，尽是骷髅骨。",
            "骷髅几千年，犹且未灭没。",
            "空衔千年冤，此冤何时雪。",
            "祖龙去已远，长城久迸裂。",
            "叹息此骷髅，夜夜泣秋月。"
        ],
        "title": "长城外",
        "id": "a5deb733-6e09-4226-a44a-396cc54a80c0"
    },
    {
        "author": "汪元量",
        "paragraphs": [
            "穷荒六月天，地有一尺雪。",
            "孤儿可怜人，哀哀泪流血。",
            "书生不忍啼，尸坐愁欲绝。",
            "鼙鼓夜达明，角笳竞于邑。",
            "此时入骨寒，指堕肤亦裂。",
            "万里不同天，江南正炎热。"
        ],
        "title": "寰州道中",
        "id": "7e7990df-5554-4852-993d-47a538442b65"
    },
    {
        "author": "汪元量",
        "paragraphs": [
            "伊昔李少卿，筑台望汉月。",
            "月落泪纵横，悽然肠断裂。",
            "当时不受死，心怀归汉阙。",
            "岂谓壮士身，中道有摧折。",
            "我行到寰州，悠然见突兀。",
            "下马登斯台，台荒草如雪。",
            "妖氛霭冥濛，六合何恍惚。",
            "伤彼古豪雄，清泪泫不歇。",
            "吟君五言诗，朔风共呜咽。"
        ],
        "title": "李陵台",
        "id": "18379060-8563-44a3-b4ce-23d4715d316d"
    },
    {
        "author": "汪元量",
        "paragraphs": [
            "明发启帐房，冷气迸将入。",
            "饥鹰傍人飞，瘦马对人立。",
            "御寒挟貂裘，蒙头帽毡笠。",
            "凄然绝火烟，阴云压身湿。",
            "頼有葡萄醅，借煖敌风急。"
        ],
        "title": "苏武洲毡房夜坐",
        "id": "f0565511-fbc3-41d1-963d-2c62a8738a18"
    },
    {
        "author": "汪元量",
        "paragraphs": [
            "忆昔苏子卿，持节入异域。",
            "淹留十九年，风霜毒颜色。",
            "啮毡曾牧羝，跣足涉沙碛。",
            "日夕思汉君，恨不生羽翼。",
            "一朝天气清，持节入汉国。",
            "胤子生别离，回视如块砾。",
            "丈夫抱赤心，安肯泪沾臆。"
        ],
        "title": "居延",
        "id": "69f41f75-de0b-4c4b-b3c9-affe3c8c3127"
    },
    {
        "author": "汪元量",
        "paragraphs": [
            "一昔王昭君，远嫁单于去。",
            "上马出宫门，琵琶语如诉。",
            "昔为汉宫妃，今作胡虏妇。",
            "别来岁月深，竟入泉下路。",
            "还知身后名，青草覆孤墓。"
        ],
        "title": "昭君墓",
        "id": "0c63fe95-d62a-4cc7-a8f8-9fcbd0894aab"
    },
    {
        "author": "汪元量",
        "paragraphs": [
            "雪霁山崔嵬，平荒绝人迹。",
            "猎猎大风寒，杳杳远天碧。",
            "腐儒策蹇馿，觅句绕沙碛。",
            "一吟三徘徊，日卓人影直。",
            "孤鸿云中来，对我声呖呖。",
            "迺知晴天好，物类各有适。",
            "顷刻片云生，雪花大如席。",
            "伟哉复伟哉，造物真戏剧。"
        ],
        "title": "开平雪霁",
        "id": "c2b9ff48-ad5e-4af0-965e-98139837252c"
    },
    {
        "author": "汪元量",
        "paragraphs": [
            "北征已十年，抑鬰悲局促。",
            "拄杖看天山，雪光皎如玉。",
            "满目鹯鹰飞，晴天猎鸿鹄。",
            "羁人灶无炊，竟夕枵其腹。",
            "美人塞边来，邀我分豆粥。",
            "手持并铁刀，欣然割驼肉。",
            "勿诮草堂翁，一饱死亦足。"
        ],
        "title": "天山观雪王昭仪相邀割驼肉",
        "id": "742b3df4-0152-4875-b322-5f28afdc024b"
    },
    {
        "author": "汪元量",
        "paragraphs": [
            "龌龊复龌龊，昔闻今始见。",
            "一月不梳头，一月不洗面。",
            "饥则嚼干粮，渴则啖雪片。",
            "困来卧毡房，重裘颇相恋。",
            "故衣连百结，虮蝨似珠串。",
            "平明猎阴山，鹰犬逐人转。",
            "呱呱冻欲僵，老娃泪如霰。",
            "忽有使臣来，宣赐尚方饍。"
        ],
        "title": "草地",
        "id": "2ed10d26-45db-4646-9832-cfcc16498d0d"
    },
    {
        "author": "汪元量",
        "paragraphs": [
            "冷霰撒行车，呻吟独搔首。",
            "须臾大如席，风卷半空走。",
            "母子鼻酸辛，依依自相守。",
            "书生倒行囊，沽来一樽酒。",
            "暂时借温和，耳热岂长久。",
            "万木舞阴风，言语冰在口。",
            "毡房耿无眠，兀兀听刁斗。"
        ],
        "title": "开平",
        "id": "202bb6c6-c8c1-46d1-90dc-954c402cc6df"
    },
    {
        "author": "汪元量",
        "paragraphs": [
            "少年读杜诗，颇厌其枯槁。",
            "斯时熟读之，始知句句好。",
            "书生挟蠹鱼，流行万里道。",
            "朱颜日以衰，玄髪日已老。",
            "耿耿不圆卿，宁方自为皂。",
            "举目无寸亲，忧伤入怀抱。",
            "炎天冷如冰，碛地不生草。",
            "我马跑沙石，我饥面苍昊。",
            "人马不相离，冻死俱未保。",
            "何当回白日，阴云尽一扫。"
        ],
        "title": "草地寒甚毡帐中读杜诗",
        "id": "1e161abd-495c-4218-b23a-cbeb12534400"
    },
    {
        "author": "汪元量",
        "paragraphs": [
            "围猎看人放海青，黑山峡口路交横。",
            "飞鸿雨湿云天远，去马风寒雪塞平。",
            "归客北边关柝击，过军西畔寨灯明。",
            "巍巍殿帐毡房煖，衣铁冷深更鼓鸣。"
        ],
        "title": "阴山观猎和赵待制回文",
        "id": "579be25a-8590-479e-a675-749e3cf5df1e"
    },
    {
        "author": "汪元量",
        "paragraphs": [
            "凤衔紫诏下云端，千载明良际会难。",
            "金阙早朝天表近，玉堂夜直月光寒。",
            "宫衣屡赐恩荣重，御宴时开礼数宽。",
            "却忆玄都人去后，桃花零落倚阑干。"
        ],
        "title": "万安殿夜直",
        "id": "374e62a8-6529-40fc-b60e-2fc3013563ab"
    },
    {
        "author": "汪元量",
        "paragraphs": [
            "大笑出门去，谁能笔砚囚。",
            "十年浑不调，万里欲先侯。",
            "衰尔吾将老，飞扬子未休。",
            "他年身退遁，肯伴赤松游。"
        ],
        "title": "送张舍人从军",
        "id": "bd1e40bd-c6a0-4c5f-a5b7-d91b6bc06887"
    },
    {
        "author": "汪元量",
        "paragraphs": [
            "昔年变姓走淮滨，虎豹从横独怆神。",
            "青海茫茫迷故国，黄尘黯黯泣孤臣。",
            "魏雎张禄梦中梦，越蠡陶朱身后身。",
            "今日相看论往事，刘洙元是姓文人。"
        ],
        "title": "文山丞相丙子自京口脱去变姓名作清江刘洙今日相对得非梦耶",
        "id": "56927b20-2c58-4da3-b82d-305c08985f3c"
    },
    {
        "author": "汪元量",
        "paragraphs": [
            "一朝禽瘴海，孤影落穷荒。",
            "恨极心难雪，愁浓鬓易霜。",
            "燕荆歌易水，苏李泣河梁。",
            "读到艰难际，梅花铁石肠。"
        ],
        "title": "读文山诗藁",
        "id": "8470df90-223b-4abe-a3e6-2dccf8fedd9c"
    },
    {
        "author": "汪元量",
        "paragraphs": [
            "燕玉成行把酒巵，酒巵未尽即言离。",
            "宾鸿冒雨回峰日，旅燕冲风过海时。",
            "棹拨蓼湾秋斫脍，剑飞梅岭夜吟诗。",
            "明年有约重来否，一骑红尘贡荔枝。"
        ],
        "title": "送张总管归广西",
        "id": "63c43b52-da55-4348-bf48-a032a766624f"
    },
    {
        "author": "汪元量",
        "paragraphs": [
            "芦苇萧森古渡头，征鞍卸却上孤舟。",
            "烟笼古木猿啼夜，月印平沙雁叫秋。",
            "砧杵远闻添客泪，鼓鼙才动起人愁。",
            "当年击筑悲歌处，一片寒光凝不流。"
        ],
        "title": "易水",
        "id": "244c0b47-493f-46a2-a20c-473c95e2ece4"
    },
    {
        "author": "汪元量",
        "paragraphs": [
            "万里溟濛起战埃，翩翩勒马出金台。",
            "同君远使山头去，如朕亲行岳顶来。",
            "野庙横斜挨老树，古碑颠倒枕荒苔。",
            "瞻天只有丹心在，香篆炉熏达九垓。"
        ],
        "title": "北岳降香呈严学士",
        "id": "c3334e70-9f8b-48ec-b944-53215f9deb5e"
    },
    {
        "author": "汪元量",
        "paragraphs": [
            "华山山木乱纷纷，铁锁垂垂袅袅猿。",
            "石齿齿前光烁烁，壁巖巖后势奔奔。",
            "奇奇怪怪云根耸，鬰鬰葱葱雾气昏。",
            "上上上头仍上上，最高高处有干坤。"
        ],
        "title": "太华峰",
        "id": "a0f37773-3562-42bb-ad03-438f607c3725"
    },
    {
        "author": "汪元量",
        "paragraphs": [
            "蹇柏枯松枕庙门，独瞻遗像酹清尊。",
            "紫芝奕奕浮香气，碧草纤纤没烧痕。",
            "羽翼已成犹有说，腹心相视更何言。",
            "高歌一曲归来隠，静看山禽哺子孙。"
        ],
        "title": "商山庙",
        "id": "e791ad5f-1b70-4a64-9e0e-411b7807fbf3"
    },
    {
        "author": "汪元量",
        "paragraphs": [
            "寒芦风飒飒，时节近昏黄。",
            "木脱千山瘦，江空一水长。",
            "云高鹏北运，天阔雁南翔。",
            "读尽焚舟赋，持觞酹子桑。"
        ],
        "title": "孟津",
        "id": "a218b97d-16e8-4e6b-9f76-f14a8a2ceedc"
    },
    {
        "author": "汪元量",
        "paragraphs": [
            "巖巖路径入空濛，中有幽人旧日宫。",
            "野草败垣供暮雨，断碑古木管秋风。",
            "山川融结千年秀，天地包笼一世雄。",
            "从此不须高索价，高名过眼总飘蓬。"
        ],
        "title": "少室山",
        "id": "dfa72807-50f3-4b09-b489-6b8b9f23da0f"
    },
    {
        "author": "汪元量",
        "paragraphs": [
            "我登天坛山，洒然清吟目。",
            "羣峰如儿孙，罗列三十六。",
            "支藤陟曾巅，中有少室屋。",
            "山人化飞仙，庭除生苜蓿。",
            "古碑野火烧，剥落字难读。",
            "雏鹿卧幽巖，孤鸟响空谷。",
            "解鞍小迟留，偷闲半日足。",
            "长啸归去来，题诗纪幽独。"
        ],
        "title": "天坛山",
        "id": "e558a63c-91aa-4cbc-8167-bcc7787a0932"
    },
    {
        "author": "汪元量",
        "paragraphs": [
            "祖龙筑长城，雄关百二所。",
            "阿房高接天，六国收歌女。",
            "跨海觅仙方，蓬莱眇何许。",
            "欲为不死人，万代秦宫主。",
            "风吹鲍鱼腥，兹事竟虚语。",
            "干坤反掌间，山河泪如雨。",
            "谁怜素车儿，奉玺纳季父。",
            "楚人斩关来，一炬成焦土。",
            "空余此余基，千秋泣禾黍。"
        ],
        "title": "阿房宫故基",
        "id": "848592ce-1a73-4fd6-bec7-a40717ada6e0"
    },
    {
        "author": "汪元量",
        "paragraphs": [
            "日西来到洛阳城，下马桥边信步行。",
            "红紫已无花烂漫，青黄只有草从横。",
            "风吹渭水秋砧急，月满秦川夜柝清。",
            "我醉欲眠眠不得，更听人唱楚歌声。"
        ],
        "title": "洛阳桥",
        "id": "4c01ac60-6f2f-4edd-9001-6c68313a2934"
    },
    {
        "author": "汪元量",
        "paragraphs": [
            "霓裳惊破出宫门，马上香罗拭泪痕。",
            "到此竟为山下鬼，不堪鞞鼓似招魂。"
        ],
        "title": "马嵬坡",
        "id": "b86bd1b7-21f1-4967-a754-0810fa5d89cc"
    },
    {
        "author": "汪元量",
        "paragraphs": [
            "芒芒北邙山，高坟尽无主。",
            "惟有石麒麟，相向立秋雨。"
        ],
        "title": "北邙山",
        "id": "24cda720-c248-4a11-894e-041314bc72ff"
    },
    {
        "author": "汪元量",
        "paragraphs": [
            "白杨猎猎柳青青，怒浪高低不肯平。",
            "一自尧夫分手后，更无人听杜鹃声。"
        ],
        "title": "天津桥",
        "id": "d5e4d585-0d2b-46f6-a31f-92a3aee24188"
    },
    {
        "author": "汪元量",
        "paragraphs": [
            "一夜春寒事可知，海棠无地避风吹。",
            "温泉自向东流去，不管飞红出禁池。"
        ],
        "title": "华清池",
        "id": "4060e5ef-784b-41f3-987a-95dfd574d583"
    },
    {
        "author": "汪元量",
        "paragraphs": [
            "夜凉金气转凄其，正是羁孤不寐时。",
            "千古伤心南渡曲，一襟清泪北征诗。",
            "霜凝鞞鼓星横剑，风卷旌旗月满巵。",
            "旅雁已离榆塞去，帛书摇曳过江迟。"
        ],
        "tags": [
            "终南山"
        ],
        "title": "终南山馆",
        "id": "480b4bed-b4dc-467b-92e2-bb7eadbce806"
    },
    {
        "author": "汪元量",
        "paragraphs": [
            "西风吹我度函关，古壑泉声静自闲。",
            "老子骑牛沙上去，仙人化鹤苑中还。",
            "断崖木脱悬残日，绝域云横失好山。",
            "旧说度关珠履客，一声鸡唱翠微间。"
        ],
        "title": "函谷关",
        "id": "2a1c17a7-36fa-4f2d-addd-93bddde05469"
    },
    {
        "author": "汪元量",
        "paragraphs": [
            "蔽日乌云拨不开，昏昏勒马度关来。",
            "绿芜迳路人千里，黄叶邮亭酒一杯。",
            "事去空垂悲国泪，愁来莫上望乡台。",
            "桃林塞外秋风起，大漠天寒鬼哭哀。"
        ],
        "title": "潼关",
        "id": "d8d40b7f-8b4e-44e0-ab0a-1bf383667097"
    },
    {
        "author": "汪元量",
        "paragraphs": [
            "峻岭登临最上层，飞埃漠漠草棱棱。",
            "百年世路多翻覆，千古河山几废兴。",
            "红树青烟秦祖陇，黄茅白苇汉家陵。",
            "因思马上昌黎伯，回首云横泪湿膺。"
        ],
        "title": "秦岭",
        "id": "7f5a2466-6ef9-49e4-be22-d0edb0efe1f2"
    },
    {
        "author": "汪元量",
        "paragraphs": [
            "寒更客起卷花毡，又勒青骢过玉田。",
            "一匊归心千涧外，十分秋思两峰前。",
            "蓝关月冷猿啼木，秦岭风高雁贴天。",
            "北望茂陵应咫尺，髑髅沙白草芊芊。"
        ],
        "title": "蓝田",
        "id": "560fc8a6-b722-4c90-aafe-686a03c7090e"
    },
    {
        "author": "汪元量",
        "paragraphs": [
            "客行天地中，嵩峰何突兀。",
            "鸟道阻且修，马烦行复歇。",
            "一入玉女窗，便觉幽兴发。",
            "好鸟鸣嘤嘤，细草乱如髪。",
            "石城荫青松，琼壁白喷雪。",
            "中有神圣居，飞甍半摧折。",
            "宝绘翳苔莓，古碑字亦灭。",
            "莫辩千载事，焉能踏仙辙。",
            "徒有感慨怀，脉脉泪不绝。"
        ],
        "title": "嵩山  其一",
        "id": "7e1f54bd-390a-4da2-b837-4a1482942d34"
    },
    {
        "author": "汪元量",
        "paragraphs": [
            "行行太室峰，秋声若鸣镝。",
            "流目瞩崎岖，蓬莱应咫尺。",
            "上有神仙区，下有穆王宅。",
            "徘徊复徘徊，泫然感畴昔。",
            "八骏不重来，秋山空月白。",
            "安得会璆韶，共作瑶池客。"
        ],
        "title": "嵩山  其二",
        "id": "35451307-4b2d-425c-87b5-88bcdd5cef1e"
    },
    {
        "author": "汪元量",
        "paragraphs": [
            "长河界破东南天，怒涛日夜如奔川。",
            "此行适逢七月夕，妖氛散作空中烟。",
            "牛郎织女涉清浅，支机石上今何年。",
            "扬帆一纵万里目，身世恍若槎中仙。",
            "仰看银河忽倒泻，月明风露何娟娟。",
            "狂来拔剑斫河水，欲与祖逖争雄鞭。",
            "扣舷把酒酹河伯，低头细看河清涟。",
            "平生此怀具已久，到此欲说空回旋。",
            "嗟予不晓神灵意，咫尺雷雨心茫然。"
        ],
        "title": "七月初七夜渡黄河",
        "id": "4cdcadbd-e393-4b95-adc8-334580f41a6d"
    },
    {
        "author": "汪元量",
        "paragraphs": [
            "寻僧入相国寺，领客过太师桥。",
            "行到汴隄西畔，柳阴阴处鱼跳。"
        ],
        "title": "汴都纪行",
        "id": "bce8c27c-0f49-4b5c-818f-c51747766118"
    },
    {
        "author": "汪元量",
        "paragraphs": [
            "楚狂醉歌歌正发，更上梁台望明月。",
            "朔风猎猎吹我衣，绝代佳人皎如雪。",
            "搥羯鼓，弹箜篌，烹羊宰牛坐糟丘，一笑再笑扬清讴。",
            "遥看汴水波声小，锦櫂忘还事多少。",
            "昨日金明池上来，艮岳凄凉麋鹿遶。",
            "麦青青，黍离离，万年枝上鸦乱啼。",
            "二龙北狩不复返，六龙南渡无还期。",
            "金铜泪迸露盘湿，画阑桂柱酸风急。",
            "鸠居鹊构苍隼入，蛇出燕巢白狐立。",
            "东南地陷妖氛黑，双凤高飞海南陌。",
            "吴山日落天沈沈，母子同行向天北。",
            "关河万里雨露深，小儒何必悲苦辛。",
            "归来耳热忘头白，买笑挥金莫相失。",
            "呼奚奴，吹觱篥，美人纵复横，今夕复何夕。",
            "楚狂醉歌歌欲辍，老猿为我啼竹裂。"
        ],
        "title": "夷山醉歌  其一",
        "id": "f5220f5b-0692-41b8-adf0-e286883cc419"
    },
    {
        "author": "汪元量",
        "paragraphs": [
            "呜呼再歌兮花满台，好月为我光徘徊。",
            "人生在世不满百，纷华过眼皆成灰。",
            "夷山青青汴水绿，西北高楼咽丝竹。",
            "美人十指纤如玉，为我行觞歌一曲。",
            "含宫嚼征当窗牖，露脚斜飞湿杨柳。",
            "就中有客话陈桥，如此山河落人手。",
            "客且住，听我语，楚汉中分两丘土。",
            "七雄争战总尘埃，三国鶑花浩无主。",
            "咸阳宫殿不复都，华清池沼温泉枯。",
            "世间兴废奔如电，沧海桑田几回变。",
            "人生得意且尽欢，何须苦苦为高官。",
            "人生有命且行乐，何必区区叹牢落。",
            "遮莫金章与玉珂，何如桐江披钓蓑。",
            "遮莫貂蝉贵此身，何如柴桑漉酒巾。",
            "君不见海上看羊手持节，饥来和雪和毡囓。",
            "又不见饭颗山头人见嗤，愁吟痛饮真吾师。",
            "美人美人劝我酒，有客有客听我歌。",
            "须臾客醉美人睡，我亦不知天与地。",
            "呜呼再歌兮无人听，月自落兮酒未醒。"
        ],
        "title": "夷山醉歌  其二",
        "id": "2e7e88ba-7e25-4a6d-acfc-86d682bc0bb7"
    },
    {
        "author": "汪元量",
        "paragraphs": [
            "玉简投潭洞，金樽出石隈。",
            "龙光蟠窟宅，蜃气结楼台。",
            "卷地风雷起，掀天雨雹来。",
            "人间为济渎，水底即蓬莱。"
        ],
        "title": "济渎",
        "id": "24819796-da0d-45d0-9f27-c6cc238e2522"
    },
    {
        "author": "汪元量",
        "paragraphs": [
            "奉出天家一瓣香，著鞭东鲁谒灵光。",
            "堂堂圣像垂龙衮，济济贤生列雁行。",
            "屋壁诗书今绝响，衣冠人物只堪伤。",
            "可怜杏老空坛上，惟有寒鸦噪夕阳。"
        ],
        "title": "孔子旧宅",
        "id": "8766051f-7059-4eb6-96f3-39f4cd0e1dc1"
    },
    {
        "author": "汪元量",
        "paragraphs": [
            "敕使联镳上翠岑，飞泉跃涧吼雷音。",
            "凌高一览知天远，迂曲千蹊觉洞深。",
            "龙蛰沧溟蛟舞壑，枭横碧落凤归林。",
            "山灵护得神祠在，苔蚀秦碑古树阴。"
        ],
        "tags": [
            "泰山"
        ],
        "title": "泰山",
        "id": "dc2de381-3330-45d6-920e-2515985f810f"
    },
    {
        "author": "汪元量",
        "paragraphs": [
            "一从得玉旨，勒马幽燕起。",
            "河北与河南，一万五千里。"
        ],
        "title": "降香回燕",
        "id": "27bcfbca-70d2-4469-b1ee-72b1b3fed3b6"
    },
    {
        "author": "汪元量",
        "paragraphs": [
            "午夜红云满太清，晓来王母下瑶京。",
            "日从万岁山头出，人在九重天上行。"
        ],
        "title": "大元皇后游蓬莱岛",
        "id": "b7923bf7-e391-4f7b-b133-20388becd3d8"
    },
    {
        "author": "汪元量",
        "paragraphs": [
            "羯鼓喧吴越，伤心国破时。",
            "雨阑花洒泪，烟苑柳颦眉。",
            "事去千年速，愁来一死迟。",
            "旧臣相吊后，寒月堕燕支。"
        ],
        "title": "太皇谢太后挽章  其一",
        "id": "93071acb-1f1c-41cf-989b-d9c43d76304f"
    },
    {
        "author": "汪元量",
        "paragraphs": [
            "大漠阴风起，羁孤血泪县。",
            "忽闻天下母，已赴月中仙。",
            "哀乐浮云外，荣枯逝水前。",
            "遗书乞骸骨，归葬越山边。"
        ],
        "title": "太皇谢太后挽章  其二",
        "id": "a7c83f7a-f616-427d-affa-cb59ff7768cf"
    },
    {
        "author": "汪元量",
        "paragraphs": [
            "提刑辞宋国，奉使到燕都。",
            "入贡能全璧，怀归不献图。",
            "看羊居北海，化鹤返西湖。",
            "楚客歌哀些，临棺奠酒壶。"
        ],
        "tags": [
            "西湖"
        ],
        "title": "青阳提刑哀些",
        "id": "8bf52dd5-dfb6-4237-8355-ebfc5a7738de"
    },
    {
        "author": "汪元量",
        "paragraphs": [
            "吴国生如梦，幽州死未寒。",
            "金闺诗卷在，玉案道书闲。",
            "苦雾蒙丹旐，酸风射素棺。",
            "人间无葬地，海上有仙山。"
        ],
        "title": "女道士王昭仪仙游词",
        "id": "8bc0ca6f-9df8-4f2f-a9a5-c2f0e430e685"
    },
    {
        "author": "汪元量",
        "paragraphs": [
            "大王无起日，草木尽伤悲。",
            "生在太平世，死当离乱时。",
            "南冠流远路，北面幸全尸。",
            "旧客行霜霰，呼天泪湿麾。"
        ],
        "title": "平原郡公赵福王挽章",
        "id": "7760fa79-b8ad-475a-a780-d27fdaf8afb7"
    },
    {
        "author": "汪元量",
        "paragraphs": [
            "崖山禽得到燕山，此老从容就义难。",
            "生愧夷齐尚周粟，死同巡远只唐官。",
            "雪平绝塞魂何往，月满通衢骨未寒。",
            "一剑固知公所欠，要留青史与人看。"
        ],
        "title": "文山道人事毕壬午腊月初九日",
        "id": "e58c8e17-99c4-4b13-b7bb-bcc6ecc6d52a"
    },
    {
        "author": "汪元量",
        "paragraphs": [
            "木老西天去，袈裟说梵文。",
            "生前从此别，去后不相闻。",
            "忍听北方雁，愁看西域云。",
            "永怀心未已，梁月白纷纷。"
        ],
        "title": "瀛国公入西域为僧号木波讲师",
        "id": "2971f437-0314-4e61-8211-2d6f36379dd7"
    },
    {
        "author": "汪元量",
        "paragraphs": [
            "南国旧王母，西方新世尊。",
            "头颅归妙相，富贵悟空门。",
            "传法优婆域，诵经孤独园。",
            "夜阑清磬罢，趺坐雪花繁。"
        ],
        "title": "全太后为尼",
        "id": "f29cc90e-a78e-43f7-9175-7dd3889ed3e5"
    },
    {
        "author": "汪元量",
        "paragraphs": [
            "客路相逢在异乡，佐尊先得杜韦娘。",
            "舞回锦臂花争艳，醉吸金波月鬬光。",
            "他日未忘今日乐，老年须记少年狂。",
            "五陵游侠休相笑，归去奚奴有锦囊。"
        ],
        "title": "幽州会饮",
        "id": "b093d006-7f2f-4787-a21c-6b402307422c"
    },
    {
        "author": "汪元量",
        "paragraphs": [
            "君把酒，听我歌。",
            "君不见陌上桑，鹑奔奔兮鹊疆疆。",
            "高堂今夕灯烛光，燕姝赵女吹笙簧。",
            "君把酒，听我歌。",
            "美人美人美如此，倾城倾国良有以。",
            "周惑褒姒烽火起，纣惑妲己贤人死。",
            "君把酒，听我歌。",
            "汉家之乱吕太后，唐家之乱武则天。",
            "魏公铜台化焦土，隋炀月殿成飞烟。",
            "君把酒，听我歌。",
            "美人美人色可食，美人美人笑可爱。",
            "美人命薄争奈何，美人色衰相弃背。",
            "美人一笑难再得，美人绝色今何在。",
            "君不见马嵬坡下杨太真，天生尤物不足珍。",
            "那及唐虞九妇人，千古万古名不湮。"
        ],
        "title": "余将南归燕赵诸公子携妓把酒饯别醉中作把酒听歌行  其一",
        "id": "1199cb21-213f-47c4-bf92-d4188b0d5cb9"
    },
    {
        "author": "汪元量",
        "paragraphs": [
            "我把酒，听君歌。",
            "美人娟娟花灼灼，月照金樽光绰约。",
            "有酒有歌君亦愁，把酒听歌君亦乐。",
            "我有鹦鹉杯，君有鸬鹚杓。",
            "一杯一杯复一杯，酒尽还沽共君酌。",
            "我把酒，听君歌。",
            "天不荒，地不老，人生百年休草草。",
            "对花对酒且高歌，盖世功名亦枯槁。",
            "满堂金玉守者谁，万事何如酒杯好。",
            "君不见巢父许由空洗耳，伯夷叔齐空饿死。",
            "范蠡扁舟挟西子，五湖风浪兼天起。",
            "又不见相如怀璧空归来，廉颇善饭何壮哉。",
            "谢安携妓入东山，苍生望望霖雨干。",
            "把酒劝君饮，请君为我歌。",
            "燕昭筑台金满地，郭隗登台多意气。",
            "刘琨梦里起听鸡，班超万里封侯归。",
            "君不见浣花溪头老翁哭，白首为儒守茅屋。"
        ],
        "title": "余将南归燕赵诸公子携妓把酒饯别醉中作把酒听歌行  其二",
        "id": "2b81e7ca-d107-42bc-b4b5-5404746acfe2"
    },
    {
        "author": "汪元量",
        "paragraphs": [
            "出自蓟门行，行行望天北。",
            "何处愁杀人，黑风走沙石。",
            "华裾者谁子，意气万人敌。",
            "金鞍鞁白马，奋飞虎生翼。",
            "书生尔何为，不草相如檄。",
            "徒有经济心，壮年已斑白。"
        ],
        "title": "出自蓟门行",
        "id": "b753ad7c-9d00-4e5a-b65a-501dfff70935"
    },
    {
        "author": "汪元量",
        "paragraphs": [
            "泸沟桥下水泠泠，落木无边秋正清。",
            "牛马乱铺黄帝野，鹰鹯高摩涿州城。",
            "柳亭日射旌旗影，花馆风传鼓吹声。",
            "归客偶然舒望眼，酒边触景又诗成。"
        ],
        "title": "涿州",
        "id": "753dca4c-ecf2-43a8-80b6-ad78f0daea61"
    },
    {
        "author": "汪元量",
        "paragraphs": [
            "使君数问夜如何，灯烛高张照绮罗。",
            "白酒千杯浇客醉，红粧一面恼人多。",
            "风烟漠漠庭前树，霜月娟娟沼内荷。",
            "驿吏出门相语及，城南便是滹沱河。"
        ],
        "title": "真定官舍",
        "id": "05eaf015-eba8-4b24-b654-2d1f478110a2"
    },
    {
        "author": "汪元量",
        "paragraphs": [
            "荒亭驻马酌金罍，风卷黄埃丑上来。",
            "满地山河无汉业，赵州留得古云台。"
        ],
        "title": "云台",
        "id": "01dc6f6b-295d-4c68-9634-022f3950c2a3"
    },
    {
        "author": "汪元量",
        "paragraphs": [
            "卫州三十里，荒墩草无数。",
            "忽听路人言，此葬比干处。",
            "下马拊石碑，三叹不能去。",
            "斐然成歌章，聊书墓头树。",
            "我吊比干心，不吊比干墓。",
            "世间贤与愚，同尽成黄土。",
            "斯人亦人尔，千千万万古。"
        ],
        "title": "比干墓",
        "id": "6860bc89-bde6-4209-9c73-7c4cc87db899"
    },
    {
        "author": "汪元量",
        "paragraphs": [
            "今夜宿封丘，明朝过汴州。",
            "云横遮远塞，水落见长洲。",
            "树折枣初剥，藤枯瓜未收。",
            "倾囊沽一斗，聊以慰羁愁。"
        ],
        "title": "封丘",
        "id": "8cd943bd-74f0-4280-ae5a-1b395050e6ca"
    },
    {
        "author": "汪元量",
        "paragraphs": [
            "假山虽假总非真，未必中间可隠身。",
            "若使此山身可隠，上皇不作远行人。"
        ],
        "title": "花石纲",
        "id": "e3ca6fba-85ea-4402-9c1c-99f16ea88c73"
    },
    {
        "author": "汪元量",
        "paragraphs": [
            "重到扬州十载余，画桥雨过月模糊。",
            "后皇庙里花何在，炀帝隄边柳亦枯。",
            "陂麦青青嘶乱马，城芜冉冉落羣乌。",
            "人生聚散愁无尽，且小停鞭向酒罏。"
        ],
        "title": "扬州",
        "id": "a2d24355-43e8-420e-81c3-e1628816cc53"
    },
    {
        "author": "汪元量",
        "paragraphs": [
            "只见空城不见台，客行搔首重徘徊。",
            "风云旧日龙南渡，宇宙新秋雁北来。",
            "三国衣冠同草莽，六朝宫殿总尘埃。",
            "交游相见休相问，把手江头且一杯。"
        ],
        "title": "金陵",
        "id": "be5d245d-30d7-4fdd-9d3d-8f1aacf0b80b"
    },
    {
        "author": "汪元量",
        "paragraphs": [
            "草没高台凤不游，大江日夜自东流。",
            "齐梁地废鸦千树，王谢家空蚁一丘。",
            "骑马僧争淮口渡，捕鱼人据石头洲。",
            "玉箫声断悲风起，不见长安李白愁。"
        ],
        "title": "凤凰台",
        "id": "3a42254d-ffec-4324-a245-33d5398497a1"
    },
    {
        "author": "汪元量",
        "paragraphs": [
            "石头城上小徘徊，世换僧残寺已灰。",
            "地接汴淮山北去，江吞吴越水东来。",
            "健鱼奋鬣随蛟舞，快鹘翻身猎雁回。",
            "一片降旗千古泪，前人留与后人哀。"
        ],
        "title": "石头城",
        "id": "64d06fae-7b56-40fc-9e65-9fffd8cafdb4"
    },
    {
        "author": "汪元量",
        "paragraphs": [
            "夜泊青山下，江空不受尘。",
            "只看波底月，便是谪仙人。"
        ],
        "title": "采石",
        "id": "9087490e-07db-4f35-bf4c-bf1c563dc395"
    },
    {
        "author": "汪元量",
        "paragraphs": [
            "百尺凌歊事已非，古碑巖畔上苔衣。",
            "禁园风暖草争发，废殿雨寒花乱飞。",
            "海北天高鹏得运，江南春尽雁知归。",
            "三千歌舞今何处，惟有姑溪遶翠微。"
        ],
        "title": "凌歊台",
        "id": "2608fc3c-93b5-471a-83d7-baf52f3eb77f"
    },
    {
        "author": "汪元量",
        "paragraphs": [
            "平生英烈世无双，汉骑飞来肯受降。",
            "早与虞姬帐下死，不教战血到乌江。"
        ],
        "title": "乌江",
        "id": "844ad6ce-90bf-4ba6-a963-6eb99c6affad"
    },
    {
        "author": "汪元量",
        "paragraphs": [
            "博徒无计解其纷，夜半鸣钲溃万军。",
            "鲁港朔风掀恶浪，吴山寒日翳愁云。",
            "周褒媚己终亡国，孟德欺孤忍负君。",
            "大木已颠天柱折，钱塘江上雁成羣。"
        ],
        "tags": [
            "钱塘江"
        ],
        "title": "鲁港",
        "id": "ee2e5ec2-59c0-4b00-a198-2778cba3a9c7"
    },
    {
        "author": "汪元量",
        "paragraphs": [
            "星江彼此系行舟，我向南州君北州。",
            "彭泽初归元亮醉，沙场远使子卿愁。",
            "人生离合花间蝶，世事浮沉柳外鸥。",
            "明日沾襟各分手，相思何处倚高楼。"
        ],
        "title": "星子驿别客",
        "id": "eb36266f-7fb9-4dc1-9467-970fbb054050"
    },
    {
        "author": "汪元量",
        "paragraphs": [
            "豫章门外尽青原，高阁临江喜尚存。",
            "鶑舌澜翻嘲鹤静，鸥心恬淡厌蛙喧。",
            "绿波淼淼投书渚，翠竹森森写韵轩。",
            "约客不来人已远，满天风雨又黄昏。"
        ],
        "title": "豫章驿",
        "id": "3b219faa-b1d3-4d9f-8306-212045625123"
    },
    {
        "author": "汪元量",
        "paragraphs": [
            "羊角山高锁战尘，春风吹草绿孤城。",
            "鹊巢逊与鸠夫妇，燕幙能容雁弟兄。",
            "今古废兴棋一著，萍蓬聚散酒三行。",
            "悲歌曲尽故人去，笛响长江月正明。"
        ],
        "tags": [
            "长江"
        ],
        "title": "临川水驿",
        "id": "b8cdb9ec-f5dc-4c4b-8dad-8935dc5c92c1"
    },
    {
        "author": "汪元量",
        "paragraphs": [
            "不弹长铗叹无车，独倚枯筇面碧虚。",
            "兵破乡村人住少，火烧桥道客行疏。",
            "云低天阔鹰呼隼，水落溪喧獭趁鱼。",
            "东骛西驰归未得，明朝又是岁将除。"
        ],
        "title": "岁暮过信州灵溪",
        "id": "577b4df3-a211-4b42-a038-3042e5d60462"
    },
    {
        "author": "汪元量",
        "paragraphs": [
            "十年牢落走穷荒，万里归来行路长。",
            "坐上佳宾能鼓瑟，窗前细雨好烧香。",
            "武淹某泽常思汉，甫寓鄜州只念唐。",
            "秉烛相看真梦寐，夜阑无语意茫茫。"
        ],
        "title": "三衢官舍和王府教",
        "id": "fe1f336e-b61f-4e19-a67e-f96f9c8f557c"
    },
    {
        "author": "汪元量",
        "paragraphs": [
            "滩沙叠叠是潮痕，古木苍然叫断猿。",
            "此老不干天子贵，故人方讶布衣尊。",
            "雨甜春水鱼龙动，风暖寒林鸟雀喧。",
            "我恰扁舟台下过，桐花香处月黄昏。"
        ],
        "title": "钓台",
        "id": "7bf5e326-6ca8-4a1e-bff4-db8f6f17aa75"
    },
    {
        "author": "汪元量",
        "paragraphs": [
            "踯躅吞声泪暗倾，杖藜徐步浙江行。",
            "青芜古路人烟绝，绿树新墟鬼火明。",
            "事去玉环沈异域，愁来金盌出佳城。",
            "十年草木都糜烂，留得南枝照浅清。"
        ],
        "title": "钱塘",
        "id": "4f3d4571-64c3-4631-bfef-6c7d7649b5a1"
    },
    {
        "author": "汪元量",
        "paragraphs": [
            "朱甍突兀倚云寒，潮打孤城寂寞还。",
            "荒草断烟新驿路，夕阳古木旧江山。",
            "英雄聚散阑干外，今古兴亡欸乃间。",
            "一曲尊前空击剑，西风白髪泪斑斑。"
        ],
        "title": "浙江亭和徐雪江",
        "id": "28ee7ebf-97aa-4e7f-ba5b-6f8254b7f858"
    },
    {
        "author": "汪元量",
        "paragraphs": [
            "偶携降帜立诗坛，剪烛西窗共笑欢。",
            "落魄苏秦今席煖，猖狂阮籍尚毡寒。",
            "山中客老干茎白，海上人归一寸丹。",
            "世事本来愁不得，干坤只好醉时看。"
        ],
        "title": "答林石田见",
        "id": "a6459170-50ce-4fba-b200-4d411d2dde49"
    },
    {
        "author": "汪元量",
        "paragraphs": [
            "湖上悲风舞白杨，英雄凋尽只堪伤。",
            "花飞废苑怜铜马，草没荒坟卧石羊。",
            "人在醉中春已晚，客于愁处日偏长。",
            "林西楼观青红湿，又逊僧官燕梵王。"
        ],
        "title": "孤山和李鹤田",
        "id": "b95f1cb7-7ec3-4420-b330-7a0287fa511a"
    },
    {
        "author": "汪元量",
        "paragraphs": [
            "高堂寂寞半开门，草没颓墙竹满园。",
            "雨过湖天笼白昼，云归山市锁黄昏。",
            "忘机今古鸥来往，说梦兴亡燕语言。",
            "行尽六桥吟更好，万松岭上一声猿。"
        ],
        "title": "湖山堂",
        "id": "892adb77-fe91-49f6-9393-5abde91ab322"
    },
    {
        "author": "汪元量",
        "paragraphs": [
            "十载高居白玉堂，陈情一表乞还乡。",
            "孤云落日渡辽水，匹马西风上太行。",
            "行橐尚留官里俸，赐衣犹带御前香。",
            "只今对客难为答，千古中原话柄长。"
        ],
        "title": "答徐雪江",
        "id": "c9a02daa-5a93-40bd-b0c6-d2d9e9b34bcd"
    },
    {
        "author": "汪元量",
        "paragraphs": [
            "昔年同辇载花仙，此日登楼籍妓员。",
            "恩赐舞衣香未歇，御书歌扇墨犹鲜。",
            "碧云翼翼金钗滑，红雪翩翩玉珮圆。",
            "却把向来供奉曲，酒边对客续朱絃。"
        ],
        "title": "歌楼感事",
        "id": "48fa91be-0533-4564-a405-1ca2973a0eef"
    },
    {
        "author": "汪元量",
        "paragraphs": [
            "杜陵清瘦不禁寒，白髪萧萧强笑欢。",
            "阶下决明难独立，庭前甘菊好谁看。",
            "一钱留得囊羞涩，九日沽来酒带酸。",
            "却忆大明朝谒罢，紫萸擎出赐千官。"
        ],
        "title": "九日次周义山",
        "id": "bad80895-5401-4388-9ffc-21f94da26543"
    },
    {
        "author": "汪元量",
        "paragraphs": [
            "文江别后又三年，别后三年诗几篇。",
            "老去莫思身外事，命穷甘作饮中仙。",
            "天阴雨溼龙归海，云淡风轻鹤在田。",
            "回首西湖湖上路，新蒲细柳为谁妍。"
        ],
        "tags": [
            "西湖"
        ],
        "title": "寄李鹤田",
        "id": "bd813051-a8c4-4114-9df8-24030d3b78da"
    },
    {
        "author": "汪元量",
        "paragraphs": [
            "南浦亭边话别时，扁舟东下浙江湄。",
            "徧将越国千年事，吟作钱塘百咏诗。",
            "无火可能烧莽卓，有刀恨不斩高斯。",
            "五陵佳气飞扬尽，泪洒西风两鬓丝。"
        ],
        "title": "读李鹤田钱塘百咏",
        "id": "2480c06a-a4c6-4689-b709-061364c9a3fc"
    },
    {
        "author": "汪元量",
        "paragraphs": [
            "白髪今如此，无依实可怜。",
            "圣恩空旧想，佛相又新圆。",
            "镜晓容颜别，钟昏梦寐悬。",
            "百年心上事，怀古泪涟涟。"
        ],
        "title": "宫人为尼",
        "id": "f5225902-ccbb-43e2-a7a0-7a117d682911"
    },
    {
        "author": "汪元量",
        "paragraphs": [
            "万里远行役，十年良可哀。",
            "前辈古风在，故人今雨来。",
            "绝口不言事，挽须惟把杯。",
            "种得碧梧树，春风花自开。"
        ],
        "title": "重访马碧梧",
        "id": "f53095ae-3d33-41bf-a3e7-1ce5bf23af0f"
    },
    {
        "author": "汪元量",
        "paragraphs": [
            "抱琴曾北向，弹铗复南图。",
            "李泌游衡岳，知章赐鉴湖。",
            "柱头仙是鹤，濠上子非鱼。",
            "此夜同联鼎，他年莫寄书。"
        ],
        "title": "别章杭山",
        "id": "98087e5d-acfe-4532-abd1-a5237f438366"
    },
    {
        "author": "汪元量",
        "paragraphs": [
            "老貌不随俗，固穷而隠居。",
            "一坞百竿竹，八窗千卷书。",
            "酌以旋篘酒，荐之新网鱼。",
            "兴尽出门去，晚凉山雨余。"
        ],
        "title": "曾平山招饮",
        "id": "53746907-a048-4eff-9d77-ed95b3a3a424"
    },
    {
        "author": "汪元量",
        "paragraphs": [
            "十年南北竞，故旧几人存。",
            "兵后谁知我，城中独见君。",
            "东湖徐孺宅，北海孔融樽。",
            "宛转留春意，吟诗到夜分。"
        ],
        "title": "东湖送春和陈自堂",
        "id": "a89d6623-9df1-40b1-a307-ea168c955296"
    },
    {
        "author": "汪元量",
        "paragraphs": [
            "北行十三载，痴懒身羁孤。",
            "勒马向天山，咄咄空踟蹰。",
            "穷阴六月内，白雪飞穹庐。",
            "冷气刺骨髓，寒风割肌肤。",
            "饥餐枣与栗，渴饮酪与酥。",
            "弃置勿复言，言之则成迂。",
            "前年走河北，荆榛鬰丘墟。",
            "夜宿古战场，鬼物声呜呜。",
            "去年及淮南，黄尘翳行裾。",
            "长流漂白骨，满目皆畏途。",
            "今年归湖山，乔木依故居。",
            "堂前双老亲，粲粲色敷腴。",
            "壁间岂无琴，牀头亦有书。",
            "友朋日过从，可嬉仍可娱。",
            "开轩耿晴色，梅花绕庭除。",
            "呼儿斫海鲸，新篘酒盈壶。",
            "偶尔得生还，相对真梦如。",
            "万事一画餠，百年捋髭须。",
            "向来误儒冠，今也无壮图。",
            "且愿休王师，努力加饭蔬。"
        ],
        "title": "南归对客",
        "id": "9801bad6-6625-4aaa-9496-2af53d65650f"
    },
    {
        "author": "汪元量",
        "paragraphs": [
            "丙子正月十有三，挝鞞伐鼓下江南。",
            "臯亭山上青烟起，宰执相看似醉酣。"
        ],
        "title": "湖州歌九十八首  其一",
        "id": "5c67f618-4d2e-4cb8-bbc6-0bd9d916001a"
    },
    {
        "author": "汪元量",
        "paragraphs": [
            "万马如云在外间，玉阶仙仗罢趋班。",
            "三宫北面议方定，遣使臯亭慰伯颜。"
        ],
        "title": "湖州歌九十八首  其二",
        "id": "64aa3aeb-b4af-48ae-a0ab-6814a7233ac9"
    },
    {
        "author": "汪元量",
        "paragraphs": [
            "殿上羣臣默不言，伯颜丞相趣降笺。",
            "三宫共在珠帘下，万骑虬须遶殿前。"
        ],
        "title": "湖州歌九十八首  其三",
        "id": "a604030c-38ea-4265-bb04-4c7af30be6a2"
    },
    {
        "author": "汪元量",
        "paragraphs": [
            "谢了天恩出内门，驾前喝道上将军。",
            "白旄黄钺分行立，一点猩红似幼君。"
        ],
        "title": "湖州歌九十八首  其四",
        "id": "08daa829-07f9-4134-8b8e-642c769520b0"
    },
    {
        "author": "汪元量",
        "paragraphs": [
            "一匊吴山在眼中，楼台累累间青红。",
            "锦颿后夜烟江上，手抱琵琶忆故宫。"
        ],
        "title": "湖州歌九十八首  其五",
        "id": "4b7d3a88-80c8-459d-8bdd-b0097f99bafc"
    },
    {
        "author": "汪元量",
        "paragraphs": [
            "北望燕云不尽头，大江东去水悠悠。",
            "夕阳一片寒鸦外，目断东西四百州。"
        ],
        "tags": [
            "描写水",
            "感叹",
            "怀古",
            "水",
            "写水"
        ],
        "title": "湖州歌九十八首  其六",
        "id": "028c034b-7b5f-49aa-8e6f-6df233155ec2"
    },
    {
        "author": "汪元量",
        "paragraphs": [
            "十数年来国事乖，大臣无计逐时挨。",
            "三宫今日燕山去，春草萋萋上玉阶。"
        ],
        "title": "湖州歌九十八首  其七",
        "id": "370fae53-618f-4f24-8852-b6e12b0a9448"
    },
    {
        "author": "汪元量",
        "paragraphs": [
            "锦颿高揭绣帘开，鼍鼓声悲凤管哀。",
            "月子纤纤云里见，吴江不尽暮潮来。"
        ],
        "title": "湖州歌九十八首  其八",
        "id": "8913e98b-becd-4f59-966b-de7c462eda3b"
    },
    {
        "author": "汪元量",
        "paragraphs": [
            "一出宫门上画船，红红白白艳神仙。",
            "山长水远愁无那，又见江南月上弦。"
        ],
        "title": "湖州歌九十八首  其九",
        "id": "5a03b0e6-4398-4850-90b8-01b189342457"
    },
    {
        "author": "汪元量",
        "paragraphs": [
            "太湖风起浪头高，锦柁摇摇坐不牢。",
            "靠著篷窗垂两目，船头船尾烂弓刀。"
        ],
        "tags": [
            "太湖"
        ],
        "title": "湖州歌九十八首  其一○",
        "id": "b1c62950-32c4-4e84-a499-6d4e97d88a5c"
    },
    {
        "author": "汪元量",
        "paragraphs": [
            "昨夜三更泪湿腮，伍胥何事梦中来。",
            "三宫从此相分别，自勒潮头白马回。"
        ],
        "title": "湖州歌九十八首  其一一",
        "id": "3dea043b-db15-4c76-914a-33af052d58f6"
    },
    {
        "author": "汪元量",
        "paragraphs": [
            "受降城下草离离，寒食清明只自悲。",
            "汉寝秦陵何处在，鶑花无主雨如丝。"
        ],
        "title": "湖州歌九十八首  其一二",
        "id": "f0e601a5-d5b1-4a44-9843-cee0b8a4384f"
    },
    {
        "author": "汪元量",
        "paragraphs": [
            "金陵昨夜有降书，更说扬州一战输。",
            "淮北淮南清未了，又添军马下东吴。"
        ],
        "title": "湖州歌九十八首  其一三",
        "id": "1b88db93-e20d-43db-a6ec-c04d54963c7c"
    },
    {
        "author": "汪元量",
        "paragraphs": [
            "铁瓮城头马乱嘶，金陵城下砲如飞。",
            "黑风卷地鼓鼙急，昨夜常州又受围。"
        ],
        "title": "湖州歌九十八首  其一四",
        "id": "589721ec-4b55-43f6-902b-816ca5f85ad5"
    },
    {
        "author": "汪元量",
        "paragraphs": [
            "晓来宫櫂去如飞，掠削鬟云浅画眉。",
            "风雨凄凄能自遣，三三五五坐弹棋。"
        ],
        "title": "湖州歌九十八首  其一五",
        "id": "a87b2c0e-f15a-4e88-ae6a-442d3d602b78"
    },
    {
        "author": "汪元量",
        "paragraphs": [
            "暮雨潇潇酒力微，江头杨柳正依依。",
            "宫娥抱膝船窗坐，红泪千行湿绣衣。"
        ],
        "title": "湖州歌九十八首  其一六",
        "id": "b99cb8cd-5eee-4bb0-b6f7-51057b7d7b00"
    },
    {
        "author": "汪元量",
        "paragraphs": [
            "晓鬓鬅松懒不梳，忽听人说是南徐。",
            "手中明镜抛船上，半揭篷窗看打鱼。"
        ],
        "title": "湖州歌九十八首  其一七",
        "id": "b2b83aeb-abb0-458b-a778-21bfb45febfa"
    },
    {
        "author": "汪元量",
        "paragraphs": [
            "京口沿河卖酒家，东边杨柳北边花。",
            "柳摇花谢人分散，一向天涯一海涯。"
        ],
        "title": "湖州歌九十八首  其一八",
        "id": "9a69a6e1-70e9-4013-be14-ebf5ab8bb1a4"
    },
    {
        "author": "汪元量",
        "paragraphs": [
            "满船明月夜鸣榔，船上宫人烧夜香。",
            "好是烧香得神力，片帆稳送到渔阳。"
        ],
        "title": "湖州歌九十八首  其一九",
        "id": "f10c545e-9709-409c-b3e6-4910ae16665c"
    },
    {
        "author": "汪元量",
        "paragraphs": [
            "一片淮山落照中，开船忽遇打头风。",
            "行军元帅传言语，别拨官军下浙东。"
        ],
        "title": "湖州歌九十八首  其二○",
        "id": "f7d260db-72bc-488b-96e0-3ccc5b1e98eb"
    },
    {
        "author": "汪元量",
        "paragraphs": [
            "扬子江头潮退迟，三宫船傍钓鱼矶。",
            "须臾风定过江去，不奈林间杜宇啼。"
        ],
        "title": "湖州歌九十八首  其二一",
        "id": "5d6adc67-d7d7-46b1-8a48-67270839fe5f"
    },
    {
        "author": "汪元量",
        "paragraphs": [
            "一半淮江半浙江，怒潮日夜自相撞。",
            "扬州昨夜军书至，说道淮安未肯降。"
        ],
        "title": "湖州歌九十八首  其二二",
        "id": "a83e9890-5a06-4cf4-a296-1b5325af82d7"
    },
    {
        "author": "汪元量",
        "paragraphs": [
            "晓来潮信暂相留，满耳惊涛愁复愁。",
            "月殿不知何处在，锦帆摇曳到扬州。"
        ],
        "title": "湖州歌九十八首  其二三",
        "id": "27006d2e-379b-477f-bd59-49290df5b349"
    },
    {
        "author": "汪元量",
        "paragraphs": [
            "金屋煌煌丽九天，朝歌夜舞艳神仙。",
            "寻常只道西湖好，不识淮南是极边。"
        ],
        "tags": [
            "西湖"
        ],
        "title": "湖州歌九十八首  其二四",
        "id": "5cfc910c-fe82-4380-a503-7406e6d88054"
    },
    {
        "author": "汪元量",
        "paragraphs": [
            "风雨声中听櫂歌，山炰野馔奈愁何。",
            "雪花淮白甜如蜜，不减江珧滋味多。"
        ],
        "title": "湖州歌九十八首  其二五",
        "id": "796cd6bf-1268-4e97-a2ad-c9ae79b10570"
    },
    {
        "author": "汪元量",
        "paragraphs": [
            "九出琼花一夜开，无双亭曲小徘徊。",
            "可怜后土空祠宇，望断韦郎不见来。"
        ],
        "title": "湖州歌九十八首  其二六",
        "id": "fce94792-c7c3-4a23-946c-574d9c5c384d"
    },
    {
        "author": "汪元量",
        "paragraphs": [
            "两淮战鼓不停挝，万骑精兵赛夜叉。",
            "破阵焚舟弹指顷，汉人犹悮夏爷爷。"
        ],
        "title": "湖州歌九十八首  其二七",
        "id": "282f1ebb-5f2e-4acc-85c1-f0a3f84f6539"
    },
    {
        "author": "汪元量",
        "paragraphs": [
            "官军两岸护龙舟，麦饭鱼羹进不休。",
            "宫女垂头空作恶，暗抛珠泪落船头。"
        ],
        "title": "湖州歌九十八首  其二八",
        "id": "d7b2795f-6970-4916-9e61-83842de91872"
    },
    {
        "author": "汪元量",
        "paragraphs": [
            "都人不识有干戈，罗绮丛中乐事多。",
            "一夜月明天漠漠，汉人歌罢楚人歌。"
        ],
        "title": "湖州歌九十八首  其二九",
        "id": "b34af252-e06a-433a-91c8-2fad4bbd748a"
    },
    {
        "author": "汪元量",
        "paragraphs": [
            "太皇太后过江都，遥指淮山似画图。",
            "抛却故家风雨外，夜来归梦绕西湖。"
        ],
        "tags": [
            "西湖"
        ],
        "title": "湖州歌九十八首  其三○",
        "id": "de72fb6a-5266-4ddc-be92-631f8ff7eb20"
    },
    {
        "author": "汪元量",
        "paragraphs": [
            "万骑横江泣鼓鞞，千枝画角一行吹。",
            "淮南今夜好明月，船上美人空泪垂。"
        ],
        "title": "湖州歌九十八首  其三一",
        "id": "69cef2a5-d804-4e1e-bdb7-ae607eee677f"
    },
    {
        "author": "汪元量",
        "paragraphs": [
            "芦荻飕飕风乱吹，战场白骨暴沙泥。",
            "淮南兵后人烟绝，新鬼啾啾旧鬼啼。"
        ],
        "title": "湖州歌九十八首  其三二",
        "id": "10227ca7-45bc-4bcb-a00e-40a056d54bb3"
    },
    {
        "author": "汪元量",
        "paragraphs": [
            "不堪回首泪盈盈，万里淮河听雨声。",
            "莫问萍虀并豆粥，且餐麦饭与鱼羹。"
        ],
        "title": "湖州歌九十八首  其三三",
        "id": "fed65f9b-7788-4c34-a4da-aff0498fdef4"
    },
    {
        "author": "汪元量",
        "paragraphs": [
            "宰执连镳向北行，淮南夜夜鬼灯青。",
            "虽然适意无南北，生死难逃筛下星。"
        ],
        "title": "湖州歌九十八首  其三四",
        "id": "1a2b5360-4139-4fde-94b2-7dde70d1c860"
    },
    {
        "author": "汪元量",
        "paragraphs": [
            "更阑炙烛绣簷遮，卸却金钿与翠花。",
            "心似乱丝眠不得，江楼中夜咽悲笳。"
        ],
        "title": "湖州歌九十八首  其三五",
        "id": "f0c8349a-12e6-45bc-95fd-6ca9452d8ca0"
    },
    {
        "author": "汪元量",
        "paragraphs": [
            "两淮极目草芊芊，野渡灰余屋数椽。",
            "兵马渡江人走尽，民船拘敛作官船。"
        ],
        "title": "湖州歌九十八首  其三六",
        "id": "a6d96f23-0915-494a-8590-6e31672dad2c"
    },
    {
        "author": "汪元量",
        "paragraphs": [
            "宫人清夜按瑶琴，不识明妃出塞心。",
            "十八拍中无限恨，转絃又奏广陵音。"
        ],
        "title": "湖州歌九十八首  其三七",
        "id": "155c743c-7d6d-4714-8a0c-19c9425cbd51"
    },
    {
        "author": "汪元量",
        "paragraphs": [
            "青天澹澹月荒荒，两岸淮田尽战场。",
            "宫女不眠开眼坐，更听人唱哭襄阳。"
        ],
        "title": "湖州歌九十八首  其三八",
        "id": "5e9125e7-a0dc-48b5-8ea0-dc98f6193039"
    },
    {
        "author": "汪元量",
        "paragraphs": [
            "翠鬟半亸倦梳粧，杨柳风前阵阵凉。",
            "絃索懒拈缩纤手，龙涎犹嚼口脂香。"
        ],
        "title": "湖州歌九十八首  其三九",
        "id": "6042b479-b402-462b-83bf-6ba444cbf07a"
    },
    {
        "author": "汪元量",
        "paragraphs": [
            "凤管龙笙处处吹，都民欣乐太平时。",
            "宫娥不识兴亡事，犹唱宣和御制词。"
        ],
        "title": "湖州歌九十八首  其四○",
        "id": "8071b89c-ae7b-4fa1-b671-d3e1a85bf6bc"
    },
    {
        "author": "汪元量",
        "paragraphs": [
            "可怜河畔草青青，锦缆牵江且缓行。",
            "爱此淮南山水好，问天乞得片时晴。"
        ],
        "title": "湖州歌九十八首  其四一",
        "id": "f1b12887-d1fb-4ac4-9077-047ccf49bb9f"
    },
    {
        "author": "汪元量",
        "paragraphs": [
            "丞相催人急放舟，舟中儿女泪交流。",
            "淮南渐远波声小，犹见扬州望火楼。"
        ],
        "title": "湖州歌九十八首  其四二",
        "id": "06b97b5b-7459-4c50-9089-861f00df5cd3"
    },
    {
        "author": "汪元量",
        "paragraphs": [
            "拨尽琵琶意欲悲，新愁旧梦两依依。",
            "江楼吹笛三更后，细雨灯前醉玉妃。"
        ],
        "title": "湖州歌九十八首  其四三",
        "id": "ece0b51c-451d-486d-8b26-34a2d8cdefd5"
    },
    {
        "author": "汪元量",
        "paragraphs": [
            "篷窗倚坐酒微酣，淮水无波似蔚蓝。",
            "双橹咿哑摇不住，望中犹自是江南。"
        ],
        "title": "湖州歌九十八首  其四四",
        "id": "a9ba462d-647c-491c-85fe-91eb183cc2fc"
    },
    {
        "author": "汪元量",
        "paragraphs": [
            "销金帐下忽天明，梦里无情亦有情。",
            "何处乱山可埋骨，暂时相对坐调笙。"
        ],
        "title": "湖州歌九十八首  其四五",
        "id": "76f1112a-b6f1-4892-92bb-f5a6cf2949fb"
    },
    {
        "author": "汪元量",
        "paragraphs": [
            "宫人夜泊近人家，瞥见红榴三四丫。",
            "犹说初离行在所，玉阑无数牡丹花。"
        ],
        "title": "湖州歌九十八首  其四六",
        "id": "eb2c02fb-b30e-4392-bbd7-51a54ad4b707"
    },
    {
        "author": "汪元量",
        "paragraphs": [
            "丝雨绵云五月寒，淮堧遗老笑儒冠。",
            "行军元帅来相探，折送驼峰炙一盘。"
        ],
        "title": "湖州歌九十八首  其四七",
        "id": "aefb1fca-e7d1-4f43-9f80-ad5f228b2a79"
    },
    {
        "author": "汪元量",
        "paragraphs": [
            "江头杨柳舞婆娑，万马成羣啮短莎。",
            "北客醉中齐拍手，隔船又唱采茶歌。"
        ],
        "title": "湖州歌九十八首  其四八",
        "id": "750ab44c-b9e2-467c-8a91-db54ebce8fb8"
    },
    {
        "author": "汪元量",
        "paragraphs": [
            "长淮风定浪涛宽，锦櫂摇摇上下湾。",
            "兵后人烟绝稀少，可胜战骨白如山。"
        ],
        "title": "湖州歌九十八首  其四九",
        "id": "37a26099-1178-48df-9cf6-c233dd2a30f8"
    },
    {
        "author": "汪元量",
        "paragraphs": [
            "使臣开闸过高邮，杨柳丝丝拂去舟。",
            "宫女开篷犹自笑，闲抛金弹打沙鸥。"
        ],
        "title": "湖州歌九十八首  其五○",
        "id": "41ff8518-c3a9-4181-aaf2-07099226c67e"
    },
    {
        "author": "汪元量",
        "paragraphs": [
            "邵伯津头闸未开，山城鼓角不胜哀。",
            "一川霞锦供行客，且掬荷香进酒杯。"
        ],
        "title": "湖州歌九十八首  其五一",
        "id": "84ec3455-d2da-4316-b1a7-e1dd77626e29"
    },
    {
        "author": "汪元量",
        "paragraphs": [
            "北风吹雨入篷间，宫女腰肢瘦怯寒。",
            "阿监隔船相借问，计程今日到淮安。"
        ],
        "title": "湖州歌九十八首  其五二",
        "id": "1e9b7868-1d1c-4b60-b988-42ee50acd066"
    },
    {
        "author": "汪元量",
        "paragraphs": [
            "宝应城南柳数枝，葭墙艾席是民居。",
            "眼前境逆没诗兴，忽有小舟来卖鱼。"
        ],
        "title": "湖州歌九十八首  其五三",
        "id": "d2bb8b89-6073-4d60-8a00-dfd96ea5f45c"
    },
    {
        "author": "汪元量",
        "paragraphs": [
            "船泊邳州古岸傍，斜风细雨送昏黄。",
            "美人十二船中坐，犹把金猊炷好香。"
        ],
        "title": "湖州歌九十八首  其五四",
        "id": "6cde04e6-8bc6-4bbf-b176-5a23b2eabb76"
    },
    {
        "author": "汪元量",
        "paragraphs": [
            "徐州城上觅黄楼，四壁诗章读不休。",
            "更欲登台看戏马，州官携酒共嬉游。"
        ],
        "title": "湖州歌九十八首  其五五",
        "id": "c097a336-2b45-4866-b860-6bc369ed5643"
    },
    {
        "author": "汪元量",
        "paragraphs": [
            "歌风台畔水沄沄，地面官人餽酒荤。",
            "宫女上船嬉一霎，不禁尘土污衣裙。"
        ],
        "title": "湖州歌九十八首  其五六",
        "id": "20d99fb7-6121-43b0-98fc-22f234c5b221"
    },
    {
        "author": "汪元量",
        "paragraphs": [
            "新济州来旧济州，柳门西畔两三鸥。",
            "酒边笑谑消长日，弄竹弹丝尽胜流。"
        ],
        "title": "湖州歌九十八首  其五七",
        "id": "3cc2b46f-7a63-4700-9bf5-061f9f837310"
    },
    {
        "author": "汪元量",
        "paragraphs": [
            "一更船泊郓州城，城外巡军夜柝鸣。",
            "如此月圆如此客，犹能把酒到天明。"
        ],
        "title": "湖州歌九十八首  其五八",
        "id": "5bb2a19f-5054-4a6a-959a-2faa9853e5ba"
    },
    {
        "author": "汪元量",
        "paragraphs": [
            "琵琶切切更嘈嘈，高柳羣蝉遂不号。",
            "一片夕阳无限好，汶河西上酒楼高。"
        ],
        "title": "湖州歌九十八首  其五九",
        "id": "a4a59d4f-96df-449e-94dd-2e5646ff264c"
    },
    {
        "author": "汪元量",
        "paragraphs": [
            "锦帆百幅碍斜阳，遥望陵州里许长。",
            "车马争驰迎把盏，走来船上看花娘。"
        ],
        "title": "湖州歌九十八首  其六○",
        "id": "69db0533-8458-4c38-9beb-42770a7202b4"
    },
    {
        "author": "汪元量",
        "paragraphs": [
            "兀兀篷窗坐似禅，景州城外更凄然。",
            "官河宛转无风力，马曳馿拖鼓子船。"
        ],
        "title": "湖州歌九十八首  其六一",
        "id": "6aa4cae7-aa3e-4ced-bc13-c0d1e2fdc587"
    },
    {
        "author": "汪元量",
        "paragraphs": [
            "灌州河水曲如弓，青草坪边路向东。",
            "船过州南忽奇绝，一如湖上藕花风。"
        ],
        "title": "湖州歌九十八首  其六二",
        "id": "d65bd090-7a77-4944-824c-058bd2b8e7d8"
    },
    {
        "author": "汪元量",
        "paragraphs": [
            "船到沧州且少留，客来同上酒家楼。",
            "沿河树折枣初剥，满地藤枯瓜未收。"
        ],
        "title": "湖州歌九十八首  其六三",
        "id": "cc148d0e-a33b-4309-b87b-dea3079c64c5"
    },
    {
        "author": "汪元量",
        "paragraphs": [
            "牙樯暂住献州城，鹭去鸥来管送迎。",
            "卧笑宫人掷骰子，金钱痴咒卜输赢。"
        ],
        "title": "湖州歌九十八首  其六四",
        "id": "06b61585-5416-41e5-a53f-e14574dc81ec"
    },
    {
        "author": "汪元量",
        "paragraphs": [
            "日中转柁到河间，万里羁人强自宽。",
            "此夜此歌如此酒，长安月色好谁看。"
        ],
        "title": "湖州歌九十八首  其六五",
        "id": "5060b2b6-f9dc-488a-8a61-c64774a9d05e"
    },
    {
        "author": "汪元量",
        "paragraphs": [
            "长芦转柁是通津，尽是东西南北人。",
            "日暮烟花箫鼓閙，红楼烂醉楚州春。"
        ],
        "title": "湖州歌九十八首  其六六",
        "id": "d650cecd-4edf-4e4c-93a7-b98f5cdc1ef6"
    },
    {
        "author": "汪元量",
        "paragraphs": [
            "恰到杨村旧马头，北风吹雨便成秋。",
            "呜呜鬼物败人兴，掩却篷窗且睡休。"
        ],
        "title": "湖州歌九十八首  其六七",
        "id": "a6f065a2-c8dd-40b0-8f5b-3a5e1fc866a8"
    },
    {
        "author": "汪元量",
        "paragraphs": [
            "满朝宰相出通州，迎接三宫晏不休。",
            "六十里天围锦帐，素车白马月中游。"
        ],
        "title": "湖州歌九十八首  其六八",
        "id": "c1b4d0a8-430e-41d8-b1ba-37efaf4a2406"
    },
    {
        "author": "汪元量",
        "paragraphs": [
            "会同馆里紫蒙茸，兰麝飘来阵阵风。",
            "箫鼓沸天回雁舞，黄罗帐幔燕三宫。"
        ],
        "title": "湖州歌九十八首  其六九",
        "id": "f7965954-cafa-4c2a-b8fb-5e4f268e8c94"
    },
    {
        "author": "汪元量",
        "paragraphs": [
            "皇帝初开第一筵，天颜问劳思绵绵。",
            "大元皇后同茶饭，宴罢归来月满天。"
        ],
        "title": "湖州歌九十八首  其七○",
        "id": "a9eaf6e2-6f8e-42ec-a0a7-90a0b0060cc4"
    },
    {
        "author": "汪元量",
        "paragraphs": [
            "第二筵开入九重，君王把酒劝三宫。",
            "驼峰割罢行酥酪，又进雕盘嫩韭葱。"
        ],
        "title": "湖州歌九十八首  其七一",
        "id": "821a5474-2f4a-4305-a83d-389b69b225de"
    },
    {
        "author": "汪元量",
        "paragraphs": [
            "第三筵开在蓬莱，丞相行杯不放杯。",
            "割马烧羊熬解粥，三宫宴罢谢恩回。"
        ],
        "title": "湖州歌九十八首  其七二",
        "id": "244e7fef-1a68-4399-967b-6bb242c58400"
    },
    {
        "author": "汪元量",
        "paragraphs": [
            "第四排筵在广寒，葡萄酒酿色如丹。",
            "并刀细割天鸡肉，宴罢归来月满鞍。"
        ],
        "title": "湖州歌九十八首  其七三",
        "id": "55515f75-68df-406e-b172-cdf18ea9c5db"
    },
    {
        "author": "汪元量",
        "paragraphs": [
            "第五华筵正大宫，辘轳引酒吸长虹。",
            "金盘堆起胡羊肉，御指三千响碧空。"
        ],
        "title": "湖州歌九十八首  其七四",
        "id": "6115fad5-0aef-470c-b6a2-ae639b8a8250"
    },
    {
        "author": "汪元量",
        "paragraphs": [
            "第六筵开在禁庭，蒸麋烧鹿荐杯行。",
            "三宫满饮天颜喜，月下笙歌入旧城。"
        ],
        "title": "湖州歌九十八首  其七五",
        "id": "c05a1222-519f-43b8-bf75-cac5d7d6060c"
    },
    {
        "author": "汪元量",
        "paragraphs": [
            "第七筵排极整齐，三宫游处软舆提。",
            "杏浆新沃烧熊肉，更进鹌鹑野雉鸡。"
        ],
        "title": "湖州歌九十八首  其七六",
        "id": "7e386865-ec8b-4093-95da-4c7659fd3e56"
    },
    {
        "author": "汪元量",
        "paragraphs": [
            "第八筵开在北亭，三宫丰燕已恩荣。",
            "诸行百戏都呈艺，乐局伶官叫点名。"
        ],
        "title": "湖州歌九十八首  其七七",
        "id": "5eec63cd-5594-4be8-ade8-14f170c7c0ae"
    },
    {
        "author": "汪元量",
        "paragraphs": [
            "第九筵开尽帝妃，三宫端坐受金巵。",
            "须臾殿上都酣醉，拍手高歌舞雁儿。"
        ],
        "title": "湖州歌九十八首  其七八",
        "id": "1d99dc8c-10ff-4694-bba0-95ef1dcfa86f"
    },
    {
        "author": "汪元量",
        "paragraphs": [
            "第十琼筵敞禁庭，两厢丞相把壶瓶。",
            "君王自劝三宫酒，更送天香近玉屏。"
        ],
        "title": "湖州歌九十八首  其七九",
        "id": "98b73024-62e1-4010-ab66-2d35f8aa76e0"
    },
    {
        "author": "汪元量",
        "paragraphs": [
            "一人不杀谢干坤，万里来来谒帝阍。",
            "高下受官随品从，九流艺术亦沾恩。"
        ],
        "title": "湖州歌九十八首  其八○",
        "id": "d1adc1f5-a967-4ddc-b7e4-64dab712551e"
    },
    {
        "author": "汪元量",
        "paragraphs": [
            "僧道恩荣已受封，上庠儒者亦恩隆。",
            "福王又拜平原郡，幼主新封瀛国公。"
        ],
        "title": "湖州歌九十八首  其八一",
        "id": "8ea2b6bb-6aa3-4718-b855-afe7acc194c6"
    },
    {
        "author": "汪元量",
        "paragraphs": [
            "金屋粧成物色新，三宫日用御厨珍。",
            "其余宫女千余个，分嫁幽州老斵轮。"
        ],
        "title": "湖州歌九十八首  其八二",
        "id": "6fedd936-2675-481c-a4bc-08c4ce446edb"
    },
    {
        "author": "汪元量",
        "paragraphs": [
            "每月支粮万石钧，日支羊肉六千斤。",
            "御厨请给葡萄酒，别赐天鹅与野麕。"
        ],
        "title": "湖州歌九十八首  其八三",
        "id": "a0da4f19-4291-4d34-b651-8a03201f8c78"
    },
    {
        "author": "汪元量",
        "paragraphs": [
            "三宫寝室异香飘，貂鼠毡帘锦绣标。",
            "花毯褥裀三万件，织金凤被八千条。"
        ],
        "title": "湖州歌九十八首  其八四",
        "id": "73fd1aef-b666-4255-bad0-ec71f13f63d3"
    },
    {
        "author": "汪元量",
        "paragraphs": [
            "客中忽忽又重阳，满酌葡萄当菊觞。",
            "谢后已叨新圣旨，谢家田土免输粮。"
        ],
        "title": "湖州歌九十八首  其八五",
        "id": "e4d98d7e-107e-4d2c-84bb-f994a11e9fb1"
    },
    {
        "author": "汪元量",
        "paragraphs": [
            "雪里天家赐炕羊，两壶九酝紫霞觞。",
            "三宫夜给千条烛，更赐高丽黑玉香。"
        ],
        "title": "湖州歌九十八首  其八六",
        "id": "b953d57c-56b0-4c43-9b82-b2d5084b21f3"
    },
    {
        "author": "汪元量",
        "paragraphs": [
            "三殿加餐强自宽，内家日日问平安。",
            "大元皇后来相探，特赐丝䌷二百单。"
        ],
        "title": "湖州歌九十八首  其八七",
        "id": "c7b47e40-ec18-4138-a390-7331bb9f20cb"
    },
    {
        "author": "汪元量",
        "paragraphs": [
            "万里修途似梦中，天家赐予意无穷。",
            "昭仪别馆香云煖，自把诗书授国公。"
        ],
        "title": "湖州歌九十八首  其八八",
        "id": "b303d06b-d03d-4839-b094-1b323597ff43"
    },
    {
        "author": "汪元量",
        "paragraphs": [
            "万里羁孤夜忆家，边城吹角更吹笳。",
            "须臾敕使传言语，今日天庭赏雪花。"
        ],
        "title": "湖州歌九十八首  其八九",
        "id": "a8a26b25-cfa0-432f-b284-165a70dc9d36"
    },
    {
        "author": "汪元量",
        "paragraphs": [
            "雪子飞飞塞面寒，地炉石炭共团栾。",
            "天家赐酒十银瓮，熊掌天鹅三玉盘。"
        ],
        "title": "湖州歌九十八首  其九○",
        "id": "4f10a2f8-1002-47f7-85a3-bc298760903c"
    },
    {
        "author": "汪元量",
        "paragraphs": [
            "江南郡守列金阶，内里华筵日日排。",
            "文武官僚多二品，还乡尽带虎头牌。"
        ],
        "title": "湖州歌九十八首  其九一",
        "id": "664230cf-5cc4-4e06-afd1-3e5f22927a49"
    },
    {
        "author": "汪元量",
        "paragraphs": [
            "四川昝帅尚麤豪，万马来燕贡一遭。",
            "奏授虎符三百面，内家更赐织金袍。"
        ],
        "title": "湖州歌九十八首  其九二",
        "id": "12b3f6be-57b8-4666-8f24-19aa2da7f419"
    },
    {
        "author": "汪元量",
        "paragraphs": [
            "九重蕡烛照帘栊，三殿乘舆去贺冬。",
            "金面垂慈多喜色，史官书瑞奏年丰。"
        ],
        "title": "湖州歌九十八首  其九三",
        "id": "2a580189-c6f8-4e3d-9c6b-e02e79dd8bf9"
    },
    {
        "author": "汪元量",
        "paragraphs": [
            "晓望燕云正雪天，闭门毡帐恣高眠。",
            "内家遗钞三千锭，添赐三宫日用钱。"
        ],
        "title": "湖州歌九十八首  其九四",
        "id": "b09407da-6701-4efb-9ced-c84113a3eeef"
    },
    {
        "author": "汪元量",
        "paragraphs": [
            "东宫雪里燕三宫，妃子殷勤把酒钟。",
            "百十箜篌弹玉指，两行珠翠击金镛。"
        ],
        "title": "湖州歌九十八首  其九五",
        "id": "6c175bab-f4ed-44c2-9556-2370571fbcb9"
    },
    {
        "author": "汪元量",
        "paragraphs": [
            "夜来酒醒四更过，渐觉衾裯冷气多。",
            "踏雪敲门双敕使，传言太子送天鹅。"
        ],
        "title": "湖州歌九十八首  其九六",
        "id": "75c52bd4-ad85-4763-80ad-74dbee14787b"
    },
    {
        "author": "汪元量",
        "paragraphs": [
            "两下金幱障御阶，异香缥缈五门开。",
            "都人罢市从容立，迎接南朝驸马来。"
        ],
        "title": "湖州歌九十八首  其九七",
        "id": "9d78066e-80c2-446d-a814-c1d5678bc0de"
    },
    {
        "author": "汪元量",
        "paragraphs": [
            "杭州万里到幽州，百咏歌成意未休。",
            "燕玉偶然通一笑，歌喉宛转作吴讴。"
        ],
        "title": "湖州歌九十八首  其九八",
        "id": "064e0242-adee-43cd-a84e-0abb21cc1d78"
    },
    {
        "author": "汪元量",
        "paragraphs": [
            "淮南西畔草离离，万檝千艘水上飞。",
            "旗帜蔽江金鼓震，伯颜丞相过江时。"
        ],
        "title": "越州歌二十首  其一",
        "id": "ec844610-f55f-4dc3-8d98-cb15a3f11eae"
    },
    {
        "author": "汪元量",
        "paragraphs": [
            "东南半壁日昏昏，万骑临轩趣幼君。",
            "三十六宫随辇去，不堪回首望吴云。"
        ],
        "title": "越州歌二十首  其二",
        "id": "5042154d-40fb-46a9-8a03-6cc77c23435a"
    },
    {
        "author": "汪元量",
        "paragraphs": [
            "一阵西风满地烟，千军万马浙江边。",
            "官司把断西兴渡，要夺渔船作战船。"
        ],
        "title": "越州歌二十首  其三",
        "id": "f8f2b1a1-8e56-40f2-8c6c-ef6d3b1e90a8"
    },
    {
        "author": "汪元量",
        "paragraphs": [
            "两峰云锁几时开，昨夜京城战鼓哀。",
            "渔父生来载歌舞，满头白髪见兵来。"
        ],
        "title": "越州歌二十首  其四",
        "id": "31178603-66d2-45db-ae3d-705aaa534956"
    },
    {
        "author": "汪元量",
        "paragraphs": [
            "秋风吹雨暗天涯，越鸟巢翻何以家。",
            "岭上万松都斫尽，西湖新路欲排叉。"
        ],
        "tags": [
            "西湖"
        ],
        "title": "越州歌二十首  其五",
        "id": "e7951d50-1ffd-4099-8964-5b7f60cf438f"
    },
    {
        "author": "汪元量",
        "paragraphs": [
            "师相平章误我朝，千秋万古恨难销。",
            "萧墙祸起非今日，不赏军功在断桥。"
        ],
        "title": "越州歌二十首  其六",
        "id": "022cf664-d9fb-4068-8021-27c63b6a46c8"
    },
    {
        "author": "汪元量",
        "paragraphs": [
            "苍生恸哭入云霄，内苑琼林已作樵。",
            "打断六更天未晓，禁庭两桁籸盘烧。"
        ],
        "title": "越州歌二十首  其七",
        "id": "ede146cd-97b1-4950-9b5d-40cf0ca16d43"
    },
    {
        "author": "汪元量",
        "paragraphs": [
            "鲁港当年傀儡场，六军尽笑贾平章。",
            "三声锣响三更后，不见人呼大魏王。"
        ],
        "title": "越州歌二十首  其八",
        "id": "481186e3-0a17-4c33-ad12-84d4d1410423"
    },
    {
        "author": "汪元量",
        "paragraphs": [
            "脱却黄袍心莫欺，魏王事业止于斯。",
            "孤舟走过扬州去，表奏朝廷乞太师。"
        ],
        "title": "越州歌二十首  其九",
        "id": "771954e6-82da-497c-91b1-e8daba5a3851"
    },
    {
        "author": "汪元量",
        "paragraphs": [
            "贾庙巍巍尽敕封，秦齐两国受恩同。",
            "木棉庵下无依鬼，合策麒麟第一功。"
        ],
        "title": "越州歌二十首  其一○",
        "id": "d8117628-b130-44dc-9661-3ded1937e8ec"
    },
    {
        "author": "汪元量",
        "paragraphs": [
            "集芳园里策奇功，丞相南行面发红。",
            "留得紫绵三百曲，风吹雨打并成空。"
        ],
        "title": "越州歌二十首  其一一",
        "id": "f2e1e5d3-5a5f-40c4-b0d1-75dcde44d4cc"
    },
    {
        "author": "汪元量",
        "paragraphs": [
            "羣臣上疏纳忠言，国害分明在目前。",
            "只论平章行不法，公田之后又私田。"
        ],
        "title": "越州歌二十首  其一二",
        "id": "e96facc8-9ea3-4800-ac46-2d7e40b9e93b"
    },
    {
        "author": "汪元量",
        "paragraphs": [
            "甲子初秋柳宿乖，皇天无雨只空雷。",
            "正当七月初三夜，帝劝长星酒一杯。"
        ],
        "title": "越州歌二十首  其一三",
        "id": "d5817f89-7f37-4945-87fc-123fa7ad263a"
    },
    {
        "author": "汪元量",
        "paragraphs": [
            "丝风毛雨共凄凉，燕子楼空恨恨长。",
            "今日客逢新酒熟，夜来春去落花忙。"
        ],
        "title": "越州歌二十首  其一四",
        "id": "11aa15bd-96d0-45a1-ab92-748f2b1c432a"
    },
    {
        "author": "汪元量",
        "paragraphs": [
            "月夜湖歌歌正长，船来船去水茫茫。",
            "上塘歌了下塘唱，更唱吴王与越王。"
        ],
        "title": "越州歌二十首  其一五",
        "id": "49316fa8-9f81-475a-ae87-edb25906969e"
    },
    {
        "author": "汪元量",
        "paragraphs": [
            "昨梦吴山阆苑开，风吹仙乐下瑶台。",
            "翠围红阵知多少，半揭珠帘看驾来。"
        ],
        "title": "越州歌二十首  其一六",
        "id": "ffabbbfb-1fd5-46f0-b149-e22d42bdf57a"
    },
    {
        "author": "汪元量",
        "paragraphs": [
            "鼇山灯月照人嬉，宣德门前万玉姬。",
            "记得那年三五夜，快行擎驾倒行归。"
        ],
        "title": "越州歌二十首  其一七",
        "id": "8041c657-33e1-410c-a826-f32c79f049a4"
    },
    {
        "author": "汪元量",
        "paragraphs": [
            "内湖三月赏新荷，锦缆龙舟缓缓拖。",
            "醉里君王宣乐部，隔花教唱采莲歌。"
        ],
        "title": "越州歌二十首  其一八",
        "id": "a77c6426-2112-4da4-9a16-56d1efc87a5b"
    },
    {
        "author": "汪元量",
        "paragraphs": [
            "年年宫柳好春光，百啭黄鹂绕建章。",
            "冶杏夭桃红胜锦，牡丹屏里燕诸王。"
        ],
        "title": "越州歌二十首  其一九",
        "id": "bebdb3d9-642c-4f21-b8cb-783718124df7"
    },
    {
        "author": "汪元量",
        "paragraphs": [
            "昔梦吴山列御筵，三千宫女烛金莲。",
            "而今莫说梦中梦，梦里吴山只自怜。"
        ],
        "title": "越州歌二十首  其二○",
        "id": "e34d61ec-ba8f-4cee-9136-9a5c7028f048"
    },
    {
        "author": "汪元量",
        "paragraphs": [
            "奏罢出师表，翻然辞庙堂。",
            "千艘空宝玉，万马下钱塘。",
            "□许命真主，欺孤欲假王。",
            "可能清海岱，宗社再昌唐。"
        ],
        "title": "贾魏公出师",
        "id": "c1900d86-9b57-4743-a963-92f7a62cf36f"
    },
    {
        "author": "汪元量",
        "paragraphs": [
            "我宋麒麟阁，公当向上名。",
            "出师休背主，誓死莫偷生。",
            "社稷逢今日，英雄在此行。",
            "忽为儿女态，一笑欲倾城。"
        ],
        "title": "孙殿帅从魏公出师",
        "id": "6ed1a3f2-5542-4e22-92b9-db00f35d7c74"
    },
    {
        "author": "汪元量",
        "paragraphs": [
            "夜半槌金鼓，南边事已休。",
            "三军坑鲁港，一舸走扬州。",
            "星殒天应泣，江喧地欲流。",
            "欺孤生异志，回首媿巢由。"
        ],
        "title": "鲁港败北",
        "id": "35dc7c89-4b57-4cbe-86a6-e2083553f7b1"
    },
    {
        "author": "汪元量",
        "paragraphs": [
            "钱塘江上雨初干，风入端门阵阵酸。",
            "万马乱嘶临警跸，三宫垂泪湿铃鸾。",
            "童儿空想追徐福，疠鬼终朝灭贺兰。",
            "苦议和亲休练卒，婵娟剩遣嫁呼韩。"
        ],
        "tags": [
            "钱塘江"
        ],
        "title": "北师驻皋亭山",
        "id": "dd1f7d7f-9c51-4a9a-b325-91583d72fcb2"
    },
    {
        "author": "汪元量",
        "paragraphs": [
            "皎皎千婵娟，盈盈翠红围。",
            "辇来路迢递，梳鬟理征衣。",
            "复采鸳鸯花，缀之连理枝。",
            "忧愁忽已失，欢乐当自兹。",
            "君王不重色，安肯留金闺。",
            "再令出宫掖，相看泪交垂。",
            "分配老斵轮，强颜相追随。",
            "旧恩弃如土，新宠岂所宜。",
            "谁谓事当尔，苦乐心自知。",
            "含情理金徽，烦声乱朱丝。",
            "一弹丹凤离，再弹黄鹄飞。",
            "已恨听者少，更伤知音稀。",
            "吞声不忍哭，寄曲宣余悲。",
            "可怜薄命身，万里荣华衰。",
            "江南天一涯，流落将安归。",
            "向来承恩地，月落夜乌啼。"
        ],
        "title": "宋宫人分嫁北匠",
        "id": "fa16c092-6bcd-4492-a0a2-e119caac8ae8"
    },
    {
        "author": "汪元量",
        "paragraphs": [
            "北风吹我上金台，忍见蛾眉堕马嵬。",
            "宴罢蟠桃王母去，江南肠断贺方回。"
        ],
        "title": "答同舍杜德机",
        "id": "a3ac33dc-797d-4791-876c-04d7746cde38"
    },
    {
        "author": "汪元量",
        "paragraphs": [
            "燕姬压酒春宵永，列炬摇光拂红影。",
            "银鸭香烘云母屏，绮窗绣阁流芳馨。",
            "脆管声含兰气娇，凤钗拖颈乌云飘。",
            "锦瑟无端促絃急，纤蛾敛翠翻成泣。",
            "雕笼啁哳鸡鸣早，一笑红颜镜中老。"
        ],
        "title": "幽州除夜醉歌",
        "id": "58b503b3-8c84-4906-993d-381ca64ac869"
    },
    {
        "author": "汪元量",
        "paragraphs": [
            "万里阴寒泪欲流，暂时欢笑且忘忧。",
            "已呼赤脚来烹雁，更遣苍头为割牛。",
            "燕伎女来情不恶，鲁男子在话难投。",
            "却怜半夜朝天去，霜瓦差差十二楼。"
        ],
        "title": "除夕同舍集饮",
        "id": "8016a8ef-a83e-4554-8b29-cc609b653e92"
    },
    {
        "author": "汪元量",
        "paragraphs": [
            "天子出猎山之东，臂鹰健卒豪且雄。",
            "我欲从之出云中，坐看万马如游龙。"
        ],
        "title": "山东飞放",
        "id": "8137feb3-c6bc-4d40-bf79-6d76e02cdd34"
    },
    {
        "author": "汪元量",
        "paragraphs": [
            "月到荆江上，轻帆莫远扬。",
            "水摇龙影动，风送雁声长。",
            "北斗回秋柄，南辰耿夜光。",
            "徘徊舒一啸，诗兴落潇湘。"
        ],
        "title": "江陵",
        "id": "61034955-9836-4bc6-9060-4ec238e1a12c"
    },
    {
        "author": "汪元量",
        "paragraphs": [
            "重到巴陵秋正清，岳阳城下系孤舲。",
            "江湖万里水云阔，天地一凉河汉明。",
            "月出洞庭鱼婢舞，气蒸云梦雁奴腥。",
            "篙工又鼓潇湘柁，渔笛渔榔上下鸣。"
        ],
        "tags": [
            "洞庭湖"
        ],
        "title": "巴陵",
        "id": "e6992449-883b-415f-8b52-425d88efe02a"
    },
    {
        "author": "汪元量",
        "paragraphs": [
            "蜀道难行高接天，秦关勒马望西川。",
            "峨眉崒嵂知何处，剑阁崔巍若个边。"
        ],
        "title": "蜀道",
        "id": "d2c9c2d2-a3f1-430b-81c6-d07f158eaf1a"
    },
    {
        "author": "汪元量",
        "paragraphs": [
            "洞庭过了浪犹高，河伯欣然止怒涛。",
            "傍岸买鱼仍问米，登楼呼酒更持螯。",
            "湘汀暮雨幽兰溼，野渡寒风古树号。",
            "诗到巴陵吟不得，屈原千古有离骚。"
        ],
        "tags": [
            "洞庭湖"
        ],
        "title": "长沙",
        "id": "5cc907b7-c9ca-46f1-ab84-c8a791332958"
    },
    {
        "author": "汪元量",
        "paragraphs": [
            "锦城满目是烟花，处处红楼卖酒家。",
            "坐看浮云横玉垒，行观流水荡金沙。",
            "巴童栈道骑高马，蜀卒城门射老鸦。",
            "见说近来多盗跖，夜深战鼓不停挝。"
        ],
        "title": "成都",
        "id": "2b9a9967-9be6-4b23-aec4-822e162d4d8e"
    },
    {
        "author": "汪元量",
        "paragraphs": [
            "昔闻天兵入西蜀，鞞鼓乱挝裂巖谷。",
            "金鞍战马踏云梯，日射旌旗红𫂙𫂙。",
            "黑雾压城尘涨天，西方杀气成愁烟。",
            "钓鱼台畔古战场，六军战血平三川。",
            "天寒日落愁无色，将军一剑万人敌。",
            "妇女多在官军中，兵气不扬长太息。"
        ],
        "title": "闻父老说兵",
        "id": "60876136-1149-4bad-bd43-4113a7f10cad"
    },
    {
        "author": "汪元量",
        "paragraphs": [
            "燕云远使栈云间，便遣郫筒助客欢。",
            "闪闪白鱼来丙穴，绵绵紫鹤出巴山。",
            "神仙缥缈艳金屋，城郭繁华号锦官。",
            "万里桥西一回首，黑云遮断剑门关。"
        ],
        "title": "昝相公席上",
        "id": "af12db9f-4d76-4c61-97b6-f94a57ff35f8"
    },
    {
        "author": "汪元量",
        "paragraphs": [
            "益州歌妓许冬冬，客里相逢似燕鸿。",
            "醉拥蜀琴抽白雪，舞回班扇割西风。",
            "山炰野馔荒山里，浪蘂浮花古寺中。",
            "偶尔留连借余景，出门一笑夕阳红。"
        ],
        "title": "歌妓许冬冬携酒郊外小集",
        "id": "bd585e9b-0efe-411a-aaa1-c9a10263a142"
    },
    {
        "author": "汪元量",
        "paragraphs": [
            "歇马隆州借夕凉，壶中薄酒似酸汤。",
            "城濠寨屋偏栽柳，市井人家却种桑。",
            "官逼税粮多作孽，民穷田土尽抛荒。",
            "年来士子多差役，隶籍盐场与锦坊。"
        ],
        "title": "隆州",
        "id": "68feade4-069d-4196-bdb9-f74ed29efa46"
    },
    {
        "author": "汪元量",
        "paragraphs": [
            "我到彭州酒一觞，遗儒相与话凄凉。",
            "渡江九庙归尘土，出塞三宫坐雪霜。",
            "岐路茫茫空望眼，兴亡滚滚入愁肠。",
            "此行历尽艰难处，明日繁华是锦乡。"
        ],
        "title": "彭州",
        "id": "fe520dc0-7010-447d-ad8d-855ad3beb2a8"
    },
    {
        "author": "汪元量",
        "paragraphs": [
            "彭州昔号小成都，城市繁华锦不如。",
            "尚有遗儒头雪白，见人犹自问诗书。"
        ],
        "title": "彭州歌  其一",
        "id": "0762164e-8bdc-42fb-b8e0-93a2e0cebe2a"
    },
    {
        "author": "汪元量",
        "paragraphs": [
            "彭州又曰牡丹乡，花月人称小雒阳。",
            "自笑我来逢八月，手攀枯干举清觞。"
        ],
        "title": "彭州歌  其二",
        "id": "fc301ebb-4d11-4c91-8210-d27d252f22cc"
    },
    {
        "author": "汪元量",
        "paragraphs": [
            "马踏巉巖缓著鞭，汉州城外看青天。",
            "云横叠嶂吞残日，风卷崇冈起晓烟。",
            "地拔翠峰森似笋，溪明锦石小如钱。",
            "官邮睡足出门去，信口语言诗未圆。"
        ],
        "title": "汉州",
        "id": "44333a72-f56c-49cf-acdc-f4f36a6bc343"
    },
    {
        "author": "汪元量",
        "paragraphs": [
            "绵州八月秋气深，芙蓉溪上花阴阴。",
            "使君唤船复载酒，书生快意仍长吟。",
            "击鼓吹笙欢客饮，脱巾露髪看日沈。",
            "归来不知其所往，但见月高松树林。"
        ],
        "title": "绵州",
        "id": "6c234195-0f13-4f42-b1e1-1f010229eda5"
    },
    {
        "author": "汪元量",
        "paragraphs": [
            "锦城飞马过青城，无奈风声更雨声。",
            "一夜不眠何似者，筹花赌酒到天明。"
        ],
        "title": "永康军",
        "id": "87ca5bf5-0f79-455c-b413-59109c59a32f"
    },
    {
        "author": "汪元量",
        "paragraphs": [
            "槎牙鸟道没人烟，狼虎交横马不前。",
            "回首青山藏白跖，万州城下草连天。"
        ],
        "title": "万州",
        "id": "8d5d81d0-1eee-4458-8c32-37c1c40c6464"
    },
    {
        "author": "汪元量",
        "paragraphs": [
            "铁作篙师铁作舟，风撞浪涌可无忧。",
            "林间麋鹿遥相望，峡里蛟龙横不休。",
            "目断吊桥空悄悄，头昏伏枕自悠悠。",
            "锦城秋色追随尽，好处山川更一游。"
        ],
        "title": "重庆府",
        "id": "235e3980-2773-4115-96ea-642449b1aace"
    },
    {
        "author": "汪元量",
        "paragraphs": [
            "晓立验樯乌，时闻鸟兽呼。",
            "斯须风力健，遮莫水程迂。",
            "赤岸石稠叠，白盐山独孤。",
            "眼前犹有险，不尽更危途。"
        ],
        "title": "涪州",
        "id": "b1710ab2-c423-407d-9387-c2305ee1c9a3"
    },
    {
        "author": "汪元量",
        "paragraphs": [
            "复作泸州去，轻舟疾复徐。",
            "峡深藏虎豹，谷暗隠樵渔。",
            "西望青羌远，南瞻白帝迂。",
            "晴岚侵簟枕，寒露溼衣裾。",
            "野沼荷将尽，山园荔已疏。",
            "长官相见后，置酒斫鲸鱼。"
        ],
        "title": "泸州",
        "id": "79c44311-ba7d-47d3-be94-51cd5aff4bc4"
    },
    {
        "author": "汪元量",
        "paragraphs": [
            "醉倚高楼上，裁诗得五言。",
            "蚕丛云羃羃，鸟道月昏昏。",
            "妓女吹金管，庖丁洗玉盆。",
            "客痴浑不寐，府主更开樽。"
        ],
        "title": "荣州",
        "id": "3f33fe54-522d-41b7-a504-746729eb8ab9"
    },
    {
        "author": "汪元量",
        "paragraphs": [
            "豪士家园为我开，树头树底锦堆堆。",
            "书生大嚼真快意，不枉戎州走一回。"
        ],
        "title": "戎州  其一",
        "id": "f3c9d64b-a47e-4bc9-b1e7-24a8acc82638"
    },
    {
        "author": "汪元量",
        "paragraphs": [
            "锦荔戎州第一奇，大如鸡子压枝垂。",
            "金刀剪下三千颗，对客从容把酒巵。"
        ],
        "title": "戎州  其二",
        "id": "955b8f5b-c3f8-49ae-a108-fbfe835defcd"
    },
    {
        "author": "汪元量",
        "paragraphs": [
            "害马劳人事已灰，长安无复使臣来。",
            "满园蓊蔚千千树，尽是杨妃死后栽。"
        ],
        "title": "戎州  其三",
        "id": "12325586-c48e-4e44-b62a-af0b42c4979d"
    },
    {
        "author": "汪元量",
        "paragraphs": [
            "锦树高枝种万窠，岁收百斛足生涯。",
            "八钱买得一斤重，鲁直诗中特地夸。"
        ],
        "title": "戎州  其四",
        "id": "a917beac-8b1e-46f9-a470-1c209c7c7cb2"
    },
    {
        "author": "汪元量",
        "paragraphs": [
            "锦壳中间玉一团，树高数丈实难攀。",
            "泸戎颗颗甜如蜜，夔梓累累味薄酸。"
        ],
        "title": "戎州  其五",
        "id": "25838bc9-6a3d-4c6e-977f-5f12400e4bf2"
    },
    {
        "author": "汪元量",
        "paragraphs": [
            "潼江待我洗吟眸，如此江山是胜游。",
            "红袖鬬歌才拍手，绿鬟对舞尽缠头。",
            "箜篌急撚风生座，鼙鼓连挝月上楼。",
            "一夜不眠鸡戒晓，又骑铺马过绵州。"
        ],
        "title": "潼州府",
        "id": "da828c1a-8e69-4803-b9c3-b0fce4cdca6b"
    },
    {
        "author": "汪元量",
        "paragraphs": [
            "秋风吹我入兴元，下马荒邮倚竹门。",
            "诗句未成云渡水，酒杯方举月临轩。",
            "山川寂寞非常态，市井萧条似破村。",
            "官吏不仁多酷虐，逃民饿死弃儿孙。"
        ],
        "title": "兴元府",
        "id": "6d4417f2-82de-4f52-a365-f8f4bd509be4"
    },
    {
        "author": "汪元量",
        "paragraphs": [
            "云栈遥遥马不前，风吹红树带青烟。",
            "城因兵破悭歌舞，民为官差失井田。",
            "巖谷搜罗追猎户，江湖刻剥及渔船。",
            "酒边父老犹能说，五十年前好四川。"
        ],
        "title": "利州",
        "id": "2cde8814-5984-4796-89f8-8e5206662300"
    },
    {
        "author": "汪元量",
        "paragraphs": [
            "雁山突兀插青天，剑阁西来接剑泉。",
            "如此江山快人意，满船载酒下潼川。"
        ],
        "title": "隆庆府",
        "id": "6b2fa288-970e-4390-8915-01f97626573c"
    },
    {
        "author": "汪元量",
        "paragraphs": [
            "阆州城南海棠溪，客子不可无新诗。",
            "正嫌风搅浪花碎，更被雨冲云叶垂。",
            "野鸥出没底心性，山禽飞舞犹威仪。",
            "江南或问阆州景，锦屏山水天下奇。"
        ],
        "title": "阆州",
        "id": "e4b8e811-f194-411c-8ed9-dfa37855bd7f"
    },
    {
        "author": "汪元量",
        "paragraphs": [
            "凤州山馆有清辉，古木扶疏散陆离。",
            "红尾锦鸡鸣古埭，绿头花鸭荡幽池。",
            "荷声策策秋来后，桂影团团月上时。",
            "病马啮荄思故枥，惊乌绕树宿何枝。",
            "三分割据人如梦，满目兴亡客自痴。",
            "走笔成诗聊纪实，岷峨风土出蹲鸱。"
        ],
        "title": "凤州",
        "id": "350cc097-24a8-43d4-ab8f-1f8f1c271736"
    },
    {
        "author": "汪元量",
        "paragraphs": [
            "凤州南去是南岐，大散横盘势更危。",
            "跃马紫金河畔路，万株杨柳撒金丝。"
        ],
        "title": "凤州歌  其一",
        "id": "0266d253-5cce-42b9-9aad-816a4bbfbe32"
    },
    {
        "author": "汪元量",
        "paragraphs": [
            "去路迢迢入两当，三千三百到华阳。",
            "黄花川上黄花驿，千百猿声断客肠。"
        ],
        "title": "凤州歌  其二",
        "id": "254799cb-1115-4c4f-a8a1-16f3983b1d3d"
    },
    {
        "author": "汪元量",
        "paragraphs": [
            "莲府公卿拜后尘，手持优诏挂朱轮。",
            "从军幕下三千客，闻礼庭中七十人。",
            "饰帐丽词推北巷，画堂清乐掩南邻。",
            "岂同王谢山阴会，空叙流杯醉暮春。"
        ],
        "title": "和人贺杨仆射致政",
        "id": "b4b20cf0-2e42-4d2a-a7f2-0498e073f55d"
    },
    {
        "author": "汪元量",
        "paragraphs": [
            "燕台同看雪花天，别后音书雁不传。",
            "紫阁笑谈为职长，彤闱朝谒在班前。",
            "挥毫屡扫三千字，把酒时呼十四絃。",
            "闻已挂冠归故里，尚方宣赐钞成船。"
        ],
        "title": "初庵傅学士归田里",
        "id": "11baa67e-7585-4e5c-9fe5-d3d44a14dbd0"
    },
    {
        "author": "汪元量",
        "paragraphs": [
            "久谓儒冠误，穷愁方弃书。",
            "十年心不展，万里意何如。",
            "司马归无屋，冯驩出有车。",
            "吾曹犹未化，烂醉且穹庐。"
        ],
        "title": "酬方塘赵待制见赠",
        "id": "f400c82e-638c-4ee5-9a14-d317d3415fb6"
    },
    {
        "author": "汪元量",
        "paragraphs": [
            "食既弹长铗，囊悬少错刀。",
            "功名须汝辈，诗酒且吾曹。",
            "强项贫而乐，扬眉气自豪。",
            "北来鱼字密，南去雁书高。",
            "拟折渊明柳，重寻梦得桃。",
            "明珠忽委赠，价重九方臯。"
        ],
        "title": "酬隠者刘桃冈",
        "id": "3abccba8-1449-45e3-aa77-5f494f7a8cbf"
    },
    {
        "author": "汪元量",
        "paragraphs": [
            "庐山五老，招我此行。",
            "我琴不鼓，无亏无成。"
        ],
        "tags": [
            "庐山"
        ],
        "title": "答开先老子万一山",
        "id": "c282e30f-d29b-48c3-a8bb-51d442a1c12c"
    },
    {
        "author": "汪元量",
        "paragraphs": [
            "两鬓萧萧不耐秋，兴来今日谒公侯。",
            "舞余燕玉锦缠头，又著红靴踢绣毬。"
        ],
        "title": "张平章席上",
        "id": "8f00b1ce-4362-42c9-8477-da10b5565802"
    },
    {
        "author": "汪元量",
        "paragraphs": [
            "秦淮浪白蒋山青，西望神州草木腥。",
            "江左夷吾甘半壁，只缘无泪洒新亭。"
        ],
        "title": "题王导像",
        "id": "77ac6fbd-d002-42fd-bbe3-ef0b23f0bd6c"
    },
    {
        "author": "汪元量",
        "paragraphs": [
            "有客有客浮丘翁，一生能事今日终。",
            "齧毡雪窖身不容，寸心耿耿摩苍空。",
            "睢阳临难气塞充，大呼南八男儿忠。",
            "我公就义何从容，名垂竹帛生英雄。",
            "呜呼一歌兮歌无穷，魂招不来何所从。"
        ],
        "title": "浮丘道人招魂歌  其一",
        "id": "79e2b7d5-32a0-4208-bab2-408660735fd7"
    },
    {
        "author": "汪元量",
        "paragraphs": [
            "有母有母死南国，天气黯淡杀气黑。",
            "忍埋玉骨崖山侧，蓼莪劬劳泪沾臆。",
            "孤儿以忠报罔极，拔舌剖心命何惜。",
            "地结苌弘血成碧，九泉见母无言责。",
            "呜呼二歌兮歌复忆，魂招不来长叹息。"
        ],
        "title": "浮丘道人招魂歌  其二",
        "id": "3f21d0e6-bc70-40ed-8d99-9d8195629a21"
    },
    {
        "author": "汪元量",
        "paragraphs": [
            "有弟有弟隔风雪，音信不通雁飞绝。",
            "独处空庐坐缧絏，短衣冻指不能结。",
            "天生男儿硬如铁，白刃飞空肢体裂。",
            "此时与汝成永诀，汝于何处收兄骨。",
            "呜呼三歌兮歌声咽，魂招不来泪流血。"
        ],
        "title": "浮丘道人招魂歌  其三",
        "id": "f32bdbbd-49e5-44f9-8b1f-2955771b9421"
    },
    {
        "author": "汪元量",
        "paragraphs": [
            "有妹有妹天一方，良人去后逢此殃。",
            "黄尘暗天道路长，男呻女吟不得将。",
            "汝母已死埋炎荒，汝兄跣足行雪霜。",
            "万里相逢泪滂滂，惊定拭泪还悲伤。",
            "呜呼四歌兮歌欲狂，魂招不来归故乡。"
        ],
        "title": "浮丘道人招魂歌  其四",
        "id": "795fd775-5fae-446e-89df-76e5518468f7"
    },
    {
        "author": "汪元量",
        "paragraphs": [
            "有妻有妻不得顾，饥走荒山汗如雨。",
            "一朝中道逢狼虎，不肯偷生作人妇。",
            "左掖虞姬右陵母，一剑捐身刚自许。",
            "天上地下吾与汝，夫为忠臣妻烈女。",
            "呜呼五歌兮歌声苦，魂招不来在何所。"
        ],
        "title": "浮丘道人招魂歌  其五",
        "id": "3fdd2343-361b-4130-bad7-e5ba0c21aeeb"
    },
    {
        "author": "汪元量",
        "paragraphs": [
            "有子有子衣裳单，皮肉冻死伤其寒。",
            "蓬空煨烬不得安，叫怒索饭饥无餐。",
            "乱离走窜千里山，荆棘蹲坐肤不完。",
            "失身被系泪不干，父闻此语摧心肝。",
            "呜呼六歌兮歌欲残，魂招不来心鼻酸。"
        ],
        "title": "浮丘道人招魂歌  其六",
        "id": "a4500857-b9c7-44c6-9b82-bd72c37afcbf"
    },
    {
        "author": "汪元量",
        "paragraphs": [
            "有女有女清且淑，学母晓粧颜如玉。",
            "忆昔狼狈走空谷，不得还家收骨肉。",
            "关河丧乱多杀戮，白日驱人夜烧屋。",
            "一双白璧委沟渎，日暮潜行向天哭。",
            "呜呼七歌兮歌不足，魂招不来泪盈掬。"
        ],
        "title": "浮丘道人招魂歌  其七",
        "id": "c75be58d-6f15-47b2-a007-8f0a56287ff5"
    },
    {
        "author": "汪元量",
        "paragraphs": [
            "有诗有诗吟啸集，纸上飞蛇歕香汁。",
            "杜陵宝唾手亲拾，沧海月明老珠泣。",
            "天地长留国风什，鬼神护呵六丁立。",
            "我公笔势人莫及，每一呻吟泪痕溼。",
            "呜呼八歌兮歌转急，魂招不来风习习。"
        ],
        "title": "浮丘道人招魂歌  其八",
        "id": "486b4cac-be20-4aab-97fc-481bd6339ebb"
    },
    {
        "author": "汪元量",
        "paragraphs": [
            "有官有官位卿相，一代儒宗一敬让。",
            "家亡国破身漂荡，铁汉生擒今北向。",
            "忠肝义胆不可状，要与人间留好样。",
            "惜哉斯文天已丧，我作哀章泪悽怆。",
            "呜呼九歌兮歌始放，魂招不来默惆怅。"
        ],
        "title": "浮丘道人招魂歌  其九",
        "id": "31ac22ea-2e03-4482-9bf3-06cb52c23922"
    },
    {
        "author": "汪元量",
        "paragraphs": [
            "灵巖寺古树森罗，满目兴亡落逝波。",
            "越相舟中西子去，楚王宫里北人过。",
            "歌台日暖游麋鹿，禁苑风高走骆驼。",
            "却羨老僧无一事，自携瓶锡入烟萝。"
        ],
        "title": "苏台怀古",
        "id": "442bdb94-8706-46f6-9817-00096adb508d"
    },
    {
        "author": "汪元量",
        "paragraphs": [
            "斧柯片石伴幽闲，堪与遗民共号顽。",
            "试忆当时承赐事，墨痕如泪尽成斑。"
        ],
        "title": "题赐砚",
        "id": "43e414f6-e861-4353-8651-244b1e977293"
    },
    {
        "author": "汪元量",
        "paragraphs": [
            "清时难再得，离别安可留。",
            "出门望西北，欲往还绸缪。",
            "俯视长河奔，方舟激中流。",
            "惊波一何骇，返顾令人忧。",
            "天风吹枯桑，日暮寒飕飕。",
            "何当从此别，送子狐白裘。"
        ],
        "title": "月夜拟李陵诗传  其一",
        "id": "0f16394f-e003-4c76-a580-58bea778366d"
    },
    {
        "author": "汪元量",
        "paragraphs": [
            "嘉会不可再，聚散空彷徨。",
            "临流歌长吟，送子游远方。",
            "悲风来天末，圆月流景光。",
            "行人驾言迈，令我结中肠。",
            "岂无一尊酒，与子发慨慷。"
        ],
        "title": "月夜拟李陵诗传  其二",
        "id": "da957b2f-4e61-4c6e-a176-c66b5dc0e196"
    },
    {
        "author": "汪元量",
        "paragraphs": [
            "河梁日将暮，游子安所从。",
            "执手古路侧，征裾飘长风。",
            "行行忽已远，眇若孤飞鸿。",
            "人生非松乔，代谢自有终。",
            "长当崇令名，赤心以为忠。"
        ],
        "title": "月夜拟李陵诗传  其三",
        "id": "1c4da904-10a6-4db8-ba33-6407ed5893fe"
    },
    {
        "author": "汪元量",
        "paragraphs": [
            "越王台上我同游，越女楼中君独留。",
            "燕子日长宜把酒，鲤鱼风起莫行舟。",
            "江山有待伟人出，天地不仁前辈休。",
            "何处如今觅巢许，欲将心事与渠谋。"
        ],
        "title": "柴秋堂越上寄诗就韵柬奚秋崖",
        "id": "3edbc1f9-dfe2-4349-b1e2-c67be8b4dc41"
    },
    {
        "author": "汪元量",
        "paragraphs": [
            "我忆西湖断桥路，雨色晴光自朝暮。",
            "燕去鸿来今几度，梅花万里水云隔。",
            "日夜思家归不得，偶然醉归文姬侧。"
        ],
        "tags": [
            "西湖"
        ],
        "title": "忆湖上",
        "id": "0ccfce6f-b3b2-4b76-b218-36e1b368ca1e"
    },
    {
        "author": "汪元量",
        "paragraphs": [
            "冻木号风雪满天，平章犹放下湖船。",
            "兽炉金帐羔儿美，不念襄阳已六年。"
        ],
        "title": "贾魏公雪中下湖",
        "id": "5cd358bd-3650-4dbb-a6ae-59c53e8728de"
    },
    {
        "author": "汪元量",
        "paragraphs": [
            "南高峰对北高峰，十里荷花九里松。",
            "烟雨楼台僧占了，西湖风月属吾侬。"
        ],
        "tags": [
            "西湖"
        ],
        "title": "西湖旧梦  其一",
        "id": "8cfa6fc7-fff6-4bb9-8322-cbee42549652"
    },
    {
        "author": "汪元量",
        "paragraphs": [
            "如此湖山正好嬉，游人船上醉如泥。",
            "黄鶑不入垂杨柳，却立海棠花上啼。"
        ],
        "tags": [
            "西湖"
        ],
        "title": "西湖旧梦  其二",
        "id": "4da036cd-7cdc-4404-a1d6-6fbf1039427b"
    },
    {
        "author": "汪元量",
        "paragraphs": [
            "红桡绿舫荡清波，露脚斜飞湿芰荷。",
            "回首涌金门外望，里河犹自沸笙歌。"
        ],
        "tags": [
            "西湖"
        ],
        "title": "西湖旧梦  其三",
        "id": "4174feea-0402-4192-9288-c8fd5710925e"
    },
    {
        "author": "汪元量",
        "paragraphs": [
            "嵯峨云髻簇金钿，血色罗裙湿晓烟。",
            "陌上相逢通一笑，第三桥下是奴船。"
        ],
        "tags": [
            "西湖"
        ],
        "title": "西湖旧梦  其四",
        "id": "af3f3dd9-cd7e-44d3-a28e-2d681f65b243"
    },
    {
        "author": "汪元量",
        "paragraphs": [
            "溶溶漾漾碧粼粼，船去船来不碍人。",
            "日午中官传上旨，内家宣赐玉堂春。"
        ],
        "tags": [
            "西湖"
        ],
        "title": "西湖旧梦  其五",
        "id": "1ba15542-0005-4346-8f4e-4aa95f5c2315"
    },
    {
        "author": "汪元量",
        "paragraphs": [
            "月香水影逋梅白，雨色晴光坡柳青。",
            "一个销金锅子里，舞裙歌扇不曾停。"
        ],
        "tags": [
            "西湖"
        ],
        "title": "西湖旧梦  其六",
        "id": "3156d6d4-e432-4354-b8a9-c0f9d655f67d"
    },
    {
        "author": "汪元量",
        "paragraphs": [
            "帝城官妓出湖边，尽作军装鬬画船。",
            "夺得锦标权遗喜，金银关会赏婵娟。"
        ],
        "tags": [
            "西湖"
        ],
        "title": "西湖旧梦  其七",
        "id": "01d057f5-573b-4266-b070-a357e73f76e8"
    },
    {
        "author": "汪元量",
        "paragraphs": [
            "王孙挟弹打鸳鸯，红藕花前世界凉。",
            "揭起蓬窗弄湖水，潜螭双眼射金光。"
        ],
        "tags": [
            "西湖"
        ],
        "title": "西湖旧梦  其八",
        "id": "bb5e6020-570c-4da7-bfe5-32f95edc3d22"
    },
    {
        "author": "汪元量",
        "paragraphs": [
            "芙蓉照水桂香飘，车马纷纷度六桥。",
            "锦幔笼船人似玉，隔花相对学吹箫。"
        ],
        "tags": [
            "西湖"
        ],
        "title": "西湖旧梦  其九",
        "id": "61c3f7a4-497f-4ac5-99a7-16e8e446dc70"
    },
    {
        "author": "汪元量",
        "paragraphs": [
            "六花飞舞似鹅毛，丞相身穿御赐袍。",
            "不念长安有贫者，下湖打鼓饮羊羔。"
        ],
        "tags": [
            "西湖"
        ],
        "title": "西湖旧梦  其一○",
        "id": "323a0c4a-7967-4b7e-9612-bfde10f57e3c"
    },
    {
        "author": "汪元量",
        "paragraphs": [
            "联骑来登卯酉山，老君玉局护阑干。",
            "步虚殿上香云绕，空翠萧森北斗寒。"
        ],
        "title": "玉局诗",
        "id": "5a108e0d-80ec-4455-947a-19e2c869757b"
    },
    {
        "author": "汪元量",
        "paragraphs": [
            "蜀都府主迎宾客，赠我蜀锦三百尺。",
            "美人䔩䔩弄金梭，鸳鸯机上初成疋。",
            "繁花乱蘂皆同心，艳枿中含杜鹃血。",
            "玉妃如霜姑射仙，金刀剪破云霞缬。",
            "为我裁成合欢被，细意密缝无线迹。",
            "道人把玩色相射，银海光摇泪珠滴。",
            "却忆故家初破时，绣龙画雉如砂石。",
            "绮窗窈窕花离离，红粧万镜娇无力。",
            "百幅锦帆风不动，绿湿红鲜荡春碧。",
            "纷华过眼一梦如，蜀锦吴绫复何益。",
            "白茅安用红锦包，虎皮难以裹羊质。",
            "只今卷锦还府主，心地了然无得失。",
            "铜壶漏断银缸灭，昆仑影转初三月。",
            "道人坐久闻妙香，纸帐蒲团自清绝。"
        ],
        "title": "昝相公送锦被",
        "id": "1706826b-a224-40b8-b506-0356a97def67"
    },
    {
        "author": "汪元量",
        "paragraphs": [
            "年登敛牲钱，日吉视牢䇲。",
            "烹庖香满村，未觉膰脤窄。",
            "馂余裹青蒻，篱落笑言哑。",
            "咄哉陈孺子，乃有天下责。"
        ],
        "title": "社牲",
        "id": "55ffa15d-6047-4af4-913f-ec8b389022c5"
    },
    {
        "author": "汪元量",
        "paragraphs": [
            "南泉多载夜光还，健步移梅种玉山。",
            "八十二翁犹矍铄，苦吟不放此心闲。"
        ],
        "title": "寄李鹤田",
        "id": "ff89d23e-fa0a-438b-9467-2840c72e486f"
    },
    {
        "author": "汪元量",
        "paragraphs": [
            "六馆风流不可寻，形骸土木泪痕深。",
            "有时咄咄空书字，俗子宁知我辈心。"
        ],
        "title": "寄赵青山同舍  其一",
        "id": "dc4013ef-e284-482e-a16d-a8ed02ed18a6"
    },
    {
        "author": "汪元量",
        "paragraphs": [
            "短褐离披紫凤图，非扬非墨亦非儒。",
            "独怜后辈欺前辈，自笑今吾即故吾。"
        ],
        "title": "寄赵青山同舍  其二",
        "id": "9c38d51f-6f66-450d-a05f-4d9e557f2bc9"
    },
    {
        "author": "汪元量",
        "paragraphs": [
            "聚嘲丛谤腐儒痴，江海漂零酒一巵。",
            "闲把至音调绿绮，朗吟新句写乌丝。"
        ],
        "title": "寄赵青山同舍  其三",
        "id": "64620ec0-7087-4c52-a1d2-d5ca937b93dd"
    },
    {
        "author": "汪元量",
        "paragraphs": [
            "谢傅东山喜劫棋，刘生南岳怕联诗。",
            "君侯自有通身胆，用舍行藏且顺时。"
        ],
        "tags": [
            "衡山"
        ],
        "title": "寄赵青山同舍  其四",
        "id": "1f08476b-979a-4915-9cdf-0357e2b919b9"
    },
    {
        "author": "汪元量",
        "paragraphs": [
            "西兴渡口乱啼鸦，锦缆牵江目力赊。",
            "六馆衣冠沦道路，三宫珠玉走风砂。",
            "山川不尽心难老，岁月忧煎髪渐华。",
            "行到湘南归不得，倚门应是望天涯。"
        ],
        "title": "唐律寄呈父凤山提举  其一",
        "id": "9141b271-c66a-4087-b5f3-a6ebf147ec67"
    },
    {
        "author": "汪元量",
        "paragraphs": [
            "黄帽催人急放舟，荻花枫叶共飕飕。",
            "天公作恶云翻手，河伯为妖风打头。",
            "接翅野鸦围古堞，断行孤雁落中州。",
            "吴山只隔淮山路，江北江南处处愁。"
        ],
        "title": "唐律寄呈父凤山提举  其二",
        "id": "c2c07e30-8133-4c2c-b671-6eae303f27a4"
    },
    {
        "author": "汪元量",
        "paragraphs": [
            "燕山只在乱云边，过了黄河便豁然。",
            "鼠帽蒙头车上坐，貂裘拥鼻草间眠。",
            "秋砧擣落千营月，晓寨炊残万灶烟。",
            "说与奚奴休笑我，诗人要看好山川。"
        ],
        "title": "唐律寄呈父凤山提举  其三",
        "id": "0e56b3fd-d00e-4fd9-bb73-4613ea85f8bc"
    },
    {
        "author": "汪元量",
        "paragraphs": [
            "锦帆浩荡湿龙鸾，乐指三千粉泪寒。",
            "万里远行看日近，一人不杀见天宽。",
            "玉关屡沐军罗拜，金殿时蒙上问安。",
            "宴罢御香携满袖，醉归环珮月中看。"
        ],
        "title": "唐律寄呈父凤山提举  其四",
        "id": "708f1297-ac5c-4c1a-9e07-6e306df85bf9"
    },
    {
        "author": "汪元量",
        "paragraphs": [
            "昔年去国大苍黄，同舍诸生半死亡。",
            "春别浙江花似雾，秋行碛地草如霜。",
            "时沽市酒借余景，屡宿官邮悲故乡。",
            "满目故人皆厚禄，吾侪添得两奚囊。"
        ],
        "title": "唐律寄呈父凤山提举  其五",
        "id": "5de71e91-991f-4853-8e17-32fc72be2ce4"
    },
    {
        "author": "汪元量",
        "paragraphs": [
            "抱琴挟策马萧萧，北望燕云道路遥。",
            "紫塞晓行闻雁叫，黄河夜渡见鱼跳。",
            "周回四蜀愁双剑，浩荡三湘梦六桥。",
            "踏遍干坤犹是客，小山丛桂不能招。"
        ],
        "title": "唐律寄呈父凤山提举  其六",
        "id": "d813c28c-9f07-4275-b42a-311f09f73119"
    },
    {
        "author": "汪元量",
        "paragraphs": [
            "夜来梦里到吾庐，梦破潸然泪似珠。",
            "吴女北游簪素柰，湘娥南望泣苍梧。",
            "风吹远浦秋鸿杳，月出空山夜鹤孤。",
            "忽忆西湖梅与柳，梦随云水度西湖。"
        ],
        "tags": [
            "西湖"
        ],
        "title": "唐律寄呈父凤山提举  其七",
        "id": "21f2162e-94a8-4fb1-8141-47755a290bf6"
    },
    {
        "author": "汪元量",
        "paragraphs": [
            "南岳诸峰处处嘉，麻鞋竹杖蹑青霞。",
            "山前已见九杈□，洞里不逢三朵花。",
            "巖瀑垂垂腾晓蜃，野田渺渺落寒鸦。",
            "衡阳鼓角风悲咽，游子斯时正忆家。"
        ],
        "tags": [
            "衡山"
        ],
        "title": "唐律寄呈父凤山提举  其八",
        "id": "0e467b29-8c62-401d-968b-2bb5d3eb1b42"
    },
    {
        "author": "汪元量",
        "paragraphs": [
            "愁来不可更禁当，望鬼门关断尽肠。",
            "无处告诉只欲死，有时颠倒忽成狂。",
            "三湘风雨失舟檝，万里路岐多雪霜。",
            "遥忆武林社中友，下湖箫鼓醉红装。"
        ],
        "title": "唐律寄呈父凤山提举  其九",
        "id": "e451271d-252c-404e-848b-d51e902887ce"
    },
    {
        "author": "汪元量",
        "paragraphs": [
            "自笑儒衣世法疏，穷愁何日得伸舒。",
            "一从挟策来燕地，几拟陈情乞鉴湖。",
            "风雨凄凄鸿雁瘦，雪霜凛凛鹡鸰孤。",
            "湘江楼上无憀甚，不见吴山似画图。"
        ],
        "title": "唐律寄呈父凤山提举  其一○",
        "id": "5710e9e6-12ae-4bb1-b9d3-0a1e3217a7d6"
    },
    {
        "author": "汪元量",
        "paragraphs": [
            "回雁峰前问讯，楚江几度兰香。",
            "望美人兮何许，水云隔断潇湘。"
        ],
        "tags": [
            "衡山"
        ],
        "title": "衡山道中寄平远赵宣慰",
        "id": "71252db7-deda-49ec-8d51-bcd4efef4ab3"
    },
    {
        "author": "汪元量",
        "paragraphs": [
            "如此良夜，秋空月圆。",
            "君弹山鬼，我拊水仙。"
        ],
        "title": "月夜听琴",
        "id": "dd3e9a1f-738c-4d7a-aa95-11aafb9e9ceb"
    },
    {
        "author": "汪元量",
        "paragraphs": [
            "徐卿寒夜弹玉琴，冻云妬月波澄阴。",
            "海上神峰削幽翠，十二楼前玉妃坠。",
            "湘娥素女相对泣，翠竹苍梧泪痕湿。",
            "幽兰不香蕙花死，千愁万怨青枫里。",
            "风敲叶脱雨如啸，百鸟喧啾孤凤叫。",
            "老龙吐珠赤洒洒，山鬼摇𣟴走堂下。",
            "徐卿徐卿且停手，呼儿割鸡酌春酒。",
            "曲高调古人不识，侧耳西楼咽筝笛。"
        ],
        "title": "听徐雪江琴",
        "id": "385b0210-9723-4266-9263-2ec9a538ba46"
    },
    {
        "author": "汪元量",
        "paragraphs": [
            "舍人与客放船开，网得鲸鱼饷酒杯。",
            "西川锦雀甜如蜜，录事相分二百枚。"
        ],
        "title": "昝舍人锦江泛舟",
        "id": "c29f6d9c-c0cf-4aeb-b0c9-dc67f6269f6b"
    },
    {
        "author": "汪元量",
        "paragraphs": [
            "行都元帅千蹄马，腰佩角弓箭盈把。",
            "浣花溪头具小舟，击鼓吹箫行酒斝。",
            "舞腰嬝娜锦缠头，风吹金缕随东流。",
            "公孙弟子背面笑，拔剑一击蛟龙愁。",
            "万里桥西有茅屋，杜子当年来卜筑。",
            "湘江一醉不复归，四松寂寞擎寒玉。"
        ],
        "title": "昝元帅相拉浣花溪泛舟",
        "id": "81e27d8c-cfc3-4eae-960d-f5a2494dba9e"
    },
    {
        "author": "汪元量",
        "paragraphs": [
            "麻姑飘飘出烟雾，红尾凤飞骑不住。",
            "青城山高风露寒，珮环挂著山花树。",
            "花雾濛濛香湿衣，一点柔红泻香露。",
            "群仙行酒擘麒麟，玉盌金盘间犀筯。",
            "琼璈铁笛含氤氲，二十三絃语幽素。",
            "琼台醼罢醉不归，月出昆仑天未曙。",
            "青衣结束金丝蘂，鹤扇双行引归路。",
            "白云叠叠水潺潺，神仙窟宅知何处。"
        ],
        "title": "麻姑仙坛歌",
        "id": "4e9bc317-3cd3-4777-a1f5-ff227871fa20"
    },
    {
        "author": "汪元量",
        "paragraphs": [
            "西蜀风烟天一方，蚕丛古庙枕斜阳。",
            "茫然开国人天主，彷彿鸿荒盘古王。"
        ],
        "title": "蚕丛祠",
        "id": "6da5441e-778b-4f51-8e06-0db8b8e21a85"
    },
    {
        "author": "汪元量",
        "paragraphs": [
            "野庙凄凉向峡中，断崖无路一从容。",
            "楚王神女知何在，云锁巫山十二峰。"
        ],
        "title": "神女祠",
        "id": "b8ec8e47-7502-436e-afae-43dab8a256d3"
    },
    {
        "author": "汪元量",
        "paragraphs": [
            "舟维古渡小从容，二女含嚬媚晚风。",
            "野庙半间蒙薜荔，湘江两岸泣芙蓉。",
            "玉台有镜蝌铭古，锦瑟无絃雁柱空。",
            "行近祠南默惆怅，倚筇江上数青峰。"
        ],
        "title": "湘夫人祠",
        "id": "909f5367-5803-4c7c-806c-e5eaf1046dff"
    },
    {
        "author": "汪元量",
        "paragraphs": [
            "三郎幸蜀大琅珰，夜雨闻铃欲断肠。",
            "遗庙至今香火閙，女巫调笑舞霓裳。"
        ],
        "title": "明皇庙",
        "id": "2e04315e-0ebe-49d5-a855-e5b88f8796b9"
    },
    {
        "author": "汪元量",
        "paragraphs": [
            "国破人何在，宫名喜尚存。",
            "虽云蜀先主，犹是汉诸孙。",
            "吴魏不相下，关张岂少恩。",
            "崩年在三峡，遗恨满干坤。"
        ],
        "title": "锦江蜀先主庙",
        "id": "a2460d84-cb64-4dba-9e9e-b67e37036abc"
    },
    {
        "author": "汪元量",
        "paragraphs": [
            "汉贼不两立，英雄恨不平。",
            "孔明劳已死，仲达走还生。",
            "双剑鹰鹯急，三秦虎豹横。",
            "东南无霸气，恢复恐难行。"
        ],
        "title": "后主庙",
        "id": "dbfae46a-e060-4425-b45b-5829cdf7cdc9"
    },
    {
        "author": "汪元量",
        "paragraphs": [
            "夔门春水拍天流，人日倾城踏碛游。",
            "古庙虫蛇穿画壁，竹风溪雨共啾啾。"
        ],
        "title": "忠武侯庙",
        "id": "135306dc-2712-49a4-8cef-962c7ae7ec47"
    },
    {
        "author": "汪元量",
        "paragraphs": [
            "我谒武侯祠，阴廊草凄凄。",
            "当时南阳结庐学龙卧，深山大泽无人知。",
            "胡为蜀先主，三顾前致辞。",
            "欲烦恢复天下计，先生筹策天下奇。",
            "浩然出山来，凛凛虎豹姿。",
            "乘时既得人，上曰真吾师。",
            "已晓关与张，二子不复疑。",
            "孤有孔明在军中，如龙有水相因依。",
            "历数既有归，破贼当自兹。",
            "可怜复汉社稷心未已，当时三峡图垒空巍巍。",
            "先生有才过曹丕，中原恢复未可知。",
            "惜哉军务劳，一心死无私。",
            "出师一表如皎日，千古万古鸿名垂。"
        ],
        "title": "蜀相庙",
        "id": "c5c4d310-f40a-40df-bd7e-43778ffa8e46"
    },
    {
        "author": "汪元量",
        "paragraphs": [
            "郡楼著眼蜀天宽，分得巴江水一湾。",
            "大小峨眉相对立，梨花山接海棠山。"
        ],
        "title": "嘉定府",
        "id": "d7943a11-b686-4e57-9129-367183637024"
    },
    {
        "author": "汪元量",
        "paragraphs": [
            "田文夜半至函关，鸡未鸣时去路难。",
            "不是三千珠履客，如何秦地得生还。"
        ],
        "title": "函谷关",
        "id": "31f5e92c-6481-4eab-a362-1837daf97aa0"
    },
    {
        "author": "汪元量",
        "paragraphs": [
            "南岳阴阴松道凉，又骑站马望荆襄。",
            "山中老柏滴寒翠，江上危峰撑夕阳。",
            "昔往不堪经滟滪，此行重得看潇湘。",
            "三宫万里知安否，何日檀栾把寿觞。"
        ],
        "tags": [
            "衡山"
        ],
        "title": "南岳道中  其一",
        "id": "3f3790bc-c7c7-46c4-9572-e0d6dbca9a16"
    },
    {
        "author": "汪元量",
        "paragraphs": [
            "夜来大醉别衡阳，今日长吟下楚湘。",
            "翠藻青苹鱼市井，白苹红蓼雁家乡。",
            "江云起处濛濛湿，山雨来时陈陈凉。",
            "欹枕不禁肝肺热，汪然流涕惜兴亡。"
        ],
        "tags": [
            "衡山"
        ],
        "title": "南岳道中  其二",
        "id": "17efe747-fa17-42e4-9f80-5984e81a62d4"
    },
    {
        "author": "汪元量",
        "paragraphs": [
            "锦沟引水入觞池，两两金船上下驰。",
            "春季夫人扶辇疾，玉堂学士带花迟。",
            "当时行乐虽然秘，此日遗踪自可悲。",
            "回首支郎新栋宇，浮屠千尺白差差。"
        ],
        "title": "旧内曲水池",
        "id": "2841f5d0-d2fa-41cd-9882-3ef4bb14264e"
    },
    {
        "author": "汪元量",
        "paragraphs": [
            "幽州城南花满溪，秋千摇飏高复低。",
            "吹笙击鼓园之西，金鞍马踏芳草堤。",
            "花娘满眼歌声齐，今日烂醉归去兮。"
        ],
        "title": "幽州城南江乡园",
        "id": "fe608baf-22b8-413e-89f2-d7cc2f70dc7c"
    },
    {
        "author": "汪元量",
        "paragraphs": [
            "海枯龙去雨淋淋，羯鼓諠譁山禁林。",
            "虎士堕弢兵力倦，鸡人罢箭漏声沈。",
            "鶑摇御柳春犹閙，燕蹴宫花雾转深。",
            "肠断木绵庵里客，可怜郿坞筑黄金。"
        ],
        "title": "吴山",
        "id": "03e5bd4e-228b-4d3c-b26b-ed8f671a3fb8"
    },
    {
        "author": "汪元量",
        "paragraphs": [
            "敕使穿云破湿苔，水边坐石更行杯。",
            "翩翩野鹤飞如舞，冉冉巖花笑不来。",
            "乱木交柯盘圣井，数峰削玉并仙台。",
            "平明绝顶穷幽讨，更上青城望一回。"
        ],
        "title": "青城山",
        "id": "bf064d38-6c6c-45aa-bf52-c94ebd7d5a91"
    },
    {
        "author": "汪元量",
        "paragraphs": [
            "黄州渡口，赤壁矶头。",
            "冷风凄雨，一叶扁舟。"
        ],
        "title": "黄州江下",
        "id": "5fc2fea9-fe82-4d5f-a95d-d31c180f14e8"
    },
    {
        "author": "汪元量",
        "paragraphs": [
            "巴□鼓櫂兴悠悠，野鹿衔花出峡头。",
            "网得巨鱼堪切脍，携觞重上荔枝楼。"
        ],
        "title": "巴江",
        "id": "f018a9cc-29b1-4424-8dd9-d707058a360e"
    },
    {
        "author": "汪元量",
        "paragraphs": [
            "唐不过李仙，宋不过苏子。",
            "此泉来高处，亦复聊尔耳。"
        ],
        "tags": [
            "庐山"
        ],
        "title": "庐山三叠泉",
        "id": "24680234-eaa8-4df0-b002-7c92434df048"
    },
    {
        "author": "汪元量",
        "paragraphs": [
            "成都五月，家家列药于市，以为盛事。"
        ],
        "title": "药市  其一",
        "id": "853c59f0-a5a6-4d29-be9f-79b7b11a05b5"
    },
    {
        "author": "汪元量",
        "paragraphs": [
            "蜀乡人是大医王，一道长街尽药香。",
            "天下苍生正狼狈，愿分良剂救膏肓。"
        ],
        "title": "药市  其二",
        "id": "ba6991d0-6db4-4732-9e51-3a450eb68864"
    },
    {
        "author": "汪元量",
        "paragraphs": [
            "芙蓉城上草萋萋，吊古徘徊日欲西。",
            "帝子不来花蘂去，荒宫无主乱鸦啼。"
        ],
        "title": "蜀主芙蓉城",
        "id": "dec0f852-6013-4733-8251-720f7d6c6314"
    },
    {
        "author": "汪元量",
        "paragraphs": [
            "长平山上紫云封，蜀老相传隠者宫。",
            "高树蔽天三十里，开花十丈舞春风。"
        ],
        "title": "牡丹平",
        "id": "cf2a426a-bea4-4816-8ab3-896efe76b7c3"
    },
    {
        "author": "汪元量",
        "paragraphs": [
            "万里扬鞭到益州，旌旗小队锦江头。",
            "红船载酒环歌女，摇荡百花潭水秋。"
        ],
        "title": "百花潭",
        "id": "7a7ba598-068f-45f5-8afa-e8d0fad3d90d"
    },
    {
        "author": "汪元量",
        "paragraphs": [
            "成都美女白如霜，结伴携筐去采桑。",
            "一岁蚕苗凡七出，寸丝那得做衣裳。"
        ],
        "title": "蚕市",
        "id": "08c9ca91-cbb3-40a7-9522-f757adc1cb38"
    },
    {
        "author": "汪元量",
        "paragraphs": [
            "西园兵后草茫茫，亭北犹存御爱黄。",
            "晴日暖风生百媚，不知作意为谁香。"
        ],
        "title": "废苑见牡丹黄色者",
        "id": "e3637de0-0ff1-499b-8964-1f3845e82e7c"
    },
    {
        "author": "汪元量",
        "paragraphs": [
            "九重羯鼓声动地，万年枝上回春意。",
            "天遣姮娥散一枝，一枝先到山人家。",
            "焚香再拜臯国色，雨露沾濡知帝力。",
            "我愿人间春不老，长对此花颜色好。"
        ],
        "title": "慈元殿赐牡丹",
        "id": "b8209712-1c91-4fba-ab07-b3b0d86efab9"
    },
    {
        "author": "汪元量",
        "paragraphs": [
            "我到昌州看海棠，恰逢时节近重阳。",
            "人言好种亦难得，只有州衙一树香。"
        ],
        "title": "昌州海棠有香  其一",
        "id": "395f3aea-5e18-41f1-ad9f-1833c0661ba7"
    },
    {
        "author": "汪元量",
        "paragraphs": [
            "香霏堂上树婆娑，不见嫣然亦可嘉。",
            "且向秋风一杯酒，枝头的的两三花。",
            "夜梦花仙索我诗，他山别种世间稀。",
            "一年四季花如锦，莫把娇姿比贵妃。"
        ],
        "title": "昌州海棠有香  其二",
        "id": "84771c8c-1f92-4f67-be61-01929133755c"
    },
    {
        "author": "汪元量",
        "paragraphs": [
            "锦城海棠妙无比，秋光染出胭脂蘂。",
            "日照殷红如血鲜，箭砂粧粒真珠子。",
            "玉环著酒睡初觉，脸薄粉香泪如洗。",
            "绛纱穿露水晶圆，笑杀荷花守红死。",
            "蜀乡海棠根本别，有色有香成二美。",
            "春花开残秋复花，簸弄东君权不已。",
            "锦袍公子汗血驹，宾客諠譁间朱紫。",
            "有酒如池肉如山，银烛千条照罗绮。",
            "萧娘十八青丝髪，手把金钟歌皓齿。",
            "神仙艳骨世所无，歌声直入青云里。",
            "江南倦客惨不乐，鸣笛哀筝乱人耳。",
            "干戈满地行路难，屏里吴山数千里。",
            "遥怜花国化青芜，浪蘂浮花敢欣喜。",
            "草堂无诗花无德，窃号花仙宁不耻。",
            "春花撩乱亦可怜，秋花烂熳何为尔。",
            "花前妙舞曲未终，红雪纷纷落流水。",
            "薄命佳人只土尘，抛杯拔剑长歌起。"
        ],
        "title": "锦城秋暮海棠",
        "id": "3ec1b5b8-42f6-4669-95a4-9b86c44c3058"
    },
    {
        "author": "汪元量",
        "paragraphs": [
            "天平山木似花开，青女裁成锦绣堆。",
            "暂借秋光作春色，白衣解遣曲生来。"
        ],
        "title": "九月九日赏红叶  其一",
        "id": "79368e0b-bfee-436b-876d-6104e85fff8e"
    },
    {
        "author": "汪元量",
        "paragraphs": [
            "凤凰山上少人家，红叶漫山映落霞。",
            "却笑陶潜归栗里，东篱寂寞对黄花。"
        ],
        "title": "九月九日赏红叶  其二",
        "id": "514fc0e1-8708-4b23-8e47-e23f744cecb4"
    },
    {
        "author": "汪元量",
        "paragraphs": [
            "云安风景愚能说，苍峡风掀浪如雪。",
            "杜鹃叫得口流血，染遍山花归不得。",
            "臣甫再拜哦新诗，诗成甫也成愁绝。",
            "都人重是古帝魂，敬重此鸟心不辍。",
            "不知此鸟知不知，四时叫得巴山裂。",
            "却忆群姬左右趋，三十六宫醉花月。"
        ],
        "title": "云安闻鹃",
        "id": "55552a89-5598-414b-b0c7-61765a1c809d"
    },
    {
        "author": "汪元量",
        "paragraphs": [
            "眉州城外小桃源，行入三巖涧水喧。",
            "人近碧潭才抚掌，唤鱼出洞跳龙门。"
        ],
        "title": "小桃源入三巖观鱼",
        "id": "547834ac-72a9-438a-82dc-d1cf610d0e32"
    },
    {
        "author": "汪元量",
        "paragraphs": [
            "蜀主遗宫有古槐，颓墙古木鸟喈喈。",
            "金舆罢幸荒金屋，玉仗休班废玉阶。",
            "三峡浪舂红日碎，两崖风振黑云霾。",
            "孔明图垒仍登览，野寺残僧拾堕柴。"
        ],
        "title": "永安宫",
        "id": "cd53a919-9102-4e79-a216-ebcda4e78259"
    },
    {
        "author": "汪元量",
        "paragraphs": [
            "巍亭借景引壶觞，元祐诗人翰墨香。",
            "苍峡雷霆龙意气，碧崖烟雨豹文章。",
            "隔邻修竹娟娟静，夹道枯桑冉冉黄。",
            "水泛帘栊簷影倒，风吹城堞角声长。",
            "巴童结束歌仍俊，蜀女腰肢舞亦狂。",
            "千古相望翁季在，眉山草木有辉光。"
        ],
        "title": "眉州借景亭",
        "id": "5f441403-2b81-48a7-af94-3d6f2484ed56"
    },
    {
        "author": "汪元量",
        "paragraphs": [
            "赤甲山连白帝山，三巴三峡百牢关。",
            "孤舟行客愁无那，十二峰前十二滩。"
        ],
        "title": "夔门",
        "id": "b0669d8b-d3dc-423b-bf7e-f70b11ff3503"
    },
    {
        "author": "汪元量",
        "paragraphs": [
            "宿酲未解据胡床，亭午披衣望麝香。",
            "三峡夜来天似水，百蛮秋后月如霜。",
            "洲前橘柚垂垂实，石上藤萝细细长。",
            "又欲拏舟过灩滪，黄牛白狗接高唐。"
        ],
        "title": "夔门驿",
        "id": "c8abe316-fc89-4aa5-b9be-b6d297a113aa"
    },
    {
        "author": "汪元量",
        "paragraphs": [
            "子美西来筑此堂，浣花春水共凄凉。",
            "鸣鸠乳燕归何处，野草闲花护短墙。",
            "英雄去矣柴门闭，邻里伤哉竹径荒。",
            "安得山缾盛乳酒，送分渔父濯沧浪。"
        ],
        "title": "草堂  其一",
        "id": "ef13a494-c16c-4a1a-b340-469a8fe3bc0b"
    },
    {
        "author": "汪元量",
        "paragraphs": [
            "白髪遨游梓阆间，中原戎马未平安。",
            "粗饭浊醪常欠缺，老妻稚子半饥寒。",
            "扁舟出峡风涛壮，短褐行湘天地宽。",
            "侨寓耒阳牛酒饱，不知曾忆使君滩。"
        ],
        "title": "草堂  其二",
        "id": "3ffa4bde-2644-48b0-b851-ab8f91a74c96"
    },
    {
        "author": "汪元量",
        "paragraphs": [
            "剑门崔嵬若相抗，云栈萦回千百丈。",
            "石角钩连皆北向，失势一落心胆丧。",
            "侧身西望不可傍，猛虎毒蛇相下上。",
            "安得朱亥袖椎来，为我碎打双叠嶂。"
        ],
        "title": "剑门",
        "id": "4b86e8df-a32d-498d-8a0a-59e7b53cd7d4"
    },
    {
        "author": "汪元量",
        "paragraphs": [
            "文园多病厌文君，恨入金徽不忍闻。",
            "寂寞高台留古迹，来牛去马自成羣。"
        ],
        "title": "琴台",
        "id": "a3306ffd-2498-4b14-8826-dcad633c754e"
    },
    {
        "author": "汪元量",
        "paragraphs": [
            "蜀山突兀接青天，郑公故宅城相连。",
            "深深古木哀黄鸟，漠漠荒烟哭杜鹃。",
            "舞罢遗钿流水外，战余折戟落花前。",
            "将军好武通文墨，割据操心未必然。"
        ],
        "title": "严郑公故宅",
        "id": "97c937b1-716e-4458-9323-3b2dffed293e"
    },
    {
        "author": "汪元量",
        "paragraphs": [
            "千古风流一梦中，江山阅尽几英雄。",
            "芙蓉城里家何在，花蘂夫人宅已空。"
        ],
        "title": "花蕊夫人故宅  其一",
        "id": "94a39427-a1b8-49dd-bbd5-86158acc2bd5"
    },
    {
        "author": "汪元量",
        "paragraphs": [
            "宅前宅后好青山，零落重门半掩关。",
            "玉貌久归天上去，宫词百首落人间。"
        ],
        "title": "花蕊夫人故宅  其二",
        "id": "66448c2b-bbbe-4f30-a97f-3a324c77e5bc"
    },
    {
        "author": "汪元量",
        "paragraphs": [
            "放櫂花谿去，重来访草堂。",
            "菰蒲依静渚，杨柳遶回塘。",
            "野堑棨高下，山墙竹短长。",
            "槁梧含古色，瘦菊减清香。",
            "鼙鼓檛三叠，旌旗列两行。",
            "花娘纷舞袖，座客竞飞觞。",
            "醤蘸生葱白，虀浇熟韭黄。",
            "洪炉催卷餠，匕首割烧羊。",
            "大笑诸公醉，高谈小子狂。",
            "城关犹未掩，冠盖已飞扬。",
            "鸟语青松里，人行锦树傍。",
            "杜陵轻出峡，千古隔潇湘。"
        ],
        "title": "重访草堂",
        "id": "299946d0-d949-4bcc-a2e2-d43ba715fb16"
    },
    {
        "author": "汪元量",
        "paragraphs": [
            "竟日扬鞭不暂闲，畏途叠叠是青山。",
            "西风吹落忠州去，锦绣窠中屋万间。"
        ],
        "title": "忠州荔枝楼小憩",
        "id": "acb934b6-139d-446d-b3c9-61c4db37ed94"
    },
    {
        "author": "汪元量",
        "paragraphs": [
            "峨眉县西四十里，峭壁悬崖削寒翠。",
            "崎岖栈道动摇摇，矮石支撑同赑屭。",
            "忽窥万仞黑无底，下有龙渊七十二。",
            "攀扪步步足难移，大盘小盘八十四。",
            "行行更入娑罗平，侧立长嗟心胆碎。",
            "洗脚溪头登土峰，板屋数间光相寺。",
            "寺中萧然无个僧，普贤小殿生阴气。",
            "天仙桥上光明巖，银色光中世界异。",
            "须臾风雨洗天来，兜罗绵云塞天地。",
            "虚空现出大圆光，五色晕中瞻大士。",
            "日暮云收山寂然，乙夜灯分百千计。",
            "别有草庵三四僧，花木满轩颇清致。",
            "有时云起自雷巖，两道金光出巖际。",
            "有时云散光独明，犹见光中回象辔。",
            "僧云又有清现光，白日无云光更丽。",
            "奇花异草吹香风，怪兽珍禽左右至。",
            "善财童子何许来，五十三参见真谛。",
            "神通变化无了时，如幻如梦复如戏。",
            "胡为狡狯弄精魂，机事机心极无谓。",
            "儒生持此问山僧，僧曰如是观如是。",
            "若言有相更有光，灵化千千诚小技。",
            "何如无光复无相，湛寂名为第一义。",
            "菩萨空中数点头，收敛圆光无一事。",
            "雪山万点白差差，初日照之光毳毳。",
            "遥瞻天竺立绵延，我欲游观足如系。",
            "平生兹游真冠绝，走笔成诗图快意。"
        ],
        "title": "光相寺",
        "id": "3fb4eb63-94ba-44de-90bc-eb2dee0957a2"
    },
    {
        "author": "汪元量",
        "paragraphs": [
            "寺近阴崖多雾雨，峡边灵窦忽风雷。",
            "松间白足携诗板，石上苍头把酒杯。"
        ],
        "title": "峡边山寺",
        "id": "b5a14812-cfa1-4f0d-a69a-d5cb67cac4cf"
    },
    {
        "author": "汪元量",
        "paragraphs": [
            "棠棣本同根，芳葩亦相联。",
            "谁谓忽远役，怀抱无由宣。",
            "况我骨肉亲，与子枝叶连。",
            "昔为双飞凫，今为孤飞鸢。",
            "徘徊复彷徨，感激涕泗涟。",
            "道路阻且远，四海霏尘烟。",
            "鹡鸰恐失羣，遶树何翩翩。",
            "我有一斗酒，可以同笑言。",
            "去去从此辞，努力云中鞭。"
        ],
        "title": "居拟苏武  其一",
        "id": "761334ee-9d32-4c3b-9b01-79847a446ce2"
    },
    {
        "author": "汪元量",
        "paragraphs": [
            "黄鹤一远举，千年方始归。",
            "众鸟念其群，哀鸣亦相依。",
            "彼美双鸳鸯，一旦生乖离。",
            "幸有盈尊酒，聊以与子违。",
            "请歌远游吟，慷慨声以悲。",
            "清商咽丝竹，激烈怆复悽。",
            "行人不可留，万里将何之。",
            "念子日已远，会念未有期。",
            "俛首长叹息，泪下沾我衣。",
            "安得生羽翰，与子成双飞。"
        ],
        "title": "居拟苏武  其二",
        "id": "7dc556d8-0bd2-4ad5-9fe9-842c85562817"
    },
    {
        "author": "汪元量",
        "paragraphs": [
            "结髪为新婚，恩爱相匹俦。",
            "欢乐殊未已，征夫忽西游。",
            "中夜起彷徨，仰视天汉流。",
            "众星正纵横，皓月澄中州。",
            "明发临古道，古道何悠悠。",
            "生死从此辞，握手泪不收。",
            "勉哉惜芳姿，毋使怀百忧。",
            "丈夫抱赤心，妇女安可留。"
        ],
        "title": "居拟苏武  其三",
        "id": "b282d56e-d80a-48f8-998b-21221c0f9b88"
    },
    {
        "author": "汪元量",
        "paragraphs": [
            "皎皎云间月，灼灼我室闾。",
            "酣歌美长夜，清辉丽高隅。",
            "征夫许报国，将使万里途。",
            "是时吹寒风，晨起驱行车。",
            "仰视天文乖，俯视长江殊。",
            "良友惜远别，执手相踟蹰。",
            "清时不屡好，嘉会难再娱。",
            "万里一失所，中道将何如。",
            "愿子著明誓，善保千金躯。"
        ],
        "tags": [
            "长江"
        ],
        "title": "居拟苏武  其四",
        "id": "072dcf7e-2f89-4cad-a5fd-d0c6d9242581"
    },
    {
        "author": "汪元量",
        "paragraphs": [
            "快风吹我入三巴，桂櫂兰桡倚暮花。",
            "一道月明天似水，湘灵鼓瑟下长沙。"
        ],
        "title": "竹枝歌  其一",
        "id": "60bbde9c-67a8-4ce8-8343-5c97ab999577"
    },
    {
        "author": "汪元量",
        "paragraphs": [
            "贾谊祠前酹酒尊，汨罗江上吊骚魂。",
            "耒阳更有一抔土，行路人传是假坟。"
        ],
        "title": "竹枝歌  其二",
        "id": "f65550ec-cc50-435a-bab0-1817be44ec82"
    },
    {
        "author": "汪元量",
        "paragraphs": [
            "黄陵庙前枫叶丹，黄陵渡头烟水寒。",
            "美人万里不相见，月子弯弯只自看。"
        ],
        "title": "竹枝歌  其三",
        "id": "6c0f16a4-bb5c-4257-82a7-1bbf8f44849c"
    },
    {
        "author": "汪元量",
        "paragraphs": [
            "柘枝舞罢竹枝歌，风烛须臾奈尔何。",
            "马玉池中鸿雁密，定王台上骆驼多。"
        ],
        "title": "竹枝歌  其四",
        "id": "f8fb310a-9cd3-4b8f-b2b6-e5080e978bd7"
    },
    {
        "author": "汪元量",
        "paragraphs": [
            "落木萧萧风怒号，平沙漠漠雁腥臊。",
            "湘江秋水澄如练，山鬼嚣时山月高。"
        ],
        "title": "竹枝歌  其五",
        "id": "0d404707-73f4-427a-b441-779b6d672a60"
    },
    {
        "author": "汪元量",
        "paragraphs": [
            "湘江日落乱帆飞，不向东归便北归。",
            "杨柳渡头村店里，青裙女子卖乌柙。"
        ],
        "title": "竹枝歌  其六",
        "id": "522862c0-f5cf-4eca-aa5c-2523378ea17d"
    },
    {
        "author": "汪元量",
        "paragraphs": [
            "湘南湘北蕙花开，树头树底猨乱哀。",
            "云巢九疑虞帝庙，雨昏三峡楚王台。"
        ],
        "title": "竹枝歌  其七",
        "id": "eef46ef4-48d9-4790-b8ee-ea415718a9ec"
    },
    {
        "author": "汪元量",
        "paragraphs": [
            "白头渔父白头妻，网得鱼多夜不归。",
            "生怕渡官搜著税，巴东转柁向巴西。"
        ],
        "title": "竹枝歌  其八",
        "id": "70b86dbc-c9ca-45c9-8599-a66235f0d699"
    },
    {
        "author": "汪元量",
        "paragraphs": [
            "弄玉吹箫过洞庭，烟波渺渺接巴陵。",
            "朗吟仙子来何处，飞上君山玩月明。"
        ],
        "tags": [
            "洞庭湖"
        ],
        "title": "竹枝歌  其九",
        "id": "083d832d-ad28-4e77-9731-e7b32078bafc"
    },
    {
        "author": "汪元量",
        "paragraphs": [
            "天上人间一梦过，春来秋去奈愁何。",
            "铜仙有泪如铅水，不似湘妃竹上多。"
        ],
        "title": "竹枝歌  其一○",
        "id": "ba4b0752-0872-4769-8089-69ceae54da32"
    },
    {
        "author": "汪元量",
        "paragraphs": [
            "腰宝剑，背瑶琴，燕云万里金门深。",
            "斩邪诛佞拱北极，阜财解愠歌南音。",
            "驾骅骝，御狐貉。",
            "度关山，望河洛。",
            "况是东南宇宙窄，桑田变海风涛恶。",
            "劝君一醉千日醒，世事花开又花落。"
        ],
        "title": "短歌",
        "id": "00ba2764-16f1-447a-bd71-14079dbc6cac"
    },
    {
        "author": "汪元量",
        "paragraphs": [
            "西南多胜概，挟策缓周旋。",
            "笛弄五溪月，櫂摇三峡天。",
            "楚江萍似斗，太华藕如船。",
            "归橐应无价，人争秀句传。"
        ],
        "title": "送皇甫秀才下荆州",
        "id": "151893ec-c255-4816-8db4-9e5fd68ae596"
    },
    {
        "author": "宋宫人",
        "paragraphs": [
            "客有黄金共璧怀，如何不肯赎奴回。",
            "今朝且尽穹庐酒，后夜相思无此杯。"
        ],
        "title": "送汪水云",
        "id": "3617ed36-7c01-4184-a77d-74dcc60c71ae"
    },
    {
        "author": "王清惠",
        "paragraphs": [
            "朔风猎猎割人面，万里归人泪如霰。",
            "江南江北路茫茫，粟酒千钟为君劝。"
        ],
        "title": "送水云归吴",
        "id": "afda8d1b-e197-46c1-aa09-a53558deb3f7"
    },
    {
        "author": "王清惠",
        "paragraphs": [
            "李陵台上望，答子五言诗。",
            "客路八千里，乡心十二时。",
            "孟劳欣已税，区脱未相离。",
            "忽报江南使，新来贡荔枝。"
        ],
        "title": "李陵台和水云韵",
        "id": "e3fd37ce-8ed1-4e2f-813c-7c9261afe63b"
    },
    {
        "author": "王清惠",
        "paragraphs": [
            "妾命薄如叶，流离万里行。",
            "黄尘燕塞外，愁坐听衣声。"
        ],
        "title": "擣衣诗呈水云",
        "id": "038c7b33-875d-4f41-80a8-c5b61782941c"
    },
    {
        "author": "王清惠",
        "paragraphs": [
            "万里倦行役，秋来瘦几分。",
            "因看河北月，忽忆海东云。"
        ],
        "title": "秋夜寄水月水云二昆玉",
        "id": "2fdf6af0-fa16-4642-84bf-461fd6470eed"
    },
    {
        "author": "王清惠",
        "paragraphs": [
            "愁到侬时酒自斟，挑灯看剑泪痕深。",
            "黄金台迥少知己，碧玉调高空好音。",
            "万叶秋声孤馆梦，一窗寒月故乡心。",
            "庭前昨夜梧桐雨，劲气潇潇入短襟。"
        ],
        "title": "诗一首",
        "id": "87089922-ea5a-4874-a7a4-d294957db918"
    },
    {
        "author": "陈真淑",
        "paragraphs": [
            "天山雪子落纷纷，醉拥貂裘坐夜分。",
            "明日马头南地去，琴边应是有文君。"
        ],
        "title": "送水云归吴",
        "id": "b9d4294c-a6a5-4e50-8bf1-3b92eec86e9e"
    },
    {
        "author": "黄慧真",
        "paragraphs": [
            "万叠燕山冰雪劲，万里长城风雨横。",
            "君衣云锦勒花骢，此酒一杯何日更。"
        ],
        "title": "送水云归吴",
        "id": "88cad7fe-0c60-4eb6-a8c9-02b3bb1daded"
    },
    {
        "author": "何凤仪",
        "paragraphs": [
            "十年燕客身如病，一曲剡溪心不竞。",
            "凭君寄语爱梅仙，天理现时人事尽。"
        ],
        "title": "送水云归吴",
        "id": "eac30f64-ab6c-4044-8f85-d4be4a81520e"
    },
    {
        "author": "周静真",
        "paragraphs": [
            "燕山雪花大如席，马上吟诗无纸笔。",
            "他时若遇陇头人，折寄梅枝须一一。"
        ],
        "title": "送水云归吴",
        "id": "5cd450fb-ec88-4d20-9d7c-7e26766f8a22"
    },
    {
        "author": "叶静慧",
        "paragraphs": [
            "塞上砧声响似雷，怜君骑马望南回。",
            "今宵且向穹庐醉，后夜相思无此杯。"
        ],
        "title": "送水云归吴",
        "id": "2119aa58-c8b1-411f-b0d9-7c516a865b06"
    },
    {
        "author": "孔清真",
        "paragraphs": [
            "瘦马长吟蹇馿吼，坐听三军击刁斗。",
            "归人鞍马不须忙，为我更釂葡萄酒。"
        ],
        "title": "送水云归吴",
        "id": "03c3c539-0ada-45d2-8512-fe2612266d81"
    },
    {
        "author": "郑惠真",
        "paragraphs": [
            "琵琶拨尽昭君泣，芦叶吹残蔡琰啼。",
            "归见林逋烦说似，唐僧三藏入天西。"
        ],
        "title": "送水云归吴",
        "id": "379123fb-613f-4fdf-a144-c80ec99102e7"
    },
    {
        "author": "方妙静",
        "paragraphs": [
            "万里秦城风淅淅，一望蓟州云羃羃。",
            "君今得旨归故乡，反锁衡门勿轻出。"
        ],
        "title": "送水云归吴",
        "id": "f09d2637-3b9a-48c1-8ccf-f0196732ffc4"
    },
    {
        "author": "翁懿淑",
        "paragraphs": [
            "金门夜醉紫霞觞，乞得黄冠还故乡。",
            "一似陈抟归华岳，又如李泌过衡阳。"
        ],
        "tags": [
            "华山"
        ],
        "title": "送水云归吴",
        "id": "07e88cd5-87d6-4df6-97ed-0e3e0e84d668"
    },
    {
        "author": "章妙懿",
        "paragraphs": [
            "一从骑马逐铃銮，过了千山又万山。",
            "君已归装向南去，不堪肠断唱阳关。"
        ],
        "title": "送水云归吴",
        "id": "f36c4f31-9ff6-4dd1-a3d3-7fd5998a74e7"
    },
    {
        "author": "蒋懿顺",
        "paragraphs": [
            "十年牢落醉穹庐，不用归荣驷马车。",
            "他日傥思人在北，音书还寄雁来无。"
        ],
        "title": "送水云归吴",
        "id": "a667ea5e-31fc-4edc-b67e-d4fb88981429"
    },
    {
        "author": "林顺德",
        "paragraphs": [
            "归舟夜泊西兴渡，坐看潮来又潮去。",
            "江草江花春复春，山青水绿原如故。"
        ],
        "title": "送水云归吴",
        "id": "9040a177-adca-4730-b411-c7a3bd2878cf"
    },
    {
        "author": "袁正淑",
        "paragraphs": [
            "抱琴归去海东滨，莫逐成连觅子春。",
            "十里西湖明月在，孤山寻访种梅人。"
        ],
        "tags": [
            "西湖"
        ],
        "title": "送水云归吴",
        "id": "5c699af8-18e6-45d4-91fe-d85a54be7931"
    },
    {
        "author": "卢氏",
        "paragraphs": [
            "羨君家世旧缨簪，百战常怀报主心。",
            "草檄有才追记室，筑台无路继淮阴。",
            "射雕紫塞秋云黑，走马黄河夜雪深。",
            "白首丹衷知未变，归来双肘印黄金。"
        ],
        "title": "送夫赴襄阳",
        "id": "b34852b1-1a78-4b26-927d-ac697d9bca59"
    },
    {
        "author": "卢氏",
        "paragraphs": [
            "夫为苌弘血，妾感共姜诗。",
            "夫妻同死义，天地一凄其。"
        ],
        "title": "绝命词",
        "id": "4be418c3-0f06-42f6-bc0e-56ee962adbb3"
    },
    {
        "author": "林昉",
        "paragraphs": [
            "此时仙兴发，九锁访名峰。",
            "玉洞昼飞鼠，石池春浴龙。",
            "异人花外见，道士酒边逢。",
            "余欲采芳茗，白云何所从。"
        ],
        "title": "送西秦张仲实游大涤洞天",
        "id": "17376cbf-08bd-44e0-ae21-172362260d65"
    },
    {
        "author": "林昉",
        "paragraphs": [
            "小舫撑春花浪香，第三桥底弄晴光。",
            "吟边飞起轻鸥片，十里天风舞绿杨。"
        ],
        "tags": [
            "西湖"
        ],
        "title": "西湖",
        "id": "b27f727a-be00-4e02-b914-63f7ccca4571"
    },
    {
        "author": "林昉",
        "paragraphs": [
            "新笋绿沿坡，蓬门谁见过。",
            "社寒来燕少，晚雨落花多。",
            "瘦骨诗医俗，衰容酒借和。",
            "故园空有梦，客路正风波。"
        ],
        "title": "蓬门",
        "id": "331d57b2-b8cb-4504-bf49-26f1b0467a7d"
    },
    {
        "author": "林昉",
        "paragraphs": [
            "病目两旬余，深斋只另居。",
            "客知多寄药，妻劝少看书。",
            "畏热灯羞近，贪凉髪屡梳。",
            "平生心喜菊，因此賸栽锄。"
        ],
        "title": "病目",
        "id": "10af01db-b175-40b8-ba51-3bc327490b80"
    },
    {
        "author": "林昉",
        "paragraphs": [
            "已著山人屐，那能远入城。",
            "艰难思变姓，老大畏争名。",
            "病叶兼虫响，闲云肯雨行。",
            "长怀陶靖节，出处意分明。"
        ],
        "title": "答王学士",
        "id": "84a51d16-177a-4707-90e4-d6e6ccd9e01a"
    },
    {
        "author": "林昉",
        "paragraphs": [
            "泼瓮浮醅新酿熟，得霜寒菊始开齐。",
            "养丹道士颜如玉，爱酒山翁醉似泥。",
            "不惜蘂从蜂采去，尚余香有蝶来栖。",
            "莫嫌学舍宫闲冷，犹得芳樽此共携。"
        ],
        "title": "答黎教授  其一",
        "id": "f0cbc052-cf5c-4a4f-b904-6b689244592f"
    },
    {
        "author": "林昉",
        "paragraphs": [
            "共坐栏边日欲斜，更将金蘂泛流霞。",
            "欲知却老延龄药，百草枯时始见花。"
        ],
        "title": "答黎教授  其二",
        "id": "e71041c0-8102-48d0-9006-ac99cc3e3375"
    },
    {
        "author": "林昉",
        "paragraphs": [
            "三尺非凡铁，年深铸字漫。",
            "每寻闲处挂，不敢醉时看。",
            "紫电光犹湿，苍蛟血未干。",
            "边秋方用武，莫恨致身难。"
        ],
        "title": "题曾生古剑",
        "id": "4be81f71-14d3-4409-a821-11b088fc8c45"
    },
    {
        "author": "林昉",
        "paragraphs": [
            "夜寒孤笛水边楼，忆著西风古塞头。",
            "一曲落梅吹得苦，吹人不管听人愁。"
        ],
        "title": "夜笛",
        "id": "4a672fc7-8c95-4b85-97d3-e87c8228ddad"
    },
    {
        "author": "林昉",
        "paragraphs": [
            "山前月照青杉树，下有古人葬时路。",
            "古人葬时多子孙，今日子孙无问处。",
            "花开花谢年复年，新坟渐满古坟边。",
            "犹起高楼与大屋，长为子孙忧不足。"
        ],
        "title": "古冢行",
        "id": "f4031ab9-0649-4025-9877-581d5e8d63c1"
    },
    {
        "author": "林昉",
        "paragraphs": [
            "飞到一枝上，须啼三五声。",
            "烟中犹彷彿，月下最分明。"
        ],
        "title": "闻子规  其一",
        "id": "ea9a5359-2c4e-437a-8ff2-e931d9f3dc45"
    },
    {
        "author": "林昉",
        "paragraphs": [
            "积泪消春色，好花思锦城。",
            "贵人难入耳，祇是恼羁情。"
        ],
        "title": "闻子规  其二",
        "id": "cd1974dd-e12f-4f7f-8657-d839b3b430bd"
    },
    {
        "author": "林昉",
        "paragraphs": [
            "破帽老骑馿，霜风落木初。",
            "江湖难独立，贫病又迁居。",
            "楚客旧留剑，岳僧秋寄书。",
            "草玄吾不解，空愧子云庐。"
        ],
        "title": "迁居",
        "id": "881adbe9-ba7a-4fbc-b88e-4c14a0036099"
    },
    {
        "author": "林昉",
        "paragraphs": [
            "世路机关险似棋，未逢好著费支持。",
            "但能不作亏心事，何往非吾得意时。",
            "草著雨余青转耐，髪因闲里白偏迟。",
            "一湖水影羣山聚，朝暮相看消几诗。"
        ],
        "title": "题所寓壁",
        "id": "a8a4bae5-61eb-4cc4-bb36-8b2c7ace9c3f"
    },
    {
        "author": "林昉",
        "paragraphs": [
            "文残字磨灭，往事记何人。",
            "抛在空林下，正当荒墓林。",
            "夕阳斜见影，古藓厚生鳞。",
            "不是逢狂客，谁来与拂尘。"
        ],
        "title": "古碑",
        "id": "b859cc3e-638c-4d19-bedc-682d6a9e9e67"
    },
    {
        "author": "林昉",
        "paragraphs": [
            "归路番禺远，蛮乡岛屿经。",
            "天黄春有瘴，海黑夜无星。",
            "北帖船中看，南歌枕上听。",
            "遥知到家日，蜩响荔枝青。"
        ],
        "title": "送秀才归南海",
        "id": "2420b8ac-fe6b-4892-97ae-73cebbc66e6c"
    },
    {
        "author": "林昉",
        "paragraphs": [
            "一声歌未断，江动欲潮生。",
            "是月寒露下，故人湘水行。",
            "沙云晴见雁，船火夜闻筝。",
            "谢令应相喜，先期发吏迎。"
        ],
        "title": "送人之湘阴谒知己",
        "id": "173e3eb8-9a38-4e26-978f-1a2d82eb0bc3"
    },
    {
        "author": "李吟山",
        "paragraphs": [
            "青云贵戚玉麟儿，曾逐銮车入紫闱。",
            "王母窗前窥面日，太真膝上画眉时。",
            "沧溟水阔龙何在，华表秋深鹤未归。",
            "三尺焦桐千古意，黄金谁与铸钟期。"
        ],
        "title": "赠汪水云",
        "id": "37e21bf7-b6e9-4be1-b9b5-507f40f7e377"
    },
    {
        "author": "开先长老",
        "paragraphs": [
            "水流云散海天涯，与子长游亦可嘉。",
            "归马迹漫燕峤雪，啼鹃血染楚城花。",
            "干坤浩荡空双眼，南北迢遥事一家。",
            "三叠琴心谁解意，蓬莱归路蹑青霞。"
        ],
        "title": "题汪水云诗卷",
        "id": "c0654d34-6e2a-4bb6-8e4e-3ab76b1928d8"
    },
    {
        "author": "赵焱",
        "paragraphs": [
            "山城拄笏意如何，孤鹤东来态度殊。",
            "天上阳春归阆苑，人间贵客在仙都。",
            "当年化蝶非真梦，今日骑鲸即故吾。",
            "莫操钱塘怀古曲，遗黎有泪洒江湖。"
        ],
        "title": "题汪水云诗卷",
        "id": "3c39cf98-8b51-44a2-af00-769dcf062a98"
    },
    {
        "author": "胡斗南",
        "paragraphs": [
            "干坤人物老，牛斗景星明。",
            "鸿翼天风顺，马蹄沙路平。",
            "松楸还有托，草木亦知名。",
            "归日吟千首，江山万里程。"
        ],
        "title": "送张治中朝京",
        "id": "a3f04231-c3c2-406a-b8b2-7599a63d13bf"
    },
    {
        "author": "胡斗南",
        "paragraphs": [
            "裂指秋风感别离，干坤人物太瑰琦。",
            "生为孝子忠臣劝，死结皇天后土知。",
            "万折江流鱼腹石，千年人立首阳碑。",
            "一门史氏春秋笔，愁绝湖光入画时。"
        ],
        "title": "挽文山  其一",
        "id": "70af1b86-f7fc-44ee-925b-d75332aa7b71"
    },
    {
        "author": "胡斗南",
        "paragraphs": [
            "金骨神仙玉色人，千霜万雪见吾真。",
            "圣贤尽节心弥寿，天地为棺道不贫。",
            "河汉横流豪杰泪，风霆怒发鬼神嗔。",
            "先生出入骑箕尾，长现纲常四大身。"
        ],
        "title": "挽文山  其二",
        "id": "18a8c482-ad5b-43dd-b1cf-e629823b0882"
    },
    {
        "author": "胡斗南",
        "paragraphs": [
            "一琴一鹤一扁舟，南北东西更九州。",
            "一曲湖山真得计，半生交结尽清流。"
        ],
        "title": "题汪水云诗卷  其一",
        "id": "e13bf727-b3a6-4a03-a890-4b172dcc40b0"
    },
    {
        "author": "胡斗南",
        "paragraphs": [
            "翠柳摇摇迓客来，红梅的的为公开。",
            "管宁昔作辽东去，苏武新从塞北回。"
        ],
        "title": "题汪水云诗卷  其二",
        "id": "04221cb3-773b-48fa-8d23-0d2317a8fc1e"
    },
    {
        "author": "胡斗南",
        "paragraphs": [
            "老来无意谒侯门，自爱梅花水月村。",
            "更拟孤山结茅屋，杖藜聊复信干坤。"
        ],
        "title": "题汪水云诗卷  其三",
        "id": "f0207a5a-ba2d-4c18-b597-d27da629330b"
    },
    {
        "author": "胡斗南",
        "paragraphs": [
            "魁笑先生尚可痴，湖山日日有新诗。",
            "水光云影窗三尺，雨抹晴装画四时。"
        ],
        "title": "题汪水云诗卷  其四",
        "id": "acd4ba41-a153-406f-b771-26b7232c9488"
    },
    {
        "author": "胡斗南",
        "paragraphs": [
            "箧里新诗意不传，飘蓬白髪地行仙。",
            "江南江北都看了，更住西湖一百年。"
        ],
        "tags": [
            "西湖"
        ],
        "title": "题汪水云诗卷  其五",
        "id": "f6920e55-9fa1-420f-a3ea-98aa991f1cd4"
    },
    {
        "author": "胡斗南",
        "paragraphs": [
            "越舞吴讴别几春，御船坊下即迷津。",
            "年来依旧多游赏，半是南人半北人。"
        ],
        "title": "题汪水云诗卷  其六",
        "id": "7906e4e5-1162-4415-bf8e-4fced06f2393"
    },
    {
        "author": "胡斗南",
        "paragraphs": [
            "当年出塞几红娃，曾共毡房看雪花。",
            "今日湖亭霜月夜，梦中犹听撚琵琶。"
        ],
        "title": "题汪水云诗卷  其七",
        "id": "26574777-60a0-4c68-b573-32ba37af4395"
    },
    {
        "author": "胡斗南",
        "paragraphs": [
            "诗家冷淡作生涯，有客相过旋煮茶。",
            "斫去梅花除去柳，绕隄只合种桑麻。"
        ],
        "title": "题汪水云诗卷  其八",
        "id": "92b7b635-3ab0-4b58-a520-002e473dbd51"
    },
    {
        "author": "胡斗南",
        "paragraphs": [
            "十里鶑花处处娇，南新桥过北新桥。",
            "船来船去东风里，何处佳人弄玉萧。"
        ],
        "title": "题汪水云诗卷  其九",
        "id": "df60e1e6-452c-4e25-93c6-2d13b48446c7"
    },
    {
        "author": "胡斗南",
        "paragraphs": [
            "螺子江头酒一壶，玚花香处赋归欤。",
            "西湖他日笙歌里，还忆山中人姓胡。"
        ],
        "tags": [
            "西湖"
        ],
        "title": "题汪水云诗卷  其一○",
        "id": "5b553176-7206-462a-a1d4-054dd5d7d6f2"
    },
    {
        "author": "刘师复",
        "paragraphs": [
            "万里归来葺故园，阚湖新结小船轩。",
            "双亲八十喜康健，七子侍劳三十孙。"
        ],
        "title": "题汪水云诗卷  其一",
        "id": "699078d4-3232-4d01-b4e3-bf1a7696c316"
    },
    {
        "author": "刘师复",
        "paragraphs": [
            "别港鶑娇恰恰啼，苏公堤过赵公堤。",
            "水西云北春无頼，细柳新蒲绿未齐。"
        ],
        "title": "题汪水云诗卷  其二",
        "id": "532694e9-8aee-4283-9d3e-3f5effa5f155"
    },
    {
        "author": "刘师复",
        "paragraphs": [
            "天造西湖锦绣堆，柳边渔父小篷开。",
            "能言景定年间事，公主鸾箫锦櫂来。"
        ],
        "tags": [
            "西湖"
        ],
        "title": "题汪水云诗卷  其三",
        "id": "d0f50d1f-04ec-4016-ae33-21b17001d380"
    },
    {
        "author": "刘师复",
        "paragraphs": [
            "此客清狂似季真，意行湖曲眺青春。",
            "橹声往往来来好，山色朝朝暮暮新。"
        ],
        "title": "题汪水云诗卷  其四",
        "id": "49d66b1b-335b-4b30-8d54-3c0f816c392b"
    },
    {
        "author": "刘师复",
        "paragraphs": [
            "杖藜引客入渔家，尽敞蓬窗作供茶。",
            "三面阑干诗思阔，湖光千顷浸荷花。"
        ],
        "title": "题汪水云诗卷  其五",
        "id": "7572ec45-b6b1-4b09-ad41-c28346723c70"
    },
    {
        "author": "刘师复",
        "paragraphs": [
            "当年飞鸟亦难前，今日中堂起烧烟。",
            "丞相不嗔山色好，歌声稳送里河船。"
        ],
        "title": "题汪水云诗卷  其六",
        "id": "6694def5-e3e4-40f6-8387-103eaaf026d8"
    },
    {
        "author": "刘师复",
        "paragraphs": [
            "小小船斋阚碧流，水仙招我下湖游。",
            "箫声嫋嫋歌声合，桂子香中十里秋。"
        ],
        "title": "题汪水云诗卷  其七",
        "id": "f58e5af9-3797-43c6-990b-28b31bf61552"
    },
    {
        "author": "刘师复",
        "paragraphs": [
            "诗翁老去尚儿嬉，撩拨歌鬟笑挽衣。",
            "草草杯盘随处饮，西泠桥入断桥归。"
        ],
        "title": "题汪水云诗卷  其八",
        "id": "48295f02-f55c-4c3e-a8b6-89e560578115"
    },
    {
        "author": "刘师复",
        "paragraphs": [
            "北去南来无定居，水流云在意何如。",
            "湖边倘有西飞雁，只寄诗筒莫寄书。"
        ],
        "title": "题汪水云诗卷  其九",
        "id": "3a39b031-3498-4f08-9cbb-4a9291bdec13"
    },
    {
        "author": "刘师复",
        "paragraphs": [
            "涧边烂醉桂花秋，明发携琴不可留。",
            "遥想两峰湖一曲，画船何日许同游。"
        ],
        "title": "题汪水云诗卷  其一○",
        "id": "1d198d38-9c39-46b3-8fdc-50c0c3ef995a"
    },
    {
        "author": "刘师复",
        "paragraphs": [
            "水流云在意，政不限西东。",
            "山泽秋如瘦，江湖道亦穷。",
            "浙音惟我听，冀眼独居空。",
            "甚惜匆匆别，西风落叶中。"
        ],
        "title": "题汪水云诗卷  其一一",
        "id": "e4c31549-303c-4066-8eb8-0f2c1cf998c4"
    },
    {
        "author": "罗志仁",
        "paragraphs": [
            "歌舞儿嬉度岁年，当时先见忆龙川。",
            "绝怜遗俗依然在，日日百花金胜船。"
        ],
        "title": "题汪水云诗卷  其一",
        "id": "eeebf688-6892-44be-acd4-3ccbd104f0cc"
    },
    {
        "author": "罗志仁",
        "paragraphs": [
            "八盘九曲已荒凉，四圣三贤半在亡。",
            "乍见少年犹眼缬，只缘山色与湖光。"
        ],
        "title": "题汪水云诗卷  其二",
        "id": "4fe4171f-ea4c-47f5-9d41-8a23a7108eec"
    },
    {
        "author": "罗志仁",
        "paragraphs": [
            "斜阳葛岭少人行，一片荒山系废兴。",
            "留得临湖春雨观，东风摇落木香棚。"
        ],
        "title": "题汪水云诗卷  其三",
        "id": "9f4ef50d-aec0-4b4a-abf9-2fba0cfcc6b0"
    },
    {
        "author": "罗志仁",
        "paragraphs": [
            "灵隠冷泉图画开，奇峰西竺远飞来。",
            "天然苍翠都消减，无奈满山金碧堆。"
        ],
        "title": "题汪水云诗卷  其四",
        "id": "ffbe718f-4623-439a-baa0-1c7c0c3e19c9"
    },
    {
        "author": "罗志仁",
        "paragraphs": [
            "绿幕红帘没柁船，船头日日扑花钱。",
            "笙歌水面盈盈去，过眼笙歌正可怜。"
        ],
        "title": "题汪水云诗卷  其五",
        "id": "1e3b1b18-410a-4e77-95d2-275b57849053"
    },
    {
        "author": "罗志仁",
        "paragraphs": [
            "西子西湖只一般，翠云珠髻恣君看。",
            "世间尤物移人处，高鼻虬须也被瞒。"
        ],
        "tags": [
            "西湖"
        ],
        "title": "题汪水云诗卷  其六",
        "id": "23da27f4-77e6-491a-bdd8-80c462b0f588"
    },
    {
        "author": "罗志仁",
        "paragraphs": [
            "销尽黄金是此窝，高人欹枕看晴波。",
            "钱塘门里九曲寺，得似先生一曲多。"
        ],
        "title": "题汪水云诗卷  其七",
        "id": "de503f49-4c67-492d-9acf-ef48daf570a3"
    },
    {
        "author": "罗志仁",
        "paragraphs": [
            "曾住西湖画幅间，楚乡久客亦良难。",
            "先生道眼无分别，浙水江云一样看。"
        ],
        "tags": [
            "西湖"
        ],
        "title": "题汪水云诗卷  其八",
        "id": "16733b89-b6ce-4502-8772-6f324aab92f8"
    },
    {
        "author": "罗志仁",
        "paragraphs": [
            "丰乐华楼已劫灰，涌金春色未尘埃。",
            "道人有道轩窗静，那处湖光不好来。"
        ],
        "title": "题汪水云诗卷  其九",
        "id": "45b6ed97-94d0-4cd1-ac92-48b58bb5adaa"
    },
    {
        "author": "罗志仁",
        "paragraphs": [
            "杨柳苏堤欠补栽，谁能瀛屿种添梅。",
            "去年我与西湖别，健在明年又会来。"
        ],
        "tags": [
            "西湖"
        ],
        "title": "题汪水云诗卷  其一○",
        "id": "ec24c5a9-3e20-4906-ae0e-f2f42eaea6fd"
    },
    {
        "author": "罗志仁",
        "paragraphs": [
            "齧雪苏郎受苦辛，庾公老作北朝臣。",
            "当年龙首黄扉者，犹是衡门一样人。"
        ],
        "title": "讽留梦炎",
        "id": "96133ec3-669b-4bef-938c-8ad67ad442a5"
    },
    {
        "author": "罗志仁",
        "paragraphs": [
            "冷吸蝉吭露，清摇鹤背霜。"
        ],
        "title": "句",
        "id": "6a772afd-0700-4e05-9407-3e5adaace36a"
    },
    {
        "author": "孙鼎",
        "paragraphs": [
            "北游不羨筑台金，忽解儒冠雪满簪。",
            "短剑空横无侠气，破琴欲抚且悲吟。",
            "啼猿声堕楚江碧，游鹿梦迷吴苑深。",
            "若见麻姑闲问讯，桃花千树正阴阴。"
        ],
        "title": "题汪水云诗卷",
        "id": "4b63482d-198d-46e6-9e51-48355087563e"
    },
    {
        "author": "彭淼",
        "paragraphs": [
            "万里归来旧布衣，笳声不断转桐丝。",
            "十年秋入肩吾鬓，四海人传云叟诗。",
            "窖里雪毡魂些短，江南月砌梦归迟。",
            "白头惆怅相逢晚，况是人间落叶时。"
        ],
        "title": "题汪水云诗卷",
        "id": "7111d828-6174-401a-8405-667ff2b1e056"
    },
    {
        "author": "萧豳",
        "paragraphs": [
            "孀娥灵药被谁偷，碧海青天伴夜愁。",
            "归郭令威空化鹤，度关老子偶乘牛。",
            "广陵散在斜阳远，梁父吟成昨雨收。",
            "我亦云间旧鸡犬，与君相对击茶瓯。"
        ],
        "title": "题汪水云诗卷",
        "id": "6dd573ea-5ae0-4051-9c44-fd6e5547ee81"
    },
    {
        "author": "萧壎",
        "paragraphs": [
            "辽鹤归来世已殊，忽悲身晚及塘蒲。",
            "干坤浩浩琴三尺，岁月堂堂酒一壶。",
            "剡曲祇今书贺监，稽山在昔庾肩吾。",
            "行吟便是江南史，它日真堪付董狐。"
        ],
        "title": "题汪水云诗卷",
        "id": "37b64a7b-f11a-4b0c-ad8f-e5fe18be8600"
    },
    {
        "author": "刘渊",
        "paragraphs": [
            "当时兴废事，说著意犹悲。",
            "自谓水不返，谁知云解归。",
            "十年麋鹿恨，一卷杜鹃诗。",
            "又入离骚国，清弹霜叶飞。"
        ],
        "title": "题汪水云诗卷",
        "id": "f08bec31-900d-41fd-8c1d-dd0ed6880295"
    },
    {
        "author": "刘丰禄",
        "paragraphs": [
            "海水奔腾朔风急，巨鳌震动坤轴折。",
            "茫茫水与云相连，中有仙人渺独立。",
            "槁梧三尺操南音，轻视功名等秋叶。",
            "调高韵古泣鬼神，毡帐轻弹燕蓟月。",
            "锦囊万里诗一编，字字丹心沥青血。",
            "回首铜仙旧梦寒，抚卷令人双鬓雪。",
            "祇今复作潇湘游，拟续离骚吊忠魄。",
            "独夜何心闻杜鹃，云暗苍梧正愁绝。"
        ],
        "title": "题汪水云诗卷",
        "id": "f7c6107a-a488-430d-b939-ee57468c8005"
    },
    {
        "author": "萧璩",
        "paragraphs": [
            "璧月歌残铁骑围，银涛风急鹢舟飞。",
            "海山运并随鳌尽，城郭身今化鹤归。",
            "琴怨诗愁春一雨，江南渭北泪双霏。",
            "与君厌听桑田语，一笑游丝罥落晖。"
        ],
        "title": "题汪水云诗卷",
        "id": "acf6fc78-f8a8-466f-990c-b740d15610b3"
    },
    {
        "author": "赵云",
        "paragraphs": [
            "江南江北马如飞，曾著金门羽客衣。",
            "李泌暂游衡岳去，陈抟已请华山归。",
            "风云万里气无敌，雨露两朝恩有辉。",
            "偶尔江头相邂逅，细听流水十三徽。"
        ],
        "title": "题汪水云诗卷",
        "id": "9e408e43-1da8-406e-bcb4-7c67ecb5b33e"
    },
    {
        "author": "罗绮",
        "paragraphs": [
            "南越长淮北眺燕，三书上彻九重天。",
            "毡寒馿重幽州雪，剑晓龙吟易水烟。",
            "齐好无移竽尚在，秦酬有爽璧终全。",
            "知音向近西湖上，却不当初早理絃。"
        ],
        "tags": [
            "西湖"
        ],
        "title": "题汪水云诗卷",
        "id": "602ac85b-28f8-41e1-bdd6-5ac81f5cfbe9"
    },
    {
        "author": "张弘道",
        "paragraphs": [
            "风樯阵马不可羁，我亦回首蓟北驰。",
            "为我援琴作商声，和以长吟商声悲。",
            "辽鹤一去不复返，茫茫天海秋雁飞。",
            "黯然十操发金石，掩卷忍读胡笳诗。",
            "相逢把臂不可别，白苹洲渚菊花时。",
            "天涯地角聚复散，水云云水同襟期。"
        ],
        "title": "题汪水云诗卷",
        "id": "f3a126ec-29bb-46e7-a4b8-ad6ad2027fde"
    },
    {
        "author": "张时中",
        "paragraphs": [
            "吴江潮落晓光微，万里风沙扑面飞。",
            "帝化海滨精卫怨，仙吟华表令威归。",
            "秋空愁断铜仙远，夜雨歌沉玉树非。",
            "随意黄冠方外去，云台何似首阳薇。"
        ],
        "title": "题汪水云诗卷",
        "id": "404d2296-48eb-498c-bf91-d0a1fe63749d"
    },
    {
        "author": "尹閴",
        "paragraphs": [
            "平生宁用拙，方凿不圆卿。",
            "风月少知己，江山多故情。",
            "北辰终夕仰，西雨几时晴。",
            "水与云无定，君当保令名。"
        ],
        "title": "题汪水云诗卷",
        "id": "726901c7-897c-471f-afb6-39bff153de39"
    },
    {
        "author": "萧克翁",
        "paragraphs": [
            "旧时彩笺结绮，晚岁铜仙渭城。",
            "三十年来家国，吾琴无亏无成。"
        ],
        "title": "题汪水云诗卷",
        "id": "3402795b-de55-4b7f-af4e-2f00ca3e4472"
    },
    {
        "author": "祝从龙",
        "paragraphs": [
            "竹杖芒鞋短后衣，抱琴何处觅钟期。",
            "百年烂醉乌程酒，千首新吟晋宋诗。",
            "京洛风尘如昨日，湖山水月此何时。",
            "近来见说人心别，不看南枝看北枝。"
        ],
        "title": "题汪水云诗卷",
        "id": "d3a4d021-a71a-4add-847d-ef5892afaa26"
    },
    {
        "author": "夏天民",
        "paragraphs": [
            "仰峰昨夜三尺雪，梅花吟老坐如橛。",
            "道人啄扉来掺别，茗盌冰胶不堪啜。",
            "袖中枝桐半皴裂，为予载拊舒鬰结。",
            "谁裁古调多曲折，拍拍胡笳中音节。",
            "燕山孤累心石铁，神物护持笔生舌。",
            "杜陵老翁代佛说，长歌自击唾壶缺。",
            "万古剑铓倒流血，毛髪森森照关月。",
            "于乎嵇康东市计仍拙，广陵一散何尝绝。"
        ],
        "title": "题汪水云诗卷",
        "id": "c2ecd359-be23-407c-a170-02f3719dd262"
    },
    {
        "author": "王祖弼",
        "paragraphs": [
            "相逢邂逅不相期，又是江湖一段奇。",
            "我辈恨生南渡后，道人啸出北征诗。",
            "百年岁月心难老，万里江山梦已驰。",
            "细阅行程更相问，河清久说水涟漪。"
        ],
        "title": "题汪水云诗卷",
        "id": "187e7db5-e426-40d2-81bf-5b05de942974"
    },
    {
        "author": "戴仁杰",
        "paragraphs": [
            "水云应世地行仙，手抱琴书直到燕。",
            "万里沧江鸥浩荡，千年城郭鹤翩跹。",
            "履霜中野元无怨，齧雪阴山只自怜。",
            "今日相逢又相别，新诗满橐不论钱。"
        ],
        "title": "题汪水云诗卷",
        "id": "ad4cac82-44fe-4cee-94e8-18cbbb62333d"
    },
    {
        "author": "曾顺孙",
        "paragraphs": [
            "道人东鲁旧儒生，短褐翛然独自行。",
            "禾黍离离悲故国，风沙漠漠度长城。",
            "琴音不忍移南操，诗卷犹能续北征。",
            "如此金台君拂袖，水天云阔去留轻。"
        ],
        "title": "题汪水云诗卷",
        "id": "4b82a365-7cd2-4ff6-b442-f3c6e648f908"
    },
    {
        "author": "刘震祖",
        "paragraphs": [
            "高深妙语坐鬅鬙，花落茶烟夜雨灯。",
            "俗眼不知鹏化鷃，书痴何害墨成蝇。",
            "云泥梦觉空陈迹，桑海吟残嗅葛藤。",
            "剑吼洞庭朱顶急，归来城郭问云仍。"
        ],
        "tags": [
            "洞庭湖"
        ],
        "title": "题汪水云诗卷",
        "id": "5dd91746-4f01-44b0-9a34-6727ce5766f2"
    },
    {
        "author": "秦嗣彭",
        "paragraphs": [
            "禾黍兴悲两鬓皤，千年荆棘几铜驼。",
            "义熙处士流风远，天宝诗人旧恨多。",
            "雨露又新周草木，烟尘空想汉山河。",
            "庾郎谩有江南赋，得似先生醉后歌。"
        ],
        "title": "题汪水云诗卷",
        "id": "40558d4d-48fe-4eea-b8d6-ae22312963fc"
    },
    {
        "author": "兜率长老",
        "paragraphs": [
            "穷髪归来脱孟劳，何嗟澹与泊相遭。",
            "瑶琴摘罢意犹在，石鼎联成韵更高。",
            "世事可能书咄咄，人情只合醉陶陶。",
            "雁门絃断无人续，输子诗成夺锦袍。"
        ],
        "title": "题汪水云诗卷",
        "id": "ae824dfc-2827-4916-aa32-add02d1b1637"
    },
    {
        "author": "熊仲允",
        "paragraphs": [
            "轻轻漠漠暮云低，枯木寒枝宿鸟稀。",
            "古殿荒凉残日照，孤城寂寞故山围。",
            "十年波浪家何在，万里关河客未归。",
            "惆怅西湖湖上路，梅花如旧世相违。"
        ],
        "tags": [
            "西湖"
        ],
        "title": "题汪水云诗卷",
        "id": "e82120de-e141-40c3-8896-7d9fd8e27f69"
    },
    {
        "author": "萧炎丑",
        "paragraphs": [
            "听说西湖事，分明在目前。",
            "逋梅笼水月，坡柳弄风烟。",
            "春梦须臾里，旧游三十年。",
            "把君丙子集，读罢泪潸然。"
        ],
        "tags": [
            "西湖"
        ],
        "title": "题汪水云诗卷",
        "id": "2dba3d2e-761f-4547-9f36-6a29c2c0e6ee"
    },
    {
        "author": "黄居仁",
        "paragraphs": [
            "马上琵琶不复琴，龙荒吊古独遗音。",
            "西风金掌吹清泪，落日铜驼折寸心。",
            "杜子但伤鹃血化，苏卿岂料雁书沉。",
            "当时痛哭无人哭，千载江流转恨深。"
        ],
        "title": "题汪水云诗卷",
        "id": "ecbe2025-673d-4598-ae63-8c2be13d3afb"
    },
    {
        "author": "永秀",
        "paragraphs": [
            "禾黍离离满故都，君诗读罢泪倾珠。",
            "立朝食禄千官富，为国忘躯一事无。",
            "兵革已将临北阙，笙歌犹自醉西湖。",
            "黄冠氅服今谁识，前宋遗贤有此儒。"
        ],
        "tags": [
            "西湖"
        ],
        "title": "题汪水云诗卷",
        "id": "7455ab33-c95e-45ba-99ba-f4eb480c0a9c"
    },
    {
        "author": "杨学周",
        "paragraphs": [
            "握手论心不记年，重逢仍似地行仙。",
            "琴弹碧玉时三弄，袖有骊珠近百篇。",
            "岳麓晓行云外履，湘潭夜醉月中船。",
            "它时归隠西湖畔，能把新诗寄一联。"
        ],
        "tags": [
            "西湖"
        ],
        "title": "题汪水云诗卷",
        "id": "6ec23ae7-179a-4ab3-a8fa-e80ad6618b07"
    },
    {
        "author": "萧灼",
        "paragraphs": [
            "朔风卷雨东南昏，铜仙泪洒辞吴门。",
            "间关万里踏燕月，埃沙扑面愁人魂。",
            "携琴早晚随王母，不似瑶池旧歌舞。",
            "南冠岌岌操南音，此意此心千万古。",
            "十年归来两鬓霜，袖有诗史继草堂。",
            "西游苍梧北太华，笔端传入古锦囊。",
            "甫也再拜杜鹃血，颍乎冥入冰炭肠。",
            "一朝访我茅屋下，朔风易水为余写。",
            "黄金好铸钟子期，知君不是黄冠师。"
        ],
        "title": "题汪水云诗卷",
        "id": "e1b3be47-5c90-4410-b054-b8a807a603f2"
    },
    {
        "author": "觉性",
        "paragraphs": [
            "细读燕云吟，静听流水琴。",
            "神游八极高而深，龙溪玉山犹谷响，燕歌吴咏轰雷音。",
            "人中龙，天外鹤。",
            "挟泰山，擘华岳。",
            "醉吟不管天地窄，尧桀谁能分善恶。",
            "云阁麟台一笑间，招得赤松归碧落。"
        ],
        "tags": [
            "华山",
            "泰山"
        ],
        "title": "题汪水云诗卷",
        "id": "dbecbef3-72ee-4d37-aeb8-515c169dbce2"
    },
    {
        "author": "杨学李",
        "paragraphs": [
            "野服意翛然，心无世网牵。",
            "衣冠旧朝士，湖海老诗仙。",
            "横槊思公瑾，登楼忆仲宣。",
            "潇湘风月好，何日理归船。"
        ],
        "title": "题汪水云诗卷",
        "id": "81c356a7-dc19-4590-a7d3-6d3568815122"
    },
    {
        "author": "杨学李",
        "paragraphs": [
            "青灯伴微吟，烦暑犹蒸炊。",
            "风声如山雷，怒落窗西篱。",
            "砌蛩泣候莎，老树鸣高枝。",
            "桂魄忽婵娟，夜气侵凉絺。",
            "莼羹岂不怀，未了一载痴。",
            "依依游子情，堂萱重驰思。",
            "祇将冰雪心，或可为母慈。",
            "清白为家箴，夫岂世俗知。",
            "南来秋复秋，賸喜瓜及期。",
            "娱亲已可望，须记思亲时。"
        ],
        "title": "初秋夜坐",
        "id": "706e0975-4c84-4194-974d-23b718ffcb09"
    },
    {
        "author": "杨学李",
        "paragraphs": [
            "江城五月风雨余，岭南地僻少驰驱。",
            "政余长日无与俱，寻幽步屧城西隅。",
            "地平山远迷绿芜，垂阳深处闻鹧鸪。",
            "萦纡小径逅浮图，松风夹道如笙竽。",
            "清池冷浸秋水菰，如有露气侵庭梧。",
            "桃笙院静横竹奴，栩栩清梦游冰壶。",
            "觉来残照不可呼，更待好月同归涂。"
        ],
        "title": "西郊晚步",
        "id": "30716571-f5a4-440b-9445-d9f43c941f70"
    },
    {
        "author": "杨学李",
        "paragraphs": [
            "楼前山色青如鬟，楼高夜映心斗寒。",
            "推窗纵目纳吟思，倚槛爽气生眉端。",
            "荒烟宿霭迷野甸，古崖怪石横惊湍。",
            "城孤下瞰天蘸碧，日永坐听风鸣銮。",
            "登临独慨城郭是，把酒一酹还三叹。",
            "虽未如元龙高卧之百尺，已不减庾公步月之游观。",
            "又何须黄鹤霄汉之浩渺，亦可想岳阳烟水之弥漫。",
            "岿然独立贺江许，已矣楼中沸歌舞。",
            "胜境无诗亦可羞，谩自簷楹庇风雨。",
            "望云人远迹生尘，祇有江流自今古。"
        ],
        "title": "望云楼",
        "id": "cf57a7bb-3e9a-4ee1-a19d-8cf707d1323b"
    },
    {
        "author": "祖惟和",
        "paragraphs": [
            "北去南来策蹇馿，偶然过我古玄都。",
            "虽无千树桃花赋，却有三秋桂子图。",
            "贺老挂冠方赐剡，张翰命驾已归吴。",
            "酒边说尽兴亡事，空羨陶朱据五湖。"
        ],
        "title": "题汪水云诗卷",
        "id": "fb46a2c9-d3df-4150-9cfa-93c97fb69e0d"
    },
    {
        "author": "黄圭",
        "paragraphs": [
            "十日不得出，坐窗窥古音。",
            "五言臣武泪，百咏阿雄心。",
            "对雪遂忘夜，看诗如听琴。",
            "年时尘稿在，便拟石头沉。"
        ],
        "title": "题汪水云诗卷",
        "id": "9b04f308-638c-418a-835b-a17f3a25d61f"
    },
    {
        "author": "张嵩老",
        "paragraphs": [
            "君不见伯牙流水心，不是子期谁知音。",
            "又不见颖师浮云操，不是昌黎谁品藻。",
            "伯牙千古颖无人，此心此操谁重陈。",
            "折扬黄华笑哑哑，寥寥太古风无淳。",
            "钱唐君别二十载，江南江北情如海。",
            "吴霜半染鬓边丝，朗吟浩荡殊未艾。",
            "十年尊酒又逢君，行歌流水絃浮云。",
            "在自大古，雅澹飘逸思不羣。",
            "能言名山大川壮丽可怪处，收拾胸中为一部。",
            "归来历历写瑶琴，一种风气传千古。",
            "又言黄河泰华六合之内不胜游，何如九州之内更九州。",
            "抱琴飘飘风万里，曾是天涯海角头。",
            "当时此琴落落天西北，土音往往几人还解得。",
            "怊怅悲愤恩怨昵昵多少情，尽寄胡笳十八拍。",
            "会心又见钟子期，识操又遇韩昌黎。",
            "眼高已觉空四海，此水此云不在他人知。"
        ],
        "title": "题汪水云诗卷",
        "id": "07b09760-749d-4888-abed-03d2e52f6bca"
    },
    {
        "author": "严日益",
        "paragraphs": [
            "紫皇宫殿红云低，春归天上日欲西。",
            "瑶池催花挝羯鼓，姚魏天香分雨露。",
            "沉香亭北雉尾高，诗成先夺云锦袍。",
            "纵横奏赋三千字，文采风流多意气。",
            "珮声杨柳凤池头，丝纶五色烂不收。",
            "巨鳌跳波海门黑，毡雪风砂堕阴域。",
            "翠华鞭鸾凌紫烟，天寒月照青冢边。",
            "黄金不啼玉不泣，桑岭流沙马飞急。",
            "孤臣泪结冰棱棱，两宫祝髪传佛灯。",
            "梵尊说法天龙拜，四大山河金色界。",
            "风飘仙乐去不回，香围粉阵成飞埃。",
            "南冠楚囚血化碧，恨入胡笳十八拍。",
            "穹庐帐暖融冷光，犹随供奉联鹓行。",
            "子房忽伴赤松去，华表千年令威语。",
            "商郊周甸禾黍悲，宫袍卸却披霞衣。",
            "青藜老仙选诗哭，彷彿东都梦华录。",
            "吴霜压损长眉青，胸蟠耿耿何时平。",
            "读书万卷贫难救，天若知情天亦瘦。",
            "云翻雨覆争奈何，荣枯得失哀恨多。",
            "相逢莫说梦中梦，琴寄南音时一弄。",
            "世间未必无子期，至音元不求人知。",
            "泠然七十二峰下，轩辕鼎边退三舍。",
            "流水行云万里心，故家乔木春阴阴。"
        ],
        "title": "题汪水云诗卷",
        "id": "3ed81aca-8022-424a-8ee0-619a38f3e804"
    },
    {
        "author": "聂守真",
        "paragraphs": [
            "汴隄杨柳摇春风，翠华南幸紫禁空。",
            "雕栏玉砌明月冷，羽人规作神仙宫。",
            "苏堤杨柳飘晴雪，又见紫鸾催驾发。",
            "沉香亭北鶑乱啼，金殿又成诸佛刹。",
            "东南王气一旦终，干坤四海今会同。",
            "兴亡成败自有数，不由人力由天公。",
            "二龙南翔一龙北，凤只鸾孤重铩翮。",
            "南龙苦热北龙寒，鸾凤欲飞飞不得。",
            "周原禾黍秋离离，含光草色春萋萋。",
            "露盘应拆声动地，金铜仙人空泪垂。",
            "来今往古知几代，嬴颠刘蹶浮云改。",
            "□平抵掌笑不言，会见桑田变沧海。"
        ],
        "title": "题汪水云诗卷  其一",
        "id": "48ea4227-344c-4721-aeb2-f1890c63a0ce"
    },
    {
        "author": "聂守真",
        "paragraphs": [
            "三日钱塘海不波，子婴系组纳山河。",
            "兵临鲁国犹弦诵，客过殷墟独啸歌。",
            "铁马渡江功赫奕，铜人辞汉泪滂沱。",
            "知章喜得黄冠赐，野水闲云一钓蓑。"
        ],
        "title": "题汪水云诗卷  其二",
        "id": "a7330dd7-ccd2-49a3-b39b-3ba095552513"
    },
    {
        "author": "聂守真",
        "paragraphs": [
            "一曲丝桐奏未休，萧萧笳鼓禁宫秋。",
            "湖山有意风云变，江水无情日夜流。",
            "供奉自歌南渡曲，拾遗能赋北征愁。",
            "仙人一去无消息，沧海桑田空白头。"
        ],
        "title": "题汪水云诗卷  其三",
        "id": "f77a5042-bb72-4a32-904e-5df65e083ad8"
    },
    {
        "author": "聂守真",
        "paragraphs": [
            "一夕缁尘蔽海东，潮头无力障西风。",
            "汗沾铁马唐陵在，泪洒铜仙汉祚终。",
            "昨日又闻金盌出，他年谁信瓦棺空。",
            "中郎未抵支郎惨，地老天荒恨莫穷。"
        ],
        "title": "读水云丙子集  其一",
        "id": "91434f90-aa64-4078-bd03-af67f944b461"
    },
    {
        "author": "聂守真",
        "paragraphs": [
            "宇宙仓皇过一春，鶑花无主亦销魂。",
            "冰霜不入狼头帽，风雨偏凌犊鼻裈。",
            "击楫当年无祖逖，闻鸡中夜有刘琨。",
            "五陵佳气飘扬尽，谁识龙颜旧子孙。"
        ],
        "title": "读水云丙子集  其二",
        "id": "74aa6e45-430a-47d7-ae1c-5ddc38e2ff17"
    },
    {
        "author": "聂守真",
        "paragraphs": [
            "别了金台尺五天，归来行橐夜光县。",
            "剑横碧落琴收匣，云住青山水到渊。",
            "锡宴屡陪蓬岛客，唱酬休忆蕊宫仙。",
            "故家只在西湖上，好在晴光雨色边。"
        ],
        "tags": [
            "西湖"
        ],
        "title": "读水云丙子集  其三",
        "id": "bdfda52c-beb3-4db7-9d21-5711c50c5b63"
    },
    {
        "author": "聂守真",
        "paragraphs": [
            "干坤杀气正沉沉，又听燕台降德音。",
            "万口尽传新诏好，累朝谁念旧恩深。",
            "分茅裂土将军志，问舍求田父老心。",
            "丽正立班犹昨日，小臣无语泪霑襟。"
        ],
        "title": "诏赦至感而有诗",
        "id": "7d707b73-712e-40b2-b2d7-ee523746220d"
    },
    {
        "author": "聂守真",
        "paragraphs": [
            "当年结髪在深闺，岂料人生有别离。",
            "到底不知因色误，马前犹自买臙脂。"
        ],
        "title": "哀被掳妇",
        "id": "7d4f55c3-6a70-4730-8708-cd56dc43f674"
    },
    {
        "author": "聂守真",
        "paragraphs": [
            "双柳垂鬟别样梳，醉来马上倩人扶。",
            "江南有眼何曾见，争卷珠帘看固姑。"
        ],
        "title": "咏胡妇",
        "id": "58f284ee-d7a3-4829-9796-7a47bcf167c6"
    },
    {
        "author": "熊禾",
        "paragraphs": [
            "儒道未易行，俛首为禄仕。",
            "仕而不得禄，卓哉见廉吏。"
        ],
        "title": "送税官仇副使诗十首  其一",
        "id": "90f87bc8-9fce-4933-b797-c859cc17768e"
    },
    {
        "author": "熊禾",
        "paragraphs": [
            "关征足自润，人谓恶能廉。",
            "吾独知彦脩，一叶亦不霑。"
        ],
        "title": "送税官仇副使诗十首  其二",
        "id": "1daf7c80-a610-44b5-9cc6-fee3b2b55ab1"
    },
    {
        "author": "熊禾",
        "paragraphs": [
            "莆城如斗大，征额钜万积。",
            "逭责犹未能，余润安可得。"
        ],
        "title": "送税官仇副使诗十首  其三",
        "id": "1b70a4d0-18d7-4b7a-8d74-c5f6e6f7e93f"
    },
    {
        "author": "熊禾",
        "paragraphs": [
            "市廛有宽征，僚吏无间言。",
            "弊例亦麾却，益知彦脩贤。"
        ],
        "title": "送税官仇副使诗十首  其四",
        "id": "df05fbdd-e36f-42e0-b05a-75c6d583c327"
    },
    {
        "author": "熊禾",
        "paragraphs": [
            "课余自哦诗，诗罢还教子。",
            "时时视橐余，质鬻市薪米。"
        ],
        "title": "送税官仇副使诗十首  其五",
        "id": "ae568eee-db99-4ad0-af2a-53a8534e2a36"
    },
    {
        "author": "熊禾",
        "paragraphs": [
            "世无半山叟，叹息屏间诗。",
            "曾参尚投杼，知己何敢期。"
        ],
        "title": "送税官仇副使诗十首  其六",
        "id": "f4a85da9-0734-4413-a96d-48cb1c8581fb"
    },
    {
        "author": "熊禾",
        "paragraphs": [
            "古来抱关人，玩世可无闷。",
            "内省既不愆，得仁又何怨。"
        ],
        "title": "送税官仇副使诗十首  其七",
        "id": "d86025ae-a6f4-460e-aea2-d59f3f0c3957"
    },
    {
        "author": "熊禾",
        "paragraphs": [
            "正直男子身，自有神与谋。",
            "世治天理现，何必事祷求。"
        ],
        "title": "送税官仇副使诗十首  其八",
        "id": "b93688fa-888d-4976-aee3-37e5b1f3b387"
    },
    {
        "author": "熊禾",
        "paragraphs": [
            "彦脩但自脩，逆境堪进德。",
            "知我自有天，纯固在学力。"
        ],
        "title": "送税官仇副使诗十首  其九",
        "id": "5dbaeeed-0043-4c26-b74a-84ac36967722"
    },
    {
        "author": "熊禾",
        "paragraphs": [
            "世事良可见，浩荡书生心。",
            "先民亦会计，儒道终当行。"
        ],
        "title": "送税官仇副使诗十首  其一○",
        "id": "851e2165-a91d-441a-a1bd-a4f0cf047ff2"
    },
    {
        "author": "熊禾",
        "paragraphs": [
            "七闽天南陬，实惟文明方。",
            "风气一以开，文治何其昌。",
            "我思常公化，迪我真无疆。",
            "开端固匪易，再造伊谁当。"
        ],
        "title": "上严廉访十首  其一",
        "id": "a964fa32-edac-4325-b099-0f7cbc8ffa1b"
    },
    {
        "author": "熊禾",
        "paragraphs": [
            "大哉伊洛传，正统接洙泗。",
            "一源肇南来，九曲清日泚。",
            "百年尚无有，千载那可俟。",
            "崇台励风化，此是第一义。"
        ],
        "title": "上严廉访十首  其二",
        "id": "beb4390d-af0c-47c2-ba09-70909d217774"
    },
    {
        "author": "熊禾",
        "paragraphs": [
            "四海文公书，行世日杲杲。",
            "晚年制作心，三礼重探讨。",
            "质文贵时宜，消长关世道。",
            "烱然百圣心，来哲当有考。"
        ],
        "title": "上严廉访十首  其三",
        "id": "0ccf724e-4143-41e3-b088-31b56a302603"
    },
    {
        "author": "熊禾",
        "paragraphs": [
            "因思传记学，本欲释经义。",
            "春秋列三家，仪礼亦存二。",
            "荆舒彼何人，繁碎妄讥毁。",
            "煌煌姬孔书，坐此竟废弃。"
        ],
        "title": "上严廉访十首  其四",
        "id": "28149239-3337-4fec-a451-7b9e59007dfe"
    },
    {
        "author": "熊禾",
        "paragraphs": [
            "春秋得忠臣，炎绍犹有述。",
            "至今十七篇，末学或不识。",
            "干淳有大儒，奏请非不力。",
            "一时欠良遇，志士重嗟惜。"
        ],
        "title": "上严廉访十首  其五",
        "id": "2a73adc2-2897-423f-a6cf-5de25683776c"
    },
    {
        "author": "熊禾",
        "paragraphs": [
            "古人重民教，礼乐用为急。",
            "虞书有三官，周典犹二职。",
            "太学领奉常，西都有余责。",
            "两生既不来，何参又无术。"
        ],
        "title": "上严廉访十首  其六",
        "id": "c56b64d1-0cee-4666-8178-ca547e93855f"
    },
    {
        "author": "熊禾",
        "paragraphs": [
            "汉兴历数世，兹事竟未遑。",
            "一绝不复续，千载重慨慷。",
            "房魏辅贞观，汗沈空流浆。",
            "开宝袭唐陋，仪俨负义方。"
        ],
        "title": "上严廉访十首  其七",
        "id": "ee600abe-bd15-4316-87c6-bc413d829a17"
    },
    {
        "author": "熊禾",
        "paragraphs": [
            "煌煌五星聚，瑞世启文治。",
            "明道十事奏，横渠一方议。",
            "有志不得行，曲学竟持世。",
            "六经亡其一，此责竟谁诿。"
        ],
        "title": "上严廉访十首  其八",
        "id": "b50fadf0-21cc-4062-a021-5c5544c008e9"
    },
    {
        "author": "熊禾",
        "paragraphs": [
            "南方尚秉礼，文风未云衰。",
            "释奠古雅乐，乡饮旧汉仪。",
            "表章在正学，舍鲁将安之。",
            "愿言假良遇，制作逢昌时。"
        ],
        "title": "上严廉访十首  其九",
        "id": "9d6836af-374d-4f05-acce-aa2f65731ac9"
    },
    {
        "author": "熊禾",
        "paragraphs": [
            "斯文迓续交，天意岂无拟。",
            "猗欤恪斋翁，雅意敦典礼。",
            "推行大经纶，宣风自兹始。",
            "百世常公祠，罔俾独专美。"
        ],
        "title": "上严廉访十首  其一○",
        "id": "9066c29e-80a0-47ea-84fa-f3b968edd1e0"
    },
    {
        "author": "熊禾",
        "paragraphs": [
            "百里古君侯，一邑天下积。",
            "掾曹拟六官，典领几相职。",
            "民亲教弥数，职要事应剧。",
            "慎哉勿辞卑，儒术随所益。"
        ],
        "title": "赠王典史五首  其一",
        "id": "bace0edf-e2c1-432b-bc65-57a37bf200a2"
    },
    {
        "author": "熊禾",
        "paragraphs": [
            "愚尝闻之师，六官欠经制。",
            "户礼与刑兵，上法天时四。",
            "丞曹象阴阳，右左各分治。",
            "斯言扩前闻，大小岂殊致。"
        ],
        "title": "赠王典史五首  其二",
        "id": "ef57fb40-9835-4307-94ce-464000e8dd1c"
    },
    {
        "author": "熊禾",
        "paragraphs": [
            "自从大道裂，教法日益殊。",
            "文学与政事，往往成两途。",
            "簿书吏应俗，占毕儒诚迂。",
            "二者不相能，世道良可吁。"
        ],
        "title": "赠王典史五首  其三",
        "id": "8dc2309f-c48c-4f93-874b-e4d77bcd9436"
    },
    {
        "author": "熊禾",
        "paragraphs": [
            "每爱湖学规，明经必治事。",
            "待宾与吏师，伊川有成议。",
            "皇极欠统一，体用非有二。",
            "早学无专科，已仕竟何试。"
        ],
        "title": "赠王典史五首  其四",
        "id": "dd9bb506-baab-469f-a4e7-8c19ddc14169"
    },
    {
        "author": "熊禾",
        "paragraphs": [
            "我爱熙然翁，识畅度亦夷。",
            "饰政必以儒，公余只吟诗。",
            "利欲胶盆中，三叹斯人希。",
            "安得公伯辈，万宇阳春熙。"
        ],
        "title": "赠王典史五首  其五",
        "id": "1b214897-8b65-4d2b-81ae-840bcdd9ae30"
    },
    {
        "author": "熊禾",
        "paragraphs": [
            "男儿贵神交，何必见颜色。",
            "大江有佳士，梦寐不可得。",
            "忽来幔亭间，片云不相识。",
            "娟娟已在眼，犹此一水隔。"
        ],
        "title": "寄赵菊东山长三首  其一",
        "id": "e7fa059c-86a4-4f05-8965-a22dac539293"
    },
    {
        "author": "熊禾",
        "paragraphs": [
            "澹然幽贞姿，乃是夕英菊。",
            "托根九秋抄，霜露凄已肃。",
            "我疑灵均伴，只有渊明独。",
            "采采黄金花，岂意杜陵曲。"
        ],
        "title": "寄赵菊东山长三首  其二",
        "id": "dfb7ab3e-3903-49b8-a50b-6db362ebb22d"
    },
    {
        "author": "熊禾",
        "paragraphs": [
            "胡为此不采，却采泮水芹。",
            "圣人望鲁念，彼黍车辚辚。",
            "余泽孟孙氏，管商何足论。",
            "新畬有陈根，犹是丰芑春。"
        ],
        "title": "寄赵菊东山长三首  其三",
        "id": "08498a50-4333-4b08-bbf2-566a4d56bdc6"
    },
    {
        "author": "熊禾",
        "paragraphs": [
            "填宿久旅奎，一朝开文治。",
            "行歌闽水春，芹藻见新意。",
            "林亭鬰环合，祠宫敞宏丽。",
            "欲赓泮宫颂，且作乡校议。"
        ],
        "title": "三山先贤祠落成八首  其一",
        "id": "1a19cc75-9fc9-4740-8529-82fc9d5e4cb0"
    },
    {
        "author": "熊禾",
        "paragraphs": [
            "平地忽突兀，敏手何神哉。",
            "蔼然色笑中，见此通济才。",
            "入门知我心，三岁犹初来。",
            "祀典关百世，所贵重讨裁。"
        ],
        "title": "三山先贤祠落成八首  其二",
        "id": "1fb56af8-fbaa-4daf-b260-f9c3c8e76e07"
    },
    {
        "author": "熊禾",
        "paragraphs": [
            "道原出于一，秩祀安有二。",
            "作俑唐开元，损益端有俟。",
            "杨马彼何人，周程列其次。",
            "论议轻一时，典祀误来世。"
        ],
        "title": "三山先贤祠落成八首  其三",
        "id": "8c5a43e5-2cfe-4ba6-9159-858902c455bc"
    },
    {
        "author": "熊禾",
        "paragraphs": [
            "共惟无极翁，混元再开辟。",
            "关洛与考亭，杲杲行世日。",
            "惟此五大贤，人极頼以立。",
            "谓宜昭明荐，千古为令式。"
        ],
        "title": "三山先贤祠落成八首  其四",
        "id": "5f17ca5c-807d-43ee-a53c-8ea1457f2db9"
    },
    {
        "author": "熊禾",
        "paragraphs": [
            "武夷九曲水，流出三神山。",
            "考亭得勉斋，壁立孔门颜。",
            "信斋继其志，经礼頼以完。",
            "六经复其一，百世功不刊。"
        ],
        "title": "三山先贤祠落成八首  其五",
        "id": "da273a18-2dad-4c9f-8805-43a7a4e7c3c3"
    },
    {
        "author": "熊禾",
        "paragraphs": [
            "忆昔文治初，观风有常公。",
            "维时得欧阳，名籍上国通。",
            "当年主宾美，至今蔼余风。",
            "新祠荐泉菊，还宜列同宫。"
        ],
        "title": "三山先贤祠落成八首  其六",
        "id": "dbed09e4-1036-43e9-b0ea-0a2231c113a1"
    },
    {
        "author": "熊禾",
        "paragraphs": [
            "州牧风化遗，乡贤典刑旧。",
            "年代较后先，人品类贤否。",
            "公议岂有情，祀典固非苟。",
            "道义思无疆，功言期不朽。"
        ],
        "title": "三山先贤祠落成八首  其七",
        "id": "a1ba4f5a-661f-4439-bd2e-8158528c7453"
    },
    {
        "author": "熊禾",
        "paragraphs": [
            "伟哉云溪翁，兴学功百世。",
            "岂求奂轮美，作事见典制。",
            "迂生吐狂愚，万一裨末议。",
            "他时勒坚珉，洋洋可无愧。"
        ],
        "title": "三山先贤祠落成八首  其八",
        "id": "347b209e-6cf1-4b97-9f72-ad9b4e6fc9ac"
    },
    {
        "author": "熊禾",
        "paragraphs": [
            "吾宗贤叔父，穷壤一全人。",
            "欲义终取义，求仁果得仁。",
            "夜常形梦寐，昼亦想精神。",
            "寄语贤孙子，天知我一真。"
        ],
        "title": "赠朱仁甫",
        "id": "6827b867-90ba-4f19-9686-ebc892f2a165"
    },
    {
        "author": "熊禾",
        "paragraphs": [
            "出门喜清旷，兴尽唤归船。",
            "携手共明月，知心惟老天。",
            "暮潮生远浦，秋色满平田。",
            "落落男儿事，相逢岂偶然。"
        ],
        "title": "荒城步月",
        "id": "7be436af-8504-4a25-ba94-db67a46924d8"
    },
    {
        "author": "熊禾",
        "paragraphs": [
            "树色连云色，春归物更妍。",
            "落红飘近岸，新绿涨平川。",
            "野鹳窥渔笱，沙鸥避客船。",
            "斜阳江上立，搔首意茫然。"
        ],
        "title": "泊舟野望",
        "id": "1e6b08cf-99b1-4971-a076-2abd66d48157"
    },
    {
        "author": "熊禾",
        "paragraphs": [
            "仙宫鬰岧峣，仰望如升天。",
            "人生无羽翰，凡骨难神仙。",
            "行险非所愿，攀高已无缘。",
            "且安平易道，聊以返自然。"
        ],
        "title": "登升真岩",
        "id": "48f1f691-8389-4aff-b716-e27f12ac5132"
    },
    {
        "author": "熊禾",
        "paragraphs": [
            "天池有佳水，云气护深山。",
            "我爱泓澄好，人嫌泽润悭。",
            "暗空鸣滴滴，高壁泻潺潺。",
            "渐近尘泥涴，何时复此还。"
        ],
        "title": "蒙泉",
        "id": "b2b6e64f-2143-4c07-9010-d8056134f2d1"
    },
    {
        "author": "熊禾",
        "paragraphs": [
            "东坡咏鼠须，山谷歌猩猩。",
            "微物岂足道，斯文颇关情。",
            "片言斧钺凛，一字华衮荣。",
            "化工运方寸，亦自芒端生。",
            "寄语管城子，所托甚非轻。"
        ],
        "title": "赠笔生",
        "id": "496de290-4e82-4187-b4b4-7be3af5c1820"
    },
    {
        "author": "熊禾",
        "paragraphs": [
            "我闻铜雀瓦，只覆娇屋姝。",
            "又闻端溪石，只近贪泉夫。",
            "胡为得贵重，置我几案隅。",
            "尚恐习气腻，解使简册污。",
            "我有一寸铁，秉心与之俱。",
            "永矢磨不磷，千载明区区。",
            "彼哉瓦与石，飘掷付太虚。"
        ],
        "title": "赠琢砚",
        "id": "e54b2a0a-0354-405f-9c0b-8b60becf48fe"
    },
    {
        "author": "熊禾",
        "paragraphs": [
            "壶山一片云，沧海一轮月。",
            "仁人典刑静，志士胸次阔。",
            "我来登斯楼，抚景亦奇绝。",
            "一天任舒卷，万古看出没。",
            "吟情俯八极，酒兴小溟渤。",
            "云来地脉动，云去悄无迹。",
            "月出天光生，月落万山黑。",
            "归来一梦觉，东窗又明发。"
        ],
        "title": "题山云海月楼",
        "id": "dfdacd5e-6cd3-4637-86e3-ca00dd3c2061"
    },
    {
        "author": "熊禾",
        "paragraphs": [
            "出山未踰月，辄复入山去。",
            "平生武夷志，兹游适真遇。",
            "诛茅倘可遂，岂但山水趣。",
            "扶摇欣夙心，踌躇动长虑。",
            "恭惟文公学，倡道匪虚语。",
            "向微剖析功，斯人遂聋瞽。",
            "斋居一原叹，此叹无人悟。",
            "晚年制作心，门人未轻许。",
            "真实浸泬寥，枝叶谩夸诩。",
            "漂沦未百年，剽窃立门户。",
            "吾党固有愆，斯道自今古。",
            "扶偏须忠臣，邪说可无距。",
            "同志此来游，兴言激余素。",
            "礼乐愧河汾，兴唐竟谁予。",
            "大隠堂前水，滔滔自东注。",
            "回薄万古心，无言对天柱。"
        ],
        "title": "闻崇安县学立碑",
        "id": "90bc920f-75ef-41e1-8436-15f3838244ea"
    },
    {
        "author": "熊禾",
        "paragraphs": [
            "七闽古要荒，是为越南徼。",
            "秦汉列职方，居民亦稀少。",
            "文风渐褰开，李唐盛称表。",
            "问之何因尔，风气有先兆。",
            "桓桓观察公，切切廑告诏。",
            "至今章掖流，诗书被余照。",
            "伊洛道既南，考亭重继绍。",
            "譬之中天日，万古垂炳耀。",
            "岂但行中原，衣被弥岭峤。",
            "云胡一气迁，变化有难料。",
            "百年诗书地，末俗事攘矫。",
            "岂是殷民顽，此亦关感召。",
            "天下本无事，庸人自为扰。",
            "庸人亦何伤，贪人祸非小。",
            "小贪人易知，大贪一何巧。",
            "豺狼不堪问，狐鼠何足道。",
            "哀哀清漳民，仁者宜一吊。",
            "何年彗旄头，燐火犹有爝。",
            "十家九空荒，落日曛野烧。",
            "迩来痛甫定，生意渐原草。",
            "三年两征兵，行人亦伤悼。",
            "闽地本硗瘠，山海相带绕。",
            "两耕不供餐，俭岁即有莩。",
            "独藉煮海余，易以供岁调。",
            "古人弛丽禁，琐琐不尔较。",
            "但令官无亏，一任民转漕。",
            "近年盐法密，适以长贪暴。",
            "茫茫一溟渤，乃是大穽沼。",
            "下不济民穷，上不资国耗。",
            "饥狼与饿鼠，白昼敢嘷噪。",
            "民膏宁几何，尔腹安得饱。",
            "我思山海藏，本是天地宝。",
            "公家卖盐引，本钱亦铢秒。",
            "祇今增倍蓰，安得不为挠。",
            "上恩岂不厚，末弊诚不料。",
            "官曹既犹御，何责汝为盗。",
            "千钧发鼷鼠，桃虫集飞鸟。",
            "我欲陈其言，哀情动深悄。",
            "闽山秀而刚，习气本强矫。",
            "近代姱节人，一一皆可考。",
            "汉史言未公，反覆出篁篠。",
            "反覆岂其性，当年久探讨。",
            "学道皆有用，薰陶乃其妙。",
            "抚御或失宜，反以萌不肖。",
            "矧兹一峤地，峒险接深杳。",
            "郡人生本微，邻寇时掠剽。",
            "亟当保天和，玉石戒俱燎。",
            "民生必有养，而后可施教。",
            "云何无其具，而辄事刑勦。",
            "海滨去天边，高高不堪叫。",
            "使者重观风，苏息宜及早。"
        ],
        "title": "寄张廉访",
        "id": "18b2aa85-df26-4944-937a-00475b6c4be3"
    },
    {
        "author": "熊禾",
        "paragraphs": [
            "采药来，神山在何许。",
            "忽闻瀛海头，居然一玄圃。",
            "天风吹轻帆，至人展良晤。",
            "圃中药千本，历历皆手树。",
            "我生抱奇疢，岁久不得愈。",
            "三年蓄艾心，有此一朝聚。",
            "惠我方匕剂，翛然脱沈痼。",
            "吾观此圃中，来游亦无数。",
            "夫岂独我私，一一随所取。",
            "同游二三友，牵连亦遭遇。",
            "餐此霞屑余，腾身即飞翥。",
            "人生各有累，那得免患苦。",
            "至人略形骸，一视等胞与。",
            "过之或忘情，我独刻肺腑。",
            "世人持狭见，一膜便尔汝。",
            "比邻立藩墙，边幅生龃龉。",
            "老矣多阅人，知君用心处。",
            "斯人匪斯今，意度一何溥。",
            "我尝读西铭，一初混中处。",
            "茫茫大化运，上下四方宇。",
            "当作一圃观，何物不储贮。",
            "岂但百草性，曾入农氏谱。",
            "奇葩与异石，海陆细分部。",
            "金膏丹空青，亦不惮远阻。",
            "是中富台沼，飞泳供盼顾。",
            "有时钓弋娱，遗坠拾鳞羽。",
            "铺陈盛筵旦，咳唾好宾侣。",
            "歌阑车马散，溲渤遗败鼓。",
            "我知太医生，适用随细钜。",
            "水火各燥湿，阴阳互寒暑。",
            "刚汞或柔砂，炎硝或寒附。",
            "峻或蓬棱攻，平或参术补。",
            "生材天岂靳，所恨辨者瞽。",
            "生人倘有济，我圃足供具。",
            "玄枢掌握间，调齐有其所。",
            "悠悠动我思，无怀大庭古。",
            "八荒登春台，一气调律吕。",
            "人人无鄙夭，物物不疵窳。",
            "胡然降大厉，使我重悽楚。",
            "薰蒸始一气，俄顷遍九土。",
            "缅怀有生初，恫{疒众}入心膂。",
            "恭惟生物心，孰不同父母。",
            "我欲代一笺，飞上九天诉。",
            "冥冥天阍深，重关列蛟虎。",
            "至人对我言，天高不堪吁。",
            "无宁苍苍求，我圃自有趣。",
            "圃中别有圃，妙处子未睹。",
            "中藏六六天，玄玄岂无主。",
            "我尝偕子游，相与诘其故。",
            "虽然祇方寸，此妙谁赋予。",
            "包括尽六合，剖析入毫缕。",
            "一粒蘂珠中，太极有玄姥。",
            "但得斯心存，充拓何可御。",
            "至人岂易逢，再拜致我语。",
            "授药不授方，药尽力已去。",
            "似闻海上秘，久藏龙宫府。",
            "君今得妙诀，授我勿我拒。",
            "珍重千金传，为君广流布。",
            "别君怀不忍，回首重凝竚。",
            "千山莽愁人，沧波正烟雨。"
        ],
        "title": "题林氏药圃",
        "id": "81c549f6-062e-4307-b740-4ce3a41b6cb4"
    },
    {
        "author": "熊禾",
        "paragraphs": [
            "易经致民用，肇自羲农先。",
            "耒耜既生聚，市易还懋迁。",
            "公私不交病，本末无倒悬。",
            "古人致主术，称物靡有偏。",
            "厥初禹作贡，不但中邦田。",
            "四海自锡贡，不惮来远边。",
            "碣石来冀右，海岱青徐连。",
            "东南并淮扬，亦自江海沿。",
            "夫岂宝远物，有道归陶甄。",
            "成周制国用，半在周官编。",
            "虞衡与商贾，胡不末利捐。",
            "艰难开国心，什一犹欲蠲。",
            "裒益固有道，公功格皇天。",
            "后儒不知学，说理多虚玄。",
            "生财昧大道，民命日益朘。",
            "管商一作俑，蠹弊贻千年。",
            "渔盐尚抑末，奈何诱开阡。",
            "怀清一以筑，茕独堪哀怜。",
            "封君擅半赋，公私重熬煎。",
            "寒机冻女手，汗粒赪农肩。",
            "织衣不上体，舂粟不下咽。",
            "伤哉力田家，欲说涕泪涟。",
            "何如弃之去，逐末利百千。",
            "矧此贾舶人，入海如登仙。",
            "远穷象齿徼，深入骊珠渊。",
            "大贝与南琛，错落万斛船。",
            "取之人不伤，用之我何愆。",
            "奈何昧轻重，屑屑穷算鞭。",
            "锱铢较鹭股，漏网鱼吞船。",
            "安得体国臣，为天掘玑璇。",
            "上资国脉寿，下拯民瘼瘨。",
            "朝夕禹贡志，菲食甘胝胼。",
            "九载不入门，千古孰与贤。",
            "更想公旦心，待旦尤干干。",
            "世俗吝与骄，曾不丝毫牵。",
            "所以泰和治，常在虞周前。",
            "此道久已亡，利欲充培埏。",
            "岂曰治不及，曾是心无传。",
            "明公中州杰，自是天分全。",
            "问学甚充厚，愿力还精坚。",
            "溥物功不劳，无欲心湛然。",
            "维此一枢轴，实秉大化权。",
            "如天有北斗，物物归玑璇。",
            "帝念南海民，风化旧所宣。",
            "皇皇风霜节，炳炳奎壁躔。",
            "纤微亦何凂，阖散有大权。",
            "利用六府修，制用九府圜。",
            "古人不可作，得意皆蹄筌。",
            "谁哉识治本，理此大化絃。",
            "三代事寂寞，念之中心悁。",
            "书生武夷客，偶此来海堧。",
            "使者采风谣，诗歌寓惓惓。"
        ],
        "title": "上致用院李同知论海舶",
        "id": "a7daac25-8950-4984-8025-bcb21dfe0dbd"
    },
    {
        "author": "熊禾",
        "paragraphs": [
            "春来一月雨，米斗钱三千。",
            "江空尽绝市，灶冷厨无烟。",
            "我从莆城来，四望良凄然。",
            "滨海皆食淡，逻卒相寻挻。",
            "累累起夫役，庶局供熬煎。",
            "玉食宁几何，千百俱并缘。",
            "祇今二月节，何暇及种田。",
            "使臣询民瘼，当务固有先。",
            "近仓有陈粟，庶解朝夕悬。",
            "州县价一平，乡闾自然宽。",
            "欲言事何限，何当息民肩。"
        ],
        "title": "春雨",
        "id": "e0daf09a-b0ca-4ef4-aabd-984c7d39d3d6"
    },
    {
        "author": "熊禾",
        "paragraphs": [
            "阳春播一气，著处成芳菲。",
            "闽地本荒落，山川亦何奇。",
            "嬴刘始为郡，望秩暨武夷。",
            "通仕良鲜少，贡入还稀微。",
            "晚唐得常公，文化今有遗。",
            "国初归职方，况复兵革稀。",
            "圣化溥涵育，生生浩无涯。",
            "昭陵锐图治，四夷息鞭笞。",
            "峨峨四谏官，日晏犹彤墀。",
            "君谟起南服，感知无不为。",
            "芹曝犹欲献，茶贡讵非宜。",
            "草木贵多识，荔谱何伤而。",
            "岂意成滥觞，岁献妨耕犁。",
            "当年东坡老，作诗叹荔枝。",
            "诗语似成谶，采茶武夷溪。",
            "民力固甚惫，卉木且具腓。",
            "士人作是事，兴言痛心脾。",
            "闽溪何澍湃，闽山何嵚𡼭。",
            "彼一草木秀，不惮勤航梯。",
            "昌黎感二鸟，世道矧益漓。",
            "我思全盛际，贤书连驲驰。",
            "公卿项背望，仄席须谋惟。",
            "十家九诗书，三年下芝泥。",
            "宣靖名节著，炎绍勋业资。",
            "干淳道学称，人物世有之。",
            "大雅日以丧，迂阔贻世讥。",
            "茫茫宇宙内，此柄伊谁司。",
            "后生无典刑，流风砭人肌。",
            "皇天岂将老，伤哉相沦彝。",
            "地气有旺歇，回斡应何迟。",
            "百卉岁发荣，英杰生无时。",
            "风气谅有开，久矣斯人疲。",
            "武夷大隠山，自有百世师。",
            "来哲倘可俟，拳拳留此诗。"
        ],
        "title": "茶荔谣",
        "id": "c6c47487-b8c5-4357-bdfc-e723409c6fc7"
    },
    {
        "author": "熊禾",
        "paragraphs": [
            "我归及初夏，正值梅黄时。",
            "曾得二三友，共赋梅仁诗。",
            "当时梅树下，捋实攀条枝。",
            "顾此廊庙物，弃之或涂泥。",
            "岂不盘实供，酸涩终见遗。",
            "古来遇不遇，物理亦可推。",
            "凉风八九月，叶尽条枝痿。",
            "精华虽内腴，知者良亦希。",
            "而况腔壳中，认此一性微。",
            "古今咏梅者，此趣谁得知。",
            "仁者天地心，生生无穷期。",
            "维此生之性，物物皆有之。",
            "安得似此梅，独秉纯阳姿。",
            "一枝一太极，静动常相随。",
            "却于坤复间，微微见端倪。",
            "凝阴不翕固，阳德无繇施。",
            "所以探梅人，用意常在兹。",
            "清霜十月旦，吟边发新题。",
            "梅亦顾我笑，笑我世俗为。",
            "无华亦无实，此境正自奇。",
            "半年不我问，觌面当何辞。",
            "见花始知树，识趣毋乃卑。",
            "我今对梅语，此道何足疑。",
            "自守固尔分，求知岂其宜。",
            "伯夷合饿死，箕子当明夷。",
            "啮雪海上郎，履霜野中儿。",
            "今我故来意，岂伊常情窥。",
            "入冬雨霜多，玄冥张其威。",
            "婉娈荆棘间，正恐不自持。",
            "探梅愿梅早，我独愿梅迟。",
            "腊前与冬后，生意真如丝。",
            "微阳不爱护，迓续今其谁。",
            "忆昔少年日，看花来京师。",
            "买舟西湖上，曾造孤山涯。",
            "孤山不可往，葛岭高巍巍。",
            "豺枭正嘷舞，龙鹓何处飞。",
            "不待岁月换，已觉人民非。",
            "逋仙唤不起，岁晏亦径归。",
            "归来三十年，清梦常依依。",
            "春事有代换，梅心无改移。",
            "春光年年有，我髪自早衰。",
            "但与梅久要，处处不暂离。",
            "所至必种梅，殷勤废培滋。",
            "培滋不见盛，雪压还霜欺。",
            "气候固多乖，人事亦如违。",
            "行行去寻芳，三年海南陲。",
            "雪霜不到地，生意当融怡。",
            "旧来种梅处，更自荒弗治。",
            "甚者斧为薪，令人重怀悲。",
            "拂衣归去来，天风吹人衣。",
            "舍南有古树，久矣阅岁期。",
            "至刚肯受磷，至洁宁为缁。",
            "廊庙未觉高，山林岂云卑。",
            "但得余蔕在，一任羌管吹。",
            "明年烟雨中，青子还累累。",
            "更看萌蘗生，生性常不亏。",
            "新根连旧根，不断生生机。",
            "生机日以长，清阴渐成蹊。",
            "从此种千树，春暗花垂垂。",
            "东风一解冻，万卉纷芳菲。"
        ],
        "tags": [
            "西湖"
        ],
        "title": "探梅",
        "id": "aac932d3-387f-48ba-9bf8-bd2bc60f43d7"
    },
    {
        "author": "熊禾",
        "paragraphs": [
            "庐峰几千仞，中有云一龛。",
            "幽幽遯世人，诛茅结为庵。",
            "我尝造其间，追寻极幽探。",
            "山中满兰蕙，谷口罗松杉。",
            "更有药圃畦，种菊杞与甘。",
            "疗疾还延年，未数菊水潭。",
            "百年未云久，涧草空毵毵。",
            "我居北涧北，子住南涧南。",
            "偶然比邻并，妙处谁能参。",
            "古来种菊人，祗言晋陶潜。",
            "当年移南村，北地何所躭。",
            "亦曰素心人，可与共晤谈。",
            "云何舍之去，我怀殊未谙。",
            "八表方停云，处处迷征骖。",
            "何如且归来，理此荒径三。",
            "岁晚永为伴，青松冠前岩。",
            "唐人爱牡丹，末俗亦易酣。",
            "保此霜下杰，毋令涧怀惭。",
            "万古晋征士，可使顽夫廉。",
            "题作柴桑人，纲目书法严。",
            "我欲质巾几，白云满虚簷。"
        ],
        "title": "咏菊",
        "id": "c8b3c75e-deab-4578-b80a-e4a166ffe4d2"
    },
    {
        "author": "熊禾",
        "paragraphs": [
            "我来武夷山，远意起千古。",
            "尝疑混沌开，疏凿未经禹。",
            "峡山犹古梁，洪涛莽回互。",
            "行舟留大壑，营巢余断树。",
            "垠崖波涛痕，隠隠皆可臯。",
            "陶然上古民，要服固深阻。",
            "秦威何桓桓，薄海犹广土。",
            "六合皆涌沸，一枝岂宁处。",
            "尝言十三君，隠隠避秦侣。",
            "一日厌尘寰，泠然遂高举。",
            "上山娱宾云，下山满豺虎。",
            "神仙何渺茫，虹桥想虚语。",
            "桃源亦其类，好事自夸诩。",
            "风气日已开，蛇断出真主。",
            "遂令闽山陬，尽入职方宇。",
            "汉志名始彰，祠堂用鱼脯。",
            "流传世代久，琳宫粲衣羽。",
            "至今此名山，号为神仙府。",
            "恭惟我遯翁，辞辟厥功溥。",
            "于焉卜精庐，溪山九曲五。",
            "图书尽在是，斯地俨邹鲁。",
            "我以负笈生，来兹有年数。",
            "自惭仁智心，未臯高深趣。",
            "斯游亦何意，会心觊真遇。",
            "侃侃平生友，惠然肯来顾。",
            "携手敦夙好，抗志企遐慕。",
            "招我山中游，兹游适予素。",
            "巍巍大隠屏，屹屹天一柱。",
            "前瞻晚对亭，考槃固其所。",
            "何当同心人，相与薙榛莽。",
            "长松期岁寒，脩竹倚日莫。",
            "我自爱此山，踌躇不忍去。"
        ],
        "title": "游武夷山",
        "id": "519c1dc3-4b2b-4e55-85db-e0d66e0cf4bd"
    },
    {
        "author": "熊禾",
        "paragraphs": [
            "百年九十多，百里九十半。",
            "我持千岁樽，祝公椿松算。",
            "忆昔钓璜叟，桓桓鹰扬旦。",
            "是时年未百，一出戡祸乱。",
            "丹书佐太平，树立更明焕。",
            "又思淇澳翁，盛德为世冠。",
            "懿戒亦何年，耄境若童草。",
            "前公十年期，丹扆隆简眷。",
            "太公出为将，远业俟时奋。",
            "后公更五年，进德当不倦。",
            "武公入为相，苍生副深愿。",
            "昭代儒老成，硕望孚众观。",
            "百年未为多，名节千载看。",
            "后皇启昌运，万一效裨赞。"
        ],
        "title": "古风寿九十",
        "id": "f6b12982-ae29-4a6a-b728-a06129a6ecef"
    },
    {
        "author": "熊禾",
        "paragraphs": [
            "我思程伯子，试令晋城邑。",
            "岂弟父母人，一念诚恳恻。",
            "存心民必济，正己吏自格。",
            "虽然一邑小，允矣天下式。",
            "槃槃古东阳，亶为礼义国。",
            "弦歌视曲阜，岂惟文公泽。",
            "尚想兴学功，百年未陈迹。",
            "古来号难治，此语谅非必。",
            "人怀学道心，功化亦俄刻。",
            "重惟伊洛传，道南此其脉。",
            "家传余政谱，师授存学则。",
            "此邦有美俗，文献犹可及。",
            "接畛皆儒黉，兴起易为力。",
            "当今尚文化，乡校首扶植。",
            "非无善政人，教化岂遑急。",
            "明公下车来，声誉已洋溢。",
            "三年田里间，公来始休息。",
            "简静公优为，不扰知政绩。",
            "山人重期望，亹亹慎无斁。",
            "四海文公邦，正学自兹出。",
            "政教岂殊途，饰吏贵儒术。",
            "善化必因俗，吾世俱有责。",
            "到手事必为，莫让功第一。"
        ],
        "title": "与程县尹",
        "id": "e740db95-7b7b-4ebd-9b08-df327e53881b"
    },
    {
        "author": "熊禾",
        "paragraphs": [
            "每惟斯道南，七闽小邹鲁。",
            "考亭四书学，日月行万古。",
            "我生亦何幸，私淑欣有遇。",
            "南来証文献，令人动遐虑。",
            "斯文欠统一，正学真一缕。",
            "莆阳礼义国，敛袵殷黼冔。",
            "缅思东湖集，复斋接前绪。",
            "至今耆俊多，渊源此其祖。",
            "德闳有闻孙，邂逅快披臯。",
            "儒先教化地，师传盛称誉。",
            "教成畀邻邦，祖训有遗矩。",
            "岂但美彼芹，更思甘棠树。",
            "一邑召可行，尽分皆有补。",
            "十室有忠信，矧此万家聚。",
            "派近源可寻，我来重瞻溯。",
            "当年絃诵声，溪水自东注。",
            "典刑前辈人，溪山正堪数。",
            "安得杖屦陪，安溪溪头路。"
        ],
        "title": "赠陈教谕",
        "id": "37dec5bb-91b9-4a80-9706-f41d6c2c0027"
    },
    {
        "author": "熊禾",
        "paragraphs": [
            "城南讲太极，寒泉参近思。",
            "古人学道志，千里焉得辞。",
            "𡼭嵚入闽录，泱漭游湘诗。",
            "共惟紫阳翁，跬步怀亲慈。",
            "亲在望云想，亲去庐墓悲。",
            "往迹尚历历，流风讵应衰。",
            "紫阳有学子，绰绰醇儒姿。",
            "手携图象编，来扣文公祠。",
            "为我再月留，著意窥精微。",
            "理象本一原，体用非殊岐。",
            "精爽谅有迪，涣然契深期。",
            "末流学易偏，此语慎勿疑。",
            "今晨出别语，怆然叙心知。",
            "家君授余学，感子为发挥。",
            "母茔有双湖，筑室吾将依。",
            "愿子识一语，晨昏奉无违。",
            "闻君陈大义，临分重含悽。",
            "顾惟双湖象，在易已具垂。",
            "八卦各具体，惟水独两之。",
            "两间水为月，圣贤常取斯。",
            "坎水与兑泽，行止固有时。",
            "说从止处得，险与行相随。",
            "居原丽泽占，讲习相涵滋。",
            "行观游水至，德行宜常持。",
            "易道静自悟，动焉谨知几。",
            "干坤胞与同，干蛊子职宜。",
            "悠悠大化运，勉勉前修追。",
            "愧予望道邈，愿君锐前驰。",
            "浩歌祝融章，远送之武夷。",
            "更浥寒泉润，注彼双湖涯。"
        ],
        "title": "送胡双湖归新安",
        "id": "f10a1a0a-dec7-4aff-b009-e9fe808f9bc5"
    },
    {
        "author": "熊禾",
        "paragraphs": [
            "偶成汗漫游，邂逅得良际。",
            "畏途日如汤，且作旬日憩。",
            "居然二三友，读书此萧寺。",
            "古人固有之，岂意见吾世。",
            "人生各有营，壮岁多秽气。",
            "纷纷陌上儿，倥偬名与利。",
            "借曰未有知，蚩蚩事游戏。",
            "妖艳东家桃，醲鲜西邻醉。",
            "北山鬬双陆，南园赏新荔。",
            "谁能空山中，作此穷活计。",
            "满架儒先书，学成欲何济。",
            "真如嚼余甘，泊然味无味。",
            "是中有何好，吃吃不小置。",
            "拱手对我言，此亦各有志。",
            "童蒙本无知，未省学何事。",
            "珍重希贤人，为我重指示。",
            "蔗境初未佳，渐久乃有嗜。",
            "况兹得抠承，讵敢萌厌弃。",
            "我闻重欣然，疑虑亦随继。",
            "言之岂云艰，守此谅非易。",
            "勇锐亦易能，坚苦方可畏。",
            "河汾有礼乐，兴邦定房魏。",
            "燕山有义方，仪俨真世瑞。",
            "斯人未云多，斯道今岂坠。",
            "君看春后花，腊前已根蒂。",
            "勗哉记斯言，晨夕慎无替。"
        ],
        "title": "玉融陈心我诸友萧寺读书",
        "id": "12b7cb76-a276-4513-b59c-4a8d6f8ff84a"
    },
    {
        "author": "熊禾",
        "paragraphs": [
            "东坡真天人，再拜当敛袵。",
            "千古岷峨英，浩气发耿耿。",
            "用世固磊落，作诗更雄骋。",
            "熙宁化宜更，当国惜已甚。",
            "胡为叫怒呶，使我毛髪懔。",
            "九天忠臣心，欲发不暇忍。",
            "雪堂何从容，人事得尽屏。",
            "江山拓胸次，风月动佳兴。",
            "我观此时诗，下语已清永。",
            "晚吃惠州饭，晨夕对蔬笋。",
            "和陶数十篇，习气脱略尽。",
            "岷江几百阻，到海渺万顷。",
            "公诗盖三变，每变辄近正。",
            "少年纵横习，岂意造此境。",
            "偶于玄寂中，佳处得深省。",
            "学道便为真，此语吾敢信。",
            "文固气所充，要在以理胜。",
            "洋洋大雅音，千载叹寥泯。",
            "言诗抑小技，所入宜重慎。",
            "我诗难示人，特此聊自警。"
        ],
        "title": "题东坡诗集后",
        "id": "f3d1071b-72c3-4e57-b03f-c73608a81721"
    },
    {
        "author": "熊禾",
        "paragraphs": [
            "三纲首夫妇，大义天地侔。",
            "世人不见理，人欲滔天流。",
            "卦象利牝马，诗歌美关鸠。",
            "一阴与一阳，物物有匹逑。",
            "引手戒援溺，发言愧中冓。",
            "人道岂兽禽，今乃不尔犹。",
            "明明白昼攫，岂复人间羞。",
            "迩来六合混，不限风马牛。",
            "燕姬与越女，妙舞还清讴。",
            "倍蓰与什百，但欲称所求。",
            "一星欲火炎，燄燄焚林丘。",
            "大则相弃捐，小亦生惩尤。",
            "六如与五耦，倾覆卒未休。",
            "衽席有陷阱，谈笑皆戈矛。",
            "天性自此夷，同气或为仇。",
            "谗言间黑白，骨肉成深仇。",
            "每恨共世子，天分太甚柔。",
            "事明易为决，何至经渎沟。",
            "不如挺之儿，处变才俱优。",
            "孝子成父美，岂是相嫉仇。",
            "家人继之睽，二女志不投。",
            "一家祇三亲，恩义本相缪。",
            "干纲一以解，涣散更莫收。",
            "升堂道既绝，徒重薰养忧。",
            "司徒久无官，经世乏远猷。",
            "架漏二千载，使我心悠悠。"
        ],
        "title": "三纲叹",
        "id": "caeb7ed5-1f3c-4982-94b4-2559e50418be"
    },
    {
        "author": "熊禾",
        "paragraphs": [
            "涌翠岂兰亭，唐峰非山阴。",
            "一渠疏曲水，四野成茂林。",
            "对此坐叹息，超然起遐心。",
            "当年诸王集，幽情畅登临。",
            "虚旷非远识，绝胜名利襟。",
            "近代翁李游，至理穷高深。",
            "云何夸毗子，清谈且骎骎。",
            "抗志有近远，抚事无古今。",
            "此日复何日，有酒始酌斟。",
            "援琴不敢发，谁欤为知音。"
        ],
        "title": "阴字亭",
        "id": "41923318-c95e-4cad-a8bc-60b450dea465"
    },
    {
        "author": "熊禾",
        "paragraphs": [
            "暂停窗间诗，观此池上钓。",
            "鱼尾何沉沉，竹竿何嫋嫋。",
            "一丝波面动，摇曳出深沼。",
            "校人畜我时，活我良谓厚。",
            "作鲙终当供，设饵诚不料。",
            "何当两相忘，万里游浩渺。"
        ],
        "title": "观钓",
        "id": "8fde1134-22c6-4a23-be43-3810d67983b8"
    },
    {
        "author": "熊禾",
        "paragraphs": [
            "荒山十室九无人，行道三年两调兵。",
            "闻得老贪今授首，老夫买犊要春耕。"
        ],
        "title": "上张廉访  其一",
        "id": "f376a848-b5fe-4e2b-9bb8-3ff81b659b10"
    },
    {
        "author": "熊禾",
        "paragraphs": [
            "书生久叹三纲绝，天道那无一髪存。",
            "东海不须更忧旱，迩来一妇已无冤。"
        ],
        "title": "上张廉访  其二",
        "id": "1ed2982d-2500-47d7-b4a6-3778f082e140"
    },
    {
        "author": "熊禾",
        "paragraphs": [
            "道傍竹马彩旌旗，颂德歌辞纪政碑。",
            "使者郊原问民瘼，也应采到老夫诗。"
        ],
        "title": "上张廉访  其三",
        "id": "a5a77ca5-d0fa-42ff-a153-41b7d6d5538f"
    },
    {
        "author": "熊禾",
        "paragraphs": [
            "远水萧萧荻苇风，月明云外叫孤鸿。",
            "丹枫拥被疏蓬底，梦断山深野寺钟。"
        ],
        "title": "平江舟中不寐",
        "id": "54fc940b-feb9-48a0-96b2-62e763d6ece2"
    },
    {
        "author": "熊禾",
        "paragraphs": [
            "轻寒无頼入征裘，野水闲云总是愁。",
            "极目远山横霭外，数声鸣橹过苹洲。"
        ],
        "title": "江边客舍",
        "id": "9a53d68e-4105-4745-ae10-c73e97c0729d"
    },
    {
        "author": "熊禾",
        "paragraphs": [
            "青烟著雨傍楼横，辗转虚窗梦不成。",
            "客里清愁无可奈，卧听簷溜泻秋声。"
        ],
        "title": "客舍雨",
        "id": "45f52c44-b259-4d16-a07c-00c5c55c15ac"
    },
    {
        "author": "熊禾",
        "paragraphs": [
            "离骚读罢意沈沈，痛饮狂歌作楚吟。",
            "鱼腹有灵应瞑目，后来犹自有孙心。"
        ],
        "title": "乙酉端午联句",
        "id": "cffd0e57-9297-4618-9aba-6b219a577dc8"
    },
    {
        "author": "熊禾",
        "paragraphs": [
            "忧世心衰且乐天，不妨飞咏此云川。",
            "天高地下有千载，物换人非无百年。"
        ],
        "title": "游南园次傍花随柳句",
        "id": "3d2cf78f-82df-40a4-bfcd-8f68f724dba6"
    },
    {
        "author": "熊禾",
        "paragraphs": [
            "柳绿花红别一天，新来人物旧山川。",
            "若为唤起尧夫梦，再整三千六百年。"
        ],
        "title": "又",
        "id": "8eea57e9-4840-4798-b0b5-f07a74237aa6"
    },
    {
        "author": "熊禾",
        "paragraphs": [
            "一声羌笛晚风斜，再问花期便觉赊。",
            "茵幌泥沙可随分，莫将春意殢残花。"
        ],
        "title": "咏盆梅",
        "id": "b92d84f2-4ab6-457e-a731-83da8c3aa136"
    },
    {
        "author": "熊禾",
        "paragraphs": [
            "铜驼巷陌棘风凉，尚记东都旧帝乡。",
            "甲马营空云气远，杜鹃声老洛园荒。",
            "天开地辟人才出，风起云飞汗竹香。",
            "倘得行窝容我老，春风借地种姚黄。"
        ],
        "title": "送洛阳靳都事",
        "id": "d03bb4be-9032-4851-b042-0485afa2a18d"
    },
    {
        "author": "熊禾",
        "paragraphs": [
            "自从尧历数昌辰，已是三千六百春。",
            "渺渺文明知几聚，悠悠盖壤定何人。",
            "斯文一缕千钧日，我辈三纲五典身。",
            "日迈月征各珍重，几多疏缺待弥纶。"
        ],
        "title": "别福清诸友",
        "id": "aa7327b9-c78f-479b-92cb-83c0c45f7720"
    },
    {
        "author": "熊禾",
        "paragraphs": [
            "万叠青山锁暮阴，倚栏凝竚意深深。",
            "趁时士女忺秦服，学语儿童解楚吟。",
            "当日繁华逐流水，何年拱把秀穹林。",
            "辽东俎豆铜川筮，认取斯人万古心。"
        ],
        "title": "闻读书有感",
        "id": "821f09fa-586a-423b-8e1c-4b2c69f1ef3d"
    },
    {
        "author": "熊禾",
        "paragraphs": [
            "万古纲常六尺躯，可嗤杜老悔为儒。",
            "林间已听鸠呼妇，竹外行看凤引雏。",
            "倘有牛眠先卜兆，岂无盘谷早营菟。",
            "世间忙处应多错，尽把韦弦玩座隅。"
        ],
        "title": "勉无咎  其一",
        "id": "24e32c7b-50b3-438d-857e-b02121c7e2b7"
    },
    {
        "author": "熊禾",
        "paragraphs": [
            "唤作三才祇此躯，干坤一日可无儒。",
            "稍余礼义存余脉，亟把诗书教小雏。",
            "黑窣窣时鱼是鲁，声呜呜处虎为菟。",
            "祇今时节当如此，可笑迂生独向隅。"
        ],
        "title": "勉无咎  其二",
        "id": "e7c1f070-ed35-4b09-8bc0-dc8d8b46602e"
    },
    {
        "author": "熊禾",
        "paragraphs": [
            "大隠东南第几峰，我思论学武夷翁。",
            "春秋时义今如昨，文献风流已不同。",
            "阳欲复时宜静俟，道当穷处有时通。",
            "先生若有观梅约，好把篇诗和渚宫。"
        ],
        "title": "经理武夷书院",
        "id": "3f17a724-d3d2-4333-bf2a-fed6271cefa0"
    },
    {
        "author": "熊禾",
        "paragraphs": [
            "当年卫道大贤功，人士今知有学宫。",
            "自叹升堂惭董子，岂无笑列议韩公。",
            "儒风济济衣冠旧，世事茫茫尘网中。",
            "我已结茅溪五曲，飞鸿尚许溯天风。"
        ],
        "title": "经理建阳县学",
        "id": "c0004895-dd66-43c0-a968-bbe4f16bcf26"
    },
    {
        "author": "熊禾",
        "paragraphs": [
            "野田秋溜正潺潺，新翠乔林绕舍环。",
            "淡日凝烟横别浦，斜风吹雨过前山。",
            "柴扉初放牛羊出，渔艇方携蟹蛤还。",
            "自笑平生爱游览，天教长在水云间。"
        ],
        "title": "越州道中",
        "id": "a71449f5-0533-48c7-9132-a80351c91b12"
    },
    {
        "author": "熊禾",
        "paragraphs": [
            "西风凉信入虚簷，絺绤微单已戒严。",
            "乡梦不随秋夜永，客愁偏向雨声添。",
            "清高鸣雁低云海，漂泊流萤傍竹帘。",
            "搔首寒灯楼舍悄，行藏自晓不须占。"
        ],
        "title": "客里书事",
        "id": "08f56b38-98c9-40ad-b681-4dbb3038ced6"
    },
    {
        "author": "熊禾",
        "paragraphs": [
            "久客为邻忆杖藜，情亲端与弟兄齐。",
            "一生磨螘团团走，百事枰棋著著低。",
            "武定波寒看落月，石头秋晚吊荒蹊。",
            "茅簷作计能成否，破壁何堪草满畦。"
        ],
        "title": "奉怀明仲旧邻舍",
        "id": "1f9eb6b6-4ccd-4b76-9941-d3da41895acd"
    },
    {
        "author": "熊禾",
        "paragraphs": [
            "竹窗渐白卷寒衾，上巳才过节物深。",
            "野杏出篱明望眼，蒌蒿满地蔼愁心。",
            "已知赋分多行役，焉用诗鸣得赏音。",
            "春在江山无限好，缓驱羸马度烟林。"
        ],
        "title": "芜湖过繁昌旅舍萧然偶书",
        "id": "e50424db-4e6b-4ec5-bd86-3dece95c0845"
    },
    {
        "author": "熊禾",
        "paragraphs": [
            "晓日曈曈一岁初，乡闾盛会说吾庐。",
            "运当尧历三千六，数协羲图五十余。",
            "脩竹岁寒欣得友，野花春色且携书。",
            "大篇听取艰贞训，万古天心定不虚。"
        ],
        "title": "乙巳元日鳌峰书院会拜五十五人",
        "id": "ed90bca7-d426-4495-9583-660e76a7a394"
    },
    {
        "author": "熊禾",
        "paragraphs": [
            "一见识君多道气，再陪杖屦此跻攀。",
            "高山流水知公志，明月清风共我闲。",
            "落落半生心未泯，寥寥千载事相关。",
            "出山一步尘埃满，便好赍粮莫出山。"
        ],
        "title": "入武夷山二首  其一",
        "id": "979aca25-5e78-4390-a400-60fafa747ad7"
    },
    {
        "author": "熊禾",
        "paragraphs": [
            "试问山中亦何好，见山便自喜居山。",
            "不堪造物半生役，枉使男儿百岁闲。",
            "天柱沈冥阴雨外，幔亭缥渺彩云间。",
            "苍生辛苦何终极，控鹤仙人去不还。"
        ],
        "title": "入武夷山二首  其二",
        "id": "afe48003-c5e8-4fde-8b38-9ea1b4a8ccb5"
    },
    {
        "author": "熊禾",
        "paragraphs": [
            "两帙诗课早已了，三杯酒债亦可休。",
            "我去问君去无去，君留任我留不留。",
            "门前雨深泥滑滑，道人四壁风飕飕。",
            "且留看诗可罢酒，请烧香鼎调茶瓯。"
        ],
        "title": "索茶",
        "id": "9bff7c5e-2afd-433a-a34e-5a520462c72c"
    },
    {
        "author": "熊禾",
        "paragraphs": [
            "弱水流西河水东，瞻乌爰止谁雌雄，天地方闭何时通。",
            "颠倒溷室成仙宫，我羨仙人在高空，绝粒轻举乘天风。",
            "豢养不及真神龙，人生剪羽樊笼中，名尤利怨方相攻。",
            "忽闻海上蓬莱翁，却来幔亭跨长虹。",
            "愿留徜徉群仙峰，尘寰渺渺知何穷。"
        ],
        "title": "上刘治中",
        "id": "e7446434-61b6-47ba-8327-caa866f9e1dc"
    },
    {
        "author": "熊禾",
        "paragraphs": [
            "北望悠悠音信少，空房念远心常早。",
            "流萤煜煜夜稍清，寒雁嗈嗈寒已到。",
            "细丝清水练方新，在椸半湿日中明。",
            "隔篱翁媪寐不熟，月落尚闻砧杵声。",
            "将军锦帐环歌舞，百战尚迟归寸土。",
            "老农肩米肉成疮，思妇裁衣泪如雨。"
        ],
        "title": "擣衣曲",
        "id": "f0834ff4-6801-49b9-9ebc-6c460cda4712"
    },
    {
        "author": "熊禾",
        "paragraphs": [
            "九州四海文公书，千秋万古文公祠。",
            "文公之祠何所始，考亭云谷与武夷。",
            "建安城中一亩地，桓桓寝广世守之。",
            "时人拟作曲阜宅，表章何代坏者谁。",
            "鲁余宫室已壮丽，广地何必取此为。",
            "鲋池藏书抱祭器，间关之际亦可悲。",
            "斯人今代不复见，为公故宅三歔欷。",
            "玄孙适此相邂逅，剧谈往事无休期。",
            "别来已是二十载，城府之事了不知。",
            "但闻祠堂旧基址，势家亭馆今巍巍。",
            "东边自是子住处，一枝不许鸟鹊栖。",
            "成都閟宫思丞相，通泉书室记□□。",
            "斯文所系岂止此，经从此地空涟洏。",
            "百年公论会有定，文公之后人见知。",
            "子行定有我同志，为我问讯出此诗。"
        ],
        "title": "赠朱仁甫",
        "id": "f5bdc03c-cbe7-4b39-9273-6a12a5efa0ae"
    },
    {
        "author": "熊禾",
        "paragraphs": [
            "平生不喜桃李春，懒随年少争芳新。",
            "堂前酌我金叵罗，春衫密缝恣其仁。",
            "出郊相逢好朋伴，赠我殽羞荐歌管。",
            "等闲对客难为劝，强作春妍趁游衍。",
            "人言洛阳富春光，我来看花如醉狂。",
            "蚩堤欲决值连雨，著鞭跨马空自忙。",
            "天津一声来杜宇，东君冉冉归何处。",
            "春会有归归太早，忍见红荒在尘土。",
            "归来山中自闭门，落花片片余空山。",
            "今春只向风雨过，伤春怀抱将谁言。",
            "武陵风景四时好，扁舟径问桃源叟。",
            "春来春去总不知，赏心一付寻芳友。"
        ],
        "title": "春光叹",
        "id": "fe4557e1-ad8a-4c66-8b39-e436723e73a9"
    },
    {
        "author": "熊禾",
        "paragraphs": [
            "我生海南万山间，出门冈陇相回环。",
            "平田更无十里阔，何处知有天地宽。",
            "男儿堕地六合志，抱此一寸常悁悁。",
            "早年曾作天府客，长歌东出穆陵关。",
            "关头仰天坐叹息，百年事业如弹丸。",
            "干坤只限衣带水，何繇万里窥中原。",
            "只今文轨一朝混，地不改辟时易然。",
            "斯须洛京见嵩华，咫尺孔林登泰山。",
            "圣贤往迹正在此，譬若木水有本原。",
            "北方学道古所贵，当年楚产皆其偏。",
            "从来一气有旺歇，况及人事多移迁。",
            "程门立雪道南后，幸此一脉犹绵延。",
            "武夷考亭今洙泗，文公之学行八埏。",
            "当时亦号小洛阳，游胡刘蔡居相联。",
            "风流不减程邵马，至今故老人能言。",
            "起来高目视八荒，斯文一缕千钧悬。",
            "人心不啻溺焚急，茫茫大柄伊谁颛。",
            "但得人读周孔书，不患古道今无传。",
            "图书龙马事阔远，荥河温洛仍当年。",
            "畴分三三卦八八，举目法象非虚玄。",
            "大哉伊亳一德书，此极翼翼甸幅员。",
            "太平六典深识此，下方余意公惓惓。",
            "不惟周官列三百，更将仪礼陈三千。",
            "成周致治绝千古，空余轨则留残编。",
            "尼山已叹凤不至，祇有梦寐相周旋。",
            "从兹架漏过千载，何时赤子当息肩。",
            "汉初自是有余责，仁义经制皆蕝绵。",
            "董公年老贾生少，至今秦法常袭沿。",
            "娄敬一言岂通论，长雄气习争相挻。",
            "绝爱东都一代治，犹是三代气象存。",
            "泱泱思乐鼓钟地，冠带几万圜桥门。",
            "尊师重傅古亦少，一变至道夫何难。",
            "惜哉桓荣无此学，西方现出金光仙。",
            "马来牛去事甚浅，自此正气常腥膻。",
            "秣陵青山那得似，独有此地余衣冠。",
            "王通元经莫轻议，太和文治诚班班。",
            "一时礼乐盛兴学，千闾万井皆均田。",
            "殷周而下此一治，王苏诸老重讨论。",
            "却恨晋阳好昌运，大纲不正他何观。",
            "此几一失又几载，高天厚地衔深冤。",
            "虽然正气当有合，古今良会应非悭。",
            "书生杜门三十载，邂逅三生一日缘。",
            "愿言挟册拜曲阜，更欲促驾窥涧瀍。",
            "河南夫子倡道地，似闻荒草凝凄烟。",
            "圣贤事事在耳目，依然昔日佳山川。",
            "文公之道会当北，古今此理常往还。",
            "昭代表章自此始，九州四海须同文。",
            "大道久分要统一，皇极一建趋荡平。",
            "老癃扶杖何日见，深衷寓此观洛篇。",
            "尧夫卜宅太平日，有道经世常一元。",
            "扬帆东南必沧海，振屐西北须昆仑。",
            "鲁侯僖伯我有望，残山剩水难为妍。"
        ],
        "tags": [
            "泰山"
        ],
        "title": "观洛行",
        "id": "0319a4d4-6cee-4967-84f0-858e24952e15"
    },
    {
        "author": "熊禾",
        "paragraphs": [
            "客路三千亲七十，行道无情亦沾臆。",
            "阿娘七十更加四，阿翁七十更加八。",
            "人生至乐那有是，君独胡为此役役。",
            "五鼎珍羞不见多，一盂菽水堪为悦。",
            "八方渺渺夕阳西，与君早决归来策。",
            "高曾规矩父弓冶，君家正印斯文脉。",
            "我生喜读平园文，到老更看梅谷集。",
            "此翁岂弟真可人，直把文章事游剧。",
            "庆儿二首望不浅，城山佳谶真端的。",
            "相边佳作渐家数，慎真不觉誉儿癖。",
            "更想高阳寿内辞，曾是修行咽梅实。",
            "二老随宜也自欢，终欠斑衣儿在侧。",
            "须知团聚第一乐，此外蝇知总无益。",
            "名骥坠地千里心，丹凤冲霄九秋翼。",
            "萧曹事业已千千，当年岂要从刀笔。",
            "丈夫未遇固脱略，时人孰测调元术。",
            "平园相谱当相传，抚卷临风三叹息。",
            "勗哉勗哉后之人，百世诗书尚余泽。"
        ],
        "title": "赠周善长省亲",
        "id": "a3fc29b2-7d01-4167-b3ee-28dc50470362"
    },
    {
        "author": "熊禾",
        "paragraphs": [
            "来者为新去为陈，阴阳如代各还春。",
            "花开花谢亦常理，对花不必尤花神。",
            "平生性耆不在花，两年颇与梅相亲。",
            "何人种梅绕此屋，一见使我心清冷。",
            "老树槎牙溪侧径，枯枝倒挂池边亭。",
            "花开主人不复赏，我来却作花主人。",
            "此花不必相香色，凛凛大节何峥嵘。",
            "北海雪深臣皓首，霜寒中野儿悲吟。",
            "荷蓧老人留植杖，沧浪孺子来濯缨。",
            "神人妃子固有态，此花不是儿女情。",
            "托根山谷居岁晚，自分不及芳春辰。",
            "春前腊后挺高洁，留与桃李争妍新。",
            "春寒桃李犹未开，莫随羌管轻飘零。",
            "先生自是绝俗士，西湖东合当齐名。",
            "巡簷索笑兴不浅，金樽檀板随红尘。",
            "斯言近戏君勿讶，南山松柏终年青。"
        ],
        "tags": [
            "西湖"
        ],
        "title": "涌翠亭梅花",
        "id": "b05c5997-5b1f-4169-b995-0db19e215565"
    },
    {
        "author": "熊禾",
        "paragraphs": [
            "我观卦气先天图，更参歧伯答问书。",
            "虽然三坟不可得，此即造化阴阳枢。",
            "超然便可会大道，学不至此应非儒。",
            "医亦其中一事耳，造妙直与神明俱。",
            "后人自是识根浅，九流既裂家法殊。",
            "儒家道家已为二，医术下视史与巫。",
            "苍生百万命安寄，天地生物意亦辜。",
            "日来运气颇自别，颠倒温凉与寒热。",
            "众工庸技漫尝试，须藉良医为宣节。",
            "翠峰直是英杰士，家世箕裘素儒业。",
            "辞章小技我易工，要参大道融明彻。",
            "太上好生无别事，且向医方究施设。",
            "垂帘市肆心自闲，左右图书恣怡悦。",
            "便是羲皇以上人，岂但当年佗扁诀。",
            "今兹出手才小试，邦人感恩已凛烈。",
            "长歌为作儒医行，德君之深望君切。",
            "古称良相即良医，大化烦君更调燮。"
        ],
        "title": "赠医士詹翠峰",
        "id": "66343add-9549-43a1-ae9c-de0249647e7e"
    },
    {
        "author": "熊禾",
        "paragraphs": [
            "男儿踏地志四方，出门大路行康庄。",
            "况为驲使期令速，千里万里瞬息将。",
            "云胡邂逅遭一跌，颇觉平陆成羊肠。",
            "古云一蹶得一便，又云三折医之良。",
            "幸逢瞑眩得早瘳，莫若视地足勿伤。",
            "生全天地父母恩，一举足兮慎勿忘。"
        ],
        "title": "赠外科医者",
        "id": "575ba3f9-197d-4602-b56d-7579292b1b85"
    },
    {
        "author": "熊禾",
        "paragraphs": [
            "武夷山中旧学子，汗漫偶作观海游。",
            "此观此游亦何有，炎氛瘴雨烂不收。",
            "蓬莱绝岛固难望，何处大泽并高丘。",
            "独闻东南倚天耸石壁，上有一轮照耀之明月，下有一道演迤之清流。",
            "此流不求清，此月不求明。",
            "众星冥濛日毂远拍天，烟浪渺渺令人愁。",
            "因思八极间，品汇岂不稠。",
            "后皇生物至今日，茫茫大化无停辀。",
            "群阴剥尽硕果在，新畬再辟陈根留。",
            "我辈等是丰芑春，盛德何止数世谋。",
            "男儿生世有不朽，百年易迈千载悠。",
            "造物生材谅非偶，阳春有脚先南州。",
            "八郡春已满，忍使四海赤子寒飕飕。",
            "一时泽物亦易足，旱须霖雨川须舟。",
            "书生却顾动遐想，愿为来世苍生忧。",
            "斯文迓续正此时，安得古绠千寻脩。",
            "莘郊匹夫乐尧道，朝鲜逋播叙禹畴。",
            "两生不来至今尚绵蕝，房魏背汗岂但唐人羞。",
            "礼颓乐坏二千载，欲观周道当何繇。",
            "我闻伊洛道南后，武夷云谷今鲁邹。",
            "孔堂金石未尽泯，淹中断简犹堪搜。",
            "独抱遗经守迂拙，岁月兀兀春复秋。",
            "蚊蝱负山力谩苦，精卫填海志未休。",
            "书生迂拙公所知，此来见公亦何求。",
            "穷通志也命当遂，天地倾缺人绸缪。",
            "愿公借我一片五色石，要补元气混沌无疮疣。",
            "千载在我前，万载在我后，山中事业非王侯。"
        ],
        "title": "与徐同知",
        "id": "0b1fa675-6788-458d-8a1e-9212fc61a3d4"
    },
    {
        "author": "熊禾",
        "paragraphs": [
            "高哉永阳山，清哉永阳水。",
            "不须问芝岭，不须寻桃源，桃源芝岭近在永阳里。",
            "此山朝朝暮暮有爽气，此水一点不受污泥滓。",
            "黼冕峨峨尽周献，弦诵洋洋尚周礼。",
            "员颅方趾天地间，靖献此心固何尔。",
            "梅坡先生真绝俗，夜月清标照寒水。",
            "年移物换耳不闻，不挠不污直如矢。",
            "留远先生心更苦，风雪漫漫燕万里。",
            "腴田好爵某不顾，携手河梁得鱼泚。",
            "旸彼诸老皆典刑，三叹此邦皆俗媺。",
            "嗟哉世之人，醉中偷生梦中死。",
            "高冈千仞亦陵迟，狂众一啜滔滔是。",
            "如此衣冠古人物，直入画图播青史。",
            "更有一事兴我闻，后生尚及见典刑。",
            "兵戈生长三十载，豪杰岂必文王兴。",
            "迩来童冠入小学，能文何啻百许人。",
            "虽然文章亦未授，山深最喜习气淳。",
            "万方飒飒声一概，此地未著裘马尘。",
            "甘能受和白受来，岂有质实无其文。",
            "古云变鲁可至道，百年正学亦失真。",
            "尼山一何高，泗洙一何深。",
            "圣门登临别是一般起，处处山水满我仁智心。",
            "悠悠清泉涤我虑，飘飘长风吹我襟。",
            "认取当年咏归意，与我同赋暮春吟。"
        ],
        "title": "别永福诸友",
        "id": "dbe713e3-8d24-4879-9a68-4acf45a1bc1b"
    },
    {
        "author": "熊禾",
        "paragraphs": [
            "今宵无月烛，鬃瓢泻银河。",
            "谁言滂沱泪，恨此离别多。",
            "尔会亦云数，吾感亦如何。"
        ],
        "title": "七夕遇雨访石堂先生  其一",
        "id": "95f1d8d3-6686-4fbe-967a-5930e784b6d9"
    },
    {
        "author": "熊禾",
        "paragraphs": [
            "冀亳与歧山，一际五百年。",
            "洙泗岂无集，未遇时运偏。",
            "世降道愈悠，击壤呼尧天。"
        ],
        "title": "七夕遇雨访石堂先生  其二",
        "id": "737a8bab-7c85-4f87-8c99-38b46ed2da43"
    },
    {
        "author": "熊禾",
        "paragraphs": [
            "东都亦论道，忽梦金光身。",
            "太和岂无治，髽髪终殊伦。",
            "夜半一炷香，命世胡邅屯。"
        ],
        "title": "七夕遇雨访石堂先生  其三",
        "id": "1a4c6093-5fce-4591-adda-421b32accd98"
    },
    {
        "author": "熊禾",
        "paragraphs": [
            "混之再开辟，唤觉千载迷。",
            "龙门空宝匣，明月照玉溪。",
            "五纬集未久，又报填旅奎。"
        ],
        "title": "七夕遇雨访石堂先生  其四",
        "id": "1b8f049a-7e8a-4588-a89f-5653840642f2"
    },
    {
        "author": "熊禾",
        "paragraphs": [
            "高高不可问，神光终朦胧。",
            "云锦不成报，谩尔欺盲聋。",
            "柱维久倾折，会有补炼功。"
        ],
        "title": "七夕遇雨访石堂先生  其五",
        "id": "053582c5-0c9c-48ec-a889-76833ca5d6c0"
    },
    {
        "author": "熊禾",
        "paragraphs": [
            "世情弱卑近，子独志高远。",
            "中庭敞明轩，大字书钜扁。",
            "轩前山百丈，山下水千涧。",
            "摩空屹苍苍，赴壑来滚滚。",
            "神明万宇澄，清旷百虑远。",
            "恭惟孔孟翁，古圣一关键。",
            "勿云仰之高，万象不吾隠。",
            "勿云道之远，千里在发轫。",
            "卓尔固难知，博约端可勉。",
            "一贯未易悟，忠恕力可践。",
            "云胡千载间，架漏安蹇浅。",
            "下者志富贵，妾妇视仪衍。",
            "次者志功名，童子羞管晏。",
            "知子质直资，勿惮厪考问。",
            "五夫小洛阳，犹当有文献。",
            "当年胡与刘，水泉得源本。",
            "及门紫阳人，斯道益弘阐。",
            "四海褰孤风，百世想遐韵。",
            "未登泰华高，丘阜即层巘。",
            "未涉海沧远，沼沚亦深沔。",
            "志高犹恐卑，志远犹恐迩。",
            "周公思三王，伊尹乐尧舜。",
            "宣尼万世师，道在兼祖宪。",
            "志大心欲小，勗子宜重慎。",
            "作诗代座箴，我亦持自警。"
        ],
        "title": "赋游高逸轩怀蓝远洞",
        "id": "619f298d-328c-4795-ac65-988927ff0da7"
    },
    {
        "author": "熊禾",
        "paragraphs": [
            "一滴流浆石骨穿，于今一掬扫炎氛。",
            "鹤仙业已成陈迹，瀑布声中隠剑痕。"
        ],
        "title": "石壁泉",
        "id": "2a581243-5fe5-4da8-a6fa-e5ce630782fe"
    },
    {
        "author": "熊禾",
        "paragraphs": [
            "五月凉巾陟翠微，竹根香露湿人衣。",
            "云行老树青猿过，雪落长溪白鹭飞。",
            "仙径好花愁急雨，洞亭芳草怨斜晖。",
            "我来只欲平林去，细叩先生玉版扉。"
        ],
        "title": "咏武夷怀朱晦翁",
        "id": "26e2c22e-c86c-4329-8e60-d354a13e5436"
    },
    {
        "author": "熊禾",
        "paragraphs": [
            "赫曦薄暮真奇绝，初到残阳复西没。",
            "仙霞山外何处山，五彩云霞互明灭。",
            "须臾群阴解剥尽，雨脚如麻渐开豁。",
            "冥冥勃勃不可留，空有残霞半天赤。"
        ],
        "title": "赫曦台四景 薄暮明霞",
        "id": "9e1575ba-ea03-4cd4-a60a-a1ed343b6b1a"
    },
    {
        "author": "熊禾",
        "paragraphs": [
            "赫曦日夕真奇绝，最好中秋看明月。",
            "竦身飞上第一峰，不觉清寒近天阙。",
            "初离海角犹朦胧，行到天心转光洁。",
            "今宵端正照山河，长笛一声愁欲裂。"
        ],
        "title": "赫曦台四景 中宵皓月",
        "id": "d411064d-e5ad-4d0a-bf5e-7d0a7ce53ca4"
    },
    {
        "author": "熊禾",
        "paragraphs": [
            "赫曦中夜真奇绝，起视茫茫大瀛渤。",
            "风涛雪浪无际涯，绝岸时看孤岛出。",
            "洪炉巨甑如蒸炊，囿形宇宙非金石。",
            "直凌倒景窥三光，俯见尘寰如超越。"
        ],
        "title": "赫曦台四景 中夜白云",
        "id": "ff490eec-abd0-48c7-b3a8-8c28885e38b2"
    },
    {
        "author": "熊禾",
        "paragraphs": [
            "赫曦清昼真奇绝，远望海门观出日。",
            "金戈铁骑走千峰，闪闪万旗张天赤。",
            "神龙飞上使人惊，烁眼祥光成五色。",
            "扶桑欲出升何难，认取真情凝太极。"
        ],
        "title": "赫曦台四景 鸡鸣出日",
        "id": "990e9a83-5c88-48ce-8d2e-6b5b421dc5ba"
    },
    {
        "author": "于石",
        "paragraphs": [
            "我家万山中，日日采樵去。",
            "扪萝上层巅，苔滑不留履。",
            "落日负樵归，云深失归路。",
            "谁家犬吠声，声在云深处。"
        ],
        "title": "山中  其一",
        "id": "fe1d43b2-3ee1-4f66-9c34-3c6e37aa5238"
    },
    {
        "author": "于石",
        "paragraphs": [
            "偶因抱瓮出，夜汲涧底泉。",
            "荡摇水中月，水定光复圆。",
            "问水水不语，问月月不言。",
            "倚树一长啸，万壑松风寒。"
        ],
        "title": "山中  其二",
        "id": "02c8aeb5-7b13-47ff-bdcf-ed6adb5b6a45"
    },
    {
        "author": "于石",
        "paragraphs": [
            "君心如柳枝，春尽絮狂飞。",
            "妾心如古木，不受春风吹。",
            "古木宁槁死，可伐不可移。",
            "风絮飞不已，飘零将安归。"
        ],
        "title": "拟古",
        "id": "d0914ae6-5099-4e40-b45d-a2d5da7b7293"
    },
    {
        "author": "于石",
        "paragraphs": [
            "径狭不容车，溪浅不容钓。",
            "平芜淡云烟，独鸟下残照。",
            "见山孑无言，倚树忽长啸。",
            "徘徊澹忘归，空林明远烧。"
        ],
        "title": "晚步",
        "id": "8b19410c-399b-4aea-896f-89f0cf5d13e4"
    },
    {
        "author": "于石",
        "paragraphs": [
            "有客叩我门，动色谈公侯。",
            "权门热于火，富贵可力求。",
            "我性不谐俗，素拙生计谋。",
            "苟求未必得，徒为君子羞。",
            "拂衣起谢客，夷然卧林丘。"
        ],
        "title": "有客",
        "id": "40f1117e-a7ff-4796-8a0c-eb38cf4df96d"
    },
    {
        "author": "于石",
        "paragraphs": [
            "林屋本深寂，而多禽鸟喧。",
            "一静制群动，何必更幽偏。",
            "西风扫脱叶，见此林杪山。",
            "朝看孤云出，暮看孤云还。",
            "云飞亦何心，相对两忘言。"
        ],
        "title": "和渊明诗",
        "id": "dda6dfad-7d24-43f0-ac8e-e993fa9dba16"
    },
    {
        "author": "于石",
        "paragraphs": [
            "空翠冷滴衣，石藓滑吾足。",
            "偶随白云去，栖此林下屋。",
            "楼影挂斜阳，钟声出深竹。",
            "山僧老面壁，谁与伴幽独。",
            "分我云半间，欹枕听飞瀑。"
        ],
        "title": "宿栖真院分韵得独字",
        "id": "dcf56ecc-e55f-4ec6-a36e-7463914d6e90"
    },
    {
        "author": "于石",
        "paragraphs": [
            "妾家有明镜，百炼方能成。",
            "宝匣玉为台，持以奉良人。",
            "自恃妾貌妍，懒拂镜上尘。",
            "妾貌未及衰，妾镜先已昏。",
            "貌衰不再少，镜昏能再明。",
            "为君一磨拭，烱烱光如新。",
            "徒能照妾貌，安能照妾心。"
        ],
        "title": "寄意",
        "id": "f6a43b89-ab8b-4fe9-b8e5-6e1645e36422"
    },
    {
        "author": "于石",
        "paragraphs": [
            "孔明卧隆中，世事若不闻。",
            "草庐两三策，大义固已明。",
            "陶潜晋处士，束带耻屈身。",
            "浩然归去来，把酒惟长吟。",
            "潜鱼游深渊，好鸟鸣高林。",
            "是以古君子，出处各有心。"
        ],
        "title": "述怀",
        "id": "b5c0ff56-c83a-41ba-917a-d049afabcb3b"
    },
    {
        "author": "于石",
        "paragraphs": [
            "庭前有松树，百尺盘虬龙。",
            "材大不适用，偃蹇霜雪中。",
            "五陵年少儿，种花不种松。",
            "寄言傲霜雪，何似媚春风。",
            "松有千岁根，花无十日红。",
            "众人逐时好，君子惟固穷。"
        ],
        "title": "庭前有松树",
        "id": "f3fb6584-c413-4aa4-a7d5-07d393a8fac0"
    },
    {
        "author": "于石",
        "paragraphs": [
            "绝壁两屦云，荒村半桥霜。",
            "孤往欲何之，林下幽径长。",
            "寒梅在何许，临风几徜徉。",
            "谁家断篱外，一枝寄林塘。",
            "水静不摇影，竹深难护香。",
            "无言独倚树，山空月荒凉。"
        ],
        "title": "探梅分韵得香字",
        "id": "5d18bb46-7622-4f5d-a693-3831bb37f051"
    },
    {
        "author": "于石",
        "paragraphs": [
            "斜日明远树，落叶走空阶。",
            "闭门寂无事，心澹境自佳。",
            "美人期不来，此乐谁与偕。",
            "岂无南飞雁，可以寄所怀。",
            "所怀不可寄，孤云渺天涯。"
        ],
        "title": "所怀寄何寺簿",
        "id": "3ff98908-0640-4abb-80bc-ccbb5c948daf"
    },
    {
        "author": "于石",
        "paragraphs": [
            "斜阳挂庭树，有蝉鸣树颠。",
            "无端聒人耳，惊我闲窗眠。",
            "吾观动物中，至清莫如蝉。",
            "翩然蜕污浊，饱餐风露寒。",
            "此外一无求，何苦浪喧喧。",
            "口给祇屡憎，不如且忘言。"
        ],
        "title": "蝉",
        "id": "3dc72e1d-1a97-4965-aa70-ff14adaa52ce"
    },
    {
        "author": "于石",
        "paragraphs": [
            "东篱有佳菊，埋没野草傍。",
            "草蔓日以滋，菊苗日以荒。",
            "生意几欲息，菊短草何长。",
            "深秋严霜下，百草不复芳。",
            "采采东篱花，澹然发幽香。",
            "万物各有时，盛衰固其常。",
            "荣华不足恃，穷困果何伤。"
        ],
        "title": "拟古",
        "id": "32e4c836-0063-4377-ab4b-ac0cc11f1f6c"
    },
    {
        "author": "于石",
        "paragraphs": [
            "百里子男邦，职任非不厚。",
            "治民如牧羊，扰之则惊走。",
            "睠兹上虞邑，江海环左右。",
            "萧萧北风寒，怒涛声撼吼。",
            "元亮已赋归，世事付杯酒。",
            "宗子古维城，此行应不苟。",
            "茧丝与保障，二者孰先后。",
            "勉旃重勉旃，毋袖经纶手。"
        ],
        "title": "送赵宰之上虞  其一",
        "id": "a3937231-8b30-41d3-9c7d-bd982183ffc3"
    },
    {
        "author": "于石",
        "paragraphs": [
            "吾闻句践国，昔有鸱夷子。",
            "沼吴收隽功，扁舟五湖里。",
            "又闻越东山，安石真奇士。",
            "一局别墅棋，失笑屐折齿。",
            "缅怀百世风，可以肃顽鄙。",
            "峨峨禹穴山，滔滔浙江水。",
            "山川今犹昔，宁无安与蠡。",
            "为我谢二公，幸为苍生起。"
        ],
        "title": "送赵宰之上虞  其二",
        "id": "b81d95c4-8f56-4bd7-bc18-f4f4d20b4134"
    },
    {
        "author": "于石",
        "paragraphs": [
            "愚公欲移山，精卫欲填海。",
            "嗟乎智力穷，山海元不改。",
            "春秋更战国，仁义日荒怠。",
            "近趋管晏功，远受仪秦诒。",
            "杨墨骋邪说，申韩祸无罪。",
            "孔孟生其间，迂阔谁复采。",
            "羣嚣竞纷纭，智力几百倍。",
            "山崩海可竭，吾道固长在。"
        ],
        "title": "感兴  其一",
        "id": "0f171d25-80b4-4460-a109-247d2724d92c"
    },
    {
        "author": "于石",
        "paragraphs": [
            "游鱼闻饵香，宁悟钩入口。",
            "不忍一朝饥，竟落渔人手。",
            "捕雉必以媒，相呼欣得偶。",
            "失身罗网中，乃为媒所诱。",
            "嗟哉二物微，智不料其后。",
            "飞潜一失所，虽悔复何咎。",
            "矧为物之灵，而不慎所守。",
            "饥渴能害心，交游多卖友。"
        ],
        "title": "感兴  其二",
        "id": "9cb9a23c-35e1-4edb-80df-61ada81c1ddc"
    },
    {
        "author": "于石",
        "paragraphs": [
            "渊明令彭泽，自谓归来好。",
            "外物一无累，刚被菊花恼。",
            "东篱兴悠然，一醉舒怀抱。",
            "陶没已千载，爱菊人何少。",
            "谁能轻富贵，高蹈一世表。",
            "种菊学渊明，此意何矫矫。",
            "栽培春雨中，不待秋风老。",
            "南山无古今，世事何时了。",
            "先生笑不言，杜门方却扫。"
        ],
        "title": "次韵秉国种菊",
        "id": "70114601-8811-40ec-b84a-3ad89626d395"
    },
    {
        "author": "于石",
        "paragraphs": [
            "闭门十日雨，萧然抱孤琴。",
            "之子从何来，踏雨叩我门。",
            "对床话达晓，山窗耿青灯。",
            "挽衣不可留，何以赠子行。",
            "问子此何时，瞇目凄黄尘。",
            "四海非不宽，可语今几人。",
            "潇潇风雨中，奔走欲何营。",
            "愿子重自爱，堂有白髪亲。"
        ],
        "title": "赠张君玉",
        "id": "e100e424-3390-4350-b232-b09d10c61454"
    },
    {
        "author": "于石",
        "paragraphs": [
            "好风从西来，浮云忽中披。",
            "片月耿层空，清气入诗脾。",
            "皎皎万里光，谁言一分亏。",
            "亏者盈之渐，乘除迭相推。",
            "既圆终复缺，何如未圆时。",
            "过满易招损，极盛必有衰。",
            "人事无不然，一笑姑置之。",
            "愿我尊有酒，何喜亦何悲。",
            "颓然就一醉，月落吾不知。"
        ],
        "title": "八月十四夜对月",
        "id": "8f599a5a-30a9-4926-9432-160a3a7d242a"
    },
    {
        "author": "于石",
        "paragraphs": [
            "山中何所有，古松与清泉。",
            "一泓涵素月，千尺摇苍烟。",
            "我生乏世用，乐此山林闲。",
            "临流或倚树，物我两悠然。",
            "慎勿作梁栋，斧斤斵其天。",
            "慎勿入江海，汹涌生波澜。",
            "流荡易忘返，正直难自全。",
            "我欲叩其理，水去松无言。"
        ],
        "title": "山中何所有",
        "id": "8183fe70-cfe4-44c5-a966-af6cc9ce8e0e"
    },
    {
        "author": "于石",
        "paragraphs": [
            "吴起为鲁将，杀妻殊不仁。",
            "乐羊伐中山，食子太无情。",
            "功名苟为重，骨肉无乃轻。",
            "以此谋富贵，何如甘贱贫。",
            "沛丰三尺剑，抵掌收楚秦。",
            "未央玉巵寿，以功骄父兄。",
            "惜哉一杯酒，终愧一杯羹。"
        ],
        "title": "感兴  其一",
        "id": "d5a8a146-f6fb-4310-8e30-2b18e32d7f88"
    },
    {
        "author": "于石",
        "paragraphs": [
            "晋人杀鸣犊，孔子不渡河。",
            "河之水洋洋，临流一长歌。",
            "岂无舟与楫，所惧蛟与鼍。",
            "蛟鼍任险怪，不度如我何。",
            "黄鹄一远举，奚忧婴网罗。"
        ],
        "title": "感兴  其二",
        "id": "fcf1c081-ce21-4ddd-a3e8-de69b9886f2d"
    },
    {
        "author": "于石",
        "paragraphs": [
            "卫人将授甲，鹤有乘轩宠。",
            "爱人不如禽，士固不为用。",
            "唐人竞朝梁，怒杀孙供奉。",
            "兽犹知有君，人胡不愧悚。"
        ],
        "title": "感兴  其三",
        "id": "84c98d0c-9dfd-4420-976b-4a4c6a348f93"
    },
    {
        "author": "于石",
        "paragraphs": [
            "鹰犬饱粱肉，饥人厌粥糜。",
            "墙屋被文绣，民有号寒儿。",
            "禽兽食人食，土木衣人衣。",
            "俗偷或过侈，民穷易为非。",
            "君子固有守，岂若世所为。",
            "富贵苟可得，贫贱终莫移。"
        ],
        "title": "感兴  其四",
        "id": "042b6d14-ddc2-43cf-b133-7e29798651cd"
    },
    {
        "author": "于石",
        "paragraphs": [
            "羣栖平沙雁，有警奴辄鸣。",
            "鸣多谓奴妄，哀嗷堕弓矰。",
            "甡甡中林鹿，以媒诱其羣。",
            "相呼入网罟，鹿死媒独生。",
            "骨肉不相信，效忠况他人。",
            "轻言托心腹，卖友终不仁。",
            "君子能审友，四海皆弟兄。"
        ],
        "title": "感兴  其五",
        "id": "27844d3a-e872-467e-86ea-9c3279e861b6"
    },
    {
        "author": "于石",
        "paragraphs": [
            "君在南山南，水阔云漫漫。",
            "我在北山北，木落天地宽。",
            "所思不可见，孤峰碧巑岏。",
            "片云遥相望，脉脉一水间。",
            "水流渺何许，抚松独盘桓。",
            "人生有离合，把酒欲问天。",
            "何以寄所思，取琴倚风弹。",
            "一弹不成调，再弹谁与言。",
            "抱琴耿无寐，月落空山寒。"
        ],
        "title": "有所思",
        "id": "9befc2f1-ed9c-45a7-9a7d-e7809f70a416"
    },
    {
        "author": "于石",
        "paragraphs": [
            "昔君坐谈诗，古音振宫商。",
            "昔我起舞剑，三尺星斗光。",
            "我剑何慷慨，君诗何老苍。",
            "感此一笑叹，徒成九回肠。",
            "久别忽想见，岁月惊惶惶。",
            "岂无平生友，对面险太行。",
            "知心今几人，况复天一方。",
            "安得飞霞佩，共挹天瓢浆。",
            "道义有真乐，何必甘膏粱。",
            "临行劝我酒，我饮不尽觞。",
            "一饮情易阑，再饮情更长。",
            "斜阳重回首，烟水空苍茫。"
        ],
        "title": "杜少陵赠卫八处士韵别秉国",
        "id": "c92463e7-c549-4f5e-bc4d-9534ca0e4731"
    },
    {
        "author": "于石",
        "paragraphs": [
            "我学三十年，巧不能胜拙。",
            "汝年今弱冠，慎勿虚岁月。",
            "何必千里师，而后可受业。",
            "何必万卷书，而后称博洽。",
            "读书贵有用，岂徒资笔舌。",
            "立身一弗谨，万事皆瓦裂。",
            "蔬肉同一饱，自可甘薇蕨。",
            "布帛同一煖，何必轻裋褐。",
            "贫贱士之常，纷华安足悦。",
            "晴窗明几砚，夜灯耿风雪。",
            "汝今其勉旃，经史须涉猎。",
            "顾我何足学，当学古贤哲。"
        ],
        "title": "示衢子",
        "id": "964b94c7-20fa-4605-bbbb-5ad0eddade4c"
    },
    {
        "author": "于石",
        "paragraphs": [
            "去年逢元夕，交光灯与月。",
            "今年逢元夕，交光灯与雪。",
            "有月已甚奇，一雪更奇绝。",
            "灿烂星斗光，晃耀琼瑶阙。",
            "纷纷竞儿嬉，笙歌声不歇。",
            "年来独衰懒，颇亦厌喧杂。",
            "呼儿早闭门，拥炉烧落叶。",
            "雪月两不知，孤灯任明灭。"
        ],
        "title": "戊子元夕大雪",
        "id": "427e49e9-2cd7-416f-8c78-5fa7d8ba97e5"
    },
    {
        "author": "于石",
        "paragraphs": [
            "有诗可以吟，何必拟李陵。",
            "有酒可以酌，何必慕伯伦。",
            "自吟复自酌，一笑睨白云。",
            "卷舒见吾道，聚散亦世情。",
            "老我一茅屋，萧萧山下村。",
            "种瓜有余地，吾亦安吾贫。",
            "兴来即杖屦，孤往无与朋。",
            "晨出未启户，暮归或扣门。",
            "翛然脱尘鞅，无怀与大庭。",
            "所以轩冕贵，不移丘壑心。",
            "此意谁独识，千载一渊明。",
            "渊明不复作，视此壁上琴。"
        ],
        "title": "次张嘉父闲居",
        "id": "b56af7d0-c4fc-4833-b8ed-56d93674f9d3"
    },
    {
        "author": "于石",
        "paragraphs": [
            "呜呼有生初，蠢蠢不知几。",
            "血气均有欲，扰扰靡穷已。",
            "伯益烈山泽，庭氏挟弓矢。",
            "驱除或未尽，遗类复纷靡。",
            "岂惟枭鸟恶，亦有伯劳氏。",
            "琐琐至微物，凶悖乃如此。",
            "不思天壤间，万物虽异类。",
            "子之于父母，恩爱均一理。",
            "卵翼哺尔成，胡为遽忘义。",
            "昔闻乌反哺，羔羊能跪乳。",
            "蜂蚁识君臣，豺狼知父子。",
            "寄语当世人，为此勿为彼。"
        ],
        "title": "伯劳",
        "id": "920caa8c-20ef-48b3-a4f6-be655a41b008"
    },
    {
        "author": "于石",
        "paragraphs": [
            "世以鹊为吉，人多喜其鸣。",
            "世以鸦为凶，鸣多人辄嗔。",
            "吉凶一以定，嗔喜此焉分。",
            "相彼新罗鹞，于何分爱憎。",
            "群鸦竞喧集，有耳若不闻。",
            "一鹊不相容，搏击以为能。",
            "不知鹊可喜，甘与鸦为羣。",
            "妒善复党恶，鸷悍徒不仁。",
            "石显怙权宠，望之不容身。",
            "林甫擅柄用，何有乎九龄。",
            "宁为望之辱，不作石显荣。",
            "宁为九龄死，不作林甫生。",
            "邪正苟倒置，是非竟难陈。",
            "人事无不然，何独此微禽。"
        ],
        "title": "鹊鸦行",
        "id": "848bbc8e-f308-4369-b236-73c67cd8742c"
    },
    {
        "author": "于石",
        "paragraphs": [
            "故家有乔木，众鸟巢其枝。",
            "纷然各卵育，自啄还自飞。",
            "谁欤恣残忍，缘木登其危。",
            "毁室取尔子，杀戮轻如嬉。",
            "漂摇风雨中，巢破不复支。",
            "破者尚可完，死者终无归。",
            "自谓翔后集，今乃失所依。",
            "胡不舍之去，远择高林栖。",
            "主人不我爱，舍此复何之。",
            "哀哀鸣向天，路远天不知。",
            "吾闻重太息，事莫大于斯。",
            "弱肉强之食，扰扰今何时。",
            "人生且未保，尔死谁复悲。",
            "寄言民父母，赤子方流离。"
        ],
        "title": "故家有乔木",
        "id": "bca3be1e-83ba-4266-9cbd-8d2e80045079"
    },
    {
        "author": "于石",
        "paragraphs": [
            "客行归故乡，依依一邻叟。",
            "把酒向我言，重叹生不偶。",
            "大男年二十，前年方娶妇。",
            "府帖点乡兵，井邑备攻守。",
            "万骑声撼天，战骨今欲朽。",
            "小男年十三，娇痴犹恋母。",
            "所恃惟此儿，未忍辄笞殴。",
            "垂白力耕耘，一饭仅充口。",
            "东邻数十家，兵火十无九。",
            "西邻破茅屋，萧然一无有。",
            "悍吏猛索租，摧剥及鸡狗。",
            "嗟子行四方，颇亦闻此否。",
            "偶述邻里情，勿讶言语丑。",
            "老妇洗瓦盆，呼儿进畦韭。",
            "愿子姑暂留，为我进杯酒。"
        ],
        "title": "邻叟言",
        "id": "621895fd-9d87-4b16-b274-4c87ec6b5c84"
    },
    {
        "author": "于石",
        "paragraphs": [
            "客游严陵道，中路哭者谁。",
            "哀哀母子别，云是夫弃妻。",
            "百年结欢爱，一旦生别离。",
            "妾去何足怜，怜此乳下儿。",
            "哌哌未能语，弃去良可悲。",
            "儿啼苦恋母，母闻转悲凄。",
            "欲语别离苦，孩提尔何知。",
            "徒能抚汝顶，相顾空泪垂。",
            "夫妇义已绝，母子恩亦亏。",
            "尔饥谁与哺，尔寒谁与衣。",
            "明年尔学行，谁与相提携。",
            "人言无母怜，有父尚可依。",
            "尔父忍弃我，弃汝将如遗。",
            "去去两相失，相见未有期。",
            "娟娟秀眉目，梦寐或见之。",
            "夜静涧声咽，犹似闻儿啼。"
        ],
        "title": "母子别",
        "id": "32dbf1ac-0198-4a3e-a487-e65b4d9df6e3"
    },
    {
        "author": "于石",
        "paragraphs": [
            "顽云拨不开，阴风挟严威。",
            "大雪止复作，细民已嘘嚱。",
            "人言丰年瑞，可乐胡反悲。",
            "频年岂无雪，雪少寒不知。",
            "谁为御寒计，茅屋曝晴曦。",
            "今年雪大作，始信贫无衣。",
            "地炉燎湿薪，僵坐缩如龟。",
            "年丰固可乐，一饱远莫期。",
            "但忧今日寒，未虑明年饥。",
            "岂知纨绔子，重裘拥柔肌。",
            "绣阁蔼春风，金帐环蛾眉。",
            "惟恨雪不多，低唱饮羔儿。",
            "且尽一己欢，宁为尔民思。",
            "尔民毋自苦，会有年丰时。",
            "鸡豚燕同社，玉粒香浮炊。",
            "一饱有余乐，八珍亦奚为。",
            "寄语纨绔子，此意知不知。"
        ],
        "title": "丁亥冬大雪",
        "id": "a0cd8482-398e-4479-9e40-86d2509ed47d"
    },
    {
        "author": "于石",
        "paragraphs": [
            "路傍谁家女，踌躇不能去。",
            "自言妾小时，家本樵川住。",
            "十五嫁良人，长年秉机杼。",
            "辛勤奉舅姑，足不越庭户。",
            "去年秋枣红，边人健如虎。",
            "移家入深林，自谓百无虑。",
            "空山鸣剑戟，失色骇相顾。",
            "星散各偷生，不幸适相遇。",
            "妾身如风花，飘零委尘土。",
            "妾命如蜉蝣，焉能保朝暮。",
            "一死恨不蚤，空为年少误。",
            "去去忽相失，零落在中路。",
            "妾有乳下儿，咿哑方学语。",
            "四海尚干戈，安知尔生死。",
            "回首望天涯，家山在何处。",
            "妾命负所天，顾影惟自怜。",
            "自怜轻失节，天下何独妾。"
        ],
        "title": "路傍女",
        "id": "5a994e89-ef1a-4caf-9c01-a29a403817fd"
    },
    {
        "author": "于石",
        "paragraphs": [
            "西风扫残暑，微月澹新秋。",
            "相传织女星，今夕嫁牵牛。",
            "翩翩联鹊桥，亭亭拥龙辀。",
            "多少乞巧人，笑语穿针缕。",
            "吾尝夜观象，细与推其由。",
            "惟有五纬星，顺逆有去留。",
            "经星二十八，历历如缀旒。",
            "万古俨不动，分列十二州。",
            "其余众常星，烂然满空浮。",
            "休咎必有证，君德修不修。",
            "胡独牛与女，不与众星侔。",
            "乃知尘世人，配偶相绸缪。",
            "少陵号诗史，万象穷冥搜。",
            "亦云年年渡，秋期何用愁。",
            "彼哉柳河东，抱拙不自谋。",
            "旁趋事曲折，窃效儿女求。",
            "谁与倡邪说，诞谩不复收。",
            "淫亵转相袭，寖使其辞浮。",
            "仙槎倘可乘，我欲凌空游。",
            "再拜二星灵，一洗千古羞。",
            "天高不可问，河汉空西流。"
        ],
        "title": "七月七日",
        "id": "e39525b5-9f2e-4b82-992f-10c643bc0a7e"
    },
    {
        "author": "于石",
        "paragraphs": [
            "细路如蛇盘，山根复山巅。",
            "振衣上千仞，顿觉天地宽。",
            "四山朗开豁，斜阳淡平川。",
            "溪浅不可舟，桥断衣可搴。",
            "依依桑柘村，翳翳井里烟。",
            "老翁古柳枢，扶杖白垂肩。",
            "问途入深巷，蒲柳隠败垣。",
            "忽得幽人居，一室静且安。",
            "中有插架书，外有负郭田。",
            "种秫可酿酒，枕书时醉眠。",
            "自言居家好，笑我行路难。",
            "欲分清溪尾，著我屋数椽。",
            "踏月两相过，亦足陶情欢。",
            "子虽爱我厚，我亦愧子言。",
            "天涯倦游客，岂不怀故山。",
            "抱薪煮白石，岸巾曝晴簷。",
            "兴来或杖履，松阴弄潺湲。",
            "如此岂不乐，胡为复盘桓。",
            "泠然御风去，月暮孤云寒。"
        ],
        "title": "访叶灵渊",
        "id": "2bd6c35d-8866-4188-8f4d-aaee0f38b607"
    },
    {
        "author": "于石",
        "paragraphs": [
            "春光美于酒，我得醉其淳。",
            "春情浩于海，我得涉其滨。",
            "人生贵适意，何须苦悲颦。",
            "轩轩远游志，恨不穷入垠。",
            "流连虑忘返，岂徒玩芳新。",
            "游子多愒日，志士惟竞辰。",
            "二者孰得失，谁能究其因。",
            "俯仰天壤间，何轻用此身。",
            "骄惰由放逸，美好出艰辛。",
            "此日何足惜，我思古之人。"
        ],
        "title": "次韵吕芳卿春游",
        "id": "56d98173-7ff0-448d-ae49-ca192706074d"
    },
    {
        "author": "于石",
        "paragraphs": [
            "涧深飞瀑寒，云破断崖碧。",
            "呼儿入深林，扫此松下石。",
            "澹然忘世故，一枕聊自适。",
            "梦断山月高，孤猨啸青壁。"
        ],
        "title": "呼儿",
        "id": "968217c7-dee6-474c-abf0-8ae78c2d710a"
    },
    {
        "author": "于石",
        "paragraphs": [
            "灯火隔篱落，呼儿掩柴门。",
            "邻叟挽我衣，笑指老瓦盆。",
            "酒尽意未已，语杂情更真。",
            "嗟嗟行路难，劝我归与邻。",
            "团圞一家乐，亦足娱其亲。",
            "低头愧叟言，未语面辄頳。",
            "父昔教我书，意在为荣亲。",
            "十岁始知学，二十能为文。",
            "三十将远游，海波忽扬尘。",
            "年今几半百，亲老安可云。",
            "岁时一杯酒，父子祖与孙。",
            "客多在家少，暂聚还复分。",
            "曾不如尔乐，欢然力耕耘。",
            "父醉儿解扶，翁归妪相迎。",
            "十日九在家，笑语蔼生春。",
            "我无田可归，岂无山可耕。",
            "我无秫可酿，岂无泉可烹。",
            "幸及亲未衰，菽水或可营。",
            "无愧邻叟言，乃不愧予心。"
        ],
        "title": "邻叟招饮",
        "id": "c4eac156-1898-4528-9ea2-65807ed21e62"
    },
    {
        "author": "于石",
        "paragraphs": [
            "我从山中游，归来林壑暝。",
            "涧水冻不流，月出四山静。",
            "柴扉不敢敲，恐惊孤鹤醒。",
            "徘徊踏明月，倚杖看松影。"
        ],
        "title": "我从山中游",
        "id": "f5976134-8432-4170-b5d0-3daf2289a98c"
    },
    {
        "author": "于石",
        "paragraphs": [
            "明月照高楼，永夜不阖扉。",
            "盈盈楼上女，耿耿如相依。",
            "岁月忽已晚，草木变芬菲。",
            "扳条折其荣，风流付枕帏。",
            "蹇修时不存，悠悠谁与归。",
            "仰视浮云驰，俯见月在衣。",
            "置书怀袖中，有约吾敢违。",
            "愿寄双飞燕，为我西北飞。"
        ],
        "title": "次韵郑德彝拟古集句",
        "id": "7a1986ae-29f6-4ef8-8d2a-a5db3be63ef8"
    },
    {
        "author": "于石",
        "paragraphs": [
            "春草秋更绿，能得几时好。",
            "人生非金石，坐愁红颜老。",
            "振衣千仞冈，木落雁飞早。",
            "无营地转幽，遂动自纷扰。",
            "时哉不我与，全身以为宝。",
            "不是傲当时，用拙存吾道。"
        ],
        "title": "次韵子益秋怀集句",
        "id": "aad4fb80-a185-4a95-8592-f9b57c8542da"
    },
    {
        "author": "于石",
        "paragraphs": [
            "士之生斯世，身穷志弥笃。",
            "不惟气浩然，亦是敦薄俗。",
            "渊明晋高士，志岂在微禄。",
            "不以进为荣，不以退为辱。",
            "云出鸟倦还，吾亦从吾欲。",
            "南山岂无豆，东篱亦有菊。",
            "日与田父游，气象和而肃。",
            "一枕北窗风，红尘任奔逐。",
            "起视天壤间，四海空两目。",
            "但愿樽有酒，宁顾瓶无粟。"
        ],
        "title": "次韵刘和德赋渊明",
        "id": "5db474c4-4e86-4de6-b418-12379027c87c"
    },
    {
        "author": "于石",
        "paragraphs": [
            "曾为石壁游，更借僧房宿。",
            "楼阁倚林腰，溪山醒尘目。",
            "敲门寻旧僧，清响应林谷。",
            "老僧不厌客，分我云半屋。",
            "禅月岂后身，尚余诗满腹。",
            "疑我亦荀鹤，再与赋汉牧。",
            "汲井昼煮茶，洗钵夜分粥。",
            "山空人语寂，邀我入深竹。",
            "独抱无絃琴，不唱浮生曲。",
            "月树影参差，风鸣声断续。",
            "翛然出尘表，身世转幽独。",
            "明朝出山去，无言笑相瞩。",
            "江上石牛眠，秋草为谁绿。"
        ],
        "title": "再游石壁寺",
        "id": "a6fcb67d-66fa-4929-bf0c-f8abd188b701"
    },
    {
        "author": "于石",
        "paragraphs": [
            "万山鬰回合，羣木尤老苍。",
            "细路百盘折，崎岖陟羊肠。",
            "凉阴覆峭壁，萦回涧流长。",
            "绿萝下百尺，笑挹清泉香。",
            "甘寒试一潄，齿颊凝冰霜。",
            "拂石坐未去，樵叟来我傍。",
            "云此涧中水，其源来浦阳。",
            "浦阳婺属邑，亦我父母邦。",
            "欲我饮此水，而不忘故乡。",
            "叟言起予意，振衣欲飞扬。",
            "便将随水源，径度千仞冈。",
            "叟前挽我衣，迟留且勿忙。",
            "吾家隔前坡，林居愧荒凉。",
            "寒醅旋可压，为子炊黄粱。",
            "微径行荦确，柴门隠松篁。",
            "推户拂尘席，延我入中堂。",
            "呼儿出长揖，阔步何蹡踉。",
            "问我从何来，惊顾走欲僵。",
            "屡呼不复出，自起致茶汤。",
            "坐不分宾主，高谈到羲皇。",
            "炊烟淡茅屋，劝我饮尽觞。",
            "葫芦烂鹅鸭，盘饤罗芥姜。",
            "一饱共酣寝，此乐殊未央。",
            "摄衣起谢叟，听我歌慨慷。",
            "风埃暗宇县，干戈几抢攘。",
            "朽骨缠蔓草，呻吟卧残创。",
            "荒丘奔狐兔，断础悲蛩螀。",
            "奔逃不相顾，流离各悽伤。",
            "十年未返业，几人失耕桑。",
            "而此源中民，熙然独徜徉。",
            "数家联聚落，茅茨带林塘。",
            "笑语声相闻，隔篱灯火光。",
            "翁妪各垂白，童稚纷成行。",
            "嫁女必近邻，生男不行商。",
            "死徙无出境，耕织各有常。",
            "地罏老瓦盆，竹几素木床。",
            "俗淳器亦古，岂识时世妆。",
            "瓜瓠满篱落，麻苎翳门墙。",
            "缺窦出鸡犬，平坡散牛羊。",
            "豚蹄一盂酒，神休答丰禳。",
            "村讴杂社鼓，醉舞衣淋浪。",
            "昼无悍吏恐，夜无羣盗狂。",
            "生者遂所养，死者得所藏。",
            "其乐有如此，宜与世相忘。",
            "叟前重致词，为子言其详。",
            "使我居华屋，绮疏交洞房。",
            "使我服鲜丽，翠襦绣罗裳。",
            "食必具水陆，饮必酣琼浆。",
            "出则盛车骑，锦鞯紫游缰。",
            "归则拥歌吹，粉黛环姬姜。",
            "贵封侯万户，富储粟千仓。",
            "如此岂不乐，患至难豫防。",
            "利者祸之的，何地非战场。",
            "况有吏椎剥，宁免盗陆梁。",
            "安贫即乐土，多财必遗殃。",
            "人生守常分，世事胡可量。",
            "我闻重叹息，临风几徬徨。",
            "林霏掩苍翠，回首路杳茫。",
            "远山衔落日，惨惨尘沙黄。",
            "因思桃源中，人多寿而康。",
            "山深事简寡，居安俗淳良。",
            "不与外人接，别在天一方。",
            "儿孙自生长，古今任兴亡。",
            "世以为神仙，此说诚荒唐。",
            "平生志远游，恨不穷八荒。",
            "去家百里近，绝境见未尝。",
            "邈与桃源居，异世遥相望。",
            "安知千载下，以我非渔郎。",
            "独恨无桃花，夹岸摇红芳。",
            "花落春水涨，一苇或可航。"
        ],
        "title": "小石塘源",
        "id": "41fced81-e24b-4fa0-91b6-77656da10271"
    },
    {
        "author": "于石",
        "paragraphs": [
            "一掬之泉，可湘可沿。",
            "一拳之石，可潄可眠。",
            "其动也以天。",
            "万壑之风，不琴而絃。",
            "两山之云，不炉而烟。",
            "其静也以天。",
            "前钟后鼎，左瓢右箪。",
            "何荣何辱，孰愚孰贤，先生笑而不言。"
        ],
        "title": "紫薇翁歌",
        "id": "0c10323b-1b73-41d7-8e55-8923ef7a0c4c"
    },
    {
        "author": "于石",
        "paragraphs": [
            "鸣不择上林，栖不依华屋。",
            "雄飞各呼雌，翩翩自相逐。",
            "渴饮野田水，饥啄野田粟。",
            "一饮一啄能几何，慎勿远飞投网罗。",
            "君不见金笼老鹦鹉，向人空作闲言语。"
        ],
        "title": "野田黄雀行",
        "id": "ae100ff2-5cae-443e-89d9-05686dc4227e"
    },
    {
        "author": "于石",
        "paragraphs": [
            "有美人兮天一方，弭绛节兮撷琼芳。",
            "瑶环瑜珥锵琳琅，修竹萧萧翠袖长。",
            "芝宫芙馆椒为堂，青琐窗户白玉床。",
            "一笑满酌天瓢浆，簸弄骊龙明月光。",
            "欲往从之路茫茫，爱而不见空彷徨。",
            "安得骑麟鞭凤凰，飞霞翩翩高颉颃。",
            "白云缥缈遥相望，凭谁寄取双琼珰。"
        ],
        "title": "美人一章寄徐秉国",
        "id": "2920aa26-40bf-47d9-84ae-3a3a88129a60"
    },
    {
        "author": "于石",
        "paragraphs": [
            "昌黎之生月南斗，牛奋其角箕张口。",
            "坡翁宿直斗牛箕，自谓文似昌黎叟。",
            "顾予命亦坐磨蝎，碌碌浪随二公后。",
            "文章学问愧前修，有口但知能饮酒。",
            "松坡磊落湖海人，为我掉舌谈星辰。",
            "蛟龙蟠屈终变化，君子忧道宁忧贫。",
            "夜半狂吟踏破瓮，结柳为车穷莫送。",
            "掀髯一笑问松坡，文如二子今何用。"
        ],
        "title": "赠星命松坡",
        "id": "8b5a7f0f-f956-4a3b-ad97-d78d3c7848e8"
    },
    {
        "author": "于石",
        "paragraphs": [
            "十载驱驰翰墨场，翩翩霞佩高颉颃。",
            "赋窥贾马搜班扬，诗崇晋汉卑齐梁。",
            "斯文未丧道未亡，欲寻坠绪何茫茫。",
            "萧骚裋褐凄风霜，匣中蛟龙吼干将。",
            "男儿有志行四方，安用把笔工文章。",
            "掀髯长啸俛大荒，残烟落日尘沙黄。",
            "纷纷蚁穴争侯王，邯郸一梦炊黄粱。",
            "断鹤续凫谁短长，世间万事俱亡羊。",
            "何如长歌归故乡，古松流水遶石床。",
            "浊酒一壶琴一张，卧听孺子歌沧浪。"
        ],
        "title": "浪吟",
        "id": "1a9d6946-9820-4976-838d-234c8f43acc1"
    },
    {
        "author": "于石",
        "paragraphs": [
            "石作人言豕人立，或啸其梁阚其室。",
            "道人叱咤鞭雷公，驭风骑气行虚空。",
            "赤手缚鬼如缚虎，画地为牢通鬼语。",
            "登坛摄将如有神，问其姓字皆忠臣。",
            "生不求生以害仁，死犹赫赫濯厥灵。",
            "百鬼啖尽何足恤，吾独因之三太息。",
            "关云长，张睢阳，凛然大节死不屈，至今日月犹争光。",
            "荆州一失不复得，江淮保障谁之力。",
            "欲为汉唐开太平，老天胡不留斯人。"
        ],
        "title": "赠王法官",
        "id": "857327c9-6b41-47cd-a035-b58174b441e6"
    },
    {
        "author": "于石",
        "paragraphs": [
            "汉皇锐意求神仙，神仙之效何茫然。",
            "蓬莱弱水不可到，且立宫中承露盘。",
            "饥餐玉屑不堪饱，谁谓有方能却老。",
            "人生修短数在天，多欲未必能延年。",
            "秋风吹老茂陵树，年年空滴金茎露。",
            "建章宫阙随烟尘，块然屹立惟铜人。",
            "宫官西来果何意，一朝辞汉将归魏。",
            "吁嗟铜人如有知，口不能言惟泪垂。",
            "自从曹氏盗神器，父子相传已三世。",
            "汉宫故物无一存，汝独犹能感旧恩。",
            "凄然照影临渭水，一折铜人扶不起。",
            "宁为弃物委道傍，不忍漂泊离故乡。",
            "迢迢东望洛城路，回首长安愁日暮。",
            "长安繁华非昔时，洛阳寥落谁复悲。",
            "汉魏兴亡何日了，长见铜人卧秋草。"
        ],
        "title": "续金铜仙人辞汉歌",
        "id": "e57b457a-346a-4e66-a841-33b3c703f48f"
    },
    {
        "author": "于石",
        "paragraphs": [
            "锵然非金亦非玉，壹片宫商纷其触。",
            "歘如环辔玲珑摇佩旌，铿如鸣球拍琴九奏箫韶声。",
            "凄如孤鸿叫群嘹唳穿云去，清如幽泉滴沥飘落断崖处。",
            "余音欲断还复鸣，咄咄胡牀静中据。",
            "乃知簷铃适与风相会，锵锵铮铮可听不可佩。",
            "我怜其轻脆不足恃，戛则成音击则碎。",
            "嗟哉无情之物能感人，浮华言语自古多误身。",
            "喧然声名满天地，好声过耳俱成尘。",
            "物情万变伏还起，人生几何安足恃。",
            "何如物我两忘言，云在青山水在月。"
        ],
        "title": "次韵徐觉风铃",
        "id": "2b863594-3c5d-465d-8a63-3004933e3dc7"
    },
    {
        "author": "于石",
        "paragraphs": [
            "薄薄酒，可尽欢。",
            "粗粗布，可御寒。",
            "丑妇不与人争妍。",
            "西园公卿百万钱，何如江湖散人秋风一钓船。",
            "万骑出塞铭燕然，何如馿背长吟灞桥风雪天。",
            "张灯夜宴，不如濯足早眠。",
            "高谈雄辩，不如静坐忘言。",
            "八珍犀筯，不如一饱苜蓿盘。",
            "高车驷马，不如杖屦行花边。",
            "一身自适心乃安，人生谁能满百年。",
            "富贵蚁穴一梦觉，利名蜗角两触蛮。",
            "得之何荣失何辱，万物飘忽风中烟。",
            "不如眼前一杯酒，凭高舒啸天地宽。"
        ],
        "title": "薄薄酒",
        "id": "01a3f343-a3f7-4c7d-9887-076f71383467"
    },
    {
        "author": "于石",
        "paragraphs": [
            "子居金华山之东，我居金华山之西。",
            "东西相望二百里，半面未识心相知。",
            "扳条采荣远莫致，梦中往往或见之。",
            "子持一卷易，我携一篇诗。",
            "此诗此易世不识，与子共作千年期。",
            "前乎千载事已矣，后乎千载谁是非。",
            "握手论心语未了，松风万壑寒生衣。",
            "山深梦断不可觅，落花耿耿寒梅枝。",
            "起视金华万山顶，惟有白云来去飞。"
        ],
        "title": "答吴子真",
        "id": "ccfb3c61-52fd-45af-9562-fff8306f87eb"
    },
    {
        "author": "于石",
        "paragraphs": [
            "长剑不入英雄手，劲气摩空拂牛斗。",
            "埋光铲采今几年，匣中忽作蛟龙吼。",
            "古琴不入时人耳，断絃挂壁尘埃久。",
            "桐尾半作爨下焦，高山流水今安有。",
            "自笑长不满七尺，役役徒为牛马走。",
            "学剑学琴两无用，肯以穷困移所守。",
            "孔颜非厄，盗跖非寿。",
            "西子非妍，无盐非丑。",
            "一时荣辱闲过眼，千古是非空挂口。",
            "何如长歌归去来，万事无心一杯酒。"
        ],
        "title": "偶成",
        "id": "fde6c308-7bbc-43fe-a7c3-9db584b7f40c"
    },
    {
        "author": "于石",
        "paragraphs": [
            "金华山巅一挥手，俯视尘寰仰星斗。",
            "闲云满地白鹤飞，积雪暗天苍兕吼。",
            "北山周回七百里，名著洞天非不久。",
            "世人未识山中乐，问我山中何所有。",
            "旧传叱石化羊眠，亦有耕田驱鹿走。",
            "大士浴缾今尚在，孝标书堂谁与守。",
            "翩然东访赤松子，何须辟谷能延寿。",
            "出门一笑天地宽，龊龊徒为儿女丑。",
            "君不见东坡游赤壁，东望武昌西夏口。",
            "江山风月两依然，谁能与客携鱼酒。"
        ],
        "title": "答诸公游山作",
        "id": "dabdf022-3710-4e09-a82f-921347db54d5"
    },
    {
        "author": "于石",
        "paragraphs": [
            "之子词场无敌手，骑麟翳凤集北斗。",
            "藉藉人间月旦评，滔滔笔下风涛吼。",
            "方抟扶摇九万里，可速则速久则久。",
            "文章何止拟相如，政事亦堪脩冉有。",
            "回首落日烟尘昏，满眼风寒沙石走。",
            "老天应未丧斯文，君子固宜知所守。",
            "刀以铦而缺，砚以钝而寿。",
            "名高多谤毁，女妒无妍丑。",
            "乃知明哲可保身，安用嚅唲浪开口。",
            "悠然一笑对南山，壁上有琴樽有酒。"
        ],
        "title": "答诸友",
        "id": "e8f52171-1209-4f1f-a62f-a0fd60376163"
    },
    {
        "author": "于石",
        "paragraphs": [
            "银炉炽炭麒麟红，销金帐煖熏笼烘。",
            "爨下有蜡可代薪，笑我夜寒痴坐然枯松。",
            "贫富贵贱何不公，安能排云叫呼天九重。",
            "空怜尔松生抱有用材，不遇匠石梁栋施帡幪。",
            "盘根错节屹立冻不死，凛凛劲气犹足排严冬。",
            "颠崖峭壁人迹绝，闲云流水相冥濛。",
            "胡为明不能保身，丁丁斧斤山其童。",
            "鹑衣百结缩如猬，地炉拥膝便可闲从容。",
            "当年榷油幸不严汝禁，余用尚及斯民穷。",
            "阳和无声入骨髓，不知夜雪没屋霜横空。",
            "但见濛濛香雾霭四壁，红煇紫焰明窗栊。",
            "御寒何必裘蒙茸，盎然一室回春风。",
            "何当散作一天煖，坐令四海尽在春风中。"
        ],
        "title": "夜烧松明火次韵黄养正",
        "id": "2773434f-dd5f-40a9-b384-17def1b35a57"
    },
    {
        "author": "于石",
        "paragraphs": [
            "六月不雨至七月，草木脆干石欲裂。",
            "方士画符如画鸦，呵叱风伯鞭雷车。",
            "九天云垂海水立，骄阳化为雨三日。",
            "万口竞夸方士灵，彼亦自谓吾符神。",
            "谁知水旱皆天数，贪天之功天所恶。",
            "吾心修德可弭灾，大抵雨从心上来。",
            "桑林自责天乃雨，岂在区区用方士。"
        ],
        "title": "祈雨",
        "id": "e210e56c-268c-4861-babd-9a3cbd4f0996"
    },
    {
        "author": "于石",
        "paragraphs": [
            "风雪骑馿穷郑五，良史武陵忝厥祖。",
            "文章千古推贺白，余子碌碌何足数。",
            "西风客路一相逢，笑睨平芜共怀古。",
            "神游千载渺襟期，不学时妆竞媚妩。",
            "翩然一鹗迅秋空，纵横健笔凌鹦鹉。",
            "愧我栖栖一钓翁，胯下宁甘少年侮。",
            "两鬓风霜飒短褐，把酒长歌话愁苦。",
            "君留不住我亦归，枫林叶落津头鼓。",
            "剑光错落耿青灯，夜半闻鸡与君舞。",
            "几回欲寄别后书，雁飞不过衡阳浦。",
            "树阴黯黯江东云，柳色依依渭城雨。",
            "人生相会不可期，去住真如萍散聚。",
            "我在金华北山北，茅屋三间云一坞。",
            "君在濲江西港西，种秫有田瓜有圃。",
            "我不能往君不来，凄凄风雨谁为主。",
            "何当共作子长游，南浮沅湘北齐鲁。",
            "不然赤壁吊东坡，高攀栖鹘登虬虎。",
            "放浪形骸期汗漫，霁月一襟春万宇。",
            "逍遥容与澹忘归，弭节江臯采芳杜。",
            "狂吟曾点舞雩风，一笑渠侬行凉踽。"
        ],
        "title": "次韵赵九翁",
        "id": "2acdfd39-864b-40f5-9376-b1808e5a149e"
    },
    {
        "author": "于石",
        "paragraphs": [
            "建安天下如溃瓜，一榻之外非吾家。",
            "黄屋飘飖定何许，龙为鱼兮鼠为虎。",
            "老瞒持力敢欺天，朵颐汉鼎方垂涎。",
            "紫髯将军一攘臂，控荆引越三千里。",
            "慷慨山东大耳儿，南飞乌鹊栖无枝。",
            "草庐一语君臣契，目中久已无吴魏。",
            "堂堂大义凛不磨，灵关剑阁争嵯峨。",
            "昨夜西南一星落，六尺之孤竟谁托。",
            "渭水旌旗归故都，江上空存八阵图。",
            "抱膝长歌出师表，古柏苍苍为谁老。"
        ],
        "title": "梁父吟",
        "id": "22045326-0eab-452a-a133-f12a1b5412a1"
    },
    {
        "author": "于石",
        "paragraphs": [
            "村南村北麦花老，姑恶声声啼不了。",
            "有姑不养反怨姑，至今为尔伤风教。",
            "噫，君虽不仁臣当忠，父虽不慈子当孝。"
        ],
        "title": "姑恶",
        "id": "1b7d2b6b-6081-4adc-8323-e0f359e79313"
    },
    {
        "author": "于石",
        "paragraphs": [
            "姚生年来如我贫，澜翻口舌谈星辰。",
            "凄风落日低黄尘，客路相逢眼为青。",
            "草鞋生翼杖生鳞，一笑索我诗赠行。",
            "我诗何足为重轻，历象妙处须推寻。",
            "相国之生孕昴精，客星动摇归富春。",
            "天不祚汉星坠营，泰阶或坼中台星。",
            "大抵人事关天文，试算天下英雄今几人。"
        ],
        "title": "赠姚星士",
        "id": "484a2f27-4c0a-45c7-9542-ccc4d3dc8c12"
    },
    {
        "author": "于石",
        "paragraphs": [
            "今年客路逢寒食，村落无烟春寂寂。",
            "荒冢累累人不识，芳草凄凄吐花碧。",
            "麦饭一盂酒一滴，哀哀儿女春衫湿。",
            "我过其傍因太息，有坟可酹何须泣。",
            "干戈满地边云黑，路傍多少征人骨。"
        ],
        "title": "己卯寒食",
        "id": "bea6d3c1-1d92-4788-b52f-64f4d65e92f6"
    },
    {
        "author": "于石",
        "paragraphs": [
            "昔年著脚穷深幽，藕花十里烟波秋。",
            "骑馿踏月杨柳市，买舟听雨菰蒲洲。",
            "酒楼倚天沸歌管，繁华转眼如云浮。",
            "山川悠悠尚如昨，岁月匆匆不可留。",
            "君不见钱唐江上潮，早潮生兮晚潮落，滔滔东去何时休。"
        ],
        "title": "追和东坡次蔡郎中游湖韵",
        "id": "3aa6feb9-1aad-41bc-bf8e-2147d70b6af7"
    },
    {
        "author": "于石",
        "paragraphs": [
            "我昔扁舟泛湖去，四望荷花浩无数。",
            "谁家画舫倚红妆，笑声逈入花深处。",
            "笙歌凄咽水云寒，花色似嫌脂粉污。",
            "夜深人静月明中，方识荷花有真趣。",
            "水天倒浸碧琉璃，净质芳姿澹相顾。",
            "亭亭翠盖拥羣仙，轻风微颤凌波步。",
            "酒晕潮红浅渥唇，肤如凝脂腰束素。",
            "一捻香骨薄裁冰，半破芳心娇泣露。",
            "湖光花气满衣襟，月落波寒浸香雾。",
            "恍然人在蕊珠宫，便欲移家临水住。",
            "回首落日低黄尘，十年不到湖山路。",
            "花开花落几秋风，湖上青山自如故。"
        ],
        "tags": [
            "西湖"
        ],
        "title": "西湖荷花有感",
        "id": "15ca9f7b-3b47-48a9-adaf-9280aa837eff"
    },
    {
        "author": "于石",
        "paragraphs": [
            "壁乎琴兮不弹，心乎道兮忘言。",
            "操履霜兮猗兰，忠与孝兮两全。",
            "松风兮涧泉，琴无絃兮有絃。",
            "青霞兮柯仙，道不传兮有传。"
        ],
        "title": "琴寥歌",
        "id": "63c553c6-2258-4323-b4d3-ae4a1a1cc4a9"
    },
    {
        "author": "于石",
        "paragraphs": [
            "有虎有虎山之巅，怒目炯炯当昼眠。",
            "百兽畏伏不敢前，凭林一吼秋风寒。",
            "昨日邻家妇，哀哀哭其子，叩头叫天天不语。",
            "或曰枭食母、犬吠主，含沙射影毒欲死。",
            "封豕长蛇肆侵侮，如此纷纷何独虎。",
            "虎哉虎哉尔何知，磨牙摇尾争奔驰。",
            "妖狐犹将假尔威，岂知彊者易弱盛必衰。",
            "北平将军怒欲飞，弯弓远挂扶桑枝。",
            "嗟尔有力何由施，吾见食汝肉而寝汝皮。",
            "倚剑睨天三太息，弱肉彊食今何时。",
            "麒麟驺虞亦物耳，呜呼吾不得而一见之。"
        ],
        "title": "有虎行",
        "id": "7f8956f6-2dab-4e15-be31-c572eda914f7"
    },
    {
        "author": "于石",
        "paragraphs": [
            "盘谷四面环青山，晴岚暖翠浮云烟。",
            "盘谷之阻多幽泉，湛然深碧蛟螭蟠。",
            "中有华屋贮神仙，猿鸟不惊犬不喧。",
            "竹侵行迳松碍簷，人疑无路堪攀缘。",
            "忽闻读书声琅然，始信别是壶中天。",
            "翩然振屐登其巅，仰林俯壑天地宽。",
            "桑麻尽处开平川，千帆来往无时闲。",
            "旁有一叶渔翁船，出没红蓼黄芦边。",
            "呼之来泊岩下湾，就船买鱼归烹鲜。",
            "煮茗有泉秫有田，问之世事笑不言。",
            "家藏黄石书一编，安用李愿归来篇。",
            "我欲前峰卜数椽，幅巾杖屦行其间。",
            "目送归鸿挥五絃，闲窗静听松风眠。"
        ],
        "title": "张德裕盘谷隠居",
        "id": "7db36b60-2ad9-48cd-b82c-416da09b78f8"
    },
    {
        "author": "于石",
        "paragraphs": [
            "村南村北麦欲枯，桑麻阴阴满路隅。",
            "炊黍田头行饷夫，餠炉未熟儿呱呱。",
            "鸭头长袜短布襦，平生未识铅与朱。",
            "弹筝不用如罗敷，怀金不愿逢秋胡。",
            "眼前富贵何足娱，一身饱煖自有余。",
            "茅簷笑语寒灯孤，夜舂晓织奉舅姑。"
        ],
        "title": "田家妇",
        "id": "2895dc62-8cfe-4653-889c-e4e5336e3804"
    },
    {
        "author": "于石",
        "paragraphs": [
            "顽云怙势吞烛龙，一夜老尽江上峰。",
            "骖鸾驾鹤下瑶阙，羽衣森列飞行空。",
            "玉虬夭矫振鳞甲，猎猎怒战谁争锋。",
            "银河剪刻纷弄巧，姑射缥缈来无踪。",
            "半开半落花绕树，无根无蒂絮因风。",
            "造物幻出不可测，万变归我一慨中。",
            "重裘何富，负薪何穷。",
            "烹茶何俭，饮羔何丰。",
            "天意茫茫无问处，人事悠悠定何许。",
            "丰年固知雪可喜，贫民不以雪为瑞。",
            "安得见晛消凝阴，寒崖草木皆生春。"
        ],
        "title": "对雪",
        "id": "2d058ed3-3e45-4e8a-83ba-55676995c9ca"
    },
    {
        "author": "于石",
        "paragraphs": [
            "草庐抱膝方卧龙，狞飚撼户云埋峰。",
            "冻鹊依依飞堕地，饥鹰侧翅低盘空。",
            "岂知水官夜鏖战，鞭虬笞凤驱前锋。",
            "茫茫万里混一色，远近高下俱迷踪。",
            "松标特立凛生气，竹腰不折凌高风。",
            "长江一派清不泯，浩浩独行天地中。",
            "小民祁寒易咨怨，君子守道惟固穷。",
            "有雪无雪两不问，仁耕义耨无歉丰。",
            "君不见闭门无人僵卧处，任渠门外深丈许。",
            "穷则当与凡民异，达则当为国之瑞。",
            "何当燮理司化钧，坐令寒谷回阳春。"
        ],
        "tags": [
            "长江"
        ],
        "title": "同韵傚欧苏体",
        "id": "9b8a3c89-ba40-45f4-8935-98b0f194d625"
    },
    {
        "author": "于石",
        "paragraphs": [
            "结屋万山顶，柴扉昼懒开。",
            "捣茶惊鹤醒，抛果引猿来。",
            "笋短和泥掘，松高倚石栽。",
            "有时寻胜去，多趁暮钟回。"
        ],
        "title": "山居  其一",
        "id": "1188f812-43b4-4324-9db7-ae86923e0dea"
    },
    {
        "author": "于石",
        "paragraphs": [
            "不谈当世事，荣辱两无闻。",
            "诗思半山月，生涯一坞云。",
            "砚干分瀑润，香断借兰熏。",
            "有客时相过，呼儿采涧芹。"
        ],
        "title": "山居  其二",
        "id": "ed1faa40-5e6c-48db-8aaa-a27946192921"
    },
    {
        "author": "于石",
        "paragraphs": [
            "兴来无远近，吾得及春游。",
            "江月谁人影，山光落钓舟。",
            "树交花两色，石横水分流。",
            "天外猿啼处，数峰生暮愁。"
        ],
        "title": "春游集句",
        "id": "e311971a-3592-4ce4-9b38-884f5a1e8a3b"
    },
    {
        "author": "于石",
        "paragraphs": [
            "君子亭亭操，刚强能自持。",
            "夷齐饿欲死，巡远守方危。",
            "大节不可屈，真心终莫移。",
            "人心与物理，每向岁寒枝。"
        ],
        "title": "雪竹",
        "id": "87208b96-435a-4ddf-9698-00fa96111e3d"
    },
    {
        "author": "于石",
        "paragraphs": [
            "松阴六七里，茅屋两三家。",
            "坡煖四时笋，溪寒五月花。",
            "泉声挟风雨，云气走龙蛇。",
            "谁谓谋生拙，门前数亩瓜。"
        ],
        "title": "吾家  其一",
        "id": "057637f6-876a-4999-b1e5-4f3c502ae7a3"
    },
    {
        "author": "于石",
        "paragraphs": [
            "明月成三友，青山结四邻。",
            "家贫猿执爨，林静鸟司晨。",
            "好竹能医俗，幽花不媚人。",
            "盘餐何所有，春韭与秋莼。"
        ],
        "title": "吾家  其二",
        "id": "63889c84-582c-489a-b102-0d69aadf4f85"
    },
    {
        "author": "于石",
        "paragraphs": [
            "天地混一色，楼高试卷帘。",
            "青山新面目，老树换须髯。",
            "夜皎月千里，晴暄雨四簷。",
            "岂无寒馁者，僵卧在穷阎。"
        ],
        "title": "雪",
        "id": "c913769b-9ff5-436f-bf58-2bc1e8cb9462"
    },
    {
        "author": "于石",
        "paragraphs": [
            "治乱古来有，英雄今岂无。",
            "人情云聚散，世态草荣枯。",
            "事定见天理，时艰识丈夫。",
            "山川渺何许，烟雨暗平芜。"
        ],
        "title": "抱膝吟",
        "id": "f0301a92-6a1a-4c85-855f-ce2199df15e2"
    },
    {
        "author": "于石",
        "paragraphs": [
            "伊昔西湖柳，清阴满画楼。",
            "午凉欺舞扇，晚雨系渔舟。",
            "春尽花无主，风寒叶自秋。",
            "六桥今在否，空惜旧时游。"
        ],
        "tags": [
            "西湖"
        ],
        "title": "伊昔  其一",
        "id": "28448004-d278-4570-8e44-436e1945412b"
    },
    {
        "author": "于石",
        "paragraphs": [
            "伊昔西湖上，孤山几树梅。",
            "断篱深院落，流水旧亭台。",
            "明月无今古，春风自去来。",
            "逋仙不复作，消瘦为谁开。"
        ],
        "tags": [
            "西湖"
        ],
        "title": "伊昔  其二",
        "id": "7e2a406a-c0d1-4a71-9672-1b9c9fefb23c"
    },
    {
        "author": "于石",
        "paragraphs": [
            "伊昔西湖里，娉婷十里莲。",
            "香凝花上露，影落镜中天。",
            "枕簟水亭雨，笙歌月夜船。",
            "双鸳不解事，常傍翠阴眠。"
        ],
        "tags": [
            "西湖"
        ],
        "title": "伊昔  其三",
        "id": "b1db87d7-e092-4481-93b8-958031c1a83b"
    },
    {
        "author": "于石",
        "paragraphs": [
            "伊昔西湖外，清阴九里松。",
            "天低深雨露，风怒走蛟龙。",
            "林霭通樵径，山云隔寺钟。",
            "何时一行乐，重到北高峰。"
        ],
        "tags": [
            "西湖"
        ],
        "title": "伊昔  其四",
        "id": "cf0e0bd5-79b1-453c-a3d8-002af97e1b4c"
    },
    {
        "author": "于石",
        "paragraphs": [
            "亭俯一泓碧，倚栏思濯缨。",
            "游鱼惊扇影，幽鸟避歌声。",
            "云断远山出，林疏落日明。",
            "竹风如有意，为我扫棋枰。"
        ],
        "title": "水亭小集",
        "id": "dfd724a4-f63f-4cf3-99f6-1bfda24b2629"
    },
    {
        "author": "于石",
        "paragraphs": [
            "久客秋又晚，思家梦屡惊。",
            "空阶闻叶落，隔树见灯明。",
            "亲老贫常健，儿痴学未成。",
            "凄凉今夜月，照我故乡情。"
        ],
        "title": "得家书",
        "id": "d1aed295-4b2c-4ce7-9193-5835b9441c40"
    },
    {
        "author": "于石",
        "paragraphs": [
            "人生渺如寄，天地一蘧庐。",
            "无酒喜留客，有钱多买书。",
            "敲冰时煮茗，踏雨晚挑蔬。",
            "抱道空忧世，年今四十余。"
        ],
        "title": "次韵赵德舆",
        "id": "e7df0db0-943e-4908-b720-bc403fce72aa"
    },
    {
        "author": "于石",
        "paragraphs": [
            "一室志天下，何须山更深。",
            "英雄四海眼，道义百年心。",
            "蕉鹿梦中梦，松风吟处吟。",
            "幽泉鸣绝壁，不作世间音。"
        ],
        "title": "次韵芳卿一室",
        "id": "21ce73ea-987e-41bc-bec2-8ac7b470ff3c"
    },
    {
        "author": "于石",
        "paragraphs": [
            "处士柴桑屋，将军细柳营。",
            "穷通观世变，离合见人情。",
            "花不求春艳，器当思晚成。",
            "窝中足安乐，何必传无名。"
        ],
        "title": "次韵潘天英自感",
        "id": "e949a0ec-868d-41b0-80a2-a5f68e8cf728"
    },
    {
        "author": "于石",
        "paragraphs": [
            "闭门久不出，摩挲鬓欲翁。",
            "有杯问明月，无扇障西风。",
            "神骏老嘶枥，纸鸢高入空。",
            "天应怜我懒，瓜圃自泉通。"
        ],
        "title": "次韵邵佥判幽居",
        "id": "33f4629d-21b0-4bf5-b637-f758935acd09"
    },
    {
        "author": "于石",
        "paragraphs": [
            "西风渺何许，安处即家乡。",
            "社舞邻呼饮，时思礼荐尝。",
            "孤灯茅屋雨，落叶石桥霜。",
            "鸡黍当年约，谁能继范张。"
        ],
        "title": "次韵徐月卿秋兴",
        "id": "3dc0beaf-7613-4fe8-bd8b-004cf0080685"
    },
    {
        "author": "于石",
        "paragraphs": [
            "四海同一稔，茆簷蔼富穰。",
            "邻灯晓炊暖，溪雨晚舂香。",
            "有客歌良耜，何人饿首阳。",
            "三时足勤苦，真乐在冬藏。"
        ],
        "title": "次韵天民有年",
        "id": "7c40e6e3-6cea-49e5-b4e1-9669d6ceb862"
    },
    {
        "author": "于石",
        "paragraphs": [
            "人生一传舍，于世懒蝇营。",
            "千古月知己，四时花有情。",
            "吟怀今郑綮，家学昔玄成。",
            "自适眼前乐，何须身后名。"
        ],
        "title": "再和潘天英韵",
        "id": "f5cba8aa-57a8-4b44-95a9-2a1ceead3561"
    },
    {
        "author": "于石",
        "paragraphs": [
            "闭门一卷易，风定缕香凝。",
            "落叶空阶雨，残梅阁砚冰。",
            "鸟啼深夜语，犬吠隔篱灯。",
            "不作红尘梦，寒窗几曲肱。"
        ],
        "title": "寒梅",
        "id": "8a7d45ad-eb25-4bf2-acd8-16039ed0e6ee"
    },
    {
        "author": "于石",
        "paragraphs": [
            "结屋万松顶，悄无人往还。",
            "饮猿摇涧月，飞鹭点秋山。",
            "竹静风相挠，水流云自闲。",
            "翛然忘物我，禽语两相关。"
        ],
        "title": "林下",
        "id": "bcaa1615-a307-42dd-9f9d-cacd7db80deb"
    },
    {
        "author": "于石",
        "paragraphs": [
            "瓢空饭落埃，陋巷一颜回。",
            "月坐人醉醒，风眠户阖开。",
            "搜奇屐穿雪，习懒砚生苔。",
            "旧菊今存否，长歌归去来。"
        ],
        "title": "次韵郑德彝即事",
        "id": "929b47c1-9edf-4192-b1b2-16b03ca3b05a"
    },
    {
        "author": "于石",
        "paragraphs": [
            "春来无处不繁华，岂独公侯富贵家。",
            "青镜照眉池上柳，碧纱映目雾中花。",
            "贫谁知己燕相识，闲不求官蜂自衙。",
            "惟有东风无厚薄，年年芳草满天涯。"
        ],
        "title": "春兴",
        "id": "2ade1aeb-3a14-48e9-80a8-c5fda2f88f1b"
    },
    {
        "author": "于石",
        "paragraphs": [
            "夕阳门巷静无尘，茶灶烟凝碧树阴。",
            "千尺游丝萦远思，一声幽鸟伴孤吟。",
            "落红庭院春多少，新绿池塘水浅深。",
            "每向静中观物态，荣枯过眼不关心。"
        ],
        "title": "春晚",
        "id": "06877f89-e902-48c0-a12f-790c5e54ac7f"
    },
    {
        "author": "于石",
        "paragraphs": [
            "青云不在金华巅，白云孤起金华岑。",
            "百世相传勉斋学，四书谁识晦翁心。",
            "水流盘涧自深浅，月照北山无古今。",
            "人问故庐何处是，门前松桂蔚成林。"
        ],
        "title": "过北山何先生故宅",
        "id": "29d31f9e-388b-47be-9105-f56e11a6da3a"
    },
    {
        "author": "于石",
        "paragraphs": [
            "鹿田逈在翠微巅，乘兴来寻半日闲。",
            "径入古松行落叶，目随飞鸟破寒烟。",
            "钟声不隔东西寺，屐齿何辞上下山。",
            "一见老僧如旧识，相留煮茗试巖泉。"
        ],
        "title": "鹿田",
        "id": "944eaa96-7735-44ba-943d-9134842d7cee"
    },
    {
        "author": "于石",
        "paragraphs": [
            "几人学道得成仙，兄弟俱仙世所难。",
            "白石不随秋草烂，赤松长锁暮云寒。",
            "月涵古井一泓碧，云护空山半粒丹。",
            "我欲乘风蜕凡骨，愿随鸡犬事刘安。"
        ],
        "title": "赤松宫",
        "id": "5b24db27-e572-44bc-a68d-fc4e33943b80"
    },
    {
        "author": "于石",
        "paragraphs": [
            "空翠凝寒不受埃，断崖千尺拥崔嵬。",
            "老僧倚树惊猿去，童子扫阶知客来。",
            "石径晴因松露湿，茶烟远趁竹风回。",
            "禅家也办吟边料，不种闲花只种梅。"
        ],
        "title": "栖真院",
        "id": "f0500d07-1905-48e2-ae74-9889fe59220f"
    },
    {
        "author": "于石",
        "paragraphs": [
            "万叠岚光冷滴衣，清泉白石锁烟扉。",
            "半山落日樵相语，一迳寒松僧独归。",
            "叶堕误惊幽鸟去，林空不碍断云飞。",
            "层崖峭壁疑无路，忽有钟声出翠微。"
        ],
        "title": "半山亭",
        "id": "3b3ff77b-b721-414a-9f85-157ed4ec6ba6"
    },
    {
        "author": "于石",
        "paragraphs": [
            "归欤高枕寄林泉，安用悲歌行路难。",
            "君子患无真气节，世人空笑旧衣冠。",
            "雪深处士梅花屋，月冷先生苜蓿盘。",
            "谁谓家贫无一物，牀头三尺剑光寒。"
        ],
        "title": "归兴",
        "id": "175bbbcc-6c4e-45fa-8f8c-bf7e956169a5"
    },
    {
        "author": "于石",
        "paragraphs": [
            "归来更读十年书，自笑今吾即故吾。",
            "栗里溪山晋处士，桐江风月汉狂奴。",
            "种梅添得诗多少，爱菊何拘酒有无。",
            "随分生涯聊尔耳，门前应免吏催租。"
        ],
        "title": "自笑",
        "id": "b738a410-80e8-451c-8186-8d51924a9436"
    },
    {
        "author": "于石",
        "paragraphs": [
            "白了江梅柳又青，游丝千尺网红尘。",
            "鹁鸠夫妇孤村雨，杜宇君臣故国春。",
            "客里易添芳草思，樽前谁是去年人。",
            "桃花源上空流水，安得渔郎一问津。"
        ],
        "title": "春事",
        "id": "67132bc4-0b16-45bd-a9e9-1e746a0684b7"
    },
    {
        "author": "于石",
        "paragraphs": [
            "石壁名山多胜游，背环古木面清流。",
            "一池空对旃檀塔，双港中分芳草洲。",
            "豹隠安知兴废事，牛眠不碍往来舟。",
            "海棠菡萏今何在，风月人间几度秋。"
        ],
        "title": "题石壁寺",
        "id": "3903fae4-0e4d-426f-816b-2be8c97f56c6"
    },
    {
        "author": "于石",
        "paragraphs": [
            "谁欤变幻旧干坤，剪水仙人手段新。",
            "银屋万家成骤富，青山半点不藏春。",
            "西园太尉方交贺，北海中郎岂愿臣。",
            "把酒孤吟元不俗，何须夜访剡溪人。"
        ],
        "title": "雪",
        "id": "b985f537-a927-4a42-a6b1-828ede028224"
    },
    {
        "author": "于石",
        "paragraphs": [
            "九十春光半晦明，东郊携手趁新晴。",
            "飘零风絮如行客，冷煖厨烟见世情。",
            "宿雨秋千花有泪，斜阳古冢草无名。",
            "劝君且尽樽前兴，柳上一声何处鶑。"
        ],
        "title": "清明次韵赵登",
        "id": "92878c6d-a566-4e12-a0d3-189d975af5e0"
    },
    {
        "author": "于石",
        "paragraphs": [
            "半生饮菊试仙方，安用狂歌赋玉堂。",
            "乌帽任教今日落，紫萸不改旧年香。",
            "人生还有几重九，世事都归一醉乡。",
            "千古渊明呼不醒，天涯风雨暗浔阳。"
        ],
        "title": "九日次韵王寿翁",
        "id": "cd48ab6d-8b74-464e-9746-f8cb6f002acf"
    },
    {
        "author": "于石",
        "paragraphs": [
            "曲曲阑干面面櫺，红尘飞不到斯亭。",
            "避人幽鸟入深竹，恋钓游鱼弄翠萍。",
            "天阔倒涵秋水碧，墙低不碍远山青。",
            "翛然独占闲中趣，一枕荷风午睡醒。"
        ],
        "title": "秉国池亭",
        "id": "3609d6da-d131-41da-b850-4392f5a724a4"
    },
    {
        "author": "于石",
        "paragraphs": [
            "依依柳色黯江亭，酒味离愁孰重轻。",
            "携手忍看分手处，别时争似见时情。",
            "百年离合悲欢事，一笑东西南北程。",
            "芳草斜阳渺无际，何当重问白鸥盟。"
        ],
        "title": "江山送客次韵",
        "id": "4b2e8335-a914-4ea7-8345-39924a31bc3d"
    },
    {
        "author": "于石",
        "paragraphs": [
            "榴花灼烁露初干，乍试香罗怯晓寒。",
            "自古独醒多见忌，与君一醉笑相看。",
            "无邪安用艾悬户，徇俗聊将黍饤盘。",
            "千载沉湘呼不起，至今遗恨楚江干。"
        ],
        "title": "端午次韵和徐改之  其一",
        "id": "52ce407b-80c4-4d89-a185-25b430e00604"
    },
    {
        "author": "于石",
        "paragraphs": [
            "涛头洒泪眼难干，鱼腹沉冤骨未寒。",
            "楚些一章招莫返，曹碑八字好难看。",
            "水流不尽湘江恨，俗奠空陈苹藻盘。",
            "我亦逢时增感慨，凛然忠孝孰能干。"
        ],
        "title": "端午次韵和徐改之  其二",
        "id": "c91f7548-a87d-40a8-a1ce-fdbb29c71ae4"
    },
    {
        "author": "于石",
        "paragraphs": [
            "羣蜂割据作生涯，户牖新开蜜酿花。",
            "汉世侯王自分国，秦民父子各当家。",
            "尊卑两尽君臣义，朝夕争趋南北衙。",
            "因感途人本兄弟，无知微物亦何嗟。"
        ],
        "title": "分蜂",
        "id": "a0659c18-fae3-45c6-8907-2b3f4ddba215"
    },
    {
        "author": "于石",
        "paragraphs": [
            "背依古塔面层峰，曲曲阑干峻倚空。",
            "万屋参差江色外，片帆出没树阴中。",
            "五更钟鼓半山月，两岸渔樵一笛风。",
            "极目子陵台下路，滔滔惟有水流东。"
        ],
        "title": "潇江亭",
        "id": "e0ba9d2b-ebc0-4b89-b8dc-0d4dc6d3f914"
    },
    {
        "author": "于石",
        "paragraphs": [
            "流落天涯偶失羣，何心饮啄到江城。",
            "一身去就分南北，四海飘零孰弟兄。",
            "无伴月明惟顾影，欲鸣风惨不成声。",
            "明年回首关山路，依旧团圞骨肉情。"
        ],
        "title": "孤雁",
        "id": "cf0065df-7c80-4db7-9588-b445a2a717ce"
    },
    {
        "author": "于石",
        "paragraphs": [
            "蕊珠宫阙傍冰壶，森列羣仙下藐姑。",
            "玉骨轻匀铅粉面，霜纨薄衬素罗襦。",
            "两般谁识花开谢，一色中分香有无。",
            "底事阳春藏不得，凝阴消尽转清癯。"
        ],
        "title": "雪中梅",
        "id": "f739ddc6-36e8-48cd-8c15-87e36ecaa30e"
    },
    {
        "author": "于石",
        "paragraphs": [
            "钱唐江上一帆风，为我重寻旧日踪。",
            "十里湖山空战舰，千年宫阙咽僧钟。",
            "潮生潮落东西浙，云去云来南北峰。",
            "往事茫茫何处问，残烟衰草泣寒蛩。"
        ],
        "title": "送友人之武林",
        "id": "f67cdac3-ae17-4e34-a248-28324e0a9505"
    },
    {
        "author": "于石",
        "paragraphs": [
            "可惜韶光过眼明，一分流水二分尘。",
            "杜鹃声感客中客，蝴蝶梦飞身外身。",
            "一滴清明寒食酒，万家红杏绿杨春。",
            "鬬鸡走狗非吾事，新火书灯谁共亲。"
        ],
        "title": "清明次韵周君会  其一",
        "id": "9f451204-a4a7-443d-9d64-72bcbb7c32d6"
    },
    {
        "author": "于石",
        "paragraphs": [
            "墓祭非经古未闻，年来拜扫隘车尘。",
            "谁怜原上千年冢，且醉樽前百岁身。",
            "榆火欲燃行客晚，梨花不减故园春。",
            "石泉浇醒浮生梦，耿耿孤怀孰与亲。"
        ],
        "title": "清明次韵周君会  其二",
        "id": "f580a7d5-a476-4374-8f23-709631cf4e0b"
    },
    {
        "author": "于石",
        "paragraphs": [
            "团扇初分月桂芳，单衣乍试雪罗香。",
            "新荷祇似世情薄，飞絮不如归兴忙。",
            "梅润图书晨雨暝，棋声庭院午风凉。",
            "日来竹报平安否，试向平泉问赞皇。"
        ],
        "title": "次韵秉国初夏",
        "id": "e146d3ce-0956-48f7-9162-c9764b53f619"
    },
    {
        "author": "于石",
        "paragraphs": [
            "百战收功老故山，寒溪怒涌白沙泉。",
            "云台不与四七将，庙食何传千万年。",
            "香冷谁能燃汉火，水流空自溉吴田。",
            "愚民不识前朝事，浪说神能驾铁船。"
        ],
        "title": "白沙昭利庙",
        "id": "ecb9372d-d7f3-4cc1-99f0-ffeb0f975619"
    },
    {
        "author": "于石",
        "paragraphs": [
            "信步攀跻感旧游，寒烟衰草思悠悠。",
            "西风白髪空惊老，晚节黄花独耐秋。",
            "宇宙几人欢喜饮，江山一片古今愁。",
            "渊明三迳今犹在，自笑不如归去休。"
        ],
        "title": "九日同黄宏公游古城山",
        "id": "448531b4-5a40-45b0-aac2-45f374868106"
    },
    {
        "author": "于石",
        "paragraphs": [
            "松边庭户竹边窗，归卧故山云半牀。",
            "蕙帐夜寒眠鹤醒，芸签日煖蠹鱼香。",
            "读书喜汝眼如月，涉世嗟予鬓欲霜。",
            "莫道文章真小技，今人当与古争长。"
        ],
        "title": "次二子韵",
        "id": "4fad0898-7495-4c08-a4eb-ba8553d3e7f9"
    },
    {
        "author": "于石",
        "paragraphs": [
            "峰回涧曲路萦纡，万壑中藏一画图。",
            "雪堕枯枝龙解甲，藤缠怪石虎生须。",
            "满楼山色自浓淡，隔竹泉声半有无。",
            "纸帐蒲团清思足，更添梅种两三株。"
        ],
        "title": "净居院",
        "id": "4e6046da-6e51-4944-a5fc-48c905d8a1fe"
    },
    {
        "author": "于石",
        "paragraphs": [
            "四野杳无车马喧，竹阴篱落半开门。",
            "牛归落叶迳边迳，犬吠斜阳村外村。",
            "老树不摇波弄影，扁舟已去岸留痕。",
            "悠然乐意相关处，坐对青山两不言。"
        ],
        "title": "次韵吴子益",
        "id": "f539720f-77c3-445b-b81b-2848e28506d0"
    },
    {
        "author": "于石",
        "paragraphs": [
            "弄晴天气半昏明，春思不如诗思新。",
            "芳草斜阳王谢燕，落花流水晋秦人。",
            "百年台榭几杯酒，一片笙歌九陌尘。",
            "可笑游蜂贪酿蜜，引渠儿辈口生津。"
        ],
        "title": "春怀次韵",
        "id": "3d3580f8-4bf0-4aaa-9d57-12837824c3ca"
    },
    {
        "author": "于石",
        "paragraphs": [
            "玉宇无尘淡月辉，谁传织女夜停机。",
            "阮分南北任贫富，河度东西果是非。",
            "扪腹有书安用晒，揆心无巧不须祈。",
            "逢时且共樽前乐，一笑淋漓酒满衣。"
        ],
        "title": "七月七日",
        "id": "183a8ac4-b6e2-4c53-9b6c-3ce5b22f492e"
    },
    {
        "author": "于石",
        "paragraphs": [
            "大儿不学小儿痴，四十头颅已可知。",
            "道胜自然贫亦乐，气充不与貌俱衰。",
            "三杯徐邈圣贤酒，一卷渊明甲子诗。",
            "满眼世情从厚薄，此心当与古人期。"
        ],
        "title": "自述",
        "id": "0ed8a5b7-620b-4bb8-a930-f4af67d4f29d"
    },
    {
        "author": "于石",
        "paragraphs": [
            "远水遥天起断鸿，秋光冷淡客情浓。",
            "一川疏雨平沙牧，半树斜阳隔坞舂。",
            "落叶轻于流俗态，寒花羞作少年容。",
            "凭高不碍干坤眼，兴入晴岚第几重。"
        ],
        "title": "秋思  其一",
        "id": "cab65906-8aae-4d51-834c-b5cd491aaab8"
    },
    {
        "author": "于石",
        "paragraphs": [
            "草堂何必倣卢鸿，水色苍茫山色浓。",
            "待月轩窗留客话，隔篱灯火起邻舂。",
            "虫鸣终夕如相语，燕去知时不苟容。",
            "一片吟情渺何许，西风吹入乱云重。"
        ],
        "title": "秋思  其二",
        "id": "712562e4-0dfa-473b-8251-35e448553f90"
    },
    {
        "author": "于石",
        "paragraphs": [
            "四山月落正昏濛，留得书灯到晓红。",
            "千古是非昭简册，百年兴废老英雄。",
            "人因厌乱方思治，道本无穷岂有通。",
            "植立纲常垂万世，至今周孔不言功。"
        ],
        "title": "夜坐读书有感",
        "id": "839380e4-1481-44f3-a68d-42094f8e71c3"
    },
    {
        "author": "于石",
        "paragraphs": [
            "德行谁能冠四科，将兴将废道云何。",
            "百年诗酒晋元亮，万世功名汉伏波。",
            "高枕林泉闲梦少，出门风雨落花多。",
            "人生转眼荣枯易，未必金章胜绿蓑。"
        ],
        "title": "次韵徐廷珪偶成",
        "id": "f64d66ce-3723-4d19-95f6-9e921ef553c5"
    },
    {
        "author": "于石",
        "paragraphs": [
            "厥初开辟浩难名，帝降而王绪可寻。",
            "百代相因三代礼，七絃何似五絃琴。",
            "时逢否泰有消长，道在干坤无古今。",
            "所以孟轲生战国，欲承三圣正人心。"
        ],
        "title": "读史  其一",
        "id": "720c5464-6a83-4ad5-a7c9-6384f60c0788"
    },
    {
        "author": "于石",
        "paragraphs": [
            "世以燔经咎李斯，斯文兴丧岂关渠。",
            "楚人未烈咸阳火，秦府犹存博士书。",
            "吾道不随灰烬冷，残烟空锁帝王居。",
            "独嗟先入收图籍，刀笔区区计亦疏。"
        ],
        "title": "读史  其二",
        "id": "d39f2b4c-4690-4969-83d2-e3f10d5aa362"
    },
    {
        "author": "于石",
        "paragraphs": [
            "秦亡四海角羣雄，三尺胡然起沛丰。",
            "首录酂侯忘纪信，不诛项伯戮丁公。",
            "亲而寡助宁非叛，国尔忘身始是忠。",
            "赏罚于斯庸未当，终然击柱或争功。"
        ],
        "title": "读史  其三",
        "id": "16d93780-4db6-4cbb-8f26-0554650844cb"
    },
    {
        "author": "于石",
        "paragraphs": [
            "汉楚兴亡事已休，至今堪叹亦堪羞。",
            "郑君不肯更名籍，项伯胡为赐姓刘。",
            "寡助固知亲亦叛，孤忠忍以主为仇。",
            "人臣贵在明大义，勿为身谋为国谋。"
        ],
        "title": "读史  其四",
        "id": "fc474d96-52ea-47b6-9667-4864dc474b4d"
    },
    {
        "author": "于石",
        "paragraphs": [
            "今来古往一封疆，虎鬬龙争几帝王。",
            "百二山河秦地险，八千子弟楚天亡。",
            "朝廷有道自多助，仁义行师岂恃强。",
            "往事废兴何处问，寒烟衰草满斜阳。"
        ],
        "title": "读史  其五",
        "id": "ebb794c8-c653-4bb3-95ef-715df668416e"
    },
    {
        "author": "于石",
        "paragraphs": [
            "莫言世事祇如棋，千载是非人共知。",
            "吾道废兴时否泰，人才进退国安危。",
            "诗书未火秦犹在，党锢无钩汉亦衰。",
            "覆辙相寻多不悟，抚编太息此何时。"
        ],
        "title": "读史  其六",
        "id": "b00519ae-c895-4517-8ad5-92a514f2ea97"
    },
    {
        "author": "于石",
        "paragraphs": [
            "志士匡君贵善谋，古来直笔有春秋。",
            "孔明扶汉何吞蜀，仁杰兴唐乃死周。",
            "成败由人天不管，功名遗恨水空流。",
            "柬之未相姜维将，二子宁无身后忧。"
        ],
        "title": "读史  其七",
        "id": "ef8633c4-013d-436f-8d62-31b60b89c51d"
    },
    {
        "author": "于石",
        "paragraphs": [
            "和气胚胎斡化钧，胡然积雪拥柴门。",
            "花梢冻压春无力，山骨晴销晓有痕。",
            "阳壮谁令阴作梗，寒骄犹勒暖归根。",
            "昌黎浪说丰年瑞，为瑞为灾未易言。"
        ],
        "title": "壬辰春雪",
        "id": "b2143318-7beb-4e06-99a9-e534b5c3d207"
    },
    {
        "author": "于石",
        "paragraphs": [
            "西湖胜概甲东南，满眼繁华今几年。",
            "钟鼓相闻南北寺，笙歌不断往来船。",
            "山围花柳春风地，水浸楼台夜月天。",
            "士女只知游赏乐，谁能轸念及三边。"
        ],
        "tags": [
            "西湖"
        ],
        "title": "西湖",
        "id": "0edd9730-444c-4c33-96ac-2787dc3ee418"
    },
    {
        "author": "于石",
        "paragraphs": [
            "谁叩柴门寄我诗，迎门稚子候予归。",
            "青山唤醒十年梦，明月空怀千里思。",
            "今晋古秦天地隔，范雎张禄姓名非。",
            "人生百岁发相见，世事悠悠未可知。"
        ],
        "title": "次韵苏巨卿",
        "id": "9a71d4c4-4901-4a25-8565-aeef99aa7ac5"
    },
    {
        "author": "于石",
        "paragraphs": [
            "群峭摩天不染埃，凝岚滴翠鬰崔嵬。",
            "帘垂飞瀑无人卷，舟引游仙出洞来。",
            "一窍中谁开混沌，三山外亦有蓬莱。",
            "扪萝更问朝真路，夹迳松阴覆绿苔。"
        ],
        "title": "三洞",
        "id": "b39eae74-9815-4683-a4e8-0ddca539218e"
    },
    {
        "author": "于石",
        "paragraphs": [
            "松间花外有虚亭，花自向阳松自阴。",
            "水浊不污明月色，人闲方见白云心。",
            "棋边冷眼安危著，笔底放怀长短吟。",
            "世忌独醒还恶醉，浅斟莫使酒杯深。"
        ],
        "title": "次韵徐则正山居",
        "id": "0e13cd68-c94e-4d69-a011-a008bd8a57b9"
    },
    {
        "author": "于石",
        "paragraphs": [
            "天地空无半点尘，翛然池馆浸虚明。",
            "几更今古月常在，一片襟怀水共清。",
            "风定波摇晴树影，鱼翻露泻翠荷声。",
            "炎凉圆缺须臾事，我独于斯感世情。"
        ],
        "title": "月夜纳凉",
        "id": "44da2a40-41ef-4090-bf54-116b32ac69b6"
    },
    {
        "author": "于石",
        "paragraphs": [
            "谁谓四时秋最愁，胡床谈咏晋风流。",
            "山川长在英雄老，草木无边天地秋。",
            "惊眼一行渔唱晚，斜阳万里客凭楼。",
            "茫茫远水涵空碧，兴入芦花第几洲。"
        ],
        "title": "次韵徐永之秋兴",
        "id": "e2b887be-6ba9-43da-b7eb-9cd78767a427"
    },
    {
        "author": "于石",
        "paragraphs": [
            "满眼山川感旧游，依然野水自横舟。",
            "一樽长照古今月，两鬓不禁天地秋。",
            "有屋有田清颍尾，自蒲自柳曲江头。",
            "虚名不落人间世，一迳松风稳跨牛。"
        ],
        "title": "次韵君会感思",
        "id": "959228ae-4462-422b-9262-84e215aabc26"
    },
    {
        "author": "于石",
        "paragraphs": [
            "文章何必拟卿云，笔砚无功钱有神。",
            "明月能招山入户，幽花不与世争春。",
            "百年亭馆几兴废，十载交游半故新。",
            "过眼荣华何足较，青门试问种瓜人。"
        ],
        "title": "次韵徐深之",
        "id": "fc45e1fb-ef34-409d-9164-8b15c868f315"
    },
    {
        "author": "于石",
        "paragraphs": [
            "留得三分春意和，荼䕷犹可入吟哦。",
            "人情疏密庭前竹，吾道卷舒池上荷。",
            "结友岂无今管鲍，论诗奚必古阴何。",
            "梅霖骤涨江天阔，还有长竿可钓么。"
        ],
        "title": "次韵宏父初夏",
        "id": "162ef4d6-9c9f-4d5b-91ba-33ce01d12275"
    },
    {
        "author": "于石",
        "paragraphs": [
            "曲曲亭台日月春，人间荣辱两无闻。",
            "梅边读易分明月，松下敲棋碎白云。",
            "东里先生新酿酒，北山逋客旧移文。",
            "家传应得青门趣，手种园瓜手自耘。"
        ],
        "title": "邵氏园亭",
        "id": "487c6451-a9cf-432f-89d5-dc0bfc3b21b3"
    },
    {
        "author": "于石",
        "paragraphs": [
            "居喜山深人不知，凝岚空翠淡含辉。",
            "隔林樵语惊猿去，倚石松枝碍鹤飞。",
            "留客眠云听涧瀑，呼儿踏月扫苔矶。",
            "冥心静坐勿轻出，门外藤萝露湿衣。"
        ],
        "title": "次韵何寺簿闲咏",
        "id": "ae35547f-d015-4bf3-8e78-5f0197c69203"
    },
    {
        "author": "于石",
        "paragraphs": [
            "水光涵月浸虚窗，醉倚栏干午夜凉。",
            "蛙一两声隔篱落，萤三四点过池塘。",
            "风摇松影蛟龙活，露泻荷盘翡翠香。",
            "俯仰不知天地阔，悠然长啸据胡床。"
        ],
        "title": "水亭夜坐",
        "id": "2754271a-dd0b-42a8-a7a4-68964a3aca7b"
    },
    {
        "author": "于石",
        "paragraphs": [
            "漫漫夜气万山深，风露高寒天宇清。",
            "簷月窥人惊白髪，炉烟凝坐悟黄庭。",
            "挑灯看剑心犹壮，欹枕听泉眼独醒。",
            "毁誉不公随好恶，试观陆羽煮茶经。"
        ],
        "title": "次韵杨恂夜兴",
        "id": "fad870f8-360f-499b-bba5-cf89a4542e32"
    },
    {
        "author": "于石",
        "paragraphs": [
            "一片清虚太极心，浮云流水世情轻。",
            "有生已作无生计，未死先求不死名。",
            "墓必预铭唐杜牧，诗能自挽晋渊明。",
            "岿然貌不随年老，留与斯文主夏盟。"
        ],
        "title": "徐子观生挽诗",
        "id": "abcc083e-99f9-4669-aad2-34834816334f"
    },
    {
        "author": "于石",
        "paragraphs": [
            "鹑结为衣鹬作冠，采芝何处问商颜。",
            "兴亡眼欲窥千古，俯仰心无愧两间。",
            "客路西风新白髪，野花啼鸟旧青山。",
            "日高浓睡平川屋，安用鸡鸣度远关。"
        ],
        "title": "次韵赵子玉书怀",
        "id": "a6014282-2b81-45f1-93de-628c436c45f4"
    },
    {
        "author": "于石",
        "paragraphs": [
            "冰壶碾破一轮秋，杯吸长鲸笔挽牛。",
            "大地山河明色界，九天宫阙耀琼楼。",
            "香浮蟾桂今犹古，曲按霓裳乐易愁。",
            "四海清光无不照，何须天柱一峰游。"
        ],
        "title": "次韵中秋对月",
        "id": "2e5448d0-cc1a-493f-85ad-7662f2e3041c"
    },
    {
        "author": "于石",
        "paragraphs": [
            "一年好景橘黄时，骤冷惟应瘦骨知。",
            "吠犬频繁堕霜叶，栖鸦不定战风枝。",
            "炉何必试手可热，文未能成鬓欲丝。",
            "春逼寒梅三两点，蹇馿江路试寻诗。"
        ],
        "title": "次韵君会初冬",
        "id": "4c480f26-be28-44f7-9830-793eda86c482"
    },
    {
        "author": "于石",
        "paragraphs": [
            "屋上青山屋下云，清泉为镜石为屏。",
            "客来问我谋生计，一卷家传相鹤经。"
        ],
        "title": "杂兴四首  其一",
        "id": "074dc923-04a6-4f53-b241-ed5c1d325163"
    },
    {
        "author": "于石",
        "paragraphs": [
            "偶种阶前竹数根，引风招月伴清樽。",
            "春来为爱临阶竹，今日翻嫌竹碍门。"
        ],
        "title": "杂兴四首  其二",
        "id": "b7380905-6cdb-49a8-8931-673223ba4617"
    },
    {
        "author": "于石",
        "paragraphs": [
            "采药归来竹径凉，满身草露湿衣香。",
            "怕惊幽鸟穿林去，不扫松花卧石床。"
        ],
        "title": "杂兴四首  其三",
        "id": "5a48f4af-4e4c-4d78-8843-504ba1e87300"
    },
    {
        "author": "于石",
        "paragraphs": [
            "四围绿树岩藏屋，一枕清风竹满轩。",
            "醉里不知山雨过，醒来惟怪瀑声喧。"
        ],
        "title": "杂兴四首  其四",
        "id": "9e8fddab-a984-424e-8751-4a90c891d31f"
    },
    {
        "author": "于石",
        "paragraphs": [
            "傲睨羣雄百战来，独全高节老蒿莱。",
            "三公不任云台将，物色何须及钓台。"
        ],
        "title": "钓台",
        "id": "43d39fe4-adbc-41d1-aef4-d306c3921843"
    },
    {
        "author": "于石",
        "paragraphs": [
            "老梅半树倚枯槎，路入湖心第几家。",
            "水月荒凉谁复问，游人多只看荷花。"
        ],
        "title": "孤山",
        "id": "cbe7f10d-d132-4331-a98c-d6ae022ea753"
    },
    {
        "author": "于石",
        "paragraphs": [
            "八咏诗传千古名，蹇馿何在井空澄。",
            "凄凉楼外双溪月，曾照齐梁几废兴。"
        ],
        "title": "八咏楼",
        "id": "0efbaeb8-de55-4e66-86aa-4817e13d27db"
    },
    {
        "author": "于石",
        "paragraphs": [
            "四山回合响幽泉，古木苍藤路屈盘。",
            "一局残棋双鹤去，石屏空倚白云寒。"
        ],
        "title": "小三洞  其一",
        "id": "761e3a48-6641-49a7-afb2-cae145c688e7"
    },
    {
        "author": "于石",
        "paragraphs": [
            "洞门相对是吾家，朝看烟云暮看霞。",
            "铁笛一声山石裂，老松惊落半巖花。"
        ],
        "title": "小三洞  其二",
        "id": "d773ba9d-aa4f-4d0b-8b64-1996c8345af8"
    },
    {
        "author": "于石",
        "paragraphs": [
            "断崖怒涌四时雪，虚壁寒凝六月霜。",
            "倚树老僧闲洗钵，碧桃花落涧泉香。"
        ],
        "title": "小三洞  其三",
        "id": "bb4634fa-d297-4da2-bb97-5def10d888d7"
    },
    {
        "author": "于石",
        "paragraphs": [
            "钱唐一剑倚霜寒，万水千山蜀道难。",
            "瓶钵生涯何处在，秋风松子落诗坛。"
        ],
        "title": "兜率寺",
        "id": "1779aa89-843c-460a-b65a-ba166f6470c8"
    },
    {
        "author": "于石",
        "paragraphs": [
            "丹崖翠壁数千尺，绝顶僧房三四间。",
            "老树倚岩岩倚屋，白云飞去又飞还。"
        ],
        "title": "西岩寺",
        "id": "90297e00-eb20-4669-b375-6f31a3487514"
    },
    {
        "author": "于石",
        "paragraphs": [
            "灵岩旧是先生宅，拈笔新题郡守名。",
            "月落空山人语寂，涧泉犹作读书声。"
        ],
        "title": "紫薇岩",
        "id": "66c8a7e1-befc-4a27-a7d6-97847634a096"
    },
    {
        "author": "于石",
        "paragraphs": [
            "泉本至清谁曰盗，溪虽可染却名愚。",
            "一夫作难随倾覆，千古青山独受污。"
        ],
        "title": "小反岭",
        "id": "4afe6796-9fe8-47a6-95fe-7ef5d035f96a"
    },
    {
        "author": "于石",
        "paragraphs": [
            "梦回寒月吐层崖，汤响松风听煮茶。",
            "倚树恐惊残雪堕，起来不敢嗅梅花。"
        ],
        "title": "净居院遇雪",
        "id": "6f5e25a4-3beb-4b76-9cbf-08a1d4ece81f"
    },
    {
        "author": "于石",
        "paragraphs": [
            "翩翩水鸟自沉浮，红蓼黄芦两岸秋。",
            "隔水人家一犬吠，斜阳篱落有渔舟。"
        ],
        "title": "次韵赵羽翁秋江杂兴  其一",
        "id": "77587bd8-4add-4764-aa93-5554a4590913"
    },
    {
        "author": "于石",
        "paragraphs": [
            "雁落芦花洲外洲，半川斜日独凭楼。",
            "笛声何处雁惊起，点破清江一片秋。"
        ],
        "title": "次韵赵羽翁秋江杂兴  其二",
        "id": "be6b6f29-0f79-4521-8b3e-9458eb9689cc"
    },
    {
        "author": "于石",
        "paragraphs": [
            "行约青帘共一樽，牧童遥指杏花村。",
            "如今只有花含笑，悍吏催租夜打门。"
        ],
        "title": "次韵杜若川春日杂兴集句  其一",
        "id": "2e803d5e-4955-4d90-b072-ab7b6cf6a119"
    },
    {
        "author": "于石",
        "paragraphs": [
            "九陌净无车马尘，不须移槛损天真。",
            "凡花俗草败人意，怅望烟云缥渺人。"
        ],
        "title": "次韵杜若川春日杂兴集句  其二",
        "id": "9e740cc2-3687-4a84-930a-7178148bac9d"
    },
    {
        "author": "于石",
        "paragraphs": [
            "不写桃符换旧诗，辛盘竹爆付儿嬉。",
            "山深未见新年历，只记梅花春早迟。"
        ],
        "title": "丁丑岁旦",
        "id": "8c574a66-d1cc-4662-ba10-571794f342b0"
    },
    {
        "author": "于石",
        "paragraphs": [
            "渔歌樵语隔溪村，沙上牛归小径分。",
            "烟树参差片帆落，半川斜日九峰云。"
        ],
        "title": "晚眺",
        "id": "c4bcc2f0-189d-4ff3-9cc8-68365b9f7b94"
    },
    {
        "author": "于石",
        "paragraphs": [
            "拥炉兀兀坐成睡，梦到家山人不知。",
            "半夜酒醒还是客，一庭黄叶雨来时。"
        ],
        "title": "旅夜",
        "id": "5fe2d538-97f5-4490-a2d9-0b89cd4ddf12"
    },
    {
        "author": "于石",
        "paragraphs": [
            "片云相望浙东西，回首家山路欲迷。",
            "昨夜桐江江上梦，倒随流水上双溪。"
        ],
        "title": "旅中遣怀",
        "id": "55b4e688-d111-41b0-95b3-9e81dbd137a3"
    },
    {
        "author": "于石",
        "paragraphs": [
            "茅簷日暖卧寒林，过午老翁鼾睡声。",
            "扰扰红尘山下路，晓霜残月有人行。"
        ],
        "title": "次韵赵德舆山家",
        "id": "b29b237b-c9bb-42ee-a478-5b4698e67f82"
    },
    {
        "author": "于石",
        "paragraphs": [
            "峥嵘金碧千秋观，谁记当年贺监家。",
            "湖水亦随人世改，秋光一半失荷花。"
        ],
        "title": "寄题千秋观",
        "id": "a48f3684-526e-42f8-bafc-7602c0f0a18b"
    },
    {
        "author": "于石",
        "paragraphs": [
            "一气独先天地春，两三花占十分清。",
            "冰霜不隔阳和力，半点机缄妙化生。"
        ],
        "title": "早梅",
        "id": "d3b82c5a-d701-4c51-a14b-cb52b1d59b87"
    },
    {
        "author": "于石",
        "paragraphs": [
            "蜀帝魂销恨不穷，野花开落倚东风。",
            "吻干无复枝头血，几度啼来染不红。"
        ],
        "title": "白杜鹃花",
        "id": "0ccb2a58-1d3d-43cd-a39a-62c1eaf8a65b"
    },
    {
        "author": "于石",
        "paragraphs": [
            "万世纲常具六经，天应未遽丧斯文。",
            "焚书欲灭先王道，道在人心不可焚。"
        ],
        "title": "始皇",
        "id": "921a0faf-cd25-485b-9725-1d4af601d3ec"
    },
    {
        "author": "于石",
        "paragraphs": [
            "吕氏强梁刘氏危，宫中枕卧复谁知。",
            "酿成外戚中官祸，兴汉已开亡汉基。"
        ],
        "title": "高帝",
        "id": "092c94d4-471d-41f5-85ce-85b275055ca6"
    },
    {
        "author": "于石",
        "paragraphs": [
            "韩亡誓欲报秦仇，秦灭还兴伐楚谋。",
            "一念为韩非为汉，无功何必愿封留。"
        ],
        "title": "子房",
        "id": "f7eec53a-5ec3-47c9-bcfe-a24c48a28d44"
    },
    {
        "author": "于石",
        "paragraphs": [
            "四海同推月旦评，是非公论至今存。",
            "老瞒敢肆奸雄志，未必不因公一言。"
        ],
        "title": "许劭",
        "id": "669e4327-f68b-436c-8d66-1a969e448e61"
    },
    {
        "author": "于石",
        "paragraphs": [
            "怀中漫刺欲何之，四海交游只两儿。",
            "不死曹瞒死黄祖，杀身何补汉兴衰。"
        ],
        "title": "祢衡",
        "id": "201602b4-2915-42bc-bfcd-1b6126fb4ba1"
    },
    {
        "author": "于石",
        "paragraphs": [
            "居荆不肯吞刘表，入蜀胡为诈取璋。",
            "二子孰非刘氏后，岂惟玄德可兴王。"
        ],
        "title": "孔明",
        "id": "c0cd471d-73c4-473e-83be-f241490b2813"
    },
    {
        "author": "于石",
        "paragraphs": [
            "心非禅代荀文若，目识奸雄许子将。",
            "身苟未亡终篡汉，不知何德比文王。"
        ],
        "title": "曹操",
        "id": "7a885f03-a9f5-42e0-9e92-0c095ea18148"
    },
    {
        "author": "于石",
        "paragraphs": [
            "早缀朝班附叔文，晚随儿女拜双星。",
            "半生巧宦翻成拙，何用区区更乞灵。"
        ],
        "title": "柳子厚",
        "id": "a77d3a83-a73b-4ace-abf4-b378f2b586d4"
    },
    {
        "author": "于石",
        "paragraphs": [
            "周求莘女终亡纣，越献西施竟灭吴。",
            "马上琵琶徒自恨，不思强汉弱匈奴。"
        ],
        "title": "读明妃引",
        "id": "367dbb5c-a63f-4521-9966-3a76886a006d"
    },
    {
        "author": "于石",
        "paragraphs": [
            "青山削芙蓉，上有浮云生。",
            "窈窕俯长流，逶迤带重城。",
            "朝光散霞彩，暮色涵空青。",
            "鸱夷去不回，遗尔千古名。"
        ],
        "title": "次韵鉴中八咏  其一",
        "id": "73d85d7f-52e5-48b0-9035-a876f0a9d4c5"
    },
    {
        "author": "于石",
        "paragraphs": [
            "蓬莱失左股，负以垂天翼。",
            "中有仙人居，珠宫灿瑶席。",
            "凝云不飞去，化作轮囷石。",
            "弹琴坐石上，长忆三山客。"
        ],
        "title": "次韵鉴中八咏  其二",
        "id": "6238d628-4e64-4f99-9721-3ff1a3eed28f"
    },
    {
        "author": "于石",
        "paragraphs": [
            "会稽山水国，崇山幽事多。",
            "当时觞咏处，春净花颜酡。",
            "磊落黄金罍，玲珑白玉珂。",
            "行乐须及时，美人在丘阿。"
        ],
        "title": "次韵鉴中八咏  其三",
        "id": "e427a3c1-a500-48d9-aca6-44f197fb5c28"
    },
    {
        "author": "于石",
        "paragraphs": [
            "梅山如积翠，的皪手堪捧。",
            "遥遥仙人尉，盘盘故时陇。",
            "丹泉清可鉴，石乳甘于湩。",
            "行将解尘缨，于焉滔高踵。"
        ],
        "title": "次韵鉴中八咏  其四",
        "id": "6426911f-c922-4eb6-a958-a252c1dbca1b"
    },
    {
        "author": "于石",
        "paragraphs": [
            "我爱鉴湖水，明如照胆铜。",
            "澄清若有待，浑浊那能蒙。",
            "当时贺知章，富贵如苓通。",
            "岂无一亩地，来筑仙人宫。"
        ],
        "title": "次韵鉴中八咏  其五",
        "id": "b6edb6b0-26d4-4b64-b6ab-2eb08f905e73"
    },
    {
        "author": "于石",
        "paragraphs": [
            "驱车晓行迈，行行出郊郭。",
            "断冈屹崇墉，虚籁殷灵壑。",
            "雨深瑶草长，风定松花落。",
            "西山有爽气，逍遥倚晴阁。"
        ],
        "title": "次韵鉴中八咏  其六",
        "id": "b6abba6a-824c-45fb-8631-67c91e942258"
    },
    {
        "author": "于石",
        "paragraphs": [
            "楼居本高明，况在松竹闲。",
            "溪流深几尺，新雨过前山。",
            "浮云多变态，好鸟亦闲关。",
            "偃蹇楼中人，对酒还开颜。"
        ],
        "title": "次韵鉴中八咏  其七",
        "id": "cbe9d15e-8309-4d4e-b4e6-cc0e1fed5c22"
    },
    {
        "author": "于石",
        "paragraphs": [
            "视心如莲花，净明涵十虚。",
            "出泥本无垢，露体皆真如。",
            "大千入一息，宴坐忘百须。",
            "陶公虽饮酒，时能到林庐。"
        ],
        "title": "次韵鉴中八咏  其八",
        "id": "ac3f4153-ac50-4784-89e8-5d61092720d9"
    },
    {
        "author": "于石",
        "paragraphs": [
            "苍梧之南湘水头，烟波逐客增离忧。",
            "重瞳孤坟閟白日，双娥贞佩摇清秋。",
            "江空夜闻鬼对泣，泣罢仍为鼓瑶瑟。",
            "瑟声渐杳江声长，丹枫坠影天霜白。",
            "临江被髪招帝魂，拔剑欲断东流奔。",
            "东流无穷帝不返，呜呼薄俗无由敦。"
        ],
        "title": "吊古行",
        "id": "32a824fc-f055-4047-beae-c84e20ec578d"
    },
    {
        "author": "于石",
        "paragraphs": [
            "抛却羊裘入汉庭，偶然偃卧两忘形。",
            "先生无处可伸足，太史何烦奏客星。"
        ],
        "title": "钓台",
        "id": "b38d334a-c604-43aa-a802-03fa4f473480"
    },
    {
        "author": "仇远",
        "paragraphs": [
            "明星未高，繁霜已肃。",
            "娟娟落月，犹挂茅屋。",
            "我马遑遑，我车仆仆。",
            "晨入缁林，坐阅梵牍。",
            "字奇义奥，了不可读。",
            "空元无象，奚事耳目。",
            "简书期程，轩冕桎梏。",
            "顾影自哂，未能免俗。",
            "名教真乐，言语谷粟。",
            "何时式微，知足不辱。"
        ],
        "title": "晨入东寺阅藏行香",
        "id": "aed29730-ad11-4048-80d8-f81af1c4fab9"
    },
    {
        "author": "仇远",
        "paragraphs": [
            "雝雝阳鸟，其居朔方。",
            "朅来江南，雪霜备尝。",
            "意不耐暑，虑尔早亡。",
            "乃安水土，羽毛无伤。",
            "仰羨鹓雏，俯趋鹜行。",
            "负影只立，何如还乡。",
            "秋风日高，稻粱已黄。",
            "且谋一饱，勿思翱翔。"
        ],
        "title": "养雁",
        "id": "758a3533-5663-4415-b85d-b638dd836970"
    },
    {
        "author": "仇远",
        "paragraphs": [
            "土冈之西，竹树之下。",
            "板屋三间，娱此隠者。",
            "埘有肥鸡，厩有羸马。",
            "岂无佳菊，采不盈把。",
            "且漉我酒，放浪林野。",
            "莫不饮食，知味者寡。"
        ],
        "title": "野饮",
        "id": "11853e59-77fa-4a95-a62d-08dec57bd0e6"
    },
    {
        "author": "仇远",
        "paragraphs": [
            "此大武者，二十八蹄。",
            "茂树之下，丰草萋萋。",
            "牧童且嬉，夕阳未西。",
            "何如桃林，归去来兮。"
        ],
        "title": "题徐寿画牛",
        "id": "b9d82e90-fe34-48f6-8fb1-5bc37207d7f4"
    },
    {
        "author": "仇远",
        "paragraphs": [
            "通川得通儒，善类蒙善教。",
            "如此老成人，真足重学校。",
            "我昔客朱方，曾窥管中豹。",
            "言容既笃厚，文字入玄奥。",
            "交游二十年，夷险同一操。",
            "闲居虎林麓，倚窗聊寄傲。",
            "忽承北斗敕，勇鼓来淮櫂。",
            "华髪映青袍，轻帆惬黄帽。",
            "天晴宜征途，芹藻春色到。",
            "臯比坐可暖，三载勤训导。",
            "惜哉龟手药，至老方取效。",
            "载酒游五山，何由共吟啸。"
        ],
        "title": "送高仲山通州教授",
        "id": "804d4488-75b6-46d0-9285-02799776b1c7"
    },
    {
        "author": "仇远",
        "paragraphs": [
            "峨峨紫阳山，翼翼素王宫。",
            "中藏朱子书，颇有邹鲁风。",
            "在昔三十年，我尝游其中。",
            "一溪练带如，环以千翠峰。",
            "朝岚与夕霏，四景日不同。",
            "惜哉屐齿折，我舟遽云东。",
            "子今振木铎，出为斯文宗。",
            "诸生列馆下，待问如撞钟。",
            "明经别同异，析理开愚蒙。",
            "独坐三鳣堂，教思传无穷。",
            "庠序足真乐，诗书有近功。",
            "行当自此升，岂曰难为容。",
            "平生韩孟交，云龙阻相从。",
            "愿言寿道体，有书附鳞鸿。"
        ],
        "title": "送杨志行赴徽州教授",
        "id": "dccfd53f-b8e0-4c41-8c51-3c0874474077"
    },
    {
        "author": "仇远",
        "paragraphs": [
            "六十本下寿，皤然成秃翁。",
            "系舟贞女濑，窃禄素王宫。",
            "暮随太守车，朝迓御史骢。",
            "我马劣难骑，却与无马同。",
            "老病厌徒步，足力亦易穷。",
            "将以马易牛，归耕田园中。",
            "圣人有遗训，吾不如老农。"
        ],
        "title": "下寿",
        "id": "664e7318-a831-4f76-a5a8-436fcb3eca68"
    },
    {
        "author": "仇远",
        "paragraphs": [
            "此枝绿阴繁，枝上子如豆。",
            "一花褎然见，香襞苔藓透。",
            "虽同梨云梦，亦出桃李右。",
            "矜骄若自惜，终觉老而瘦。",
            "昔占百花先，今处百花后。",
            "春风少年场，尤当敬耆旧。"
        ],
        "title": "小园梅已绿阴忽见一花甚香",
        "id": "f3baa68b-ec12-4290-aec7-2695255e4709"
    },
    {
        "author": "仇远",
        "paragraphs": [
            "蹇予山泽臞，飘飘一鸥似。",
            "天风忽假便，饮此金濑水。",
            "朝随章句儒，暮逐副墨子。",
            "肯叹饭不足，可恋惟酒美。",
            "赋芧亦聊复，久矣忘喜怒。",
            "尾宁曳涂中，人生行乐耳。"
        ],
        "title": "答陈宗道见寄  其一",
        "id": "dbf4a64e-0641-4e27-8367-73a6f567f5c6"
    },
    {
        "author": "仇远",
        "paragraphs": [
            "怀人耿不寐，一夕三四起。",
            "江东暮云合，渺渺隔秋水。",
            "遗我诗两章，意古音粹美。",
            "敢谓义熙余，及见黄初体。",
            "君闲耻食粟，我出惭为米。",
            "流品敻不同，黄河贯清济。"
        ],
        "title": "答陈宗道见寄  其二",
        "id": "7a621ada-2851-4164-8610-05c5a385e80d"
    },
    {
        "author": "仇远",
        "paragraphs": [
            "吾不学老农，种此方寸田。",
            "善雨日培壅，安得荒旱年。",
            "诗书菑且畬，芟蕴毋蔓延。",
            "种固有厚薄，获岂无后先。",
            "先畴畎亩在，后世儿孙传。",
            "何忧换八百，奚止取十千。",
            "却笑多牛翁，转瞬无炊烟。",
            "我独遗以安，本固实自坚。",
            "耘业待岁晚，韩公尝勉旃。"
        ],
        "title": "存耕吟寄姜景星",
        "id": "a3e954f6-195e-4897-89a2-718600617e8d"
    },
    {
        "author": "仇远",
        "paragraphs": [
            "偶得数枝梅，插向陶瓶里。",
            "置之曲密房，注以清冷水。",
            "肌肤若冰雪，寒极粟不起。",
            "岁晏且闻香，春深看结子。"
        ],
        "title": "插梅",
        "id": "579fdf77-6c49-43a9-b2f1-809e9453cb14"
    },
    {
        "author": "仇远",
        "paragraphs": [
            "有涯本无涯，后觉即先觉。",
            "名利念既轻，生死路不错。",
            "棋枰几胜负，只看末一著。",
            "寄语耽酒人，饮时自斟酌。"
        ],
        "title": "示沈道人",
        "id": "3eaacfa3-d88b-4cde-b653-f79b46a7f596"
    },
    {
        "author": "仇远",
        "paragraphs": [
            "我思南山阳，谷神何緜緜。",
            "松下笑相别，惚恍忘岁年。",
            "寄我犹龙经，文字入幽玄。",
            "终期白石顶，击竹歌游仙。"
        ],
        "title": "怀白石社尊师道坚",
        "id": "32654ee1-4f8e-4a59-97dd-e9aaff94c8bc"
    },
    {
        "author": "仇远",
        "paragraphs": [
            "良工鼠须笔，戢戢囊颖露。",
            "抄诗节经史，汗牛车载路。",
            "信知文中虎，一代人不数。",
            "细声笑蚯蝇，妙趣忘鱼兔。",
            "东野龙无云，胡为乎泥中。",
            "蟠屈如睡虵，虚此云梦胸。",
            "且骑款段马，野服随田翁。",
            "相羊山泽间，真乐樵牧同。",
            "开林斩猴杙，种花续春意。",
            "他年处鸡窠，偃蹇增老气。",
            "锦鲸卷不宜，貂狗续亦易。",
            "老砚磨猪肝，翰墨作游戏。"
        ],
        "title": "和子野见寄十二辰体",
        "id": "248ab178-0b9d-4eca-a324-2e722b5585b0"
    },
    {
        "author": "仇远",
        "paragraphs": [
            "吾友卞南仲，别我何匆匆。",
            "家有六男儿，乃与不死同。",
            "阿祥更颖出，亹亹有父风。",
            "翰墨既潇洒，文字犹研穷。",
            "西园盖常飞，北海樽屡空。",
            "霜寒濑水浅，蛟龙若为容。",
            "我将归西湖，春风入脩筇。",
            "期子梅花下，一酹孤山翁。"
        ],
        "tags": [
            "西湖"
        ],
        "title": "和卞仲祥",
        "id": "e52ac3a1-e10a-43a3-be77-7e0f512b921b"
    },
    {
        "author": "仇远",
        "paragraphs": [
            "天地有义气，五行秋在金。",
            "风吹庭前树，亦作清商音。",
            "游子初离羣，百感集一襟。",
            "谅予老冉冉，无复谣善淫。",
            "吾方用吾悟，安计他人心。"
        ],
        "title": "和张仲实见寄  其一",
        "id": "1e0ee959-a7c5-4a3b-b435-8cfa14c84fe6"
    },
    {
        "author": "仇远",
        "paragraphs": [
            "古交色不变，百炼如精金。",
            "一别又三月，书札乖嗣音。",
            "相望隔一水，离忧盈中襟。",
            "秋阳不能骄，秋雨不能淫。",
            "会面不可期，月明千里心。"
        ],
        "title": "和张仲实见寄  其二",
        "id": "e54e6899-0582-4c0a-9bb1-4a9965799a55"
    },
    {
        "author": "仇远",
        "paragraphs": [
            "金坛有耆英，学博声名早。",
            "搜奇薄庄骚，稽古极羲昊。",
            "君甚似乐天，税冕居履道。",
            "息游鬻骆马，尚友敬胡杲。",
            "我生六十年，独欠识此老。",
            "来游溧阳学，文物委秋草。",
            "黄沙瞇人目，忽见石皓皓。",
            "君坛高难陟，我垒虚易擣。",
            "新诗十八韵，韵韵俱压倒。",
            "交情托以宣，一字一大好。",
            "自惭沟中断，未足被华藻。",
            "但令小儿辈，藏弆以为宝。",
            "相望衣带水，波弱限蓬岛。",
            "玉石资荡磨，钟鼓宜击考。",
            "何由即会面，疑义共探讨。",
            "岂无问字酒，可以濡吻燥。",
            "昔为坚多节，今为科上槁。",
            "穷达等醉醒，何庸宽怀抱。"
        ],
        "title": "和蒋全愚韵",
        "id": "34b2faea-2b9b-4033-9b71-1ef0dbfff82a"
    },
    {
        "author": "仇远",
        "paragraphs": [
            "干禄非良图，好遯实素抱。",
            "昔为驾壑松，今作出山草。",
            "茫茫海岳隔，冉冉齿髪老。",
            "渊明书甲子，拾遗历天宝。",
            "迷涂谅未远，贵在知几早。"
        ],
        "title": "和金沙蒋文海韵  其一",
        "id": "174a34e4-533f-491f-89b9-6500346dbe06"
    },
    {
        "author": "仇远",
        "paragraphs": [
            "我闻茅峰下，曾有卧龙人。",
            "风云未承运，渊潜聊自珍。",
            "世无卞和氏，谁辨玉与珉。",
            "缁尘化衣裳，我独洁其身。",
            "揽镜忽自笑，奈此白髪新。"
        ],
        "title": "和金沙蒋文海韵  其二",
        "id": "00e1a6b2-efc4-4ffa-b1fa-63d9e985edc8"
    },
    {
        "author": "仇远",
        "paragraphs": [
            "海翁古征士，接武诸公后。",
            "闻名三十年，倾盖即如旧。",
            "示我伐木章，无能出其右。",
            "籊籊秋竹竿，坐睨蒲质朽。",
            "试问五两纶，何如一杯酒。"
        ],
        "title": "和金沙蒋文海韵  其三",
        "id": "78a598da-dff2-4dc2-84db-a9403b287627"
    },
    {
        "author": "仇远",
        "paragraphs": [
            "昔我客朱方，曾识三数公。",
            "独欠之句曲，徧走山西东。",
            "向来刘与王，畴能继高风。",
            "今我来金渊，尸祝素王宫。",
            "阅人晨星稀，见子夕照红。",
            "何当分邻烛，竹径相与通。"
        ],
        "title": "和金沙蒋文海韵  其四",
        "id": "8aaf15ef-57aa-42b1-b936-95cdeb160cde"
    },
    {
        "author": "仇远",
        "paragraphs": [
            "一日不见山，胸次尘土积。",
            "老来志益壮，清游等畴昔。",
            "钟山草堂古，每恨身微翮。",
            "况是佳丽地，牛马风不隔。",
            "遑遑问征路，冉冉供吏役。",
            "渊明田可秫，肯为五斗易。",
            "石桥跨淮水，岐路由此析。",
            "俗驾何时回，为尔谢松菊。"
        ],
        "title": "乙巳岁三月为溧阳校官上府经乌刹桥和陶渊明韵",
        "id": "2637714c-f37c-4664-94a2-017615e219fc"
    },
    {
        "author": "仇远",
        "paragraphs": [
            "英英天上云，洞洞天下谷。",
            "皎皎谷中人，精神皎如玉。",
            "卷舒一何心，怡悦亦自足。",
            "朝采孕丹砂，夕气被林麓。",
            "岂无茯苓芝，随春入锄斸。",
            "自是长生苗，根本元不俗。",
            "三千年桃花，八千岁椿木。",
            "不如采药归，枕石伴云宿。"
        ],
        "title": "为金陵宗人赋云谷诗",
        "id": "ea2c5d3f-5356-4721-a0a5-59ce6d360396"
    },
    {
        "author": "仇远",
        "paragraphs": [
            "奇木有古意，爱古人亦奇。",
            "嘉禾老君观，毗陵烈帝祠。",
            "二桧栋梁物，俱逐劫火移。",
            "朅来溧城西，见此铁石姿。",
            "灵貍肯荐骨，死豹仍留皮。",
            "拏空有爪龙，踞地无角螭。",
            "三株两失叶，簷溜伤南枝。",
            "僵立万雪霜，坐更几邻仪。",
            "我将护赤栏，甃以苍石墀。",
            "深根直不朽，雅操坚自持。",
            "栋梁与薪槱，待用各有时。",
            "罔俾孤山树，专美坡仙诗。"
        ],
        "title": "西庙古桧和卞南仲韵",
        "id": "7b166b19-04f7-4e74-8d39-0de2faea95a5"
    },
    {
        "author": "仇远",
        "paragraphs": [
            "金渊文学掾，旅食经岁年。",
            "石田薄有收，尽足裨俸钱。",
            "丝毫了无补，教养愧前贤。",
            "竹添讲堂后，柳栽泮水边。",
            "匏花粲篱落，藻带舞漪涟。",
            "土龙欲致雨，何能起云烟。",
            "革带孔渐移，老癯非学仙。",
            "木居士何者，求福真徒然。"
        ],
        "title": "学舍自吟",
        "id": "68930142-3bd3-4704-b319-c3b4cb4fa848"
    },
    {
        "author": "仇远",
        "paragraphs": [
            "我师文靖公，一传子朱子。",
            "佩服中庸书，静中识根柢。",
            "秋月湛冰壶，莹彻无瑕滓。",
            "延平建精舍，盛德宜世祀。",
            "君往坐臯比，文行成粹美。",
            "秋风送书船，南上二千里。",
            "讶君来何暮，衿佩争倒屣。",
            "鸣道铎方振，问字酒已俟。",
            "九京如可作，文靖公亦喜。",
            "予友有黄功，昔分教于此。",
            "颇知文风盛，十室九儒士。",
            "是行若登仙，剑气炯青紫。",
            "只恐席未温，思归慕园绮。"
        ],
        "title": "送虞师宪赴延平书院山长",
        "id": "97b6a2ef-a9bc-45c4-8575-73b84c892ec7"
    },
    {
        "author": "仇远",
        "paragraphs": [
            "上人碧云房，苔地不盈丈。",
            "古石六七株，修竹覆其上。",
            "石兄既奇秀，竹君亦高尚。",
            "岁晚永相依，屹不染尘坱。",
            "方参香严师，曾识牛丞相。",
            "解鞍时一息，吾其得闲放。"
        ],
        "title": "题西梵一翁双清轩",
        "id": "940e701e-33fc-43d5-a839-1c6ee2000594"
    },
    {
        "author": "仇远",
        "paragraphs": [
            "空青穿秋旻，瘦白喷夏雪。",
            "若非林下士，谁识此高洁。",
            "山中非无云，苍狗随变灭。",
            "山中非无月，阴晴易圆缺。",
            "不如泉混混，万斛常不竭。",
            "洗耳尘即清，酿酒香愈冽。",
            "一醉三十年，至味过曲糵。",
            "翁意不在兹，勿为醒者说。"
        ],
        "title": "山泉为惠君畴赋",
        "id": "e1c3a9f5-384e-415c-b1b5-541f074ddd84"
    },
    {
        "author": "仇远",
        "paragraphs": [
            "缃梅眩晨霞，素梅迷暮雪。",
            "一翁著花间，冰霜殊皎洁。",
            "蜂蝶犹未知，香味老逾烈。",
            "梦中识归涂，踏遍孤山月。"
        ],
        "title": "梅梦",
        "id": "bee15586-9598-458a-b556-757a538bd536"
    },
    {
        "author": "仇远",
        "paragraphs": [
            "一梦续一梦，梦短寒夜长。",
            "颠倒无首尾，哀乐迷存亡。",
            "枕上忽自笑，历历见未尝。",
            "至人本无梦，有梦其何伤。",
            "鱼旐农夫喜，熊罴男子祥。",
            "吾年过不惑，梦觉久已忘。",
            "未来尚暧昧，既往恐思量。",
            "不知邯郸道，几番熟黄粱。"
        ],
        "title": "续梦",
        "id": "8ce45ea7-9c2c-4f98-b2ac-f7de257165aa"
    },
    {
        "author": "仇远",
        "paragraphs": [
            "东风擅红紫，颜色分重轻。",
            "爱此柰子花，娇艳何盈盈。",
            "未开足标致，紫绵灿垂缨。",
            "开繁臙脂褪，徐娘老而贞。",
            "俗称为海红，结实叶底頳。",
            "来禽难为弟，海棠难为兄。",
            "我评此三花，同出而异名。",
            "一枝插铜壶，坐翫心目明。",
            "安得剑南樵，素缣为写生。"
        ],
        "title": "柰花似海棠林檎但叶小异",
        "id": "a1b7c798-f917-4c05-b9b6-2cd1e3812333"
    },
    {
        "author": "仇远",
        "paragraphs": [
            "淇园绿猗猗，昌谷黑离离。",
            "谪仙砚池底，茁此两三枝。",
            "辅以小峥嵘，标度尤崛奇。",
            "愿坚岁寒心，勿为风雪欺。"
        ],
        "title": "题仲宾竹石",
        "id": "802de804-e6f1-4f5f-a868-1b565bd62041"
    },
    {
        "author": "仇远",
        "paragraphs": [
            "朝辞二竺寺，暮宿三茅峰。",
            "红树落一叶，白云深几重。",
            "远游喜无雨，清兴尤宜冬。",
            "遥知天坛上，会与仙人逢。"
        ],
        "title": "畅师同玉上人游茅阜  其一",
        "id": "71204a33-aa8b-4e27-861e-6b161fb6914f"
    },
    {
        "author": "仇远",
        "paragraphs": [
            "上人家海上，喜从名山游。",
            "昔闻三茅君，隠在千峰头。",
            "霜寒草木瘦，岁晚泉石幽。",
            "不见梁丘伯，使我心悠悠。"
        ],
        "title": "畅师同玉上人游茅阜  其二",
        "id": "1d2a790b-61c2-42cc-af74-8d3d892a4069"
    },
    {
        "author": "仇远",
        "paragraphs": [
            "山翁醉如泥，夜半方醒然。",
            "既莫省宇宙，况复知岁年。",
            "闲愁置度外，大道在目前。",
            "日饮岂不佳，第恐无酒钱。"
        ],
        "title": "夜醉",
        "id": "19b7de3e-0b57-45b5-b701-bce33ec8d17b"
    },
    {
        "author": "仇远",
        "paragraphs": [
            "何年霜月子，写此西山真。",
            "峨冠褐宽博，诗书发精神。",
            "可以寘巖壑，可以登麒麟。",
            "斯人不可作，令我思干淳。"
        ],
        "title": "题西山真先生像",
        "id": "87ff1631-a9d7-4d65-86fc-35a009f9d346"
    },
    {
        "author": "仇远",
        "paragraphs": [
            "长昼清和时，惟有睡乡美。",
            "宰予边孝先，毋乃今我是。",
            "门外有客来，推枕矍然起。",
            "请啜一杯茶，万事且不理。"
        ],
        "title": "客来惊睡",
        "id": "a1628aa4-db00-4463-abc7-9a9739d1d8d5"
    },
    {
        "author": "仇远",
        "paragraphs": [
            "至人本天游，上古惟野处。",
            "如何种菊者，亦胜封千户。",
            "万钟且唾去，况复问阿堵。",
            "先生东陵侯，成败久目睹。",
            "几程上金台，一节绾铜虎。",
            "肯从赤松游，餐芝擘麟脯。",
            "温故穷丹铅，投闲弃圭组。",
            "自是横江鲸，终然辞网罟。",
            "独醒笑众醉，此举冠千古。",
            "二疏三高后，欲数指难偻。",
            "毋烦北山移，猿鹤当起舞。"
        ],
        "title": "次韵萧饶州见寄  其一",
        "id": "1a14179b-0705-4e50-ba72-332528c3cbf5"
    },
    {
        "author": "仇远",
        "paragraphs": [
            "昔寓南国居，日与荛牧处。",
            "今营西郭居，官梅映窗户。",
            "砚山如可博，尺度先画堵。",
            "此计当勇决，结构须快臯。",
            "伐藤断长蛇，卧石凛伏虎。",
            "山厨富笋蕨，客至当脩脯。",
            "野芳散红紫，粲粲五杂组。",
            "放怀山水窟，脱迹名利罟。",
            "平泉绿野堂，盛事追往古。",
            "愿学樵夫拜，相从丈人偻。",
            "应笑趋炎人，奴颜八风舞。"
        ],
        "title": "次韵萧饶州见寄  其二",
        "id": "735834f4-1503-4a9b-a8f4-805a290b3fa9"
    },
    {
        "author": "仇远",
        "paragraphs": [
            "赤脚踏层冰，素蟾浴清水。",
            "可怜偷桃儿，竟以寒饿死。",
            "木瓢挂空壁，蠹册堆破几。",
            "有子如矮奴，踉跄入城市。"
        ],
        "title": "过岳公故居",
        "id": "b67e65c9-d36e-45e1-aa82-df16c9551a3a"
    },
    {
        "author": "仇远",
        "paragraphs": [
            "临镜忽自哂，公然白纷如。",
            "稚女眼最明，为我剪白须。",
            "髟髟如素丝，不堪纫破襦。",
            "参差茁秋草，蔓衍不可除。",
            "明知我已老，既白难再乌。",
            "无肉令人癯，眼昏妨读书。",
            "颜驷烛之武，吾非斯人徒。"
        ],
        "title": "剪白须",
        "id": "0a4bd01b-da6e-44b9-876e-06ce624052ca"
    },
    {
        "author": "仇远",
        "paragraphs": [
            "淳祐六十翁，生遇时节好。",
            "朝游渔樵社，晚入诗酒保。",
            "不为名利缚，刚被花月恼。",
            "时发少年狂，未省身已老。",
            "强歌无余懽，闻者笑绝倒。",
            "齿髪渐凋疎，形容顿枯槁。",
            "平生千金躯，岂不自爱宝。",
            "幸然本根在，收敛尚及早。",
            "何必大药资，尪羸多寿考。",
            "也无政事堂，也无沙门岛。"
        ],
        "title": "寄史贵质",
        "id": "a6b6d268-0f62-440c-b86f-b083313441b5"
    },
    {
        "author": "仇远",
        "paragraphs": [
            "客至当饮酒，醉此金粟堆。",
            "秋风何时到，丛树参差开。",
            "馨香逆人鼻，蓓蕾藏圣胎。",
            "攀枝折其荣，落穗浮酒杯。",
            "后夜有佳月，弄影须徘徊。",
            "红袖歌未终，画角毋庸催。"
        ],
        "title": "钱儒珍家赏桂",
        "id": "9b79d696-580e-45fd-b5d0-ea53e19acb46"
    },
    {
        "author": "仇远",
        "paragraphs": [
            "凉风撼庭竹，起舞如翠蛟。",
            "乱叶打窗来，卷尽破屋茅。",
            "飞云行太空，万窍争怒号。",
            "烦暑一扫净，解我心鬰陶。"
        ],
        "title": "凉风",
        "id": "221aa527-c139-4432-8910-72f39d2c5942"
    },
    {
        "author": "仇远",
        "paragraphs": [
            "中夜月初上，照我东床明。",
            "我心本无事，展转寐不成。",
            "仰观乌鹊飞，俯听蛩螀鸣。",
            "念适从何来，衣食非素营。",
            "三年然后归，儿女各长成。",
            "婚嫁愿早毕，吾其师向平。"
        ],
        "title": "夜半见月",
        "id": "64f6a56e-a1fd-4970-9954-9416678d9c75"
    },
    {
        "author": "仇远",
        "paragraphs": [
            "昔读宝公传，今作钟阜游。",
            "缓行万松间，直上千峰头。",
            "古塔表木末，寒泉贮巖幽。",
            "遥观江流奔，始知此生浮。",
            "甚爱雪竹庵，逸驾吾将休。"
        ],
        "title": "与杨志行郭斗南马德润屠存博吕公弼僧义庆游钟山以峰多巧障日江远欲浮天分韵予得浮字",
        "id": "04d394ec-4a7d-4d77-8840-dbd4f6cda0ab"
    },
    {
        "author": "仇远",
        "paragraphs": [
            "我有古镜砚，肌理细密匀。",
            "沄沄散角痕，巨口细鱼鳞。",
            "涪翁铭其背，文字极雅驯。",
            "郑佽彦相者，不知何如人。",
            "回首数百载，想见元丰春。",
            "晴窗试磨洗，墨旧兔颖新。",
            "携归供行斋，侑此金石身。"
        ],
        "title": "试涪翁题郑佽砚",
        "id": "d883b04e-847f-4a63-9a9e-1e89c765dae4"
    },
    {
        "author": "仇远",
        "paragraphs": [
            "蟋蟀一何多，晓夜鸣不已。",
            "居然声相应，各为气所使。",
            "零露聊饱蝉，落叶才庇螘。",
            "秋风满庭砌，安能久居此。",
            "愁声不欲听，我听差可喜。",
            "平生胜负心，一笑付童子。"
        ],
        "title": "蟋蟀",
        "id": "cb87a67d-3856-43ec-a389-01387677725b"
    },
    {
        "author": "仇远",
        "paragraphs": [
            "今日我重九，无钱对菊花。",
            "昨夜雨鸣渠，既雨晴亦佳。",
            "出郭望西郊，山林迹未赊。",
            "顾忧斯人饥，僵仆乱如麻。",
            "渊明胡不归，吾居已及瓜。",
            "岂无一尊酒，谁敢负年华。",
            "聊为山水行，玩奇石路斜。",
            "门生与儿子，邀我至田家。",
            "留连向暮归，烂醉是生涯。"
        ],
        "title": "郊行集句",
        "id": "536a693c-b58b-4669-b18e-853989833f11"
    },
    {
        "author": "仇远",
        "paragraphs": [
            "邻舍送我菊，惜无盆盎栽。",
            "分种东篱下，倚窗日裴回。",
            "初看蓓蕾青，黄蘂参差开。",
            "霜后苦无花，老眼生尘埃。",
            "得此少自慰，可以荐一杯。",
            "更用数日晴，南枝须有梅。"
        ],
        "title": "种菊",
        "id": "c65edf22-0517-4a58-bbf4-6e10c2c34e2f"
    },
    {
        "author": "仇远",
        "paragraphs": [
            "大江秋风高，红叶纷满地。",
            "采采黄金华，专此秋富贵。",
            "主翁庭宇静，霜日自清媚。",
            "岂不怀渊明，异榻同梦寐。",
            "春融桃李门，一粲开落易。",
            "愿言坚晚节，香淡有真意。",
            "平生观物心，饮水知秋味。",
            "敢问楚人醒，何如晋人醉。"
        ],
        "title": "菊轩吟为刘君章作",
        "id": "01df8b9b-fb9d-4cd1-886d-3b4a707dab1f"
    },
    {
        "author": "仇远",
        "paragraphs": [
            "霜重江水缩，舣舟江之湄。",
            "子今戒行色，予亦数归期。",
            "已迫葵丘戍，何求买山资。",
            "酌别苦无酒，秉粟供妻儿。"
        ],
        "title": "通甫弟归里诗",
        "id": "01a5ca54-f8d3-4c1c-a6c0-eee185e6c0e1"
    },
    {
        "author": "仇远",
        "paragraphs": [
            "儒官少公事，闲坐如家居。",
            "闭户听风雨，重读架上书。",
            "岂无借书瓻，小酌勿用沽。",
            "岂无苜蓿盘，园丁送嘉蔬。",
            "溪童把钓竿，时得径寸鱼。",
            "采薇拾橡栗，视此已有余。",
            "怀哉天地恩，不弃无用儒。",
            "舍此将何之，狂士多迷途。",
            "终不如归田，一蓑溪上锄。"
        ],
        "title": "风雨不出",
        "id": "1878ecce-8447-4cbc-8c73-764a6adddc26"
    },
    {
        "author": "仇远",
        "paragraphs": [
            "馿鸣有何好，晋人多爱之。",
            "胡不大堤上，隔花听马嘶。",
            "胡不茅屋下，带月听荒鸡。",
            "我疑古之狂，矫世本尚奇。",
            "蜡屐柳下锻，结髦剑首吹。",
            "端是味无味，以待知者知。",
            "满腔浩然气，抑鬰无所施。",
            "引颈一长鸣，万里风云悲。",
            "敢问驷与骢，立仗夫何为。"
        ],
        "title": "漫兴",
        "id": "4645b02e-2be8-413b-b9b6-c7668564ddbf"
    },
    {
        "author": "仇远",
        "paragraphs": [
            "佳节喜新霁，作意登南山。",
            "兹山虽不高，亦足供跻攀。",
            "平明放舟出，日暮骑马还。",
            "行止不自由，寸步千里艰。",
            "北邻朱公子，言笑破旅颜。",
            "相与一樽空，徒得半日闲。",
            "人生各憔悴，仕路复间关。",
            "六十始平头，甲子须循环。",
            "粲粲黄金花，才见秋一斑。",
            "忍以髪肤脆，犯此风霜顽。",
            "何如归去来，期我巖壑间。"
        ],
        "title": "九日邻翁招饮",
        "id": "a4b1b32b-4c22-4659-9625-8ef8f2945822"
    },
    {
        "author": "仇远",
        "paragraphs": [
            "腹无贮酒肠，小饮辄大醉。",
            "醉余嗽即作，痰唾连涕泗。",
            "酒亦有何好，上策当自治。",
            "无钱赊不来，不饮特易事。",
            "何如饭疏食，饱矣曲肱睡。",
            "莫笑我独醒，中有至乐地。"
        ],
        "title": "戒饮",
        "id": "5bb1c93f-82e8-48b5-ba22-aad5501b8b59"
    },
    {
        "author": "仇远",
        "paragraphs": [
            "此中无他肠，饮少乃辄醉。",
            "眼眩力不支，便欲投床睡。",
            "顿空名利心，愿弃人间事。",
            "渊明千载上，当复知我意。"
        ],
        "title": "饮少",
        "id": "dc4f0fe2-bc35-4a28-9dd3-e2250580bc11"
    },
    {
        "author": "仇远",
        "paragraphs": [
            "两龚昔所慕，二难今是似。",
            "箪瓢鲁儒生，衣冠楚君子。",
            "相期岁月永，不为弓旌起。",
            "极目暮云平，修筠怅予倚。"
        ],
        "title": "有怀龚子敬子中",
        "id": "ff75df1b-04bd-4046-b1a9-32cc49e2cc5e"
    },
    {
        "author": "仇远",
        "paragraphs": [
            "少年挟英气，闻鸡慕刘祖。",
            "老来卧蜗牛，风雨懒出户。",
            "酒空薪炭尽，景况讵堪臯。",
            "自叹衫袖短，岂曰不善舞。"
        ],
        "title": "和子野  其一",
        "id": "4398a374-bfe2-4ef6-8e73-9691eccb9e83"
    },
    {
        "author": "仇远",
        "paragraphs": [
            "此日始生日，避喧作溪行。",
            "出门阻风雪，仆瘁马亦惊。",
            "归卧春一窗，隔窗听雪声。",
            "拥衾守药鼎，客至慵出迎。",
            "颜色日已老，何由得青精。",
            "未能歌雪儿，聊复呼曲生。",
            "梦中游西园，一壶梅下倾。"
        ],
        "title": "和子野  其二",
        "id": "ea61f104-e67c-48c5-bbf3-552c36c9ef5d"
    },
    {
        "author": "仇远",
        "paragraphs": [
            "金渊多宝地，此地殊幽深。",
            "一锡得安稳，岂必栖山林。",
            "临池照佛面，见竹空人心。",
            "江枫千百年，时作海潮音。"
        ],
        "title": "报恩寺权公方丈",
        "id": "fe6bdcf6-a2c6-4437-ad94-08378591c634"
    },
    {
        "author": "仇远",
        "paragraphs": [
            "人生有至乐，主善以为师。",
            "善端本固有，乐处亦自知。",
            "我思舜之徒，鸡鸣日孳孳。",
            "箪瓢在陋巷，颜氏其庶几。",
            "之子芝兰室，书传为箴规。",
            "量力行好事，固穷无妄为。",
            "何似安乐窝，受用尧夫诗。"
        ],
        "title": "昔康节先生题安乐窝诗中云乐见善人乐闻善事乐道善言乐行善意此即吾友朱仲明乐善斋之意也系之以诗",
        "id": "d92ed65d-89ec-4a30-b6db-a6b8ea67d754"
    },
    {
        "author": "仇远",
        "paragraphs": [
            "自我来溧阳，四见木叶秋。",
            "泮宫久敝漏，量力完且修。",
            "幸然土木备，及此工役休。",
            "巍巍大成殿，势与邹鲁侔。",
            "圣贤日云迈，可以遗象求。",
            "扪心了无怍，一扫筑舍谋。",
            "咫尺三茅山，乃独欠此游。",
            "且须归去来，速为营菟裘。"
        ],
        "title": "予久客思归以秋光都似宦情薄山色不如归意浓为韵言志约金溧诸友共赋寄钱唐亲旧  其一",
        "id": "db8d0434-c4da-4f9d-ae7b-5fc51eee7d0e"
    },
    {
        "author": "仇远",
        "paragraphs": [
            "迢迢渰水上，有亭曰寒光。",
            "水天散鸥鹭，四望山苍苍。",
            "向来于湖翁，诗词题屋枋。",
            "几思一遨游，岁月飞羽忙。",
            "闻有白龙寺，石塔标铁梁。",
            "老僧颇能吟，年来曾游方。",
            "须乘未归前，秋晴呼野航。"
        ],
        "title": "予久客思归以秋光都似宦情薄山色不如归意浓为韵言志约金溧诸友共赋寄钱唐亲旧  其二",
        "id": "9b688c8c-6194-490f-bb28-99bf6dc7b4e8"
    },
    {
        "author": "仇远",
        "paragraphs": [
            "我非章句儒，亦非渔樵徒。",
            "少年逞麤豪，提笔赋两都。",
            "老尚著儒冠，却悔识之无。",
            "既难栖山林，又倦游江湖。",
            "一官仅供口，康济不在吾。",
            "秋风方戒寒，正道日荒芜。",
            "行矣且归耘，寸田聊自娱。"
        ],
        "title": "予久客思归以秋光都似宦情薄山色不如归意浓为韵言志约金溧诸友共赋寄钱唐亲旧  其三",
        "id": "5d447939-c00e-45cb-8728-e8c3975a802d"
    },
    {
        "author": "仇远",
        "paragraphs": [
            "江海寄孤篷，飘飘一鸥似。",
            "汲汲谋稻粱，欲去行且止。",
            "渊明真达者，解印如脱屣。",
            "五斗何足云，可但折腰耻。",
            "我尝慕其人，出仕亦漫尔。",
            "客行入岁晏，田稼逢水毁。",
            "逝者既如斯，吾属可去矣。",
            "肯负白鸥盟，西湖钓秋水。"
        ],
        "tags": [
            "西湖"
        ],
        "title": "予久客思归以秋光都似宦情薄山色不如归意浓为韵言志约金溧诸友共赋寄钱唐亲旧  其四",
        "id": "6196aef8-02b9-4de7-85b7-cb7c4a9cc309"
    },
    {
        "author": "仇远",
        "paragraphs": [
            "早从方外游，志不在婚宦。",
            "采薇陟西山，采藻涉南涧。",
            "拄杖仅过眉，短衣不掩骭。",
            "一为火宅累，渐觉有忧患。",
            "难任臣朔饥，俯就博士慢。",
            "大胜国子师，三年腹藜苋。",
            "栖迟行路难，坚忍为客惯。",
            "昔为泛泛凫，今为嗷嗷雁。",
            "幸免箠楚虑，官事粗易办。",
            "曷不归孤山，梅花腊前绽。"
        ],
        "title": "予久客思归以秋光都似宦情薄山色不如归意浓为韵言志约金溧诸友共赋寄钱唐亲旧  其五",
        "id": "c2de6c5a-1613-4b57-8e7b-6cf2d0a2f1c7"
    },
    {
        "author": "仇远",
        "paragraphs": [
            "秋空不肯明，风雨满荒城。",
            "田父遮我说，重九最喜晴。",
            "此日晴色好，大田足西成。",
            "一冬暖如春，絮炭价亦轻。",
            "我虽将去官，于人独无情。",
            "去年冶城叟，采菊餐其英。",
            "今兹隔存殁，使我心怔营。",
            "出门怅谁语，巵酒当自倾。"
        ],
        "title": "予久客思归以秋光都似宦情薄山色不如归意浓为韵言志约金溧诸友共赋寄钱唐亲旧  其六",
        "id": "9cda6928-7c3a-4552-a6e1-54542fe8aded"
    },
    {
        "author": "仇远",
        "paragraphs": [
            "威凤巢深林，神龙潜巨壑。",
            "泥涂困蝼蚁，城市防弹𥐊。",
            "小草不自贵，已铸出山错。",
            "岂知甘苦淡，有味俱不恶。",
            "霜降水泽枯，岁晚木叶落。",
            "荣枯识寒暑，是非悟今昨。",
            "不见粘壁蜗，甘以退为乐。",
            "二休行且三，可但耐辱莫。"
        ],
        "title": "予久客思归以秋光都似宦情薄山色不如归意浓为韵言志约金溧诸友共赋寄钱唐亲旧  其七",
        "id": "6deb0c92-6b35-4371-b2ed-7a2fce045265"
    },
    {
        "author": "仇远",
        "paragraphs": [
            "去郭十五里，翼然屏风山。",
            "上有看经院，创始升元间。",
            "山润易生云，竹嫩未作斑。",
            "登高佛阁小，四面青回环。",
            "空门事弥多，永日僧不闲。",
            "归径路委蛇，班荆履孱颜。",
            "信美难久留，道远足力悭。",
            "遥知故山月，问我何时还。"
        ],
        "title": "予久客思归以秋光都似宦情薄山色不如归意浓为韵言志约金溧诸友共赋寄钱唐亲旧  其八",
        "id": "d3ebef2e-27d6-40b9-85c3-7781e68a6bb8"
    },
    {
        "author": "仇远",
        "paragraphs": [
            "乔木足秋声，红叶表秋色。",
            "因之念湖山，恨不生羽翼。",
            "形留神已驰，游倦交渐息。",
            "西邻夜砧发，东邻晓机织。",
            "我亦有敝庐，松菊暗荆棘。",
            "北山百年墓，苔竹手所植。",
            "今长尺若干，霜雪颇自力。",
            "西风龙蛇蛰，暗雨山林黑。",
            "东望会言归，免我长相忆。"
        ],
        "title": "予久客思归以秋光都似宦情薄山色不如归意浓为韵言志约金溧诸友共赋寄钱唐亲旧  其九",
        "id": "ed50a417-52dd-4710-94a7-83cbb90b27a1"
    },
    {
        "author": "仇远",
        "paragraphs": [
            "七十古所希，我今六十余。",
            "干时本无策，谋生术尤疏。",
            "就食泮水宫，学圃乏薪蔬。",
            "凛凛座无毡，踽踽出无馿。",
            "厌厌尊无酒，呥呥食无鱼。",
            "官居古云冷，已矣当归欤。",
            "缅怀二女子，夫家住桐庐。",
            "三年千里别，旷久不得书。",
            "日者遣一力，还家问何如。",
            "江滨桐君山，土肥药堪锄。",
            "山根有闲地，或容房客居。"
        ],
        "title": "予久客思归以秋光都似宦情薄山色不如归意浓为韵言志约金溧诸友共赋寄钱唐亲旧  其一○",
        "id": "bd53e7aa-5386-4d36-b8ad-1f6260af3bb3"
    },
    {
        "author": "仇远",
        "paragraphs": [
            "未仕每愿仕，既仕复思归。",
            "了知归来是，宜悟求仕非。",
            "干禄本为贫，元非慕轻肥。",
            "已昧好为戒，复贻素餐讥。",
            "时艰士失业，十家九寒饥。",
            "岂无禹稷思，力薄愿乃违。",
            "吾门可罗雀，载酒人来稀。",
            "下考劣已书，归心疾如飞。",
            "眷言长途马，老矣思脱鞿。",
            "昼短歌意长，式微兮式微。"
        ],
        "title": "予久客思归以秋光都似宦情薄山色不如归意浓为韵言志约金溧诸友共赋寄钱唐亲旧  其一一",
        "id": "d5f6448a-a537-438b-9c63-6c602411f4ed"
    },
    {
        "author": "仇远",
        "paragraphs": [
            "人寄天地间，官爵寄所寄。",
            "所寄本傥来，得丧亦常事。",
            "何哉浅丈夫，以此芥胸次。",
            "达人视为轻，譬彼摴蒲戏。",
            "役满须过更，代者乃未至。",
            "故乡隔太湖，一舸归甚易。",
            "秋高山骨露，始见松竹翠。",
            "依依古梅村，是中有深意。"
        ],
        "tags": [
            "太湖"
        ],
        "title": "予久客思归以秋光都似宦情薄山色不如归意浓为韵言志约金溧诸友共赋寄钱唐亲旧  其一二",
        "id": "7459f8f4-4021-4767-bfc5-4b523a9cd995"
    },
    {
        "author": "仇远",
        "paragraphs": [
            "游子悲凛秋，秋尽行当冬。",
            "雨露变霜雪，寒色日以浓。",
            "岂无紫绮裘，绽裂谁与缝。",
            "不如早还家，山林专素封。",
            "扫松栖霞岭，结茆慧日峰。",
            "山南与山北，春风入修筇。",
            "时止可以止，道隆从而隆。",
            "抱膝且长吟，吾其师卧龙。"
        ],
        "title": "予久客思归以秋光都似宦情薄山色不如归意浓为韵言志约金溧诸友共赋寄钱唐亲旧  其一三",
        "id": "0adf48cc-0621-4fdd-841d-31e7e7b50433"
    },
    {
        "author": "仇远",
        "paragraphs": [
            "有客送苔梅，来自马塍里。",
            "斜枝巧盘折，的皪数十蘂。",
            "意欲媚春风，宁免少屈己。",
            "独怜铁石肠，竟作柔绕指。",
            "他乡忽一见，少慰空谷喜。",
            "何当解其缚，条直有妙理。",
            "幸不入俗眼，入俗梅亦耻。"
        ],
        "title": "盆梅",
        "id": "cd875a96-1e08-4366-ad73-dd4d49b19a0d"
    },
    {
        "author": "仇远",
        "paragraphs": [
            "繁华钱塘郡，佳丽金陵州。",
            "吾生抑何修，两地得居游。",
            "杭也数年别，升也几月留。",
            "钟山草堂灵，林壑殊清幽。",
            "开窗眺龙湾，大江日东流。",
            "凤皇非故台，不见白鹭洲。",
            "冶城冢累累，青溪波悠悠。",
            "长干塔尚在，瓦棺阁已休。",
            "雨花峙巖颠，锦石烂不收。",
            "层楼天下无，结构如龙舟。",
            "六朝王气歇，故籞成荒丘。",
            "至今秦淮上，尚闻商女讴。",
            "山水如此佳，见有此客不。",
            "怀古复思乡，日落川云浮。",
            "惜无老樊川，酒酣吟杜秋。"
        ],
        "title": "居游行寄费廷玉",
        "id": "b4dfd2c8-0a72-447a-9b0a-fae52a3a98ea"
    },
    {
        "author": "仇远",
        "paragraphs": [
            "忽惊小窗白，开户雪如此。",
            "去年腊前无，一白从此始。",
            "霏霏甚可爱，落落势未已。",
            "炯炯眼界明，沾沾田畯喜。",
            "静闻野厖吠，立见蛰蝻死。",
            "鼓腹饱可期，勿畏寒堕指。",
            "穷檐绝烟火，闭籴三日矣。",
            "开仓粜官粮，太守如父子。"
        ],
        "title": "雪",
        "id": "51c8b73b-f823-4963-a60c-59a1c5ad432b"
    },
    {
        "author": "仇远",
        "paragraphs": [
            "山城历日到每迟，新春残腊俱不知。",
            "若非一鞭醒寒梦，梅柳争春无了时。",
            "牛刀小试东风手，目中全牛果何有。",
            "勾芒舁归古庙中，官吏升堂酌春酒。"
        ],
        "title": "立春",
        "id": "2341b73a-f394-4375-af8e-e01d029f2ec2"
    },
    {
        "author": "仇远",
        "paragraphs": [
            "少时闻箫白玉台，一曲未终丹凤来。",
            "金濑空明秋水浅，妙音久不闻蓬莱。",
            "吴下老伶燕中回，能以北腔歌落梅。",
            "红尘筝笛耳一洗，便觉箜篌愤抑琵琶哀。",
            "朱方臞仙古音律，宫长羽短随剪裁。",
            "小春梅柳参差开，肯待羯鼓花奴催。",
            "我辈钟情忘尔汝，浊醪妙理惟酦醅。",
            "晚风吹寒夕阳下，有酒不饮令人咍。",
            "今人青眼映山水，古人白骨生莓苔，不如相聚常衔杯。",
            "呜呼五公七相安在哉，不如相聚常衔杯。"
        ],
        "title": "竹素山房小饮南徐唐正方善歌吴伶以长箫和之客以凤凰台上忆吹箫分韵予得台字",
        "id": "9ba16e49-aac8-432c-b00a-84b2d108c357"
    },
    {
        "author": "仇远",
        "paragraphs": [
            "梅花先受东君知，一晴开遍南北枝。",
            "吴姬持杯劝客醉，已恨赏花三日迟。",
            "主人惜花不惜酒，自摘一枝春在手。",
            "大开笑口问东风，金谷几人曾白首。"
        ],
        "title": "北园赏梅",
        "id": "77594010-ce5e-47e8-b757-fb1155a39c03"
    },
    {
        "author": "仇远",
        "paragraphs": [
            "庐山石桥天下奇，奔湍赴壑潜冯夷。",
            "倚阑俯瞰毛髪竦，品题曾读坡仙诗。",
            "画师笔斡造化窟，岂必夜半夸娥移。",
            "蜀天茫茫千万里，彷彿猿声亦如此。",
            "何当谱入朱丝絃，水底鱼龙应洗耳。"
        ],
        "tags": [
            "庐山"
        ],
        "title": "题王师尹所藏三峡图",
        "id": "1b30cb3d-dd95-4577-9580-7d1814ec27e7"
    },
    {
        "author": "仇远",
        "paragraphs": [
            "高堂有亲今老矣，孝子晨昏奉甘旨。",
            "伤哉贫也敢辞劳，百里迢迢亲负米。",
            "后来列鼎坐重裀，积粟万钟不逮亲。",
            "古言周急不继富，为母请粟非无人。"
        ],
        "title": "题季路负米图",
        "id": "f5f21c79-2b05-4bd5-80e5-e93aa9dc58ec"
    },
    {
        "author": "仇远",
        "paragraphs": [
            "前山排闼如虬奔，后山拥壁如虎蹲。",
            "三间茅屋白云里，一羣野鹿青松根。",
            "世上好山谁不喜，纱帽可能长隠几。",
            "诗人见石犹下拜，况是孤高有如此。",
            "终南捷径从渠行，少室素价元非轻。",
            "呼童下山汲清泠，我欲洗耳听猿声。"
        ],
        "title": "题范譓卿爱山吟境图",
        "id": "edf9486c-a4af-4b61-a530-3ef999c7cb2c"
    },
    {
        "author": "仇远",
        "paragraphs": [
            "双鹤翩翩溧水阳，红尘不染素衣裳。",
            "一归华表饮风露，一住沧洲谋稻粱。",
            "湖海波涛多起伏，争食那能效鸡鹜。",
            "戛然长唳楚天宽，有日相从逐鸿鹄。"
        ],
        "title": "送存博教授回虎林",
        "id": "d5dced1c-400e-4854-8a7c-e9b7b68f3dc3"
    },
    {
        "author": "仇远",
        "paragraphs": [
            "昨夜南山雷雨霁，蛰室初开百虫起。",
            "草夭菜秀蒲柳长，生意森然随气使。",
            "阴阳变态足纤巧，分得余妍归画史。",
            "野蜂采蜜花房里，官蛙瞠目莎池底。",
            "纷纷蚱蜢肆跳梁，款款蜻蜓齐点水。",
            "天牛穴桑奚其天，鬼蝶迷花聿如鬼。",
            "血国三千亦有蚊，黍马十万宁非蚁。",
            "蝎虎那能捋虎须，蜗牛谁堪执牛耳。",
            "蜣蜋转丸诚小巧，螳螂搏轮非勇士。",
            "鸣蝉嘶热蟋蟀吟，一片繁声愁客子。",
            "春风郊野岂不乐，篱落秋风又如此。",
            "坡仙旧咏只八物，若见此图心更喜。",
            "我摩老眼为题诗，晴日一窗蝇扑纸。"
        ],
        "title": "草虫图",
        "id": "131dbc5f-bd60-48d1-8314-f2dc70ebc442"
    },
    {
        "author": "仇远",
        "paragraphs": [
            "虎林城中正月半，十万人家灯灿烂。",
            "溧阳风景方放灯，通宵不禁人游翫。",
            "大雪深寒万木僵，家家冷坐无薪炭。",
            "典钱买竹又买灯，糠油结冻点灯暗。",
            "豪民张灯唤歌舞，鼓笛喧轰夜忘旦。",
            "忽闻买丝造海船，府檄专令豪户办。",
            "仓皇且救火燃眉，纵有华灯何暇看。",
            "老夫掩关拥炉坐，一盏青灯置书案。",
            "良辰乐事怅难并，顷刻欢声作愁叹。",
            "苏公买灯状，陈子题灯诗。",
            "痴儿騃女知不知，月明月暗反覆手，且愿麦熟休王师。"
        ],
        "title": "元夜叹",
        "id": "bedf74fd-be7d-4ec9-9823-54a7b1f1a6bc"
    },
    {
        "author": "仇远",
        "paragraphs": [
            "闰正月过二月来，溧阳溪头花乱开。",
            "浓云急雨洊雷电，不待羯鼓花奴催。",
            "江南天气全然别，昨夜清寒今日热。",
            "东风忽转西北风，吹作霏霏一天雪。",
            "艳桃秾李睡海棠，颜色顿减仍减香。",
            "燕鶑羞涩未出谷，惟见野水生浑黄。",
            "昼夜交流已登岸，丘麦畦蔬根浸烂。",
            "州官忧水复忧民，明日祈晴泰清观。"
        ],
        "title": "雪后祈晴",
        "id": "d614e0be-81bf-4101-ae29-cdc6b6df8b2e"
    },
    {
        "author": "仇远",
        "paragraphs": [
            "云中鸡犬随淮南，手攀桂树歌小山。",
            "鸿宝秘书在玉枕，有高尚者还童颜。",
            "卯金家世学仙子，半生游山磨屐齿。",
            "懒耕白云种瑶草，南去持竿钓湘水。",
            "天风环珮沧江东，鄱云溧雨分邻封。",
            "浮丘洪崖未之见，拥肿鞅掌常相从。",
            "拂衣浩然有归志，湘滨已卜诛茅地。",
            "寸田尺宅可治生，骑鹤缠腰非易事。",
            "不如且向金莲游，濯足万里黄河流。",
            "上界神仙足官府，山中宰相轻公侯。",
            "人生得意无南北，蝇利蜗名等鸡肋。",
            "道人一粲据槁梧，世间万事槐安国。"
        ],
        "title": "送刘炼师归",
        "id": "48bc3512-1842-451e-98b4-a42f7b1739ac"
    },
    {
        "author": "仇远",
        "paragraphs": [
            "梨花李花白鬬白，桃花杏花红映红。",
            "疏篱曲径锦步障，间以巨竹青玲珑。",
            "独木为桥人不渡，柴扉欲锁春风住。",
            "岂知野禽浪蜂蝶，时复衔花过墙去。",
            "春波涨绿春日晴，柳下扣门嵇喜迎。",
            "池边亭上少盘礴，坐牀指点呼曲生。",
            "冷官况逢寒食节，客味凄凉那可说。",
            "残杯冷炙何处无，乐意生香聊自悦。",
            "清明天气晴更佳，山林川谷多鶑花。",
            "后庭遗曲少人唱，踏歌椎鼓争喧哗。",
            "笑折一枝花入手，树犹如此人能久。",
            "六朝旧事付东流，醉翁之意不在酒。"
        ],
        "title": "寒食游陈园",
        "id": "faf3dcf9-de68-4c0a-af24-a42d0a55ddf1"
    },
    {
        "author": "仇远",
        "paragraphs": [
            "我月太古色，我琴太古音。",
            "色见音声求，焉能知我心。",
            "月到茅亭夜亭午，据梧坐看胎仙舞。",
            "本无圆缺无亏盈，心迹双清游太古。",
            "笑渠空向广寒游，记得霓裳羽衣谱。"
        ],
        "title": "月琴吟赠程禹仲",
        "id": "43cce7c8-94c6-41ae-bed2-00fca9ddf805"
    },
    {
        "author": "仇远",
        "paragraphs": [
            "草玄亭前老侯芭，赠我鞓红三朵花。",
            "一春风雨伤麦麻，天香何事来山家。",
            "且劝花王一杯酒，更祝花王千万寿。",
            "洛阳名苑今在否，未必开花大如斗。",
            "有花可赏不负春，红紫转眼俱成尘。",
            "酣歌谁识李翰林，酒楼柳絮愁杀人。"
        ],
        "title": "应平叔送牡丹",
        "id": "4f5ac99b-727a-4b09-8004-534833b88578"
    },
    {
        "author": "仇远",
        "paragraphs": [
            "葛公学仙丹有泉，叶公藏母丹泉边。",
            "泉流㶁㶁乱石底，丹光炯炯长松巅。",
            "陟彼屺兮瞻望母，麻衣土枕常庐墓。",
            "难将寸草报春晖，祇觉焄蒿泣秋露。",
            "男儿眼中非无泪，有泪彻泉无厚地。",
            "泉声如咽泪如丹，何待泄融歌大隧。",
            "幽花淡月耿墓门，不招仙魄招母魂。",
            "子规一声苍石裂，白云渺渺山昏昏。"
        ],
        "title": "德兴叶志道字士心葬母于银山丹井之上作丹泉吟",
        "id": "ccfa44b5-d1f2-4f7c-8558-71f4adbdf0bd"
    },
    {
        "author": "仇远",
        "paragraphs": [
            "红霞飞尽玄云同，深山大泽生春风。",
            "震雷一声蛰户启，老龙夭矫生苍穹。",
            "忆曾舣舟垂虹外，舟子传呼黑龙挂。",
            "须臾急雨暗吴淞，昔见真龙今见画。",
            "江南久旱草木空，湖水陡落如秋冬。",
            "苍生望霓心颙颙，阿香唤起隆中龙。"
        ],
        "title": "题沈子和德冲画龙",
        "id": "681ba6a3-394c-4db4-b870-64ec4f494223"
    },
    {
        "author": "仇远",
        "paragraphs": [
            "老翁欲作送春诗，借问春去将何之。",
            "连朝醉不省人事，昨夜春归更不知。",
            "客装欲趁春归去，家在西湖绿阴处。",
            "青青竹笋白白鱼，也胜客中常茹素。",
            "杜鹃吻血啼未干，髪白易黑留春难。",
            "冶城翁定有新语，楝花风急生余寒。"
        ],
        "tags": [
            "西湖"
        ],
        "title": "送春寄友",
        "id": "659e2c4a-67c9-474b-af6d-11f7b7b762e1"
    },
    {
        "author": "仇远",
        "paragraphs": [
            "浙间笔工麻粟多，精艺惟数冯应科。",
            "吴升姚恺已难得，陆震杨鼎肩相摩。",
            "我游金渊饭不足，破砚生苔尘满目。",
            "毛锥自笑不中书，白髪纷纷老而秃。",
            "中山博士子墨卿，贻书荐至杨茂林。",
            "里儒大半习刀笔，耳闻竽瑟谁知音。",
            "善刀而藏归勿出，博士校书行有日。",
            "定当致汝数百枚，东坡有云北方无此笔。"
        ],
        "title": "赠溧水杨老",
        "id": "5c6547dc-4255-4896-8d90-e580cdb56930"
    },
    {
        "author": "仇远",
        "paragraphs": [
            "吾家歙石锋芒出，不但挫墨亦挫笔。",
            "老懒作事苦不多，一笔才供两三日。",
            "近知沈子艺希有，洗择圆齐易入手。",
            "不论兔颖与羊毛，染墨试之能耐久。",
            "礼乐三千成昨梦，秃笔何止十八瓮。",
            "长枪大剑正当时，毛锥子者直安用。",
            "金渊万家籍百儒，学书用笔人岂无。",
            "管城欲重连城价，请携椽笔游江湖。"
        ],
        "title": "赠笔工沈秀荣",
        "id": "cd9cdf64-cfe9-42d4-9a1e-e212d78f1be3"
    },
    {
        "author": "仇远",
        "paragraphs": [
            "众人皆醉我独醒，众人皆醒我独醉。",
            "先生何苦与世违，醒醉之中有深意。",
            "或云酒是腐肠药，沉湎淫泆无不至。",
            "或云酒是忘忧物，醉乡别有一天地。",
            "左拍五柳先生肩，右把三闾大夫臂。",
            "醉时元自惺惺著，醒来亦自齁齁睡。",
            "独醒独醉岂多得，众醉众醒堪一喟。",
            "醉者自醉醒自醒，卿法吾情各行志。",
            "溧江美酒差可恋，说醉论醒姑且置。",
            "公不见昔人有云，且食蛤蜊那知许事。"
        ],
        "title": "醉醒吟",
        "id": "ff88b449-0af7-434d-adf9-e546c97d19a1"
    },
    {
        "author": "仇远",
        "paragraphs": [
            "山村道人今老矣，徒有虚名落人耳。",
            "梦中谁记版筑夫，画像虽多终不似。",
            "偶来招隠九锁山，隠侯试笔开生颜。",
            "须眉口鼻宛相肖，只今置之泉石间。",
            "闻君尤工画山水，万壑千林生笔底。",
            "可能更扫隠居图，布袜青鞋侣樵子。"
        ],
        "title": "谢秋涧沈君瑞为予写真",
        "id": "f0b73419-d6df-4c8d-8100-4d01ace611ea"
    },
    {
        "author": "仇远",
        "paragraphs": [
            "六月溧阳三日雨，山田喜足低田苦。",
            "学中亦有北铃圩，低处水深三尺许。",
            "秧苗浸倒根已浮，再种何由能入土。",
            "老夫寓居西郭外，厌听村村蹋车鼓。",
            "唇焦面黑嗟农夫，此生悔不业樵渔。",
            "有山可采水可钓，免得晓夜忧耕锄。",
            "去年一熟才了逋，今年再熟力始舒。",
            "岂期不待稻花白，并随荇藻归江湖。",
            "溧阳近与丹阳接，不雨由来三数月。",
            "河流浅涩田干枯，练湖放水通舟楫。",
            "人间既是寒暑同，天上何为雨旸别。",
            "愿移此雨慰彼心，还我朱明作炎热。"
        ],
        "title": "夏雨叹",
        "id": "a0d82d60-fea4-4ff4-9379-a27ea11e53bd"
    },
    {
        "author": "仇远",
        "paragraphs": [
            "去岁今朝六月六，暮雨倾盆风拔木。",
            "今岁公宇醮祈晴，昼日当空生暑溽。",
            "羽士宣词官吏拜，灯烛荧煌香馥郁。",
            "须臾黑云西北来，如盖如轮覆厅屋。",
            "电驱霹雳掣金蛇，簷溜奔腾泻银竹。",
            "帏屏掀开旛幢飞，卷尽香灰吹灭烛。",
            "天威震怒莫敢喘，谢罪怔营虞亵渎。",
            "少焉雨止凉飕飕，天气如秋失中伏。",
            "四郊大田多黍苗，一片潇湘接湖洑。",
            "村夫中庭涕泗下，归闻野老吞声哭。",
            "只恐戢戢生鱼头，何止广文饭不足。",
            "天心仁爱子勿忧，府公移文行振粟。",
            "古言大雨不为灾，云雨须臾手翻覆。"
        ],
        "title": "州厅设醮即事",
        "id": "062a194d-cfa4-4213-8157-1e4d01a119a6"
    },
    {
        "author": "仇远",
        "paragraphs": [
            "荆溪滔滔向东注，长桥束之川后怒。",
            "英风飒爽白昼昏，此是孝侯斩蛟处。",
            "客船逆上帆下樯，何如悬水溯吕梁。",
            "百篙攒石双橹健，进退咫尺千丈强。",
            "我来偶值冻雨作，且近孝侯祠下泊。",
            "平生忠孝侯所知，世途更似风波恶。"
        ],
        "title": "荆溪桥",
        "id": "6621c611-3932-4169-8d9d-1c97885abd2b"
    },
    {
        "author": "仇远",
        "paragraphs": [
            "秋阳皜皜人皆苦，安得清风扫残暑。",
            "河流欲断泉脉干，一望高田变焦土。",
            "洮湖白龙迎入城，行道烧香入亭午。",
            "青天已响阿香车，平地未见商羊舞。",
            "昔时曾说雨催诗，今朝还要诗催雨。",
            "愿龙速降神力澍甘霖，万落千村熟禾黍。"
        ],
        "title": "七月丙辰迎土山龙王入郛",
        "id": "98269e4a-2c1e-43b3-af54-67f6dcb1ea51"
    },
    {
        "author": "仇远",
        "paragraphs": [
            "山公有马不肯骑，东西徒步足力疲。",
            "吾儿有力驾驭之，兀兀驰骤那敢嘶。",
            "尔马亦似欺我老，乘驷乘骢非不好。",
            "老翁自爱下泽车，放尔春郊饱青草。"
        ],
        "title": "谕马",
        "id": "a7c5bc49-a71f-44ba-a6df-6be7516bd292"
    },
    {
        "author": "仇远",
        "paragraphs": [
            "杜陵昔日歌秋风，卷去屋上茅三重。",
            "村翁今夜叹秋雨，冲倒簷前墙数堵。",
            "瓦倾栋挠直见天，寒侵素被不得眠。",
            "相如家徒四壁立，我比相如尤可怜。",
            "钱唐近报融风起，瓦砾尘埃半城市。",
            "霜餐露宿人遑遑，衣食难谋况居止。",
            "呼童向晓收篁芦，补篱织箔聊枝梧。",
            "雨飘有限行且止，秋阳余暖留桑榆。",
            "呜呼居得一日且一日，丈夫安能事一室。"
        ],
        "title": "秋雨",
        "id": "1501905d-a44b-4cc8-9f5e-a1c9e592c81e"
    },
    {
        "author": "仇远",
        "paragraphs": [
            "坡翁昔年五十二，翰林侍读为学士。",
            "溪翁年德与坡同，官职胡为未相似。",
            "我道闲人胜贵人，傥来轩冕溪云比。",
            "翁今田园濑水上，颇胜求田阳羨里。",
            "翁今有弟夜雨对床乐，颇胜卯君怀远驿中有感秋风起。",
            "有时笔床茶灶泛洮湖，柳外梅边从徙倚。",
            "诗筒经卷静工夫，光景流连一弹指。",
            "不论众醉与独醒，不问此非并彼是。",
            "客来不必及时事，有酒且斟无即止。",
            "从今笑傲五百年，铜狄铜駞皆敝屣。",
            "小山老桂敷秋香，下弦月照西风凉。",
            "今夕如此好风月，胡不招邀坡翁霞佩同颉颃。",
            "翁今放舟何所适，新诗漫表长相忆。",
            "舟中不可久留兮，盍早归来共赋碧云餐白石。"
        ],
        "title": "寄南仲",
        "id": "898ceaf9-11ff-4dd0-b9f6-371c8b74a44a"
    },
    {
        "author": "仇远",
        "paragraphs": [
            "夹山峥嵘相对起，贯以盈盈衣带水。",
            "白云深坞碧篠合，华屋盘纡苍树里。",
            "二三隠者古衣冠，鱼酒招邀极欢喜。",
            "维舟岸曲信宿留，惜别依依行复止。",
            "东南风顺帆上桅，一转瞬间行十里。",
            "人生交契无故新，他日停云从此始。"
        ],
        "title": "留饮篠坞承隠君山庄",
        "id": "32b3c74d-f6af-41d2-97c3-088235b66884"
    },
    {
        "author": "仇远",
        "paragraphs": [
            "楚泽秋高众芳歇，眼中见此霜下杰。",
            "南窗粲粲八九株，淡白深黄颜色别。",
            "自笑背时难独立，恰是重阳过一月。",
            "丁宁女子莫摘残，留伴梅花傲冰雪。"
        ],
        "title": "菊",
        "id": "a4dd60ed-b8db-4a7f-9125-781716f68a59"
    },
    {
        "author": "仇远",
        "paragraphs": [
            "平生志气隘九州，直欲濯足万里流。",
            "讵期功名坐蹭蹬，不意岁月成缪悠。",
            "防闲拟铸铁门限，牵挽忽作金濑游。",
            "栖巢未稳乌鹊月，归梦已熟鲈鱼秋。",
            "连宵风雨正僵卧，何时临壑容奇搜。",
            "可人喜接一日雅，此地判作三年留。",
            "说诗解字屡握手，感时怀古频搔头。",
            "吴郡才子止丘沈，梁园旧赋余枚邹。",
            "天上仙应无懵者，眼中客复有此不。",
            "家声久识南北阮，笔力眇视大小欧。",
            "我方得友颇庆快，子亦固穷忘怨尤。",
            "蹄涔乃使鲸鲵伏，拳石难与嵩岱侔。",
            "纷纷嗜好异齐瑟，磊磊肝胆呈吴钩。",
            "有才未遇政何损，知尔不荐终当羞。",
            "往事欲谈遽易了，浊酒既倾焉得愁。",
            "平乘楼上王夷甫，下泽车中马少游。",
            "须笑即今仕宦人，嚅唲言貌如伶优。",
            "若为田园足以活，与尔水火无相求。",
            "一瓢陋巷誓不出，孤云野鹤心自由。",
            "斯文将兴天未丧，游子累累徒隠忧。"
        ],
        "title": "和李致远秀才",
        "id": "4d09d760-88bc-4d84-8478-d3913caa4c3f"
    },
    {
        "author": "仇远",
        "paragraphs": [
            "菊糕萸蟹年年有，未信今年此地无。",
            "一瓻新酿正三白，幸是杖头钱可沽。",
            "客况凄凉宦情薄，釜欲生鱼门罗雀。",
            "未能早赋归田园，白酒黄鸡差自乐。",
            "户曹司马村校书，相呼径诣黄公垆。",
            "满头插菊把茱萸，强歌强舞醉相扶，何必更画豳风图。"
        ],
        "title": "九日客中",
        "id": "4d2448ed-f5e2-4cdd-9337-932bde6cccb1"
    },
    {
        "author": "仇远",
        "paragraphs": [
            "西方长庚今我是，东郡短人岂兄弟。",
            "修眉班首顶如鬀，蹡蹡衣裳犹楚制。",
            "翩然来游太平世，市上小儿惊且睨。",
            "身外不须童鹤赘，一粲人间八千岁。"
        ],
        "title": "寿星相",
        "id": "ba6093a6-1443-47d9-b087-22dea0623f51"
    },
    {
        "author": "仇远",
        "paragraphs": [
            "昏昏惨惨窗映月，索索飒飒风吹叶。",
            "青童开门忽惊笑，昨夜庭心一寸雪。",
            "东方日出雪渐融，簷花滴滴皆春风。",
            "山村布被正酣卧，愁杀门前卖炭翁。"
        ],
        "title": "晓雪",
        "id": "022d8e38-310c-4c41-8b97-95fb4a764a11"
    },
    {
        "author": "仇远",
        "paragraphs": [
            "溧阳三日雪平地，城市十家九家闭。",
            "官舍无毡冷彻骨，省事正宜寻老计。",
            "小人自不知纪年，我久忘吾岂忘世。",
            "出门无碍将何之，已拼食贫了三岁。"
        ],
        "title": "雨雪闭关子野公明仲祥载酒远慰晚以诗见寄和答  其一",
        "id": "bc5fb4c3-9b46-4ac9-ae2a-dede662ce986"
    },
    {
        "author": "仇远",
        "paragraphs": [
            "深雪没履寒彻緜，谁子扣门四诗仙。",
            "袖中黄绢虀臼辞，涂抹既醉凫鹥篇。",
            "我非不纳学泄柳，政尔欲眠如孝先。",
            "忘形尔汝子勿怪，坦率从来六十年。"
        ],
        "title": "雨雪闭关子野公明仲祥载酒远慰晚以诗见寄和答  其二",
        "id": "461ea9c3-51f2-48ca-bb3a-e142efb0ac49"
    },
    {
        "author": "仇远",
        "paragraphs": [
            "花甲喜循环，风霜变老颜。",
            "闲身留泮水，归梦满湖山。",
            "雪冻蝗应避，春暄雁欲还。",
            "桃符随手写，祸福不相关。"
        ],
        "title": "丁未元日",
        "id": "02a9d9b7-5b2a-4dc6-9bc5-aa2f6ba65a2f"
    },
    {
        "author": "仇远",
        "paragraphs": [
            "淡月江南树，香奇影亦奇。",
            "春前十二月，雪后两三枝。",
            "冷蘂疏堪数，孤根稳不移。",
            "西湖老仙宅，清梦夜何其。"
        ],
        "tags": [
            "西湖"
        ],
        "title": "窗外梅方开",
        "id": "10830165-beed-4bd6-aa49-e19279ba5142"
    },
    {
        "author": "仇远",
        "paragraphs": [
            "闲骑羸马出，远饯绣衣行。",
            "爱此川原迥，欣然风日晴。",
            "隔篱梅半落，断陇麦初生。",
            "每恨微官缚，茅山负夙盟。"
        ],
        "title": "正月二十四日送廉使出郊  其一",
        "id": "fa736dc8-9af1-4875-90cd-128d31a2a895"
    },
    {
        "author": "仇远",
        "paragraphs": [
            "野店当官道，村醪唤客留。",
            "偶因乘早出，故作探春游。",
            "芳意林梢静，晴光水面浮。",
            "人言有龙洞，近在石山头。"
        ],
        "title": "正月二十四日送廉使出郊  其二",
        "id": "96eb8821-4784-4125-a513-111fd79c658b"
    },
    {
        "author": "仇远",
        "paragraphs": [
            "落落霜余树，疏疏晓后星。",
            "经年才契阔，故友半凋零。",
            "有梦怀风采，何人作墓铭。",
            "老孤无限泪，空望浙山青。"
        ],
        "title": "闻杨大受凌吉叟吴次山诸友讣音有感二首  其一",
        "id": "bee7eeac-ce86-498e-9f64-18c9cef6db98"
    },
    {
        "author": "仇远",
        "paragraphs": [
            "少长皆吾友，相期满百龄。",
            "生分青白眼，死隔短长亭。",
            "蕉本身为幻，藤床梦是醒。",
            "中山醇酒在，且醉学刘伶。"
        ],
        "title": "闻杨大受凌吉叟吴次山诸友讣音有感二首  其二",
        "id": "e4cc60c8-3a84-42e4-ab22-4e0a76755543"
    },
    {
        "author": "仇远",
        "paragraphs": [
            "淮海十年别，北归今几时。",
            "镜中无旧髪，囊底有新诗。",
            "每恨为官缚，翻令见面迟。",
            "清都游历事，还许俗人知。"
        ],
        "title": "孙康侯北归",
        "id": "6f994555-ec43-4bf2-aadd-4e55511da07b"
    },
    {
        "author": "仇远",
        "paragraphs": [
            "昔贤曾梦笔，梦墨定何如。",
            "应使山中隠，重研世上书。",
            "磨人惊老大，饮汁笑空疏。",
            "长短无庸较，三螺已有余。"
        ],
        "title": "梦得墨四片一差短戏呈廷玉",
        "id": "9af2acae-5965-4240-86fe-66b377b4a7ee"
    },
    {
        "author": "仇远",
        "paragraphs": [
            "盛服拜清夜，中庭朝太阴。",
            "凡来仰天者，俱有爱君心。",
            "目断山河影，耳闻钟磬音。",
            "还光俄顷易，涕泗漫沾襟。"
        ],
        "title": "四月十六夜月蚀",
        "id": "f6959404-24f6-4903-9fb3-1303786fafc4"
    },
    {
        "author": "仇远",
        "paragraphs": [
            "我爱孟东野，君师田子方。",
            "放舟游濑水，飞舄返华阳。",
            "有酒须同酌，真情不可忘。",
            "仙源桥下径，何日共徜徉。"
        ],
        "title": "送田道士归茅阜",
        "id": "920477c2-bb3b-4e76-9a70-996a2a64074d"
    },
    {
        "author": "仇远",
        "paragraphs": [
            "至宝忽横道，峰峦高复低。",
            "数尖灵壁石，一曲武夷溪。",
            "黛色春浮玉，黄流雨曳泥。",
            "遥知千载下，名与岘山齐。"
        ],
        "title": "廉公子家藏元石名武夷春雨",
        "id": "f2e22edc-fa2b-4c7c-aef6-d8d5f23bfa0c"
    },
    {
        "author": "仇远",
        "paragraphs": [
            "家家酒似池，日日醉如泥。",
            "海燕聊为客，杜鹃何苦啼。",
            "狂那知帽落，归不为花迷。",
            "信笔成诗句，苔牋小草题。"
        ],
        "title": "醉闻杜宇",
        "id": "d3937b71-c2d9-4997-97f5-7fbbc6823651"
    },
    {
        "author": "仇远",
        "paragraphs": [
            "莞簟轻轻卷，藤床故故移。",
            "暑尘无避处，客舍有凉时。",
            "开帐迎风易，钩帘看雨宜。",
            "绿阴更清绝，旧竹长新枝。"
        ],
        "title": "移床诗",
        "id": "5f864774-f271-478a-9a43-1b486841780f"
    },
    {
        "author": "仇远",
        "paragraphs": [
            "闲官少公出，长日足高眠。",
            "律己惟三尺，埋头又两年。",
            "虽无乞米帖，安得买山钱。",
            "莫听闲唇舌，行藏任老天。"
        ],
        "title": "长昼",
        "id": "9b09f187-f3ec-41f7-992b-2194de032aa3"
    },
    {
        "author": "仇远",
        "paragraphs": [
            "疾风驱急雨，残暑扫除空。",
            "因识炎凉态，都来顷刻中。",
            "纸窗嫌有隙，纨扇笑无功。",
            "儿读秋声赋，令人忆醉翁。"
        ],
        "title": "处暑后风雨",
        "id": "3ee94867-029c-4671-aa70-aeb49342fa7d"
    },
    {
        "author": "仇远",
        "paragraphs": [
            "村迳桑麻合，扶筇信所之。",
            "绿阴晴冉冉，白日步迟迟。",
            "野茧粘高树，山雌入破篱。",
            "岂无款段马，常是小儿骑。"
        ],
        "title": "闲步",
        "id": "54655f1c-f5ed-4982-8958-82e4caf51de8"
    },
    {
        "author": "仇远",
        "paragraphs": [
            "五更相次晓，一曲有余清。",
            "忽醒山林梦，遥闻鼓角声。",
            "背风还迤逦，带月最分明。",
            "莫作边城看，长淮久息兵。"
        ],
        "title": "鼓角",
        "id": "95acfca8-81d3-4b45-b3c4-bf60d787f031"
    },
    {
        "author": "仇远",
        "paragraphs": [
            "骤雨忽终日，高田知有秋。",
            "斜风驱溽暑，平地作交流。",
            "屋漏忙移坐，泥深懒出游。",
            "美哉今夕睡，凉意已浮浮。"
        ],
        "title": "六月雨",
        "id": "46112634-87ba-45ec-93ce-d52ee7fbd832"
    }
]