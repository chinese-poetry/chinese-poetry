[
    {
        "author": "釋永頤",
        "paragraphs": [
            "水邊三月芳菲晚，楊柳樓船擁萬家。",
            "浩浩歌鐘迷白日，不知烟寺落桐花。"
        ],
        "title": "湖上春晚",
        "id": "ca4c12d0-bc73-4433-abd4-acb4813dc836"
    },
    {
        "author": "釋永頤",
        "paragraphs": [
            "聞說西潘桑柘少，舊來多種紫櫻桃。",
            "龍山春晚聊舒望，雪白梨花一丈高。"
        ],
        "title": "龍山野望",
        "id": "dc0d719f-5b20-41c8-ae5a-84f0037bdf80"
    },
    {
        "author": "釋永頤",
        "paragraphs": [
            "老來好古尚關心，寺裏荒題幾度尋。",
            "山鵲報晴窺畫閣，水雞嫌雨上高林。",
            "麥殘餘冷收春候，楝落輕風滯晚陰。",
            "無限幽懷難具寫，一憑闌罷一閒吟。"
        ],
        "title": "雲巖寺",
        "id": "a087421c-b781-4fe5-a997-d122abee6b2f"
    },
    {
        "author": "釋永頤",
        "paragraphs": [
            "水落小山浮，山人上下游。",
            "月崖烟桂晚，風浦石蘭秋。",
            "食芰漁溪宿，烹葵野館留。",
            "肩吾相對坐，清話不知休。"
        ],
        "title": "秋日與知言學士",
        "id": "98cc5bb3-b68d-4e49-b93d-0fb5c0d41670"
    },
    {
        "author": "釋永頤",
        "paragraphs": [
            "烟冷雲深燕不歸，徑多松葉少花枝。",
            "春風過盡無行客，白晝山獐飲石池。"
        ],
        "title": "後谷春晚",
        "id": "b1401512-60fd-4af8-b836-bf0e10203794"
    },
    {
        "author": "釋永頤",
        "paragraphs": [
            "梅發春江棹綠波，越鄉纔離認吳歌。",
            "尋花戴帽誰家去，載酒移船與客過。",
            "廢館夕陽寒柳動，古宮芳草白雲多。",
            "山行每是清晨出，歸路牛羊下遠坡。"
        ],
        "title": "姚震父自剡來喜晴郊行",
        "id": "0f81d02b-336b-4a06-957d-4c083ed6feae"
    },
    {
        "author": "釋永頤",
        "paragraphs": [
            "老來霅上經過少，不復虛堂拜皎然。",
            "窺廟野童驚古像，拊碑山客慕先賢。",
            "雨多亂水穿城過，日上蒼山繞郡連。",
            "隔港木蘭摇客棹，浦荷香散碧雲天。"
        ],
        "title": "遊霅城寄輝明遠",
        "id": "b912736d-ee24-439f-b608-ba185aaac636"
    },
    {
        "author": "釋永頤",
        "paragraphs": [
            "春來日日風兼雨，開戶晴軒長翠蘿。",
            "山鵲弄花飛不遠，隔檐衝散落梅多。"
        ],
        "title": "題壁",
        "id": "c743bbea-c699-460a-9b40-c07ff3298c37"
    },
    {
        "author": "釋永頤",
        "paragraphs": [
            "殿陰古杉高百尺，蒼弁虬髯森淀漆。",
            "林深化蝶粉光冷，威鳳飄颻感仙實。",
            "旁有聾僧喚不聞，囁囁枯吟如有失。",
            "或時兀坐何堆豗，或時手把古書帙。",
            "帙中明星不復記，案上吟篇已亡律。",
            "居山六月不知暑，地凉豔草生幽苾。",
            "茶竈泥崩古蘚黏，石盆仰地蓮花出。",
            "山童晝睡靠其旁，袴如盤絡不掩膝。",
            "僧今老矣無別懷，時夢響潭清汩汩。",
            "終當卜室居其偏，坐看蜿蜒舞清溢。"
        ],
        "title": "杉下聾僧",
        "id": "a30a60b8-c8ca-4711-9bd2-a38dc8f9ece9"
    },
    {
        "author": "釋永頤",
        "paragraphs": [
            "王君僧服而胡鬚，贈我手寫千隸書。",
            "秦漢古法淪俗筆，鍾王秘刻藏綺疏。",
            "君游市俗誰問此，我好奇古貧無餘。",
            "閒來古寺看畫壁，醉去野店烹寒魚。",
            "擊竹有時談九命，無錢踏雪走千墟。",
            "問君歲晚君何如，家有老婢歸田廬。"
        ],
        "title": "贈術者王髯",
        "id": "93c0d619-d597-46ac-adc7-5d50b49e2e01"
    },
    {
        "author": "釋永頤",
        "paragraphs": [
            "中興天子議攻車，歎息諸公屈壯圖。",
            "行殿不開塵鎖合，至今風雨暗金鋪。"
        ],
        "title": "寄行宮監門王以通  其一",
        "id": "09b86f06-6f3a-4109-b324-99817bbe0970"
    },
    {
        "author": "釋永頤",
        "paragraphs": [
            "玉鉤簾外前朝柳，鬭鴨闌邊小豔葩。",
            "莫道君王不曾問，好收銀鑰護宮花。"
        ],
        "title": "寄行宮監門王以通  其二",
        "id": "0d8b541c-6b89-4f86-99d1-1c6eb460c2e9"
    },
    {
        "author": "釋永頤",
        "paragraphs": [
            "芳草沒荒基，終年掩畫扉。",
            "酒臺乾舊滴，香殿入斜暉。",
            "神樹枝枝曲，山魈箇箇歸。",
            "春來歌鼓動，野老薦春薇。"
        ],
        "title": "山行與伯弜同賦野廟",
        "id": "38f0667c-1874-4f41-a7de-688d244e7252"
    },
    {
        "author": "釋永頤",
        "paragraphs": [
            "蕭散嵇康輩，難教縛宦情。",
            "識高渾脫略，意廣惜沈嬰。",
            "老面烟霞古，醉衣苔蘚生。",
            "西峯難獨往，茶竈對誰烹。"
        ],
        "title": "悼周晉仙  其一",
        "id": "6c2a8dcd-a981-4379-bef2-2364633c3110"
    },
    {
        "author": "釋永頤",
        "paragraphs": [
            "詩救元和失，先生學最精。",
            "律嚴方苦硬，才大始縱橫。",
            "貞曜何須謚，魏閑相繼生。",
            "他年詩集著，風雅被家聲。"
        ],
        "title": "悼周晉仙  其二",
        "id": "044be681-d4bc-45f4-bc67-48e4b511e265"
    },
    {
        "author": "釋永頤",
        "paragraphs": [
            "日落秋蟬噪柳津，爲傷風露咽聲頻。",
            "送晴送雨江亭外，偏感舟行晚泊人。"
        ],
        "title": "秋蟬",
        "id": "1363721c-52e0-498a-ba27-ee51dc504063"
    },
    {
        "author": "釋永頤",
        "paragraphs": [
            "乾元山頭洪水發，溪有長蛟潛伺察。",
            "兩岸居人莫等閒，年深物怪終騰拔。",
            "往歲鄰封遭水變，只道溪流凈如練。",
            "倏忽人烟數里間，夜半平沈皆不見。",
            "東南地坼乾坤浮，幾番赤子葬洪流。",
            "神龜去後不復返，休看浪打石人頭。"
        ],
        "title": "乾元山洪水",
        "id": "da7eb143-ed02-4d40-8367-0354c627c54d"
    },
    {
        "author": "釋永頤",
        "paragraphs": [
            "萬國方尊禹，防風殞殿趨。",
            "應憐舞干戚，獨不礙唐虞。",
            "祭豆侵田鼠，靈幡觸井烏。",
            "椒漿春奠罷，簫鼓舞村巫。"
        ],
        "title": "防風王廟",
        "id": "bd22af14-1a1b-4590-8928-cc28fec86aa6"
    },
    {
        "author": "釋永頤",
        "paragraphs": [
            "夜館寒相對，篝燈語不眠。",
            "夕烟生水郭，風柳泊沙船。",
            "暖棄山中宅，春耕葑上田。",
            "西峯晴靄碧，歸去挹飛泉。"
        ],
        "title": "郜溪別周伯弜",
        "id": "6a3b9edf-c9fc-47ee-aadd-7f4c6a01bdf2"
    },
    {
        "author": "釋永頤",
        "paragraphs": [
            "荷葉傾香露，山池見早秋。",
            "石涼幽蟹過，枝脆雨蟬休。",
            "廢堰憑虛漲，荒泉入亂流。",
            "水花紅漠漠，相對渚雲浮。"
        ],
        "title": "山池早秋",
        "id": "d1f3cd34-0b01-454c-b445-b3ea86d1d449"
    },
    {
        "author": "釋永頤",
        "paragraphs": [
            "出山便與山花別，清露叢邊不得留。",
            "去伴水禽船上宿，石溪斜月下滄洲。"
        ],
        "title": "曉離山隠",
        "id": "0bbca8b8-858c-425c-8c63-60998904e07b"
    },
    {
        "author": "釋永頤",
        "paragraphs": [
            "翠滴千竿溼砌苔，曲廊花木小叢開。",
            "吳僧愛覓閒吟處，偷向花邊竹裏來。"
        ],
        "title": "天竺秋日  其一",
        "id": "2bddd1ac-7b8a-48a5-8c8b-1fd3005bf4b8"
    },
    {
        "author": "釋永頤",
        "paragraphs": [
            "行繞方池日又斜，青雲小注溼秋霞。",
            "闌干幾度渾敲遍，爲引遊鱼出浪花。"
        ],
        "title": "天竺秋日  其二",
        "id": "49e4f0c6-f3b9-46ab-8f76-6d6b731fa107"
    },
    {
        "author": "釋永頤",
        "paragraphs": [
            "王謝清遊带越僧，共携山老坐吳亭。",
            "身閒不記爲官日，落落吟詩讀道經。"
        ],
        "title": "震父與僧偕至",
        "id": "4134430a-190c-4f77-bf56-7a3334da607d"
    },
    {
        "author": "釋永頤",
        "paragraphs": [
            "煉泥合瓦本無功，火煖常留宿炭紅。",
            "有客適從雲外至，小瓶添水作松風。"
        ],
        "title": "茶爐",
        "id": "1459719a-6f6e-499a-b7e0-3ba392a45c3a"
    },
    {
        "author": "釋永頤",
        "paragraphs": [
            "蘆管含愁苦怨春，況兼風雨送行頻。",
            "數株零落寒雲畔，難揀香枝寄遠人。"
        ],
        "title": "惜梅贈別",
        "id": "2cbb643e-44cd-48b1-b005-90585ac4c26b"
    },
    {
        "author": "釋永頤",
        "paragraphs": [
            "江湖春水欲生時，開盡梅花雁北飛。",
            "風雨滿庭人不寐，小窗燈火夜深微。"
        ],
        "title": "雨窗",
        "id": "48cc0d96-4550-4614-af11-22a4748f2778"
    },
    {
        "author": "釋永頤",
        "paragraphs": [
            "山色吳門少，行人愛此游。",
            "天高雲閣晚，石裂劍池秋。",
            "虎去空陵變，僧栖古塔幽。",
            "上方曾眺遠，落日駐扁舟。"
        ],
        "title": "虎丘",
        "id": "89c442a9-8be8-447e-af95-991dc01badab"
    },
    {
        "author": "釋永頤",
        "paragraphs": [
            "寺憶清溪遶，舟移曲岸分。",
            "塔昏飛雨怪，殿黑隠雷文。",
            "錫挂秋房冷，香浮夕帳熏。",
            "蘚庭閒望過，碧鶴下晴雲。"
        ],
        "title": "送通上人歸仙潭寺",
        "id": "c2a79dd7-4a25-4467-bebf-66e2a83eb47c"
    },
    {
        "author": "釋永頤",
        "paragraphs": [
            "風定片初微，移時鵲噪稀。",
            "曲塘添柳重，彤閣映花飛。",
            "鶴怪雲黏石，僧疑月照扉。",
            "閉門高卧者，終歲復何依。"
        ],
        "title": "雪中  其一",
        "id": "019f66ad-9fb9-4f54-8741-41cff8a4af35"
    },
    {
        "author": "釋永頤",
        "paragraphs": [
            "谷寺掩高扉，松亭雪側垂。",
            "石幢圍隠獸，野殿沒寒鴟。",
            "路轉空林積，風驚老樹危。",
            "草堂香火靜，山鹿到荒墀。"
        ],
        "title": "雪中  其二",
        "id": "2714b4fc-85e0-4b31-aab1-9fb099c4a244"
    },
    {
        "author": "釋永頤",
        "paragraphs": [
            "落落雲中雁，亭亭階下草。",
            "草心將變紅，雁聲來已早。",
            "霜風日夜催，對此忘吾老。",
            "玲瓏葉數層，次第顔色好。",
            "燕脂染盡時，倚欄如醉倒。",
            "年年秋雁來，每被吟情惱。"
        ],
        "title": "感雁來紅",
        "id": "1e535f78-f15b-4402-af4e-14a116cef4f6"
    },
    {
        "author": "釋永頤",
        "paragraphs": [
            "雪蓬生剡溪，家近放鶴岑。",
            "晉士有遺風，愛尋支遁林。",
            "得善忘形服，率然披素襟。",
            "功名亦偶爾，王戴非無心。",
            "今人異古昔，賤義而懷琛。",
            "蕭條石門咏，浩蕩東山吟。",
            "如何昌黎翁，醉鄉譏湎沈。",
            "玉带與金魚，劉畢非所欽。"
        ],
        "title": "寄姚贛州",
        "id": "041dc0c2-5205-4d94-a54e-e81be473f200"
    },
    {
        "author": "釋永頤",
        "paragraphs": [
            "林暑漸消歇，爽氣浮高松。",
            "風蟬有遺響，露花結秋紅。",
            "微月出東嶺，碧雲散遐穹。",
            "暮館正虛寂，泉聲雜鳴蛩。"
        ],
        "title": "秋館",
        "id": "866155f9-b671-4118-9cba-fc5c91035ffa"
    },
    {
        "author": "釋永頤",
        "paragraphs": [
            "送別春湖動客心，荇花無浪颭寒金。",
            "晴山望極連江郡，沙鳥風檣度遠林。"
        ],
        "title": "送別",
        "id": "a2dd6785-8ea6-420f-bdb7-9e7bb115d079"
    },
    {
        "author": "釋永頤",
        "paragraphs": [
            "子規啼在亂山中，廢寺春深暮閣重。",
            "門外永安潭上水，朝昏惟送一樓鐘。"
        ],
        "title": "宿永安潭上",
        "id": "40b15361-6a49-4ca1-b7e9-b276ee7e1792"
    },
    {
        "author": "釋永頤",
        "paragraphs": [
            "洛浦香銷珮解時，荆臺歸去峽雲遲。",
            "綠羅湘带無心疊，玉墜頭花一半垂。"
        ],
        "title": "水仙花",
        "id": "ede0213e-06ee-4090-8448-c822801ffc5e"
    },
    {
        "author": "釋永頤",
        "paragraphs": [
            "月冷雲深天上寺，桂花千樹遶樓臺。",
            "歸時若對閒人說，莫道身從月裏來。"
        ],
        "title": "送天竺僧還鄉",
        "id": "199bb65c-f58b-4d81-a9e1-594841bd7758"
    },
    {
        "author": "釋永頤",
        "paragraphs": [
            "渺渺笙歌散石筵，霓旌吹斷網蛛懸。",
            "經年不鎖青鸞殿，野鶴飛來玉几前。"
        ],
        "title": "廢宮",
        "id": "19d1c24b-0faf-4301-9205-804f61cf2873"
    },
    {
        "author": "釋永頤",
        "paragraphs": [
            "休文壠上陰雲起，雨漲定安橋下水。",
            "漁人莫倚滿溪流，見說長蛟劍爲齒。"
        ],
        "title": "溪上",
        "id": "6747e350-29c2-4c7c-b783-ede38d01a6a8"
    },
    {
        "author": "釋永頤",
        "paragraphs": [
            "春動晴山照野扉，早梅開後失歸期。",
            "夕陽無柰山郵路，過盡行人雪滿枝。"
        ],
        "title": "看梅雜興  其一",
        "id": "2ad06a23-43ec-424a-8b12-ca6f55957feb"
    },
    {
        "author": "釋永頤",
        "paragraphs": [
            "挂頭方帽與烏紗，兄自看梅弟煮茶。",
            "閒問水邊行樂去，向陽渾有幾株花。"
        ],
        "title": "看梅雜興  其二",
        "id": "048eda60-a87a-4253-8312-29afb5b24355"
    },
    {
        "author": "釋永頤",
        "paragraphs": [
            "青松古院一株梅，寒殿無人花自開。",
            "日暮老僧清梵罷，夜深偷照月華來。"
        ],
        "title": "看梅雜興  其三",
        "id": "43382d65-be58-4c96-9c68-33337c9cdd6e"
    },
    {
        "author": "釋永頤",
        "paragraphs": [
            "野火回飈掩舊株，新叢滿眼臨征途。",
            "綠攢深棘欲自蔽，千朵萬朵爭敷腴。",
            "新晴遠客過林坂，烟漲吳船春泊晚。",
            "冶豔空摇蕩子情，繁香暗逐吳姬遠。",
            "吳姬漂泊行人愁，年年此花開不休。",
            "半壓壞牆荒館外，亂生春蕻野池頭。",
            "人間買花貴紈綺，一世爭知異朝市。",
            "曲檻朱欄轉首空，野棠無主自成叢。"
        ],
        "title": "野棠花",
        "id": "e38be309-3065-4842-9445-b8f02543fd61"
    },
    {
        "author": "釋永頤",
        "paragraphs": [
            "篔簹深谷近青霄，春盡思君夢自勞。",
            "歌鳥不來香室掩，綬花空結紫藤高。",
            "荒池瓦礫迷芳草，曉案烟雲擁墨袍。",
            "山近響潭多勝好，論詩無處覓劉曹。"
        ],
        "title": "春暮懷伯弜",
        "id": "1d7050fc-5bfc-41e4-a1e6-b315edb69b6a"
    },
    {
        "author": "釋永頤",
        "paragraphs": [
            "吳城水冷秋風高，迎霜楓葉飄城壕。",
            "吳儂射利如射虜，高帆大艑橫江濤。",
            "黄昏不顧風水惡，篙兒怒擊何輕豪。",
            "苧瀆人家慣迎接，憧憧來往無停艘。",
            "水上懸燈招夜泊，沙頭認客相呼號。",
            "人生富貴多不足，亦有稗販當勤勞。",
            "萬斛高裝謀重利，斗升未給浮輕舠。",
            "吾生最愛魯仲連，封侯不受海上逃。",
            "輕世肆志甘貧賤，誰能富貴詘辱遭。",
            "夜歌新詩喜達旦，起看征雁飛雲臯。"
        ],
        "title": "苧瀆夜泊",
        "id": "b75b2a9a-3910-4293-b3d1-e21cea7e7b15"
    },
    {
        "author": "釋永頤",
        "paragraphs": [
            "紫芝昔賦天台日，桐柏宮詩老更成。",
            "夢斷玉樓春帳曉，蝶迷花院夕魂輕。",
            "錢郎舊體終難並，姚賈新裁近有聲。",
            "有子無家須弔問，故交誰不爲傷情。"
        ],
        "title": "悼趙宰紫芝甫",
        "id": "d4a152ee-d878-4a5d-a33b-34973aa31374"
    },
    {
        "author": "釋永頤",
        "paragraphs": [
            "方池曲沼動林花，竹院僧閒日又斜。",
            "西崦果園方晚熟，一雙烏臼打烏鴉。"
        ],
        "title": "果熟",
        "id": "4a009145-a0db-4457-9edd-765f571b2a1c"
    },
    {
        "author": "釋永頤",
        "paragraphs": [
            "藻間相失復相尋，水面爭浮力未禁。",
            "隔岸木蘭船欲去，浪花摇動一時沈。"
        ],
        "title": "觀小魚",
        "id": "dbc71d77-b908-48fb-ab30-5c52b6b6c994"
    },
    {
        "author": "釋永頤",
        "paragraphs": [
            "落葉寒潭上，秋風釣艇閒。",
            "片雲移晚渡，孤浪兀晴山。",
            "敗柵寒蕪擁，高楓夕照還。",
            "一鷗飛起處，烟靄暮溪灣。"
        ],
        "title": "潭上",
        "id": "3c591e86-f932-4663-8a0c-41cfe70bfa44"
    },
    {
        "author": "釋永頤",
        "paragraphs": [
            "茅堂猶未卜，幽興日遲回。",
            "带雨聽昏笛，和燈看落梅。",
            "春風三月近，客鬢二毛催。",
            "憶得初來日，山寒暝葉堆。"
        ],
        "title": "龍岫南窗書懷",
        "id": "a6f0b33c-a7ee-45f9-ad06-0f8e603a1eb8"
    },
    {
        "author": "釋永頤",
        "paragraphs": [
            "矯時無峻節，立行虧衆美。",
            "遠岳憚孤征，徘徊就鄉里。",
            "人情好愉悅，我老齊賢鄙。",
            "娓娓聽鄉言，時時容側耳。",
            "前脩不可見，法社漸凋毀。",
            "名山半征徭，祖塔亂獐麂。",
            "林築無清資，澤居循舊址。",
            "鑿牖納晴曦，蒔竹臨幽泚。",
            "時將了歲寒，閉戶春風裏。"
        ],
        "title": "葺唐栖舊廬",
        "id": "09aaf539-67e5-4537-befe-3eeb45099124"
    },
    {
        "author": "釋永頤",
        "paragraphs": [
            "數峯相對夕陰遮，新占書堂舊竹斜。",
            "地冷石階秋菊小，一叢開得兩三花。"
        ],
        "title": "裴六書堂",
        "id": "0c3d7eea-d09b-4baa-ae6c-1a3393681d5f"
    },
    {
        "author": "釋永頤",
        "paragraphs": [
            "渺渺春湖夕靄浮，落花飛燕打蘭舟。",
            "游人半入烟城去，月照笙歌上水樓。"
        ],
        "tags": [
            "西湖"
        ],
        "title": "西湖日暮",
        "id": "1432c487-658b-43e7-80b3-4be396682fcf"
    },
    {
        "author": "釋永頤",
        "paragraphs": [
            "昨夜溪上歸，雲下扣松扉。",
            "老褐啟重鑰，瘦厖循我衣。",
            "院靜雨聲大，氣寒燈暈微。",
            "叨叨聽林鳥，春歇訴無依。"
        ],
        "title": "夜歸",
        "id": "335ed71e-4b87-4153-9d47-2ead63f6d3b0"
    },
    {
        "author": "釋永頤",
        "paragraphs": [
            "拒霜花落碧潭秋，懶向山巔水際遊。",
            "自看夕陽烏臼樹，白雲紅葉亂溪流。"
        ],
        "title": "秋晚",
        "id": "e6079b9e-2a65-4ad2-a2a8-5777de639f56"
    },
    {
        "author": "釋永頤",
        "paragraphs": [
            "秋鍼感線溪，雲衲幾回披。",
            "隴月當窗夜，鍾山入句時。",
            "夢依紅樹宿，寒渡碧江遲。",
            "吳楚繁幽勝，相逢苦未期。"
        ],
        "title": "送僧之金陵",
        "id": "379d3069-82b5-4be1-b9a2-350ad1ae67ce"
    },
    {
        "author": "釋永頤",
        "paragraphs": [
            "吾道貴日損，紀綱付有力。",
            "誓捨耕鑿資，生以給信食。",
            "歲晏民物耗，霜枯鷹隼擊。",
            "寂士無豐姿，空田罄塵積。",
            "小臧別我去，晚瓢先挂壁。",
            "饑寒併一身，舍下無遺跡。",
            "窮達不異趣，死生共短息。",
            "碩友諒難捨，他山終易適。"
        ],
        "title": "將別舊山寄伯弜",
        "id": "ec1ae5c4-3862-472e-a408-3c982c6f3183"
    },
    {
        "author": "釋永頤",
        "paragraphs": [
            "山後山前行遍了，倚闌不是動秋吟。",
            "從頭自較山中石，烟雨苔痕幾片深。"
        ],
        "title": "鷲峰  其一",
        "id": "06521190-06ec-45e2-bc7b-2d49c7f49b1e"
    },
    {
        "author": "釋永頤",
        "paragraphs": [
            "苔峯只就階基列，卧榻雲窗烟翠涼。",
            "老去山中貪勝賞，只應迢遞負三湘。"
        ],
        "title": "鷲峰  其二",
        "id": "8ae81fbf-83c5-4366-bd0c-0e805dd03fcd"
    },
    {
        "author": "釋永頤",
        "paragraphs": [
            "澗谷饒春雨，烹茶近石池。",
            "竹雞鳴野壍，山雉出荒籬。",
            "草長藏初筍，花空只舊枝。",
            "旅懷吟不盡，刻竹記幽期。"
        ],
        "title": "次韻伯弜值雨見留",
        "id": "bfa31fd9-3d9b-4330-af0d-ca1c7e97a9d9"
    },
    {
        "author": "釋永頤",
        "paragraphs": [
            "道會三旬滿，鄉山九夏初。",
            "蝶移金鼓夢，龍護寶蓮書。",
            "日落沙洲迥，蘋香水殿虛。",
            "閉門溪上寺，好好自安居。"
        ],
        "title": "送僧歸霅寺坐夏",
        "id": "1f742a03-5659-40d9-a5be-b003911d4b7e"
    },
    {
        "author": "釋永頤",
        "paragraphs": [
            "地靈泉上寺，松壑定深清。",
            "獨聽子規叫，況逢山月明。",
            "樹藏春洞黑，石擁夜泉鳴。",
            "日出喧車馬，終非隠者情。"
        ],
        "title": "月夜遊冷泉亭",
        "id": "984add8e-d5af-402b-9e6d-1bfea7d4b89d"
    },
    {
        "author": "釋永頤",
        "paragraphs": [
            "聞君蕭散在田廬，想見琴書足自娛。",
            "欲挈瓶盂就茅屋，桃源圖上有僧無。"
        ],
        "title": "寄友",
        "id": "37e00671-0617-4ae8-909c-642a8f9d4897"
    },
    {
        "author": "釋永頤",
        "paragraphs": [
            "蘼蕪香散楚江頭，湘竹叢邊淚不收。",
            "莫把朱絲寫離恨，夜深簾外鬼神愁。"
        ],
        "title": "聽琴",
        "id": "79aa5375-3222-4e2f-914a-ed3134506eb4"
    },
    {
        "author": "釋永頤",
        "paragraphs": [
            "落日重雲下，哀哀聞子規。",
            "荆玉化爲土，湘淚摧空枝。",
            "彼禽復何怨，歲歲號春時。",
            "春風自無情，衆芳日夜衰。",
            "冉冉無終極，哀樂徒爾爲。",
            "睇彼川上流，浩蕩無前期。"
        ],
        "title": "咏懷",
        "id": "1c0e1ec3-da7b-4bfa-92e7-eb9a59180027"
    },
    {
        "author": "釋永頤",
        "paragraphs": [
            "野外苔磯好，孤舟未可拋。",
            "碧溪沿谷口，晴柳護塘坳。",
            "波靜魚吹沫，林深鵲隠巢。",
            "輕雲障暖日，閒思渺春郊。"
        ],
        "title": "春日泛舟",
        "id": "2d431f11-06e7-4ffc-9e68-4ecee9c922e2"
    },
    {
        "author": "釋永頤",
        "paragraphs": [
            "兀坐轉流光，見爾庭心草。",
            "亭亭花未開，靡靡葉先老。",
            "潛荄幾化螢，芳蕤暫妍好。",
            "悁慮果徒勞，吾言非計早。"
        ],
        "title": "庭心草",
        "id": "1cbc0eb0-3fde-4013-873d-892a5020f720"
    },
    {
        "author": "釋永頤",
        "paragraphs": [
            "古來歌舞者，樂極總幽沈。",
            "山鬼晝無影，春禽歌好音。",
            "梨園虛寶閟，玉樹慢荒淫。",
            "一曲烟蘿外，傷哉悲樂心。"
        ],
        "title": "山樂官",
        "id": "d7ed1fd2-9819-436d-8f09-a0a2c40d6b75"
    },
    {
        "author": "釋永頤",
        "paragraphs": [
            "梅花樹下春風靜，苔荒薺老圍春井。",
            "山翁汲泉來點茶，觸殘花下玲瓏影。"
        ],
        "title": "過青芝村觀晚梅",
        "id": "17a02562-ff24-4eaf-83a0-9f0c45c3c89d"
    },
    {
        "author": "釋永頤",
        "paragraphs": [
            "溪行逢雪後，明月照孤身。",
            "夜榜聞烟艇，春耕見穡人。",
            "早梅容易落，征路往來頻。",
            "應感隨陽雁，年年度柳津。"
        ],
        "title": "送別韶溪權上人",
        "id": "02473ee5-8512-4941-adb1-77cd7ccbd47d"
    },
    {
        "author": "釋永頤",
        "paragraphs": [
            "鬰羅天上挹星躔，拾羽編衣汎碧蓮。",
            "長笛亂吹明月夜，秋風濯足太湖邊。"
        ],
        "tags": [
            "太湖"
        ],
        "title": "松陵答友人",
        "id": "ccd4d237-0ef0-4b8f-8dbd-7ce1859d24bb"
    },
    {
        "author": "釋永頤",
        "paragraphs": [
            "遥憶荒階碧蘚生，木蘭露重滴歸情。",
            "秋山松桂皆森爽，夜館星河幾晦明。",
            "溪色乍涼雙鷺下，雨聲纔絕一蟬鳴。",
            "經房舊掩青楓老，此夜無人月影清。"
        ],
        "title": "憶舊隠付柔上人",
        "id": "2b96e178-838c-4032-b8c3-4f3c2c8a5530"
    },
    {
        "author": "釋永頤",
        "paragraphs": [
            "空生久不來，端居常掩室。",
            "緬懷舊林社，泉壑翳清密。",
            "古鳳閟靈音，野竹無花實。",
            "動植皆營營，忘言消永日。"
        ],
        "title": "寄鳳山滿上人",
        "id": "e72539b0-fc98-480d-ade2-48f7db65c0d1"
    },
    {
        "author": "釋永頤",
        "paragraphs": [
            "芳草萋迷征騎歸，且依張負入書帷。",
            "家園懶記閒花草，蔬豆重甘舊藿葵。",
            "崔顥能吟有陳迹，禰衡作賦想當時。",
            "才能往往爲身累，好讀淵明飲酒詩。"
        ],
        "title": "周令自江夏歸郜溪",
        "id": "671f50f1-2d12-4368-8f55-6f151d70becf"
    },
    {
        "author": "釋永頤",
        "paragraphs": [
            "松鳴山欲浮，昨夜春風過。",
            "曉戶啟晴光，早鶑啼一箇。"
        ],
        "title": "春至  其一",
        "id": "31aed18f-51e1-42bf-9055-6015b1cb32e4"
    },
    {
        "author": "釋永頤",
        "paragraphs": [
            "朝吟還自酬，暮吟還自酢。",
            "年光整整來，山房人亦樂。"
        ],
        "title": "春至  其二",
        "id": "8de5ec8a-5afd-42a3-9999-f3fc869eabcf"
    },
    {
        "author": "釋永頤",
        "paragraphs": [
            "四葉及王游，共家原坂嶺。",
            "歲摘建溪春，爭先取晴景。",
            "大窠有壯液，所發必奇穎。",
            "一朝團焙成，價與黄金逞。",
            "呂侯得鄉人，分贈我已幸。",
            "其贈幾何多，六色十五餠。",
            "每餠包青蒻，紅籤纏素檾。",
            "屑之雲雪輕，啜已神魄惺。",
            "會待佳客來，侑談當晝永。"
        ],
        "title": "呂晉叔著作遺新茶",
        "id": "7b7e4450-3e8b-44fe-9e57-f209adc6308b"
    },
    {
        "author": "釋永頤",
        "paragraphs": [
            "春色都將付海棠，羣仙會處錦屏張。",
            "約齋妙出春風手，子美無情爲發揚。"
        ],
        "title": "游張園觀海棠戲作",
        "id": "1baa99dc-b5cf-4c1c-b1d6-45b08dd2c0a8"
    },
    {
        "author": "釋永頤",
        "paragraphs": [
            "蜀妃夜謁紫虛皇，玉鳳差參促曉妝。",
            "讌罷瑶臺魂未醒，臙脂臉上白雲香。"
        ],
        "title": "雪中海棠",
        "id": "0c5d49fe-c9ba-45b9-bee5-3354c092830f"
    },
    {
        "author": "釋永頤",
        "paragraphs": [
            "跣足曾穿古洞，衲衣挂在長松。",
            "一別烟霄十載，夜來夢入西峯。"
        ],
        "title": "夏夜懷洞霄  其一",
        "id": "ef0518a7-14df-4c3a-b0c3-96b337f99768"
    },
    {
        "author": "釋永頤",
        "paragraphs": [
            "凉夜宛游清境，歸時尚愛攀松。",
            "回首雲烟滿目，盡遮九鎖寒峯。"
        ],
        "title": "夏夜懷洞霄  其二",
        "id": "41f46e94-3338-49ac-83eb-81675ec8745b"
    },
    {
        "author": "趙葵",
        "paragraphs": [
            "城荒葉落風颼颼，淮水茫茫古渡頭。",
            "回首不堪行樂地，黄花點點是離愁。"
        ],
        "title": "荒城",
        "id": "e549439c-0ba4-4d3c-86c5-635769609e5b"
    },
    {
        "author": "趙葵",
        "paragraphs": [
            "檀板且教停，花嬌不耐驚。",
            "日融鶑語滑，風軟蝶身輕。",
            "縷篆銷春晝，遊絲弄晚晴。",
            "誰家楊柳院，笑語雜棋聲。"
        ],
        "title": "春  其一",
        "id": "fd951f75-63d9-442c-a5eb-d4fc50b05abd"
    },
    {
        "author": "趙葵",
        "paragraphs": [
            "綠竹移陰抹畫牆，倚欄紅藥殿春光。",
            "風開簾幙催香篆，坐聽鶑聲春晝長。"
        ],
        "title": "春  其二",
        "id": "dbc96c7a-82ae-49cc-811d-1e44b8cbc54e"
    },
    {
        "author": "趙葵",
        "paragraphs": [
            "點點殘紅纈燕泥，畫堂春暖日初遲。",
            "綠楊影裏鶑聲碎，正是南窗夢覺時。"
        ],
        "title": "春  其三",
        "id": "274593c5-91b7-4da5-97ed-96972c74293d"
    },
    {
        "author": "趙葵",
        "paragraphs": [
            "載酒尋春二月天，子規啼破綠楊烟。",
            "日斜醉倚鞦韆柱，石上桃花紅欲然。"
        ],
        "title": "春遊",
        "id": "7253da2d-858f-4661-95fe-eb0782375679"
    },
    {
        "author": "趙葵",
        "paragraphs": [
            "院宇沈沈雨四垂，博山香斷未多時。",
            "驅除春事風姨怨，貼水新荷又滿池。"
        ],
        "title": "初夏  其一",
        "id": "791206ad-3111-46b2-9d7f-83e3a34d6426"
    },
    {
        "author": "趙葵",
        "paragraphs": [
            "梅子留酸濺齒牙，芭蕉分綠映窗紗。",
            "日高睡起無情思，閑看兒童捉柳花。"
        ],
        "tags": [
            "儿童",
            "夏天"
        ],
        "title": "初夏  其二",
        "id": "7c0a9f40-5e09-4118-8d79-358c8ba728fb"
    },
    {
        "author": "趙葵",
        "paragraphs": [
            "櫻笋方夭麥報秋，梅黄雨過水平疇。",
            "春歸欲带春風韻，枝上一聲黄栗留。"
        ],
        "title": "初夏  其三",
        "id": "f18b31fc-25e9-4124-a3cf-c9e1e6fba36e"
    },
    {
        "author": "趙葵",
        "paragraphs": [
            "翡翠簾開舞袖輕，寒星萬點下蓬瀛。",
            "清尊對月酌不已，也向蓬窗坐到明。"
        ],
        "title": "上元",
        "id": "8912fbe4-8988-42ac-bf34-9d73ea0ad9a4"
    },
    {
        "author": "趙葵",
        "paragraphs": [
            "春草平蕪烟雨迷，鞦韆寂寞舊園池。",
            "江南也是東風惡，花骨經寒瘦不支。"
        ],
        "title": "春寒",
        "id": "9a42a900-8d87-4a8c-bb78-b97ebc631be2"
    },
    {
        "author": "趙葵",
        "paragraphs": [
            "酒力欺寒淺，心清睡較遲。",
            "梅花擎雪影，和月度疏籬。"
        ],
        "title": "雪夜",
        "id": "fce7fe0a-bbce-414c-981d-2c6fcf5a290a"
    },
    {
        "author": "趙葵",
        "paragraphs": [
            "人樂清明三月天，也隨人賞萬花園。",
            "偷閑把酒簪花去，不似兒童笑語喧。"
        ],
        "title": "賞花  其一",
        "id": "e9f4659c-e77d-4da4-a42b-fa755cb09115"
    },
    {
        "author": "趙葵",
        "paragraphs": [
            "昨日新園去看花，路邊郎女阿誰家。",
            "香車寶馬相追逐，笑語歸來日未斜。"
        ],
        "title": "賞花  其二",
        "id": "73ffe6ee-b2ee-4133-801e-67dae3d19ba1"
    },
    {
        "author": "趙葵",
        "paragraphs": [
            "他鄉桃李爲誰栽，逗曉輕紅带露開。",
            "一夜風姨妬顔色，落花無數點蒼苔。"
        ],
        "title": "落花",
        "id": "ac70e53c-d81c-4a87-ab98-2e03a5c6ab01"
    },
    {
        "author": "趙葵",
        "paragraphs": [
            "匼匝新園一徑通，荷經霜盡野塘空。",
            "桃花錯認東風暖，却與芙蓉鬭小紅。"
        ],
        "title": "十月見桃",
        "id": "2b7de5ba-444a-4f0b-ae21-92bc63ea2f06"
    },
    {
        "author": "趙葵",
        "paragraphs": [
            "落拓山園載酒來，江梅含雪倚春臺。",
            "黄花無藉秋光老，猶自離披带雨開。"
        ],
        "title": "十月見菊",
        "id": "721598ef-ec20-47be-b33b-b6c9e594ea01"
    },
    {
        "author": "趙葵",
        "paragraphs": [
            "玉龍昨夜起天涯，曉看團花一尺圍。",
            "莫放妝臺簾捲上，怕驚釵畔寶鸞飛。"
        ],
        "title": "雪",
        "id": "fbea147c-d25b-4589-b147-57cd633d79cc"
    },
    {
        "author": "趙葵",
        "paragraphs": [
            "白鳥衝烟去，山僧渡水來。",
            "竹籬茅舍外，忽見野梅開。"
        ],
        "title": "郊野",
        "id": "d01448a5-52fc-467d-9590-82a8faae8890"
    },
    {
        "author": "趙葵",
        "paragraphs": [
            "霜清月冷雁聲秋，今古江流不盡愁。",
            "風捲蘆花漫雪裏，夜深鼓櫂落汀洲。"
        ],
        "title": "江行",
        "id": "ce82b965-e580-4fbb-bbff-87258c43d79e"
    },
    {
        "author": "趙葵",
        "paragraphs": [
            "雨過平蕪带落暉，蘆花飄泊點征衣。",
            "舟人忽報東風急，萬斛龍驤噴雪飛。"
        ],
        "title": "舟  其一",
        "id": "bd8256a3-a647-4f5d-b089-b493388f19bb"
    },
    {
        "author": "趙葵",
        "paragraphs": [
            "櫓聲伊軋下灘來，驚起沙鷗去又回。",
            "小艇暫停曲江滸，推篷和雪看寒梅。"
        ],
        "title": "舟  其二",
        "id": "f4b1ab1c-f723-4b77-91d8-56b85393d9fd"
    },
    {
        "author": "趙葵",
        "paragraphs": [
            "鼓櫂過前灣，推篷破旅顔。",
            "山回流水轉，烟逐曉雲閑。"
        ],
        "title": "舟  其三",
        "id": "769f8de9-b87c-46c3-b886-add197b607fd"
    },
    {
        "author": "趙葵",
        "paragraphs": [
            "等閑携酒上南樓，樓占東州古渡頭。",
            "翼瓦拂天翔碧鳳，危欄隠霧鎖蒼虬。",
            "湖山環據三吳會，江漢雄吞四蜀流。",
            "醉裏浩歌天地闊，櫓聲摇月上汀洲。"
        ],
        "title": "樓",
        "id": "cc79fe32-3694-4903-b3de-7a28e24d32f1"
    },
    {
        "author": "趙葵",
        "paragraphs": [
            "古木蕭森映綠苔，嵯峨樓閣倚天開。",
            "山僧不問朝天客，自注冰泉浸野梅。"
        ],
        "title": "寺  其一",
        "id": "c0d58cbd-6832-42be-a27b-9d7b04a6b97e"
    },
    {
        "author": "趙葵",
        "paragraphs": [
            "溪繞青山山繞溪，溪山勝處只僧知。",
            "雲閑古木禪關靜，不到禪關又幾時。"
        ],
        "title": "寺  其二",
        "id": "0098c23b-9db4-46c8-9882-ec283b1331f7"
    },
    {
        "author": "趙葵",
        "paragraphs": [
            "須知造物元無物，剛被花光强造端。",
            "認得色空都是幻，南枝非暖北枝寒。"
        ],
        "title": "墨梅",
        "id": "d1311534-fcb6-411d-9538-e976d868798e"
    },
    {
        "author": "趙葵",
        "paragraphs": [
            "一犁春雨足生涯，黍稷桑麻已滿畧。",
            "只願今年風景好，村村社酒樂農家。"
        ],
        "title": "豐年",
        "id": "ca793585-2d26-4ba8-9f1b-54edb8b2c385"
    },
    {
        "author": "趙葵",
        "paragraphs": [
            "夜深梅印橫窗月，紙帳魂清夢亦香。",
            "莫謂道人無一事，也隨疏影伴寒光。"
        ],
        "title": "梅花",
        "id": "64a1fcdb-49ea-4a2e-bfdc-63117d1a1585"
    },
    {
        "author": "趙葵",
        "paragraphs": [
            "芍藥殿春春幾許，簾幙風輕飛絮舞。",
            "昨宵酒醉玉樓春，一聲畫角吹殘雨。"
        ],
        "title": "芍藥",
        "id": "a2a64a72-4bdb-45ef-9990-fff643d526e4"
    },
    {
        "author": "趙葵",
        "paragraphs": [
            "依依楊柳已藏鴉，風度鶑聲到碧紗。",
            "洗盡春光連夜雨，海棠贏得兩三花。"
        ],
        "title": "海棠",
        "id": "d3b67194-5f34-456e-b7df-3bcf6dd469e2"
    },
    {
        "author": "趙葵",
        "paragraphs": [
            "誰家有女腰如束，雙眸剪水肌凝玉。",
            "褪紅香汗濕鮫綃，低壓嬌花鬢雲綠。",
            "春光瀲灧春晝長，春風撲面春花香。",
            "一聲環珮鳴丁當，自臨鸞鏡勻新粧。"
        ],
        "title": "桃木",
        "id": "41829d9b-8ce0-4181-9a85-4a0b1935d88d"
    },
    {
        "author": "趙葵",
        "paragraphs": [
            "黄花照眼又經秋，山自青青江自流。",
            "多謝龍頭鰲禁客，年年把酒到江樓。"
        ],
        "title": "菊花",
        "id": "c59ac8aa-ffc5-4384-b9ae-dc8d1e8004e0"
    },
    {
        "author": "趙葵",
        "paragraphs": [
            "三月名園草色青，夢回猶聽賣花聲。",
            "春光不管人憔悴，飛絮紛紛弄晚晴。"
        ],
        "title": "柳花",
        "id": "af70dac0-acaf-4081-91e9-53df29fcb41d"
    },
    {
        "author": "趙葵",
        "paragraphs": [
            "一抹輕烟隔小橋，新篁摇翠兩三梢。",
            "惜春不覺歸來晚，花壓重門带月敲。"
        ],
        "title": "竹  其一",
        "id": "4b18e11c-8d18-4a63-948a-0fb3340982cc"
    },
    {
        "author": "趙葵",
        "paragraphs": [
            "風竹蕭蕭梧葉黄，相思寸寸斷人腸。",
            "一聲塞管來何處，鴈带秋聲入故鄉。"
        ],
        "title": "竹  其二",
        "id": "40ab7626-c946-4868-b0f0-d9e0cf206d3f"
    },
    {
        "author": "趙葵",
        "paragraphs": [
            "麗譙岧嶢壯城關，萬里關河歸目睫。",
            "雨餘漁釣玉奩開，烟生芙蓉翠屏列。",
            "吳頭楚尾二十秋，滿耳絃歌聲未絕。",
            "不才濫綴鴛鷺行，夜夢時還許歸謁。",
            "蕭晨振策來翠微，母憐吾兒倍怡悅。",
            "昔偕汝父居是邦，舊事辛苦爲兒話。",
            "星星鶴髮簪霞冠，笑者朱衣擁金節。",
            "一門和氣皆君恩，恩與天同酬未得。",
            "生平區區忠孝心，歲晚願爲松與柏。",
            "可憐清賞屬登臨，風景不殊人事別。",
            "徘徊徙倚十二闌，嘯聲吹上梅梢月。"
        ],
        "title": "秋浦樓",
        "id": "8947f65f-720c-4d75-8b8f-71c73f707556"
    },
    {
        "author": "趙葵",
        "paragraphs": [
            "古木森森映碧苔，嵯峨樓閣倚天開。",
            "山僧不問朝天客，自注冰泉浸野梅。"
        ],
        "title": "惠山寺",
        "id": "265c6061-2081-4e38-86f4-2481ca22ec47"
    },
    {
        "author": "趙葵",
        "paragraphs": [
            "白首辭廊廟，投閒瀨水隈。",
            "因觀貞女傳，深仰謫仙才。",
            "擊漂名猶在，沉淵事可哀。",
            "清魂招不得，偷俗挽教回。",
            "直筆遺青史，□磯鎖綠苔。",
            "憑將一杯酒，澆向浪花堆。"
        ],
        "title": "貞義女咏",
        "id": "0aba1da0-b753-419e-ab2b-7f89830f629a"
    },
    {
        "author": "趙葵",
        "paragraphs": [
            "祝融萬仞拔地起，欲見不見青霄裏。",
            "山翁愛山不肯去，爲山醉卧松根底。",
            "家童尋著不敢驚，沉吟恐怕山翁嗔。",
            "夢回抖擻下山去，一徑蘿月松風清。"
        ],
        "title": "祝融峰",
        "id": "64a647c9-743e-4251-a2af-1bb389eef160"
    },
    {
        "author": "趙葵",
        "paragraphs": [
            "萬里黄雲凍不飛，磧烟烽火夜深微。",
            "胡兒移帳寒笳絕，雲路時聞探馬歸。"
        ],
        "title": "荒城  其一",
        "id": "07d5004e-8dcf-4b50-94b2-03f73e644b6c"
    },
    {
        "author": "趙葵",
        "paragraphs": [
            "烏桓城下雨初晴，紫菊金蓮漫地生。",
            "最愛多情白翎雀，一雙飛近馬邊鳴。"
        ],
        "title": "荒城  其二",
        "id": "38221f8a-3778-4d2f-ae2c-a347002bf6c5"
    },
    {
        "author": "趙葵",
        "paragraphs": [
            "鴻傳霜信入邊州，目障烟塵昏戍樓。",
            "多少征夫南北恨，玉關人老玉關秋。"
        ],
        "title": "塞曲",
        "id": "37afb89d-2202-4f0e-a3c6-9e4d21be929d"
    },
    {
        "author": "趙葵",
        "paragraphs": [
            "人生南北與東西，幾度雲山幾度溪。",
            "我亦欲歸歸未得，子規從此不須啼。"
        ],
        "title": "過小漿市",
        "id": "132ab072-3a83-49a6-a228-85344fe44a90"
    },
    {
        "author": "趙葵",
        "paragraphs": [
            "紫金千仞鬰崔嵬，四面驚濤捲雪堆。",
            "屹立中流天柱壯，高標雙闕海門開。",
            "江流今古幾分合，日月東西自往來。",
            "一覽象山皆㟝嶁，不知身世是蓬萊。"
        ],
        "title": "題金山",
        "id": "0dd4bae9-6fba-461e-85a9-f1ab7eb64659"
    },
    {
        "author": "趙葵",
        "paragraphs": [
            "水亭四面朱闌繞，簇簇游魚戲萍藻。",
            "六龍畏熱不敢行，海波煎徹蓬萊島。",
            "身眠七尺白蝦鬚，頭枕一枚紅瑪瑙。",
            "公子猶嫌扇力微，行人多在紅塵道。"
        ],
        "title": "避暑水亭作",
        "id": "7b527433-f5a7-4b88-96ef-cf582eeda801"
    },
    {
        "author": "趙葵",
        "paragraphs": [
            "萬里江山萬里天，疏鐘半夜落漁船。",
            "老來羨殺禪關客，一枕江聲抱月眠。"
        ],
        "title": "贈石牛上人",
        "id": "a1112559-7f38-49f1-a83a-8de85debaa38"
    },
    {
        "author": "趙葵",
        "paragraphs": [
            "不問春歸自放花。"
        ],
        "title": "句  其一",
        "id": "b2c3902d-4418-44a3-845e-ab42d6c2029f"
    },
    {
        "author": "趙葵",
        "paragraphs": [
            "多謝君恩好歸去，夜來小泊小孤山。"
        ],
        "title": "句  其二",
        "id": "e190c126-94f6-4db0-b354-683da5a063da"
    },
    {
        "author": "陳元晉",
        "paragraphs": [
            "軒軒黄冠師，胄出水曹後。",
            "流風尚詩癖，聖處坐參透。",
            "褰裳紅塵外，心賞山水秀。",
            "渾融入芒端，字字遺氛垢。",
            "雲霧巧裁縫，冰雪工刻鏤。",
            "編成着山巖，光怪射牛斗。"
        ],
        "title": "別玉笥何鍊師  其一",
        "id": "180816f4-9c52-4033-aabe-b604e7be03e0"
    },
    {
        "author": "陳元晉",
        "paragraphs": [
            "誠齋已古人，文字上無古。",
            "雲龍渺相從，傳家有文武。",
            "異聞蘄一面，渴予心獨苦。",
            "龍門快先登，羨子賞音遇。",
            "廖師抱長材，彌明吐奇語。",
            "牽聯千載名，政以韓子序。",
            "君從蕭灘來，我向贛水去。",
            "饑驅我漫出，可耐塵土汙。",
            "雲山固招君，底事闖城府。",
            "秋凄君且歸，我行方出戶。",
            "稻粱亦何味，茯苓自堪煮。",
            "何時扣白雲，借我一坐具。"
        ],
        "title": "別玉笥何鍊師  其二",
        "id": "18804fc3-4670-47ad-b929-65d08b351dfe"
    },
    {
        "author": "陳元晉",
        "paragraphs": [
            "吾敬林隠君，終老梅花鄉。",
            "孤山足佳處，不願白玉堂。",
            "古來貧賤交，富貴渠相忘。",
            "歲寒誰古心，摇摇桃李場。"
        ],
        "title": "梅",
        "id": "7cf2fa91-07bb-4da9-81b7-559fff9e3bb6"
    },
    {
        "author": "陳元晉",
        "paragraphs": [
            "吾敬王子猷，傲俗獨愛竹。",
            "行止必與俱，情義均骨肉。",
            "雲龍求友心，上下亦相逐。",
            "彼哉絕彜倫，乃戒桑下宿。"
        ],
        "title": "竹",
        "id": "275ebbcd-9a2a-4b5f-8358-cb8534de4348"
    },
    {
        "author": "陳元晉",
        "paragraphs": [
            "晴峰膏秋容，遠騎駐春脚。",
            "長風載之游，清月此旅酌。",
            "眼高天圍小，語暖雲氣薄。",
            "神仙邂逅親，導客以笙鶴。"
        ],
        "title": "遊羅浮寶積寺  其一",
        "id": "424b7cb3-c456-4087-ba09-b1c69f6116e8"
    },
    {
        "author": "陳元晉",
        "paragraphs": [
            "半生夢羅浮，世事縛兩脚。",
            "仙泉有誰何，生客那得酌。",
            "君詩挹其腴，水味從此薄。",
            "清遊天所裁，望極南飛鶴。"
        ],
        "title": "遊羅浮寶積寺  其二",
        "id": "b906fa4d-9a0e-4875-a49e-c76c0780ce98"
    },
    {
        "author": "陳元晉",
        "paragraphs": [
            "寒聲戰梧楸，風色歲行暮。",
            "誰念天涯人，貂裘敝塵土。",
            "一飽亦易營，局促良自苦。",
            "安得八駿蹄，駕言觀玄圃。"
        ],
        "title": "有感",
        "id": "72414e94-e934-4f9d-a2f8-5722753de631"
    },
    {
        "author": "陳元晉",
        "paragraphs": [
            "南來佳山水，清淑如三吾。",
            "何必二水間，獨有八境圖。",
            "秀水饑可餐，清淪渴可𣂏。",
            "頡頏飛霞佩，簸弄明月珠。",
            "心閑鷗許知，日遠鴻與徂。",
            "蓬窗苦局促，畧取山川娛。",
            "是間有意趣，逢人輒周諏。",
            "一舍兩叢林，半點塵埃無。",
            "頓漸非二門，凡聖同一區。",
            "見佛心即了，迷者直非夫。",
            "冥心休外觀，來此同僧趺。"
        ],
        "title": "和留粹中將游南華之什",
        "id": "631585ea-cafd-43a1-a32b-6181cb58306c"
    },
    {
        "author": "陳元晉",
        "paragraphs": [
            "更生青藜杖，長吉古錦囊。",
            "豈無芝蘭馨，終少蒹葭霜。",
            "精深師友漸，磨琢金玉相。",
            "凜此宗姓傑，高掩漢與唐。"
        ],
        "title": "壽嬾庵趙先生十首  其一",
        "id": "bc8084d0-0f33-4935-bd06-9b0a30461069"
    },
    {
        "author": "陳元晉",
        "paragraphs": [
            "曩時吳畏齋，槃槃極宏毅。",
            "今時葉水心，表表負經濟。",
            "公游二老間，聖處心獨契。",
            "人物方眇然，甚矣夫子似。"
        ],
        "title": "壽嬾庵趙先生十首  其二",
        "id": "fa57f781-b7b6-4579-9c4a-4bb14cd7aa46"
    },
    {
        "author": "陳元晉",
        "paragraphs": [
            "皎皎疇昔心，睠焉本根計。",
            "一鳴驚萬喑，獨醒閲衆醉。",
            "勇指非種鋤，有膽竟成事。",
            "彼哉稱國師，千載有餘媿。"
        ],
        "title": "壽嬾庵趙先生十首  其三",
        "id": "efe87b72-933a-4234-824e-ae05f1b88334"
    },
    {
        "author": "陳元晉",
        "paragraphs": [
            "醫國藥萬金，補衮線五色。",
            "誰令落江湖，刺史六百石。",
            "衆萬溝壑瀕，援手公一力。",
            "平生富青州，關心豈官職。"
        ],
        "title": "壽嬾庵趙先生十首  其四",
        "id": "8d4c99b1-081c-4f57-bcb2-8eaa9c766746"
    },
    {
        "author": "陳元晉",
        "paragraphs": [
            "嘉師固秉彝，祥刑盡生德。",
            "惠文恣彈治，此意誰復識。",
            "雨露既天覆，刀劍亦俗革。",
            "活人不言功，所願長我國。"
        ],
        "title": "壽嬾庵趙先生十首  其五",
        "id": "4238dfbe-9dcd-489f-9c4b-548d1ead1f6a"
    },
    {
        "author": "陳元晉",
        "paragraphs": [
            "王氣鬰東南，兵塵莽關洛。",
            "事會豈有極，祇恐元氣弱。",
            "折衝樽俎餘，欠着一諤諤。",
            "如公胡不歸，儒用魯何削。"
        ],
        "title": "壽嬾庵趙先生十首  其六",
        "id": "81e0d76f-4ef3-4cfc-aa09-efd4fb805cb4"
    },
    {
        "author": "陳元晉",
        "paragraphs": [
            "垂弧正大夏，明炳肖火德。",
            "仙源毓英靈，帝賫扶社稷。",
            "恩波溢西江，釀作壽觴碧。",
            "一飲千斯年，福與宋無極。"
        ],
        "title": "壽嬾庵趙先生十首  其七",
        "id": "054cdb91-5bbd-4e9e-aaae-6c04313040a3"
    },
    {
        "author": "陳元晉",
        "paragraphs": [
            "書生棲大厦，燕賀媿無從。",
            "嵩高乏嘉頌，何以祝我公。",
            "一節貫歲寒，願似南山松。",
            "下有千歲苓，嘗許氣味同。"
        ],
        "title": "壽嬾庵趙先生十首  其八",
        "id": "53fa4a68-22af-4bef-8a08-94a098f5f151"
    },
    {
        "author": "陳元晉",
        "paragraphs": [
            "開濟平生學，忠精一寸心。",
            "時危添白髮，意遠寄清吟。",
            "河洛風埃滿，江湖歲月深。",
            "眼明天柱壯，𤃩淥對渠斟。"
        ],
        "title": "壽嬾庵趙先生十首  其九",
        "id": "f1b7a252-3ccc-439b-a6b1-d8e3dc3dc973"
    },
    {
        "author": "陳元晉",
        "paragraphs": [
            "楚望環宗嶽，湘源遠派浯。",
            "山川鍾氣異，宇宙要賢扶。",
            "晚遍朱軒轍，春饒綠野腴。",
            "遥知初度日，歌舞沸重湖。"
        ],
        "title": "壽嬾庵趙先生十首  其一○",
        "id": "1176ae7b-1105-411b-ba97-aeacb50edfdf"
    },
    {
        "author": "陳元晉",
        "paragraphs": [
            "南來大艑凌空浮，卸帆試畧羅浮秋。",
            "胸中無機神仙喜，筆底光怪山靈愁。",
            "山泉夜作糟床滴，風松閃冉青旗色。",
            "招我三啜玻璃觥，峯頭飛上八千尺。",
            "星微月壯海茫茫，蓬萊仙袂遥相望。",
            "銅龍夜吼風霧香，石橋跨空河漢長。",
            "千巖笙籟奏清曲，萬樹醴露如天漿。",
            "金鴉海底初刷翮，雲擁扶桑一枝出。",
            "羣仙拍手嘆絕奇，坐中相顧屬誰筆。",
            "阿翁曾是夾日飛，公孫請賦五色日。"
        ],
        "title": "朱明洞天",
        "id": "ae369cd9-a02c-4c47-84ac-aa3e1431e513"
    },
    {
        "author": "陳元晉",
        "paragraphs": [
            "長年飯不足，背裂赤日中。",
            "忍饑不肯懶，辛苦求年豐。",
            "今秋幸一熟，天意亦憚窮。",
            "庶幾債可了，或有餘粟舂。",
            "團欒共妻子，糠粃一笑同。",
            "焚香答天賜，力作人何功。",
            "君不見前年三百青銅米一斗，又不見去年蕨根掘盡不充口。",
            "妻孥長恐不相守，敢擬如今蘇息否。"
        ],
        "title": "田家謠",
        "id": "ef82253c-0e18-44c9-a811-9b200d53fac1"
    },
    {
        "author": "陳元晉",
        "paragraphs": [
            "蜀日曀曀風凄凄，有美人兮愁楚羈。",
            "白衣不來負佳節，士窮使我增歔欷。",
            "錦韉屢踏秦關月，寶刀尚染健兒血。",
            "尋思往事玩浮雲，目送孤鴻互明滅。",
            "醉鄉廣大無何有，無事唯當學犀首。",
            "不應來弔獨醒魂，却嫌閒却持螯手。",
            "吾儕臭味草木同，但須多植寒花叢。",
            "遇花開時即重九，天豈教人樽屢空。"
        ],
        "title": "和馮眉州九日無酒韻",
        "id": "01a3ab9a-342f-49e7-b449-515288845e44"
    },
    {
        "author": "陳元晉",
        "paragraphs": [
            "君不見許旌陽，飛符走劍蛟龍降。",
            "一朝功行滿仙籍，寶冊金丹來帝旁。",
            "又不見孫思邈，玉函方出千金藥。",
            "棲遲猶作地行仙，良以活人恩施博。",
            "要知天地德好生，鬼謀客邪胡由乘。",
            "有符有藥解濟世，此心即可通神明。",
            "桃椎耳孫樂虛靜，符水能靈藥能聖。",
            "呼雷麾電縛魑魅，二豎三彭俱聽命。",
            "困者以醒病者甦，孳孳予豈爲利圖。",
            "梓人作室橐駝樹，治民相國非殊塗。",
            "降魔要豎大法幢，起死要下黄昏湯。",
            "更頻物色合誰屬，請起江湖登廟堂。"
        ],
        "title": "贈符藥朱道士",
        "id": "e3360f23-cf16-4e8a-a867-2f85d6ab6f99"
    },
    {
        "author": "陳元晉",
        "paragraphs": [
            "澹菴眼似坡仙高，眇視軒冕如秋毫。",
            "忠臣要作社稷計，那知平陸生風濤。",
            "當時蓋亦輕餘子，富貴轉頭真逝水。",
            "汗青不朽姓字香，百世聞風尚興起。",
            "函關正要封泥丸，金陵王氣開龍蟠。",
            "一書乞借尚方劍，搢紳環睨心爲寒。",
            "要扶鑾駕還都汴，鼎鑊在前顔不變。",
            "低頭辦了著南冠，歛手笑還丞相板。",
            "飛鳶跕跕古錦山，氣老益壯窮益堅。",
            "銀河流空月照地，肺肝洞作冰玉看。",
            "緬懷坡仙亦大好，詩比離騷興香草。",
            "持杯滿滿賀素娥，嶺海百年逢二老。",
            "聞孫趾美德不貧，清文高節猶前人。",
            "何當佳話重拈出，只慙授簡梁園客。"
        ],
        "title": "胡文昌和東坡子由彭城月詩併錄澹菴新州以所和見示索和",
        "id": "58a4a668-58e7-4f79-bf4c-cb365b089c56"
    },
    {
        "author": "陳元晉",
        "paragraphs": [
            "春山懶婦忻晝眠，門前女伴邀採蓮。",
            "含嚬行過寒烟浦，瞥上蘭舟悄無語。",
            "尋花不見花深深，見花不折空愁心。",
            "停橈看花紅更膩，却自低頭照秋水。",
            "娟娟沙際月一痕，催歸幾棹菱歌喧。",
            "葉底忽逢花並蒂，折歸月下乞郎看。"
        ],
        "title": "採蓮",
        "id": "72a2a320-8de9-487e-8987-9a816acbe7b4"
    },
    {
        "author": "陳元晉",
        "paragraphs": [
            "紛紛市道交，翻覆雲雨手。",
            "不如清風與明月，情分却於人耐久。",
            "夫君不受塵土污，湖上結茅誰與處。",
            "坐中只著風月我，有客敲門卿且去。",
            "凉生几席影沉杯，困眠醉舞相追陪。",
            "此時一笑真莫逆，中邊洞徹無纖埃。",
            "須知箇裏非久計，時來携手青雲裏。",
            "蓬萊山頂廣寒宮，放出清光滿天地。"
        ],
        "title": "楊南仲寓湖",
        "id": "5f7b0804-08b0-4cee-8ab0-b85c39f97ff5"
    },
    {
        "author": "陳元晉",
        "paragraphs": [
            "東南之鎮曰會稽，扶輿清淑拱帝畿。",
            "千巖萬壑氣盤礴，更有壽檜天與齊。",
            "托根后土閲千古，黛色蒼皮天一柱。",
            "鍾爲人傑堪棟國，恰似嵩高降申甫。",
            "君侯胸中百萬兵，年未四十俄專城。",
            "精神滿腹秋水瑩，談笑兩頰春風生。",
            "崎嶇贛右三百里，蛟鰐垂涎波浪起。",
            "遡流張膽作風帆，信如王尊乃勇耳。",
            "脫畧邊幅柔凶頑，解除苛嬈綏創殘。",
            "喚回和氣豁氛祲，事有至難談笑間。",
            "人口如碑沸傳誦，帝曰吾徒得君重。",
            "天風吹下紫泥封，趣入班行作儀鳳。",
            "大夫何以假守爲，真除屬厭民所期。",
            "虎頭岌嶪要彈壓，凝香森戟聊娛嬉。",
            "璇杓插子日南至，黄鍾飛灰雷出地。",
            "崆峒春早梅已香，釀入黄堂壽觴裏。",
            "醉來含笑看吳鈎，龍光夜半干斗牛。",
            "關河北望令人老，忠臣心與天爲謀。",
            "潢池正爾兵不弄，又說邊塵時澒洞。",
            "籌邊筦鑰寧無人，知待人豪爲國用。",
            "貂蟬冠高劍拄頤，丹青正與綠鬢宜。",
            "碧油幢下白羽扇，貔虎百萬惟指麾。",
            "雍容傳檄定三輔，頸縛單于歸釁鼓。",
            "手扶鑾駕還東都，宮殿千門總如故。",
            "摩挲與問金城柳，頗嘗見有此舉否。",
            "策勳飲至未央宮，腰下懸金印如斗。",
            "萬年觴捧月氐頭，虎拜稽首揚王休。",
            "功高福與宋無極，紫樞黄閣三千秋。"
        ],
        "title": "上姚贛州鏞壽",
        "id": "1ed9fefb-2f3c-4195-b904-63bcda7e4a57"
    },
    {
        "author": "陳元晉",
        "paragraphs": [
            "水心吾師今昌黎，如椽巨筆光虹蜺。",
            "先公潜德粲碑版，却恨不識嵇中散。",
            "九苞五彩丹穴雛，不巢阿閣翔海隅。",
            "南來隻影方自笑，天假之逢挹光耀。",
            "一寒頓坐春風溫，賤子亦許扳龍門。",
            "子期九原不可叫，箏琶紛紛不同調。",
            "明公派自南軒來，祇今砥柱狂瀾回。",
            "一麾兩節嶺南北，盡是周程舊敭歷。",
            "書生彊附善類心，莫道冶躍非祥金。",
            "偶然短簿令公喜，上下雲龍固其志。",
            "山谷昔見蘇長公，自比小草依長松。",
            "牽聯名字香聞素，未必今人不如古。"
        ],
        "title": "上劉計使",
        "id": "445d9cbe-0e19-426e-8483-e0eaa5342e3a"
    },
    {
        "author": "陳元晉",
        "paragraphs": [
            "鄮山東翼帝王州，使君來自白鷺洲。",
            "下車三月課最優，賦辦不擾訟不留。",
            "哦詩卧閣政令修，和聲上暢天畀休。",
            "六丁下執旱魃囚，蠻琛航遠歸懷柔。",
            "向來瘡痏稍稍瘳，雨應六月如膏流。",
            "有禾雙穗來西疇，觀者喜氣同春浮。",
            "老父再拜千騎頭，此帝所賚非人求。",
            "三邊未靖哀虔劉，向來根本慮甚周。",
            "安得賣劍都買牛，豐年一飽百不憂。",
            "轉頭西風催歛揫，鼠雀亦覺歡啾啾。",
            "更令北望烟燧收，鐵衣更戍休葵丘。",
            "富民有詔封千秋，我生誰嘆命不猶。",
            "黄鷄白酒相獻酬，老翁市井兒嬉遊。",
            "擎香仰祝十二旒，垂拱萬年百祿遒。",
            "偉哉姬旦忠國謀，艱難民事陳嘉猷。",
            "仙人飛空白玉輈，霓旌來下風颼颼。",
            "手持五穟遺君侯，瑞圖合命椽筆修。",
            "晉之東序方天球，連理木頌那得儔。",
            "午窗香篆銷金虬，和公詩罷茶七甌。"
        ],
        "title": "和胡文昌嘉禾篇",
        "id": "821c51eb-6640-420a-ad72-6b2f54ba9928"
    },
    {
        "author": "陳元晉",
        "paragraphs": [
            "今代漢宗英，如公不數人。",
            "清標高嶽柱，和氣藹湘春。",
            "宣室思才子，甘泉欠侍臣。",
            "平生劉子政，晚節更精神。"
        ],
        "title": "代餞轉運判官趙帑轄  其一",
        "id": "6ba7573c-d5cf-42aa-9fa0-eaeb8deac0fa"
    },
    {
        "author": "陳元晉",
        "paragraphs": [
            "憔悴湘濱客，懷哉有此逢。",
            "二星欣照映，三月愜遊從。",
            "公事如羹沸，歸心似酒醲。",
            "從今殊出處，別語且從容。"
        ],
        "title": "代餞轉運判官趙帑轄  其二",
        "id": "1bd66f1d-46ad-4a52-9e4d-567697866e0a"
    },
    {
        "author": "陳元晉",
        "paragraphs": [
            "鐵窗詩價遠，應是到鷄林。",
            "修月有妙手，伴雲無出心。",
            "調高追郢曲，意古和虞琴。",
            "觸境勿多語，希聲是大音。"
        ],
        "title": "和蔡鐵窗韻",
        "id": "2102c4bb-1547-4424-95ba-57bd4479a0d8"
    },
    {
        "author": "陳元晉",
        "paragraphs": [
            "帆落榕根暮，禪扉半尚開。",
            "逢僧如舊識，問我幾時來。",
            "潭靜鷗眠穩，雲深猿叫哀。",
            "篝燈看碑石，今古半蒼苔。"
        ],
        "title": "峽山",
        "id": "59dfacee-e763-4dcf-a02f-a0cbc204464d"
    },
    {
        "author": "陳元晉",
        "paragraphs": [
            "暝色低平野，霜風放霽天。",
            "買杯逢竹所，索句立梅前。",
            "山曲雲歸寺，溪寒水带烟。",
            "茅簷聽殘雪，愁絕擁衾眠。"
        ],
        "title": "嚴陵市",
        "id": "93e1639e-1d0e-4534-b686-dd4bca9bbf0f"
    },
    {
        "author": "陳元晉",
        "paragraphs": [
            "手疏宜歸十，心知昨夢非。",
            "鴻冥空費弋，鷗舞早知機。",
            "風急推潮落，雲閑剩雨歸。",
            "攀轅多少淚，海岸濕斜暉。"
        ],
        "title": "帥節留先生兩年粵服氓獠安之一日疏十宜歸欲袖手板還丞相言者猶不之置上命以釐廷之祿解印東歸門生臨川陳元晉援後山送坡仙故事至惠之海豐而別作詩四章云  其一",
        "id": "f4e5129b-2785-4067-be40-f2e565551cff"
    },
    {
        "author": "陳元晉",
        "paragraphs": [
            "描畫終無說，歸來豈不榮。",
            "事難工拙較，我自去留輕。",
            "過眼風波惡，懸空日月明。",
            "人生只恁是，孤鶴九臯聲。"
        ],
        "title": "帥節留先生兩年粵服氓獠安之一日疏十宜歸欲袖手板還丞相言者猶不之置上命以釐廷之祿解印東歸門生臨川陳元晉援後山送坡仙故事至惠之海豐而別作詩四章云  其二",
        "id": "ce5eec28-141d-4220-b094-6a9b3d5ac05a"
    },
    {
        "author": "陳元晉",
        "paragraphs": [
            "拙無諧俗韻，老眼獨相奇。",
            "寒谷遲春到，東風盡日吹。",
            "身將三尺律，心不一毫欺。",
            "公與梅花外，南來誰我知。"
        ],
        "title": "帥節留先生兩年粵服氓獠安之一日疏十宜歸欲袖手板還丞相言者猶不之置上命以釐廷之祿解印東歸門生臨川陳元晉援後山送坡仙故事至惠之海豐而別作詩四章云  其三",
        "id": "6a0e7dfa-0791-4003-8313-af13fd587e4b"
    },
    {
        "author": "陳元晉",
        "paragraphs": [
            "木種十年計，苓培千歲根。",
            "三生疑宿植，九殞志酬恩。",
            "遠送竟須別，百懷難具論。",
            "任安窮自分，義不辱公門。"
        ],
        "title": "帥節留先生兩年粵服氓獠安之一日疏十宜歸欲袖手板還丞相言者猶不之置上命以釐廷之祿解印東歸門生臨川陳元晉援後山送坡仙故事至惠之海豐而別作詩四章云  其四",
        "id": "623860f0-443f-4382-a3be-7ebb046a5364"
    },
    {
        "author": "陳元晉",
        "paragraphs": [
            "丙年同佐牧，相與最情親。",
            "乘月登樓夜，隨風步屧春。",
            "報來陞轉速，歸去召除新。",
            "一劍舊肝膽，持將問大鈞。"
        ],
        "title": "餞余倅鼎叟官滿東歸",
        "id": "259063db-e367-48c6-a835-2a86f473d02a"
    },
    {
        "author": "陳元晉",
        "paragraphs": [
            "鼓鐘燈火後，袖手過欄干。",
            "素月空中寂，踈星竹裏看。",
            "溪毛行步濕，潭影古心寒。",
            "此意我方適，亭亭夜未殘。"
        ],
        "title": "晚步",
        "id": "ab665832-6e8c-4237-9c44-3e597767f69e"
    },
    {
        "author": "陳元晉",
        "paragraphs": [
            "嚴陵耕釣處，清淑故依然。",
            "樓館危臨水，人烟近倚天。",
            "客行桑下路，晨墾嶺頭田。",
            "遲我風帆便，津頭更覓錢。"
        ],
        "title": "過桐廬縣",
        "id": "2d760423-05e5-4c4b-8209-1a13cb2ab581"
    },
    {
        "author": "陳元晉",
        "paragraphs": [
            "簾捲虛堂曉，兒童笑語譁。",
            "恍疑開月窟，渾是散天花。",
            "竹裏聞清響，江邊看玉槎。",
            "訪梅乘好興，著屐過鄰家。"
        ],
        "title": "雪作",
        "id": "06076720-9bab-4ac6-96df-daa31d2e1f1b"
    },
    {
        "author": "陳元晉",
        "paragraphs": [
            "風流耆舊傳，悃愊靜無華。",
            "來重青油幙，歸乘皂蓋車。",
            "離筵傾柏葉，客路看梅花。",
            "聞有南來信，門前迓騎譁。"
        ],
        "title": "送鄧帥參文舉得南雄守歸",
        "id": "4a83c22d-8bc6-476d-98ef-fbf214c24164"
    },
    {
        "author": "陳元晉",
        "paragraphs": [
            "忽雨乾坤變，將秋氣候寬。",
            "林亭欣濯濯，柳岸渺漫漫。",
            "一飯飽無那，連村枕可安。",
            "舉觴屬明月，急雨放雲端。"
        ],
        "title": "雨後  其一",
        "id": "7ef60282-9cd1-4271-a5a9-2f51c4199818"
    },
    {
        "author": "陳元晉",
        "paragraphs": [
            "一雨郊原足，神功不作難。",
            "向知天道邇，今幸物情安。",
            "童稚沾衣走，人家傍戶看。",
            "翻令五六月，春意轉江干。"
        ],
        "title": "雨後  其二",
        "id": "c30b4641-7eca-4396-ab60-3abe3fae7b4c"
    },
    {
        "author": "陳元晉",
        "paragraphs": [
            "六月乃有此，豐年定可書。",
            "真成天雨粟，到處水成渠。",
            "䆉稏香連畝，汙邪載滿車。",
            "所忻同一飽，未用嘆無魚。"
        ],
        "title": "喜雨",
        "id": "13e8d16f-432a-44cf-a4b6-75a729239ed4"
    },
    {
        "author": "陳元晉",
        "paragraphs": [
            "方客戎幢右，俄旌墓道傍。",
            "堂虛空老桂，星冷落魁芒。",
            "留世程文樣，傳家奏稿香。",
            "鄉評偕李謝，雖死有幽光。"
        ],
        "title": "輓饒武博二首  其一",
        "id": "051764ef-7cb5-425d-a3e5-2a97498af6d2"
    },
    {
        "author": "陳元晉",
        "paragraphs": [
            "內集儕甥舅，同登齒弟兄。",
            "忘年情好密，開口肺肝傾。",
            "恍爾同醒醉，傷哉隔死生。",
            "朔風吹老淚，哀些不成聲。"
        ],
        "title": "輓饒武博二首  其二",
        "id": "9b9bfca6-0e3b-40ab-ac8f-ecee85e4f6f0"
    },
    {
        "author": "陳元晉",
        "paragraphs": [
            "國事須才急，如公亦古人。",
            "江淮老麾節，俎豆哭軍民。",
            "圖憶籌邊舊，官傳結綬新。",
            "朔風吹老淚，泉路濕寒燐。"
        ],
        "title": "代挽寺丞吳公",
        "id": "84bc5648-72db-43d2-8aea-41ffda32c218"
    },
    {
        "author": "陳元晉",
        "paragraphs": [
            "談天多巧中，名在士夫間。",
            "行遍西江路，來遊南嶽山。",
            "病侵心緒懶，窮慣面皮頑。",
            "莫說功名事，祿書從捲還。"
        ],
        "tags": [
            "衡山"
        ],
        "title": "贈歐陽承務",
        "id": "3be7b79e-e3be-4454-9139-120b017533c4"
    },
    {
        "author": "陳元晉",
        "paragraphs": [
            "九京嗟已矣，今吏孰如君。",
            "律己嚴三尺，活人寬一分。",
            "清名寒蜀雪，嘉誦藹南雲。",
            "杉柏風凄切，黄陂原上墳。"
        ],
        "title": "挽德慶涂守二首  其一",
        "id": "be56530c-3dfe-405f-bdd8-41a9df54c2d3"
    },
    {
        "author": "陳元晉",
        "paragraphs": [
            "鄉枌生也晚，嶺外偶同寅。",
            "齒我子姪行，情如兄弟親。",
            "不嫌同幕辯，要作一州春。",
            "滿澗多題字，回頭更愴神。"
        ],
        "title": "挽德慶涂守二首  其二",
        "id": "bb230aea-09f6-40e8-bd59-e3b42f4acc6c"
    },
    {
        "author": "陳元晉",
        "paragraphs": [
            "大海漫天駕葉舟，來登中閣問仙游。",
            "泉聲急瀉三更雨，雲氣深藏六月秋。",
            "霧濕中天龍出洞，日騰滄海蜃收樓。",
            "禪床靜數愔愔息，身在清都最上頭。"
        ],
        "title": "題羅浮山中閣",
        "id": "e86f37a5-96de-418e-a385-f2ef059fd630"
    },
    {
        "author": "陳元晉",
        "paragraphs": [
            "人間寒信到階蛩，天外清商入井桐。",
            "孤館無人同夜月，長年作客又秋風。",
            "想君局促重簾底，似我棲遲逆旅中。",
            "何事人生苦拘束，得閑來此一樽同。"
        ],
        "title": "七月初十夜對月呈留粹中",
        "id": "01b70653-ed07-4d00-9a2b-d34716946769"
    },
    {
        "author": "陳元晉",
        "paragraphs": [
            "南州勝觀越王臺，天與詩人醉眼開。",
            "雲漠漠邊蕃路遠，水茫茫處海潮回。",
            "人家一半藏烟樹，往事千重問石苔。",
            "料得清秋尤好在，一樽重約月明來。"
        ],
        "title": "越王臺",
        "id": "e8b5009f-aaa2-44e2-a7d5-573e71bd420e"
    },
    {
        "author": "陳元晉",
        "paragraphs": [
            "袖中光焰吐青蛇，獻策軍門鬢未華。",
            "豈是輕身探虎穴，要將赤手拔鯨牙。",
            "向來筆研渾無力，此去功名正未涯。",
            "小試柳營新號令，六花排陣寂無譁。"
        ],
        "title": "慶涂權尉三首  其一",
        "id": "1594abe9-a50a-4a4a-835a-05efe43e8b30"
    },
    {
        "author": "陳元晉",
        "paragraphs": [
            "歲月遒於赴壑蛇，功名政要及年華。",
            "平淮猶自須裴度，釣渭那能老子牙。",
            "舞袖巧懸嫌地褊，酒杯相屬記天涯。",
            "期君酣戰秋風裏，鼓率銜枚陣不譁。"
        ],
        "title": "慶涂權尉三首  其二",
        "id": "30f2b1d1-8035-49df-b4a1-ddf72262ab24"
    },
    {
        "author": "陳元晉",
        "paragraphs": [
            "朝憂猛虎夕長蛇，弔戰場文憶李華。",
            "自笑病來寬带眼，那能老去植幢牙。",
            "如君政合登東閣，顧我惟堪老北涯。",
            "賓主秋風南浦路，旗鈴好聽捷音譁。"
        ],
        "title": "慶涂權尉三首  其三",
        "id": "8df0e435-f3a7-4f44-b303-91616ac89a95"
    },
    {
        "author": "陳元晉",
        "paragraphs": [
            "路入烟蘿杳靄中，良宵一笑美人同。",
            "壺觴盡攬平湖月，絃管時飄別岸風。",
            "三宿未忘緣境勝，一燈相對坐詩窮。",
            "姓名要共青山久，看取當年玉局翁。"
        ],
        "title": "王推官載酒來會於逍遥堂",
        "id": "b9cb5180-415b-4dd1-9bdd-5bece67ae565"
    },
    {
        "author": "陳元晉",
        "paragraphs": [
            "精祈三日竟成霖，一瓣心香格帝歆。",
            "苖若遂枯無此水，粟將暴貴湧於金。",
            "時方多壘農爲急，公在三湘澤已深。",
            "自媿侏儒叨一飽，願推德意答天心。"
        ],
        "title": "喜雨上項帥",
        "id": "cc99c750-3cf6-4277-afb3-267b801c6166"
    },
    {
        "author": "陳元晉",
        "paragraphs": [
            "僧夏分來一榻凉，愛蓮更擅水雲鄉。",
            "露融初日敷朝采，雨捲凉飈送晚香。",
            "天女羣參青葉髻，水仙爭護紫荷囊。",
            "一絲不挂根塵凈，莫怪先生久覆觴。"
        ],
        "title": "李徽猷病後許賞蓮而未酬小詩發一笑",
        "id": "6eeb3b2c-a717-4836-b08f-398a664ee784"
    },
    {
        "author": "陳元晉",
        "paragraphs": [
            "弔古誰翻楚些歌，百年陳跡愴懷多。",
            "春風草綠松根寺，夜雨燈寒窣堵波。",
            "老鶴舊曾陪杖履，閑鷗今尚護烟莎。",
            "憑君莫憶當時事，惆悵人間春夢婆。"
        ],
        "title": "和留少微豐湖懷坡仙韻",
        "id": "b071995c-43ee-4060-8b81-38d57a584db2"
    },
    {
        "author": "陳元晉",
        "paragraphs": [
            "古來傳說驅蝗法，近歲驚聞田有蝗。",
            "無耐吏饕甘地惡，何辜民病重天殃。",
            "秋風要滿扶犁望，夏日寧辭走檄忙。",
            "高廩更令無雀鼠，使星尸祝幾爐香。"
        ],
        "title": "倉檄出惠陽督諸邑捕蝗",
        "id": "697dc26e-12f6-44a4-a48f-bb4437dd0e94"
    },
    {
        "author": "陳元晉",
        "paragraphs": [
            "蔡家亭子錦江涯，長約春風作歲華。",
            "拚却百年渾是醉，莫教一日不開花。",
            "稱觴隨獲慈顔悅，問字時容客語譁。",
            "我若有園如箇樣，肯將雙鬢抗風沙。"
        ],
        "title": "題新昌蔡尉比春園四時載酒亭",
        "id": "54966ead-2930-4a41-8189-8d20d664cff8"
    },
    {
        "author": "陳元晉",
        "paragraphs": [
            "松篁一徑夾長蛇，雲錦重重肅九華。",
            "長夏飛泉傾石眼，半空懸磴啄簷牙。",
            "要知酒興并詩料，不在山巔即水涯。",
            "記取松間休喝道，山靈應怕俗聲譁。"
        ],
        "title": "紀遊再用前韻",
        "id": "64f253b9-dcf8-4484-9425-54b0ac2ddfb9"
    },
    {
        "author": "陳元晉",
        "paragraphs": [
            "暑塗明發正愁予，佇立風簷氣不蘇。",
            "擬戴星行方叱馭，誰驅雨至忽隨車。",
            "豈憐行道暍欲死，直恐良苗涸且枯。",
            "早覺南來鹽米賤，趁墟歸去總歡呼。"
        ],
        "title": "過南安道中  其一",
        "id": "a7bac4b8-52f9-48c6-97d4-f1ae572949f2"
    },
    {
        "author": "陳元晉",
        "paragraphs": [
            "火乘金伏勢方驕，天地圍爐萬物焦。",
            "那信炎蒸天六月，却聞優渥雨三朝。",
            "頓添秋思生庭樹，頗覺春痕漲市橋。",
            "分我清風陪獨夜，又愁明月渺難招。"
        ],
        "title": "過南安道中  其二",
        "id": "bdbd0516-fc70-4941-92af-5498fd0c1af1"
    },
    {
        "author": "陳元晉",
        "paragraphs": [
            "頭銜清甚管仙都，吏責全無出有車。",
            "老去心情酬應懶，閑來親友往還踈。",
            "每嗤人作囚山賦，莫勸儂通光範書。",
            "只把窮愁博强健，世間得失本乘除。"
        ],
        "title": "得主管仙都之命",
        "id": "bc32cc53-2866-4cac-ab58-193f832c1ce2"
    },
    {
        "author": "陳元晉",
        "paragraphs": [
            "築場千步柳營東，樽俎精神坐折衝。",
            "星彈流空驚過鳥，霜蹄追電捷游龍。",
            "身輕鞍馬人如畫，膽落猩鼯穴已空。",
            "歸去翠眉環玉帳，釵兒多乞錦纏紅。"
        ],
        "title": "擊毬口號戲陳統制",
        "id": "e049fb11-32c9-4b9e-aa86-ef68596bd390"
    },
    {
        "author": "陳元晉",
        "paragraphs": [
            "延年一印付聞孫，文采風流今尚存。",
            "生長見聞誠叟里，交游唱和澹菴門。",
            "苦思那有酸寒氣，妙斲渾無斧鑿痕。",
            "問子何爲暗投璧，令吾端欲竪降旛。"
        ],
        "title": "題顔秀才夔詩編",
        "id": "97293336-7af6-4292-9d6f-08d8d06fdedd"
    },
    {
        "author": "陳元晉",
        "paragraphs": [
            "同時製錦七宗英，更有珠聯五舜臣。",
            "矚望諸賢皆邑最，和衷一語見情真。",
            "方時艱棘難爲政，隨事斟量可及民。",
            "緩急之中權闔闢，政須不失本心仁。"
        ],
        "title": "和項帥交帥印招十二邑令韻",
        "id": "43929fd0-8798-4f60-83b6-a6b1c52f54d6"
    },
    {
        "author": "陳元晉",
        "paragraphs": [
            "詎有陳平解久貧，共看眉案久如賓。",
            "從夫榮荷西清橐，承祖恪共南澗蘋。",
            "玉樹庭前雙使節，金花天上九恩綸。",
            "繡衣綵服今非昔，忍見堂萱雪後春。"
        ],
        "title": "信國魯夫人挽詩二首  其一",
        "id": "42ddfab4-4fcd-40ab-afcf-a594f2b31397"
    },
    {
        "author": "陳元晉",
        "paragraphs": [
            "曾是王珪坐上人，孰知孟母德無鄰。",
            "長懷就養板輿日，一笑能回花縣春。",
            "詩感棘風知痛苦，歌翻薤露亦酸辛。",
            "送車千兩瑶塘路，奔走無從愧負薪。"
        ],
        "title": "信國魯夫人挽詩二首  其二",
        "id": "9e3943a6-6828-403d-a141-5e2359c247ee"
    },
    {
        "author": "陳元晉",
        "paragraphs": [
            "佩璐騎麟返帝旁，屐痕所在尚芬芳。",
            "泉行地脈家家井，月到天心處處光。",
            "模範百年垂藻泮，蒸嘗千古奉桐鄉。",
            "教忠况有無窮澤，衮衮湘流一派長。"
        ],
        "title": "判府大帥督參寶謨戶部先生持漕節來長沙繼陞帥守追惟平菴先生分教是邦越四十有九年而多士尊仰說服如一日廼市地立祠以慰士心祠成門下士陳某拜手稽首而詩之曰",
        "id": "a95158af-0cad-4960-ba5d-05fad886a58b"
    },
    {
        "author": "陳元晉",
        "paragraphs": [
            "山家境界無畦畛，住處隨人意所便。",
            "澗汲巖棲忘世累，石耕畧種盡天年。",
            "時驚虎觸柴扉月，長聽鶑啼綠樹烟。",
            "不信却無人種杏，知從何處覓神仙。"
        ],
        "title": "羅浮山多有道人倚嶔巖爲室僅可容膝引泉貫其間以供烹濯鑿山種豆人不滿二畝可了歲計油然自得也爲予言夜深月明時有虎觸戶山前後多黄鸝終日睍睆可愛與留粹中各賦詩",
        "id": "fa3bdf4c-f625-4624-9bc3-3c2cc02f2e86"
    },
    {
        "author": "陳元晉",
        "paragraphs": [
            "三年四過子陵臺，老我風霜兩鬢催。",
            "望見雲山心已愧，夢登釣石眼爲開。",
            "乾坤清氣長如許，鐘鼎元勳安在哉。",
            "近百年來幾帆過，登臨多是覓官來。"
        ],
        "title": "甲申乙酉丙戌四過釣臺有感",
        "id": "df12ed7a-09a9-419f-8662-e3addeebb1df"
    },
    {
        "author": "陳元晉",
        "paragraphs": [
            "中秋清絕冠秋天，間氣生賢得月先。",
            "一念來從金粟洞，三生曾伴赤松仙。",
            "繡衣踏遍江湖上，線履催歸雨露邊。",
            "且別崆峒朝帝去，它年來拍廣成肩。"
        ],
        "title": "上留提刑壽  其一",
        "id": "4128ee36-98ca-43b7-a2b1-c665bdb95fd2"
    },
    {
        "author": "陳元晉",
        "paragraphs": [
            "展開南極老人圖，是處青烟鵲尾爐。",
            "秋露九原淪厚澤，春風一道泳康衢。",
            "萬金藥散疲羸活，三尺刑清怨嘆蘇。",
            "只此陰功誰比大，中書有考可酬無。"
        ],
        "title": "上留提刑壽  其二",
        "id": "db4f24d0-0055-4fbf-8089-71dbfc97d2a8"
    },
    {
        "author": "陳元晉",
        "paragraphs": [
            "學舞腰支束素纖，回旋似怯曉風嚴。",
            "飄窗淅瀝暗投璧，洒研紛披凍着鹽。",
            "應有飲羔圍暖帳，誰憐饑雀啅寒簷。",
            "憑欄獨聳詩肩瘦，對立西山玉幾尖。"
        ],
        "title": "和鄧帥參追和東坡雪韻  其一",
        "id": "8c735449-ad5f-4723-98b1-bb8f16a555c1"
    },
    {
        "author": "陳元晉",
        "paragraphs": [
            "破寒有喜報晨鴉，忽送詩筒雪賦車。",
            "占歲便同天雨粟，寬憂解遣筆生花。",
            "瓊枝夸麗羞陳苑，玉樹爭妍比謝家。",
            "臘白纔呈春已動，扶桑霽影曉相叉。"
        ],
        "title": "和鄧帥參追和東坡雪韻  其二",
        "id": "66de412e-e615-4043-ae10-6fce820a2014"
    },
    {
        "author": "陳元晉",
        "paragraphs": [
            "垤鸛無聲口舌乾，誰驅雷雨遍千山。",
            "頓蘇赤地千里旱，特出黄堂一念間。",
            "澤物功深無德色，豐年願遂有歡顔。",
            "爲霖祇恐思賢佐，千騎東隨鳳詔還。"
        ],
        "title": "和陳守喜雨詩  其一",
        "id": "663f2e8b-bd50-4dd0-b943-889d652254b7"
    },
    {
        "author": "陳元晉",
        "paragraphs": [
            "誰念東南膏血乾，文移督迫積如山。",
            "平時素號鑊湯底，不雨豈逃溝壑間。",
            "民病向來猶在耳，天威此去不違顔。",
            "從容宣室如前席，乞與枯荄生意還。"
        ],
        "title": "和陳守喜雨詩  其二",
        "id": "b5898906-90ea-458f-b09e-8b3162e96c90"
    },
    {
        "author": "陳元晉",
        "paragraphs": [
            "郡邑同寅禱旱乾，風霆來會雨千山。",
            "真成雨粟從天下，只在爲雲翻手間。",
            "神不素餐無愧色，農期一飽足歡顔。",
            "豐年酒熟雞豚社，二老從今請往還。"
        ],
        "title": "再和涂宣義喜雨",
        "id": "21a1f555-b39d-4c33-939f-0c3b87223c8d"
    },
    {
        "author": "陳元晉",
        "paragraphs": [
            "忠清家法見聞中，蜀産凋零又到公。",
            "抗僞一門誠節誼，明倫數語最精忠。",
            "郎潜勇退聲名重，使傳賢勞惠利豐。",
            "時事方艱人物眇，可堪收淚灑悲風。"
        ],
        "title": "挽劉金部",
        "id": "ca4730dd-f35e-47c5-8b43-5598d013bbc7"
    },
    {
        "author": "陳元晉",
        "paragraphs": [
            "十二書言天下事，氣如蕡直語加遒。",
            "誰當心耻四郊壘，子獨眉攢萬國愁。",
            "刺手拔鯨何倜儻，劇談捫虱自風流。",
            "悠然且作新豐醉，定有人能說馬周。"
        ],
        "title": "贈劉賢良",
        "id": "94c85c8c-d974-41cf-9aef-2446239e7f67"
    },
    {
        "author": "陳元晉",
        "paragraphs": [
            "莫管聲名草木知，人生待足是何時。",
            "興纔盡處須回棹，塗到迷時漫泣岐。",
            "老我昨非今似是，笑渠小黠大還癡。",
            "山林晚覺中多味，不怪商顔只茹芝。"
        ],
        "title": "安撫徽猷郎中被召欲東賦詩見志乃以得歸閑退爲喜門人小子知先生之心也輒和嚴韻用暢高風  其一",
        "id": "38628bfa-1c6d-4839-8001-030273436596"
    },
    {
        "author": "陳元晉",
        "paragraphs": [
            "聱叟揮車倦且歸，釣遊舊處足娛嬉。",
            "客懷自分三宜去，世事那無一可爲。",
            "晝日高眠甘茗乳，秋風清飲飽蓴絲。",
            "何當爲背奚奴錦，收拾潭州歸後詩。"
        ],
        "title": "安撫徽猷郎中被召欲東賦詩見志乃以得歸閑退爲喜門人小子知先生之心也輒和嚴韻用暢高風  其二",
        "id": "d569bc5b-8cbe-4fb0-95e2-376bfb70b1ae"
    },
    {
        "author": "陳元晉",
        "paragraphs": [
            "冰壺清對玉衡秋，臺府同時盡勝流。",
            "南國恩波如海闊，西江和氣接天浮。",
            "山川真借兩賢重，翰墨仍爲八境留。",
            "見說九重思魏笏，書帷更欲學君疇。"
        ],
        "title": "和柴大監留郎中遊鬰孤及喜雨之什  其一",
        "id": "66075be8-85c4-420e-b0d3-4fe02adea1de"
    },
    {
        "author": "陳元晉",
        "paragraphs": [
            "農畝皇皇望有秋，肩赬背裂汗衣流。",
            "疲甿不得一飯飽，我輩應慚多食浮。",
            "烏尾督逋無迫遽，鼠牙有訟怕淹留。",
            "兩君一念回天速，天雨看看粟滿疇。"
        ],
        "title": "和柴大監留郎中遊鬰孤及喜雨之什  其二",
        "id": "c7edaec8-049d-445a-bc2f-1e115988610c"
    },
    {
        "author": "陳元晉",
        "paragraphs": [
            "十五年前會五羊，都門再別九年强。",
            "君榮韶石州麾出，我窘文江縣債償。",
            "人世能消幾離別，征塗何用許奔忙。",
            "梅前菊後風光好，且爲儂留共一觴。"
        ],
        "title": "韶石使君年丈扁舟過我於松桂林敬哦小詩留爲一日款就寄石洲主人以發千里外一笑也  其一",
        "id": "690bfa7f-c842-4f8c-9a80-a5217b9cc217"
    },
    {
        "author": "陳元晉",
        "paragraphs": [
            "黄雀長行萬里餘，煩渠就寄數行書。",
            "常懷李白詩無敵，莫怪韋郎跡也踈。",
            "玉節榮光何恨速，石洲風物正關渠。",
            "同年相逐雲龍處，應念吾儂乃一豬。"
        ],
        "title": "韶石使君年丈扁舟過我於松桂林敬哦小詩留爲一日款就寄石洲主人以發千里外一笑也  其二",
        "id": "5222937f-9c6e-4ad0-8ba7-df3d75ba1d7f"
    },
    {
        "author": "陳元晉",
        "paragraphs": [
            "金旛勝裏喚春歸，却後新正八日期。",
            "紅紫莫嫌春較晚，開遲應是落還遲。"
        ],
        "title": "春日",
        "id": "7a3c993b-b1a7-45f0-be74-ee6bb34d3254"
    },
    {
        "author": "陳元晉",
        "paragraphs": [
            "作屋延梅更鑿池，是花最與水相宜。",
            "橫斜清淺黄昏月，畫出孤山兩句詩。"
        ],
        "title": "題曾審言所寓僧舍梅屋  其一",
        "id": "a5362397-d9c7-4d93-92d4-9dff90c64683"
    },
    {
        "author": "陳元晉",
        "paragraphs": [
            "傾蓋知心兩玉人，竹君邂逅更情親。",
            "能同此味花君子，來共團欒一笑春。"
        ],
        "title": "題曾審言所寓僧舍梅屋  其二",
        "id": "6a7a63c4-3670-4165-9379-391b2ab0f5fc"
    },
    {
        "author": "陳元晉",
        "paragraphs": [
            "月轉庭除夜未央，坐看梧影上東牆。",
            "金風玉露方清絕，只欠探枝桂子香。"
        ],
        "title": "獨夜  其一",
        "id": "8f90d2b0-4b21-4a43-ad4c-5a08c613f82f"
    },
    {
        "author": "陳元晉",
        "paragraphs": [
            "雨作寒聲落枕邊，攪人愁緒不成眠。",
            "非關獨夜難排遣，爲怕秋風在眼前。"
        ],
        "title": "獨夜  其二",
        "id": "161aa0b4-e5c1-4090-bf32-43ea6be91a65"
    },
    {
        "author": "陳元晉",
        "paragraphs": [
            "唔咿一室特蘧廬，要讀人間未見書。",
            "快著先鞭問前路，西崑玉府富珍儲。"
        ],
        "title": "題西齋",
        "id": "044fb307-65fe-491d-a239-98361e7c5082"
    },
    {
        "author": "陳元晉",
        "paragraphs": [
            "文陛無階寄履聲，驂鸞有路學仙靈。",
            "長安宮殿今何處，祇有梅峯萬古青。"
        ],
        "title": "梅仙峰",
        "id": "43ebfe37-546b-43a8-923f-04254f020bc8"
    },
    {
        "author": "陳元晉",
        "paragraphs": [
            "滴成詩句巧相粘，料得堂深凍未忺。",
            "剪水染雲天上手，何因得見玉纖纖。"
        ],
        "title": "謝童帥幹送滴酥",
        "id": "6756b8b5-ebc2-4ace-85ba-f9a01511a1b8"
    },
    {
        "author": "陳元晉",
        "paragraphs": [
            "梅花迎路客平安，此是江南盡處山。",
            "霜月正高花下飲，酒闌長嘯過梅關。"
        ],
        "title": "入庾嶺",
        "id": "4de3f8d3-6966-4081-a209-004dcceba453"
    },
    {
        "author": "陳元晉",
        "paragraphs": [
            "一覺翛然已五更，窗橫梅影月偏明。",
            "年時記得嬉遊罷，猶爲梅花夢不成。"
        ],
        "title": "寧都上元有作  其一",
        "id": "edf30f46-232b-4d80-9bad-df7de813171a"
    },
    {
        "author": "陳元晉",
        "paragraphs": [
            "賣薪買酒舊家時，人樂昇平豈自知。",
            "節物如今不堪說，丘墟滿眼更啼饑。"
        ],
        "title": "寧都上元有作  其二",
        "id": "05d97738-fdde-4dab-92a4-c0b2d281b364"
    },
    {
        "author": "陳元晉",
        "paragraphs": [
            "刃劍尤爲花木災，園林不貸一株梅。",
            "呼童徧縣無尋處，安得成叢插燭來。"
        ],
        "title": "寧都上元有作  其三",
        "id": "4ae8d908-462b-48d2-bfc1-8dea9000501b"
    },
    {
        "author": "陳元晉",
        "paragraphs": [
            "庭草茸茸書带碧，檻榴粲粲舞裙紅。",
            "靜觀物化機無息，又轉薰琴一信風。"
        ],
        "title": "即事",
        "id": "462af5f4-43bf-4507-bb1f-3e389d8f7f9c"
    },
    {
        "author": "陳元晉",
        "paragraphs": [
            "高田拍拍水連塍，早稻將齊晚稻深。",
            "閉糶人家爭發貸，豐年也有債相尋。"
        ],
        "title": "田間",
        "id": "d2398ae6-6c2e-4aa8-9636-2dc3f39d016f"
    },
    {
        "author": "陳元晉",
        "paragraphs": [
            "超然聖處過張顛，整整斜斜落照邊。",
            "好寫人間不平事，叫開閶闔爲箋天。"
        ],
        "title": "鴈字",
        "id": "68ca3bbc-efcf-44d2-b5b3-e8d239d59264"
    },
    {
        "author": "陳元晉",
        "paragraphs": [
            "賀監歸歟百不求，問天只覓鑑湖秋。",
            "夫君賸有閑田地，鑿破天慳得自由。"
        ],
        "title": "題陳氏鏡湖  其一",
        "id": "82afb1ac-4026-4767-bc9d-baafd648a14e"
    },
    {
        "author": "陳元晉",
        "paragraphs": [
            "水上觀心即是禪，此心如鏡察天淵。",
            "一塵不著風波靜，俯水何慚鏡裏天。"
        ],
        "title": "題陳氏鏡湖  其二",
        "id": "5d654123-90ca-466a-aa00-b51ef568271e"
    },
    {
        "author": "陳元晉",
        "paragraphs": [
            "句法清嚴舊有聲，親傳詩學自趨庭。",
            "添丁只解供耘耔，不似盧仝獨抱經。"
        ],
        "title": "過南雄調木倅  其一",
        "id": "a71ed3f8-0608-4927-bab2-0d6c1335dfe7"
    },
    {
        "author": "陳元晉",
        "paragraphs": [
            "道遠胡爲至此哉，班行見說正須才。",
            "多應詩興清無奈，特爲觀梅故一來。"
        ],
        "title": "過南雄調木倅  其二",
        "id": "5c810011-f147-4ac3-89e0-deeb83232bff"
    },
    {
        "author": "陳元晉",
        "paragraphs": [
            "天涯萬里同爲客，先自悲秋更送君。",
            "歸路明朝好蕭索，一聲鴈斷幾重雲。"
        ],
        "title": "別留少微兼呈玉堂先生  其一",
        "id": "78726e30-f14f-49ec-a169-92dbebcb4685"
    },
    {
        "author": "陳元晉",
        "paragraphs": [
            "客中未醉難爲別，別後無書但寄詩。",
            "俗物眼前誰可意，思君無奈鬢成絲。"
        ],
        "title": "別留少微兼呈玉堂先生  其二",
        "id": "c270c307-0713-42d3-80fe-494438bbfa04"
    },
    {
        "author": "陳元晉",
        "paragraphs": [
            "四海弟兄能有幾，平生臭味許誰同。",
            "遥知夜雨連床際，應說南中有客窮。"
        ],
        "title": "別留少微兼呈玉堂先生  其三",
        "id": "3819cdef-973f-4504-adea-a5abdc6af4d9"
    },
    {
        "author": "陳元晉",
        "paragraphs": [
            "雲麓先生坐山癖，脚頭尚欠到羅浮。",
            "藏山欲作千載計，試問書成可寄不。"
        ],
        "title": "別留少微兼呈玉堂先生  其四",
        "id": "06b03a2a-c506-4b21-9d2a-a0f99bf3083d"
    },
    {
        "author": "陳元晉",
        "paragraphs": [
            "君家伯仲盡英妙，筆勢夭矯人中龍。",
            "池中我亦自雲雨，四方上下長相從。"
        ],
        "title": "別留少微兼呈玉堂先生  其五",
        "id": "8a23304c-49d3-4e9f-958a-258eaab2313c"
    },
    {
        "author": "張即之",
        "paragraphs": [
            "心期萬未一能償，海角連宵夢帝鄉。",
            "白髮易生時序短，青雲難致道途長。",
            "有方却病還吞藥，無事消閒只點香。",
            "誰道官居寥落甚，許多風月滿詩囊。"
        ],
        "title": "自遣用魯山老僧韻",
        "id": "9d3287b6-6dea-4684-bfea-4ea5dfc0f86b"
    },
    {
        "author": "張即之",
        "paragraphs": [
            "簿書應接一身兼，減却新詩上筆尖。",
            "媿我世無分寸補，爲農憂有歲時占。",
            "客因年近思家切，人到心閒飲水甜。",
            "昨夜一番鄉屋夢，寒梅香處短筇拈。"
        ],
        "title": "臘八日早漫成",
        "id": "de23c409-3183-42b5-b9de-c3fb50dbef58"
    },
    {
        "author": "張即之",
        "paragraphs": [
            "華嚴閣上夜談經，虎嘯風生月正橫。",
            "茶筍家常原有分，簪纓世路本無情。",
            "住閒石屋堪容膝，遇箇詩翁便記名。"
        ],
        "title": "懷保叔寺鏞公",
        "id": "182ffaec-20c6-40bc-90c6-495a86500088"
    },
    {
        "author": "張即之",
        "paragraphs": [
            "十載幾番閑往返，鏞公爲我添眼青。"
        ],
        "title": "句",
        "id": "b45b0b0d-5603-400c-85cc-a45a0fc1c7e3"
    },
    {
        "author": "趙葵姬",
        "paragraphs": [
            "柝聲默報早朝回，滿院春風繡戶開。",
            "怪得無人理絲竹，綠陰深處摘青梅。"
        ],
        "title": "詩一首",
        "id": "caa12a5d-92f6-431f-b3e7-36546dd3e4eb"
    },
    {
        "author": "郭庭芝",
        "paragraphs": [
            "劍戟翩翩鐵騎攢，前軍飛渡潤州灣。",
            "烽連淮陸胡塵遠，月照金山漢壘寒。",
            "虎旅亦知平□易，龍庭不數靖邊難。",
            "來威顯允歌方叔，願附詩人唱凱還。"
        ],
        "title": "送趙南仲出視江淮",
        "id": "d9092110-a014-4590-9731-68219a51ba58"
    },
    {
        "author": "郭庭芝",
        "paragraphs": [
            "何來仙女散天花，剩得餘香伴佛牙。",
            "留取高枝青漢上，秋風吹送到君家。"
        ],
        "title": "佛牙寺看桂因贈許秀才",
        "id": "e62925b7-f447-4477-9e2b-92bd33ecbad0"
    },
    {
        "author": "郭庭芝",
        "paragraphs": [
            "仙翁去不還，石井烟霧白。",
            "誰能躡其蹤，勾漏良吾宅。"
        ],
        "title": "自然仙井  其一",
        "id": "c802c0ff-45e1-44b8-9a5b-832aea3661fc"
    },
    {
        "author": "郭庭芝",
        "paragraphs": [
            "井空寒不流，汲取不知夏。",
            "披襟醉瑶華，白榆歷歷下。"
        ],
        "title": "自然仙井  其二",
        "id": "a29fbd51-0e92-468b-aa9a-cce7d74912ac"
    },
    {
        "author": "許伯詡",
        "paragraphs": [
            "奉陪南極老，來慕北山名。",
            "鑿石濃書墨，流觴款敘情。",
            "問誰挹仙袂，笑我縛塵纓。",
            "知是龍門客，終難卧孔明。"
        ],
        "title": "訪景山",
        "id": "424a306f-9455-4f56-ad26-c06044f200ee"
    },
    {
        "author": "陳師服",
        "paragraphs": [
            "仙溪七十里，半世始聞名。",
            "一日見山面，千年懷友情。",
            "古匏浮晋醁，清水照塵纓。",
            "霜月亭亭白，連床話到明。"
        ],
        "title": "和許伯翊訪景山",
        "id": "fc65cfef-168a-4a81-a5b0-2919ae844af8"
    },
    {
        "author": "陸垕",
        "paragraphs": [
            "泉聲飛出閘，委折綠陰間。",
            "此地原無暑，多時不入山。",
            "草欹疑石墜，水定見魚還。",
            "難得同龜鶴，游吟半日閑。"
        ],
        "title": "冷泉亭看放水",
        "id": "b8380ee0-499a-462f-88ca-c8ef31d43923"
    },
    {
        "author": "朱天錫",
        "paragraphs": [
            "百里歡聲歌扇底，萬家和氣酒盃中。"
        ],
        "title": "句",
        "id": "6e30bab3-32e7-4d73-b0c6-297e512d85a3"
    },
    {
        "author": "林訪",
        "paragraphs": [
            "靈武儲皇識事端，解將權術濟艱難。",
            "當時若徇區區節，宗社何由獲再安。"
        ],
        "title": "浯溪  其一",
        "id": "d43b0c08-a041-41ee-9993-2445ed8f78b5"
    },
    {
        "author": "林訪",
        "paragraphs": [
            "文士相輕自古然，堪嗟嘲詠費雕鎸。",
            "元顔文筆非餘子，未可毛疵議昔賢。"
        ],
        "title": "浯溪  其二",
        "id": "bcc7a859-01c2-4373-9498-efcad12f52f4"
    },
    {
        "author": "方元吉",
        "paragraphs": [
            "一穗香烟到日斜，靜聽蜂報二時衙。",
            "老僧不解傷春意，多採梨花作供花。"
        ],
        "title": "無題",
        "id": "d8646d59-25fb-4d5e-aee4-03c82c00e39a"
    },
    {
        "author": "崔起之",
        "paragraphs": [
            "名山繞旌川，未易千百計。",
            "棲真聳其西，二幕相扞蔽。",
            "柳山與龍山，連亙殆無際。",
            "大鼇從東出，石鼓鑿奇瑞。",
            "華容接雞形，蔓衍若難制。",
            "維南有梓山，盤屹萬里勢。",
            "有殿曰甘露，崒嵂插天地。",
            "玉壺枕其北，鳬山復相比。",
            "磣嶺介鳳凰，大洞闡天祕。",
            "無奈分布廣，一蹴不可至。",
            "姚君天韻奇，氣概高一世。",
            "胸中飽丘壑，作亭非壯麗。",
            "獨能極遐觀，領略萬山翠。",
            "蒼玉無遁形，秀色歸一視。",
            "却笑昔人非，所見殊無異。",
            "東亭亂清暉，僅得翠微意。",
            "東山羅紅裙，未免聲色累。",
            "唯君別幽趣，徜徉樂清致。",
            "青山不改舊，領客時一醉。"
        ],
        "title": "題姚司戶萬翠亭",
        "id": "f57a2553-f62a-4419-bd9b-625c252ac67a"
    },
    {
        "author": "黄麟",
        "paragraphs": [
            "上至登高眼界寬，蜜陀僧舍富琅玕。",
            "天雄峻塔淩穹漠，澤瀉巍階鐵護欄。",
            "虎腦已回仙枕夢，雞頭甯愧國香蘭。",
            "登臨豈止黄花日，川練常隨夜月寒。"
        ],
        "title": "遊登高山",
        "id": "0b464527-497d-47ca-9ae2-4457eabda570"
    },
    {
        "author": "林致誠",
        "paragraphs": [
            "一自端明去外臺，脩途松蓋屬誰栽。",
            "仁心既許推仁政，玉笋清班趁早排。"
        ],
        "title": "和駱蘿憲分水嶺詩  其一",
        "id": "a4b31878-2d68-4b83-8984-0335c6d2fc23"
    },
    {
        "author": "林致誠",
        "paragraphs": [
            "莫言種木事平平，多少行人上玉京。",
            "豈憚炎途依密蔭，雲天大芘盡蒙成。"
        ],
        "title": "和駱蘿憲分水嶺詩  其二",
        "id": "bb2eb105-fcc0-43f1-9e7f-e7c69fc39699"
    },
    {
        "author": "林致誠",
        "paragraphs": [
            "照人風骨清如玉，振祖家聲遠若雷。",
            "想對旅窗貪讀易，不知門外使車來。"
        ],
        "title": "和駱蘿憲分水嶺詩  其三",
        "id": "179ac52a-a466-4aa1-b14b-080635d0d848"
    },
    {
        "author": "林致誠",
        "paragraphs": [
            "憶昔先翁此地經，曾揮詩筆掃青冥。",
            "我來徧索前修句，雷電何年敕六丁。"
        ],
        "title": "書至鵝湖訪先祖簡肅詩扁歲久不復存矣月老重飾一板令余書楬芝蘭室因題二十八字",
        "id": "22e85b2d-a5f1-472a-b3ff-1963a18d5516"
    },
    {
        "author": "駱羅憲",
        "paragraphs": [
            "山路相隨步步高，忘懷携手上嵯峨。",
            "掀髯長嘯青雲去，回首躋攀有許勞。"
        ],
        "title": "與廖檢法同行口占分水嶺詩  其一",
        "id": "ebe2139a-baba-4f24-a6ca-088c7a835d21"
    },
    {
        "author": "駱羅憲",
        "paragraphs": [
            "世上平生懶所更，有懷真欲倣淵明。",
            "無端喚作鉛山尉，剛替渠人負弩行。"
        ],
        "title": "與廖檢法同行口占分水嶺詩  其二",
        "id": "1ae1c865-77bb-4068-a263-75f54598e971"
    },
    {
        "author": "駱羅憲",
        "paragraphs": [
            "山從頂上分閩越，四面群峰簇仗齊。",
            "自是心同天廣大，不妨眼趁地高低。"
        ],
        "title": "與廖檢法同行口占分水嶺詩  其三",
        "id": "be56fa60-8e26-418b-afac-57ec6d18abb3"
    },
    {
        "author": "駱羅憲",
        "paragraphs": [
            "盡道今年雨意稠，踏歌芒時偏東疇。",
            "微官祇有年豐願，一飽高眠萬事休。"
        ],
        "title": "與廖檢法同行口占分水嶺詩  其四",
        "id": "1f22aec0-91a1-41e2-906c-0ce4e7018484"
    },
    {
        "author": "駱羅憲",
        "paragraphs": [
            "勉强驅馳力不堪，筍車肱曲睡方酣。",
            "思歸夢逐來時路，無奈杜鵑聲兩三。"
        ],
        "title": "與廖檢法同行口占分水嶺詩  其五",
        "id": "e49b1029-3976-4f2b-87a3-39df54670edb"
    },
    {
        "author": "駱羅憲",
        "paragraphs": [
            "數聲猿叫閩山月，千里思家欠羽翰。",
            "疑怪五更衾枕冷，霜壺凜凜逼人寒。"
        ],
        "title": "與廖檢法同行口占分水嶺詩  其六",
        "id": "a75ae47b-0fdf-4ab0-93a4-da65d7dae691"
    },
    {
        "author": "駱羅憲",
        "paragraphs": [
            "天開萬象真圖畫，日照千林古錦機。",
            "立馬溪邊看不足，夷猶直待月生輝。"
        ],
        "title": "與廖檢法同行口占分水嶺詩  其七",
        "id": "14641f33-a58e-4933-8d44-2d75d950f353"
    },
    {
        "author": "駱羅憲",
        "paragraphs": [
            "樓前山色古今景，樓外溪聲日夜雷。",
            "靜坐焚香讀周易，丁寧莫放俗人來。"
        ],
        "title": "與廖檢法同行口占分水嶺詩  其八",
        "id": "1574fbb7-9b11-46d6-a61e-74ba060af9e4"
    },
    {
        "author": "駱羅憲",
        "paragraphs": [
            "端明遺愛在南臺，百萬喬松手自栽。",
            "欲喚清風滿江左，崢嶸頭角且安排。"
        ],
        "title": "與廖檢法同行口占分水嶺詩  其九",
        "id": "b99717ae-559d-4df8-b975-ec7a357acdca"
    },
    {
        "author": "駱羅憲",
        "paragraphs": [
            "驛路新安掌面平，揚塵從此去朝京。",
            "清風只欠蒼松立，留待他時我種成。"
        ],
        "title": "與廖檢法同行口占分水嶺詩  其一○",
        "id": "ebf45433-1980-446d-8805-f439535f2db3"
    },
    {
        "author": "呂之鵬",
        "paragraphs": [
            "縫掖無由掛鐵衣，劍花生澀馬空肥。",
            "燈前草就平南策，一夜江神涕泣歸。"
        ],
        "title": "憾金南伐",
        "id": "455dea0e-02af-4c22-a7f6-9f00b828ad79"
    },
    {
        "author": "史彌寧",
        "paragraphs": [
            "青山見我喜可掬，我喜青山重盍簪。",
            "石鼎車聲煎玉乳，竹鑪雲縷試花沉。",
            "三杯暖熱淵明酒，一曲凄清叔夜琴。",
            "莫怪相看能冷淡，交游如此却情深。"
        ],
        "title": "青山",
        "id": "f5b35b14-a3b3-4d92-9226-be2fbba86908"
    },
    {
        "author": "史彌寧",
        "paragraphs": [
            "山院清吟雪作堆，錦囊開口等詩來。",
            "尚嫌句裏欠平淡，忍冷巡簷看老梅。"
        ],
        "title": "覓句",
        "id": "e39ce29e-ca41-4b4d-a917-cad4f76430e3"
    },
    {
        "author": "史彌寧",
        "paragraphs": [
            "片石玲瓏水抱根，巧栽松竹間蘭蓀。",
            "怕人觸弄魚兒活，疎織筠籠護瓦盆。"
        ],
        "title": "客舍瓦池",
        "id": "4fc1d9c3-cafe-43d3-878f-107c8f8801fa"
    },
    {
        "author": "史彌寧",
        "paragraphs": [
            "滿地干戈老厭逢，酒杯詩卷託孤忠。",
            "自從風雅離騷後，數到而今無此翁。"
        ],
        "title": "讀杜詩",
        "id": "2e93627a-8dbb-476e-9be1-361cdc194da9"
    },
    {
        "author": "史彌寧",
        "paragraphs": [
            "及瓜賸喜發南州，納納春光銷客憂。",
            "細麥風前藍袖舉，新秧水面綠鍼浮。",
            "行程又過山深處，歸夢還尋天盡頭。",
            "收拾懷鄉舊詩藁，探先封寄與沙鷗。"
        ],
        "title": "東還",
        "id": "cc49c292-ab3e-4224-ac10-c7d73c4c2f22"
    },
    {
        "author": "史彌寧",
        "paragraphs": [
            "點檢園禽誰口多，錯嫌百舌逞嘍囉。",
            "春歸怪見難留駐，攛掇元來却是他。"
        ],
        "title": "啼鵑",
        "id": "6ff2c350-93b0-4068-beb1-5a0362ae16bd"
    },
    {
        "author": "史彌寧",
        "paragraphs": [
            "障山可奈白雲何，露出峰尖能幾多。",
            "宛似羣僊粉牆外，髻環歷歷見青螺。"
        ],
        "title": "曉望雲氣平凝前山遮盡僅餘翠峰數點因賦",
        "id": "5d5205a7-2e42-4514-9e4d-d06b5531f567"
    },
    {
        "author": "史彌寧",
        "paragraphs": [
            "又作中年別，西征難强留。",
            "挂帆衝雪浪，懷牒董糟丘。",
            "嚴瀨未爲遠，陟雲良易收。",
            "功名吾拭目，老氣尚橫秋。"
        ],
        "title": "送伍啟之赴嚴陵比較務",
        "id": "700b4a7c-46a8-4d13-b8ca-990924dd9c1b"
    },
    {
        "author": "史彌寧",
        "paragraphs": [
            "緜蕝南湖屋數椽，鷗邊一壑許儂專。",
            "小軒東面雲生樹，曲檻前頭水接天。",
            "餉客清風無盡藏，可人明月不論錢。",
            "愛閑聞取身頑健，逸老祠旁理釣船。"
        ],
        "title": "南湖靜寄",
        "id": "d9311fec-3864-41b3-8f76-6423112e5249"
    },
    {
        "author": "史彌寧",
        "paragraphs": [
            "拓窗一粲俯晴川，儘放薰風到酒邊。",
            "小待夜深清月上，藕花影裏榜漁船。"
        ],
        "title": "夏日小酌",
        "id": "1343a343-9e35-47fa-ac3c-64bb46114daa"
    },
    {
        "author": "史彌寧",
        "paragraphs": [
            "酷甚驕陽似杜周，火雲焰焰雨悠悠。",
            "平疇龜兆何曾潤，蒸得田夫汗轉流。"
        ],
        "title": "火雲",
        "id": "022623c5-6395-45e4-a2dd-cf07986ae2ad"
    },
    {
        "author": "史彌寧",
        "paragraphs": [
            "好在靈均幾葉孫，棲遲何事尚衡門。",
            "騷章憤世今誰嗣，忠槩傳家君獨存。",
            "夜雨短檠能搰搰，春風逸翮定軒軒。",
            "有書難倩南征鴈，巫水黔山勞夢魂。"
        ],
        "title": "寄屈英發",
        "id": "306a4c39-270c-4182-93cb-13e9e2c31b5d"
    },
    {
        "author": "史彌寧",
        "paragraphs": [
            "扁舟去穩似乘槎，瞥眼輕鷗掠浪花。",
            "絕愛陶公山盡處，淡烟斜日幾漁家。"
        ],
        "title": "東湖汎舟",
        "id": "ad22c06f-b4fb-4384-8ebf-a2f86084eacd"
    },
    {
        "author": "史彌寧",
        "paragraphs": [
            "薄劣東風性叵常，欺人老去頓炎凉。",
            "夜來解盡池塘凍，不到詩髯點檢霜。"
        ],
        "title": "詩髯",
        "id": "30b862b6-3add-4d5a-a8ea-314e3de88d0e"
    },
    {
        "author": "史彌寧",
        "paragraphs": [
            "景物自相投，茅簷俯碧流。",
            "鏡中雙鷺下，畫裏幾山秋。",
            "日落誰橫笛，江寒獨倚樓。",
            "有人過裴迪，問是輞川不。"
        ],
        "title": "張氏溪館",
        "id": "ca43bf01-b966-42eb-b566-a31f24784122"
    },
    {
        "author": "史彌寧",
        "paragraphs": [
            "角聲和月透窗紗，驚起啼晴半樹鴉。",
            "攪亂先生眠不得，一庭春露濕梨花。"
        ],
        "title": "春宵",
        "id": "a7a80e6f-49c5-496d-b1e6-8ecaa8b34e3b"
    },
    {
        "author": "史彌寧",
        "paragraphs": [
            "詩編旅吾前，火齊間木難。",
            "讀書二十載，勗哉師阿瞞。",
            "相期籋正始，可但黄初間。",
            "想當醉吟時，意覺瀟湘寬。",
            "吾廬切東溟，遲子同遐觀。"
        ],
        "title": "酬黄雲夫用所寄詩卷中韻",
        "id": "539c5cb8-a53c-4449-9323-58f42513cc92"
    },
    {
        "author": "史彌寧",
        "paragraphs": [
            "黔國相逢地，蒼燈共夜篝。",
            "雲龍念東野，柏馬歎之罘。",
            "郵傳一分手，河山再見秋。",
            "交情如繾綣，不在寄書稠。"
        ],
        "title": "寄雲夫",
        "id": "2ac6e3a5-2a8e-4391-948f-224aadb6c8ff"
    },
    {
        "author": "史彌寧",
        "paragraphs": [
            "淋漓醉墨灑屏間，逃暑祇園闖一斑。",
            "小阮詩懷飽丘壑，可無隻句餉江山。"
        ],
        "title": "維則庵追凉題月湖屏間詩後",
        "id": "15656bcc-4cb5-4c71-a7be-f5ba096eb4a4"
    },
    {
        "author": "史彌寧",
        "paragraphs": [
            "一世鄔文伯，三生鍾子期。",
            "風流到尊俎，酬倡迭壎箎。",
            "去棹趨蘭養，來韉趁菊時。",
            "南湖清鏡裏，明日欠君詩。"
        ],
        "title": "送鄔文伯",
        "id": "e66dbb72-51ff-4d62-a568-757868dcdf22"
    },
    {
        "author": "史彌寧",
        "paragraphs": [
            "風烟酬酢費吟牋，剩句殘章尚滿前。",
            "際晚奚囊收未盡，一時寄在白鷗邊。"
        ],
        "title": "江亭晚思二首  其一",
        "id": "70c1bdd0-0b9d-47cb-8cc0-1321f44b4e2f"
    },
    {
        "author": "史彌寧",
        "paragraphs": [
            "有底江鷗不耐煩，月明連夜送詩還。",
            "沙頭接得重搜句，推與儂忙渠倒閑。"
        ],
        "title": "江亭晚思二首  其二",
        "id": "66cb3d4a-e1a8-4093-aaa0-b9bd20c32435"
    },
    {
        "author": "史彌寧",
        "paragraphs": [
            "客窗不作侯鯖夢，隨分魚蝦薦一杯。",
            "食指怪生連夜動，敲門郭索送詩來。"
        ],
        "title": "鄭中卿惠蝤蛑",
        "id": "fa7a322f-9907-4383-8862-f81a418bb6bd"
    },
    {
        "author": "史彌寧",
        "paragraphs": [
            "玉立秋塘一振衣，竦肩莫是爲尋詩。",
            "近來絕少元和樣，島瘦郊寒渠得之。"
        ],
        "title": "野塘秋鷺",
        "id": "08e0d29d-5acf-4576-b712-978871ed6856"
    },
    {
        "author": "史彌寧",
        "paragraphs": [
            "芳苞暗解紫羅囊，香殺東風一味狂。",
            "試問花神緣底笑，笑他鶑蝶爲春忙。"
        ],
        "title": "紫笑",
        "id": "0c582ab6-08be-475d-bc64-c3b7b103bd67"
    },
    {
        "author": "史彌寧",
        "paragraphs": [
            "嘉定有八禩，三月哉生明。",
            "史子脫吏鞅，超然若登瀛。",
            "釃酒渡清江，風帆引歸程。",
            "僮奴忽報我，重客來相迎。",
            "推篷驚且喜，火急問姓名。",
            "云是遠近山，江湖舊有聲。",
            "各欲贄韻語，藉手論交情。",
            "倒屣延見之，驩甚如平生。",
            "近山屬思久，竚立詩未成。",
            "意者事工緻，一字百鍊精。",
            "遠山得句易，奔走隨東征。",
            "頗似誇雋捷，攙先求獻呈。",
            "顧予雖不敏，嘗試與子評。",
            "自古文章士，大率多相輕。",
            "二君富丘壑，氣象俱崢嶸。",
            "萬世所宗仰，尹任夷之清。",
            "譬彼蘭與菊，春媚或秋榮。",
            "底用角遲速，區區尚爭衡。",
            "端盍如奏雅，迭和韶鈞鳴。",
            "願言酬嘉惠，託身與齊盟。",
            "扁舟劈箭飛，懷抱何由傾。",
            "感子意勤拳，寫作江上行。"
        ],
        "title": "過臨江",
        "id": "a6cf239f-ec95-4075-b927-f0a92109a846"
    },
    {
        "author": "史彌寧",
        "paragraphs": [
            "春岸移舟雪半消，長年忍冷轉塘坳。",
            "數聲鴉軋催歸艣，屬玉驚飛上柳梢。"
        ],
        "title": "歸航",
        "id": "5dad3f5a-5e92-4a7f-a7b2-bb70679e83c7"
    },
    {
        "author": "史彌寧",
        "paragraphs": [
            "翠屏珠幌水沉烟，日日春風醉筦絃。",
            "得似南湖老漁隠，短蓑銅斗白鷗前。"
        ],
        "title": "即事",
        "id": "f107fe2a-fce5-4b41-a5f7-cbdaa15cd488"
    },
    {
        "author": "史彌寧",
        "paragraphs": [
            "卸帆沽酒荻花村，水色天光凈不分。",
            "霜月凄凉何許笛，一聲吹裂洞庭雲。"
        ],
        "tags": [
            "洞庭湖"
        ],
        "title": "聞笛",
        "id": "c1d6046d-8807-481f-8635-b5e13b179cd3"
    },
    {
        "author": "史彌寧",
        "paragraphs": [
            "金衣花裏嚲春寒，桃杏牆頭正耐看。",
            "苦被東風愛裝景，借些紅雪打闌干。"
        ],
        "title": "紅雪",
        "id": "ec511d18-e2e2-4fe7-a03e-06ada9f398c6"
    },
    {
        "author": "史彌寧",
        "paragraphs": [
            "西風吹上木蘭船，人訝今時李郭仙。",
            "一抹烟光粘遠樹，十分山翠滴晴川。",
            "夕陽半在寒鴉外，秋色全歸過鴈邊。",
            "縱有清詩費摹寫，楮生爲我喚龍眠。"
        ],
        "title": "舟中",
        "id": "e2694a10-2668-4e39-9ac8-f74890da9abf"
    },
    {
        "author": "史彌寧",
        "paragraphs": [
            "飲月漱吟齒，心事何輪囷。",
            "醉舞影凌亂，子其謫僊人。"
        ],
        "title": "翟簿示似中秋高作命意着語殆與商素爭清讀至人與月忘年之句不覺擊節借五言爲韻賦詩答謝  其一",
        "id": "b7dc0c6a-a878-477e-b3dd-f16335211b94"
    },
    {
        "author": "史彌寧",
        "paragraphs": [
            "老蟾挂青冥，寒影墮秋渚。",
            "流聲到楚澤，千古相溶與。"
        ],
        "title": "翟簿示似中秋高作命意着語殆與商素爭清讀至人與月忘年之句不覺擊節借五言爲韻賦詩答謝  其二",
        "id": "e92d75f9-db99-4976-becc-ffc060572457"
    },
    {
        "author": "史彌寧",
        "paragraphs": [
            "露氣粟我膚，棄捐掌中月。",
            "高眼沒雲鴻，澄輝眇窮髮。"
        ],
        "title": "翟簿示似中秋高作命意着語殆與商素爭清讀至人與月忘年之句不覺擊節借五言爲韻賦詩答謝  其三",
        "id": "87b8526f-c63d-4ad7-aa18-dca63a48afec"
    },
    {
        "author": "史彌寧",
        "paragraphs": [
            "天風來廣寒，吹下雲錦裳。",
            "雖無金錯刀，緹革余敢忘。"
        ],
        "title": "翟簿示似中秋高作命意着語殆與商素爭清讀至人與月忘年之句不覺擊節借五言爲韻賦詩答謝  其四",
        "id": "0e3ae03a-4821-42b6-aea3-9d068f9b40c2"
    },
    {
        "author": "史彌寧",
        "paragraphs": [
            "歌子秋風疊，誦子明月篇。",
            "信有習鑿齒，勝讀書十年。"
        ],
        "title": "翟簿示似中秋高作命意着語殆與商素爭清讀至人與月忘年之句不覺擊節借五言爲韻賦詩答謝  其五",
        "id": "de19c363-d521-4e94-befb-2ec322bbf917"
    },
    {
        "author": "史彌寧",
        "paragraphs": [
            "去城不隔五七里，雲竇誰鑱能怪奇。",
            "石屋盡頭天罅坼，林柯缺處日光垂。",
            "山禽上下有餘樂，僊鼠往來無倦時。",
            "惜許千巖舊遊所，摩挱蘚壁欠渠詩。"
        ],
        "tags": [
            "西湖"
        ],
        "title": "按圖志去城而南有巖曰金紫昔蕭千巖擅一世詩聲乾道間嘗寓家郡之西湖意其必有題詠鑱之崖壁一日訪之則了無所睹方重爲此巖太息而別乘示似佳篇勉之著語以紀其勝賦五十六字",
        "id": "a7ae53e3-30e6-4137-be29-7031274a4fd1"
    },
    {
        "author": "史彌寧",
        "paragraphs": [
            "湘山詩眼兩爭高，醉墨淋浪濕斗杓。",
            "說似元龍徹欄楯，恐妨縱武上曾霄。"
        ],
        "title": "題清湘管善甫青雲樓",
        "id": "f5bcba0a-9fdd-4fed-85ac-39759e9d8088"
    },
    {
        "author": "史彌寧",
        "paragraphs": [
            "鴨鴨新晴出翠蒲，春江水暖互相呼。",
            "避人深入蒼烟去，莫是喬僊雙履無。"
        ],
        "title": "晴江觀鴨",
        "id": "bcd920d7-cc01-45f4-acba-19b7c81bf652"
    },
    {
        "author": "史彌寧",
        "paragraphs": [
            "瞢騰午困懶吟哦，鼎沸槍旗不厭多。",
            "戰退睡魔三十里，安知門外有詩魔。"
        ],
        "title": "啜茗",
        "id": "149ffd48-e89c-4916-9d4e-c6386dac0a44"
    },
    {
        "author": "史彌寧",
        "paragraphs": [
            "葉葉低垂翠带長，花清榦瘦吐微香。",
            "西風劣相添寒色，簇立蜻蜓凍欲僵。"
        ],
        "title": "秋蘭三絕  其一",
        "id": "1b33f5e1-cb7f-48a6-9b4c-58102e106ef7"
    },
    {
        "author": "史彌寧",
        "paragraphs": [
            "杜若江蘺汝弟兄，楚騷經裏總知名。",
            "雖然臭味略相似，畢竟還他骨格清。"
        ],
        "title": "秋蘭三絕  其二",
        "id": "f89751b8-3c34-4771-b129-f9de8c189d9f"
    },
    {
        "author": "史彌寧",
        "paragraphs": [
            "砌蠟成花淺带黄，紫莖綠葉媚秋光。",
            "不吟尚自清羸甚，怪得詩腰肖沈郎。"
        ],
        "title": "秋蘭三絕  其三",
        "id": "20b7f6ea-03fa-40b4-8809-e2eab5ae2e87"
    },
    {
        "author": "史彌寧",
        "paragraphs": [
            "過雨秋簷不住聲，敲盆滴砌带詩清。",
            "料渠要學儂搜句，旋疊平平仄仄平。"
        ],
        "title": "簷滴",
        "id": "46d9bd7a-4980-4312-8584-3097912d1ed0"
    },
    {
        "author": "史彌寧",
        "paragraphs": [
            "詩酒江南劍外身，眼驚幻墨逼天真。",
            "是誰不道君無對，世上元來更有人。"
        ],
        "title": "陸放翁畫像",
        "id": "b16bcffc-9e1d-4fb1-9595-76e809962c1b"
    },
    {
        "author": "史彌寧",
        "paragraphs": [
            "籌量節物細評詩，詩要天然莫强爲。",
            "蛩韻酸寒東野句，鶑吟富貴小山詞。"
        ],
        "title": "評詩",
        "id": "44af40bc-af37-4fe1-a7fa-d3116da01be2"
    },
    {
        "author": "史彌寧",
        "paragraphs": [
            "秋堂風露夜沉沉，頼有寒螿伴苦吟。",
            "詩句未蒼人自老，十年山水負知音。"
        ],
        "title": "懷白石",
        "id": "19341b55-189a-42c2-9b2a-44e878ecaf87"
    },
    {
        "author": "史彌寧",
        "paragraphs": [
            "湘水衡雲畫軸開，天將此本勘詩才。",
            "我無健句可題品，包寄江西曾撙齋。"
        ],
        "title": "雙清樓賦水雲分韻得齋字",
        "id": "bebf6293-95c4-48d6-b02e-2c3a3676e64f"
    },
    {
        "author": "史彌寧",
        "paragraphs": [
            "崖壁開張半幅慳，權名人見若爲顔。",
            "那知別有真丘壑，不在區區紙上山。"
        ],
        "title": "題劉君鼎臣盤谷圖",
        "id": "c02a0122-18b2-40fe-bdee-8c9d8b94b8f9"
    },
    {
        "author": "史彌寧",
        "paragraphs": [
            "全家索米又邊頭，冷落南湖一鏡秋。",
            "了却眼前兒女債，買蓑烟際伴閑鷗。"
        ],
        "title": "懷歸",
        "id": "8a376323-3f8f-4964-89ca-09e6252408eb"
    },
    {
        "author": "史彌寧",
        "paragraphs": [
            "不才只合老林丘，也玷班行也典州。",
            "慚愧一家都飽暖，君恩海樣若爲酬。"
        ],
        "title": "荷恩堂",
        "id": "2489afbb-cb38-447c-af19-b9d855bb3f11"
    },
    {
        "author": "史彌寧",
        "paragraphs": [
            "風林輥雪冷驚鴉，來弔孤山處士家。",
            "只有寒泉欠秋菊，一杯聊復薦梅花。"
        ],
        "title": "弔和靖",
        "id": "d936bee7-28e6-42f0-a6a3-1d10a75ad208"
    },
    {
        "author": "史彌寧",
        "paragraphs": [
            "癖好秋光勸不回，揮金一䴮買詩材。",
            "寒花也自矜前輩，曾與柴桑保社來。"
        ],
        "title": "菊",
        "id": "b1b83a2c-c137-4d94-a821-f4d44baf0650"
    },
    {
        "author": "史彌寧",
        "paragraphs": [
            "不入湘纍俎豆閒，也分半席綴詩壇。",
            "杜陵老眼明於鏡，醉撚西風子細看。"
        ],
        "title": "萸",
        "id": "d639adaa-c5e3-49ae-8499-ff9ec3d88354"
    },
    {
        "author": "史彌寧",
        "paragraphs": [
            "管鮑交情已矣夫，君看門上翟公書。",
            "茅簷不鄙頻來往，叔末衣冠得似渠。"
        ],
        "title": "燕",
        "id": "7867a785-1099-4f43-941a-f3b7f2e03e31"
    },
    {
        "author": "史彌寧",
        "paragraphs": [
            "慈尊宴坐衆香國，環列毗耶彼上人。",
            "老子也揩凡肉眼，來瞻清凈法王身。"
        ],
        "title": "寺中觀梅",
        "id": "41b2197c-b36f-4562-84a2-ef0b17080b43"
    },
    {
        "author": "史彌寧",
        "paragraphs": [
            "天公收畫底論錢，借與山人換樣看。",
            "雲巘浮春晴嶂暖，烟崖積雪曉屏寒。",
            "平林淡抹精神嫵，小景橫陳氣象寬。",
            "定自米家船上買，不然那得許多般。"
        ],
        "title": "雲山詩境",
        "id": "4ef50dd0-4af5-46d5-8dbd-bb1b32667e03"
    },
    {
        "author": "史彌寧",
        "paragraphs": [
            "着詩催得雨垂垂，連累林鳩逐婦歸。",
            "爲汝賦晴休怨望，自今已後免分飛。"
        ],
        "title": "鳩",
        "id": "48431151-305b-47e7-8acc-8b21758e3a91"
    },
    {
        "author": "史彌寧",
        "paragraphs": [
            "聲作饑鳶吟未休，蛩螿鬭合賦清秋。",
            "被他聒得渾無句，獨力難勝衆楚咻。"
        ],
        "title": "蛩螿",
        "id": "5e175b4a-dfca-4271-bba3-520fece6fee2"
    },
    {
        "author": "史彌寧",
        "paragraphs": [
            "詩名千古杜陵翁，身不勝窮道不窮。",
            "編簡湛酣君有味，江山彈壓我無功。",
            "穉凉庭院梧桐雨，晚照陂塘蓼荻風。",
            "如此秋光欠料理，故人緣底尚東蒙。"
        ],
        "title": "和黄雲夫武攸見寄韻",
        "id": "7dd87605-ee8a-47a5-a624-e6e0098996bf"
    },
    {
        "author": "史彌寧",
        "paragraphs": [
            "擐甲邊城教即戎，三軍錦繡曉光中。",
            "影摇澬水旌旗動，聲震文山鼓角雄。",
            "馬慣揮戈翻塞雪，鴈驚鳴鏑響天風。",
            "十行忍負君王意，同向燕然勒雋功。"
        ],
        "title": "大閲",
        "id": "43cc49f5-8b4e-41ff-a8c6-7a23bcdfb3ad"
    },
    {
        "author": "史彌寧",
        "paragraphs": [
            "喚起神龍澤楚鄉，午天轉首失炎光。",
            "怪生未到秋深處，早有蕭蕭葉響廊。"
        ],
        "title": "次韻黄倅喜雨",
        "id": "15196461-09a0-49df-8695-b35c5da50d74"
    },
    {
        "author": "史彌寧",
        "paragraphs": [
            "晨光泫露華，秋聲亂風葉。",
            "翛然步中庭，詩瘦單衣怯。",
            "塵銷玉宇浄，西爽浮雙睫。",
            "圍繞簿書叢，頗覺汗欲浹。",
            "吏散仍心清，窗泛鑪香浥。",
            "生平耆幽討，此意若爲愜。",
            "滄浪楚名郡，江澄山嵬嶪。",
            "流派瀟湘分，氣脈衡廬接。",
            "四序春無邊，萬象光有曄。",
            "閣束范寬手，天開畫屏摺。",
            "怡融田野間，夫耕而婦饁。",
            "林雞鳴喈喈，沙禽墮跕跕。",
            "千里趨農桑，渠肯事游俠。",
            "不晚刈黄雲，腰鎌忙劫劫。",
            "年豐多暇時，陳迹旋搜獵。",
            "六亭僅一存，感慨思足躡。",
            "訪古亟臨眺，樂此忘疲薾。",
            "騰身一柱峰，頫首百雉堞。",
            "懷哉千巖翁，騷壇未易躐。",
            "晝覽五言城，中宵勞夢蝶。",
            "詞鋒摧泰華，疇敢攖其鋏。",
            "有來二妙吟，驪珠粲盈笈。",
            "格律守蕭規，欲和可容輒。",
            "荒園竚更新，成趣期日涉。",
            "舊貫仍追還，輪奐頓增燁。",
            "繡谷酒一尊，杏岡琴三疊。",
            "蒼雪清肺肝，寒碧漱牙頰。",
            "凌虛及遐觀，崇成頼謀叶。",
            "廢興端有數，鮮裳換須捷。",
            "公餘約遨嬉，倘不負隨牒。"
        ],
        "title": "六亭爲邵陽登覽之勝識其名於千巖之詩稔矣廼今僅存其一方欲次第尋訪以仍舊貫不謂簿領得我心之所同然舂容大篇率先作倡而令君和章亦復繼至閔免賡酢用肩吾人相與祈成之意",
        "id": "6558a606-decf-4b16-89d6-10704429fc13"
    },
    {
        "author": "史彌寧",
        "paragraphs": [
            "朝市踆踆走利名，道人許樣不關情。",
            "西窗夢破梅花曉，敲月數聲鐘磬清。"
        ],
        "title": "僧窗",
        "id": "47839cc1-45bb-4e21-8c67-affc84c5b6bf"
    },
    {
        "author": "史彌寧",
        "paragraphs": [
            "雲慘胡天倦客程，西風失喜到江城。",
            "自傳屬國書來後，獵獵聲名動漢京。"
        ],
        "title": "賦鴈",
        "id": "72703203-61bf-47ed-9b25-3cea59de5b1e"
    },
    {
        "author": "史彌寧",
        "paragraphs": [
            "鵷甃霜明欺曉色，一笑巡簷梅摘索。",
            "犯寒小隊出郊坰，攀折南枝餞行客。",
            "此客端的梅樣清，秋水爲神月爲魄。",
            "瑶葩粲日耿林園，玉樹凌空挺標格。",
            "懸知僊種出閩嶠，分得幽姿來楚澤。",
            "蘼蕪蘅芷遜孤芳，萬綠千紅俱避席。",
            "共惟別駕東閤郎，戰退膏粱凜冰檗。",
            "流傳好語到前村，是誰不道君清白。",
            "手調金鼎升廟廊，穩繼大門名烜赫。",
            "朅來得此歲寒友，氣味深長殊莫逆。",
            "相期嚼蕊吐瑰詞，更擬浮香醉瓊液。",
            "天飈吹起朝玉皇，香案前頭顔咫尺。",
            "回班爛熳賞西湖，不妨頻著孤山屐。",
            "明朝風月半凄凉，老我滄浪尚萍迹。",
            "滿城稚耋重相思，江路攀轅累千百。",
            "歸驄蹋雪度關山，有句先春寄來驛。"
        ],
        "tags": [
            "西湖"
        ],
        "title": "通守黄子說解印造朝之日江梅輒花天其或者以相行色耶取風人託物之義賦詩餞別致繾綣意",
        "id": "4f556545-689b-49c2-949c-c9ae4616ac5c"
    },
    {
        "author": "史彌寧",
        "paragraphs": [
            "□□□□□□□，□句揮毫手不停。",
            "□鴈旁觀偷筆法，倉忙書破楚天青。"
        ],
        "title": "登鴈峰",
        "id": "959cc325-24aa-4e13-83e4-8c8a21b2fb1f"
    },
    {
        "author": "史彌寧",
        "paragraphs": [
            "凍吟肩聳學劉叉，癡坐山房井底蛙。",
            "財過溪橋風景別，淡烟和月罩梅花。"
        ],
        "title": "溪橋",
        "id": "cd35a22e-5f9c-4ed8-a671-b2485a88399f"
    },
    {
        "author": "史彌寧",
        "paragraphs": [
            "一湖春淥萬山圍，著我蘭舟自在飛。",
            "老子行藏有神助，順風出去順風歸。"
        ],
        "title": "絕湖",
        "id": "8931273d-3500-41be-b0f3-8ddfb58020ec"
    },
    {
        "author": "史彌寧",
        "paragraphs": [
            "一蕊青鐙手自挑，霜風木葉下亭臯。",
            "篆香銷盡寒灰塌，細嚼梅花味楚騷。"
        ],
        "title": "讀楚騷",
        "id": "11341514-5345-4a76-9121-4bf6cea5c391"
    },
    {
        "author": "史彌寧",
        "paragraphs": [
            "東園水亭良佳哉，紅白藕花前後開。",
            "千機織就雲錦段，萬玉琢成風露杯。",
            "南隣女兒學淡抹，强嫌傅粉無豔色。",
            "北隣女兒學淡妝，剛道施朱涴天質。",
            "紅兒雪兒俱絕奇，安用底苦相嘲嗤。",
            "道人明眼付一笑，綠尊喚客花前嬉。"
        ],
        "title": "郡圃紅白蓮競放斐然短歌呈似席間諸丈",
        "id": "9a280a75-8435-437f-8a2c-1f3805207a0f"
    },
    {
        "author": "史彌寧",
        "paragraphs": [
            "買他磐石作比隣，誰道風烟不屬君。",
            "占斷好山猶可在，無端吞併一江雲。"
        ],
        "title": "題湘西廖次高水南真趣",
        "id": "948565ec-8c25-493b-9a89-6e3b75346ca8"
    },
    {
        "author": "史彌寧",
        "paragraphs": [
            "邵陵壁立三奇峰，溫泉雲山接長龍。",
            "西北谽谺幾崖谷，烟霏深瑣文僊屋。",
            "黄冠禱雨躡瑶壇，鏘然環珮松風寒。",
            "阿香驅雷天地轉，靈虬激水瀟湘翻。",
            "將迎鶴馭誰來往，惻惻勤民賢令長。",
            "已欣一稔寬百憂，更讀君詩毛骨爽。"
        ],
        "title": "王令君惠示用少陵韻奉和",
        "id": "450bbae4-fc67-453e-a4e4-dd54c3ba6b37"
    },
    {
        "author": "史彌寧",
        "paragraphs": [
            "溪園歌筦日紛紛，錦繡香中扶醉人。",
            "斗酒不嫌呼李白，倩渠品藻一林春。"
        ],
        "title": "題臨川晏子直百花林",
        "id": "afebd73e-f337-4ae3-bbf3-cd13a7cbd27b"
    },
    {
        "author": "史彌寧",
        "paragraphs": [
            "鷗鷺逢人問歸信，三年作客負滄洲。",
            "詩袍醉帽黄埃底，羞見扶風馬少游。"
        ],
        "title": "寄慥齋弟",
        "id": "29b76e31-6e7d-4ca9-9103-6b8d2c07033f"
    },
    {
        "author": "史彌寧",
        "paragraphs": [
            "東門祖帳何駢闐，繡衣使者發汝川。",
            "星軺未遠竹坡側，風采已馳梅嶺邊。",
            "潢池带刀吾赤子，威信憑渠半幅紙。",
            "寸兵尺鐵曾不煩，坐令悔悟安田里。",
            "化頑一日歸吾仁，此特細事胡足云。",
            "頻年慘慘楚氛惡，旱潦呼天天莫聞。",
            "民須粒食缾無粟，非公誰捄溝壑辱。",
            "傾囷倒廩不遐遺，十一州人均穀腹。",
            "安得天下使者心公心，盡變愁歎爲謳吟。",
            "君不見鄉來使蜀韓忠獻，起危饑民七百萬。",
            "又不見傅公擁節京西時，獄訟不苛傳經典。",
            "公今陰德能穹崇，活人手段如兩翁。",
            "于嗟活人手段如兩翁，名位它日將無同。"
        ],
        "title": "繡衣行送趙道中寺丞",
        "id": "06e17fb7-cc57-4efc-9290-fe8d86b95e13"
    },
    {
        "author": "史彌寧",
        "paragraphs": [
            "詩禪在在談風月，未抵江西龍象窟。",
            "爾來結習蓮社叢，誰歟超出行輩中。",
            "我知桂隠傳衣處，玄機參透涪仙句。",
            "蕭蕭吟鬢天風吹，有酒喚客斟酌之。",
            "渠伊放浪真達者，詩成醉卧清陰下。",
            "只恐香名吹上天，不容花底長陶然。"
        ],
        "title": "賦桂隠用王從周韻",
        "id": "9c1d3ef9-ef1e-41b5-9170-00de8564409e"
    },
    {
        "author": "史彌寧",
        "paragraphs": [
            "幾年枉挂右丞圖，未辦家山瓜芋區。",
            "騎馬紅塵歸計晚，逢人囁囁話江湖。"
        ],
        "title": "次韻陳慈明五絕句  其一",
        "id": "589fecbb-d385-41b2-bc73-2d46c28b18c6"
    },
    {
        "author": "史彌寧",
        "paragraphs": [
            "小春梅玉點烟村，花信從今第一番。",
            "緣底吟窗印疎影，梢梢偃月破黄昏。"
        ],
        "title": "次韻陳慈明五絕句  其二",
        "id": "80bf91cc-a7d6-4227-9de1-5a6f5e6e3b3e"
    },
    {
        "author": "史彌寧",
        "paragraphs": [
            "南湖經雨綠瀰漫，偏照詩人兩眼寒。",
            "一笑鷗邊時獨速，吟魂飛不到愁端。"
        ],
        "title": "次韻陳慈明五絕句  其三",
        "id": "1bd2e3fe-c56f-4017-a4d2-54cb725fbce4"
    },
    {
        "author": "史彌寧",
        "paragraphs": [
            "買得湖陰數頃秋，斬新窗戶俯清流。",
            "了無俗子溷人意，況有清尊澆客愁。"
        ],
        "title": "次韻陳慈明五絕句  其四",
        "id": "2d211474-bf49-43cc-94dc-21d20cd44ac2"
    },
    {
        "author": "史彌寧",
        "paragraphs": [
            "羨子尋詩盟未寒，鼎來健句壓還還。",
            "不妨小緩丹霄步，雨笠烟蓑伴我閑。"
        ],
        "title": "次韻陳慈明五絕句  其五",
        "id": "9bad0c9d-b1c3-4555-9a9e-6c49eedbd0df"
    },
    {
        "author": "史彌寧",
        "paragraphs": [
            "疲甿吾所矜，可忍浚膏血。",
            "每事既厥心，其敢憚煩屑。",
            "旱魃偶挻災，慨念腸欲熱。",
            "牋天走羣望，精神重澡雪。",
            "一雨斗清凉，炎歊隨蕩滅。",
            "多稼復如雲，指日看秀結。",
            "感通翻覆手，田里洗愁絕。",
            "禱禜荷同寅，肝膽無楚越。"
        ],
        "title": "次韻王令君禱雨用杜草堂韻",
        "id": "59fcfafa-bd70-4b98-9c6d-2315d875dc45"
    },
    {
        "author": "史彌寧",
        "paragraphs": [
            "粲玉梢頭出小亭，忍寒索笑太清生。",
            "楚山活脫青屏樣，影得疎花分外明。"
        ],
        "title": "邵陽郡圃梅坡",
        "id": "f4d4b195-7c56-46b6-aaab-84fcc46a64eb"
    },
    {
        "author": "史彌寧",
        "paragraphs": [
            "鴈聲切切楚鄉來，似喚秋光入酒杯。",
            "好景欠人同歷覽，歸程爲我小遲回。",
            "一天風月詩囊富，千里江山畫軸開。",
            "祇恐黄華簪未了，日邊丹檢已相催。"
        ],
        "title": "和黄倅懷歸",
        "id": "ef3410dc-4d5c-409e-b42b-829c94d66cf3"
    },
    {
        "author": "史彌寧",
        "paragraphs": [
            "鮮碧緣坡古徑深，夜窗風雨作龍吟。",
            "自從八葉傳芳後，數到孫枝玉滿林。"
        ],
        "title": "題蕭氏竹坡",
        "id": "aa7d520f-de72-403a-ae34-76738d17ff04"
    },
    {
        "author": "史彌寧",
        "paragraphs": [
            "詩老毫端別有春，巖前草木也精神。",
            "錦囊留得靈犀在，辟盡人間俗子塵。"
        ],
        "title": "讀千巖續藁",
        "id": "65cc105e-3b84-42c3-93eb-fd81e7e9977d"
    },
    {
        "author": "史彌寧",
        "paragraphs": [
            "楚俗秋來也勸耕，西風招我出郊坰。",
            "此行不負尋詩眼，隊隊雲山擁畫屏。"
        ],
        "title": "丁丑歲中秋日劭農於城南得五絕句  其一",
        "id": "aa24bd5f-004c-42e3-95e5-ae63150bd496"
    },
    {
        "author": "史彌寧",
        "paragraphs": [
            "說似田家好著忙，賸培宿麥接青黄。",
            "定知不落薰風後，萬壟晴催煮餠香。"
        ],
        "title": "丁丑歲中秋日劭農於城南得五絕句  其二",
        "id": "0c7a3cb0-307f-4226-8acd-e2e3ce383cb4"
    },
    {
        "author": "史彌寧",
        "paragraphs": [
            "人事當先莫靠天，蚤修陂堰貯清泉。",
            "來年未必晴明久，萬一晴明溉得田。"
        ],
        "title": "丁丑歲中秋日劭農於城南得五絕句  其三",
        "id": "48f222bc-0c3b-417d-9eba-e5470e157c48"
    },
    {
        "author": "史彌寧",
        "paragraphs": [
            "家家童穉笑迎門，接得翁歸酒半醺。",
            "鄰舍相呼來屋裏，聽翁解說勸農文。"
        ],
        "title": "丁丑歲中秋日劭農於城南得五絕句  其四",
        "id": "18cd0370-c005-4871-9b51-5c1decb4df07"
    },
    {
        "author": "史彌寧",
        "paragraphs": [
            "箯輿幸自到山南，尚有清杯可共銜。",
            "何似更行三二里，大家相伴看雲巖。"
        ],
        "title": "丁丑歲中秋日劭農於城南得五絕句  其五",
        "id": "91cfcbe4-83f0-4c9a-950b-3911516f41c4"
    },
    {
        "author": "史彌寧",
        "paragraphs": [
            "赬烏噴曉金溶溶，入簷漲帽梅花風。",
            "寒香喚我度籬落，蹋破蘚碧巡芳叢。",
            "彌襟清興不可柰，甕雲渴想佳人同。",
            "長須急走喘且汗，曰有重客過匆匆。",
            "撐犂頗亦眷岑絕，跫音滿尉逃虛空。",
            "出門一粲輒傾蓋，巖電爛爛驚王戎。",
            "長牋銜袖照屋壁，明珠大貝來龍宮。",
            "建安昔者富奇士，迄今代有文章公。",
            "兒童慣見此客否，氣象盍求古人中。",
            "翻思槐市出處異，一官何幸俱湘東。",
            "夜闌秉燭浮大白，款接軟語春怡融。",
            "公車薦墨行蜚動，騰身穩去陪鴛鴻。",
            "得時要不負所學，鼎鼎事業摩蒼穹。",
            "平生琢句肯浪與，持此餞別今文通。"
        ],
        "title": "送武岡法曹江叔文",
        "id": "497dbe91-ef47-4771-9189-dcc2e4afa65f"
    },
    {
        "author": "史彌寧",
        "paragraphs": [
            "居官役役簿書間，及到家山困往還。",
            "若欲靜吟無俗累，算來却是客中閑。"
        ],
        "title": "靜吟",
        "id": "a3c2f48a-5e9c-46e7-8bf5-ec2f272db88f"
    },
    {
        "author": "史彌寧",
        "paragraphs": [
            "密傍軒窗開小池，巧安窠石俯清漪。",
            "道人不愛閑花草，祇種缾蕉和水梔。"
        ],
        "title": "小軒窠石",
        "id": "32343404-3210-42ca-a445-77371d66f5cd"
    },
    {
        "author": "史彌寧",
        "paragraphs": [
            "清標別是一家春，風帽飄飄翠染勻。",
            "貪向波間弄明月，謫僊居士□前身。"
        ],
        "title": "和邵陽張茂才青蓮花韻  其一",
        "id": "f8db5cfe-6e58-469f-8326-86164303d4c3"
    },
    {
        "author": "史彌寧",
        "paragraphs": [
            "昨夜羣僊宴十洲，再三招我伴清游。",
            "酒酣忽跨長鯨去，碧玉杯盤散不收。"
        ],
        "title": "和邵陽張茂才青蓮花韻  其二",
        "id": "531dc780-47d2-40bc-9117-07b8ff4d0c51"
    },
    {
        "author": "史彌寧",
        "paragraphs": [
            "一卷麻衣易洗心，絃琴山水是知音。",
            "有時槃礴晴窗下，隨手雲烟噴曉林。"
        ],
        "title": "贈蘇道士",
        "id": "1712ceb5-169d-4b42-a13c-9dce61e58fb0"
    },
    {
        "author": "史彌寧",
        "paragraphs": [
            "舂鉏似厭覓詩材，飛向溪心喚不回。",
            "頼有漁翁相尉薦，雨中撐得一篇來。"
        ],
        "title": "雨中覓句",
        "id": "5354365e-efb5-4098-bea5-7db9ff12e59a"
    },
    {
        "author": "史彌寧",
        "paragraphs": [
            "此老胸襟玉雪清，逃禪畫裏著茅亭。",
            "箇般雅淡須吾輩，俗子何曾有半星。"
        ],
        "title": "過梅塢",
        "id": "47673593-2225-4517-aacc-22b666a81df3"
    },
    {
        "author": "史彌寧",
        "paragraphs": [
            "粲曉輕舠掠水飛，趁閑來款長官祠。",
            "雲巒著色四時畫，石瀨有聲千古詩。",
            "華黍幾沾膏澤潤，甘棠長起後人思。",
            "渠伊不盡爲霖意，除却梅龍誰得知。"
        ],
        "title": "題它山善政侯廟",
        "id": "610d48d1-2278-4240-a66e-528230bc7bf8"
    },
    {
        "author": "史彌寧",
        "paragraphs": [
            "保社荒寒欠主盟，此君却解以詩鳴。",
            "風窗滿耳吟秋句，比似儂詩渠更清。"
        ],
        "title": "竹所夜思",
        "id": "7f12744b-0e14-48a8-b7bb-73ea87657a67"
    },
    {
        "author": "史彌寧",
        "paragraphs": [
            "旱魃重爲妖，點雨如點血。",
            "一念神所矜，蜚廉變騷屑。",
            "靈螭卷天河，千里洗袢熱。",
            "二妙喜欲顛，飲豪賡白雪。",
            "雲烟落溪藤，傳玩幾漫滅。",
            "韓孟不可作，吟社誰與結。",
            "頼有飛鳬僊，鸞棲等超絕。",
            "娛我清廟音，熏蕤聽疏越。"
        ],
        "title": "再次王宰翟簿喜雨聯句韻",
        "id": "ce5f6415-d68e-454a-bc6d-3c522052a544"
    },
    {
        "author": "史彌寧",
        "paragraphs": [
            "峭峰頂上著危亭，四面山開雲錦屏。",
            "穠淡淺深多變態，天公浪費幾丹青。"
        ],
        "title": "妙峰亭晚望",
        "id": "1f52bc90-de86-4b32-8ad2-f95a6296d20f"
    },
    {
        "author": "史彌寧",
        "paragraphs": [
            "菩提坊裏著詩豪，佳木繁陰暑易逃。",
            "不用移文勒回駕，箇中境界儘清高。"
        ],
        "title": "次韻黄貳車三絕句  其一",
        "id": "4f57c453-eb71-4a91-82f7-0917812c9812"
    },
    {
        "author": "史彌寧",
        "paragraphs": [
            "我本無心山上山，隨風聊復過滄灣。",
            "等閑償了爲霖願，却歛神功紫翠間。"
        ],
        "title": "次韻黄貳車三絕句  其二",
        "id": "9bd4c2c1-410b-4a63-87b2-003b7fd51a5a"
    },
    {
        "author": "史彌寧",
        "paragraphs": [
            "了却文書可是癡，幅巾行散任風吹。",
            "揮毫颯颯詩驚雨，灑面蕭蕭雨送詩。"
        ],
        "title": "次韻黄貳車三絕句  其三",
        "id": "02ec6b9e-623b-4af6-8342-978e33376e5a"
    },
    {
        "author": "史彌寧",
        "paragraphs": [
            "茶薌從臾訪棲真，闖戶蔫紅絕可人。",
            "不逐羣芳更代謝，一生享用四時春。"
        ],
        "title": "賦棲真觀月季",
        "id": "1f946b75-1648-471d-97c1-839542d659d3"
    },
    {
        "author": "史彌寧",
        "paragraphs": [
            "我不能如叔子登峴首，名配此山垂不朽。",
            "又不能如少陵登吹臺，酒酣懷古胸崔嵬。",
            "但見穹崖翠阜清絕處，愛此出奇不盡之詩材。",
            "邵陽城中景何好，峻屏四面森圍繞。",
            "西南諸峰尤蔚然，地接衡廬青未了。",
            "天將圖畫開湘堧，雲木羅立呈鮮妍。",
            "上有蟬聯百雉之粉堞，下有鱗差萬瓦之晴烟。",
            "人指山形似龍躍，繡谷崢嶸露頭角。",
            "遐觀捧出頷底珠，背負凌虛勢騰踔。",
            "一爪突起扶杏岡，一爪盤踞蒼雪傍。",
            "翹尾蜿蜒卷寒碧，便擬爲霖蘇八荒。",
            "老我躋攀興不淺，醉吟拍拍詩瓢滿。",
            "祇言此樂與人同，誰子看山能具眼。"
        ],
        "title": "六亭",
        "id": "497e391b-5fef-4ca9-a7eb-a7cfcd61668a"
    },
    {
        "author": "史彌寧",
        "paragraphs": [
            "詩家活法類禪機，悟處工夫誰得知。",
            "尋著這些關{捩犬=友}子，國風雅頌不難追。"
        ],
        "title": "詩禪",
        "id": "f8f18fae-c588-4adc-a41d-4c461d4b5385"
    },
    {
        "author": "史彌寧",
        "paragraphs": [
            "流水孤村三兩家，夕陽牛背載寒鴉。",
            "扶筇笑入梅花去，箇樣吟天嘉不嘉。"
        ],
        "title": "吟天",
        "id": "c316b0d5-0c6e-4ca2-99e4-3bb2273fa747"
    },
    {
        "author": "史彌寧",
        "paragraphs": [
            "瘦藤十載別康廬，五老山中安穩無。",
            "霜後詩禪來訪我，爲言面目带清臞。"
        ],
        "title": "東林雲上人見過",
        "id": "149a3887-02aa-4f28-b7b0-a9785e372996"
    },
    {
        "author": "史彌寧",
        "paragraphs": [
            "幹了巖犀奔拒霜，又催茱菊趁重陽。",
            "白蘋紅蓼倉黄染，冷笑西風有底忙。"
        ],
        "title": "西風",
        "id": "66f9834c-6f87-4658-af32-561c1771745b"
    },
    {
        "author": "史彌寧",
        "paragraphs": [
            "一段長長寂寞秋，著鞭芙菊尚包羞。",
            "攙先飽綻黄金粟，不落西風第二籌。"
        ],
        "title": "木犀  其一",
        "id": "14baf3e1-9b28-41cd-9400-82c02834976b"
    },
    {
        "author": "史彌寧",
        "paragraphs": [
            "壽藤伴我倚秋風，老去無詩意轉慵。",
            "只是看花非覓句，清香錯認惱沖龍。"
        ],
        "title": "木犀  其二",
        "id": "799b9a02-6bec-4953-a0d4-6c541bf48be3"
    },
    {
        "author": "史彌寧",
        "paragraphs": [
            "江山梅竹好精神，漁父畦丁也逼真。",
            "終是有些堪恨處，畫中更欠著詩人。"
        ],
        "title": "觀畫",
        "id": "58626e63-4e2b-48bd-b1bb-8c71477ce391"
    },
    {
        "author": "史彌寧",
        "paragraphs": [
            "孤嶼清江落木天，十分詩思滿歸船。",
            "巖犀稛載香浮鼻，一味書窗惱夜眠。"
        ],
        "title": "次鄔文伯城南夜歸韻",
        "id": "71ee86c3-4b57-4a47-91ee-fd2e7ff301bd"
    },
    {
        "author": "史彌寧",
        "paragraphs": [
            "幸無風雨窘重陽，且喚龍丘倒菊觴。",
            "糜樣交情愁隔闊，酒般歸興笑奔忙。",
            "郎君足下雲霄近，阿母堂前日月長。",
            "若見南閩舊同社，爲言詩鬢已蒼浪。"
        ],
        "title": "送陳法曹文卿兼柬松窗",
        "id": "79efaa3c-1bab-4428-a261-8a0b6fde00b9"
    },
    {
        "author": "史彌寧",
        "paragraphs": [
            "農忻膏澤了春耕，客免深泥阻去程。",
            "日裏放晴終夜雨，天公兩下做人情。"
        ],
        "title": "偶述",
        "id": "550184c7-bee3-411d-b32e-d8cda57dcdd4"
    },
    {
        "author": "史彌寧",
        "paragraphs": [
            "七十臞僊鬢未秋，肯來爲我說真休。",
            "歸歟恐負青山約，跨鶴吹笙挽不留。"
        ],
        "title": "送蘇道士",
        "id": "2f74744e-f477-48e4-b5f1-ebaceac82968"
    },
    {
        "author": "史彌寧",
        "paragraphs": [
            "倚閣南湖一釣舟，西風將夢到鄉州。",
            "蛙蠅名利苦多事，薄有田園歸去休。"
        ],
        "title": "懷歸",
        "id": "2bed46c5-ac7c-466c-8f56-18f8bfd50e77"
    },
    {
        "author": "史彌寧",
        "paragraphs": [
            "曾把梅詩細品題，逋僊去後可容追。",
            "君看疎影暗香句，二百年來無此詩。"
        ],
        "title": "訪孤山",
        "id": "216e5792-e179-4346-9b8e-68b55b2a5c4a"
    },
    {
        "author": "史彌寧",
        "paragraphs": [
            "十分冬暖學春華，嫋嫋垂楊映日斜。",
            "一色淡黄霜染就，看來祇欠带棲鴉。"
        ],
        "title": "霜柳",
        "id": "03a61b9f-125f-49e2-a2c7-890f1bdc6e39"
    },
    {
        "author": "史彌寧",
        "paragraphs": [
            "東風劫劫趁芳辰，調柳唆梅著處新。",
            "翠筦聲中千里月，銀花影裏萬家春。",
            "樓臺拚飲夜不夜，羅綺飄香人看人。",
            "抖擻吟懷歌樂歲，江山分外長精神。"
        ],
        "title": "燈夕",
        "id": "4c7eb53b-b730-468a-9f3c-f2c4744e0ad7"
    },
    {
        "author": "史彌寧",
        "paragraphs": [
            "老境尋詩一字無，錦囊枵腹怨奚奴。",
            "多君俎豆庚桑子，不省今吾非故吾。"
        ],
        "title": "老境",
        "id": "7e755b40-633c-445d-b052-cacfa828ba48"
    },
    {
        "author": "史彌寧",
        "paragraphs": [
            "我本人間有髮僧，只堪林下續傳燈。",
            "君恩强遣司民社，千里江山笑不能。"
        ],
        "title": "再入湖南境",
        "id": "142482b4-adf4-446b-bae2-1aaaed9f2b4b"
    },
    {
        "author": "史彌寧",
        "paragraphs": [
            "趁凉延客早，待月放船遲。",
            "河朔一尊酒，湘干六月時。",
            "鶑喉翻白紵，兔穎掃烏絲。",
            "羨殺王明府，長城五字詩。"
        ],
        "title": "暑夕汎月次王令君韻  其一",
        "id": "b9d00387-128e-4dee-98cf-eeb6a2b50b21"
    },
    {
        "author": "史彌寧",
        "paragraphs": [
            "吟社有如此，終當讓一頭。",
            "功名吾已晚，富貴子何愁。",
            "努力看書最，偷閑且拍浮。",
            "清游未可負，只尺荻花秋。"
        ],
        "title": "暑夕汎月次王令君韻  其二",
        "id": "dc237701-ebd7-4e20-88e1-2aa4d03711dc"
    },
    {
        "author": "史彌寧",
        "paragraphs": [
            "合向青林岸幅巾，却來閙裏著吟身。",
            "竹君門外私相語，兩日無詩羞殺人。"
        ],
        "title": "無詩",
        "id": "5ead1b7e-969e-45bf-ae87-df3cfc41825b"
    },
    {
        "author": "史彌寧",
        "paragraphs": [
            "竹根碧澗落寒聲，竹外雙溪抵鏡明。",
            "滿袖天風吟不徹，坡頭直有許多清。"
        ],
        "title": "周晦叔所宅之左一坡隠然而高有竹萬箇架小軒於翠霧蒼雪間日彈琴讀書其下軒外鳴泉清駛若與弦誦之聲相答愛其境勝爲賦一絕",
        "id": "de9fe0c2-fb18-47d2-a3d3-937f97c76a1e"
    },
    {
        "author": "史彌寧",
        "paragraphs": [
            "天凈風平水不痕，浮驂带雪繫籬根。",
            "欺寒酒興崢嶸甚，又訪梅花過別村。"
        ],
        "title": "浮驂",
        "id": "23c546ac-e54d-4484-a594-71c0fe01faa2"
    },
    {
        "author": "史彌寧",
        "paragraphs": [
            "叟也胸中天地寬，雲烟衮衮出毫端。",
            "如何萬里經行處，不費晴窗半日看。"
        ],
        "title": "書蘇道士江行圖後  其一",
        "id": "4b30e553-64ce-4f7e-b695-c5397befc405"
    },
    {
        "author": "史彌寧",
        "paragraphs": [
            "詩酒漂零自在身，吳檣楚柂往來頻。",
            "拂開數匹臨川紙，一一江山是故人。"
        ],
        "title": "書蘇道士江行圖後  其二",
        "id": "b97f3ad0-9664-44c9-9e2e-db4049875e65"
    },
    {
        "author": "史彌寧",
        "paragraphs": [
            "飄然雲鶴老江湖，匠出烟波絕世無。",
            "一見昏眸爲渠豁，半生空挂輞川圖。"
        ],
        "title": "書蘇道士江行圖後  其三",
        "id": "f6b3f3b8-a254-4ecb-b26c-c0d57a80a37c"
    },
    {
        "author": "史彌寧",
        "paragraphs": [
            "生平巖岫飽躋攀，忽得雲巒挂壁間。",
            "不怕老來無脚力，閉門端坐看廬山。"
        ],
        "tags": [
            "庐山"
        ],
        "title": "有惠廬山圖者",
        "id": "7f49a994-306e-4dfd-bcba-c3f2e6687748"
    },
    {
        "author": "史彌寧",
        "paragraphs": [
            "長松翠竹拱晴波，不飲其如月色何。",
            "珍重阿連能好事，高軒携酒夜深過。"
        ],
        "title": "香澗老衲示似玉林首倡極道竹溪宴月之樂玉林勉以屬和  其一",
        "id": "c86dff2c-8988-4ffc-802f-d8d1ee005f0e"
    },
    {
        "author": "史彌寧",
        "paragraphs": [
            "孤令青蓮欠所親，月邊和影是三人。",
            "何如洗醆溪光裏，弟勸兄酬汎玉輪。"
        ],
        "title": "香澗老衲示似玉林首倡極道竹溪宴月之樂玉林勉以屬和  其二",
        "id": "e95c8f60-e02e-4846-bb2a-3bebb74cd65c"
    },
    {
        "author": "史彌寧",
        "paragraphs": [
            "解道碧雲句，三生湯惠休。",
            "試春輟鷹爪，斸雨餉貓頭。",
            "夢境可容到，饞涎那復流。",
            "舌端吾薦取，倘不負珍投。"
        ],
        "title": "琮上人以詩惠茶筍",
        "id": "da0ae008-c274-4d63-8284-7b444b88aa99"
    },
    {
        "author": "史彌寧",
        "paragraphs": [
            "財到南村六月時，累累紅紫玉低垂。",
            "筠籠送似露猶濕，更費支郎七字詩。"
        ],
        "title": "又次韻楊梅三絕句  其一",
        "id": "b9a5ecd7-5a42-47aa-9bc9-8f18c429b527"
    },
    {
        "author": "史彌寧",
        "paragraphs": [
            "桃李漫山等俗流，諸楊汝是荔支儔。",
            "當時若貢長生殿，又得真妃笑點頭。"
        ],
        "title": "又次韻楊梅三絕句  其二",
        "id": "10535389-67be-401d-8cd8-57bda8a13f7a"
    },
    {
        "author": "史彌寧",
        "paragraphs": [
            "釀蜜搓成絳雪團，莫嫌風味欠儒酸。",
            "此詩此果君知麽，一樣驪珠粲玉盤。"
        ],
        "title": "又次韻楊梅三絕句  其三",
        "id": "8b7985cd-5513-424d-906e-43bbf47e4253"
    },
    {
        "author": "史彌寧",
        "paragraphs": [
            "太史騷壇峙豫章，詩豪角立壯顔行。",
            "遺風凜凜清人骨，飛露娟娟灑我裳。",
            "五字顧慚非應物，一燈今幸屬仇香。",
            "玉堂蚤晚須椽筆，快寫平生錦繡腸。"
        ],
        "title": "和翟主簿",
        "id": "7201e538-f9ca-47b6-84e9-555c23dda37f"
    },
    {
        "author": "史彌寧",
        "paragraphs": [
            "梅怨霜欺春未知，商量着蕊尚遲疑。",
            "戲將詩句催花看，催得花開轉費詩。"
        ],
        "title": "催花",
        "id": "2b577a7c-79ec-447b-b107-f568bd6b8567"
    },
    {
        "author": "史彌寧",
        "paragraphs": [
            "巖壑蟠胸秦太虛，輞川一見病全甦。",
            "可愁地僻無醫藥，繞屋營丘山水圖。"
        ],
        "title": "看李成畫",
        "id": "1db2ab35-7936-45b3-b516-56ce506ade80"
    },
    {
        "author": "史彌寧",
        "paragraphs": [
            "不見巖犀整一秋，厭厭對我訴清愁。",
            "公筵餘瀝何曾見，兩度開花只暗投。"
        ],
        "title": "木犀重開",
        "id": "8e05c01f-022d-4a4d-bf51-aa5e5b869adc"
    },
    {
        "author": "史彌寧",
        "paragraphs": [
            "子陵灘下放船開，老我經行知幾回。",
            "別岸舂鉏殊解事，衝烟冉冉送詩來。"
        ],
        "title": "曉發嚴瀨舟中和戴叔振韻",
        "id": "cced23de-1c83-4e2a-8095-69b37ac40bad"
    },
    {
        "author": "史彌寧",
        "paragraphs": [
            "山前露立幾時休，老大垂髫羞不羞。",
            "與汝雲冠別梳洗，免教人喚作丫頭。"
        ],
        "title": "丫頭巖",
        "id": "fed7edf4-970d-4b00-80e8-afb4b1d61cbb"
    },
    {
        "author": "史彌寧",
        "paragraphs": [
            "月殿雙鬟整鏡臺，俄然拂下玉梳來。",
            "失驚怕觸姮娥怒，走奔人間不敢回。"
        ],
        "title": "題兩巖",
        "id": "464d2eb9-ff3b-47e7-95a5-87f8e1b690e7"
    },
    {
        "author": "史彌寧",
        "paragraphs": [
            "翠分濃淡山開畫，紅暈淺深花弄妝。",
            "詩料自來尋老子，句成渾不費思量。"
        ],
        "title": "新喻道上",
        "id": "74dd58a4-7eae-4dcd-a200-8b2dfa27345b"
    },
    {
        "author": "史彌寧",
        "paragraphs": [
            "洋洋雅頌幾遺篇，刪後求詩類一偏。",
            "直下謝陶能出手，就中李杜亦差肩。",
            "多君句好堪呈佛，老我時來未得僊。",
            "兩地河山費蘧栩，吟窗何日勘塵編。"
        ],
        "title": "和潘帳幹二首  其一",
        "id": "8f944bbc-432a-4f9f-ac19-ac61fead3432"
    },
    {
        "author": "史彌寧",
        "paragraphs": [
            "鐵研磨穿志未伸，也叨朝蹟也臨民。",
            "九關猶記鈞天夢，一舸重尋湘水春。",
            "自笑裝懷多倥傯，從知滿腹欠精神。",
            "調高郢曲終難和，羞殺歈歌籋後塵。"
        ],
        "title": "和潘帳幹二首  其二",
        "id": "3691ec6a-013f-46d9-a887-a1df13f2b884"
    },
    {
        "author": "史彌寧",
        "paragraphs": [
            "金粟如來翠葆中，天香飄墮梵王宮。",
            "西風一帚無留跡，印證浮生色是空。"
        ],
        "title": "次韻觀音寺訪木犀已過",
        "id": "4bee3510-ead0-407e-8707-7ee95b33ec49"
    },
    {
        "author": "史彌寧",
        "paragraphs": [
            "情知天也眷詩人，借與林園別樣春。",
            "竹影因風多態度，梅花得月更精神。"
        ],
        "title": "林園",
        "id": "5daa3937-4348-4567-a583-953149617304"
    },
    {
        "author": "史彌寧",
        "paragraphs": [
            "絲絲古柳網羅鴉，拍拍平田鼓吹鼃。",
            "不是青烟出林杪，得知山崦有人家。"
        ],
        "title": "炊烟",
        "id": "4d1ac05a-fa6d-4f68-b68e-13d8c41a1cf6"
    },
    {
        "author": "史彌寧",
        "paragraphs": [
            "驛路逢梅香滿襟，携家又過鷺鷥林。",
            "含風野水琉璃軟，沐雨春山翡翠深。"
        ],
        "title": "鷺鷥林",
        "id": "0c8371e7-3120-46c8-aacf-1edfe5a12fbe"
    },
    {
        "author": "史彌寧",
        "paragraphs": [
            "山雲送我丹青幅，花氣撩人蘭麝香。",
            "詩債幸然逢入務，被渠催索又奔忙。"
        ],
        "title": "閑居",
        "id": "540cbe3d-aaa4-4118-a2d9-9aea74c2711b"
    },
    {
        "author": "史彌寧",
        "paragraphs": [
            "一毛不拔管城子，冷眼相看石丈人。",
            "急性陳玄楮居士，未分皂白也生嗔。"
        ],
        "title": "懶不作詩覺文房四友俱有慍色謾賦",
        "id": "50aa4cb7-b667-49f3-b080-fb2211c4f596"
    },
    {
        "author": "史彌寧",
        "paragraphs": [
            "羊腸歸路若爲程，財過櫧洲掌樣平。",
            "客舍籠烟炊早頓，田家带月喝春耕。",
            "青林綠水畫千尺，白鷺烏鳶棋一枰。",
            "坐倦筍輿呼穉子，野花逕裏說詩行。"
        ],
        "title": "過櫧洲行散",
        "id": "15a803fe-65f4-47b8-a87e-05bbb78e02cb"
    },
    {
        "author": "史彌寧",
        "paragraphs": [
            "有客譚醫驚四座，指下玄微應識破。",
            "藥市棲遲三十年，安知不是伯休那。"
        ],
        "title": "贈臨汝曾醫士",
        "id": "3488719b-8900-44e2-88b4-b791a646abe6"
    },
    {
        "author": "史彌寧",
        "paragraphs": [
            "孤山數幅古名畫，著在暗香疎影邊。",
            "不是逋僊有梅癖，梅花清韻似逋僊。"
        ],
        "title": "孤山",
        "id": "0e627cd3-1e4a-406c-a341-3d956e545278"
    },
    {
        "author": "史彌寧",
        "paragraphs": [
            "殘紅委地水平池，楊柳陰陰鶑亂飛。",
            "山色滿樓新雨後，一簾風絮卷春歸。"
        ],
        "title": "春莫同社會飲張園小樓分韻得飛字",
        "id": "13afec94-5a79-4d94-8d80-a782eb74b033"
    },
    {
        "author": "史彌寧",
        "paragraphs": [
            "欲知天意屬英奇，端爲斯文待發揮。",
            "挺挺魏謩祖風烈，堂堂伏湛國光輝。",
            "久參機政儒臣貴，未到公台物論違。",
            "丹旐東風馬鞍裊，送車誰不淚襟衣。"
        ],
        "title": "參政宣獻樓公挽歌辭  其一",
        "id": "cc3f8c4c-3e92-4c3c-97cf-a38182b81294"
    },
    {
        "author": "史彌寧",
        "paragraphs": [
            "子公書問走輿臺，公獨山林挽不回。",
            "人道旬瑜須徑去，誰知李泌却重來。",
            "傳芳謝砌芝蘭粲，在處膺門桃李開。",
            "無媿可攻心事好，底教生死不榮哀。"
        ],
        "title": "參政宣獻樓公挽歌辭  其二",
        "id": "86802668-a7cb-46fa-b421-2b28a6ce306e"
    },
    {
        "author": "史彌寧",
        "paragraphs": [
            "無邊膏馥丐儒林，可但天台擲地金。",
            "文不琱鎸翻婉切，詩如平淡實高深。",
            "春風和氣生毫末，秋月華星爛古今。",
            "所發由來關所養，丹青難狀晉公心。"
        ],
        "title": "參政宣獻樓公挽歌辭  其三",
        "id": "1b80185b-90b4-4d4c-984d-15076fd28228"
    },
    {
        "author": "史彌寧",
        "paragraphs": [
            "耆英續續閟重泉，好在靈光獨巋然。",
            "入侍已成鴻鵠羽，退休俄值白雞年。",
            "傷心藏笈書無恙，盥手開緘墨尚鮮。",
            "刮目相期良不薄，可無斗酒奠橋玄。"
        ],
        "title": "參政宣獻樓公挽歌辭  其四",
        "id": "1204b7a4-8c3f-40be-b384-44962603888d"
    },
    {
        "author": "史彌寧",
        "paragraphs": [
            "倒影晴溪蘸碧峰，庵居活計儘從容。",
            "懶能著眼看時事，相約梅花住過冬。"
        ],
        "title": "庵居",
        "id": "dc2349b3-193c-48c2-8390-c28260538445"
    },
    {
        "author": "史彌寧",
        "paragraphs": [
            "伊誰闖我小窗關，偷却西樓一面山。",
            "誶語白雲猜是汝，秋風出意急追還。"
        ],
        "title": "伊誰",
        "id": "d9811b30-1b03-4d2e-9976-6df9c03cabf7"
    },
    {
        "author": "史彌寧",
        "paragraphs": [
            "巡簷詩袖漲寒香，日炙南枝泫曉霜。",
            "凈洗宮妝轉明潔，恰如湯餠試何郎。"
        ],
        "title": "和叔振曉上梅坡小亭",
        "id": "fdd6c88f-1744-4b1b-90a3-d79f852cbe28"
    },
    {
        "author": "史彌寧",
        "paragraphs": [
            "雪天領客倚清狂，戰退玄冥酒百缸。",
            "柳絮輥風粘凍壁，梨花撒雨響寒窗。",
            "瓊田隠隠迷翹鷺，玉砌狺狺走吠尨。",
            "一稔明年寬萬慮，更催三白瑞澬江。"
        ],
        "title": "六亭宴雪",
        "id": "40e3972c-96db-4a06-83fe-1b82884a1298"
    },
    {
        "author": "史彌寧",
        "paragraphs": [
            "過眼光陰髮樣多，幾年客路歎奔波。",
            "已拋南楚雲千嶂，旋買東湖雨一蓑。",
            "好景賸將詩料理，閑愁全靠酒消磨。",
            "如今世事都看破，冷笑侯王夢螘窠。"
        ],
        "title": "喜閑",
        "id": "00f1e482-9068-4552-9ced-d4cc7f3910ff"
    },
    {
        "author": "史彌寧",
        "paragraphs": [
            "高卧羲皇萬慮空，吟懷剝落杳無蹤。",
            "恨渠紙帳關詩夢，勾引梅花攪一冬。"
        ],
        "title": "紙帳",
        "id": "3be0703e-a9af-491a-b955-90a3c43280fd"
    },
    {
        "author": "史彌寧",
        "paragraphs": [
            "十里樵風自一村，草庵挨拶小林園。",
            "霜嚴古木正當路，玉立晴峰新表門。",
            "詩境銷磨閑日月，醉鄉整頓別乾坤。",
            "浮名浮利非吾願，時把黄庭漱六根。"
        ],
        "title": "十里",
        "id": "65fbab18-9d7c-429f-9129-ecbfa30416af"
    },
    {
        "author": "史彌寧",
        "paragraphs": [
            "爲報風流元獻家，丁寧百卉駐春華。",
            "儂歸載酒溪園去，一首詩吟一種花。"
        ],
        "title": "再賦晏子直百花林",
        "id": "ac8cc0eb-9687-4d20-b1bf-76e3f8ae4cc7"
    },
    {
        "author": "史彌寧",
        "paragraphs": [
            "誰障溪流貼岸邊，若爲挽得上高田。",
            "機筩卷起傾橫枧，豎筧盛來水接連。"
        ],
        "title": "溪流",
        "id": "b9167518-2949-4794-b39e-10c804116b4a"
    },
    {
        "author": "史彌寧",
        "paragraphs": [
            "莫訝靈均苦費詞，騷章炳炳日星垂。",
            "身雖楚澤有遺恨，名與湘流無盡期。",
            "一笑底關漁父事，此心惟有洛陽知。",
            "是非付與羣鷗判，不上先生弔古詩。"
        ],
        "title": "弔湘纍",
        "id": "4c6006fd-1b48-4f85-85a1-e0ad354fb48f"
    },
    {
        "author": "史彌寧",
        "paragraphs": [
            "一燼銀鐙兩架書，十年伴我夜窗虛。",
            "不因見性明心後，定自人呼作蠹魚。"
        ],
        "title": "夜窗書事",
        "id": "1e4decb6-1ea2-4296-b834-8703bb417900"
    },
    {
        "author": "史彌寧",
        "paragraphs": [
            "莫管東風歸路長，但將綺句答春光。",
            "候門兒女應相訝，滿袖離騷草木香。"
        ],
        "title": "送鄔文伯歸侍臨川  其一",
        "id": "fe1de789-3fc3-445b-a9e6-8123d9ced609"
    },
    {
        "author": "史彌寧",
        "paragraphs": [
            "易學寥寥一綫然，誰人口裏說先天。",
            "近來惟有朴齋老，白首焚薌尚草玄。"
        ],
        "title": "送鄔文伯歸侍臨川  其二",
        "id": "9b374f7d-6a47-4eb4-877b-4b178baacf14"
    },
    {
        "author": "史彌寧",
        "paragraphs": [
            "樓上詩聲繚屋梁，樓前寒葉舞秋光。",
            "明霞點破莫江碧，斷鴈叫羣驚夕陽。"
        ],
        "title": "楚望",
        "id": "e028dd44-c19e-4e0f-bc96-45280cdff29d"
    },
    {
        "author": "史彌寧",
        "paragraphs": [
            "杜宇聲中歷翠微，澗泉决决瀉幽奇。",
            "與君笑入白雲去，柱杖前頭儘是詩。"
        ],
        "title": "邵陽界上同友人山行",
        "id": "d25103f6-3fb8-478c-8f33-81712b97ee15"
    },
    {
        "author": "史彌寧",
        "paragraphs": [
            "雞聲催起度江鄉，病酒無憀客路長。",
            "掩上轎窗無隻句，著何面目見春光。"
        ],
        "title": "醴陵道上飲別故人被酒困坐竹輿因賦",
        "id": "08427a05-811b-4f3b-be55-3736fc16f2b6"
    },
    {
        "author": "劉夢符",
        "paragraphs": [
            "突兀靈巖古，紆迴石磴升。",
            "地幽忘日烈，壁峭喜雲蒸。",
            "峰頂池如月，山根水欲冰。",
            "摩挲可鎸處，大字紀中興。"
        ],
        "title": "夏日遊九龍巖",
        "id": "27c05b78-a1c1-465d-810a-2e0deeae43c8"
    },
    {
        "author": "趙虞臣",
        "paragraphs": [
            "蘭著秋花分外奇，月巖清坐聽枰棋。",
            "笑譚相與同心處，更近新凉八月時。"
        ],
        "title": "遊月巖書二絕以紀其清  其一",
        "id": "27e66417-686c-459c-93ad-417b91bcbff2"
    },
    {
        "author": "趙虞臣",
        "paragraphs": [
            "茲游閑適實清奇，恍對柯山一局棋。",
            "興盡相呼下山去，歸途猶趁日西時。"
        ],
        "title": "遊月巖書二絕以紀其清  其二",
        "id": "eac970ad-2ce8-482f-980e-3b299c90a48c"
    },
    {
        "author": "范師孟",
        "paragraphs": [
            "根盤巨石四時青，陌上香泥豈敢侵。",
            "不但詠誇奇異跡，也須珍重歲寒心。"
        ],
        "title": "題北高峰石松",
        "id": "7b3469bd-ffcf-4a55-9330-49c66e456880"
    },
    {
        "author": "文師敬",
        "paragraphs": [
            "我家龍多西，出門山在目。",
            "杖履三十里，兄弟穿雲宿。",
            "山上有頃田，巖洞多重複。",
            "石囤如內空，可容萬億斛。",
            "奇古一仙臺，清絕三梵屋。",
            "千歲大夫松，萬竿君子竹。",
            "四時風颼颼，多寒而少燠。",
            "天低星日近，舉首心自肅。",
            "不敢高聲呼，恐帝謂予黷。",
            "轉盼四方寬，萬山皆俯伏。",
            "幽人來避世，松柏可充腹。",
            "何勞苦煎炮，自有雲蒸熟。",
            "朝易暮楞嚴，隨意伴幽獨。",
            "天下真樂在，安用名利逐。",
            "我亦知此樂，倚門望良速。",
            "入山未要深，且歸問寢餗。",
            "男兒天下志，未忍同草木。",
            "他時素志遂，人進我則縮。",
            "來此寄餘生，分此山林福。",
            "吾心與道俱，出處應可卜。"
        ],
        "title": "龍多山",
        "id": "ee6d20a7-d1de-40ff-bef5-9044c9ec8f84"
    },
    {
        "author": "張珪",
        "paragraphs": [
            "仙人修煉地，玉井著神功。",
            "日月雙輪見，陰陽兩竅通。",
            "可堪清澈底，那更施無窮。",
            "尚冀丹砂力，當澆塵念空。"
        ],
        "title": "玉蝶泉",
        "id": "f2067076-4eb4-4ce2-838a-0eade5cb543b"
    },
    {
        "author": "吳弘鈺",
        "paragraphs": [
            "橫石架廣門，天風自來去。",
            "夜半聞洞簫，知是神遊處。"
        ],
        "title": "石門峰",
        "id": "345b4278-3c05-4a3f-85a5-3cca05626505"
    },
    {
        "author": "篤世南",
        "paragraphs": [
            "風濤洶湧千堆雪，拍岸翻空倒銀闕。",
            "雁聲驚起一江秋，萬里無雲掛明月。"
        ],
        "title": "題趙千里夜潮圖卷",
        "id": "71cfae9c-bda9-421b-86e0-c87cf56efdf3"
    },
    {
        "author": "林斗南",
        "paragraphs": [
            "路迥縈紆行木杪，脚力窮時山更好。",
            "苦吟轉覺嘉句慳，遠望方知衆山小。",
            "登臨自昔知幾人，留題石暗蒼苔新。",
            "吁嗟開闢歲時久，名字湮沒多無聞。",
            "細觀天地無窮極，百歲浮生真一息。",
            "少和靈運縱垂名，俯仰之間亦陳迹。",
            "何如大人能達觀，古今等視猶晨昏。",
            "朝菌靈芝皆死爾，彼有修短何足言。",
            "往來盤薄何爲者，祇爲幽懷未渠舍。",
            "憑闌一覽萬境空，轍迹何須遍天下。"
        ],
        "title": "白石山",
        "id": "726918ee-ec9e-4853-80cf-ee4eaae247c8"
    },
    {
        "author": "詹琰夫",
        "paragraphs": [
            "小結茅庵倚薜蘿，主人心事定如何。",
            "春風枕上邯鄲夢，夜雨燈前雲水歌。",
            "歲月不堪頻把玩，山林偏稱小婆娑。",
            "年來欲問長生訣，止止庵中養太和。"
        ],
        "title": "止止庵即事",
        "id": "42bc7540-e079-44a4-976b-cb248f264a97"
    },
    {
        "author": "嘉定太學生",
        "paragraphs": [
            "和靖東坡白樂天，幾年秋菊薦寒泉。",
            "如今往事都休問，且爲官司趁酒錢。"
        ],
        "title": "題三賢堂",
        "id": "186b62d1-c0bf-46b9-8e87-205e046529a5"
    },
    {
        "author": "嘉定太學生",
        "paragraphs": [
            "天眷頻年惜挂冠，誰令今日遠長安。",
            "舉幡莫遂諸生願，祖帳應多行路難。",
            "去草豈知因害稼，彈烏何事却驚鸞。",
            "韓非老子還同傳，憑仗時人品藻看。"
        ],
        "title": "送袁侍郎",
        "id": "350193e5-3d66-42ba-8f98-058fc76d3863"
    },
    {
        "author": "湖州士子",
        "paragraphs": [
            "可憐戴工部，獨樹不成林。"
        ],
        "title": "句",
        "id": "f6959120-5810-4fa7-b655-0baaf8c517af"
    },
    {
        "author": "章劼",
        "paragraphs": [
            "驚濤洶湧江勢惡，一山屹立真瓌奇。",
            "正如匹馬勇赴敵，萬夫辟易莫敢支。",
            "氤氳山腋雲氣聚，焜燿廟貌神靈棲。",
            "風帆浪舶香火盛，旱魃雨厲牛羊刲。",
            "三元水府各雄據，此實上元開府處。",
            "陰兵擐甲揚靈旗，紹興勤王寬北顧。",
            "塗金大扁于湖書，八法森森鬼神護。",
            "通犀寶带釃龍珠，羅獻渠渠嚴掌故。",
            "我曹一拜王之庭，坎坎擊鼓牲酒陳。",
            "蕭騷古木雲四合，路左怪石蹲麒麟。",
            "人心傾止形勢壯，區區馬跡何庸神。",
            "秋風願借一帆便，笠潭正好羹鱸蓴。"
        ],
        "title": "詠馬當山寧江廟",
        "id": "b28a4e28-d8cc-454d-90ef-e228018f046e"
    },
    {
        "author": "苗氏女",
        "paragraphs": [
            "桃花飛盡馬塍春，此日辭家淚滿巾。",
            "豈是比鄰無嫁處，千山萬水逐行人。"
        ],
        "title": "別母",
        "id": "6001d146-ea3e-4462-8034-ca84f759acf5"
    },
    {
        "author": "江西舉老",
        "paragraphs": [
            "此翁文彩自權奇，抹過鹽車十萬蹄。",
            "筆下何多春草句，胸中定有辟塵犀。",
            "戴公山下竹三徑，米老庵前雲一溪。",
            "蓮幕退思湖上客，一編爲我賦新詩。"
        ],
        "title": "送劉正甫赴南徐幕府",
        "id": "45606036-32ee-4042-a84f-0d4188623aa7"
    },
    {
        "author": "劉汝進",
        "paragraphs": [
            "縱步龍山顛，放舟龍蕩口。",
            "羣然雁鶩行，雜之牛馬走。",
            "我拙不能詩，我病不能酒。",
            "試問賞花人，還有菊花否。"
        ],
        "title": "與客九日遊龍山以塵世難逢開口笑分韻得口字",
        "id": "603babc2-9890-4384-82e1-5e3b8898e90d"
    },
    {
        "author": "鄭子思",
        "paragraphs": [
            "飛鳳屹立萬仞壁，下有深淵不可測。",
            "問訊深淵有何物，驕然桀鷔護巢穴。",
            "尋常任意自出沒，砥柱中流噴濤雪。",
            "舟人偶有毫厘失，挫手嬰鱗即粉骨。",
            "每到王正上七日，昂頭掉尾見金脊。",
            "霽嚴收怒了無迹，共與邦人供踏蹟。",
            "灘頭雞卜人得吉，鼓吹鞦韆總春色。",
            "但見五采文煥發，盡是前賢醉鴉墨。",
            "今來古往幾風月，要之勿用果何益。",
            "莫邪尚不終磨滅，筇杖一躍肯跼蹐。",
            "我龍會見乘霹靂，起作甘霖沛天澤。"
        ],
        "title": "三賢祠",
        "id": "b0cdcfe1-8681-478b-80a7-1e18a0c51033"
    },
    {
        "author": "陳鑒之",
        "paragraphs": [
            "諸賢適江海，梧竹孤鳳吟。",
            "願言正王度，祈招嗣清音。",
            "亦爲膠西董，反慰及物心。",
            "未可賦柏舟，天眷宗社深。"
        ],
        "title": "送鄭嚴州四首  其一",
        "id": "a01b26c0-efee-4c2a-a1de-26f1134086b2"
    },
    {
        "author": "陳鑒之",
        "paragraphs": [
            "父老迎使君，舟楫桐江波。",
            "那知使君心，一片烟雨蓑。",
            "杖藜對客星，清風雙嵯峨。",
            "沙鷗公故人，應爲小婆娑。"
        ],
        "title": "送鄭嚴州四首  其二",
        "id": "a0131a7c-0342-4044-9f1f-de4ac231ec1f"
    },
    {
        "author": "陳鑒之",
        "paragraphs": [
            "嚴山少平田，嚴俗稀惰民。",
            "書生坐黄堂，肯詫硎刃新。",
            "定以清凈化，坐嘯物自春。",
            "綠野人荷鋤，使君聊岸巾。"
        ],
        "title": "送鄭嚴州四首  其三",
        "id": "565c3805-b119-43fe-a20b-257e6654fc98"
    },
    {
        "author": "陳鑒之",
        "paragraphs": [
            "善端誰獨無，所化有蘭鮑。",
            "時容拜床下，孺子似可教。",
            "山川頓修阻，心折東去棹。",
            "徘徊堤柳春，帆腹風欲飽。"
        ],
        "title": "送鄭嚴州四首  其四",
        "id": "58281969-9d05-4b7a-b68c-9b81fb085000"
    },
    {
        "author": "陳鑒之",
        "paragraphs": [
            "踏遍苕溪石，梅花又滿林。",
            "山川春入望，宇宙月知心。",
            "一紀別鄉井，八年無雁音。",
            "危巢老松頂，日暮有歸禽。"
        ],
        "title": "遣興",
        "id": "dfab142b-55ca-4d3e-a1a3-409313ab8c8e"
    },
    {
        "author": "陳鑒之",
        "paragraphs": [
            "荒塍間流水，蠹葉風颼飀。",
            "前山與幽人，亭亭共清秋。",
            "遠近日明晦，隠見雲去留。",
            "木末一叟歸，犬鳴茅舍幽。",
            "憶昔典午東，劍佩森名流。",
            "勝地慰遠懷，茲焉久綢繆。",
            "漁磯與樵逕，今有斯人不。",
            "池石老苔髮，空餘螺蚌遊。",
            "世有古今異，郢歌聊自酬。",
            "醉眼時摩挲，此山即前修。"
        ],
        "title": "會稽秋日觀山",
        "id": "6993f828-110f-4bf6-97d5-bf05c1c81a99"
    },
    {
        "author": "陳鑒之",
        "paragraphs": [
            "垂虹四年別，淼淼來夢境。",
            "今晨整芒屨，柳風吹鬢影。",
            "春光徹重淵，蛟困綠波靜。",
            "遠帆有無處，小立爲徐領。",
            "浩歌翁自得，白髮亂垂頸。",
            "一室世誰如，三萬六千頃。",
            "平生卜鄰意，此際味差永。",
            "翁肯平分歟，吾其辦漁艇。"
        ],
        "title": "過吳江",
        "id": "7a9df4b2-ab11-4ae6-b9d5-3f01e843c0b6"
    },
    {
        "author": "陳鑒之",
        "paragraphs": [
            "危欄散湮鬰，已暮亦登臨。",
            "鼓角孤城月，山川萬古心。",
            "鸛棲松霧重，鷗卧渚烟深。",
            "客子終何託，婆娑且醉吟。"
        ],
        "title": "暮登蓬萊閣",
        "id": "5c98757c-2a73-4665-8e29-34e63aba738f"
    },
    {
        "author": "陳鑒之",
        "paragraphs": [
            "瘦盡芙蓉菊又殘，客遊懷抱更登山。",
            "秋光老矣歸何處，只在愁人雙鬢間。"
        ],
        "title": "秋晚",
        "id": "b4a59c40-6cb4-41fc-b930-b425055260f1"
    },
    {
        "author": "陳鑒之",
        "paragraphs": [
            "窮途逢偉觀，小閣江萬里。",
            "薄暮岸幅巾，寒烟四山起。",
            "天河注平淮，斗柄卧蘆葦。",
            "欲返還少留，燈青客船尾。"
        ],
        "title": "晚登京口倅廳富覽二首  其一",
        "id": "ac4dd30a-bacd-4e4e-8aee-9c1d67fda1d7"
    },
    {
        "author": "陳鑒之",
        "paragraphs": [
            "孫劉昔虎視，鐵騎如風雷。",
            "白水列蒼嶂，今焉侑予杯。",
            "功名詫一時，空雲暫崔嵬。",
            "衲子真英雄，一龕老巖隈。"
        ],
        "title": "晚登京口倅廳富覽二首  其二",
        "id": "2001d131-8a9f-4574-92ad-f76f0e84033d"
    },
    {
        "author": "陳鑒之",
        "paragraphs": [
            "雌雄烏一色，烈焰玉石分。",
            "子桑十日雨，英概君摩雲。",
            "麈尾失羈思，襟裾蘭茝芬。",
            "是豈如蟨驉，書圃同鋤芸。"
        ],
        "title": "古詩四首奉寄陳宗之兼簡敖臞翁  其一",
        "id": "c65f4541-3b75-41b9-8df5-1345cddee114"
    },
    {
        "author": "陳鑒之",
        "paragraphs": [
            "君隠萬人海，嘯咏足勝流。",
            "我墮寂寞濱，嵌巖一筇秋。",
            "蟠鬰向誰吐，天圍蘆荻洲。",
            "劈箭客帆去，何日回吾舟。"
        ],
        "title": "古詩四首奉寄陳宗之兼簡敖臞翁  其二",
        "id": "29666a8d-790d-47d6-a028-52e786556a23"
    },
    {
        "author": "陳鑒之",
        "paragraphs": [
            "甘旨娛母顔，雍雍春滿室。",
            "咿啞索梨棗，諸兒爭繞膝。",
            "波明再茁桐，露滌清吟筆。",
            "人生如此足，富貴刀頭蜜。"
        ],
        "title": "古詩四首奉寄陳宗之兼簡敖臞翁  其三",
        "id": "bfdd1653-93cf-484b-af5b-0d2f0e59a893"
    },
    {
        "author": "陳鑒之",
        "paragraphs": [
            "亭亭會山閣，四面秋澄鮮。",
            "槃礴一代英，披衣俯飛鳶。",
            "邇來幾星聚，清樽壓雲烟。",
            "九轉得奇訣，分惠毋獨仙。"
        ],
        "title": "古詩四首奉寄陳宗之兼簡敖臞翁  其四",
        "id": "b412fac6-5e01-480f-a006-c29f684e2295"
    },
    {
        "author": "陳鑒之",
        "paragraphs": [
            "過雨長堤葱翠濕，小橋人靜支筇立。",
            "一縷竿頭顫霜鯽，風動青蒲見蓑笠。"
        ],
        "tags": [
            "西湖"
        ],
        "title": "西湖晚望",
        "id": "4ce1e66a-69e2-41ef-8b29-64ccd081eed5"
    },
    {
        "author": "陳鑒之",
        "paragraphs": [
            "良辰仍我輩，斗酒大江邊。",
            "小閣納萬里，一帆來九天。",
            "世塵黄鵠外，詩興白鷗前。",
            "地勝吾衰矣，長懷李謫仙。"
        ],
        "title": "京口江閣和友人韻",
        "id": "3b1ce7e0-4fc0-40ce-abd6-0a150a90910f"
    },
    {
        "author": "陳鑒之",
        "paragraphs": [
            "蘭如君子蕙如士，此評吾得之涪翁。",
            "有餘不足姑勿論，畢竟清幽氣類同。"
        ],
        "title": "題鄭承事所作蕙蘭三首  其一",
        "id": "b9b5cfa9-4cc7-4096-b98e-b7ad4970a63b"
    },
    {
        "author": "陳鑒之",
        "paragraphs": [
            "托迹不辭巖谷深，異於蕭艾亦何心。",
            "清風披拂自多事，斜日淡雲香滿林。"
        ],
        "title": "題鄭承事所作蕙蘭三首  其二",
        "id": "7a65f78f-24bb-4c59-a9da-bc75ccc3fc9e"
    },
    {
        "author": "陳鑒之",
        "paragraphs": [
            "鄭君欲與蘭寫真，心神暗與蘭俱春。",
            "詩家三昧正如此，境融意會今何人。"
        ],
        "title": "題鄭承事所作蕙蘭三首  其三",
        "id": "56479b33-75d4-4307-8021-98d1cdcc25c5"
    },
    {
        "author": "陳鑒之",
        "paragraphs": [
            "暑氣湖山薄，晚風巾袂凉。",
            "蟬鳴便柳蔭，鷺立領荷香。",
            "大舸鼓聲遠，小軒茶味長。",
            "獨遊元更好，細細踏斜陽。"
        ],
        "title": "晚凉湖邊放步",
        "id": "86483099-6f62-4962-b667-f4d9a670d131"
    },
    {
        "author": "陳鑒之",
        "paragraphs": [
            "淋雨何人記子桑，朱門車馬漲塵黄。",
            "百年友誼須英概，畫虎何妨效季良。"
        ],
        "title": "有感",
        "id": "c5283cab-a274-48d3-a474-80b1d68b20d4"
    },
    {
        "author": "陳鑒之",
        "paragraphs": [
            "萬卉千葩春事足，一巖桂自壯秋光。",
            "清泠風露月侵午，天上人間相對香。"
        ],
        "title": "月下見桂花欣然會心賦二十八字",
        "id": "4fcf077f-b70a-49bc-8f28-08281e288d19"
    },
    {
        "author": "陳鑒之",
        "paragraphs": [
            "劉郎喚我出，勝處意所便。",
            "清寒柳桃風，濃淡杉檜烟。",
            "僧廬自生香，步繞古佛前。",
            "依光偶不扃，坐數禽聯翩。",
            "平林度清磬，遥隄簇歸船。",
            "湖山露真態，鷗點溶溶天。",
            "形容幾吟筆，剛道妝抹妍。",
            "莫作西子看，正如姑射仙。",
            "相知喜值予，微笑生清漣。"
        ],
        "tags": [
            "西湖"
        ],
        "title": "同劉叔泰放步湖邊入靈芝寺坐依光良久叔泰誦坡仙好把西湖比西子之句予因賦古風一首",
        "id": "22c1b6d3-ccd8-4f22-a15a-885971ce1bd1"
    },
    {
        "author": "陳鑒之",
        "paragraphs": [
            "驢蹇飈寒獵帽裙，吟肩山聳酒微醺。",
            "彎彎竹逕霏霏雪，小小溪橋淡淡雲。",
            "忽邂逅時真得侶，向空濛處細飄芬。",
            "回天力量知誰似，笑挽春來首策勳。"
        ],
        "title": "探梅",
        "id": "a96fadaa-099b-4434-b709-dfab19bbfba7"
    },
    {
        "author": "陳鑒之",
        "paragraphs": [
            "問訊金焦亡恙否，雙鼇依舊據寒流。",
            "塔邊浪戰嵌巖石，木末雲扶縹緲樓。",
            "楓葉蓼花新醉雨，山容客鬢兩添秋。",
            "海天一鏡舟如豆，忘却塵緇季子裘。"
        ],
        "title": "再到京口",
        "id": "441c6ca9-bbf6-45bd-84b5-c8ef0a6dd481"
    },
    {
        "author": "陳鑒之",
        "paragraphs": [
            "圓蒲促坐話情真，蠟炬能花似有神。",
            "畢竟蜂鬚膏馥在，酒邊依舊十分春。"
        ],
        "title": "與客夜飲蠟燭有花客請賦之",
        "id": "378d024d-10dc-4eec-b94d-047c17a001cf"
    },
    {
        "author": "陳鑒之",
        "paragraphs": [
            "吟鞭遥指鹿門歸，水色山光件件詩。",
            "縮項鯿魚元自好，當年應悔識王維。"
        ],
        "title": "蔣實齋出示孟浩然畫像因賦二絕  其一",
        "id": "070cc797-e3d1-414a-805d-ffa499fc186a"
    },
    {
        "author": "陳鑒之",
        "paragraphs": [
            "誦詩縱不忤龍顔，榮貴無過是好官。",
            "未必一僮隨瘦馬，千年傳作畫圖看。"
        ],
        "title": "蔣實齋出示孟浩然畫像因賦二絕  其二",
        "id": "a5c6472a-ad64-4e60-8cf1-148ad82eba3e"
    },
    {
        "author": "陳鑒之",
        "paragraphs": [
            "正好鑪亭語夜分，朔風征帽浙江濆。",
            "天低雁带參差樹，山遠舟橫黯淡雲。",
            "龜解不妨時換酒，鯨呿元自妙爲文。",
            "千巖萬壑心如水，二尺檠邊剩著勳。"
        ],
        "title": "送方粹仲適會稽",
        "id": "a4ae58fa-e5f4-45d8-bff9-f74620641a18"
    },
    {
        "author": "陳鑒之",
        "paragraphs": [
            "倦踏軟塵陌，琳宮取次行。",
            "紅桃窺瀲灧，翠柳立虛明。",
            "眼底得詩料，耳根猶市聲。",
            "黄冠邀啜茗，猶有舊交情。"
        ],
        "title": "到三聖廟坐池亭久之記以四十字",
        "id": "2c5bd2fe-e40b-4fe3-b004-6288842923c2"
    },
    {
        "author": "陳鑒之",
        "paragraphs": [
            "六橋秋新宜醉吟，舉杯共聽巖鶴音。",
            "危亭三面立老竹，寶晉數帖清人心。",
            "凉蟬不敢喧夕曛，洞簫聲繞山腰雲。",
            "摇摇歸艇水紋裂，山紫天青河漢白。",
            "想君獨立對空闊，一鷺毛寒藕花月。"
        ],
        "title": "同潘孔時飲總宜園孔時出寶晉數帖呼道人吹簫次日有詩予用韻答之",
        "id": "10f20cd5-92d7-4a0b-b751-852e9917e4a1"
    },
    {
        "author": "陳鑒之",
        "paragraphs": [
            "危闌納納萬里天，此景不作西子妍。",
            "荒蹊斗折喬木末，小亭棋布層崖巔。",
            "陽侯作意娛我醉，潮頭百尺來樽前。",
            "遊蜂低回殢花露，一鳥急去拖林烟。",
            "年來祇可作橘隠，四人聊學商山仙。"
        ],
        "title": "包家山和潘孔時",
        "id": "58cae740-b9b4-44af-9b25-6b0188c3f485"
    },
    {
        "author": "陳鑒之",
        "paragraphs": [
            "生世可無友，吾友得仁叔。",
            "行己嚴尺度，色夷氣清穆。",
            "蠅頭觀世態，麈尾露心曲。",
            "大江渺愁人，風欲飽帆腹。",
            "重陽兩日是，不共一杯菊。",
            "吾儕跡浮萍，同是客京轂。",
            "作討俱出此，正爾未免俗。",
            "倘有廩可指，一笑如魯肅。",
            "寒窗共短檠，何用戒征軸。",
            "所以窮杜陵，恨欠突兀屋。",
            "波寒凈沙石，露重老林木。",
            "莫言衣带水，後會殊未卜。",
            "越山君舊遊，我亦曾寄目。",
            "邇來平安否，細與問修竹。"
        ],
        "title": "送陳仁叔之越",
        "id": "12ede63b-18ec-49a9-a8c4-d4b57a0666a3"
    },
    {
        "author": "陳鑒之",
        "paragraphs": [
            "乃翁愛書書滿樓，萬軸插架堪汗牛。",
            "乃翁愛梅梅繞樓，千年老幹如蒼虬。",
            "梅護群書俗塵絕，書對梅梢滋味別。",
            "有時掩卷靜倚闌，檐角一枝擎淡月。",
            "雁行編簡相從久，筆硯收功竟無負。",
            "兒孫登樓凜生敬，謂此梅花乃先友。",
            "一新丹雘煥枅栱，黄卷依然對姬孔。",
            "汲泉不是灌梅花，培養君家讀書種。",
            "袍香青紫雲路同，盛事何翅繼乃翁。",
            "後來應有跨竈者，百花頭上文正公。",
            "吾知乃翁好梅意，不獨區區爲名第。",
            "霜飈天地慘無色，誰得東皇第一義。",
            "惟梅氣稟獨超卓，首送春風入書幄。",
            "對之心地悟理學，此是天民尹先覺。"
        ],
        "title": "寄題長溪楊耻齋梅樓樓乃其先世讀書之所",
        "id": "411285ea-9c6a-4ec3-83d5-832c4ab637e4"
    },
    {
        "author": "陳鑒之",
        "paragraphs": [
            "容易老春工，扶藜趁好風。",
            "蛙跳蒲細細，燕沒絮濛濛。",
            "沽酒亦可醉，有懷誰與同。",
            "長松古須鬣，無語對繁紅。"
        ],
        "title": "春晚野步",
        "id": "6ded97bb-c698-4d29-999b-6d3e9a84119c"
    },
    {
        "author": "陳鑒之",
        "paragraphs": [
            "良苗正要雨肥綠，火傘張空驅日轂。",
            "枝頭忽作少女風，轉眼排檐萬銀竹。",
            "爲新安民殊可憐，插空亂巘無多田。",
            "雨纔終日水半壁，方晴又望霓橫天。",
            "是邦若要宜稼穡，好似嬰兒調乳食。",
            "祇今田甫渴甘澍，賢侯憂民見顔色。",
            "鼓聲坎坎神來臨，不歆牲酒歆侯心。",
            "睡龍蘇醒聽約束，拏攫雲霧層崖陰。",
            "澗泉將涸兮亂流，嘉穎欲槁兮光浮。",
            "田翁戴笠兒跨牛，欣欣相對歌賢侯。",
            "爭言一雨神所賜，非侯何以蒙神休。",
            "天惠賢侯福吾土，長是五日一風兮十日一雨。"
        ],
        "title": "客新安賦喜雨歌呈守齋倪史君",
        "id": "f005fa9c-62db-4f85-ada2-9a4c81bb174e"
    },
    {
        "author": "陳鑒之",
        "paragraphs": [
            "天然石屋兩三僧，趺坐寒雲几上生。",
            "想見瓦鑪烟斷處，一函經對萬松清。"
        ],
        "title": "守齋和張倅古巖詩予用韻賦三絕呈守齋  其一",
        "id": "7c1005bf-61a8-4a1b-ad64-3f7b46fbe208"
    },
    {
        "author": "陳鑒之",
        "paragraphs": [
            "貳車林下喜逢僧，眼底千峰逸興生。",
            "五馬未遊心已到，吟牋零亂岫雲清。"
        ],
        "title": "守齋和張倅古巖詩予用韻賦三絕呈守齋  其二",
        "id": "08c1d219-3b08-484e-960f-3f0ed2062325"
    },
    {
        "author": "陳鑒之",
        "paragraphs": [
            "澹泊賢侯似衲僧，功深心地棗梨生。",
            "畫堂歌舞聊娛客，客退依然禪榻清。"
        ],
        "title": "守齋和張倅古巖詩予用韻賦三絕呈守齋  其三",
        "id": "da4aea51-8cbf-4644-9c1d-7e83de8a966a"
    },
    {
        "author": "陳鑒之",
        "paragraphs": [
            "馮軾邦君侈畫熊，却來問政翠崖翁。",
            "祇應兄念玄真子，不是堂無齊蓋公。",
            "千載棣華垂盛事，兩叢慈竹亦清風。",
            "跨鸞時過宣平老，明月簫聲在半空。"
        ],
        "title": "題問政山",
        "id": "e040e24b-8907-4186-b650-d12be4f7332a"
    },
    {
        "author": "陳鑒之",
        "paragraphs": [
            "小隊名山訪古歸，雪雲不解聽招麾。",
            "瓊瑶千嶂插空闊，珠璧一詩爭崛奇。",
            "興逸聊茲遊赤石，民安何待化潢池。",
            "妓圍如畫心如水，鬒髮從渠映玉碑。"
        ],
        "title": "守齋示予遊問政山和陳廣文詩予用韻呈守齋",
        "id": "faee8342-9d9f-45f9-84b2-821d2995fc2e"
    },
    {
        "author": "陳鑒之",
        "paragraphs": [
            "鵲影翻高樹，螢光出淺莎。",
            "牆低天宇闊，樓小月明多。",
            "清吹徐徐至，微雲緩緩過。",
            "欲談無與共，默坐養天和。"
        ],
        "title": "夏夜",
        "id": "037bc8c3-595d-4ba2-b0eb-246a15132d36"
    },
    {
        "author": "陳鑒之",
        "paragraphs": [
            "今人宗晚唐，琢句亦清好。",
            "碧海掣長鯨，君慕杜陵老。"
        ],
        "title": "題陳景說詩稿後  其一",
        "id": "9a6791d1-560c-44da-bfa5-34b98d968ec1"
    },
    {
        "author": "陳鑒之",
        "paragraphs": [
            "月明孤嶼雲，一鶴唳清夜。",
            "和之以君詩，竹牖寒燈下。"
        ],
        "title": "題陳景說詩稿後  其二",
        "id": "a3624297-94a1-429e-bdb7-01c6b7d8269d"
    },
    {
        "author": "陳鑒之",
        "paragraphs": [
            "倚馬揮萬言，跨馿哦一字。",
            "遲速不須論，紉雲看奇思。"
        ],
        "title": "題陳景說詩稿後  其三",
        "id": "faabad0d-18da-4183-b2df-b4fb7fea2caa"
    },
    {
        "author": "陳鑒之",
        "paragraphs": [
            "抽身龍尾外，一壑本來心。",
            "書卷竹陰潤，筆牀花氣侵。",
            "耿光增魏笏，雅趣寓陶琴。",
            "隠几時搜句，忘言兀似瘖。"
        ],
        "title": "和守齋戶部家居書懷",
        "id": "c1af698f-236e-4594-a11b-8cbdc2f242fb"
    },
    {
        "author": "陳鑒之",
        "paragraphs": [
            "沿階草軟翠流長，境靜蒲荷覺更香。",
            "清坐小亭叢竹近，暫停團扇受風凉。"
        ],
        "title": "同倪善之納凉壽芳",
        "id": "c1e6c9b7-f305-4e1a-bb15-80a845e554f1"
    },
    {
        "author": "陳鑒之",
        "paragraphs": [
            "風流陣退却圍棋，心醉妖妍落子遲。",
            "還記兵行南詔否，輸贏應不到雙眉。"
        ],
        "title": "和友人題唐明皇楊太真對弈圖",
        "id": "384db8b8-b34c-4f2f-823c-422a8a1c1fd2"
    },
    {
        "author": "陳鑒之",
        "paragraphs": [
            "吹帽海風鴉背起，馮夷知我酒微醺。",
            "樓臺氣壓金焦浪，鍾鼓聲飛淮浙雲。",
            "戈甲虎爭餘塊石，榛蕪鼪嘯幾斜曛。",
            "山僧不管興亡事，清坐閑披貝葉文。"
        ],
        "title": "京口甘露寺登眺",
        "id": "f9782476-9549-4dc9-b6b3-293e5692969e"
    },
    {
        "author": "陳鑒之",
        "paragraphs": [
            "天垂大溪碧，近樹齊遠山。",
            "水氣涵野色，縹緲亭數間。",
            "維昔文節公，孤標凜群姦。",
            "飄然兩屐齒，雲巖遍躋攀。",
            "此地足佳致，差不遠市闤。",
            "壽峰顧而喜，築屋娛親顔。",
            "吳興富臺榭，往往携歌鬟。",
            "公獨抱書來，小舟破潺湲。",
            "花澹水紋麗，鳥啼人意閑。",
            "讀易發妙藴，不惟評馬班。",
            "著述五百卷，星芒照人寰。",
            "天街幾綉鞍，蹀躞趨豹關。",
            "河來砥柱立，一老菰蒲灣。",
            "守齋領客遊，秋風韻枯菅。",
            "我誦壁間文，徙倚蘚石斑。",
            "德人不可見，月白漁舟還。"
        ],
        "title": "陪守齋至玉湖書院作",
        "id": "0e2a9a22-cde7-4ccd-9dc3-d9cedb0cf825"
    },
    {
        "author": "陳鑒之",
        "paragraphs": [
            "渭濱一叟髮垂素，西伯與之無雅故。",
            "幡然爲捨釣魚竿，八極風雲生指顧。",
            "先生少與文叔遊，眼看日角興炎劉。",
            "胡爲掉頭不肯住，垂綸依舊披羊裘。",
            "周文虛己師賢哲，光武規模欠宏闊。",
            "三公清坐臺閣尊，先生回首桐江月。",
            "桐江月色無古今，白波蒼嶂幽人心。"
        ],
        "title": "題嚴子陵釣臺",
        "id": "ce50f67c-6c4c-4624-9b59-c87fef9566c1"
    },
    {
        "author": "陳鑒之",
        "paragraphs": [
            "田父龍鍾雪色髯，送兒來學尚腰鎌。",
            "先生莫厭村醪薄，醴酒雖醲有楚鉗。"
        ],
        "title": "題村學圖",
        "id": "6eb77a2e-0aca-42a8-83a2-f0ce3977fb00"
    },
    {
        "author": "陳鑒之",
        "paragraphs": [
            "履和惠端硯，玉質馬肝色。",
            "我有大硯卧蠶紋，元是新安龍尾石。",
            "持以答佳貺，聊爾見此心。",
            "極知不是雙南金，未足報君綠綺琴。",
            "我得履和硯，清潤如履和。",
            "天然粹德非琢磨，秋江印月平不波。",
            "君得剛甫硯，朴鈍若剛甫。",
            "不能輕捷隨人後，默默寒窗守愚魯。",
            "端硯入手喜有餘，展開古帖聊學書。",
            "大硯知君不負渠，墨池飛出北溟魚。"
        ],
        "title": "畢履和惠端硯余以大歙硯報之佐以一詩",
        "id": "85c2331e-2dc6-42dd-b1f3-8a1de77ed6e1"
    },
    {
        "author": "曾由基",
        "paragraphs": [
            "野梅清靖節，水仙韻坡公。",
            "山谷秀而野，厥有山礬風。",
            "陶蘇黄三君，時異風味同。",
            "後人思典刑，寫入畫圖中。"
        ],
        "title": "題畫梅水仙山礬三友圖",
        "id": "fc31cd75-1e45-4fa4-819c-dae09827c29b"
    },
    {
        "author": "曾由基",
        "paragraphs": [
            "小蠻初按曲，趁拍入凉州。",
            "宮羽偶失次，回眸顧部頭。",
            "部頭色微嗔，面赭含嬌羞。",
            "低鬟語同伴，周郎曾顧不。"
        ],
        "title": "贈貴官家小姬",
        "id": "fa76e6e2-f336-4fe9-90a6-e8834d645ca3"
    },
    {
        "author": "曾由基",
        "paragraphs": [
            "人人羨登仙，去作上界遊。",
            "誰知世蒙恩，公其晦叔流。",
            "衆芳正回春，一葉偶似秋。",
            "靈修豈數化，宿莽休檻洲。",
            "却憐貪榮人，前後幾蜃樓。",
            "策今陳洛陽，疏肯諛滄州。",
            "閶闔浮雲開，臺閣清風留。",
            "所期共推慶曆車，可復偏重元祐舟。"
        ],
        "title": "用坡仙鬰孤臺韻送鄭繡使還朝",
        "id": "1d953ef2-ca9b-4bf7-9425-6cfdabbe078a"
    },
    {
        "author": "曾由基",
        "paragraphs": [
            "道山羣玉聚，前輩說乾淳。",
            "近代豈乏士，清時頼有君。",
            "誰傳艾軒派，喜得嫡孫親。",
            "所欠非榮進，名流萬古芬。"
        ],
        "title": "賀林正字",
        "id": "f4ff4234-8b6c-4e4f-bb5a-070ca82f2e23"
    },
    {
        "author": "曾由基",
        "paragraphs": [
            "丞相非嗔客，名流每舉樽。",
            "魚烹惟沼在，鶴化有軒存。",
            "惜欠堯夫子，幸生夷簡孫。",
            "平泉落誰手，文獻說平園。"
        ],
        "title": "遊益公平園懷宜春周宰頌詩",
        "id": "03012583-23b9-4d31-86a1-6acd042c4b58"
    },
    {
        "author": "曾由基",
        "paragraphs": [
            "病起無情緒，池邊日幾回。",
            "蟲聲低覆草，螺殻細生苔。",
            "暑退蘆將變，秋殘蓼續開。",
            "久消環繞迹，全若未嘗來。"
        ],
        "title": "病起幽園檢校",
        "id": "67a977cc-41bb-4b04-96a1-ea026485768b"
    },
    {
        "author": "曾由基",
        "paragraphs": [
            "五嶺宜人地，君今捧檄行。",
            "但拚窮徹骨，不到黯無聲。",
            "婉畫從違裏，編氓休戚情。",
            "祖筵誰執爵，三祝石先生。"
        ],
        "title": "送廣西鄭經幹並簡經略",
        "id": "bf4139fc-96a7-4ecb-a57d-8ea0fc5355f7"
    },
    {
        "author": "曾由基",
        "paragraphs": [
            "殘經閑竹几，瀹茗供花瓷。",
            "法窟寂無語，禪容晚带饑。",
            "蟲縈道子畫，蛩響外孫碑。",
            "風定聞疎磬，玄關却自知。"
        ],
        "title": "古寺",
        "id": "6b285d2d-7e26-4958-810f-faaec7458bfa"
    },
    {
        "author": "曾由基",
        "paragraphs": [
            "紫麒麟楦豈身榮，腹有詩書氣便清。",
            "野酌雅宜招勝士，貴遊大半是宗英。",
            "主翁舊有登堂約，古樹今知夾道迎。",
            "賸欲索梅同一笑，却隨畫角弄初更。"
        ],
        "title": "趙歲寒昆季三人拉李學諭余同遊南湖次歲寒韻",
        "id": "440dd521-fa85-40ce-96d8-b2ac342c206b"
    },
    {
        "author": "曾由基",
        "paragraphs": [
            "宦轍馳驅塵滿襟，解鞍呼酒小登臨。",
            "天垂碧處秋江浄，山弄紫時西日沉。",
            "韓記合還渠老手，王詩似不要新吟。",
            "撐天拄地吾儒事，過耳飛禽空好音。"
        ],
        "title": "宦轍",
        "id": "6b1f9ae3-e5de-4362-a786-8d59b32d105a"
    },
    {
        "author": "曾由基",
        "paragraphs": [
            "自憐骨相太邅迍，爲米折腰依舊貧。",
            "古史多看多警省，新詩愈改愈精神。",
            "與游造物真知己，怕說天朝多故人。",
            "蘭菊有時忙不得，世間桃李幾番新。"
        ],
        "title": "與中朝故人",
        "id": "2254f4a6-70fe-4a4d-aee7-d0712783c1b2"
    },
    {
        "author": "曾由基",
        "paragraphs": [
            "初日融霜泮水清，鵠袍翔集宿中庭。",
            "先生有道如陽月，太白占祥聚德星。",
            "安定重來闡湖學，橫渠端坐講西銘。",
            "自憐一唯無傳久，避席何時覿典刑。"
        ],
        "title": "胡講書赴張國錄講席之招良月也",
        "id": "ba7858f7-dac1-491c-ba87-04c3b4fbb2f5"
    },
    {
        "author": "曾由基",
        "paragraphs": [
            "衮衮諸公塞要津，獨當椽筆演絲綸。",
            "久陪清禁聊均佚，誰道明河不可親。",
            "畿郡喜迎賢太守，帝旁却欠直詞臣。",
            "逸才畢竟九天憶，應謂禁中須此人。"
        ],
        "title": "送玉堂守永嘉",
        "id": "a1f0af00-e0ad-4e40-9d20-e22d66437a5c"
    },
    {
        "author": "曾由基",
        "paragraphs": [
            "兔狡應多穴，狐妖解首丘。",
            "一巢鳩樣拙，何計老菟裘。"
        ],
        "title": "余秋責余不歸責之誠是也余非敢忘鄉井而答以詩",
        "id": "8c8c63d5-63ac-466c-a8c5-33fe1c5d7284"
    },
    {
        "author": "曾由基",
        "paragraphs": [
            "四望黯同雲，平湖墮銀漢。",
            "一葉柳邊來，應是寒澌泮。"
        ],
        "tags": [
            "西湖"
        ],
        "title": "西湖冰合忽見小舟",
        "id": "94b4d67e-5e88-46db-b5af-e927bc5f65ce"
    },
    {
        "author": "曾由基",
        "paragraphs": [
            "孤芳不被雪霜欺，占得南枝最崛奇。",
            "氣骨不凡風韻少，呂醫初見退之詩。"
        ],
        "title": "嘲蠟梅",
        "id": "7418b5d1-bd63-415d-8d21-dba4d871bbe8"
    },
    {
        "author": "曾由基",
        "paragraphs": [
            "五雲縹緲護簷牙，不是尋常富貴家。",
            "樹樹風蟬凉意足，衣巾時復墮槐花。"
        ],
        "title": "聚景園追凉",
        "id": "683c7898-01b4-40c8-bfd8-e3b6065c33eb"
    },
    {
        "author": "曾由基",
        "paragraphs": [
            "唐治百年生退之，行藏端的係興衰。",
            "三書何用干時宰，天使斯人欲有知。"
        ],
        "title": "題昌黎傳後",
        "id": "18652308-80c4-4ff8-bb80-8de353d9f865"
    },
    {
        "author": "曾由基",
        "paragraphs": [
            "性靈底物堪陶冶，郢曲彌高和彌寡。",
            "錦囊勿使六丁偷，會有昌黎賞東野。"
        ],
        "title": "題潘庭堅樂府後奉簡陳僉書",
        "id": "5749fdde-679e-496a-b9c8-db7dabc88fe1"
    },
    {
        "author": "曾由基",
        "paragraphs": [
            "風號谷應樹聲喧，陰雨瀟瀟南北村。",
            "倦翼投林舟宿港，滿懷秋思立黄昏。"
        ],
        "title": "晚思",
        "id": "4a5a13a3-10be-40ff-b45f-bb790fa51fcd"
    },
    {
        "author": "曾由基",
        "paragraphs": [
            "幽泉落竇碎瓊聲，疑是朝天環珮鳴。",
            "遶寺杉松皆雨露，不應秋葉似恩輕。"
        ],
        "title": "題陳陟屺寺",
        "id": "1e6023a5-e971-4339-ab98-a103d028729c"
    },
    {
        "author": "曾由基",
        "paragraphs": [
            "天香不數魏姚家，玉砌雕欄護絳紗。",
            "聞說弓旌遍巖穴，憐才應是勝憐花。"
        ],
        "title": "題御愛牡丹",
        "id": "41e064d9-d737-430f-9c2e-6db2570e42c2"
    },
    {
        "author": "曾由基",
        "paragraphs": [
            "閒窗放入四山青，古篆無烟氣自清。",
            "風不鳴條花著露，一湖春月萬蛙聲。"
        ],
        "tags": [
            "西湖"
        ],
        "title": "西湖夜景",
        "id": "bd543d7a-432c-4a91-a3c1-5be21999a46e"
    },
    {
        "author": "曾由基",
        "paragraphs": [
            "才退愁無友，時艱悔有家。",
            "鄉心慙杜宇，世事付楊花。"
        ],
        "title": "偶作  其一",
        "id": "9211042a-a8bc-4a31-991c-55be2b66499e"
    },
    {
        "author": "曾由基",
        "paragraphs": [
            "故山荏苒失歸期，顔尚如丹鬢已絲。",
            "憶昔師門傳拙賦，迄今客路懶工詩。",
            "不傷遲暮無豪舉，却喜聰明減舊時。",
            "便把蝸廬題退隠，何時買得草堂基。"
        ],
        "title": "偶作  其二",
        "id": "e1b86ae8-f81a-458e-b885-2a24665e454d"
    },
    {
        "author": "曾由基",
        "paragraphs": [
            "遣愁時復賦篇章，此是書生習未忘。",
            "小吏豈堪人看覷，酒邊生怕带詩狂。"
        ],
        "title": "偶作  其三",
        "id": "dcfb4fd6-0ffa-451d-922b-6f76f64b23b3"
    },
    {
        "author": "曾由基",
        "paragraphs": [
            "少陵久矣跨鯨遊，近說西江沸不休。",
            "雙井發源注南海，百川分港失東流。",
            "君懷正印高懸眼，我抉玄關笑點頭。",
            "半世工夫緣底事，旁人却作等閑求。"
        ],
        "title": "與陳剛父論詩",
        "id": "4a5ef79b-fe5d-4908-ba77-5f671fe4136e"
    },
    {
        "author": "曾由基",
        "paragraphs": [
            "寄傲西峰未肯東，論文舊約幾時同。",
            "不知傑句真何用，便有虛名豈療窮。",
            "珍重遠書徵近作，疎蕪故我欠新功。",
            "每慙時輩多豪逸，點筆成章杯酒中。"
        ],
        "title": "答詩友徵近詩",
        "id": "e3e93d03-0b28-4c9e-b408-6bbce719ba3a"
    },
    {
        "author": "曾由基",
        "paragraphs": [
            "今古銷沉幾項斯，由來作者不祈知。",
            "看渠一片憐才意，合把黄金鑄敬之。"
        ],
        "title": "題楊敬之贈項斯詩後",
        "id": "9ec7a775-ad02-4000-9a8d-80dfa4fea519"
    },
    {
        "author": "曾由基",
        "paragraphs": [
            "處處芙蕖處處堂，閑行何地不清香。",
            "歸舟又趁晚凉急，十里湖光蘸夕陽。"
        ],
        "tags": [
            "西湖"
        ],
        "title": "西湖夜景",
        "id": "b81ba718-b15f-4ffb-9953-e96abed4cb91"
    },
    {
        "author": "曾由基",
        "paragraphs": [
            "宦軀真沐漆，放懷北巖去。",
            "行行如蔍境，漸入幽絕處。",
            "濕翠欲霑衣，晴雲亂生屨。",
            "灘聲時抑揚，嵐氣互吞吐。",
            "松寒韻笙竽，碣石狀鍾虡。",
            "朱實嫋碧藤，白羽明翠塢。",
            "提壺忌人醒，市醑邀我沽。",
            "野果枝頭尋，水樂空中度。",
            "飲少輒頹玉，山靈勞拱護。",
            "起來一凭欄，件件是佳句。",
            "此景幾百年，却待予全付。",
            "吟成石點頭，喜極石應語。",
            "何處一鳴鶴，而作賞音和。",
            "仰峯人所仰，隔江不受呼。",
            "正如山中人，九詔不一顧。",
            "傳聞唐衛公，挾冊曾此寓。",
            "臯夔讀何書，瑰譽響千古。",
            "一生拗介甫，政坐讀書誤。",
            "公乎儻可作，同草遂初賦。"
        ],
        "title": "遊宜春北巖",
        "id": "6ee1aa8e-dd62-41a8-bbd8-0a04322615d5"
    },
    {
        "author": "曾由基",
        "paragraphs": [
            "月韻梅梢漏未央，緩尋夢境小相羊。",
            "萬家燈火天無夜，十里綺羅風自香。",
            "勝友何如羅粉黛，清談端可厭笙簧。",
            "吳儂休作築城舞，胡越年來共一疆。"
        ],
        "title": "元夕同友街遊",
        "id": "0a44cb43-e44f-4b49-bb0f-80d2520163eb"
    },
    {
        "author": "曾由基",
        "paragraphs": [
            "解酲貢浪語，欲困且長謠。",
            "古篆生春靄，新湯響夜潮。",
            "喜尋搜句伴，怕有看燈招。",
            "背却笙歌閙，鳴琴慰寂寥。"
        ],
        "title": "元夕酒倦",
        "id": "1766e09f-e5ef-49b8-a6bb-028fbd3b7732"
    },
    {
        "author": "曾由基",
        "paragraphs": [
            "雪柳梢頭閙玉梅，萬家燈火月樓臺。",
            "校讎幸不開天上，省得扶藜太乙來。"
        ],
        "title": "中書程先生委校勘春秋分紀大參李雁湖文集因元夕戲成一絕",
        "id": "e9a722c9-e6eb-4c23-864f-b0a80c6346e6"
    },
    {
        "author": "黄大受",
        "paragraphs": [
            "凜寒陵熙春，誰爲禦其侮。",
            "酸風吹積雪，濃雲灑飛雨。",
            "農夫荷耒耜，俶載耕斥鹵。",
            "爲其有身累，寧免自辛苦。",
            "妻兒送中飯，凍凌强欲吐。",
            "晚歸極困倦，倒睡带泥土。",
            "朝來天光開，紅紫新媚嫵。",
            "南園踏青人，日暮猶歌舞。"
        ],
        "title": "春日田家三首  其一",
        "id": "ec8f801d-09b7-4207-a336-f759c834bf23"
    },
    {
        "author": "黄大受",
        "paragraphs": [
            "二月祭社時，相呼過前林。",
            "磨刀向豬羊，穴地安釜鬵。",
            "老幼相後先，再拜整衣襟。",
            "釃酒卜筊杯，庶知神靈歆。",
            "得吉共稱好，足慰今年心。",
            "祭餘就廣坐，不間富與貧。",
            "所會雖里閭，亦有連親姻。",
            "持殽相遺獻，聊以通殷勤。",
            "共說天氣佳，晴暖宜蠶春。",
            "且願雨水勻，秋熟還相親。",
            "酒酣歸路暄，桑柘影在身。",
            "傾欹半人扶，大笑亦大嗔。",
            "勿謂濁世中，而無羲皇民。"
        ],
        "title": "春日田家三首  其二",
        "id": "7374c584-7778-44d9-83d7-232af3cfb291"
    },
    {
        "author": "黄大受",
        "paragraphs": [
            "清明百草春，家家上丘墓。",
            "南鄰去年冬，禍痛及翁嫗。",
            "酒殽羅新阡，蹙頞見追慕。",
            "舊時細君墳，望見淚已注。",
            "紙錢風飄飄，世用此文具。",
            "其間無紙者，已無子孫故。",
            "有紙與無紙，百步五十步。"
        ],
        "title": "春日田家三首  其三",
        "id": "9b4a3f5b-4c43-4dc6-ac0f-ca6aed6d54b4"
    },
    {
        "author": "黄大受",
        "paragraphs": [
            "高唐作夢時，宋玉乃得見。",
            "那知賦說夢，夢外雲雨怨。",
            "此賦苟不作，應無列女傳。"
        ],
        "title": "偶成  其一",
        "id": "36264f67-77b0-43be-b32b-d6b4a76414aa"
    },
    {
        "author": "黄大受",
        "paragraphs": [
            "蕨薇生山巔，長不踰蓬蒿。",
            "松柏生澗底，歲久還干霄。",
            "稟質自不同，托身奚必高。"
        ],
        "title": "偶成  其二",
        "id": "8de88610-aa2a-4d86-9d48-2f1abbc21e54"
    },
    {
        "author": "黄大受",
        "paragraphs": [
            "綠草何自來，蔓延滿中庭。",
            "前朝方芟夷，茲視忽已盈。",
            "竹間幽蘭花，數四移乃成。"
        ],
        "title": "偶成  其三",
        "id": "ed6e5891-ba7c-4886-8497-8f3c560d4611"
    },
    {
        "author": "黄大受",
        "paragraphs": [
            "白雲茫茫歌紫芝，人間無路瞻尨眉。",
            "太子介使招忽往，高祖問省心先知。",
            "翁身商山名八極，此時不出漢事危。",
            "敢惜雙足惜漢鼎，非私劉氏私黔黎。",
            "欠呵千年橘中棋，華陰墮馿者爲誰。"
        ],
        "title": "讀四皓傳",
        "id": "38c67de6-5dcd-48b6-a81c-5555134693bc"
    },
    {
        "author": "黄大受",
        "paragraphs": [
            "朔風狂驚岷峨流，帝敕雲螭藩四州。",
            "頷珠千載化老寋，一變爲回鐍川鍵。",
            "蠶叢簸弄幾爲翻，欲捲全蜀淪腥膻。",
            "瞿塘下連滄海脈，愁積溟漲牽鰲極。",
            "臣冰呼天天不聞，快斥金翅清江氛。",
            "連環不解萬古鐵，陽侯依舊千江月。",
            "紫庭登奏尤其元，西州之功不補愆。",
            "清源血食天地久，其於冰兮亦何有。"
        ],
        "title": "老寋行",
        "id": "315a7d96-7360-489a-944a-5f5222619b8d"
    },
    {
        "author": "黄大受",
        "paragraphs": [
            "不接安書動隔年，二千里外極懸懸。",
            "老親强健知勤饌，諸子癡頑恐費鞭。",
            "幸有田園堪卒歲，使知詩禮可無錢。",
            "客中亦有風流罪，長伴梅花對月眠。"
        ],
        "title": "昭潭寄內人",
        "id": "ca26a19e-40a0-4b01-8d43-9f36a7acbed7"
    },
    {
        "author": "黄大受",
        "paragraphs": [
            "一汀紅糝蓼花天，滴滴清寒曉露圓。",
            "回首洞庭山半點，傷心桂嶺路三千。",
            "詩魂夜寄青林月，漁唱聲回綠樹烟。",
            "却笑陶朱不如我，我無西子與同船。"
        ],
        "tags": [
            "洞庭湖"
        ],
        "title": "由洞庭入五田",
        "id": "a0be1fa9-dd6f-4872-b1cc-fa221f7653b8"
    },
    {
        "author": "黄大受",
        "paragraphs": [
            "一榻翛然著醉儂，沉沉清夜大槐宮。",
            "夢回作惡酒氣重，枕上不眠歸興濃。",
            "點滴落階添悶雨，清哀遶壁訴寒蟲。",
            "計行良未成端緒，何處高樓撞曉鍾。"
        ],
        "title": "油口夜飲醉卧一室及覺三鼓矣秋夜新冷雨濕蟲鳴展轉不能成寐於是浩然有歸志",
        "id": "bbc5b5c5-1045-4f4d-9302-6ede241b1b92"
    },
    {
        "author": "黄大受",
        "paragraphs": [
            "霜風吹凍玉池冰，留滯周南尚未行。",
            "病久故園千里夢，夜寒孤舍一枝燈。",
            "愁緣南賈歸舟影，心斷黄蘆落雁聲。",
            "老劍已閑頭已白，祇堪吟詠課歸程。"
        ],
        "title": "沙頭秋晚",
        "id": "beb8814e-38fd-49b7-8761-62e4600f2a78"
    },
    {
        "author": "黄大受",
        "paragraphs": [
            "虛心懷月明，勁節挺玉立。",
            "豈是外春風，春風無處入。"
        ],
        "title": "竹",
        "id": "3494f780-479c-4435-964f-dad93047e650"
    },
    {
        "author": "黄大受",
        "paragraphs": [
            "雲低風轉冷，黯黯起秋陰。",
            "薄暮細雨過，小窗寒氣侵。",
            "關山千里夢，骨肉十年心。",
            "病意兼歸意，攢眉寫萬金。"
        ],
        "title": "宿岳陽張漕書堂",
        "id": "689661e6-80b6-42ac-bf8b-95fec9d5b55f"
    },
    {
        "author": "黄大受",
        "paragraphs": [
            "一泓落古寺，三赤開方池。",
            "懷山决瀆後，爍石流金時。",
            "君看此廉泉，不增亦不虧。",
            "炯炯玉色透，燦燦金沙輝。",
            "朅來臨古亭，石銚行相隨。",
            "呼童試春芽，活火烹新奇。",
            "一咽利喉吻，再啜心神怡。",
            "泠然清風來，玉液通華池。",
            "憶我心地初，與水同一幾。",
            "心泉本無事，何必希夷齊。",
            "曰泉已强名，况復有是非。",
            "一笑付自然，貪廉吾不知。"
        ],
        "title": "廉泉",
        "id": "00afe1a8-3fe9-43b4-9290-2b5cee05b8e5"
    },
    {
        "author": "黄大受",
        "paragraphs": [
            "雪瀑從天下，餘流亦建瓴。",
            "雙崖秋氣逼，九地殷雷聲。",
            "虎穴山川險，蛟涎草木腥。",
            "負鹺由此徑，異日不堪行。"
        ],
        "title": "寧化白水磜甲子春",
        "id": "49976344-6329-4586-8beb-ddba8e5370a9"
    },
    {
        "author": "黄大受",
        "paragraphs": [
            "扇小葛衣輕，風清草路平。",
            "水聲逢石怒，烟素近山明。",
            "喚犢牛回顧，驚人犬倒行。",
            "耨夫方到屋，月已屋頭生。"
        ],
        "title": "晚步",
        "id": "5ed447df-5be4-4a18-a1c4-6c123f4deca8"
    },
    {
        "author": "黄大受",
        "paragraphs": [
            "鼓聲響答缶聲喧，歌笑聲多日易昏。",
            "尚有樂農遺意在，要知此地近中原。"
        ],
        "title": "荆州人種秧擊缶于田間以樂農者嗚呼其猶有先王之世之遺意歟",
        "id": "d09d9155-8f32-4ff2-b567-2f411bc058f8"
    },
    {
        "author": "黄大受",
        "paragraphs": [
            "散盡黄金與客休，田園不爲子孫謀。",
            "白頭更自嫌多累，尚有瀟湘萬卷樓。"
        ],
        "title": "呈魯齋提刑伯",
        "id": "d7c8f0e1-8aee-4660-a766-861fae6f66e6"
    },
    {
        "author": "黄大受",
        "paragraphs": [
            "雪山西來接海白，天之所以限南北。",
            "誰人胸裏著輿圖，揮斥荆吳入綃墨。",
            "濃濃淡淡兩岸山，烟波瀰茫江面寬。",
            "水空漠漠鳥飛絕，漸看漸遠天漫漫。",
            "客舟泝流先後去，風帆飽腹如飛舞。",
            "有時小艇絕波來，不知何處橫江渡。",
            "鍾山隠隠開金陵，雨花臺前留玉京。",
            "汀洲劣處小孤出，垂楊綠引潯陽城。",
            "蘄黄紫翠照卷雪，武昌樓臺半明滅。",
            "周郎赤壁杳難憑，洞庭寒烟濛孤月。",
            "西江耿耿沙籀清，三十六灣斜照明。",
            "黄陵廟深楚山闊，九疑成削黏天青。",
            "我來展軸驚快覩，恍然對面水仙府。",
            "片時行盡江南天，吊古何勞出門去。",
            "南巡真人忘却歸，軒轅龍去眇難追。",
            "咸池曲絕誰奏樂，風雨啼痕滿竹枝。",
            "六朝虎士工設險，蹴踏滄波當揮劍。",
            "血流不惜惜江流，肯放飛埃過天塹。",
            "濫觴曾聞蕩雍丘，楫聲若爲空悠悠。",
            "江聲至今恨不盡，枉白萬古英雄頭。",
            "兩階干羽享波后，八公草木今健否。",
            "長安正在碧雲邊，斜日西風重回首。"
        ],
        "tags": [
            "洞庭湖"
        ],
        "title": "江行萬里圖",
        "id": "69030e48-c0ea-4056-85b7-df740b4ac1a8"
    },
    {
        "author": "黄大受",
        "paragraphs": [
            "投晚鍾公渡放船，急流送我轉千山。",
            "羣犀戲浴江含石，饑雁悲鳴櫓下灘。",
            "吟骨欲投魚腹葬，夢魂那許蝶身閑。",
            "可憐八尺奇男子，不作當年跛足看。"
        ],
        "title": "梅川呈同舟游仲發時中流失舟故云",
        "id": "f6c50a18-93ab-4d1f-a26c-9036e01ffe72"
    },
    {
        "author": "黄大受",
        "paragraphs": [
            "考亭高弟說烏洲，小子何妨作遠遊。",
            "問學再三勤講貫，立身第一在操脩。",
            "機心僅可文章用，邪說毋從釋老求。",
            "更做程文須典實，年來華藻近輕浮。"
        ],
        "title": "遣載入閩從李守約",
        "id": "531be045-b4c0-4b11-8bf3-b134b9ed9189"
    },
    {
        "author": "黄大受",
        "paragraphs": [
            "路轉欹橋曲，陰陰石磴低。",
            "紫藤藟碧樹，紅葉繡清溪。",
            "草露明侵徑，秋香暗刺衣。",
            "前灘水聲好，欲趁釣魚磯。"
        ],
        "title": "即事",
        "id": "1e33d25d-84bb-4d1e-b539-d017d3d4c238"
    },
    {
        "author": "黄大受",
        "paragraphs": [
            "灝氣逼星河，佳期匝眼過。",
            "草間聞織急，天上想寒多。",
            "燭裏顰挑錦，邊頭冷枕戈。",
            "終宵弄機杼，柰此月明何。"
        ],
        "title": "織女蟲",
        "id": "321344a2-8b70-4432-a458-973047d613b1"
    },
    {
        "author": "黄大受",
        "paragraphs": [
            "星光欲沒曉光連，霞暈紅浮一角天。",
            "乾盡小園花上露，日痕恰恰到窗前。"
        ],
        "title": "早作",
        "id": "59c6b4bf-3dde-489a-818d-425db8d03938"
    },
    {
        "author": "黄大受",
        "paragraphs": [
            "近日多騷客，吾衰不可追。",
            "松間哦魯頌，花下看唐詩。",
            "好鳥山深語，寒蟬日暮悲。",
            "此聲良叶律，新句總堪疑。"
        ],
        "title": "歸來",
        "id": "c67e403c-33d4-4645-9895-ee71d9482701"
    },
    {
        "author": "黄大受",
        "paragraphs": [
            "市人屋井底，棟與江堤平。",
            "大江壓堤來，浩浩勢欲傾。",
            "古堤騰長蛇，獨與江爭衡。",
            "積流增巨漲，飄突萬馬驚。",
            "油河與之合，盤渦沸淜騰。",
            "折旋聲洶涌，吞汲翻長鯨。",
            "微茫隔岸村，百尺崩沙赬。",
            "中流有行舟，來往如飛蠅。",
            "巨風推銀山，性命鴻毛輕。",
            "設險護東南，天巧如揭繩。",
            "用武莫若荆，豪雄所交爭。",
            "玄德欲興劉，於焉深經營。",
            "坐據此要湍，進退窺敵情。",
            "時事一阨塞，拂衣開西扃。",
            "至今聞西偏，城治餘丘陵。",
            "湯湯橫乎前，何畏百萬兵。",
            "善衛保其吭，坐待其師崩。",
            "更能用吾長，談笑收其贏。",
            "何者非神機，用之須人英。",
            "機略失所用，山川無常形。",
            "休兵不敢論，凄咽含餘情。"
        ],
        "title": "公安",
        "id": "711afbbc-b284-4ea4-a79a-cc8098fc82b2"
    },
    {
        "author": "黄大受",
        "paragraphs": [
            "去年中秋月，照我入桂城。",
            "今年中秋月，送我到江陵。",
            "桂林二千八百里，城邊買船發春水。",
            "瀟湘六月寒如冰，洞庭湖中秋氣生。",
            "峽江西來雪波急，片帆带雨烟中濕。",
            "胡雁不來蘆葦秋，風林淅瀝生人愁。",
            "反思前年風露好，月入金罇醉將倒。",
            "如今飄落千萬山，烟波瀰漫幾時還。",
            "露香堂中千百甕，玉瓶取醉風吹夢。",
            "今宵弦管閙繁華，燈火沙頭一萬家。",
            "爭似詩翁弄江月，微吟還自汲江花。"
        ],
        "tags": [
            "洞庭湖"
        ],
        "title": "中秋舟次沙津",
        "id": "871511a2-89c0-43e0-99f9-5822ee4f4201"
    },
    {
        "author": "黄大受",
        "paragraphs": [
            "臺高日欲暝，晚眺眼增明。",
            "疊嶂羅雲樹，雙流抱粉城。",
            "低浮烟萬棟，清送月三更。",
            "尚約秋吟夜，江聲带雨聽。"
        ],
        "title": "鬰孤",
        "id": "963d97ad-9cee-46bb-af02-a9d62c6e94f8"
    },
    {
        "author": "黄大受",
        "paragraphs": [
            "煮藥爐邊過一春，瘦骸唯與病相親。",
            "雨多藥裹易生暈，潤透巾紗懶拂塵。",
            "枕上最宜思過眚，靜中倒得養精神。",
            "不辭小現維摩詰，只恐今無問病人。"
        ],
        "title": "病起",
        "id": "ad3c6aa2-28bc-490c-90b1-7ad5b96456c5"
    },
    {
        "author": "黄大受",
        "paragraphs": [
            "日車不照出郊車，門外天陰雲尚麤。",
            "青州未有居士供，白衣知是誰家奴。",
            "江山有恨橫饑眼，茱菊無情對卧壺。",
            "贏得閑關吟苦句，定無人敢喚催租。"
        ],
        "title": "枝江九日簡周宰",
        "id": "5e460421-93ea-4d15-8286-e2b12b8d4496"
    },
    {
        "author": "黄大受",
        "paragraphs": [
            "翛翛一古觀，我到夜何其。",
            "仙磬吟風殿，幽人汲露池。",
            "星沉螢聚水，月倒兔懸籬。",
            "四起鍾聲亂，凌風欲化肌。"
        ],
        "title": "公安寓館夜立觀前用載韻",
        "id": "bbe2e0db-744d-45b7-9f06-93db37c79243"
    },
    {
        "author": "黄大受",
        "paragraphs": [
            "青燈敞虛堂，微風動衣襟。",
            "兀坐耽塵編，起觀星河沉。",
            "古人豈可見，所希見其心。",
            "終然發永歎，不寐鳴床琴。"
        ],
        "title": "秋夜讀書",
        "id": "3dc30037-d1ba-4a1f-a879-21fefa30a794"
    },
    {
        "author": "黄大受",
        "paragraphs": [
            "自見梅開後，相看不暫離。",
            "只因愁落去，不忍看繁時。",
            "佳實羹堪味，遺音角可期。",
            "牡丹專富貴，春盡却空枝。"
        ],
        "title": "梅",
        "id": "4b484dd6-d44d-464b-ab11-555c9626f41d"
    },
    {
        "author": "陽枋",
        "paragraphs": [
            "浮舟湓浦春，民謠舉欣欣。",
            "問民寧底樂，州有賢使君。",
            "帝胄擢清班，江國煩慇懃。",
            "儀型金玉相，肝腸錦繡紋。",
            "周南藹忠厚，大雅卓不羣。",
            "固本屹磐石，理兵無絲棼。",
            "城堅萬里長，氣壯三邊軍。",
            "短吟亟搜枯，弄斧當郢斤。",
            "聊此窺一斑，所見諧所聞。",
            "願公慨神州，邊腹久中分。",
            "五嶽判地氣，三光離天文。",
            "倒竭五湖波，一洗九陵氛。",
            "鐘彝勒偉曄，汗史照芳芬。",
            "此烈丈夫耳，循常奚足云。"
        ],
        "title": "謁九江趙守",
        "id": "bf32c14d-6515-4c9d-8dbc-49cee5f9a147"
    },
    {
        "author": "陽枋",
        "paragraphs": [
            "雙穴流清泉，古來名有自。",
            "至今存一息，呼吸竅萬類。",
            "山以泉爲津，石以穴爲鼻。",
            "無形本諸天，有質著乎地。"
        ],
        "title": "瀝鼻峽",
        "id": "4727713f-e5cd-4bfd-a277-dc5683fcec15"
    },
    {
        "author": "陽枋",
        "paragraphs": [
            "嵯峨擅北高，幽靜還西竺。",
            "虎蹲石根奇，龍蟠藤蔓曲。",
            "面橫白水湖，背列濃嵐谷。",
            "鳥碎山逾空，起予詩不俗。"
        ],
        "title": "遊下竺飛來峰和存子姪韻",
        "id": "e5aec66f-b43f-457e-a44a-899778ae5107"
    },
    {
        "author": "陽枋",
        "paragraphs": [
            "阻風桑落洲，悠然見廬山。",
            "白雪滿蓮峰，皓矗九霄間。",
            "新晴破積陰，天宇豁開顔。",
            "玩圖仰斯人，懷古涕潸潸。",
            "準擬進扁舟，躡屐登螺鬟。",
            "飽諳風月歸，庶幾無虛還。"
        ],
        "tags": [
            "庐山"
        ],
        "title": "過九江望見廬山立雪一峰和全父弟韻",
        "id": "4bb6f700-de4e-497d-b4c7-805766778196"
    },
    {
        "author": "陽枋",
        "paragraphs": [
            "東出峽如筒，北行溪似線。",
            "晨發怯春寒，午炊喜破晛。",
            "灘高石嶔𡼭，浪急珠璣濺。",
            "平生憂患心，對此倍兢戰。",
            "棹夫捷如風，舞篙接飛縴。",
            "昔觀武陵圖，今見武陵面。",
            "巖叢放斧斤，掛壁發葱蒨。",
            "半天矗亂峰，橫烟鎖寒練。",
            "猿鳥生意深，詩筆寫豪健。",
            "先生巖壑姿，對此聊自厭。",
            "險極復推奇，一覽嗟未遍。",
            "老眼仰貪看，花生渾欲焰。",
            "人喚不回頭，决眥强自勉。",
            "造化藏秘奇，人生能幾見。",
            "夙昔困塵埃，比來得清玩。",
            "異境延高吟，勝覽愜幽念。",
            "直疑紫霧深，秘隠豐城劍。",
            "便欲於此中，遯世真無悶。",
            "朝餐色䰐鬖鬖，暮遊光瀲灧。",
            "還恐利名牽，回首成健羨。"
        ],
        "title": "和趙景賢使君入昌溪即事",
        "id": "27299d48-13bd-4c77-9809-0417e0c51ec4"
    },
    {
        "author": "陽枋",
        "paragraphs": [
            "羣芳發天機，妍媸太紛競。",
            "秋菊繁有徒，色以黄爲正。",
            "淵明具卓識，主一無多柄。",
            "日鋤三徑荒，取友霜松勁。",
            "後人悅紛華，逐物情其性。",
            "不見黄居中，方隅靡從令。",
            "綠衣尊間色，心憂切吟詠。",
            "陶菊抱幽姿，漢廣絕游泳。",
            "紅紫雜賦形，變化理難竟。",
            "妖嬈妬端莊，超乘誇捷逕。",
            "黄花秋露中，心與晚色凈。",
            "品類富脂鉛，盛服粧亦靚。",
            "佛頭詫奇裝，桃花卑異姓。",
            "殿荷呼是兄，先梅可稱孟。",
            "就中甘作君，今古有同敬。",
            "伊其標上藥，隠居重題評。",
            "汲泉擷芬英，神功治未病。",
            "味真乏佳色，苦坐芳筵屏。",
            "輕身引華年，蓍龜堪鑑鏡。",
            "獨立傲秋霜，高風誰景行。",
            "嘉哉夷齊賢，不仕西周盛。",
            "解約紫茱君，梗檜延福慶。",
            "登高睨八荒，期活蒼生命。",
            "君家甕頭春，胚腪歸酒聖。"
        ],
        "title": "峽州程彥彪簽判賦桃花菊讀之良有佳致嗣韻敬呈覺其東塗西抹也",
        "id": "c7ebcfed-5881-44d6-9810-dfbc3db2bcec"
    },
    {
        "author": "陽枋",
        "paragraphs": [
            "耕稼問黔巑，禾黍慳培塿。",
            "秀實僅有之，嘉祥藐烏睹。",
            "府主金華仙，農事躬緬縷。",
            "暖律笑吹鄒，長府肯爲魯。",
            "節用寓封殖，寬征從字撫。",
            "去年民病穫，公把漏天補。",
            "今年趁春耕，公有月額雨。",
            "至和委來牟，兩岐分藝圃。",
            "雙秀可奇觀，三穎駭珍吐。",
            "一如荀氏龍，頭角森踽踽。",
            "一如賈氏虎，偉彪稱最怒。",
            "友于好弟兄，長岐支傴僂。",
            "芒穎乍崢嶸，襁褓辭嫗姆。",
            "苗脈共根株，萬物本乎祖。",
            "見說西家牛，二犢同一乳。",
            "瑣碎衆難并，異聞杳前古。",
            "歸功二千石，爲言物有主。",
            "憶昔辛丑間，紅塵飛白羽。",
            "陸海沈炊烟，原田沒榛楛。",
            "殿角深顧憂，宅西命山甫。",
            "太平登九年，魚鳬藹生聚。",
            "長嘯孤雲端，漢中我疆宇。",
            "片心天地通，助順知已許。",
            "畜繁田不蕪，麥瑞富高庾。",
            "萬竈飽貔貅，餘勇洵可賈。",
            "坐縛長橋蛟，行却九關虎。",
            "挈還天子地，醉言執童羖。",
            "衮衣逐歸禾，上瑞此焉取。",
            "癯儒嘉聞言，中夜長起舞。",
            "欲補嘉禾篇，俚詠驚瓦甒。"
        ],
        "title": "紹慶府教廳瑞麥",
        "id": "3cb22c68-151e-46c9-97de-54bb4ab2581d"
    },
    {
        "author": "陽枋",
        "paragraphs": [
            "乾月生真賢，老子其猶龍。",
            "主靜以觀動，萬籟鳴秋蟲。",
            "片心閒淵明，結社同遠公。",
            "俯仰身世浮，妍華收晴虹。",
            "堂迥妙香凝，超然天地通。",
            "至懷三釜外，真味一甌中。",
            "震長可代父，物生辰與同。",
            "正東權發育，造化誰能窮。",
            "艮居東北隅，生意來重重。",
            "高枝翔鳳凰，𡄸喈鳴梧風。",
            "嘗聞乾一氣，稟付人稀逢。",
            "公全六畫陽，何始復何終。",
            "杞菊不足蔬，芝苓非所供。",
            "剛健自無息，天人知共宗。",
            "世無飛昇客，浪說呂仙翁。",
            "世無武陵源，異境空蟠胸。",
            "惟公秉乾德，七十元舂容。",
            "舉家秀而賢，無非乾所鍾。",
            "生生之謂易，笑言支長筇。",
            "舉杯問蒼天，天高杳無從。",
            "我欲携羲篇，相隨鶴山峰。"
        ],
        "title": "壽李夔州乃翁",
        "id": "4318ee6f-bfd8-479c-8396-4376fdb48e8c"
    },
    {
        "author": "陽枋",
        "paragraphs": [
            "崑嶽有佳人，婀娜蒼松姿。",
            "金石結根柯，綠葉瓊瑶枝。",
            "抱陽爐峰春，毓英巴水滋。",
            "絲苓濯繁霜，清樾摇坤陲。",
            "亭亭拔烟蘿，渠厦誰當支。",
            "工師胡弗來，歲寒心自知。"
        ],
        "title": "崑嶽有佳人四章壽黄循齋  其一",
        "id": "a61be466-e9a6-4b28-8a49-d2b44face1c8"
    },
    {
        "author": "陽枋",
        "paragraphs": [
            "崑嶽有佳人，猗猗凌霜竹。",
            "叢篠列委翳，蕭森散清郁。",
            "常虛君子心，而聳高人目。",
            "嫋嫋鸞鳳棲，濃濃露華沐。",
            "玉兔投西隅，金烏出晹谷。",
            "瑟僴不可諼，聊爾爲君祝。"
        ],
        "title": "崑嶽有佳人四章壽黄循齋  其二",
        "id": "155841aa-4daf-4887-ab18-1fca641ec0f2"
    },
    {
        "author": "陽枋",
        "paragraphs": [
            "崑嶽有佳人，神龜支其床。",
            "問龜生何年，太素含混茫。",
            "問龜何所餐，沆瀣凝秋陽。",
            "問龜何所知，一理周八荒。",
            "佳人拊龜笑，我心非汝量。",
            "大化難淺測，縮首宜深藏。"
        ],
        "title": "崑嶽有佳人四章壽黄循齋  其三",
        "id": "0ae5a68f-7315-4755-84d6-9c73a28149c8"
    },
    {
        "author": "陽枋",
        "paragraphs": [
            "崑嶽有佳人，挺挺雲中鶴。",
            "帝鄉迴鶩心，人寰寓其託。",
            "仰雲引圓吭，九皋窮碧落。",
            "瀛湘滄海身，稻粱寄情薄。",
            "昨夢世未醒，清唳不容寞。",
            "鳴陰子必和，天理亦昭灼。"
        ],
        "title": "崑嶽有佳人四章壽黄循齋  其四",
        "id": "83bed716-5618-4cf4-888d-08d94f31c00c"
    },
    {
        "author": "陽枋",
        "paragraphs": [
            "舉家出三峽，去鄉二千里。",
            "卜築罄囊資，苟全留白水。",
            "誅茅炊赤稻，稊稗日嵌齒。",
            "芥根充鼎實，屢空啜清泚。",
            "殘編發空箱，矮窗聊復爾。",
            "晝誦夜無燈，早寢接晏起。",
            "江國多雪霜，木火謝司燬。",
            "凍沍襲重茅，刮肌復侵髓。",
            "瓶儲斗升粒，食聚三百指。",
            "子行其謂何，艱難急生理。",
            "輕財性則然，苦節此時矣。",
            "荆江萃交朋，酬答寧容已。",
            "長語廢百事，頻遊迷短晷。",
            "接䍦防倒著，拍手兒童恥。",
            "食息在顧養，交抨繫金柅。",
            "有懷趙乙囊，勿錯孟嘗履。",
            "泉竭云自中，風驚吹戍壘。",
            "廩粟不可縻，市門亦難倚。",
            "我老驚太衰，孫稚要提耳。",
            "來歲屬庚申，上旬逢丙子。",
            "人事顧天時，溝壑虞近止。",
            "梅臘早還家，濁醪同酌兕。"
        ],
        "title": "開慶元年二兒自白水之江陵閒作數語送行且勸歸也",
        "id": "71c43b7b-6aea-4a02-8e53-26bda181b60c"
    },
    {
        "author": "陽枋",
        "paragraphs": [
            "舟行緩東去，波蹙疑西流。",
            "塵揚頻閉目，草偃付囘眸。",
            "翩翩泝岸鷺，緩緩沿波鷗。",
            "聚沱留積滓，逆浪集浮漚。",
            "門窺雨斜入，窗望山相留。",
            "棹苦掌痕腫，烟囘眥淚浮。",
            "客舟上急急，我楫去悠悠。",
            "一程分兩日，半月僅三州。",
            "僕嗔糧易竭，客怨利難謀。",
            "柁斜橫水面，人宿避沙頭。",
            "嘯想武陵虎，化催西海虬。",
            "欲寄風伯語，聊以吾詩投。",
            "何如還借順，咫尺登瀛洲。"
        ],
        "title": "與存子姪王南運上風聯句",
        "id": "602ca38a-5de0-4ee9-9046-1527b5980427"
    },
    {
        "author": "陽枋",
        "paragraphs": [
            "春桑催蠶日遲遲，春蠶食葉開文闈。",
            "桃源雖好不可住，高人夢繞故山薇。",
            "金雞啁哳喚出日，輕舟短棹風吹衣。",
            "莫問虹梁春燕入，莫吟西堂春草萋。",
            "水光山色二千里，助君筆底龍蛇飛。",
            "丹成九轉天上去，五雲膠轕黄金扉。",
            "回首故鄉烟靄暮，城郭如故人民非。",
            "年來世事轉頭改，不見華表丁令威。",
            "送君南浦祝此語，佇立江干背夕暉。"
        ],
        "title": "送謝方伯赴試",
        "id": "c989b133-3597-4228-88e2-5b9143e71ea6"
    },
    {
        "author": "陽枋",
        "paragraphs": [
            "南華眇彌誇靈椿，八千爲秋八千春。",
            "要是循名須責實，人生三萬六千日。",
            "世間修短皆自然，造化到底難爲言。",
            "一十二萬九千歲，更加五百乾之兌。",
            "安樂老仙窮象數，三哥笑言譏淺露。",
            "只如三百六十五，天運從來周一度。",
            "太羹玄酒常渾渾，何人於中羅八珍。",
            "八珍向裏有真味，未可以天而廢人。",
            "神數自一而至十，萬物生成由此出。",
            "坤兌無首乾無終，陰陽爲用常虛一。",
            "顔子聞一以知十，清明氣稟不苟畀。",
            "六德六行惟俱全，只向綱常窮所止。",
            "人能陋巷樂簞瓢，踐行即是奇男子。",
            "看盡古今爲聖賢，底事有經還有權。",
            "紛紜雜擾語不盡，匠斤扁斲惟心傳。",
            "道至無言而止矣，此外如何別有旨。",
            "萬靈昭灼會寸心，須使愛之若桐梓。",
            "朅來城市辭山林，蕭蕭兩鬢雪山侵。",
            "感甚秋高華晚節，搜枯聊作寒蛩吟。"
        ],
        "title": "回陸主簿賀生日詩",
        "id": "8640f6a9-7cf6-4747-841b-982006c01455"
    },
    {
        "author": "陽枋",
        "paragraphs": [
            "猗猗竹繞鄧家灣，亭亭屋背摩圍山。",
            "當軒水花日噴薄，覆戶雲葉時斕斑。",
            "中有高士金閨客，元從洞府生人間。",
            "捧觴天爵役人爵，戯彩前班羅後班。",
            "不妨花縣春風晚，且對萱堂白日閒。",
            "剩將千卷課兒習，博取一笑開慈顔。",
            "和氣向晚薄葱蒨，書聲半夜隨潺湲。",
            "只恐天上妬人暇，催公拔宅離塵寰。",
            "玉堂將母奉珍鼎，鏘聽羣仙鳴佩環。",
            "丹砂九轉戒獨善，刀圭分遣扶艱關。",
            "功成麟閣歸來早，筍輿隨步羞桃薦菊紉蘭蕳。"
        ],
        "title": "壽鄧子西知縣",
        "id": "9f1ccfa3-225d-41ca-9f32-7a3162d62b85"
    },
    {
        "author": "陽枋",
        "paragraphs": [
            "楚天空闊雁南飛，整整秋來春又歸。",
            "腸斷孤鴻鳴失依，重雲片影儔侶稀。",
            "野老吟情託興微，樊籠休羨稻粱肥。",
            "岷峨回首寸心違，華亭清唳昔人非。",
            "湖北湖南秋水多，洲渚星稀無網羅，平沙雪落聲相和。",
            "俛仰塵世應無他，君於此處意如何。"
        ],
        "title": "用昌黎賦鳴雁韻勸蹇從叔出峽與乃兄相依",
        "id": "9010c4b5-44ff-4709-ad2f-748b31ba69f6"
    },
    {
        "author": "陽枋",
        "paragraphs": [
            "舉頭日日雲如血，遍走羣祠腰漫折。",
            "惻隠存君一念間，造物於人豈終絕。",
            "天眼豁隨公道開，宵人於此何有哉。",
            "煩歊陡逐苛條去，甘澤端從德意來。",
            "公心與天同一宇，那是經生分別處。",
            "佳句催成頭上雲，仁言散作空中雨。",
            "開軒對雨卜香秔，鈴閣無風還自凉。",
            "新詩寫出天人際，賡歌細與問蒼蒼。"
        ],
        "title": "和趙使君喜雨",
        "id": "68a875c8-24d1-4032-bb69-df38714be992"
    },
    {
        "author": "陽枋",
        "paragraphs": [
            "江上平隄隄上路，隻輪來往舟沿泝。",
            "林疎風葉墜輕黄，征雁聲中秋暗度。",
            "來踏東風歸歲暮，佳山好水無重數。",
            "揩摩老眼待冬深，更看霜林排雪樹。",
            "岸木稠邊屋作鄰，港魚多處鷗成聚。",
            "竿蓑擬欲箇中留，却恨冬風催我去。"
        ],
        "title": "黄池舟中和全父弟韻",
        "id": "3b837129-be4a-4898-bd01-985c30730f30"
    },
    {
        "author": "陽枋",
        "paragraphs": [
            "家在岷峨峰六六，文章李杜追芳躅。",
            "有詩吟破雪飛花，無酒斟來體生粟。",
            "觀光上國肩共摩，舟下長江尾相觸。",
            "行行得意買湖天，携手風凉曾點浴。"
        ],
        "tags": [
            "长江"
        ],
        "title": "和存子姪上風嘆",
        "id": "8c00c656-1340-4445-b81d-5061047aa2b8"
    },
    {
        "author": "陽枋",
        "paragraphs": [
            "依山茅屋兩三間，與世相遺盡日閒。",
            "背擁藍屏半天碧，面對參差橫架山。",
            "徑草蒙頭雲覆屋，泉甘土肥似盤谷。",
            "劍峰林密杳無邊，綿峽潭深幽莫燭。",
            "有鮮可食美可茹，康樂和平長自飫。",
            "有時拂石弄泉聲，有時策杖登山去。",
            "山中日沈山月出，巖暝林晦總佳適。",
            "平石如臺倚山隈，準擬結茅閒讀易。",
            "尚論古人得我心，商傅周姜漢子陵。",
            "好共栽桃艷長春，却恐漁父來相尋。"
        ],
        "title": "雲山避地",
        "id": "f77a8b2f-7ca1-46a6-b571-0f5ca4ae00c0"
    },
    {
        "author": "陽枋",
        "paragraphs": [
            "黄鐘宮動夏秋分，夜來一雨如傾盆。",
            "炎雲洗盡金天渾，老人星見程家門。",
            "老人降生敘南村，昔日聞名今共論。",
            "耆英侍坐聆嘉言，八窗玲瓏笑語溫。",
            "千載一朝逢漆園，夾拶小澗開窗軒。",
            "雲雞月犬聞朝昏，衰情晚態常相存。",
            "翠竹紫鳳高騰騫，梧枝裊娜棲雛鵷。",
            "琴彈碧玉箜篌蕃，爐養白砂賢弟昆。",
            "胎仙三疊舞翩翻，玉液九轉朝崑崙。",
            "沆瀣爲飲霞爲餐，菊酒酌客香盈樽。",
            "欲隨枕石漱潺湲，只恐鼎養歸天閽。",
            "九老圖中姓字尊，月倦指點詩輕捫。",
            "莫學劉阮窮溪源，儘教親見眼前七世森仍孫。"
        ],
        "title": "壽程彥彪簽判乃翁",
        "id": "e40fd417-94ba-45cf-b599-f695d593cc78"
    },
    {
        "author": "陽枋",
        "paragraphs": [
            "錦章卷遺書八分，獨繭抽緒浮金盆。",
            "太羹玄酒淳風渾，秋草得暖生華門。",
            "隔溪來往如幽村，百年時敘從君論。",
            "直誼高情無綺言，寒陬冷宇回春溫。",
            "鄭公耆英思陶園，顧我芒屐羞高軒。",
            "感君昭昭排昏昏，心期好語饒溫存。",
            "惠然長風來孤騫，九苞後乘彤庭鵷。",
            "肯令穉榻依陳蕃，相對怡愉諧弟昆。",
            "跋紅坐久金爐翻，天雞不覺鳴崑崙。",
            "清蕭滿腹烟霞餐，歸來捧枵哦空樽。",
            "新題壯筆流飛湲，欲持此詩排帝閽。",
            "祈我友君同壽尊，座間談笑舌莫捫。",
            "伊洛派脈探其源，與世無窮振振繩繩之子孫。"
        ],
        "title": "回程宣義賀生日詩",
        "id": "63d1ab15-f193-4932-a853-b62e6cd55825"
    },
    {
        "author": "陽枋",
        "paragraphs": [
            "雲門大卷聲鏗鏘，不比寒谷號蛩螿。",
            "長笑歸來書滿床，著眼不用垂簪裳。",
            "夤緣仕版亦逢場，一鼎熱處元清凉。",
            "年來道心包乾剛，鑑凈水止無迎將。",
            "付物大公齊混茫，玲瓏窗牖開八荒。",
            "霽月海東懸秋霜，照破蒙昧橫津梁。",
            "不才賦資如點狂，柱倚寶瑟心陶唐。",
            "冰輪玉井情徜徉，祥雲麗日希餘光。",
            "布帛菽粟味尤長，尋繹此樂徒激昂。",
            "頎然美人天西方，許我立雪來其旁。",
            "欲坐春風吸餘芳，聽說夜話攄中膓。",
            "又聞催歸侍玉皇，挈提北斗斟天漿。",
            "凈洗世表塵昏黄，席此廣宇歸康莊。",
            "起舞掉頭帆飛揚，誓鳴急槳隨烏檣，參同希傳魏伯陽。"
        ],
        "title": "送文大監赴召",
        "id": "baf09ed0-b0eb-4629-95a5-0b6833e61bae"
    },
    {
        "author": "陽枋",
        "paragraphs": [
            "雲山至寶非和璧，光耀燭天難毖密。",
            "一朝天子闡坤珍，此寶肯爲蜀人出。",
            "寶生蜀東六十年，蜀勢關吳妙陳述。",
            "蜀爲頭目吳腹心，頭目清明腹心佚。",
            "蜀爲藩籬吳奧堂，藩籬堅固奧堂實。",
            "蜀若顛危憂在吳，夔峽豈能遏迸溢。",
            "自從蜀口棄三關，托裏金城更崷崒。",
            "戎馬衝奔二十年，此城處處皆屹立。",
            "虔劉俘掠技已窮，羣聚寶峰頻出入。",
            "抵礙堅城不得戰，轉攻雲詔謀虛襲。",
            "欲踐辰沅闖廣南，後顧有蜀還恧尼。",
            "留屯漢中綴祕師，計俟萬全無一失。",
            "我向嘉渝增重屯，大理垂軍須縮絰。",
            "夷陵近聞列守戍，似謂蜀險爲難必。",
            "或言東晉不用蜀，是時南北只守一。",
            "如今敵人斡腹來，不思保蜀更何術。",
            "莫虞海道要先防，雲濤湧沸蛟黿慄。",
            "臣寶一戰振天威，至今敵膽猶惕怵。",
            "莫憂淮堧近建康，萬柁舟師人素習。",
            "踏車橫江臣世忠，北人言之魂凜凓。",
            "荆南雖云瞰大江，曹瞞百萬幾禽執。",
            "趙公堰匱孟公湖，有如弱水蓬萊岌。",
            "當今重勢在蜀川，蜀事艱難今轉急。",
            "井絡丘墟烟火空，荆棘漫彌虎窟室。",
            "頻年旱暵民流亡，褚無完裳瓶無粒。",
            "兵將願戰民效死，彼此交病財不給。",
            "就中活着猶可爲，民心戴宋元一日。",
            "益兵降財勞蜀民，旒冕周諮宜委悉。",
            "射干狼毒漫戰吻，芝朮參苓難愈疾。",
            "懇切深惟保蜀方，蜀苟措安國寧謐。"
        ],
        "title": "送雲山文先生吏部赴召",
        "id": "8780d7d8-0c3b-4ef0-baca-7f54ce7f77d4"
    },
    {
        "author": "陽枋",
        "paragraphs": [
            "江肥石沒浪壯激，水瘦石露灘無聲。",
            "叢深鹿來平都重，林槁鹿去平都輕。",
            "消息盛衰有如此，是理見處須分明。",
            "孟叟晚年盡心作，孔聖垂老春秋成。",
            "當知血氣命於志，不同萬物殊枯榮。",
            "好向先生問心極，萬里浮舟入帝城。"
        ],
        "title": "和存子姪長吟酆都韻",
        "id": "cfab253c-f5aa-407c-aaab-e9e8b8aedea7"
    },
    {
        "author": "陽枋",
        "paragraphs": [
            "慘舒異氣無異機，交朋論心不論迹。",
            "詩書一酌飲芝蘭，風雨連宵聽蕭瑟。",
            "旋調詩律破愁城，閒弄局棊消短日。",
            "酒來思逸吟轉高，笑罷江橫顔自懌。",
            "坐久那知風袂寒，眠酣未問霜衾濕。",
            "四時翻轉無停機，一理渾融何所適。",
            "佳山好水看已多，江鄉誰作蓴鱸憶。",
            "天人之際妙復微，莫事空言須踐實。"
        ],
        "title": "長風峽避風和全父弟韻",
        "id": "910e46e9-1e66-4418-8ce2-305ea1f35cab"
    },
    {
        "author": "陽枋",
        "paragraphs": [
            "家家住坐長安道，日問長安何草草。",
            "春到驪山渭水深，拂石臨流苦不早。",
            "萬戶千門鎮日開，無邊風月隨人好。",
            "滿城花柳斷鶑腸，芳菲易歇天難老。"
        ],
        "title": "讀易書懷",
        "id": "24caaf14-6e7c-4eed-9cd4-8b9de915fb99"
    },
    {
        "author": "陽枋",
        "paragraphs": [
            "冰絲寶瑟無膠柱，事省庭空引泉注。",
            "爲愛心隨水色清，從教竹傍山腰去。",
            "循除㶁㶁聽潺湲，華襟湛徹生靈根。",
            "縱使波深池自滿，尚嫌鯉躍圓荷翻。",
            "破除崖岸非落泊，虛室融融自出白。",
            "通塞默知箇裏心，媸妍各付水中色。",
            "自來道體如泉流，晝夜不舍無春秋。",
            "希音解入幽人聽，世間俗耳徒箜篌。",
            "沈沈夜永寒聲出，宮商寡和鳴琮璧。",
            "山高月冷天地空，寸地希夷無畛域。",
            "架竹主人還記年，山下出泉常不乾。",
            "凡物有本自無息，對泉玩理高懷寬。",
            "先生仁念泉初達，蒼生鎮爾銅烏渴。",
            "太空一滴著人清，生意汪洋湖海闊。",
            "野人不作名利貪，飲水曲肱心自甘。",
            "時乞一甌空煮茗，快讀羲經井九三。"
        ],
        "title": "賦趙守接竹引巖泉",
        "id": "d90051e3-171c-4c4f-a6ac-434ca5ef888b"
    },
    {
        "author": "陽枋",
        "paragraphs": [
            "少年看花日千遭，黄金買笑俠氣豪。",
            "醆斟西凉綠蒲萄，燕歌趙舞紛綺羅。",
            "插花上馬玉顔酡，鞭馬如風花底過。",
            "九天閶闔手可摩，揚眉不怕金吾訶。",
            "杜鵑一聲啼山阿，門掩綠苔愁秦娥。",
            "春樹紅顔能幾何，萬里封侯成蹉跎。",
            "河南布衣正婆娑，却笑因風想玉珂。",
            "未肯巖前捫翠蘿，商丘不唱採芝歌。",
            "獨深於易如鄒軻，紫陽真人聲相和。",
            "蓮蕩歸來揚其波，我傍梅花讀遺書，不知紛紛坐久落花多。"
        ],
        "title": "少年看花行寄示誼儒姪",
        "id": "f36b3951-f7a9-4b2f-b7f6-1c599782dd63"
    },
    {
        "author": "陽枋",
        "paragraphs": [
            "僂指寅年已半强，煩歊能幾還凄凉。",
            "風葉有聲宵鳴廊，試擁衾紬眠藤床。",
            "曉鉦錚錚樓點長，清夢了了哦詩章。",
            "藜羹藿啜蔬園芳，黄花晚節凌秋霜。",
            "起挑木火然心香，晴雲收雨烟黄江。"
        ],
        "title": "丙寅八月旦晨興尚早坐而假寐夢與客誦詩云藜羹藿啜蔬園芳黄花晚節凌秋霜因增成十韻寄壬兒",
        "id": "c4d650dc-b2c0-4c6f-8f19-917c120a1f68"
    },
    {
        "author": "陽枋",
        "paragraphs": [
            "雪片冬深玩易編，正公和氣理尤渾。",
            "八分寫就龍蛇走，巖藤澗樹常蜒蜿。",
            "蓮蕩飄裾紫陽學，歸來拂拭莓苔痕。",
            "巖前世事幾興廢，道無今古終長存。",
            "新來五馬栽桃李，生平伊洛期窮源。",
            "下車一笑撫江閣，片心飛度蒼崖根。",
            "生香動蕩滿幽谷，秋叢濯雨抽蘭蓀。",
            "露華滴晴舞夜鶴，雲葉卷霽吟朝猿。",
            "衰翁白首野人服，不愛市井憐山村。",
            "太守招來說好語，翠蘿有路猶堪捫。",
            "聽終不敢謝疲苶，瘦筇强拄巖檐門。",
            "遺書欲傍梅花讀，祇恐使人昭昭己昏昏。"
        ],
        "title": "謝涪陵劉君舉使君見委北巖堂長詩",
        "id": "556f707e-b2d7-4a27-b579-c80022078370"
    },
    {
        "author": "陽枋",
        "paragraphs": [
            "蠶叢今歲看燈宵，可人只有峽中州。",
            "白帝綸巾隠敵國，勝勢蜀尾連吳頭。",
            "竹枝歌舞喧城市，春聲泛鷗臈浮蟻。",
            "府主山村耕稼心，挈客銜盃聊爾爾。",
            "咿啞蠻唱雜𪔳鼕，老者前導幼者從。",
            "不貪嬉惰樂遊冶，只記時序還桑農。",
            "村村蓑笠兒童隊，桑上鷄聲花底吠。",
            "春歸野燒雪初融，日上高峰寒早退。",
            "生意著人人莫知，但見綠草生清淒。",
            "雪戍坐斂荆江北，月華靜照峨眉西。",
            "此意洪濛不可道，張皇恐被春風惱。",
            "酒澆象澦石無言，春不生榮冬不槁。",
            "穿花燕曲弄繁絃，來尋故壘畫堂前。",
            "呢喃似與遊人語，今宵行樂寧徒然。",
            "得賢千里只須一，大公方寸無他術。",
            "厚地不填無底谷，萬流豈漲滄溟溢。",
            "我談此語費形容，有似樵聲箇箇同。",
            "野蠶作繭自纏縛，拈弄輕絲大巧中。",
            "君不見隣女效顰人愛少，萬目睽睽分醜好。"
        ],
        "title": "和夔州李約齋燈宵",
        "id": "c1c0ac56-1f46-4302-ad66-06a267e06fb7"
    },
    {
        "author": "陽枋",
        "paragraphs": [
            "風雨飄摇三月三，綺羅罷遊客停驂。",
            "滿城春樹烟䰐鬖，朱戶綠窗愁不堪。",
            "香芹刺泥燕爭銜，杜鵑欲啼情正含。",
            "舞雩兒童笑鴒䳺，堯舜氣象此中涵。",
            "鼓瑟高人手可探，淡音非雅亦非南。",
            "太守風期神與參，我解此意誰爲談，但覺滿懷春酣酣。",
            "花柳蒙迷不可貪，芳菲易歇隨浮嵐。",
            "閒閉閣門何所耽，惟見千山萬山秀色郁如藍。"
        ],
        "title": "寶祐三年上巳風雨連日成短歌寄誼儒姪",
        "id": "a3e8e816-c22a-4939-89ee-46e09c83894a"
    },
    {
        "author": "陽枋",
        "paragraphs": [
            "丙申蚩尤臨蜀口，三十年餘遭踐蹂。",
            "當時五十四郡全，兵與民財堪著手。",
            "鋒旗戊午肆長驅，江北江南分戰守。",
            "彫瘵僅存六七州，鴻鴈飛鳴狐夜吼。",
            "先生受任勢凌兢，倉扁視證亦驚走。",
            "無麫餺飥難支撐，將勇兵强民力阜。",
            "前賢用蜀當優游，先生端力排紛糾。",
            "農炊豈暇勸加餐，春風未始一盃酒。",
            "公心只有天地知，雖處艱關安且久。",
            "事不辭難功不矜，節度樞垣亦廉取。",
            "天下都統捧霞觴，先生一人更誰有。"
        ],
        "title": "壽制置夏節使",
        "id": "eb445544-74b9-4bd0-8ca8-bbdff3083942"
    },
    {
        "author": "陽枋",
        "paragraphs": [
            "黄梅雨陣歇窗紗，庚夢醒來槐月斜。",
            "拜後拜前懽陸續，老君謫仙同一家。",
            "蟬冠醉倒金貂客，異香飄隨青犢車。",
            "旋呼五馬博一笑，酒酣逸氣凌蒼霞。",
            "培椿植桂弄梧碧，生香不斷樹交花。",
            "清凈何須餐沆瀣，抱素肯養瓊田鴉。",
            "伯陽參同竊造化，高風海客空乘槎。",
            "武陵溪深自流水，天台雲渺維胡麻。",
            "神遊八極亦汗漫，大鵬希有爭雄誇。",
            "藤床經卷得真諦，五鼎三釜輕豪奢。",
            "靜桃宿火熏百和，閒引山泉烹粟芽。",
            "自行自坐脚力輕，瘦筇擲棄龍槎枒。",
            "從來參苓不到口，雙瞳鏡碧顔春華。",
            "我向關頭伴尹喜，共乞刀圭期修遐。",
            "阿誰疑年問甲子，純乾一氣健而無息孰測其津涯。"
        ],
        "title": "壽李使君宣義父子同日",
        "id": "ce38beaa-199e-49cc-860b-23296ecb439c"
    },
    {
        "author": "陽枋",
        "paragraphs": [
            "異境破清愁，狂吟日點頭。",
            "前峰方極目，遠嶺又迎眸。",
            "石亂屢支舫，灘高常負舟。",
            "心亨行有尚，習坎自安流。"
        ],
        "title": "和王季行制幹昌溪即事  其一",
        "id": "cc4e93a2-ba8d-4ea3-82d2-733459fad52a"
    },
    {
        "author": "陽枋",
        "paragraphs": [
            "鹽米溪中艇，桑麻雲外村。",
            "巖重稀鳥道，石勁少篙痕。",
            "赤甲此微峽，溫泉茲小軒。",
            "絕憐鷄唱罷，近午日方暾。"
        ],
        "title": "和王季行制幹昌溪即事  其二",
        "id": "0f04ae17-a142-4271-954d-ded661dcec9d"
    },
    {
        "author": "陽枋",
        "paragraphs": [
            "迤衍魚鹽地，清明花柳天。",
            "江平拖霧縠，山遠带霜鉛。",
            "景好輒作畫，心閒連得篇。",
            "汎舟隨暮靄，明月冷浮川。"
        ],
        "title": "過下沱",
        "id": "acd77cfe-3fcc-460e-b3c9-c525a89b04d3"
    },
    {
        "author": "陽枋",
        "paragraphs": [
            "壁絕晝昏明，猿高髣髴音。",
            "不關天宇窄，自是峽流深。",
            "既曉遲朝日，未西還夕陰。",
            "扁舟平涉險，憑取有孚心。"
        ],
        "title": "瞿唐峽",
        "id": "3a78dcd8-91c3-44f3-a039-d722577bdae9"
    },
    {
        "author": "陽枋",
        "paragraphs": [
            "造化仁民意，瀟瀟夜雨聲。",
            "焦原欣得潤，枯黍喜更生。",
            "染出林陰密，濯餘天氣清。",
            "秋河從此挽，盡洗北來兵。"
        ],
        "title": "和全父弟立秋喜雨",
        "id": "45af1057-584d-401b-a0d2-7565d63bec07"
    },
    {
        "author": "陽枋",
        "paragraphs": [
            "情契居連屋，炊齋霤合烟。",
            "放懷行共出，得語坐相傳。",
            "竹戶雲深入，蘆窗月半穿。",
            "桃源今得趣，堪賦擬前賢。"
        ],
        "title": "茅屋",
        "id": "b42c7902-b8f9-48bd-8ab7-47a85efb7d4d"
    },
    {
        "author": "陽枋",
        "paragraphs": [
            "要路倦登臨，淵明徑好尋。",
            "卷收名利幟，揭示聖賢心。",
            "月使千家滿，霜從兩鬢侵。",
            "逃空三峽客，屬耳聽蛩音。"
        ],
        "title": "和黄循齋送景正輔戶曹之夔三首  其一",
        "id": "9ac133f5-ae4a-4081-9969-8f078bf56cff"
    },
    {
        "author": "陽枋",
        "paragraphs": [
            "自脫樊籠役，潛心克己私。",
            "是求從此日，非莫問前時。",
            "郡改山元在，江流石不移。",
            "人心日瀾倒，先覺仰扶持。"
        ],
        "title": "和黄循齋送景正輔戶曹之夔三首  其二",
        "id": "2a81bfa9-22fe-4931-93a0-d690033dbedc"
    },
    {
        "author": "陽枋",
        "paragraphs": [
            "淺見論成敗，先幾燭是非。",
            "端倪還眇眇，勳績自巍巍。",
            "學僻門常掩，詩枯毫懶揮。",
            "何時住巖下，質問此心微。"
        ],
        "title": "和黄循齋送景正輔戶曹之夔三首  其三",
        "id": "e8d0f576-1f8c-48cc-a807-76c1648bfad1"
    },
    {
        "author": "陽枋",
        "paragraphs": [
            "桂賸爐峰月，香飄字水春。",
            "姓名天下客，抱負洛中人。",
            "膴仕方三紀，徂年未六旬。",
            "循齋餘售用，何必歎窮民。"
        ],
        "title": "輓黄循齋  其一",
        "id": "f29dde6f-85cf-4658-8817-67375a9eb8c8"
    },
    {
        "author": "陽枋",
        "paragraphs": [
            "憶昔論文友，如今舐鼎仙。",
            "周經談正印，易學話真傳。",
            "一樂堂中語，三生石上緣。",
            "蓮峰望崑嶽，惆悵白雲連。"
        ],
        "title": "輓黄循齋  其二",
        "id": "8741fcfd-c9bc-422d-b571-6927210de999"
    },
    {
        "author": "陽枋",
        "paragraphs": [
            "公生百載下，學契五峰心。",
            "崇鼎屹重器，洪鐘希太音。",
            "詞源擅翻海，句律善舂金。",
            "材古誰人識，清歌和慘吟。"
        ],
        "title": "挽故人  其一",
        "id": "de1c7527-626b-4007-9e21-2771bb1ea709"
    },
    {
        "author": "陽枋",
        "paragraphs": [
            "卓世輕財易，懸知種德難。",
            "有貧皆粟帛，無骼不衾棺。",
            "紅樹悲春早，孤松忍歲寒。",
            "輕颸生宰木，多少鼻成酸。"
        ],
        "title": "挽故人  其二",
        "id": "65cea7a5-7eac-4845-aeed-333c0174242c"
    },
    {
        "author": "陽枋",
        "paragraphs": [
            "壯節從丁卯，奇功歲轉新。",
            "有征皆鼓勇，無戰不鏖塵。",
            "棠國香凝月，榆關夢熟春。",
            "吁嗟河北地，今日尚終臣。"
        ],
        "title": "挽鄭廣安",
        "id": "ee0c5604-ce9f-4825-8601-c5aa84cb72fe"
    },
    {
        "author": "陽枋",
        "paragraphs": [
            "仁者壽宜得，王臣忠可嘉。",
            "功名雖有約，雲月自爲家。",
            "義粟饑中糶，慈梁雨後斜。",
            "百年回首處，溪冷欲梅花。"
        ],
        "title": "挽武龍蹇巡檢  其一",
        "id": "74b68d73-1e55-46e5-9f0b-169b86d65714"
    },
    {
        "author": "陽枋",
        "paragraphs": [
            "叩戶憶曾識，升堂期再尋。",
            "仙遊誠絕往，俗慮苦盈襟。",
            "菡萏晚猶好，荼䕷霜不侵。",
            "思君望阡隴，遠樹白雲深。"
        ],
        "title": "挽武龍蹇巡檢  其二",
        "id": "92a2cadf-57b7-4a82-a181-5d1b7568b812"
    },
    {
        "author": "陽枋",
        "paragraphs": [
            "黌堂深惜昔，六典共尋源。",
            "合遂齊飛鶚，嘉逾競化鵾。",
            "紅顔君早去，白髮我空存。",
            "方寸千年事，悽然誰與論。"
        ],
        "title": "挽伏德華主簿  其一",
        "id": "b67acc43-302f-428a-a605-3335a3ce4daf"
    },
    {
        "author": "陽枋",
        "paragraphs": [
            "豁達千人傑，巍峨七尺軀。",
            "天邊期闊武，意外失華途。",
            "墮淚一人足，傷心二女孤。",
            "西溪橋畔塚，多少爲嗟呼。"
        ],
        "title": "挽伏德華主簿  其二",
        "id": "a65e6c2b-12ad-4b58-b77b-6ff09333288e"
    },
    {
        "author": "陽枋",
        "paragraphs": [
            "洞口天容黯，靈宮暫潔齋。",
            "中宵輕霢霂，向晚捲雲霾。",
            "巖削蒼璆璧，峰攢碧玉釵。",
            "水花紛迸峽，石乳溜垂崖。",
            "噴浪遲歸舫，穿濤急去𥱼。",
            "布飛千丈直，屏立半空排。",
            "木任巖藤束，花從澗草埋。",
            "高猿枝裊裊，幽鳥韻喈喈。",
            "亭午烟光冷，深春風色飁。",
            "便疑塵世隔，直與洞仙偕。",
            "意得詩偏好，情閒樂可涯。",
            "寄言軒冕客，名利莫裝懷。"
        ],
        "title": "和前人韻賦昌溪洞口",
        "id": "897e78b6-a83f-4a83-988c-5a7237f42069"
    },
    {
        "author": "陽枋",
        "paragraphs": [
            "滿株擐甲詫椶櫚，葉展蒲葵冬不枯。",
            "鬼髮擘開纖玉掌，蚌胎剖破細瓊珠。",
            "熟煨爐火香于笋，白飣盤銀美似酥。",
            "珍膳莫充禪客供，恐猜魚子放江湖。"
        ],
        "title": "椶花",
        "id": "624c41ad-4ac2-490a-9f88-c40cb018ff20"
    },
    {
        "author": "陽枋",
        "paragraphs": [
            "滿耳聲稱驀浣沙，萍根雲葉際天涯。",
            "襟扃噴撲芝蘭氣，韻味清修詩禮家。",
            "賸把香編消歲月，點無浮葉靚春華。",
            "西歸人問簪朋得，將作東南第一誇。"
        ],
        "title": "別宇文丈",
        "id": "b83f0a47-2823-4d36-85df-da9a549983fa"
    },
    {
        "author": "陽枋",
        "paragraphs": [
            "不因春酒駐紅顔，都是心清事弗關。",
            "草爲囹空隨意綠，花緣客少笑人閒。",
            "幽情倚棹暫隨水，爽氣拄頤常看山。",
            "共指武陵槃澗地，桃花深處屋三間。"
        ],
        "title": "壽韓司理",
        "id": "88075693-cc3c-48d7-9104-d541671e95fd"
    },
    {
        "author": "陽枋",
        "paragraphs": [
            "神光高射斗牛墟，知是龍泉瑞氣舒。",
            "彩映北堂霜後檜，輝連東館月中書。",
            "江流麗水描來似，峽束棠溪畫得如。",
            "爲報鯨鯢休陸走，劍芒元是發硎初。"
        ],
        "title": "壽紹慶金守",
        "id": "54f05b73-6d84-476f-9e8e-bb8031f5c06d"
    },
    {
        "author": "陽枋",
        "paragraphs": [
            "吳門扞蔽重夔渝，兩地藩籬屬釣魚。",
            "自昔無城當蜀屏，從今有柱壯坤輿。",
            "軍心鐵石高深裏，敵膽灰塵築鑿餘。",
            "看偃天戈閒夜月，朗聲讀破磨崖書。"
        ],
        "title": "庚子叨第贄合州甘守  其一",
        "id": "d5cb1f2f-3d14-441a-8135-7fe4921eb966"
    },
    {
        "author": "陽枋",
        "paragraphs": [
            "欲陳禮樂字三千，起趁東風萬里船。",
            "戎馬不禁文未喪，石魚間出瑞開先。",
            "人知制梃摧堅甲，政比黄鐘緩急絃。",
            "願借風雲乘快便，一聲雷爆九重天。"
        ],
        "title": "庚子叨第贄合州甘守  其二",
        "id": "2643a7bc-00e4-46ac-b3ce-5c2399f826dd"
    },
    {
        "author": "陽枋",
        "paragraphs": [
            "騎鯨汁漫謫仙臞，一世龍門只漢儒。",
            "天下文章從古有，人間勳業即今無。",
            "鶴山往事心存蜀，象澦新功力蔽吳。",
            "留取道宗遼外策，共爲炎宋鞏皇圖。"
        ],
        "title": "賀李萬州守夔  其一",
        "id": "4d1d0b26-f73e-4f1e-9082-b808c6f35538"
    },
    {
        "author": "陽枋",
        "paragraphs": [
            "淵淵聖道浩津涯，萬里尋師暮景斜。",
            "濫吹叢中情懶散，彈冠鏡裏髮爬髿。",
            "蒼龜已卜林間屋，青犢還逢關上車。",
            "未得乞符求換骨，借閒讀易傍梅花。"
        ],
        "title": "賀李萬州守夔  其二",
        "id": "8f09ea91-55b0-4874-be3f-2bdab70d1c5a"
    },
    {
        "author": "陽枋",
        "paragraphs": [
            "黄鐘大呂播年華，簪盍城南捧九霞。",
            "共說賢寮心似鏡，何妨幕府事如麻。",
            "紛紛吏坌空迷目，蹇蹇王臣豈計家。",
            "共約歲寒松竹友，好携周易傍梅花。"
        ],
        "title": "壽蹇從叔制幹",
        "id": "308e5355-150d-49a9-bb9f-65294d31fe80"
    },
    {
        "author": "陽枋",
        "paragraphs": [
            "明知少府是神仙，金水何須掛彩鞭。",
            "喜喜歡歡遊兩幕，平平穩穩過三年。",
            "紅蓮照水香仍舊，緋棗團秋味正圓。",
            "蘭玉已堪華晚節，更尋小圃菊花天。"
        ],
        "title": "壽蹇用叔姻翁總幹",
        "id": "481aa609-1b1c-4a42-bd6d-4af042bf2392"
    },
    {
        "author": "陽枋",
        "paragraphs": [
            "熟讀周官知幾冬，染人袍就彩絲縫。",
            "生當永日三三夏，數應西岷六六峰。",
            "囚放盡言公活汝，民期無復鼠穿墉。",
            "籠中上藥芝苓富，却笑頻看鏡裏容。"
        ],
        "title": "壽狄知錄",
        "id": "cba47d2f-7910-4461-85b9-dae0dcd3aef7"
    },
    {
        "author": "陽枋",
        "paragraphs": [
            "十乘由夔入釣魚，飲江無馬鴈安居。",
            "瞿唐催要金城壁，即墨爭迎鐵裹車。",
            "八陣旌旗蛇勢整，九關風月虎符虛。",
            "白鹽萬丈齊天石，揭日奇功大字書。"
        ],
        "title": "賀田都統再帥夔  其一",
        "id": "150b57bc-9107-4906-ac6c-90dae446b20b"
    },
    {
        "author": "陽枋",
        "paragraphs": [
            "桃李三生黄口兒，春回桑梓放塤吹。",
            "燕依舊主今還再，兔守空株懶未移。",
            "暫對少陵堂下瀼，遠懷靖節菊邊籬。",
            "好風借與一帆飽，歸趁江空水落時。"
        ],
        "title": "賀田都統再帥夔  其二",
        "id": "f2d3efc6-09fe-4386-a278-629109761702"
    },
    {
        "author": "陽枋",
        "paragraphs": [
            "閫歌整暇化清夷，笑把宗師正印提。",
            "繡腑文章開賸馥，錦江桃李爛成蹊。",
            "旌摇蜀水春浮峽，柝靜蠻天月滿溪。",
            "衣衮歸歟近宸極，殊勳嘉歎殿頭西。"
        ],
        "title": "謁夔門桂帥  其一",
        "id": "d7a44ea3-d29a-4ca5-aa64-75d762fc4333"
    },
    {
        "author": "陽枋",
        "paragraphs": [
            "志欲商伊學欲顔，尋師夢遶五湖間。",
            "不違誓至仁三月，親炙寧辭雪萬山。",
            "流海浪浮蝸戰角，排雲應許豹窺斑。",
            "還丹知換塵凡骨，趁得先生未出關。"
        ],
        "title": "謁夔門桂帥  其二",
        "id": "5164463d-3ae3-49d4-b0d2-fc88a376edd1"
    },
    {
        "author": "陽枋",
        "paragraphs": [
            "八牖玲瓏義理天，復齋心印妙親傳。",
            "化爐點處金非鐵，吏坌清餘否亦賢。",
            "吠息蒹蘆湖外月，炊生榆柳竈中烟。",
            "水浮鄂渚連牛渚，公子行行天上僊。"
        ],
        "title": "贄鄂帥張仁簡  其一",
        "id": "f7f55a46-9945-415b-ac39-f7ce5ebdf810"
    },
    {
        "author": "陽枋",
        "paragraphs": [
            "不爲名韁浪出山，朱門桃李恐闌珊。",
            "師尋湖海胸懷闊，道滿乾坤耳目寬。",
            "水驛已終三楚尾，天閽猶向五雲端。",
            "登樓便欲騎黄鶴，乞與書生換骨丹。"
        ],
        "title": "贄鄂帥張仁簡  其二",
        "id": "f04281ad-b889-4c4c-a595-d2385b26c361"
    },
    {
        "author": "陽枋",
        "paragraphs": [
            "見說三關息虎貔，風高白帝卷旌旗。",
            "擎天砥柱瞿唐險，保蜀規模陣石奇。",
            "誓出祁山禽仲達，肯屯漢口學姜維。",
            "枕戈心事聞鷄起，未必閒眠聽竹枝。"
        ],
        "title": "赴大寧司理贄俞帥  其一",
        "id": "06d45a10-ee10-4031-8a2d-22d85f263d52"
    },
    {
        "author": "陽枋",
        "paragraphs": [
            "入手青衫愧壯顔，悠悠底事白雲閒。",
            "有心文字幾千卷，適意茅茨三兩間。",
            "可奈紅塵飛白羽，不容黄叟卧青山。",
            "欲從寧水成仙骨，趁得先生未出關。"
        ],
        "title": "赴大寧司理贄俞帥  其二",
        "id": "a676aed4-ccfb-4b3f-809e-be0290686793"
    },
    {
        "author": "陽枋",
        "paragraphs": [
            "燕寢凝香事自無，祝釐何用飲酴酥。",
            "袴歌雪外暖傳曲，社酒人間春滿壺。",
            "客到競誇逢子晉，我來甚喜見夷吾。",
            "摩圍山下閒摩詰，他日添歸九老圖。"
        ],
        "title": "壽紹慶王守謹禮",
        "id": "b3b61430-9d6b-4c53-87f8-1d1ec49f842a"
    },
    {
        "author": "陽枋",
        "paragraphs": [
            "昨夜天香兩袖中，轉頭人日又桑蓬。",
            "雲龍風虎千年遇，聖主賢臣此際同。",
            "翠竹西來方嫩綠，夭桃栽後未繁紅。",
            "人間正喜洪鈞轉，莫問天台有路通。"
        ],
        "title": "壽劉節判",
        "id": "f5399855-56cb-4831-b01a-f40419aa4f0d"
    },
    {
        "author": "陽枋",
        "paragraphs": [
            "見得州如斗大輕，閒將五馬繫榕陰。",
            "兩江波上千家月，萬卷堂中一片心。",
            "尚笑龔黄爲計淺，更尋伊洛問鈎深。",
            "莫慳仙李盤根實，可與輕紅種作林。"
        ],
        "title": "壽涪州李漢輔使君",
        "id": "d1f6aa01-fe24-4bdd-98ef-de619cd6a208"
    },
    {
        "author": "陽枋",
        "paragraphs": [
            "邊隅守歲莫思家，有酒盈樽即頌花。",
            "愛爾和鳴同野鶴，起予返哺學林鴉。",
            "生香不斷爐烟裊，絳蠟長明跋暈斜。",
            "時序推遷休問當，何思何慮樂無涯。"
        ],
        "title": "乙丑除夕衍少陵韻成七言寄示任兒於珍南",
        "id": "42086d16-ca0b-4586-acbf-90beafdac122"
    },
    {
        "author": "陽枋",
        "paragraphs": [
            "採薪背夏見書雲，世我相遺思轉清。",
            "識箇凝陰消又長，喜些真火熄還生。",
            "百年好夢黄粱短，一片閒心白鶴輕。",
            "獨擁寒衾長不寐，聽吹梅角動江城。"
        ],
        "title": "丙辰病起示兒",
        "id": "529dca88-0d32-4dd7-b601-e9be0a544977"
    },
    {
        "author": "陽枋",
        "paragraphs": [
            "萬里扁舟歸自東，干戈滿地路難通。",
            "弟兄一榻聊相對，叔姪雙頭未許同。",
            "峽入三遊千丈險，水連西蜀百憂空。",
            "家山桃李期堪數，共約花間酌晚風。"
        ],
        "title": "舟過三遊洞知遂脫兵火矣喜賦",
        "id": "ad0c4ae4-6364-4598-920a-96d66f269f0c"
    },
    {
        "author": "陽枋",
        "paragraphs": [
            "昨日蘭橈逐順流，今朝湖口泊歸舟。",
            "千山日暖雪花散，萬里風高雲葉收。",
            "江影曲通西蜀遠，湖光橫與北溟浮。",
            "岳陽奇眺嗟猶欠，付與他年穩上樓。"
        ],
        "tags": [
            "洞庭湖",
            "岳阳楼"
        ],
        "title": "泊舟洞庭雲薄天空湖光可愛恨未登岳陽樓耳",
        "id": "c397e160-589e-4716-b5fa-9461b3cb051b"
    },
    {
        "author": "陽枋",
        "paragraphs": [
            "碧梧清夢繞紅萱，袖橘歸來人倚門。",
            "七日喜稱王母壽，經旬還捧謫仙尊。",
            "松知得算霜中樹，梅報和羹雪外村。",
            "拄杖金魚消息好，慇懃拜舞勸加飱。"
        ],
        "title": "壽鄧子西提幹與乃堂相距八日",
        "id": "05543a3b-3fc8-4909-adab-5afd2edef6f5"
    },
    {
        "author": "陽枋",
        "paragraphs": [
            "五峰高處五雲新，黄石先生非避秦。",
            "圯上未容書出袖，巖前元自易無塵。",
            "烟霞窟冷苦留客，雲霧窗虛亦可人。",
            "好爲蒼生徹蒸暑，天邊散與一襟春。"
        ],
        "title": "遣季子壽黄循齋二首  其一",
        "id": "4ea3368a-36c3-43db-8284-4f2709566f03"
    },
    {
        "author": "陽枋",
        "paragraphs": [
            "自得遺書學子房，擬來辟穀並山陽。",
            "仙鄉不秘眼前道，俗相慚無肘後方。",
            "經葉再傳新雨露，桃花重發舊門牆。",
            "呼兒莫怕蓬萊遠，勤爇南豐不盡香。"
        ],
        "title": "遣季子壽黄循齋二首  其二",
        "id": "817b7e7c-3144-4d4e-8183-ebc2b47d7c83"
    },
    {
        "author": "陽枋",
        "paragraphs": [
            "人人屬目快星凰，倚棹溪頭起漫郎。",
            "强仕慣聞紆郡紱，綴班希有擅文場。",
            "賸栽棠蔭兩江綠，重著藍袍再世光。",
            "人物西清自華選，未應琴鶴久松崗。"
        ],
        "title": "謁同年許使君德開  其一",
        "id": "09f233de-9b5e-4ad2-b293-4f21d89d6f81"
    },
    {
        "author": "陽枋",
        "paragraphs": [
            "欲造詩壇奪錦標，幾回躡足愧還休。",
            "君提妙律都先手，我漫家吟浪出頭。",
            "濟世自憐無絕力，叩閽剛道有嘉猷。",
            "先生若動出關興，便爾挑包逐去舟。"
        ],
        "title": "謁同年許使君德開  其二",
        "id": "e4c8720e-9652-4d22-8e61-1e9f66386e26"
    },
    {
        "author": "陽枋",
        "paragraphs": [
            "聖賢隨遇即成都，仰止宗師謁故居。",
            "面揖光風江渚遠，心涵霽月海天舒。",
            "圖由自得前無畫，道未嘗亡今有書。",
            "共立斜陽歸去晚，當年與點意何如。"
        ],
        "title": "謁九江周元公祠嗣性善度先生韻",
        "id": "8bc212f8-69d3-4d89-80fb-643a8bb80d9c"
    },
    {
        "author": "陽枋",
        "paragraphs": [
            "高堂憶昨燕春風，雙老怡愉桂棹東。",
            "藍袖歸時饒榜綠，橘香懷處少萱紅。",
            "悲纏忍見舟藏壑，德感還知月在空。",
            "有子天教優好善，五花不日賁泉宮。"
        ],
        "title": "挽樂應乃堂",
        "id": "6a991dbb-de30-4c84-8172-922a9fb59e7d"
    },
    {
        "author": "陽枋",
        "paragraphs": [
            "昔遊曾到萬山峰，趙氏樓臺紫翠中。",
            "六藝近誇三世學，四賢爭顯一家風。",
            "不堪顧影憐孤鴈，恰喜摩天有阿鴻。",
            "好是生香元不斷，靈椿雖老桂成叢。"
        ],
        "title": "挽南平趙化卿",
        "id": "d0035dea-43d0-4609-9830-98b2e567eebe"
    },
    {
        "author": "陽枋",
        "paragraphs": [
            "羨君底事過時人，一點閒愁不到心。",
            "笑語屢陪桃李酒，詩書曾對竹松林。",
            "已驚別鶴江天遠，何事騎鯨歲月侵。",
            "五桂聯芳知有日，去尋蕭侶碧雲深。"
        ],
        "title": "挽何深甫",
        "id": "d8787920-d299-4d42-8989-0944986a1c9f"
    },
    {
        "author": "陽枋",
        "paragraphs": [
            "萬翠亭邊山鬰葱，書聲散出五雲重。",
            "紅萱色改宦情薄，綠酒盃深客話濃。",
            "鴈起秋空從整整，鷗閒野水自溶溶。",
            "誰人爲作坡仙傳，弟似潁濱文似邕。"
        ],
        "title": "挽趙飛卿",
        "id": "de22cd62-8a92-4935-90d4-524080281c45"
    },
    {
        "author": "陽枋",
        "paragraphs": [
            "聞說書臺百世張，燕山來數竇家郎。",
            "含容寸念侔焚券，正直生平等發藏。",
            "丹桂香浮森駟馬，碧梧翠織引雙凰。",
            "松蘿歲晚陪真喜，染得卿雲爛有光。"
        ],
        "title": "壽張方叔表弟",
        "id": "e63a2f28-7f01-4a7d-b140-1096d8007ca4"
    },
    {
        "author": "陽枋",
        "paragraphs": [
            "螻蟻何能格上穹，况於三伏藴隆中。",
            "瓣香載走神龍廟，法象俱來大梵宮。",
            "出岫金身能普濟，臨池玉醮可幽通。",
            "尚憑使者疎寃獄，歌舞豐年與衆同。"
        ],
        "title": "和楊提刑喜雨  其一",
        "id": "146e4fc4-4c48-43d9-b03b-f0e8c9c04a70"
    },
    {
        "author": "陽枋",
        "paragraphs": [
            "詔許歸耕荷聖王，又扶衰病過南方。",
            "幸親博洽前無輩，每歎平反後必昌。",
            "請雨頼公誠獨至，回天愧我德多凉。",
            "作詩志喜親銜袖，玩把渾如七寶裝。"
        ],
        "title": "和楊提刑喜雨  其二",
        "id": "b66fa6ee-d932-4d29-a361-06bb099152e2"
    },
    {
        "author": "陽枋",
        "paragraphs": [
            "瞻仰雖勤隔壤穹，此誠何自達天中。",
            "幸憑今日皇華使，不假當年帝釋宮。",
            "人道蘇天真廣大，歲逢商旱得流通。",
            "欲知八郡生靈喜，七月興歌我稼同。"
        ],
        "title": "和蘇提舉喜雨  其一",
        "id": "82452fca-d82a-4857-bae8-2742aaa60667"
    },
    {
        "author": "陽枋",
        "paragraphs": [
            "皇上焦勞冠百王，精求膚使惠南方。",
            "驅馳靡憚周原隰，斂散尤高漢壽昌。",
            "屬邑近方憂水澇，單車不復待秋凉。",
            "公餘更有驚人句，爲解塵懷倥傯裝。"
        ],
        "title": "和蘇提舉喜雨  其二",
        "id": "7e7c47e2-181e-4410-a8b1-be409da75fe2"
    },
    {
        "author": "陽枋",
        "paragraphs": [
            "災祥何必問圓穹，自是承流得失中。",
            "旱魃憑誰投遠裔，靈科聊復啟仙宮。",
            "天憐南國人民困，雨走西郊畎澮通。",
            "多謝宗英相慰勞，也應休戚略相同。"
        ],
        "title": "和知宗喜雨  其一",
        "id": "a2fa7f7f-0b3c-471c-abc7-a1da772bc981"
    },
    {
        "author": "陽枋",
        "paragraphs": [
            "赫赫炎官未退藏，祈禳已盡別無方。",
            "忽施潤澤環千里，再使榮華及百昌。",
            "未問民天無欠闕，且欣心地得清凉。",
            "一杯預作秋成慶，草草盤飱不用裝。"
        ],
        "title": "和知宗喜雨  其二",
        "id": "d7baf882-c559-43d8-8a53-40ac6111e577"
    },
    {
        "author": "陽枋",
        "paragraphs": [
            "旱魃爲災百念關，瓢中一滴奈天慳。",
            "講求碧玉仙科秘，叱起蒼龍洞府間。",
            "神賜甘霖三日往，人欣和氣一朝還。",
            "憑公大手爲民賀，五色牋中蜀錦斑。"
        ],
        "title": "再和知宗喜雨",
        "id": "96e50897-7e9a-47d0-976d-a59ea9cb3750"
    },
    {
        "author": "陽枋",
        "paragraphs": [
            "藴隆尤更覺天穹，誰道滂沱正伏中。",
            "風捲海潮雷助勢，夜占星畢月移宮。",
            "黄雲轇轕村村喜，碧玉淙琤處處通。",
            "前日勤民均此念，尊前一笑大家同。"
        ],
        "title": "三和知宗喜雨  其一",
        "id": "bbd68461-3ddc-4e7e-9458-e5a709309f6b"
    },
    {
        "author": "陽枋",
        "paragraphs": [
            "江海人推百谷王，可無膏澤惠炎方。",
            "五龍行水蘇將槁，萬頃秧田喜寖昌。",
            "不用飲冰祛內熱，急須沽酒做新凉。",
            "却愁好雨催詩句，愧乏良材取次裝。"
        ],
        "title": "三和知宗喜雨  其二",
        "id": "d16e15c3-1610-41e6-8ca3-84ceb935d8a1"
    },
    {
        "author": "陽枋",
        "paragraphs": [
            "愁歎何繇達灝穹，秋成恐墮渺茫中。",
            "五龍偃蹇藏深廟，六佛慈悲會一宮。",
            "帝勅名山諸洞閉，醮開太乙獨函通。",
            "應憐赤子車中鮒，爲激西江遍處同。"
        ],
        "title": "和陳提舉喜雨  其一",
        "id": "089a5ec5-df75-4849-9b39-2e69a708b078"
    },
    {
        "author": "陽枋",
        "paragraphs": [
            "周家重穀業陳王，天亦哀民救此方。",
            "一雨如傾過衆望，三登可卜見時昌。",
            "固知福地長無歉，尤喜炎天預借凉。",
            "耆老首爲鄉曲賀，唾成珠玉巧於裝。"
        ],
        "title": "和陳提舉喜雨  其二",
        "id": "f125db16-71be-4718-b514-a3c6d11e334d"
    },
    {
        "author": "陽枋",
        "paragraphs": [
            "了無和氣格清穹，天意難回執熱中。",
            "驟雨起從南海廟，雄風到自楚王宮。",
            "却愁水府丹瓢注，解使銀河赤岸通。",
            "急趁好晴催刈穀，坻京相慶萬家同。"
        ],
        "title": "再和陳提舉喜雨  其一",
        "id": "c49b6d4a-b2d7-4cf8-a8ce-dc7113df59e5"
    },
    {
        "author": "陽枋",
        "paragraphs": [
            "十萬農租要納王，望霓雖切雨何方。",
            "桑林敬體皇心禱，雲漢終歌國祚昌。",
            "坐使里閭消歎息，幻成境界得清凉。",
            "欲知千里人情共，盈袖新詩已可裝。"
        ],
        "title": "再和陳提舉喜雨  其二",
        "id": "2c6317f3-e311-4019-af9e-1fb452c75674"
    },
    {
        "author": "陽枋",
        "paragraphs": [
            "天隅把袖立春風，井絡民情許上通。",
            "煖到夜郎安靜裏，寒消白帝撫摩中。",
            "摘山豈必溪芽盡，市駿何須冀種空。",
            "月渚扁舟書好讀，琅琅聲與大江東。"
        ],
        "title": "贄袁茶使",
        "id": "c9d24425-5856-4622-8649-c3204a094e3f"
    },
    {
        "author": "陽枋",
        "paragraphs": [
            "連天白水渺無涯，短涉湖灣五里賒。",
            "箇樣船腰穿浪急，片來帆腹飽風斜。",
            "日隨飛鷺幾程水，心逐浮鷗何處家。",
            "日落荒溪無繫纜，荻叢深處傍漁槎。"
        ],
        "tags": [
            "太湖"
        ],
        "title": "買舟過太湖口入小港",
        "id": "82c4c7a0-a109-4899-b19e-e9b51e95850c"
    },
    {
        "author": "陽枋",
        "paragraphs": [
            "姑蘇平野入黄池，烟樹重重綠漲迷。",
            "肆列門前喧坌俗，稻臨屋背儘幽棲。",
            "路長車馬南還北，水遠帆檣東復西。",
            "小寺江心閒繫纜，周迴看盡柳盈堤。"
        ],
        "title": "詠黄池詩",
        "id": "85b13ca2-4c9d-49e7-8924-12796ee546b1"
    },
    {
        "author": "陽枋",
        "paragraphs": [
            "秋深客棹倚吳頭，喜見江鄉素月浮。",
            "水墨畫成洲渚遠，神仙宅盡水雲幽。",
            "心閒最與趣相會，句拙常憐景莫收。",
            "多少樓臺羅綺席，未知真是賞中秋。"
        ],
        "title": "中秋黄池舟中獨酌五首  其一",
        "id": "b32178b2-2d8d-4c05-8010-b8be4eeba4fb"
    },
    {
        "author": "陽枋",
        "paragraphs": [
            "畫橋楊柳繫船兒，蟾魄飛來光滿溪。",
            "有水連雲疑地闊，無山礙月覺天低。",
            "魚堪寄信應時見，鴈欲橫霜猶未齊。",
            "白酒堪沽雞中割，呼樽獨酌畫橋西。"
        ],
        "title": "中秋黄池舟中獨酌五首  其二",
        "id": "a5df6177-13e1-43c9-a899-f8dc3b9920bd"
    },
    {
        "author": "陽枋",
        "paragraphs": [
            "賞月東西兩地遥，一輪千里共今宵。",
            "心中至樂成真得，分外閒愁不復摇。",
            "江寺饒吾觀白水，郡亭喜弟看洪潮。",
            "世間歡賞由人爾，天地何曾有寂寥。"
        ],
        "title": "中秋黄池舟中獨酌五首  其三",
        "id": "f1a472f2-40d9-4229-a648-8ea387bebde9"
    },
    {
        "author": "陽枋",
        "paragraphs": [
            "居家賞月天常雨，遠客逢秋月倍明。",
            "世事美時難兩得，化工好處少雙成。",
            "詩如遇興須重賦，酒若逢辰且再傾。",
            "不是衰遲廢拘檢，良心隨寓自忘情。"
        ],
        "title": "中秋黄池舟中獨酌五首  其四",
        "id": "c5d752c1-3c4b-4fe7-8ae0-dd1919392e8b"
    },
    {
        "author": "陽枋",
        "paragraphs": [
            "一年十二月華圓，何事今宵到處看。",
            "春夏暖時無底白，雪霜凝處不勝寒。",
            "酒腸緩放金罇倒，詩興何妨玉漏殘。",
            "莫學時人貪酩酊，清光未澈已闌單。"
        ],
        "title": "中秋黄池舟中獨酌五首  其五",
        "id": "e4e75e12-6130-48f6-aa26-309927f65c75"
    },
    {
        "author": "陽枋",
        "paragraphs": [
            "將道花黄醉彭澤，又還茱紫酌平湖。",
            "詩因得意時時賦，酒爲無賓淺淺沽。",
            "藍色已殘千岸柳，霜花催滿萬汀蘆。",
            "閒行閒坐雲和水，不識天工怪我無。"
        ],
        "title": "久留黄池待弟姪不至九日獨酌",
        "id": "e5cef843-b94b-458e-b1c3-48a9bcb16416"
    },
    {
        "author": "陽枋",
        "paragraphs": [
            "去年精禱雨隨至，今日熏香雨便來。",
            "人事只從無僞見，天心端可至誠回。",
            "溜匙即此知翻雪，枵腹何由更隠雷。",
            "若使邊臣充此意，凶殘到處豈難摧。"
        ],
        "title": "喜雨賀黄叔厚判縣",
        "id": "1a397294-086a-4c9f-b33a-61aab576517a"
    },
    {
        "author": "陽枋",
        "paragraphs": [
            "中興賦用倚江淮，兼裕良籌仰雋才。",
            "民社有歌耕足雨，伍符無腹隠枵雷。",
            "塞邊粟積漢而上，地上錢流唐以來。",
            "相業理財餘事耳，安能鬰鬰此居哉。"
        ],
        "title": "贄何總領",
        "id": "69e748ea-2b79-447f-bf24-3643a9c8f6ec"
    },
    {
        "author": "陽枋",
        "paragraphs": [
            "好風吹雪點征衣，認得東君巧轉機。",
            "北渚燕鴻從背立，前灘鸂鶒喜雙飛。",
            "梅中有味不妨隠，蓮本無心何待依。",
            "到處江山生意滿，呼尊判倒是和非。"
        ],
        "title": "別黔中趙尉",
        "id": "cf65e725-3421-4a33-969e-d18ac114bd76"
    },
    {
        "author": "陽枋",
        "paragraphs": [
            "桃源洞口送春歸，欲換漁蓑傍釣磯。",
            "火着高林鴉又散，弦鳴中澤鴈還飛。",
            "蕭蕭空雨晨光潤，耿耿籠燈夜色微。",
            "休對癡人獃說夢，野花啼鳥恁天機。"
        ],
        "title": "寄桃源尉趙謙之",
        "id": "21014d28-133b-4e5b-a0e3-ed8a176f149f"
    },
    {
        "author": "陽枋",
        "paragraphs": [
            "千重灘淺身曾過，萬頃湖深也去來。",
            "平地雪中蕭店宿，掀天浪裏片帆開。",
            "干戈鼎沸舟還失，炎暑甑蒸師正灾。",
            "小艇隨人偷入峽，笑開菱匣亦頑哉。"
        ],
        "title": "江干覽鏡",
        "id": "d54043db-d7bc-4664-94d6-5a78c0c65960"
    },
    {
        "author": "陽枋",
        "paragraphs": [
            "爭似瑶仙捧玉觴，一堂四世聚簪裳。",
            "閒中尊俎江山久，靜裏襟懷日月長。",
            "蓂紫爛連庭桂紫，橘香濃引誥花香。",
            "陵溪種得桃無限，乞與漁郎半核嘗。"
        ],
        "title": "壽鄧提幹母  其一",
        "id": "3b6a2ac3-61c1-47d2-bce4-93a079939cb1"
    },
    {
        "author": "陽枋",
        "paragraphs": [
            "嘗桃不祇似東方，三度濃熏竹院香。",
            "眼底兒孫青瑣客，鏡中顔色碧琳房。",
            "山屏繡出方壺穩，峽線拖餘翠水長。",
            "醉問羣仙休拍手，誰人翻得九霞觴。"
        ],
        "title": "壽鄧提幹母  其二",
        "id": "18cfd9d0-92aa-44a0-af99-eeda14f16dd6"
    },
    {
        "author": "陽枋",
        "paragraphs": [
            "先生早矣袖薰弦，趁取南風入皛然。",
            "燕穩不妨辭閫幕，魚枯應喜活民編。",
            "萬家吟賞知微月，千里依棲刺史天。",
            "河漢定應思黼黻，大宗寧許久藩宣。"
        ],
        "title": "贄趙廣安",
        "id": "fcea1df1-9a8a-4822-a99f-121503bf25c1"
    },
    {
        "author": "陽枋",
        "paragraphs": [
            "剩雨頑雲乍解圍，清光此夜擬依稀。",
            "天工不許厭厭飲，月姊終慳皎皎輝。",
            "離合隨緣都是樂，陰晴任理兩忘機。",
            "謝君好語無貂續，題拙慙隨趙璧歸。"
        ],
        "title": "中秋微月和彭水趙文卿韻",
        "id": "1a786e63-dc71-43f9-a035-dba1760d374d"
    },
    {
        "author": "陽枋",
        "paragraphs": [
            "胸中陳法久堂堂，卯歲邊戎真漫狂。",
            "佇看勝齊歸一鼓，未饒破魏說三當。",
            "弓刀早落風雲會，衮繡行依日月光。",
            "已撰磨崖碑萬字，爲君題破碧苔蒼。"
        ],
        "title": "曹都統詩",
        "id": "66d7a324-8592-4770-9151-80198a6dc4f2"
    },
    {
        "author": "陽枋",
        "paragraphs": [
            "書劍追隨徧蜀西，歸來窗月聽朝雞。",
            "相期歲晚林中約，忍見佳城石上題。",
            "錦里人稀烟冉冉，橫川路迥草萋萋。",
            "黔南愧我催瓜戍，淚落巴山望欲迷。"
        ],
        "title": "挽心友李應之判縣  其一",
        "id": "03a94c4e-9445-47df-bf65-50781b2b910f"
    },
    {
        "author": "陽枋",
        "paragraphs": [
            "妙歲麟經得興微，名成四十壯心違。",
            "半生于德歸門駟，一節夷清在首薇。",
            "古禮事親輪月曉，新詩易簀片雲飛。",
            "九京他日如堪作，見說非公誰與歸。"
        ],
        "title": "挽心友李應之判縣  其二",
        "id": "26b612c8-0cc1-4bcf-bfc9-358e7722d202"
    },
    {
        "author": "陽枋",
        "paragraphs": [
            "隨軒好雨决渠深，生意挽回天地心。",
            "不是一麾賢出守，何緣三日往爲霖。",
            "勤農襏襫田頭影，幽鳥間關花底吟。",
            "紫陌桑麻連菽粟，從教鼓腹曳裾衿。"
        ],
        "title": "和郭廣文喜雨",
        "id": "10a23ec4-4d0f-48a4-bf55-31f9e0046ed7"
    },
    {
        "author": "陽枋",
        "paragraphs": [
            "殿西歌徹采薇聲，記室煩君爲一行。",
            "竇幕有班燕刻重，裴寮得愈蔡功成。",
            "文書晝靜旌旗捲，籌畫宵閒鼓角清。",
            "今日元戎前長史，步趨脚跡好門生。"
        ],
        "title": "見歐制幹  其一",
        "id": "d804192f-361d-43bd-a3cd-f8e3948b72b9"
    },
    {
        "author": "陽枋",
        "paragraphs": [
            "尋師萬里走東南，性學精微聞兩三。",
            "風月歸來深體認，簞瓢自樂細沈涵。",
            "巖前靜索龜圖秘，蜀口驚呼蟻戰酣。",
            "欲覓底寮整殘斷，峽天分借一屏嵐。"
        ],
        "title": "見歐制幹  其二",
        "id": "2747a0e4-003a-4cae-beca-8623b416c950"
    },
    {
        "author": "陽枋",
        "paragraphs": [
            "升堂曾得話從容，骨相清癯七十翁。",
            "唧唧愛人皆語妙，遲遲留客屢盃空。",
            "眼分青白斯文外，手作推敲雅詠中。",
            "我忝金蘭三世契，頗堪溪滸憶清風。"
        ],
        "title": "挽垓山陳宣義",
        "id": "7d36aa4f-7db4-487c-8149-a2d86e4c876d"
    },
    {
        "author": "陽枋",
        "paragraphs": [
            "萬雷豗擊一江聲，本是風從水上行。",
            "斷港不妨尋住計，修塗未信阻歸程。",
            "閒中已會性天靜，忙裏依然心地平。",
            "險阻怪崖行半百，扁舟肯學夜多驚。"
        ],
        "title": "池口下小港遇大風  其一",
        "id": "af927ed3-1807-4a96-8846-655e18ef0570"
    },
    {
        "author": "陽枋",
        "paragraphs": [
            "詩翁下語寫心聲，說破雲濤阻客行。",
            "得意快吟三兩句，放懷休數八千程。",
            "時因極凍方回暖，水若無風還自平。",
            "一點陽和消息好，江邊柳眼又眠驚。"
        ],
        "title": "池口下小港遇大風  其二",
        "id": "9a611ea7-6541-484c-bbcb-391e439ad4d7"
    },
    {
        "author": "陽枋",
        "paragraphs": [
            "水本無聲風作聲，何心坎止與流行。",
            "掀天不礙翻洪浪，到海須知有去程。",
            "可以東西形暫激，不容軒輊性元平。",
            "懸知讀易如程子，舟壓銀濤膽不驚。"
        ],
        "title": "池口下小港遇大風  其三",
        "id": "4063f3fe-3aa3-49b4-9c00-5049e081519d"
    },
    {
        "author": "陽枋",
        "paragraphs": [
            "鷗閒伴侶子夔邊，錫類宗盟計百年。",
            "準擬歸來尋舊約，不堪相送苾新阡。",
            "芝蘭笑語龍山事，桃李樽罍象澦天。",
            "鍾作數行臨老淚，爲君滴向碧溪淵。"
        ],
        "title": "挽李致政",
        "id": "576990ef-4d1b-4954-bd92-aba10ed4c801"
    },
    {
        "author": "陽枋",
        "paragraphs": [
            "蕉溪煙水似羅浮，君著軒亭瞰碧流。",
            "東館聽鷄書伴月，南邊休馬鐸沈秋。",
            "憐人得飽倉捐粟，送客登山岸倚舟。",
            "種玉前村春意早，梅花带雪滿枝頭。"
        ],
        "title": "紹慶羅巡檢",
        "id": "b2686c12-87d1-4785-be8c-4e4b53cc8e45"
    },
    {
        "author": "陽枋",
        "paragraphs": [
            "英雄才略暫臨夔，泛綠依紅詫小兒。",
            "肯向稠人識毛遂，甘從走督得神師。",
            "魚城人喜景星出，象澦猿驚仙仗移。",
            "七十老翁怕趨走，峽江亭上倍臨歧。"
        ],
        "title": "送田使君都統離夔赴合州",
        "id": "85a8f865-f948-4014-b99e-4a96f9a29670"
    },
    {
        "author": "陽枋",
        "paragraphs": [
            "三時不害試鳩工，築鑿輪輿職自攻。",
            "利器祇因盤錯見，淳風須信古今同。",
            "野桃川谷逢人好，春草池塘待雪融。",
            "洞口果教花似舊，支筇未肯作衰翁。"
        ],
        "title": "和桃源宰趙存禮韻",
        "id": "af88133d-ef78-4820-96e3-47c61ac22dd9"
    },
    {
        "author": "陽枋",
        "paragraphs": [
            "只緣心地樂寬平，便把青衫付外心。",
            "健羨春鶑嬌出谷，自慚宿鳥倦投林。",
            "光陰有限嗟空度，義理無窮要極深。",
            "七十老翁聞好語，一回吟詠一回斟。"
        ],
        "title": "回奉節宰陽季明",
        "id": "8f4a6a2d-0f26-4f4e-9e9b-d87d852578d7"
    },
    {
        "author": "陽枋",
        "paragraphs": [
            "老病踰年卧晉江，耽詩性癖未能降。",
            "園林牢落梅經眼，歲月崢嶸酒滿缸。",
            "堂上焚香敬勳德，樓頭回首念家鄉。",
            "黄柑未拜蕭嵩賜，鄉味分珍漫一雙。"
        ],
        "title": "臘月二十八日與知宗提舉分歲郡中啜茶于北樓賞梅于忠獻堂知宗即席有詩次韻并簡提舶",
        "id": "8d6cbc64-6143-467a-a251-cf525fc16509"
    },
    {
        "author": "陽枋",
        "paragraphs": [
            "貪看子舍築溪濱，屈指除宵又及辰。",
            "七八再逢新甲子，十三重記舊庚申。",
            "一盃春酒紅衰臉，四世斑衣悅老身。",
            "爆竹聲聽桃洞曉，舉家疑是避秦人。"
        ],
        "title": "癸亥守歲聰兒桃源黄溪村居  其一",
        "id": "ba2507ed-b3c7-424e-9a98-abc0c5b7379f"
    },
    {
        "author": "陽枋",
        "paragraphs": [
            "今年爆竹楚江濱，別歲迎春僅隔辰。",
            "小築地偏聊爾爾，幽居心遠自申申。",
            "兒從豹變當斯世，我得鷗閒着此身。",
            "學易假年天若許，橫書長作傍梅人。"
        ],
        "title": "癸亥守歲聰兒桃源黄溪村居  其二",
        "id": "61e995c8-3138-42d9-952f-d13d5005a133"
    },
    {
        "author": "陽枋",
        "paragraphs": [
            "歲宜鄉里守，杯共弟兄銜。",
            "明日人相問，行年五十三。"
        ],
        "title": "癸未守歲",
        "id": "f72a4514-6862-4386-9d1b-109fd6cc13c1"
    },
    {
        "author": "陽枋",
        "paragraphs": [
            "觀國丹心切，橫舟綠水遲。",
            "東君如有意，風返曉江吹。"
        ],
        "title": "逆風返順和東翔姪韻",
        "id": "3ab32471-e286-44a9-94d2-1c0f773c56f0"
    },
    {
        "author": "陽枋",
        "paragraphs": [
            "上到北高峰，京城一方冊。",
            "天邊極雙眸，雲闊海門白。"
        ],
        "title": "北高峰",
        "id": "ebce422d-6533-450f-9f0b-b6a4e84ee466"
    },
    {
        "author": "陽枋",
        "paragraphs": [
            "鄱陽湖口縣，山合鎖人烟。",
            "石壁排屏翠，臨江障百川。"
        ],
        "title": "湖口和全父弟韻",
        "id": "29f06bfd-910e-45ec-910e-fd3a6a999b1c"
    },
    {
        "author": "陽枋",
        "paragraphs": [
            "秤錘盤巨石，藏重亦藏輕。",
            "待出持衡手，一匡天下平。"
        ],
        "title": "秤錘峽",
        "id": "c36524df-33e9-40b4-9038-77055e00cf52"
    },
    {
        "author": "陽枋",
        "paragraphs": [
            "入秋烽火無虛日，問谷尋巖陪隠逸。",
            "水冷山深梅已花，忙中不覺年華易。"
        ],
        "title": "避地雲山全父弟詩寄梅花  其一",
        "id": "2e9ba995-5b19-4901-ba92-93749571ae9b"
    },
    {
        "author": "陽枋",
        "paragraphs": [
            "地僻人稀花自妍，世衰學喪道終傳。",
            "天機妙處人難解，一局閒棊學洞仙。"
        ],
        "title": "避地雲山全父弟詩寄梅花  其二",
        "id": "e89ea1cb-f4e3-4736-9825-8f67a619cd76"
    },
    {
        "author": "陽枋",
        "paragraphs": [
            "看花巖下興偏長，不減西湖水月光。",
            "鎮坐絕無塵一點，壽陽深笑靚宮粧。"
        ],
        "tags": [
            "西湖"
        ],
        "title": "避地雲山全父弟詩寄梅花  其三",
        "id": "ed917337-e651-4fd4-b9f6-44a41aa8517e"
    },
    {
        "author": "陽枋",
        "paragraphs": [
            "骨中香徹骨中清，着雨問花不作聲。",
            "一氣本同形色異，人花清傑兩忘情。"
        ],
        "title": "避地雲山全父弟詩寄梅花  其四",
        "id": "7823b973-d3bd-4f28-b1b1-c336f31f76e1"
    },
    {
        "author": "陽枋",
        "paragraphs": [
            "久荒詩律廢陶鈞，妙句佳君語意新。",
            "便欲支筇到巖底，不須折贈隴頭春。"
        ],
        "title": "避地雲山全父弟詩寄梅花  其五",
        "id": "495dcd61-c042-4683-88d9-db65dd8a07a7"
    },
    {
        "author": "陽枋",
        "paragraphs": [
            "槎枒怪石亂撐空，岸脚無沙到石筒。",
            "春水溶溶遲日麗，扁舟蕩槳穩朝東。"
        ],
        "title": "石筒峽",
        "id": "21c3b58e-9042-465b-bd5e-250693b86cbf"
    },
    {
        "author": "陽枋",
        "paragraphs": [
            "曾聞灧澦屹瞿唐，雪浪摧山勢獨當。",
            "我至韶融方二月，水平石出映斜陽。"
        ],
        "title": "瞿唐峽  其一",
        "id": "92e06cfd-60d9-412c-b1fb-7f79edea0372"
    },
    {
        "author": "陽枋",
        "paragraphs": [
            "萬丈危屏水墨圖，江流带窄映雲衢。",
            "莫怪波平瀾不倒，回狂灧澦一峰孤。"
        ],
        "title": "瞿唐峽  其二",
        "id": "d4d4d6ae-6190-4236-801d-706bdaddaf5a"
    },
    {
        "author": "陽枋",
        "paragraphs": [
            "巨石如牛泝綠漪，象名爲物本無知。",
            "休言神禹忘疏鑿，付與馮夷日箠笞。"
        ],
        "title": "井口鎮石牛詩",
        "id": "339d2e6a-f3f6-4611-8ef6-589c31bc8052"
    },
    {
        "author": "陽枋",
        "paragraphs": [
            "錢塘江上撐空塔，塔外遥山翠作堆。",
            "酒罷凭欄呼落日，水雲深處子陵臺。"
        ],
        "tags": [
            "钱塘江"
        ],
        "title": "登六和塔",
        "id": "4f7d036d-3607-4987-8936-ceda26bcb95d"
    },
    {
        "author": "陽枋",
        "paragraphs": [
            "雲來雲去不干山，花落花開春又還。",
            "世事總歸明眼裏，皇王帝伯恁催班。"
        ],
        "title": "楊居士送眼藥",
        "id": "66bbbae0-2383-446e-a516-7674811cc5a5"
    },
    {
        "author": "陽枋",
        "paragraphs": [
            "入水大蟲出火龍，一生看守贊神工。",
            "知行例作等閒話，三尺兒童八十翁。"
        ],
        "title": "贈藺道士",
        "id": "ddbca4db-f766-497f-938b-4cf2f1bb791a"
    },
    {
        "author": "陽枋",
        "paragraphs": [
            "胯下當年甚可羞，身藏寶劍豈無謀。",
            "暫時俯首依人去，贏取堂堂萬戶侯。"
        ],
        "title": "艘人誤同行錢文作詩解之  其一",
        "id": "a5ac46e2-3905-41ea-8947-15978364fd47"
    },
    {
        "author": "陽枋",
        "paragraphs": [
            "自反仁而自反忠，芳蓮開向火光中。",
            "同君九萬摶扶去，薄盡浮雲出太空。"
        ],
        "title": "艘人誤同行錢文作詩解之  其二",
        "id": "f717d41c-30cf-42b4-a314-7e765b47df21"
    },
    {
        "author": "陽枋",
        "paragraphs": [
            "牡丹枝上先春蕊，翠杏壇邊未雨虹。",
            "知有文章光萬丈，鍾成佳氣滿黔中。"
        ],
        "title": "文昌醮燈牌",
        "id": "3064f96e-dda9-4f97-9110-adac6f2b92f8"
    },
    {
        "author": "陽枋",
        "paragraphs": [
            "水雲留住覺無計，杞菊催歸知有涯。",
            "百丈黄昏牽月色，長洲灣處宿丁家。"
        ],
        "title": "丁家洲",
        "id": "68836c9b-6132-4f93-b0c6-7fb6560a7ac7"
    },
    {
        "author": "陽枋",
        "paragraphs": [
            "今年春晚天氣寒，桃李村村猶未吐。",
            "豗擊雷聲送五更，江皋一陣催花雨。"
        ],
        "title": "驚雷驟雨",
        "id": "a38e071e-d747-4ad3-bc89-e6a4b7d35b9d"
    },
    {
        "author": "陽枋",
        "paragraphs": [
            "山頭雲麥雜燒畬，桃李層層山半家。",
            "謳軋蠻歌聲滿峽，春生龍節爛光華。"
        ],
        "title": "謁趙漕  其一",
        "id": "5c860987-42aa-4d49-92c8-56321af85fae"
    },
    {
        "author": "陽枋",
        "paragraphs": [
            "槎星爛照玉堂明，樓雪晴融白帝城。",
            "鷗狎不知菱蕩轉，漫隨瀼水泛春聲。"
        ],
        "title": "謁趙漕  其二",
        "id": "b22bbd35-32f5-4cf9-b1dc-9ecb55d7363d"
    },
    {
        "author": "陽枋",
        "paragraphs": [
            "文公桃李筍班中，問學心旌日夜東。",
            "時序催人烟水遠，臨流願借一帆風。"
        ],
        "title": "謁趙漕  其三",
        "id": "1884aaf3-b8a9-4c51-a060-1bda2b72dd91"
    },
    {
        "author": "陽枋",
        "paragraphs": [
            "社風吹雨楚江晴，舟葉輕飛過洞庭。",
            "萬里湖天天外水，君山一點望中青。"
        ],
        "tags": [
            "洞庭湖"
        ],
        "title": "社日過洞庭",
        "id": "824d1530-cd97-4ce4-a154-f600bf62c16b"
    },
    {
        "author": "陽枋",
        "paragraphs": [
            "掌似平蕪遠際空，灣灣曲曲水相通。",
            "蘆汀蓼渚新秋裏，一段濃藍一段紅。"
        ],
        "title": "固城湖  其一",
        "id": "4c7a8c7d-5382-4dda-b628-0db2612089b9"
    },
    {
        "author": "陽枋",
        "paragraphs": [
            "有戶盡開楊影底，無軒不在水光中。",
            "濃藍染就秋空碧，只欠斜飛幾點鴻。"
        ],
        "title": "固城湖  其二",
        "id": "b9a8d3d2-f30a-4f8d-aa6e-dd3b5953b51f"
    },
    {
        "author": "陽枋",
        "paragraphs": [
            "溪平岸闊柳侵沙，潑潑遊鱗弄月華。",
            "柔櫓數聲深夜悄，漁人相喚隔蘆葭。"
        ],
        "title": "固城湖  其三",
        "id": "f379dc09-7c22-42da-828e-0c8ae66d3856"
    },
    {
        "author": "陽枋",
        "paragraphs": [
            "雨前雨後山俱好，江瘦江肥水盡佳。",
            "一見論心無久近，休言眼底各天涯。"
        ],
        "title": "涪州北巖書院別王東卿歸樂邑",
        "id": "97dc71b6-e956-4a3d-9139-0849a9d7a33a"
    },
    {
        "author": "陽枋",
        "paragraphs": [
            "會得箇中無兩重，笑棚傀儡虛拈弄。",
            "水雲佳處看回來，少聽癡人多說夢。"
        ],
        "title": "別王叔儼",
        "id": "7f310ee0-622f-4d40-93d1-b46a37bea79b"
    },
    {
        "author": "陽枋",
        "paragraphs": [
            "君意已馳涪水下，我心猶望字川歸。",
            "只差一喚逍遥地，頓失幾年離別機。"
        ],
        "title": "庚寅予自蓮蕩泝流全甫弟順流赴性善之招舟行不相值有感",
        "id": "34b5314c-719b-469d-b190-e6e05b4e921a"
    },
    {
        "author": "陽枋",
        "paragraphs": [
            "橫隄疎柳嘯寒風，吹起黄雲一色同。",
            "鸚鵡洲邊家十萬，曉來都在水晶宮。"
        ],
        "title": "鄂渚大雪",
        "id": "62c3057b-c500-4dda-9afa-3dfcc58997b0"
    },
    {
        "author": "陽枋",
        "paragraphs": [
            "看來川泳與雲飛，道著兩間無隠微。",
            "須信眼前都是易，若求高遠又還非。"
        ],
        "title": "用趙教授韻謝程簽判春雪  其一",
        "id": "74eec311-4ee2-49a5-848b-6d2bac632a6f"
    },
    {
        "author": "陽枋",
        "paragraphs": [
            "肖形可惜被形驅，浪說懽娛未足娛。",
            "心大如天無不有，何人剖蚌出明珠。"
        ],
        "title": "用趙教授韻謝程簽判春雪  其二",
        "id": "b649676e-20b4-4530-8e4f-4105441f5deb"
    },
    {
        "author": "陽枋",
        "paragraphs": [
            "花飛六出瑞方春，不待翦裁開恁真。",
            "稚子未諳天意好，漫山笑道玉成塵。"
        ],
        "title": "和存子姪賦雪",
        "id": "4b824183-132b-416e-9528-7e7ef7487702"
    },
    {
        "author": "陽枋",
        "paragraphs": [
            "心閒無緒息紛紛，看盡山頭護雪雲。",
            "何事被他風月惱，詩壇隨分較功勳。"
        ],
        "title": "和鄭季南喜雪  其一",
        "id": "2b69e45a-1802-49b5-a0fe-66fa27edf613"
    },
    {
        "author": "陽枋",
        "paragraphs": [
            "玉樹瓊林萬壑奇，從他烏鵲踏交枝。",
            "邵瓶無酒辜心賞，更看敲門一首詩。"
        ],
        "title": "和鄭季南喜雪  其二",
        "id": "76c8065e-6328-479d-b2e9-252b04cd3974"
    },
    {
        "author": "陽枋",
        "paragraphs": [
            "避地身窮道不窮，溪山好處句尤工。",
            "水僊會得人心意，粧點茅茨畫軸中。"
        ],
        "title": "和鄭季南喜雪  其三",
        "id": "c436e307-4297-47c3-812e-3eb845a2ee10"
    },
    {
        "author": "陽枋",
        "paragraphs": [
            "青女輕拋萬寶粧，梨花庭院冷無香。",
            "欲題好語覷天巧，攪盡枯儒幾曲腸。"
        ],
        "title": "和鄭季南喜雪  其四",
        "id": "1cd6744a-d097-43b3-b19d-fd4a631b6891"
    },
    {
        "author": "陽枋",
        "paragraphs": [
            "天機流轉一回頭，覽鏡何須空自羞。",
            "雪盡草生春意好，人心不解漫閒愁。"
        ],
        "title": "和鄭季南喜雪  其五",
        "id": "c7ae576e-421e-484d-89b2-19ae29c43e23"
    },
    {
        "author": "陽枋",
        "paragraphs": [
            "木火盈爐破夜闌，茅庵烘暖覺身安。",
            "驕兒鼾寢僮眠却，些子天真不奈歡。"
        ],
        "title": "和鄭季南喜雪  其六",
        "id": "1844cbc1-53cd-43bd-b24c-5f6bd45ecab4"
    },
    {
        "author": "陽枋",
        "paragraphs": [
            "寒透重衾可折膠，雨聲瑟瑟風颼颼。",
            "安排雪句吟春曉，果見青山盡白頭。"
        ],
        "title": "曉起四山積雪",
        "id": "61a3e961-98ac-4945-b788-8d787758d06d"
    },
    {
        "author": "陽枋",
        "paragraphs": [
            "常山蛇勢少能明，治法還從陣法尋。",
            "先正後奇嚴自勝，堂堂真是武侯心。"
        ],
        "title": "和王南運八陣磧",
        "id": "36393bf7-fdb8-49eb-a482-855a9dc330ab"
    },
    {
        "author": "陽枋",
        "paragraphs": [
            "南牆曾記極幽尋，午簟凉鋪瑣碎金。",
            "小築江干無限暑，西窗乞與半簷陰。"
        ],
        "title": "問趙存禮分竹",
        "id": "007f2e59-db9a-47c9-a8e1-53dd20db46fd"
    },
    {
        "author": "陽枋",
        "paragraphs": [
            "幾千里地香秔綠，百億條溪高柳青。",
            "簇簇人烟富雞犬，太平原野喜初經。"
        ],
        "title": "詠江南景物  其一",
        "id": "e2cf4e8d-0c9a-46a5-9f10-709fd945cb5e"
    },
    {
        "author": "陽枋",
        "paragraphs": [
            "有水青陰濃覆地，無山綠稼遠連天。",
            "垂楊影裏風帆亂，知有回溪曲護田。"
        ],
        "title": "詠江南景物  其二",
        "id": "1f9c9e3f-5cce-41b8-b0e8-776b7cbaaaac"
    },
    {
        "author": "陽枋",
        "paragraphs": [
            "幽深島嶼亂參差，溪水迢遥橫復斜。",
            "鵝鴨馴人不怕棹，閒隨小艇過蘆花。"
        ],
        "title": "詠江南景物  其三",
        "id": "8e4ad2ef-a73a-4729-858d-1486649bc36b"
    },
    {
        "author": "陽枋",
        "paragraphs": [
            "灘邊奇石象雞冠，上下舟人側目看。",
            "但使此心存坦易，涉川履險亦非難。"
        ],
        "title": "雞冠灘",
        "id": "202dc68c-8238-4ee1-b700-b4f18ebb6500"
    },
    {
        "author": "陽枋",
        "paragraphs": [
            "得魚悵望白雲遠，憐我盤鮮久乏烹。",
            "恰喜新橙具雙美，金虀催趁玉絲羹。"
        ],
        "title": "謝惠小鮮",
        "id": "c9faccef-8a2e-4a5b-8c26-89e0568946a2"
    },
    {
        "author": "陽枋",
        "paragraphs": [
            "八九雨點青春老，三兩鶑聲綠蔭深。",
            "眼界無塵歸路穩，丹青難畫此中心。"
        ],
        "title": "辛卯三月金沙道中",
        "id": "dd495fc6-5ad4-4fad-8888-4707c1a9aef4"
    },
    {
        "author": "陽枋",
        "paragraphs": [
            "此行爲愛蕩中蓮，萬里清風駕客船。",
            "兩壁青山看不盡，舉頭天際有飛鳶。"
        ],
        "title": "同存子姪造蓮蕩舟中作",
        "id": "c0241eed-08b6-4210-9230-202b2b4c01ec"
    },
    {
        "author": "陽枋",
        "paragraphs": [
            "行行晚到磧江天，閒把乾坤仔細論。",
            "流水不知何處去，漁樵一飽兩忘言。"
        ],
        "title": "舟過磧江同存子姪論易",
        "id": "8294d2c6-bba5-400d-a848-0f3554b6add2"
    },
    {
        "author": "陽枋",
        "paragraphs": [
            "心地虛時來則受，德新要似湯盤又。",
            "濁醪妙理少人知，所以伯禹惡旨酒。"
        ],
        "title": "和陳希舜濁醪二首又次爲謀深遠之作一首  其一",
        "id": "36808e60-9166-4948-8efc-bd73710aa7d3"
    },
    {
        "author": "陽枋",
        "paragraphs": [
            "幾年龍技學勤勞，準擬豐餐嗜炙肴。",
            "庖刃如新驚歲晚，亦無蛙鱔薦松醪。"
        ],
        "title": "和陳希舜濁醪二首又次爲謀深遠之作一首  其二",
        "id": "ce7d1fa5-7ff8-4551-88cc-aecd47afb127"
    },
    {
        "author": "陽枋",
        "paragraphs": [
            "人心顯著道心微，體認深時始得知。",
            "若不沈潜格至理，雖多言語亦奚爲。"
        ],
        "title": "和陳希舜濁醪二首又次爲謀深遠之作一首  其三",
        "id": "04af2192-a5dc-4a22-aa7b-229ebd4bd47c"
    },
    {
        "author": "陽枋",
        "paragraphs": [
            "古木撐空萬丈青，鋪排峽險與江深。",
            "濃嵐欲滴春烟暝，畫出騷人一片心。"
        ],
        "title": "古木",
        "id": "f0f0d8bb-bd52-4484-92e9-8a4a7674c74b"
    },
    {
        "author": "陽枋",
        "paragraphs": [
            "走遍天涯地角來，流沙弱水接蓬萊。",
            "風輪空坐觀浮世，明鏡亭亭不用臺。"
        ],
        "title": "雲遊",
        "id": "6a6eeae8-c273-41d0-83e0-1b7befad8fec"
    },
    {
        "author": "陽枋",
        "paragraphs": [
            "舟子偏驚拍岸風，不論蜀艇與南𦨰。",
            "片帆催落梅根渚，天際池山出九峰。"
        ],
        "title": "和全父弟九華峰",
        "id": "0e2ba4f8-9cff-48c8-874d-ab4855591f41"
    },
    {
        "author": "陽枋",
        "paragraphs": [
            "春風小立愛蓮時，倉卒狂吟壁上題。",
            "歲晚歸來無一事，好拚旬浹玩湓溪。"
        ],
        "tags": [
            "庐山"
        ],
        "title": "桑落洲望見廬山立雪一峰和全父弟韻  其一",
        "id": "ba9a3286-c9cc-4563-ac25-49b9645f36dc"
    },
    {
        "author": "陽枋",
        "paragraphs": [
            "新晴破雨浪猶激，暫卸蒲帆泊短灣。",
            "桑落洲前凝睇遠，尖天白雪是廬山。"
        ],
        "tags": [
            "庐山"
        ],
        "title": "桑落洲望見廬山立雪一峰和全父弟韻  其二",
        "id": "e7890266-c109-4a11-af53-ee646ab0c896"
    },
    {
        "author": "陽枋",
        "paragraphs": [
            "巫峰十二最高頭，嵐色烟光翠欲流。",
            "舉首半空不可到，依稀絳闕與瓊樓。"
        ],
        "title": "和全父弟巫山峰韻",
        "id": "61a7bca5-cad7-4da1-97b1-d28bdf57040c"
    },
    {
        "author": "陽枋",
        "paragraphs": [
            "欲話秋宵度兩三，被人閒與擔來擔。",
            "鳩工夜夜思籌北，命僕時時費指南。"
        ],
        "title": "爲清溪鄧茂林督工築室",
        "id": "35d6337f-d424-4f1f-a6b8-94363d777e0d"
    },
    {
        "author": "陽枋",
        "paragraphs": [
            "優優至道貴居寬，休把浮名着意看。",
            "身在九宵牢着步，些兒下了上應難。"
        ],
        "title": "收弟姪書自中都",
        "id": "c470065b-b29e-42ca-ad3d-1257a6bc0852"
    },
    {
        "author": "陽枋",
        "paragraphs": [
            "心酬萬事好深惟，來不須迎去莫隨。",
            "天理面前還仔細，夢醒休似夢酣時。"
        ],
        "title": "徐毅齋爲東翔姪改字爲存子",
        "id": "61957983-0c0b-4208-b1fb-a9d34ae4d0df"
    },
    {
        "author": "陽枋",
        "paragraphs": [
            "真靈間氣巧蟠融，天下應無似此峰。",
            "笑殺襄王凡俗骨，妄生狂夢想仙蹤。"
        ],
        "title": "巫山十二峰  其一",
        "id": "d622bb84-188f-4554-b6bf-ab5b3d03d0b2"
    },
    {
        "author": "陽枋",
        "paragraphs": [
            "心與巫山異境融，危岑天際駭奇峰。",
            "蒼茫草木晴雲外，有似乘鸞跨鶴蹤。"
        ],
        "title": "巫山十二峰  其二",
        "id": "316e1e46-f78f-4c07-87b9-774b3383f000"
    },
    {
        "author": "陽枋",
        "paragraphs": [
            "義理無窮歲月飛，有言難盡易精微。",
            "梅花带雪春將半，龍戰爻中辯是非。"
        ],
        "title": "和峽州趙教授春後雪中惠酒  其一",
        "id": "53d3fa13-63ce-4c84-b426-a87d7fb03152"
    },
    {
        "author": "陽枋",
        "paragraphs": [
            "多君不許利名驅，官冷瓢空日自娛。",
            "猶有小槽春夜滴，呼僮踏雪遣紅珠。"
        ],
        "title": "和峽州趙教授春後雪中惠酒  其二",
        "id": "27970ce5-0942-4165-83fd-4a2e0576ab19"
    },
    {
        "author": "陽枋",
        "paragraphs": [
            "雙槳浮波日夜催，胥濤不到子陵臺。",
            "爲憐摘菊空盈把，故遣鴟夷送酒來。"
        ],
        "title": "諸公招飲不赴詩謝送酒  其一",
        "id": "204747bf-6239-4604-93a7-5a440b2bef8c"
    },
    {
        "author": "陽枋",
        "paragraphs": [
            "薨薨飛蠓哦空檐，躍馬官塵日上船。",
            "故步明知渾失却，剡溪興盡不須前。"
        ],
        "title": "諸公招飲不赴詩謝送酒  其二",
        "id": "f32efeea-08af-4fe9-b6c3-bafbb96c577c"
    },
    {
        "author": "陽枋",
        "paragraphs": [
            "端午人間擬醉眠，旅情茅店獨蕭然。",
            "起尋詩句記佳節，萬里無雲月滿天。"
        ],
        "title": "端午自樂溫往墊江道中作",
        "id": "5e951ee6-5bb3-4b39-8228-e9c2e2129fc7"
    },
    {
        "author": "陽枋",
        "paragraphs": [
            "莫學寒蛩窗下吟，嗤嗤不作兩般聲。",
            "大千世界都聞了，管甚癡龍睡不驚。"
        ],
        "title": "端平甲午踏槐前記夢中作",
        "id": "f073dace-ae2b-41d0-8f1e-feb847c1a10f"
    },
    {
        "author": "陽枋",
        "paragraphs": [
            "眼前皆易未嘗東，祇恐援弓逐過鴻。",
            "認得羲皇心上畫，簞瓢何必問顔空。"
        ],
        "title": "和全母弟題㬊重三丈居",
        "id": "70e8f40b-de5e-4992-b0a6-73478ff2255a"
    },
    {
        "author": "陽枋",
        "paragraphs": [
            "衆綠爭齊敷夏蔭，老紅猶自駐春粧。",
            "閒紅浪綠俱休問，爭似巖松一色蒼。"
        ],
        "title": "包家園",
        "id": "fa32b8c9-ebaa-4def-b29d-8c19dac762a7"
    },
    {
        "author": "陽枋",
        "paragraphs": [
            "地闊天寬人一般，琴心會得語言難。",
            "高山流水知音少，月白風清時自彈。"
        ],
        "title": "詠絲桐",
        "id": "8ab649a1-8207-4d58-ac7f-b2237cd15ba3"
    },
    {
        "author": "陽枋",
        "paragraphs": [
            "天香吹落五雲來，滿眼浮花只浪開。",
            "國色不關朝得酒，粧臺漫飲紫金盃。"
        ],
        "title": "下沱張西叔牡丹號奇品以詩寄花因用韻謝  其一",
        "id": "08415c72-efcb-4975-88f1-75553ac57fa4"
    },
    {
        "author": "陽枋",
        "paragraphs": [
            "主人骨相花難比，折贈雙花副麗辭。",
            "爲報此花香第一，何須鉛粉巧粧褫。"
        ],
        "title": "下沱張西叔牡丹號奇品以詩寄花因用韻謝  其二",
        "id": "0157ba86-4cb0-4d53-86eb-5056d6fc316d"
    },
    {
        "author": "陽枋",
        "paragraphs": [
            "五載彈冠尚覺忙。"
        ],
        "title": "句  其一",
        "id": "9e421992-2639-4f9e-ae0a-8f67c7d7dae9"
    },
    {
        "author": "陽枋",
        "paragraphs": [
            "文章不數向歆輩，姓字須教班馬香。"
        ],
        "title": "句  其二",
        "id": "d80c8ded-dbb1-4ae3-b909-168d3d017e2f"
    },
    {
        "author": "陽枋",
        "paragraphs": [
            "豈但流王澤，應須沃朕心。"
        ],
        "title": "句  其三",
        "id": "ba67e1ea-c6f3-4a51-ad49-4b4d6afcc1d3"
    },
    {
        "author": "陽枋",
        "paragraphs": [
            "霹靂一聲風卷去，誰家水館夕陽天。"
        ],
        "title": "句  其四",
        "id": "d3045b41-9cc8-42a0-babe-0b2c8404fede"
    },
    {
        "author": "陽枋",
        "paragraphs": [
            "飽諳風月歸，庶幾無虛還。"
        ],
        "title": "句  其五",
        "id": "d0b34a12-cd31-45f9-b38f-488323384618"
    },
    {
        "author": "陽枋",
        "paragraphs": [
            "可奈紅塵飛白羽，不容黄叟卧青山。"
        ],
        "title": "句  其六",
        "id": "bf5241e9-9ff0-4068-a2e8-13397c68e558"
    },
    {
        "author": "陽枋",
        "paragraphs": [
            "白雲無心閒渡水，清風何意自開花。"
        ],
        "title": "句  其七",
        "id": "86633aa4-8c65-4fe6-89a8-f61844dec4cb"
    },
    {
        "author": "王濟之",
        "paragraphs": [
            "陽子窮居在顔巷，有田一廛宅一區。",
            "師門立雪得心傳，歸來兀兀哦古書。"
        ],
        "title": "贈陽子",
        "id": "58d18727-3095-4d19-91f2-b86f6b6a665c"
    },
    {
        "author": "劉克莊",
        "paragraphs": [
            "先生精數學，卜穴未應疎。",
            "因捋虎鬚死，還尋魚腹居。",
            "如何師鬼谷，却去友靈胥。",
            "此理憑誰詰，人方寶葬書。"
        ],
        "title": "郭璞墓",
        "id": "53319cb5-47a3-4bb9-b7dd-f02f07f99d64"
    },
    {
        "author": "劉克莊",
        "paragraphs": [
            "荒涼瓜步市，尚有佛狸祠。",
            "俚俗傳來久，行人信復疑。",
            "亂鴉爭祭處，萬馬飲江時。",
            "意氣今安在，城笳暮更悲。"
        ],
        "title": "魏太武廟",
        "id": "a46e106b-f9a5-4800-ae6e-9d439ef08066"
    },
    {
        "author": "劉克莊",
        "paragraphs": [
            "今曉安墳意，梅仙舊廨傍。",
            "醢成龍不至，羅設鳳高翔。",
            "黨錮人俱燼，先生骨尚香。",
            "小詩拈未出，何以侑椒漿。"
        ],
        "title": "徐孺子墓",
        "id": "69ff0a93-b79f-49ba-b476-ff36d026eff9"
    },
    {
        "author": "劉克莊",
        "paragraphs": [
            "試說東都事，添人白髮多。",
            "寢園殘石馬，廢殿泣銅駝。",
            "胡運占難久，邊情聽易訛。",
            "凄涼舊京女，粧髻尚宣和。"
        ],
        "title": "北來人二首  其一",
        "id": "4605e130-f5a3-477d-b142-bc6821c31acb"
    },
    {
        "author": "劉克莊",
        "paragraphs": [
            "十口同離北，今成獨鴈飛。",
            "饑鉏荒寺菜，貧著陷蕃衣。",
            "甲第歌鍾沸，沙場探騎稀。",
            "老身閩地死，不見翠鑾歸。"
        ],
        "title": "北來人二首  其二",
        "id": "95fc2027-9eec-4669-b033-2a3baf9f96b9"
    },
    {
        "author": "劉克莊",
        "paragraphs": [
            "骨法枯閑甚，惟堪作隠君。",
            "山行忘路脈，野坐認天文。",
            "字瘦偏題石，詩寒半說雲。",
            "近來仍喜聵，閑事不曾聞。"
        ],
        "title": "北山作",
        "id": "0f6b8360-7750-4d10-b967-a8a40a820d46"
    },
    {
        "author": "劉克莊",
        "paragraphs": [
            "店嫗明燈送，前村認未真。",
            "山頭雲似雪，陌上樹如人。",
            "漸覺高星少，纔分遠燒新。",
            "何煩看堠子，來往暗知津。"
        ],
        "title": "早行",
        "id": "e7c57d93-dcda-46d4-8ac7-c0fdbe4fa526"
    },
    {
        "author": "劉克莊",
        "paragraphs": [
            "出縣半程遥，松間認粉標。",
            "峯排神女峽，寺創德宗朝。",
            "鸛老巢高木，僧寒曬墮樵。",
            "早知人世淡，來住退居寮。"
        ],
        "title": "黄檗山",
        "id": "732e94ec-9eb5-417b-9e4d-318a907bc8f4"
    },
    {
        "author": "劉克莊",
        "paragraphs": [
            "絕頂謁龍公，森寒石作宮。",
            "路盤青壁上，瀑瀉白雲中。",
            "僧說聞雷出，人疑與海通。",
            "幾時陰晦夜，來此看拏空。"
        ],
        "title": "第三龍湫",
        "id": "4497ea2b-6bc5-4a59-98ac-f70f5284c828"
    },
    {
        "author": "劉克莊",
        "paragraphs": [
            "漂泊何須遠，離鄉即旅人。",
            "吹薪嘗海品，書刺謁田鄰。",
            "家寄寒衣少，山來曉夢頻。",
            "小兒仍病瘧，詩句竟無神。"
        ],
        "title": "客中作",
        "id": "e6c47d18-8aa8-423c-92ef-164a8cabb221"
    },
    {
        "author": "劉克莊",
        "paragraphs": [
            "小寺無蹊逕，行時認蘚痕。",
            "犬寒鳴似豹，僧老瘦於猿。",
            "澗水來旋磨，山童出閉門。",
            "城中梅未見，已有數株繁。"
        ],
        "title": "小寺",
        "id": "c53510cc-3ae5-4668-82f2-6400c8de18e5"
    },
    {
        "author": "劉克莊",
        "paragraphs": [
            "花事匆匆了，人家割麥初。",
            "雨多田有鸛，潮小市無魚。",
            "禿筆回僧簡，褒衣看古書。",
            "經年稀見客，磬折轉生疎。"
        ],
        "title": "晚春",
        "id": "c138351e-ebec-4abc-86df-0167879f73e5"
    },
    {
        "author": "劉克莊",
        "paragraphs": [
            "瘴雲深處死，太息柰君何。",
            "詩友俱來弔，埋銘久未磨。",
            "箕裘無子繼，書畫落人多。",
            "舊宅今移主，斜陽掩涕過。"
        ],
        "title": "哭葉孝錫教授",
        "id": "c3081039-4c89-439c-ad66-2a51da4c2290"
    },
    {
        "author": "劉克莊",
        "paragraphs": [
            "夜深捫絕頂，童子旋開扉。",
            "問客來何暮，云僧去未歸。",
            "山空聞瀑瀉，林黑見螢飛。",
            "此境惟予愛，他人到想稀。"
        ],
        "title": "夜過瑞香庵作",
        "id": "9e56d0a9-e08e-432c-a28e-5a6a53545b20"
    },
    {
        "author": "劉克莊",
        "paragraphs": [
            "長官三載內，屢被督郵嗔。",
            "鎮靜笞刑少，公清縣庫貧。",
            "減租霑野老，掃榻待詩人。",
            "祇恐鳬飛後，民間事事新。"
        ],
        "title": "送薛明府",
        "id": "f9b590ba-1a64-4760-ad94-733eed65d486"
    },
    {
        "author": "劉克莊",
        "paragraphs": [
            "到此思家切，寒衣半淚痕。",
            "燒餘山頂禿，潮至海波渾。",
            "僕怕昏無店，人言近有村。",
            "吾生輸野老，笑語掩柴門。"
        ],
        "title": "蒜嶺",
        "id": "1a621dae-1659-4b83-8280-acdbfd9cabd8"
    },
    {
        "author": "劉克莊",
        "paragraphs": [
            "住山仍黑瘦，瓶錫極蕭然。",
            "頂髮千莖雪，跏趺一縷煙。",
            "禪堪拈出衆，詩亦長於前。",
            "燒盡西窗燭，相看各不眠。"
        ],
        "title": "示觀老",
        "id": "72a4ce0f-90ad-4523-94aa-83547ec4d687"
    },
    {
        "author": "劉克莊",
        "paragraphs": [
            "一路荒凉極，無端過此頻。",
            "官於鹽起稅，俗事蠱爲神。",
            "暝色初逢驛，溪聲只隔林。",
            "留題空滿壁，不見有詩人。"
        ],
        "title": "武涉道中",
        "id": "ebe81be1-c083-4f64-aa18-3a6c96809465"
    },
    {
        "author": "劉克莊",
        "paragraphs": [
            "纔入僊霞路，重裘尚不支。",
            "居人收桕實，客子辦梅詩。",
            "地濕然萁坐，霜寒隔被知。",
            "向來真錯計，不買草堂基。"
        ],
        "title": "浦城道中",
        "id": "ba28124c-ba3e-433b-8c41-53393ece7ebc"
    },
    {
        "author": "劉克莊",
        "paragraphs": [
            "相傳有儒者，唐季隠茲峯。",
            "電已收遺藁，雲方鎖暮鍾。",
            "木碑無世次，石洞斷人蹤。",
            "此士何曾死，林深不可逢。"
        ],
        "title": "幽居寺",
        "id": "83c9baad-d319-41b8-bebb-52e89bb35399"
    },
    {
        "author": "劉克莊",
        "paragraphs": [
            "來人云虎出，留此到昏鍾。",
            "寺小於諸剎，山高似衆峯。",
            "未寒先得雪，已夏尚如冬。",
            "老子曾游浙，微微有辨鋒。"
        ],
        "title": "大目寺",
        "id": "e58ea09b-d2af-4b15-8355-eb5bd44d8b4f"
    },
    {
        "author": "劉克莊",
        "paragraphs": [
            "老赴容州辟，移書勸不回。",
            "客迎蕭寺哭，喪附海舟來。",
            "瘴雨銘旌暗，空山梵磬哀。",
            "未知墳上柏，此去幾時栽。"
        ],
        "title": "哭容倅舅氏二首  其一",
        "id": "8e5c7568-9a9e-40fd-80d4-0cc2cf7080e7"
    },
    {
        "author": "劉克莊",
        "paragraphs": [
            "尚記陪言笑，如今叫不譍。",
            "兒分身後俸，僧上殯前燈。",
            "宅有遺基在，田無一畝增。",
            "問天何至此，在日以廉稱。"
        ],
        "title": "哭容倅舅氏二首  其二",
        "id": "2f3ba525-debc-4086-aed5-8c9d20b8857a"
    },
    {
        "author": "劉克莊",
        "paragraphs": [
            "露坐空山裏，英靈喚不迴。",
            "久無祠祭至，曾作帝王來。",
            "壞壁蟲傷畫，殘爐鼠印灰。",
            "今人渾忘却，江左是誰開。"
        ],
        "title": "吳大帝廟",
        "id": "d1e726d4-a03e-4430-be6e-864ff4bf821c"
    },
    {
        "author": "劉克莊",
        "paragraphs": [
            "細認苔間字，方知鑄塔時。",
            "不因兵廢壞，似有物扶持。",
            "古殿人開少，深窗日上遲。",
            "僧言明受事，相對各攢眉。"
        ],
        "title": "鐵塔寺",
        "id": "4d5896ca-d81f-4d9b-b4d3-9de375549739"
    },
    {
        "author": "劉克莊",
        "paragraphs": [
            "聰老才堪將，髠緇意未平。",
            "僧中能結客，禪外又談兵。",
            "喜聽詩家話，多知虜地情。",
            "何當長鬚髮，遣戍國西營。"
        ],
        "title": "聰老",
        "id": "f4c0fc38-8c4d-43ed-9805-39e19407bb7e"
    },
    {
        "author": "劉克莊",
        "paragraphs": [
            "醫自金壇至，猶言疾可爲。",
            "瀕危人未信，聞死世皆疑。",
            "友共收殘藁，妻能讀殮儀。",
            "借來書冊子，掩淚付孤兒。"
        ],
        "title": "哭薛子舒二首  其一",
        "id": "db3afd4b-e5b0-42a1-9877-6e1d7719d60f"
    },
    {
        "author": "劉克莊",
        "paragraphs": [
            "忍死教磨墨，留書訣父兄。",
            "讀來堪下淚，寄去怕傷情。",
            "墓要師爲誌，詩於世有名。",
            "夜闌秋枕上，猶夢共山行。"
        ],
        "title": "哭薛子舒二首  其二",
        "id": "413e569e-9d7f-430a-9cf9-1681c0793f0c"
    },
    {
        "author": "劉克莊",
        "paragraphs": [
            "川郭顛狂甚，平生挾術游。",
            "老猶携侍女，貧不諂公侯。",
            "用藥多投病，酬錢或掉頭。",
            "金陵官酒貴，應典舊貂裘。"
        ],
        "title": "贈川郭",
        "id": "f07a047a-a064-44ee-9735-cd55cdf5d2ea"
    },
    {
        "author": "劉克莊",
        "paragraphs": [
            "除了布裘外，都無物自隨。",
            "跣能行大雪，饑但嚥華池。",
            "說相言多驗，嫌錢事更奇。",
            "一般難曉處，裝背貴人詩。"
        ],
        "title": "贈錢道人",
        "id": "9330f9c4-694d-42d0-98dd-3642a50f8f96"
    },
    {
        "author": "劉克莊",
        "paragraphs": [
            "臺上柏蕭蕭，空堂閉寂寥。",
            "芳魂三尺土，往事幾迴潮。",
            "墮翠尋難見，埋紅恨未銷。",
            "猶勝江令在，白首入隋朝。"
        ],
        "title": "張麗華墓",
        "id": "58c9589e-60e8-48c4-9c20-9af7f3339573"
    },
    {
        "author": "劉克莊",
        "paragraphs": [
            "衝寒何處去，新戍尚來年。",
            "客勸休辭幙，君言已買船。",
            "霜清江有蟹，葉脫木無蟬。",
            "若過東林寺，携家往問禪。"
        ],
        "title": "送鄒景仁",
        "id": "ed796432-de1b-4680-9698-be6f41b0357f"
    },
    {
        "author": "劉克莊",
        "paragraphs": [
            "二將同時死，路人聞亦哀。",
            "力窮鏖轉急，圍厚突難開。",
            "戰骨尋應在，殘兵間有迴。",
            "傷心郵遞裏，隔日捷書來。"
        ],
        "title": "二將",
        "id": "556c21f7-bef2-41af-8117-d48ed9f4b72d"
    },
    {
        "author": "劉克莊",
        "paragraphs": [
            "幾載皖山耕，忽提孤劍行。",
            "戰場中有骨，尺籍上無名。",
            "馬自尋歸路，身空試賊營。",
            "却疑兵解去，曾說鍊丹成。"
        ],
        "title": "陳虛一",
        "id": "7a5ece41-b762-4a44-811d-e660ef59e4a9"
    },
    {
        "author": "劉克莊",
        "paragraphs": [
            "幾多精甲沒黄沙，野哭遥憐戰士家。",
            "瓜渡月明空粉堞，蕪城煙斷只昏鴉。",
            "似聞漢使攽王醢，尚喜胡兒剖帝羓。",
            "怊悵兩淮蠶織地，春風不復長桑芽。"
        ],
        "title": "揚州作",
        "id": "79fa465b-952e-4aba-824e-6d78880840d8"
    },
    {
        "author": "劉克莊",
        "paragraphs": [
            "只是從前瘦病身，官卑活計大清貧。",
            "買來晉帖多成贋，吟得唐詩轉逼真。",
            "生擬棄家尋劍客，死當移冢近騷人。",
            "秋風爛熳吹雙鬢，目送停雲欲愴神。"
        ],
        "title": "南浦亭寄所思",
        "id": "1b4a9aca-10bd-458b-985e-9b8064c5f922"
    },
    {
        "author": "劉克莊",
        "paragraphs": [
            "嶺頭無復一人來，漁店收燈戶不開。",
            "松氣滿山涼似雨，海聲中夜近如雷。",
            "擬披醉髮橫簫去，只寄鄉書與劍迴。",
            "他日有人傳肘後，尚堪收拾作詩材。"
        ],
        "title": "蒜嶺夜行",
        "id": "aff6d973-63c5-4f29-93cc-d278e7fa19fd"
    },
    {
        "author": "劉克莊",
        "paragraphs": [
            "舊說閩人苦節稀，先生獨抱歲寒姿。",
            "老年絳帳聊開講，當日烏臺要勘詩。",
            "東閤不游緣有氣，草堂未架爲無貲。",
            "輕煙小雪孤山路，折賸梅花寄一枝。"
        ],
        "title": "別敖器之",
        "id": "24287445-0154-4d56-9f71-3ac6acdf7cd8"
    },
    {
        "author": "劉克莊",
        "paragraphs": [
            "白首除郎已晚哉，民間桑柘手親栽。",
            "蓋棺只著深衣去，行李空擔語錄迴。",
            "主祭遺孤猶未冠，著書殘藁漫成堆。",
            "可憐薄命飄蓬客，虛事江西莫府來。"
        ],
        "title": "哭楊吏部通老",
        "id": "2e17c425-a099-4d0e-b1ed-2d1da1c32078"
    },
    {
        "author": "劉克莊",
        "paragraphs": [
            "肘後奇書懶更開，只今年鬢已相催。",
            "但聞方士騰空去，不見童男入海迴。",
            "無藥能留炎帝在，有人曾哭老聃來。",
            "醉鄉一路差堪向，終擬劉伶冢畔埋。"
        ],
        "title": "老歎",
        "id": "0f3dfc49-27c3-4aa8-8faf-a2f042dc4534"
    },
    {
        "author": "劉克莊",
        "paragraphs": [
            "讀易參禪事事奇，高情已恨挂冠遲。",
            "清於楚客滋蘭日，貧似唐人乞米時。",
            "家爲買琴添舊債，厨因養鶴減晨炊。",
            "君看江表英雄傳，何似孤山一卷詩。"
        ],
        "title": "答友生",
        "id": "0f5d9349-1b02-4e5d-9e2b-5cfed891daf9"
    },
    {
        "author": "劉克莊",
        "paragraphs": [
            "南渡先賢迹已稀，蕭然華表立山陂。",
            "可曾長吏修祠宇，便恐樵人落樹枝。",
            "幾度過墳偏下馬，向來出蜀只携龜。",
            "自憐日暮天寒客，不到林間讀隧碑。"
        ],
        "title": "趙清獻墓",
        "id": "a6c39f2e-f1b9-4aef-b5c9-03a835a12e44"
    },
    {
        "author": "劉克莊",
        "paragraphs": [
            "客子家山亦此峯，可堪投宿聽疎鐘。",
            "旋沽村酒開霜柿，欲訪禪扉隔暮松。",
            "鄉信寫成無便寄，寒衣著綻倩人縫。",
            "遠來只爲營瓜圃，不是貪渠萬戶封。"
        ],
        "title": "烏石山",
        "id": "5d4fd6d7-03bd-406c-812e-b58707331acf"
    },
    {
        "author": "劉克莊",
        "paragraphs": [
            "憶昔都城值歲除，高樓張燭戲呼盧。",
            "久依凈社參尊宿，難向新豐認酒徒。",
            "天子未知工草賦，鄰人或倩寫桃符。",
            "夜寒別有窮生活，點勘離騷擁地爐。"
        ],
        "title": "除夕",
        "id": "326e9645-72ed-4271-930f-96fcceaaa7e6"
    },
    {
        "author": "劉克莊",
        "paragraphs": [
            "近日頻聞有峻除，人傳君相重師儒。",
            "細旃坐穩方輪講，羣玉峯高未要扶。",
            "別後曾過東閤否，新來亦乞鑑湖無。",
            "幾時供帳都門外，真寫先生作畫圖。"
        ],
        "title": "呈袁祕監",
        "id": "8801c1e9-19a9-41d0-a76b-618f131a73bc"
    },
    {
        "author": "劉克莊",
        "paragraphs": [
            "春泥滑滑雨絲絲，一路陰寒少霽時。",
            "水入陂渠喧似瀑，雲從山崦上如炊。",
            "燎衣去傍田家火，炙燭來看野店詩。",
            "落盡梅花心事惡，獨搔蓬鬢遶殘枝。"
        ],
        "title": "漁梁",
        "id": "35a5ba21-9301-422c-9a00-8f01d282038c"
    },
    {
        "author": "劉克莊",
        "paragraphs": [
            "生來拙性嗜清幽，因過山家爲小留。",
            "頂笠兒歸行樹杪，提瓶婦去汲溪頭。",
            "參天老竹當門碧，盡日寒泉遶舍流。",
            "我料草堂猶未架，規模已被野人偷。"
        ],
        "title": "小梓人家",
        "id": "c2b4e089-622e-450a-8ece-a27b9eca5d8b"
    },
    {
        "author": "劉克莊",
        "paragraphs": [
            "頭白高僧行脚嬾，一枝筇竹久生苔。",
            "不逢太乙然藜照，時借山翁荷蓧廻。",
            "夜挂多尋蕭寺壁，曉拈恐化葛陂雷。",
            "還師此物禪須進，曾入詩人手內來。"
        ],
        "title": "送拄杖還僧",
        "id": "e199d60d-d273-4cf4-8d1a-fefb039fb633"
    },
    {
        "author": "劉克莊",
        "paragraphs": [
            "七里深林集暮鴉，插空金碧被林遮。",
            "華堂何止容千衲，菜地猶堪置萬家。",
            "虎去有靈知伏弩，僧來敘舊約分茶。",
            "世人要識峯頭冷，六月重綿坐結跏。"
        ],
        "title": "雪峰寺",
        "id": "06997777-32b1-49e0-9605-b555629a13fc"
    },
    {
        "author": "劉克莊",
        "paragraphs": [
            "借榻叢祠日已曛，瓣香頻此謁靈君。",
            "儻來夢事休重卜，向去詩材進幾分。",
            "明主不消人諫獵，故山空使客移文。",
            "寄書報與荆妻說，十襲荷衣莫要焚。"
        ],
        "title": "蓋竹廟",
        "id": "8b744843-bca8-4d5e-8dd7-45b4e89d47ee"
    },
    {
        "author": "劉克莊",
        "paragraphs": [
            "先朝築此要防邊，不遣胡兒見戰船。",
            "遮斷難傳河朔檄，修來大費水衡錢。",
            "書生空抱聞雞志，故老能言飲馬年。",
            "慙愧戍兵身手健，箔樓各占一間眠。"
        ],
        "title": "瓜洲城",
        "id": "da6e44e5-2d2c-44a1-af2a-f98c1cf12df9"
    },
    {
        "author": "劉克莊",
        "paragraphs": [
            "官舍蕭條葦蓋簷，拾薪獨有一長髯。",
            "同來社友因饑瘦，遠作參軍得俸廉。",
            "國士交情窮乃見，古人詩律晚方嚴。",
            "中年各要身强健，別後寒衣切記添。"
        ],
        "title": "送仲白",
        "id": "be421ed4-0b7d-45bb-9285-15fa10c1387e"
    },
    {
        "author": "劉克莊",
        "paragraphs": [
            "經月疎行臺上路，秣陵城郭忽秋風。",
            "馬嘶衛霍空營裏，螢起齊梁廢苑中。",
            "野寺舊曾開玉帳，翠華久不幸離宮。",
            "小儒記得隆興事，閑對山僧說魏公。"
        ],
        "title": "鳳凰臺晚眺",
        "id": "0075daf7-839a-4630-a9f2-e9d51e2611b4"
    },
    {
        "author": "劉克莊",
        "paragraphs": [
            "觀中曾訪老黄冠，爾尚爲童立醮壇。",
            "新染氅衣披得稱，舊泥丹竈出來寒。",
            "詩非易作須勤讀，琴亦難精莫廢彈。",
            "憶上洪崖題瀑布，因游試爲拂塵看。"
        ],
        "title": "贈玉隆劉道士",
        "id": "2eaa15f7-d018-4d93-8c4f-184c68b833ee"
    },
    {
        "author": "劉克莊",
        "paragraphs": [
            "元帝新祠西郭外，野人吊古獨來遊。",
            "陰陰畫壁開冠劍，寂寂絲窠上璪旒。",
            "勢比龍盤猶在眼，事隨鴻去不迴頭。",
            "葉碑廊下無人看，欲去摩挲又少留。"
        ],
        "title": "晉元帝廟",
        "id": "691abd42-0696-47d6-ac78-12704033c4a3"
    },
    {
        "author": "劉克莊",
        "paragraphs": [
            "塔廟當年甲一方，千層金碧萬緇郎。",
            "開山佛已成胡鬼，住院僧猶說李王。",
            "遺像有塵龕壞壁，斷碑無首立斜陽。",
            "惟應駐馬坡頭月，曾見金輿夜納凉。"
        ],
        "title": "清凉寺",
        "id": "895352df-a8c4-46fb-9a8a-20dc5cdb6ccf"
    },
    {
        "author": "劉克莊",
        "paragraphs": [
            "斷鏃遺鎗不可求，西風古意滿原頭。",
            "孫劉數子如春夢，王謝千年有舊遊。",
            "高塔不知何代作，暮笳似說昔人愁。",
            "神州只在闌干北，度度來時怕上樓。"
        ],
        "title": "冶城",
        "id": "d397e7e4-f598-4a48-b782-012b38384337"
    },
    {
        "author": "劉克莊",
        "paragraphs": [
            "昔日講師何處在，高臺猶以雨華名。",
            "有時寶向泥尋得，一片山無草敢生。",
            "落日磬殘鄰寺閉，晴天牛上廢陵耕。",
            "登臨不用深懷古，君看鍾山幾箇爭。"
        ],
        "title": "雨華臺",
        "id": "8ee028f3-0ba5-4d43-ad22-a12eef75408f"
    },
    {
        "author": "劉克莊",
        "paragraphs": [
            "此是晉人遊集處，當時風景與今同。",
            "不干鐵鏁樓船力，似是蒲葵麈柄功。",
            "幾簇旌旗秋色裏，百年陵闕淚痕中。",
            "興亡畢竟緣何事，專罪清談恐未公。"
        ],
        "title": "新亭",
        "id": "4b585e04-ec10-4775-89f4-bc01f4639f7a"
    },
    {
        "author": "劉克莊",
        "paragraphs": [
            "天與精忠不與時，堂堂心在路人悲。",
            "龍顔帝子方推轂，猨臂將軍忽死綏。",
            "灑泣我來瞻畫像，斷頭公耻立降旗。",
            "海州故老凋零盡，重見王師定幾時。"
        ],
        "title": "魏勝廟",
        "id": "10c99f25-8100-422b-bdd9-1cd8fb7a6d1a"
    },
    {
        "author": "劉克莊",
        "paragraphs": [
            "憶昔胡兒入控弦，官軍迎戰北山邊。",
            "笳簫有主安新葬，蓑笠無人墾廢田。",
            "兵散荒營吹戍笛，僧從敗屋起茶煙。",
            "遥憐鍾阜諸峯好，閑鎖行宮九十年。"
        ],
        "title": "真州北山",
        "id": "26f630c1-cbc6-4d33-b763-6de46054b88a"
    },
    {
        "author": "劉克莊",
        "paragraphs": [
            "恰則炎炎未百年，今看枯柳著疎蟬。",
            "莊田置後頻移主，書畫殘來亦賣錢。",
            "春日有花開廢圃，歲時無酒滴荒阡。",
            "朱門從古多如此，想見魂歸也愴然。"
        ],
        "title": "故宅",
        "id": "430515a1-12a7-4388-b708-4ebe733e34d2"
    },
    {
        "author": "劉克莊",
        "paragraphs": [
            "去歲與君同聘召，何曾杯酒暫相離。",
            "兵謀元帥多親訪，心事同官盡得知。",
            "三釜忽懷歸去檄，一枰未了著殘棋。",
            "此生聚散須牢記，記上揚州戰艦時。"
        ],
        "title": "送余子壽",
        "id": "a2eb84dc-09f2-4db8-91b8-b78abd106f0b"
    },
    {
        "author": "劉克莊",
        "paragraphs": [
            "一領青衫似敗荷，奈君母老秩卑何。",
            "三年幕府無人薦，常日柴門有客過。",
            "身畔擔輕藏俸少，江頭船重載書多。",
            "故人若問軍中事，爲說防秋夜枕戈。"
        ],
        "title": "送周監門",
        "id": "45715d57-df5a-4fe9-80a9-e91a4a1a3ff9"
    },
    {
        "author": "劉克莊",
        "paragraphs": [
            "朱公徒弟丘公壻，標致雖高氣宇和。",
            "心向奏篇尤暴白，髮因時事欲蒼皤。",
            "訃傳淮甸邊情惜，路出蕭山巷祭多。",
            "最長郎君師友盛，我知墓碣有人磨。"
        ],
        "title": "挽黄巖趙郎中二首  其一",
        "id": "040f4a64-835a-4cb7-962c-73a2069a54fe"
    },
    {
        "author": "劉克莊",
        "paragraphs": [
            "青衫昔作督郵時，賞鑒除公更有誰。",
            "勘獄不嫌人守法，撰文常對衆稱奇。",
            "築臺虛辱生前意，穿冢難酬地下知。",
            "欲寫哀思傳挽者，身今戎服不能詩。"
        ],
        "title": "挽黄巖趙郎中二首  其二",
        "id": "f028dd4e-f5ab-4fe5-af21-f2a15bc456d9"
    },
    {
        "author": "劉克莊",
        "paragraphs": [
            "世上久無遺逸禮，此翁白首不彈冠。",
            "一生官職監南嶽，四海詩盟主玉山。",
            "經歲著書人少見，有時入郭俗爭看。",
            "何因樵服供薪水，得附高名野史間。"
        ],
        "tags": [
            "衡山"
        ],
        "title": "寄趙昌父",
        "id": "314293f5-621d-4a66-9663-30b867b4a8c6"
    },
    {
        "author": "劉克莊",
        "paragraphs": [
            "昨仕京華豪未減，脫鞾不問貴游嗔。",
            "詩家爭欲推盟主，丞相差教作散人。",
            "閉戶自爲千載計，入山又忍十年貧。",
            "幾思投劾從公去，背笈肩琴澗水濱。"
        ],
        "title": "寄韓仲止",
        "id": "d7e9df98-a7f5-4add-91b5-0a179d89fdf1"
    },
    {
        "author": "劉克莊",
        "paragraphs": [
            "詩人安得有春衫，今歲和戎百萬縑。",
            "從此西湖休插柳，剩栽桑樹養吳蠶。"
        ],
        "tags": [
            "西湖"
        ],
        "title": "戊辰書事",
        "id": "d37eaf07-51b9-4caf-8087-875c28000c95"
    },
    {
        "author": "劉克莊",
        "paragraphs": [
            "書幌泠泠子夜風，杜鵑啼月小牆東。",
            "江南詞客惜春老，清曉披衣拾墮紅。"
        ],
        "title": "晚春",
        "id": "9331843d-fa3d-4ee7-86ae-9f142ed1da69"
    },
    {
        "author": "劉克莊",
        "paragraphs": [
            "綠染庭蕪一尺深，老師閲世幾駒陰。",
            "自言不看傳燈了，只讀楞嚴見佛心。"
        ],
        "title": "臨溪寺二首  其一",
        "id": "88da56db-4660-4db6-814a-21e827c12bf8"
    },
    {
        "author": "劉克莊",
        "paragraphs": [
            "一徑松花颭紫苔，東風落盡佛前梅。",
            "道人深掩禪關坐，莫聽鶑聲出定來。"
        ],
        "title": "臨溪寺二首  其二",
        "id": "84055cd5-35cd-4cea-83f3-2c4a85c3e24b"
    },
    {
        "author": "劉克莊",
        "paragraphs": [
            "自汲新泉養牡丹，銀壺滿貯怕春殘。",
            "畫簷一餉東風惡，爲掩窗綃護晚寒。"
        ],
        "title": "即事",
        "id": "d3318246-649b-41bb-b2a8-f26a197a717e"
    },
    {
        "author": "劉克莊",
        "paragraphs": [
            "孺子祠堂插酒旗，游人那解薦江蘺。",
            "白鷗欲下還驚起，曾見陳蕃解榻時。"
        ],
        "title": "孺子祠",
        "id": "51766e60-d718-4a2a-9376-d0b2bfe2ab5b"
    },
    {
        "author": "劉克莊",
        "paragraphs": [
            "了却文書上馬遲，白蘋洲畔有心期。",
            "斜陽忽到傳觴處，落盡梨花啼子規。"
        ],
        "title": "碧波亭",
        "id": "515b003d-10fd-4cad-88f8-b9a875f1e901"
    },
    {
        "author": "劉克莊",
        "paragraphs": [
            "溝水泠泠草樹香，獨穿支徑入垂楊。",
            "薺花滿地無人見，唯有山蜂度短牆。"
        ],
        "title": "豫章溝二首  其一",
        "id": "b4d43324-2efb-4b10-8f8f-ab1fb89df8a6"
    },
    {
        "author": "劉克莊",
        "paragraphs": [
            "野店蕭蕭掩竹門，岸沙猶記履綦痕。",
            "東風枉是吹花急，綠盡平蕪却斷魂。"
        ],
        "title": "豫章溝二首  其二",
        "id": "0fc5035d-bc18-4ad3-a433-4d7326e9d878"
    },
    {
        "author": "劉克莊",
        "paragraphs": [
            "柏子熏衣眉暈銷，女垣榆影冷蕭蕭。",
            "屏山一枕游方夢，橫錫飄然過石橋。"
        ],
        "title": "題寺壁二首  其一",
        "id": "3d13b1f8-97e0-4cba-b2f4-715c7eebccdd"
    },
    {
        "author": "劉克莊",
        "paragraphs": [
            "素練寬裁白社衣，普陀煙裏現幽姿。",
            "日長讀徹楞伽了，閑折柑花供祖師。"
        ],
        "title": "題寺壁二首  其二",
        "id": "12dbce0a-79b3-4b82-9a6c-4cc9deffd59b"
    },
    {
        "author": "劉克莊",
        "paragraphs": [
            "絕頂遥知有隠君，餐芝種朮鹿爲羣。",
            "多應午竈茶煙起，山下看來是白雲。"
        ],
        "title": "西山",
        "id": "7c40acaf-c9c3-4b84-b4d0-ffcb164eee19"
    },
    {
        "author": "劉克莊",
        "paragraphs": [
            "出海新蟾玉半鈎，風翻荷蕩起栖鷗。",
            "女郎定有穿針約，偷看明河記立秋。"
        ],
        "title": "宮詞四首  其一",
        "id": "e046a7e5-ae8e-4921-bb51-76c7e28d7e30"
    },
    {
        "author": "劉克莊",
        "paragraphs": [
            "涼殿吹笙露滿天，木犀花發月初圓。",
            "君王少御珊瑚枕，多就宮人玉臂眠。"
        ],
        "title": "宮詞四首  其二",
        "id": "4eb5ffae-0818-4ab1-8dc1-9f5c9facef2a"
    },
    {
        "author": "劉克莊",
        "paragraphs": [
            "一夜秋風入碧梧，蟬聲永巷月華孤。",
            "幾回夢裏羊車過，又是銀牀轉轆轤。"
        ],
        "title": "宮詞四首  其三",
        "id": "0212a0d6-5def-413e-9b26-60ef8cfd04a1"
    },
    {
        "author": "劉克莊",
        "paragraphs": [
            "先帝宮人總道粧，遥瞻陵柏淚成行。",
            "舊恩恰似薔薇水，滴在羅衣到死香。"
        ],
        "title": "宮詞四首  其四",
        "id": "421f7774-b73c-40d1-9193-b35fa1e58281"
    },
    {
        "author": "劉克莊",
        "paragraphs": [
            "黄葉蕭蕭忽滿街，獨騎瘦馬豫章臺。",
            "莫將宋玉心中事，吹向潘郎鬢畔來。"
        ],
        "title": "秋風",
        "id": "305077b9-4b05-4b14-a0f3-bb439045788f"
    },
    {
        "author": "劉克莊",
        "paragraphs": [
            "禪几曾陪白氎巾，柑花似雪鬭芳新。",
            "而今柑子圓如彈，不見澆花供佛人。"
        ],
        "title": "跋小寺舊題",
        "id": "dcb48831-65d9-4ff2-9f6f-2ef588d9ceec"
    },
    {
        "author": "劉克莊",
        "paragraphs": [
            "靈照覊魂章水西，冷風殘雪古招提。",
            "老懷已作空花看，更把楞嚴曉病妻。"
        ],
        "title": "憶殤女",
        "id": "98139d1f-41f9-40af-94d1-b7ecb4c86805"
    },
    {
        "author": "劉克莊",
        "paragraphs": [
            "一抹斜陽上繚垣，芫花滿地柏陰繁。",
            "城中客子聞鐘去，獨立空山聽斷猿。"
        ],
        "title": "報恩寺",
        "id": "bce96b33-0605-46b1-b76e-cbc371bcbb2d"
    },
    {
        "author": "劉克莊",
        "paragraphs": [
            "夾岸盲風掃楝花，高城已近被雲遮。",
            "遮時留取城西塔，篷底歸人要認家。"
        ],
        "title": "歸至武陽渡作",
        "id": "365aee98-7ffa-4b08-97e3-e94ebf3478d8"
    },
    {
        "author": "劉克莊",
        "paragraphs": [
            "低篷小雨夢殘時，忽憶同尋楚老祠。",
            "夜過豐城占斗氣，想公別後有新詩。"
        ],
        "title": "舟中寄景建",
        "id": "6a12a029-0666-45ba-8e8c-646ffc4c88bb"
    },
    {
        "author": "劉克莊",
        "paragraphs": [
            "斸地栽林自起墳，一燈精舍疏玄文。",
            "詩成莫洒酒家壁，題徧青山題白雲。"
        ],
        "title": "書山壁",
        "id": "137df028-a323-41bb-ab74-7dbea5e4bf36"
    },
    {
        "author": "劉克莊",
        "paragraphs": [
            "曾向叢林寄幅巾，十年塵涴卧雲身。",
            "侍琴童子長於竹，去禮山僧作主人。"
        ],
        "title": "華嚴寺逢舊蒼頭",
        "id": "9f1fa0a9-b798-4a0d-a420-9c6197fc8f21"
    },
    {
        "author": "劉克莊",
        "paragraphs": [
            "稚子呼牛女拾薪，萊妻自鱠小溪鱗。",
            "安知曝背庭中老，不是淵明輩行人。"
        ],
        "title": "田舍",
        "id": "81e58ac8-e315-40af-a618-63b88bb0cc99"
    },
    {
        "author": "劉克莊",
        "paragraphs": [
            "石麟闕耳筍生苔，要讀豐碑與客來。",
            "精舍荒涼僧已出，瓦牆一朵佛桑開。"
        ],
        "title": "古墓",
        "id": "357606b8-8acf-4980-bbfc-37c9372246c9"
    },
    {
        "author": "劉克莊",
        "paragraphs": [
            "勤讀方書不爲身，里中耆舊半成塵。",
            "幾時作箇荒山主，多種黄精售與人。"
        ],
        "title": "題本草",
        "id": "a79bd251-73cc-4985-bf8b-52b25cc81836"
    },
    {
        "author": "劉克莊",
        "paragraphs": [
            "幄殿荒涼屋欠扶，紹興遺老故應無。",
            "舊來曾識高皇帝，尚有庭前柳一株。"
        ],
        "title": "下蜀驛",
        "id": "ad23f6e0-db46-4780-b6d1-d525e756dfde"
    },
    {
        "author": "劉克莊",
        "paragraphs": [
            "江邊一雨洗秋容，北郭東郊野意濃。",
            "老大怕它人檢點，隔溪隔柳看芙蓉。"
        ],
        "title": "出郭",
        "id": "8733a650-3a80-4b76-a6e9-8ee3df7da619"
    },
    {
        "author": "劉克莊",
        "paragraphs": [
            "病起登樓怯曉風，愛他殘雪映前峯。",
            "傍人休問何郎瘦，不見梅花過一冬。"
        ],
        "title": "病起",
        "id": "1d654911-e9f8-4461-a801-7c573829e7d5"
    },
    {
        "author": "劉克莊",
        "paragraphs": [
            "拙貌慙君子細看，鏡中我自覺神寒。",
            "直從杜甫編排起，幾箇吟人作大官。"
        ],
        "title": "再贈錢道人二首  其一",
        "id": "38ad1d1f-e4c6-450a-a7e8-b73a8f705838"
    },
    {
        "author": "劉克莊",
        "paragraphs": [
            "尋師入蜀未曾逢，要看羅浮曉日紅。",
            "若見仙人知去處，却來相引到山中。"
        ],
        "title": "再贈錢道人二首  其二",
        "id": "cf8bea8c-c818-4f2a-aee6-6feb8d811341"
    },
    {
        "author": "劉克莊",
        "paragraphs": [
            "久問嫖姚乞退閑，今朝準敕放生還。",
            "人欺解罷青油幕，帝遣監臨紫蓋山。",
            "營卒展辭回玉帳，林僧講賀到柴關。",
            "丈夫不辦封侯事，猶要名標處士間。"
        ],
        "tags": [
            "衡山"
        ],
        "title": "蒙恩監南嶽廟",
        "id": "ce88d8b3-b6db-42a2-8e58-b432433ffdcf"
    },
    {
        "author": "劉克莊",
        "paragraphs": [
            "兒時逃學頻來此，一一重尋盡有蹤。",
            "因漉戲魚羣下水，緣敲響石鬭登峯。",
            "熟知舊事惟鄰叟，催去韶華是暮鍾。",
            "畢竟世間何物壽，寺前雷仆百年松。"
        ],
        "title": "烏石山",
        "id": "7c83bab8-0f2b-4753-9f25-6dcbc63e9b0c"
    },
    {
        "author": "劉克莊",
        "paragraphs": [
            "兵火間關鬢欲絲，歸來聊卜草堂基。",
            "架留手澤書堪看，爨有躬耕米可炊。",
            "畏濕先開通水竇，貪明稍斫近簷枝。",
            "旋移梅樹臨窗下，準備花時要索詩。"
        ],
        "title": "葺居一首",
        "id": "4d0e8de3-83d3-4bfa-9b9b-f21c844a2ba3"
    },
    {
        "author": "劉克莊",
        "paragraphs": [
            "昔聞東郭先生者，處士寧非是遠孫。",
            "空有新詩喧一邑，竟無明詔老孤村。",
            "雷琴酷愛應同殉，草字尤工惜不存。",
            "復說歸從葱嶺去，騷成何路可招魂。"
        ],
        "title": "挽郭處士",
        "id": "064b5fac-8b5a-496f-a098-d75700510ebb"
    },
    {
        "author": "劉克莊",
        "paragraphs": [
            "昨解兵符歸故里，耳聽邊事幾番新。",
            "偶逢戲下來猶識，欲說遼陽記不真。",
            "兒覓寶刀偏愛惜，奴吹蘆管輒悲辛。",
            "夜寒忽作關山夢，萬一君王起舊人。"
        ],
        "title": "老將一首",
        "id": "fcb6304b-81e6-4f73-808c-3b72980824b9"
    },
    {
        "author": "劉克莊",
        "paragraphs": [
            "脊瘡蹄蹇瘦闌干，火印年深字已漫。",
            "野磵有冰朝洗怯，破坊無壁夜嘶寒。",
            "身同退卒支殘料，眼見新駒鞁寶鞍。",
            "昔走塞垣如抹電，安知末路出門難。"
        ],
        "title": "老馬一首",
        "id": "30d7ee29-5074-40a7-a16c-0bcdafb0dce5"
    },
    {
        "author": "劉克莊",
        "paragraphs": [
            "籍中歌舞昔馳聲，憔悴猶存態與情。",
            "愛說舊官當日寵，偏呼狎客小時名。",
            "薄鬟易脫梳難就，半被常空睡不成。",
            "却羨鄰姬門戶熱，隔樓張燭到天明。"
        ],
        "title": "老妓一首",
        "id": "08fb221b-ab55-425b-98ed-ab71fe61ef70"
    },
    {
        "author": "劉克莊",
        "paragraphs": [
            "生被才名譴，摧殘到死休。",
            "家留遺藁在，棺問故人求。",
            "對月悲孤詠，逢山憶共遊。",
            "昔年携手地，今送入松楸。"
        ],
        "title": "挽趙仲白二首  其一",
        "id": "7e8c0704-e4e9-461b-8a50-ce2e1a7e46f0"
    },
    {
        "author": "劉克莊",
        "paragraphs": [
            "昨吊寢門外，萊妻泣最悲。",
            "因言兒上學，復爲墓求碑。",
            "零落燒丹訣，淒涼哭鶴詩。",
            "託孤朋友事，非謂九泉知。"
        ],
        "title": "挽趙仲白二首  其二",
        "id": "6e9c9400-9044-422e-9507-3b1e311d6da6"
    },
    {
        "author": "劉克莊",
        "paragraphs": [
            "向人說葬又談空，郭璞瞿曇併入宗。",
            "背得山經如誦呪，頂將禪笠去尋龍。",
            "徧爲檀越裁生壙，預定公侯出某峯。",
            "想亦自營歸寂處，一丘卵塔種青松。"
        ],
        "title": "贈風水僧",
        "id": "84da1290-da34-43bb-8708-f433da458721"
    },
    {
        "author": "劉克莊",
        "paragraphs": [
            "九秩復何憾，生榮沒更哀。",
            "閨門天下則，地位佛中來。",
            "貝葉從頭看，庭槐一手栽。",
            "侍兒聞曉磬，猶恐坐禪迴。"
        ],
        "title": "挽鄭夫人二首  其一",
        "id": "4062afbf-9f0e-4caf-ac50-70e7cfd68878"
    },
    {
        "author": "劉克莊",
        "paragraphs": [
            "昔事征西幕，年年拜壽闈。",
            "那知丹旐至，曾勸板輿歸。",
            "元帥拋金印，諸生返布衣。",
            "感恩惟有淚，來向路傍揮。"
        ],
        "title": "挽鄭夫人二首  其二",
        "id": "6242bcd7-431d-42fd-84f1-1b18896139a9"
    },
    {
        "author": "劉克莊",
        "paragraphs": [
            "除夕陰寒怕卷簾，雨聲斷續下疎簷。",
            "壁穿自和乾泥補，窗損教尋廢紙粘。",
            "祇有青燈相守定，縱無白髮亦生添。",
            "更殘自算明年事，不就君平卦肆占。"
        ],
        "title": "除夕",
        "id": "4c5eb84d-8178-4238-82b6-51800424d3a8"
    },
    {
        "author": "劉克莊",
        "paragraphs": [
            "憶在軍中爲記室，謝公門館事皆知。",
            "謙卑若婦初嬪日，儉素猶夫未貴時。",
            "病了死生惟點首，晚憂家國每顰眉。",
            "舊人獨有任安在，攬涕西風獻些詞。"
        ],
        "title": "挽鄭淑人",
        "id": "3bb44bd2-3b32-4086-8b49-462d5a293cd5"
    },
    {
        "author": "劉克莊",
        "paragraphs": [
            "寶惜吾兒如拱璧，那知變滅只須臾。",
            "畏啼尚宿通宵火，塗顖猶殘隔日朱。",
            "坐客相寬云夢幻，故人來吊訝清癯。",
            "荒山歲晚無行迹，心折原頭樹影孤。"
        ],
        "title": "悼阿昇",
        "id": "79b0e8f4-c577-458b-bf1e-e83f6b76174a"
    },
    {
        "author": "劉克莊",
        "paragraphs": [
            "諫書元不爲求名，上有穹蒼鑒至誠。",
            "索虜傳觀皆動色，豈知難悟漢公卿。"
        ],
        "title": "送真舍人帥江西八首  其一",
        "id": "ba451002-bb99-4483-8377-4a5511088fea"
    },
    {
        "author": "劉克莊",
        "paragraphs": [
            "聞道泉人截𩍐留，翰林從此去吾州。",
            "村中父老相持泣，但祝今侯似故侯。"
        ],
        "title": "送真舍人帥江西八首  其二",
        "id": "d1d92aa9-311a-4858-8d4c-68a7beba08d9"
    },
    {
        "author": "劉克莊",
        "paragraphs": [
            "舶客珠犀湊郡城，向來點涴幾名卿。",
            "海神亦歎公清德，少見歸舟箇樣輕。"
        ],
        "title": "送真舍人帥江西八首  其三",
        "id": "08514d53-3e80-40bb-b018-f157b0b3c9f2"
    },
    {
        "author": "劉克莊",
        "paragraphs": [
            "應對詼諧路亦開，漢家天子日招徠。",
            "當時惟有膠西相，不向平津閤裏來。"
        ],
        "title": "送真舍人帥江西八首  其四",
        "id": "298ef5d8-bee0-4aec-ab7b-8671e4cf4d7e"
    },
    {
        "author": "劉克莊",
        "paragraphs": [
            "淮漢沄沄戰血腥，蜀山鬼哭不堪聽。",
            "如何一綫江西路，獨現奎星併福星。"
        ],
        "title": "送真舍人帥江西八首  其五",
        "id": "d3839a30-fa82-4ef5-bcff-2916782d809d"
    },
    {
        "author": "劉克莊",
        "paragraphs": [
            "自昔安危等置棋，繫人著數匪天爲。",
            "何因國手來當局，要看開奩布子時。"
        ],
        "title": "送真舍人帥江西八首  其六",
        "id": "8c7ad349-538e-4ccd-94cc-867bc6e48eca"
    },
    {
        "author": "劉克莊",
        "paragraphs": [
            "少小聞人說復讎，至今禾黍徧宗周。",
            "自憐謝病離軍去，始聽王師下海州。"
        ],
        "title": "送真舍人帥江西八首  其七",
        "id": "863651f0-1cbc-42dd-860d-15589a6f0a7a"
    },
    {
        "author": "劉克莊",
        "paragraphs": [
            "身已爲民與世疎，的無一步離村居。",
            "昨朝出郭遲公至，廢了窗間數葉書。"
        ],
        "title": "送真舍人帥江西八首  其八",
        "id": "b8c011f7-edbf-4e0e-b6e8-838adc814507"
    },
    {
        "author": "劉克莊",
        "paragraphs": [
            "絕頂荒寒斷客過，偶携之子共捫蘿。",
            "縱觀天外皆鯨浸，下視城中等螘窠。",
            "悼友孤懷方濩落，逢僧逆境暫銷磨。",
            "夜歸剩乞松明火，霜滿前山滑處多。"
        ],
        "title": "與客送仲白葬回登石室",
        "id": "55aa0b82-7cd0-4e20-93e8-398f1f10c7e1"
    },
    {
        "author": "劉克莊",
        "paragraphs": [
            "恰歸舊隠再逢春，村巷荒涼草沒人。",
            "犬壞園中門作竇，盜規墳上樹爲薪。",
            "官如巫祝難羞賤，家似樵漁敢諱貧。",
            "聞說鄰醅低價賣，病夫一滴未沾脣。"
        ],
        "title": "立春二首  其一",
        "id": "a08ad550-9cc7-4f28-8ca5-db54de3689cf"
    },
    {
        "author": "劉克莊",
        "paragraphs": [
            "今歲春盤始住家，也勝覊旅走天涯。",
            "圃晴菜拆經霜甲，林暖梅飛徧地花。",
            "閑有工夫憂世事，老無勳業惜年華。",
            "近來死盡吟詩者，得句聊從野叟誇。"
        ],
        "title": "立春二首  其二",
        "id": "715958ff-62f1-4258-9979-eb654f9fa6b7"
    },
    {
        "author": "劉克莊",
        "paragraphs": [
            "去春烽火照江邊，曾草軍書夕廢眠。",
            "萬里旌旗真屬命，一丘耕釣且隨緣。",
            "偶然謝客元非病，間亦尋僧不爲禪。",
            "尚有惜花情味在，銅瓶終日玩芳妍。"
        ],
        "title": "去春",
        "id": "45c95dec-8796-4700-b01c-ca85be4a76c3"
    },
    {
        "author": "劉克莊",
        "paragraphs": [
            "千炬金梔映玉蕖，臺城昨夢又年餘。",
            "斷無絃索鳴華屋，惟見炊煙起草廬。",
            "兒報瓶空因止酒，婢言油盡暫停書。",
            "蓬窗亦有精勤士，何必然藜向石渠。"
        ],
        "title": "燈夕",
        "id": "8cedda9f-924e-424d-b57e-e0ffec0b0021"
    },
    {
        "author": "劉克莊",
        "paragraphs": [
            "少日逢春一味癡，輕鞭小袖趁芳時。",
            "常過茶邸租船出，或在禪林借枕欹。",
            "名妓難呼多占定，好花易落况開遲。",
            "身今惟悴投空谷，悔不當年秉燭嬉。"
        ],
        "title": "戲孫季蕃",
        "id": "3ff9282d-f0b3-434a-8108-596241ea53a8"
    },
    {
        "author": "劉克莊",
        "paragraphs": [
            "匹馬曾經小店炊，一株玉雪映疎籬。",
            "無言誰識含情處，有韻全看背面時。",
            "乍見心方驚絕艷，重來人已折繁枝。",
            "斷烟殘照山村路，消得劉郎一首詩。"
        ],
        "title": "匹馬",
        "id": "7ffcb8e0-991c-42f5-8cd3-ee6afb47452c"
    },
    {
        "author": "劉克莊",
        "paragraphs": [
            "憶在山中識二僧，一亡一已拂衣行。",
            "壁間笠徙名藍掛，寺外松過壽塔生。",
            "隴月定知今夕恨，澗泉猶咽舊時聲。",
            "隔房侍者皆新剃，不似閑人却有情。"
        ],
        "title": "宿囊山懷洪岳二上人",
        "id": "21f51def-a628-47cd-a438-0ef72ecdb249"
    },
    {
        "author": "劉克莊",
        "paragraphs": [
            "聞有比丘隠絕巔，多年無跡下山前。",
            "僧稱功行幾如佛，樵說神通復近僊。",
            "食少僅炊盈握米，身寒不挂半銖綿。",
            "重巖風雨妨遊陟，回眺蒼烟一惘然。"
        ],
        "title": "訪辟支巖絕頂二僧值雨",
        "id": "e2b723cf-1f08-4c68-8d65-5e2f7832056d"
    },
    {
        "author": "劉克莊",
        "paragraphs": [
            "賈傅遺蹤在，君於此泛蓮。",
            "不應卑濕地，猶著廣寒仙。",
            "策好人爭誦，名高士責全。",
            "衡山余所管，擬結草鞵緣。"
        ],
        "tags": [
            "衡山"
        ],
        "title": "送王實之赴長沙幕",
        "id": "e832db62-a66a-4f0b-95ff-f7feaa34325b"
    },
    {
        "author": "劉克莊",
        "paragraphs": [
            "江表依公稍自强，訃聞朝野共凄涼。",
            "纛移北府兵皆散，笳返西州宅已荒。",
            "舊戍交鋒淮水赤，新墳埋劍越山蒼。",
            "此身虛作田橫客，血淚無因滴壠旁。"
        ],
        "title": "哭豐宅之吏部二首  其一",
        "id": "591d0978-2ad1-4ef3-b9bd-aac1e5633b0e"
    },
    {
        "author": "劉克莊",
        "paragraphs": [
            "康時才業未全伸，晚建油幢白髮新。",
            "畚土爲城塵滿面，握拳猶戰膽通身。",
            "一生偏任公家怨，四海皆知後事貧。",
            "多少貴交方厚祿，恤孤吊墓屬何人。"
        ],
        "title": "哭豐宅之吏部二首  其二",
        "id": "12ec9305-f71b-4603-99f8-bc40262d420c"
    },
    {
        "author": "劉克莊",
        "paragraphs": [
            "身老深村負歲華，青苔逕裏是貧家。",
            "晚風一陣無端急，不爲山人惜柚花。"
        ],
        "title": "深村",
        "id": "13ca5796-be8c-42e4-9ddf-92235a4ecab5"
    },
    {
        "author": "劉克莊",
        "paragraphs": [
            "一門皆擢第，君獨老儒冠。",
            "試卷年年納，經書日日看。",
            "文爲前輩賞，命合主司難。",
            "遥想泉臺恨，銘旌未寫官。"
        ],
        "title": "挽林進士",
        "id": "15a9329d-7863-409f-acfc-71051ff25aa5"
    },
    {
        "author": "劉克莊",
        "paragraphs": [
            "聞在江寧得小馿，價高人說是名駒。",
            "行時亦肯過橋否，饑後還能飲澗無。",
            "不稱金鞍馱侍女，只宜席帽載貧儒。",
            "灞陵雨雪詩家事，乞與它年做畫圖。"
        ],
        "title": "柬人求馿子",
        "id": "18987fc1-3da9-415d-8db0-6e76a0230b88"
    },
    {
        "author": "劉克莊",
        "paragraphs": [
            "自辭莫府徑歸耕，同舍分携闕寄聲。",
            "帳下飛書空有草，軍中上級獨無名。",
            "山深僕不聞時事，塞近君應得虜情。",
            "聞道漢東堪卧治，訊來依舊說招兵。"
        ],
        "title": "寄漢陽守王中甫",
        "id": "acfacc9b-85f3-48c7-a395-eec6ad3d932b"
    },
    {
        "author": "劉克莊",
        "paragraphs": [
            "十里稀逢寸地平，且無木影蔭人行。",
            "鳬飛難學王喬舄，魚貫全如鄧艾兵。",
            "樵子獻花簪帽重，山靈供水入瓢清。",
            "捫蘿莫怪匆匆下，恐賺林僧束炬迎。"
        ],
        "title": "與客登壺山絕頂",
        "id": "81ffa6df-5d58-4e45-8f23-4aa32845416f"
    },
    {
        "author": "劉克莊",
        "paragraphs": [
            "君到中峯力不加，却疑絕頂事皆誇。",
            "烟含晚市微分塔，日照鄰州近隔沙。"
        ],
        "title": "戲答同游",
        "id": "9914d78c-7567-4d22-b953-5a2c841b4a42"
    },
    {
        "author": "劉克莊",
        "paragraphs": [
            "圖經云此有神仙，曾見壺公跳入年。",
            "斫木人多山漸瘦，結庵僧去石誰眠。",
            "鳥歸半嶺銜斜日，樵返疎村起遠煙。",
            "君若能拋塵裏事，一龕共占野雲邊。"
        ],
        "title": "次方武成壺山韻",
        "id": "537e9271-852f-4523-8d16-aac034ac7901"
    },
    {
        "author": "劉克莊",
        "paragraphs": [
            "身畔無釵澤，何由葬禮奢。",
            "明時選人婦，先帝近臣家。",
            "白首持巾帨，青燈緝苧麻。",
            "寺西同窆處，風日愴寒笳。"
        ],
        "title": "挽林推官內方孺人",
        "id": "03fe877f-8b17-4e60-a232-fec041561960"
    },
    {
        "author": "劉克莊",
        "paragraphs": [
            "湖波煙雨綠如藍，小𦩘閑携客二三。",
            "墜絮颭萍生細浪，驚魚避鷺沒深潭。",
            "入荷似覺傍無岸，穿石方知上有巖。",
            "却凭朱樓同望海，一規寒玉帖西南。"
        ],
        "title": "方湖泛舟得南字",
        "id": "69ea52ea-091f-4cfe-b8f8-a89d427239e3"
    },
    {
        "author": "劉克莊",
        "paragraphs": [
            "院名誰遣稱空寂，入得門來寂又空。",
            "舊有田園官戶占，別無衣鉢老尼窮。",
            "砌傾苔色侵堂上，厨廢炊煙起草中。",
            "或說古碑巢寇寫，栖禽不下似傷弓。"
        ],
        "title": "空寂院",
        "id": "58e31c93-f4da-445b-b2dc-e1c8dd063fe5"
    },
    {
        "author": "劉克莊",
        "paragraphs": [
            "修持盡是女黄冠，自小辭家學住山。",
            "簾影靜垂斜日裏，磬聲徐出落花間。",
            "祭星綠簡親書字，避客青衣密掩關。",
            "最愛粉牆堪試筆，苦無才思又空還。"
        ],
        "title": "紫澤觀",
        "id": "5a16c8e0-69c6-491d-af0d-e39b94c17284"
    },
    {
        "author": "劉克莊",
        "paragraphs": [
            "兩行松繞垣，數箇竹當軒。",
            "山主出何處，道人知不言。",
            "只携詩草至，尚覺磬聲煩。",
            "俗奉醫僊謹，儒家亦捨旛。"
        ],
        "title": "靈寶道院",
        "id": "010eb867-62fa-425c-815c-6526d8f23f5d"
    },
    {
        "author": "劉克莊",
        "paragraphs": [
            "宅成天下借圖看，始笑書生眼力慳。",
            "地占百弓多是水，樓無一面不當山。",
            "荷深似入苕溪路，石怪疑行鴈蕩間。",
            "只恐中原方鼎沸，天心未遣主人閑。"
        ],
        "title": "方寺丞新第二首  其一",
        "id": "1b023a37-72ae-4d40-bc39-8551ae1f4cb3"
    },
    {
        "author": "劉克莊",
        "paragraphs": [
            "一生不蓄買田錢，華屋何心亦偶然。",
            "客至多逢僧在坐，釣歸惟許鶴隨船。",
            "按行花木皆僚友，主掌湖山即事權。",
            "京洛貴人金谷裏，安知世上有林泉。"
        ],
        "title": "方寺丞新第二首  其二",
        "id": "043f8b01-10e4-45e8-bb88-6940b5bbfc76"
    },
    {
        "author": "劉克莊",
        "paragraphs": [
            "小齋自理畫并琴，匣貯香薰怕蠹侵。",
            "出塞已忘傳檄夢，入山猶有著書心。",
            "南船不至城無米，北貨難通藥闕參。",
            "却爲貧居還往少，門前留得綠蕪深。"
        ],
        "title": "小齋",
        "id": "9a22d36f-de7d-45f8-b9ac-3334421464be"
    },
    {
        "author": "劉克莊",
        "paragraphs": [
            "若非來寺裏，無地避炎蒸。",
            "經雨房基潤，依山井氣冰。",
            "榻虛涼睡客，松濕滴歸僧。",
            "對此專宜靜，爲詩亦不應。"
        ],
        "title": "東巖寺避暑",
        "id": "29abf78a-9720-435f-b8bd-148a88b94771"
    },
    {
        "author": "劉克莊",
        "paragraphs": [
            "船成莫厭野人過，久欲從公具釣蓑。",
            "積雨晴來湖面闊，殘花落盡樹陰多。",
            "新營小店皆依柳，舊有危亭尚隔荷。",
            "所恨前峯含暝色，不然和月宿烟波。"
        ],
        "title": "方寺丞𦩘子初成",
        "id": "04251128-ee70-4423-8dc3-c9268a0b36a5"
    },
    {
        "author": "劉克莊",
        "paragraphs": [
            "自檢方書坐一床，教尋蒿白采蒲黄。",
            "畫眉連日疎粧閤，鍊氣通宵住道房。",
            "倦聽瀑聲令睡醒，悶拈詩卷遣心涼。",
            "猶勝華髮從軍客，歸卧茅簷養戰瘡。"
        ],
        "title": "友人病瘡",
        "id": "43b9f91c-5614-4524-9045-a60f0b4a7e9d"
    },
    {
        "author": "劉克莊",
        "paragraphs": [
            "南州四月氣如蒸，却憶吳中始賣冰。",
            "綠浦遊船常載妓，畫廊浴鼓或隨僧。",
            "夢過水榭聞涼笛，身在山房伴曉燈。",
            "怊悵烏絲欄上筆，蓬窗學寫字如蠅。"
        ],
        "title": "乍暑一首",
        "id": "55cfb36a-baff-4615-a481-3e3f68a84b82"
    },
    {
        "author": "劉克莊",
        "paragraphs": [
            "衛生草草昧周防，小郡無醫自處方。",
            "採下菊宜爲枕睡，碾來芎可入茶嘗。",
            "身因病轉添蕭颯，人到衰難再盛强。",
            "舊喜讀書今亦懶，銅鑪慢炷一銖香。"
        ],
        "title": "衛生",
        "id": "2f76fa1c-cb33-46e1-80bf-f1abaa905828"
    },
    {
        "author": "劉克莊",
        "paragraphs": [
            "先儒緒業有師承，非謂聞風便服膺。",
            "康節易傳於隠者，濂溪學得自高僧。",
            "衆宗虛譽相賢聖，獨守遺編當友朋。",
            "門掩荒村人掃迹，空鈔小字對孤燈。"
        ],
        "title": "先儒",
        "id": "6dfc7dc1-53b4-4d6c-af52-d31ab9fac784"
    },
    {
        "author": "劉克莊",
        "paragraphs": [
            "捨俗依空事梵王，韶顔寂寂度年芳。",
            "門前草色迷行徑，院裏花陰接步廊。",
            "弓樣展來靴尚窄，黛痕剃出頂應涼。",
            "當時若使窺鸞鏡，一步何因出洞房。"
        ],
        "title": "同孫季蕃游浄居諸庵  其一",
        "id": "1856e583-b5f1-4d43-879c-a6342a85abf4"
    },
    {
        "author": "劉克莊",
        "paragraphs": [
            "滿院靜沉沉，微聞有梵音。",
            "不來陪客語，應恐壞禪心。",
            "母處歸全少，師邊悟已深。",
            "戒衣皆自衲，因講始停針。"
        ],
        "title": "同孫季蕃游浄居諸庵  其二",
        "id": "5a43d580-656d-4866-a39b-e0284691e4e4"
    },
    {
        "author": "劉克莊",
        "paragraphs": [
            "長笛橫吹露滿空，柂行渾不辨西東。",
            "岸回初見遥峯出，浦盡新疏別港通。",
            "月照鷺身明石畔，風翻螢影沒荷中。",
            "書生此樂關時命，歎息無因夜夜同。"
        ],
        "title": "孟夏汎方湖得同字",
        "id": "fe919ca1-6767-4639-bfde-1b202443b038"
    },
    {
        "author": "劉克莊",
        "paragraphs": [
            "帝賜先生一曲湖，畫船領客汎菰蒲。",
            "覆茅亭子尋猶遠，隔柳人家看似無。",
            "渴嗜瀑泉頻遣汲，醉行釣岸屢嗔扶。",
            "假令不立功名死，史筆須編入酒徒。"
        ],
        "title": "又得湖字",
        "id": "59d2267a-1f89-40a3-b841-ce5f09b28af1"
    },
    {
        "author": "劉克莊",
        "paragraphs": [
            "病來清瘦欲通僊，深炷香篝掃地眠。",
            "野客勸尋廉藥買，外人偷出近詩傳。",
            "術庸難靠醫求效，俗陋多依鬼乞憐。",
            "鷗鷺如欺行迹少，分明溪上占漁船。"
        ],
        "title": "問友人病",
        "id": "f6161287-107c-42b6-a044-9460a2088d86"
    },
    {
        "author": "劉克莊",
        "paragraphs": [
            "身已深藏畏俗知，客來鄰曲善爲辭。",
            "偶彈冠起成何事，徑拂衣歸自一奇。",
            "村飲婦常留燭待，山行童亦挾書隨。",
            "明時性學尤通顯，却悔從初業小詩。"
        ],
        "title": "偶賦",
        "id": "c5b06e70-850c-4d13-bbea-8fb4b03ad263"
    },
    {
        "author": "劉克莊",
        "paragraphs": [
            "萬疋沙場似電奔，轟天笳吹簇轅門。",
            "而今出借東家馬，煙雨孤行小麥村。"
        ],
        "title": "滄浪館夜歸二首  其一",
        "id": "76da304a-508f-48a4-a4f1-5992eebe77a7"
    },
    {
        "author": "劉克莊",
        "paragraphs": [
            "立馬飛書萬衆看，雪花滿硯指皆寒。",
            "自憐衰憊今如此，枕上裁詩字未安。"
        ],
        "title": "滄浪館夜歸二首  其二",
        "id": "bd55312a-b338-49ff-9e6f-1de9a1ddcc46"
    },
    {
        "author": "劉克莊",
        "paragraphs": [
            "相逢乍似生朋友，坐久方驚隔闊餘。",
            "徧問諸郎皆冠带，自言別業可樵漁。",
            "住鄰秦系曾居里，老讀文公所著書。",
            "十七年間如電瞥，君鬚我鬢兩蕭疎。"
        ],
        "title": "贈翁定",
        "id": "f99ed83c-a3c1-4f62-8e89-d30e205398c7"
    },
    {
        "author": "劉克莊",
        "paragraphs": [
            "家在吳中處處移，的於何地結茅茨。",
            "囊空不肯投牋乞，程遠多應稅馬騎。",
            "短劍易錢平近債，長瓶傾酒話餘悲。",
            "衡山老祝凄凉甚，明日無人共講詩。"
        ],
        "tags": [
            "衡山"
        ],
        "title": "送孫季蕃",
        "id": "1f2110f4-c230-4bbc-b910-0b8cfcd18690"
    },
    {
        "author": "劉克莊",
        "paragraphs": [
            "至尊殿上主文衡，誰料臺中有異評。",
            "垂二十年猶入幙，後三四榜盡登瀛。",
            "白頭親痛終天訣，丹穴雛方隔歲生。",
            "策比諸儒無媿色，自緣命不到公卿。"
        ],
        "title": "哭毛易甫",
        "id": "5c1e0f80-352b-4866-9a26-a12e7bfef65e"
    },
    {
        "author": "劉克莊",
        "paragraphs": [
            "孫郎痛飲橫長笛，玉雪胸襟鐵石顔。",
            "解噴清霜飛座上，能呼涼月出雲間。",
            "病創凍馬嘶荒塞，失侶窮猿叫亂山。",
            "可惜調高無聽者，紫髯白盡鬢毛斑。"
        ],
        "title": "月下聽孫季蕃吹笛",
        "id": "153a4334-8f19-48e2-9c17-68cab2cf1a5a"
    },
    {
        "author": "劉克莊",
        "paragraphs": [
            "滿懷干世策，自請戍邊城。",
            "不得兵書力，翻成禮部名。",
            "妓方調錦瑟，客已吊丹旌。",
            "都下人來說，還因喜喪生。"
        ],
        "title": "哀陳璹",
        "id": "4341d90f-8921-4710-ab28-0a5d26df8ec7"
    },
    {
        "author": "劉克莊",
        "paragraphs": [
            "性僻愛詩如至寶，借君詩卷百迴看。",
            "吟來體犯諸家少，改定人移一字難。",
            "束瀑爲題猶夭矯，吞山入句尚蒼寒。",
            "嗟余老鈍資磨琢，安得同衾語夜闌。"
        ],
        "title": "題方武成詩草",
        "id": "e479bb4b-388a-4dfc-ab0b-34a460d222a9"
    },
    {
        "author": "劉克莊",
        "paragraphs": [
            "舊說土風淳，今聞未易馴。",
            "勢侵官府弱，稅去縣衙貧。",
            "襆印辭州遠，開軒與海鄰。",
            "中朝峩豸者，多用滿歸人。"
        ],
        "title": "送劉連江之官",
        "id": "7b7c7033-1805-4a41-9ac1-858675fc3199"
    },
    {
        "author": "劉克莊",
        "paragraphs": [
            "不持寸鐵霸斯文，疇昔曾將膽許君。",
            "撰出騷詞奴宋玉，寫成帖字婢羊欣。",
            "喪無歸費人爭賻，詩有高名虜亦聞。",
            "昨覽埋銘增感愴，纍纍舊友去爲墳。"
        ],
        "title": "挽柯東海",
        "id": "6d3060e7-7bfc-44d1-9dcb-f0391c2bd493"
    },
    {
        "author": "劉克莊",
        "paragraphs": [
            "騎馿送客一壺隨，汗透中單熱似炊。",
            "客又不來天落雨，路邊茅舍坐移時。"
        ],
        "title": "送客",
        "id": "4bc0b801-d50b-4058-9a69-758d3e89cd0e"
    },
    {
        "author": "劉克莊",
        "paragraphs": [
            "昨現官身往，今迎影子迴。",
            "總云鳬入覲，誰料鵩爲災。",
            "巷靜公人去，門荒吊客來。",
            "故園花滿架，猶似去年開。"
        ],
        "title": "哭王宗可",
        "id": "f5dc8fca-993e-43f3-83c5-8a8e2c2322da"
    }
]