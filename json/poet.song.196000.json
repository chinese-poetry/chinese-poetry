[
    {
        "author": "莊夢說",
        "paragraphs": [
            "華鯨呼客響修廊，杖履來遊薝葡堂。",
            "宰堵擎天光繚繞，遠山排闥翠昂藏。",
            "高僧宴坐鬚髯古，縣尹新題詩句香。",
            "喚雨雨來端有驗，會看行旅不齎糧。"
        ],
        "title": "次許宰普惠院祈雨韵",
        "id": "a0fc5cec-2866-4e28-87bf-927f90fd69b6"
    },
    {
        "author": "潘彙征",
        "paragraphs": [
            "采藥歸來抱膝吟，烟霞情性愛山林。",
            "不留蹤迹在圖畫，三十六峰何處尋。"
        ],
        "title": "采藥",
        "id": "c9a489ec-8b28-49cf-b81a-41ded612f1b7"
    },
    {
        "author": "郭磊卿",
        "paragraphs": [
            "更從別駕立朝端，白簡風生憲府寒。",
            "宣室每前深夜席，木天時染秘書翰。",
            "琴思中散人何在，鶴返遼陽影已單。",
            "聖主愴然爲輟食，九原莫作淚空漫。"
        ],
        "title": "挽張都諫文肅公",
        "id": "3390c045-bb09-4af1-97d7-21f11d8a933b"
    },
    {
        "author": "郭磊卿",
        "paragraphs": [
            "更無清興在杯觴，不用蒲葵扇自凉。",
            "月色靜時山鶴叫，一庭秋景藕花香。"
        ],
        "title": "偶題",
        "id": "010ebb1e-dc0a-41d9-b148-dabad3bac2a9"
    },
    {
        "author": "郭磊卿",
        "paragraphs": [
            "春風垂柳絲，只向庭前住。",
            "妾心逐征夫，萬里天南去。",
            "柳枝縱多綿，妾夢不知數。",
            "少年學得畫雙眉，今日看看作愁具。"
        ],
        "title": "柳詞",
        "id": "d7e55378-6d2b-45a4-97a1-ce154cd54d03"
    },
    {
        "author": "王伯大",
        "paragraphs": [
            "赤地我民苦，寸心天我知。",
            "元元爭救死，凜凜强扶危。",
            "備具先三日，憂端彼一時。",
            "倏然返生意，人力豈能爲。"
        ],
        "title": "和戴石屏  其一",
        "id": "0c3c6c77-4fea-47b3-a642-981b8880603c"
    },
    {
        "author": "王伯大",
        "paragraphs": [
            "叫得神明力，挽回天地心。",
            "連朝被甘澤，既雨積重陰。",
            "水滿田高下，涼生秋淺深。",
            "老癃幸無死，一飽慶從今。"
        ],
        "title": "和戴石屏  其二",
        "id": "4b88fd26-6524-40be-9159-c8d004530a04"
    },
    {
        "author": "王伯大",
        "paragraphs": [
            "詩老相過鬢已星，吟魂未減昔年清。",
            "揮毫不著塵埃語，盡把梅花巧琢成。"
        ],
        "title": "贈戴石屏",
        "id": "aed585ae-57e2-40e0-92c4-17fe66674478"
    },
    {
        "author": "王伯大",
        "paragraphs": [
            "傑閣岧嶢倚碧蒼，菊花時節此持觴。",
            "市聲一段隔秋水，橋影半空橫夕陽。",
            "挺挺霜筠排壑立，涓涓石溜引山長。",
            "人言絕頂多奇觀，安得閑身宿上方。"
        ],
        "title": "丹青閣",
        "id": "d2c705c3-d65b-4789-99c5-f07787858da5"
    },
    {
        "author": "項容孫",
        "paragraphs": [
            "鴻雁不成行，飄零歲月長。",
            "一身三處夢，五夜九回腸。",
            "積雪欺茅屋，孤燈照錦囊。",
            "何當聽夜雨，却話此凄凉。"
        ],
        "title": "山中憶兄弟",
        "id": "56e4db65-abde-410b-8bbb-ce76021485ab"
    },
    {
        "author": "邢凱",
        "paragraphs": [
            "德大拙於用，數奇真可憐。",
            "民曹清到骨，雞肋受尊拳。",
            "謾失塞翁馬，終還子敬氈。",
            "桂林羅雋士，安穩泛紅蓮。"
        ],
        "title": "送楊司戶",
        "id": "c083595d-c896-4fb8-ab29-585bbda2d596"
    },
    {
        "author": "邢凱",
        "paragraphs": [
            "陳公籌策今子房，衣綉持斧征南方。",
            "親督貔貅效深入，悉孛狗鼠無留藏。",
            "二帥宣威既電擊，羣校賈勇爭奮揚。",
            "束身來降三百寨，所餘一二猶陸梁。",
            "平固恃險連百丈，僭擬官號熊與張。",
            "一朝駢首俱就縛，是謂擒賊先擒王。",
            "捷書夜至連清晝，不聞傳箭赤白囊。",
            "駸駸良民皆安堵，憧憧道路多行商。",
            "妖氛頓掃賣刀劍，祥風初扇催耕桑。",
            "紹定四年調玉燭，薰蒸六合爲金穰。",
            "第功行封先指授，凌青遡紫將翱翔。",
            "元戎煌煌賜紫軸，裨將一一露龍光。",
            "振旅歸來神螺岡，笳鼓競飛聲洋洋。",
            "櫜弓載戢綠沈鎗，旄頭星滅漢道昌。",
            "雅宜飲至滿浮觴，細柳烟籠春晝長。"
        ],
        "title": "辛卯上提刑平寇歌",
        "id": "976ad795-aa90-4212-8d2c-bc4407068ad8"
    },
    {
        "author": "邢凱",
        "paragraphs": [
            "皇矣聖宋，立國以仁。",
            "兼愛南北，爰暨介鱗。",
            "蠢茲逆全，假義倈臣。",
            "給以餽餫，列之簪紳。",
            "鷹飽別敭，浸無忌憚。",
            "邊臣戕賊，居民塗炭。",
            "據我鹽城，喻口植幹。",
            "繼逼海陵，恣爲泮奐。",
            "璽書飛下，皇威赫然。",
            "聲罪致討，忿激普天。",
            "許之節鋮，副以金錢。",
            "奮忠效命，誰不爭先。",
            "粵有世臣，虜使元帥。",
            "羅致英才，虓將雲會。",
            "賈勇摧鋒，前無堅對。",
            "逆全授首，維陽城外。",
            "昔平淮蔡，惟斷成功。",
            "至平澤潞，伐謀羣雄。",
            "聖君賢相，視昔則同。",
            "山陽腥膻，一洗而空。",
            "鉅姦伏誅，殊方仰德。",
            "鯨波不驚，狼烟永息。",
            "男耕女桑，四民安職。",
            "玉燭既調，金穰可必。",
            "聖君賢相，益固本根。",
            "廣求民瘼，博盡忠言。",
            "屏除貪吏，澄浴治源。",
            "狂謀不起，國勢常尊。",
            "一介微官，嘗玷策府。",
            "頌我君相，或占古語。",
            "於萬斯年，受天之祜。",
            "錫公純嘏，眉壽保魯。"
        ],
        "title": "上丞相平淮頌",
        "id": "2d72df4f-7b0f-4cdb-ad8e-f7586cd79468"
    },
    {
        "author": "豐翔",
        "paragraphs": [
            "林塘草樹接江干，一日三回涉圃看。",
            "柴戶反關生事了，晚菘種盡雨漫漫。"
        ],
        "title": "菘圃",
        "id": "4865d7ba-f30b-421e-beb6-b33649ad8602"
    },
    {
        "author": "朱晉",
        "paragraphs": [
            "冰玉詞新吐，塵埃氣不留。"
        ],
        "title": "句",
        "id": "d87aebc5-0fe5-4b79-86ba-dde0060582d1"
    },
    {
        "author": "徐清叟",
        "paragraphs": [
            "高閣盈千尺，征人借一棲。",
            "水連天上下，山會浙東西。",
            "炊甑榮枯幻，浮雲出處齊。",
            "感時心欲醉，風雨更凄迷。"
        ],
        "title": "題會江驛",
        "id": "89f537eb-370c-45eb-b1c6-dc6721a8fc06"
    },
    {
        "author": "徐清叟",
        "paragraphs": [
            "千年奎畫照蒼霞，酬唱官梅竹外斜。",
            "恭想皇靈天闕上，歸疆猶惜洛陽花。"
        ],
        "title": "和高廟浄明院梅巖御製韵二首  其一",
        "id": "7832c404-52ef-4285-a83c-528fbc56e44c"
    },
    {
        "author": "徐清叟",
        "paragraphs": [
            "偶因祀事訪丹霞，寺古山深石徑斜。",
            "衝凍細尋梅信息，枝頭喜見狀元花。"
        ],
        "title": "和高廟浄明院梅巖御製韵二首  其二",
        "id": "6c3cae72-8d4d-48ae-8b97-cd059efde8a8"
    },
    {
        "author": "徐清叟",
        "paragraphs": [
            "上國新行巧樣花，一枝聊插鬢雲斜。",
            "嬌羞未肯從郎意，故把芳容半面遮。"
        ],
        "title": "贈建寧妓唐玉",
        "id": "b469a188-f777-4fa3-b72f-9fc83ab7dfa2"
    },
    {
        "author": "徐清叟",
        "paragraphs": [
            "金泥滑滑濺雕鞍，虔走禋祠謁宰官。",
            "積雨水添湖面闊，久陰雲護嶺頭寒。",
            "妨收是處田家苦，開霽何時后土乾。",
            "現出日光須佛力，少令憂國寸心寬。"
        ],
        "title": "癸丑十月二日上天竺寺祈晴",
        "id": "f24f8c31-ab56-4175-90ab-06e29eaeb702"
    },
    {
        "author": "徐清叟",
        "paragraphs": [
            "撲面京塵鬢影華，杜鵑聲底客思家。",
            "久陪宰相堂中食，五拜夫人廟裏花。",
            "和氣薰蒸由地主，孤根容易發天葩。",
            "雙壺走迸慳瓊報，聊寄頭綱六餠茶。"
        ],
        "title": "寄賈平章",
        "id": "85358abf-515e-4eb7-bc8a-10e18561318e"
    },
    {
        "author": "徐清叟",
        "paragraphs": [
            "九曲溪頭活計，三生石上精魂。",
            "沓沓閒雲何處，空山明月啼猿。"
        ],
        "title": "贈常庵江羽士",
        "id": "dc9ff485-d897-468d-a1a9-3f960737144c"
    },
    {
        "author": "徐榮叟",
        "paragraphs": [
            "姚魏從來洛下誇，千金不惜買繁華。",
            "今年底事花能賤，緣是宮中不賞花。"
        ],
        "title": "牡丹",
        "id": "9ed03653-db88-4780-a473-9963bb726620"
    },
    {
        "author": "徐榮叟",
        "paragraphs": [
            "瓊甤走送寶瓶花，愧乏詩情用拜嘉。",
            "一種清香來月殿，十分雅態出仙家。",
            "細看后土春冰薄，未覺劉郎日影斜。",
            "擬跨胎禽塵幾隔，珠簾十里自繁華。"
        ],
        "title": "瓊花",
        "id": "d8326442-1c33-4a0e-8ee7-47042f96030a"
    },
    {
        "author": "徐榮叟",
        "paragraphs": [
            "官焙春綠入貢時，擔頭獵獵小黄旗。",
            "甘香不數嘗陽羨，密侍天顔喜可知。"
        ],
        "title": "茶",
        "id": "010652f3-fd81-4483-bc54-8e6be2589c17"
    },
    {
        "author": "徐榮叟",
        "paragraphs": [
            "寵任辭樞極，新居卜月山。",
            "人從生處樂，天與老來閑。",
            "翠擁千峯秀，羅縈一水灣。",
            "佳哉得真樂，恨不早知還。"
        ],
        "title": "題月山新居",
        "id": "32d7927e-3cdd-4690-8889-63668595ebdb"
    },
    {
        "author": "徐榮叟",
        "paragraphs": [
            "曾跨金牛入帝鄉，歸裝金薤富琳瑯。",
            "喚回客枕邯鄲夢，澗草巖花亦自香。"
        ],
        "title": "贈常庵江羽士",
        "id": "9d48fea0-83d2-416f-bfd7-aaa65c1705f0"
    },
    {
        "author": "汪立中",
        "paragraphs": [
            "憶昔尋幽興未終，重來洞府訪仙翁。",
            "十年塵世身將隠，千年華陽路暗通。",
            "山水只如前日好，松杉似與老人同。",
            "明朝又入黄塵去，回首青山一夢中。"
        ],
        "title": "甲戌廷對後到洞霄丙戌假守新安又得寄徑成詩紀游",
        "id": "13dbedb1-2dbc-4c7b-b5fd-47c095b3aabe"
    },
    {
        "author": "汪立中",
        "paragraphs": [
            "洞天福地萃名山，我喜登臨昔所慳。",
            "五殿香嚴如在帝，九山青鎖若爲關。",
            "巖前鳴鳳當年事，野外驤龍反掌間。",
            "自顧武夷香火吏，真祠夢想不容攀。"
        ],
        "title": "遊洞霄",
        "id": "41bef1cf-79af-44e2-9387-fe09c1b49931"
    },
    {
        "author": "汪立中",
        "paragraphs": [
            "籃輿郊上綠陰迷，七十一峯雲際齊。",
            "我住四窗誇勝境，今觀八洞恍真棲。",
            "碧簪挺特地如拔，乳竇玲瓏步可携。",
            "千里客愁爲銷盡，茶香書外好鶑啼。"
        ],
        "title": "題寶方洞",
        "id": "1a270de2-318f-435a-98f5-5a6ca0ed6bd2"
    },
    {
        "author": "梁該",
        "paragraphs": [
            "凉生秋雨霽，華月上疏林。",
            "因聽落葉響，稍知秋意深。",
            "芳歲倏已徂，白髮鬢邊侵。",
            "故人渺何許，日夜懷徽音。",
            "無由親蘭藻，何以慰沖襟。",
            "雲中徒矯首，露下空長吟。"
        ],
        "title": "月夜懷林叔剛",
        "id": "00e9387b-e727-46ce-892c-b25b74cf77f2"
    },
    {
        "author": "湯巾",
        "paragraphs": [
            "九疊峯頭一道泉，分明來處與雲連。",
            "幾人競賞飛流勝，今日方知至味全。",
            "鴻漸但嘗唐代水，涪翁不到紹熙年。",
            "從茲康谷宜居二，試問真巖老詠仙。"
        ],
        "tags": [
            "庐山"
        ],
        "title": "以廬山三疊泉寄張宗瑞",
        "id": "7223894b-c68e-4fa9-8739-f6455f030430"
    },
    {
        "author": "李方子",
        "paragraphs": [
            "避人忘井邑，耽靜步郊原。",
            "落葉風能掃，寒花霜更繁。",
            "山空樵響答，灘淺榜聲喧。",
            "願結山陽伴，長年此灌園。"
        ],
        "title": "樵川郊行",
        "id": "1c536c9f-c288-41b0-b13b-13a5be7a51dd"
    },
    {
        "author": "史彌應",
        "paragraphs": [
            "出郭乘清興，扁舟一迅風。",
            "山光真黛比，水色與天同。",
            "宿鷺班班白，寒楓處處紅。",
            "誰知吾勝概，名冠甬句東。"
        ],
        "title": "過東吳",
        "id": "25b58030-7e28-4406-9446-a04ef5f1587b"
    },
    {
        "author": "史彌應",
        "paragraphs": [
            "孤根十月已先溫，不待春風破玉痕。",
            "冷豔一枝何處見，竹邊池閣水邊村。"
        ],
        "title": "小春見梅",
        "id": "f886d564-e888-4bda-9d3f-fc12036f3657"
    },
    {
        "author": "杜東",
        "paragraphs": [
            "遠岫依依落照，平林隠隠疏鐘。",
            "獨跨蹇馿歸去，梅花一笑相逢。"
        ],
        "title": "山行",
        "id": "e6f1f876-7a65-40ca-85b8-ee45a619f597"
    },
    {
        "author": "杜東",
        "paragraphs": [
            "以色危身豈不知，甘心死別不生離。",
            "樓前甲士紛如雪，正是花飛玉碎時。"
        ],
        "title": "綠珠",
        "id": "308d0219-2e02-4a9b-843e-969ea0d3e65f"
    },
    {
        "author": "杜東",
        "paragraphs": [
            "平山堂下水雲重，孤笛凄凉淡月中。",
            "不見龍蛇飛素壁，只餘狐兔戍離宮。",
            "仙翁已逐風流盡，世事俱隨夢幻空。",
            "廣武無人同此意，慨然止有淚臨風。"
        ],
        "title": "平山堂",
        "id": "ca89131f-7766-497e-9dfb-6f52cad36da4"
    },
    {
        "author": "趙汝迕",
        "paragraphs": [
            "樹古半成槎，溪邊歷歷斜。",
            "寒林欲無路，小塢不多家。",
            "去客背流葉，停舟見暮鴉。",
            "朝朝省秋水，頻減一痕沙。"
        ],
        "title": "括溪停舟",
        "id": "3f9cb621-0cdb-4206-ad2e-857fd3433492"
    },
    {
        "author": "趙汝迕",
        "paragraphs": [
            "林宮暑自薄，短簟逸人眠。",
            "樹繫來時馬，風移聽處蟬。",
            "藥童清入畫，道士默如禪。",
            "忽憶山中雪，瘦梅逋老阡。"
        ],
        "title": "四聖觀納凉",
        "id": "7c9a0ed9-2e3c-4bd7-9bcb-547e0ffeb4ae"
    },
    {
        "author": "趙汝迕",
        "paragraphs": [
            "族老今爲海內憐，清名多是布衣傳。",
            "一封表乞從師郡，千里神寒覓句年。",
            "水鏡照人前日政，雨絲吹旐別時船。",
            "離家憶值梅初白，梅未成陰失此賢。"
        ],
        "title": "哭趙蹈中",
        "id": "911da288-cd32-471e-8da9-521c357ed3b2"
    },
    {
        "author": "趙汝迕",
        "paragraphs": [
            "何用長堤柳，將眉與世顰。"
        ],
        "title": "句  其一",
        "id": "8bba6d61-351f-4cae-b95c-1777a95b86fd"
    },
    {
        "author": "趙汝迕",
        "paragraphs": [
            "夜雨梧桐王子府，春風楊柳相公橋。"
        ],
        "title": "句  其二",
        "id": "a2839f29-6d69-43a4-92ed-723bb45a603b"
    },
    {
        "author": "戴師古",
        "paragraphs": [
            "相知言莫盡，別後意如何。",
            "命笑春冰薄，愁因夜雨多。",
            "全家寓京國，無地着吟哦。",
            "會得窮通理，從余緝薜蘿。"
        ],
        "title": "寄趙叔魯",
        "id": "0f5d87d3-a493-43db-a10e-9c72b381be59"
    },
    {
        "author": "趙必愿",
        "paragraphs": [
            "維茲城南樓，廢興端有時。",
            "昔我忠定公，樓成旋西歸。",
            "拜廳慚匪肖，易麾繇好溪。",
            "循環六十載，烏兔驚梭飛。",
            "吁嗟古雉堞，巨浸墮藩籬。",
            "陶甓既還舊，更創如有期。",
            "歲事喜中稔，度材授工師。",
            "非敢侈輪奐，聊爾遵先規。",
            "江山展圖畫，欄檻倚晴暉。",
            "肯堂久在念，今我身則夷。",
            "遼鶴去不返，遺墨猶淋漓。",
            "一時賸篇詠，皆表而出之。",
            "登眺惟疇昔，未覺此舉非。",
            "落成燈火夜，萬點天星移。",
            "潮生月在浦，酒闌風滿衣。",
            "幸繼前人躅，敬和前人詞。",
            "斯樓儻不朽，庶慰蒸湘悲。"
        ],
        "title": "重建神秀樓追和忠定公韻",
        "id": "256c637f-3f9e-4a4f-bcd7-7b9c50dcd57d"
    },
    {
        "author": "趙必愿",
        "paragraphs": [
            "秋空何太高，秋風何太清。",
            "秋露何太皎，秋月何太明。",
            "秋山有素期，秋水莫間盟。",
            "力此久病身，試上高高亭。",
            "上欲駕扶摇，下欲跳清泠。",
            "手持紫玉簫，跨鵬或騎鯨。",
            "時吹復時止，霄壤隨縱橫。",
            "回首天上人，見我呼友生。",
            "我言你能許我三百六旬無一日之不秋，則我亦許你從此爲逍遥之朋。"
        ],
        "title": "秋高亭",
        "id": "f4cb8c21-e345-4352-a9c9-e53b0c739f6f"
    },
    {
        "author": "朱應龍",
        "paragraphs": [
            "池底看明月，明月在山頭。",
            "清光連上下，分作兩輪秋。"
        ],
        "title": "山月池",
        "id": "516b7ac4-1b61-46e4-826b-1e69a2a9741e"
    },
    {
        "author": "朱應龍",
        "paragraphs": [
            "口有綺語債，長詠菊坡詩。",
            "最好重陽景，雞肥酒熟時。"
        ],
        "title": "菊坡",
        "id": "70490b8d-d267-48e5-9128-8ab17047d7fa"
    },
    {
        "author": "劉崇卿",
        "paragraphs": [
            "年來兵餉瘠吾農，天遣仁侯作歲豐。",
            "燕寢晝清塵不到，螺江春滿澤無窮。",
            "詩陶幽雅熙熙俗，文續周書噩噩風。",
            "別乘自憐無鍤地，勸耕却得到山中。"
        ],
        "title": "勸農和江萬里韻",
        "id": "9b9b7e23-bb1a-4bc9-aa03-4f96422d91da"
    },
    {
        "author": "陳範",
        "paragraphs": [
            "半巖欲墮潭渚深，晝陽不到午陰陰。",
            "洞簫一曲瑶笙斷，千山萬山雲水沉。"
        ],
        "title": "卧龍潭",
        "id": "e6cda186-375f-422e-9009-d42cc264dd69"
    },
    {
        "author": "陳範",
        "paragraphs": [
            "倘來軒冕心無必，見在詩書足自娛。"
        ],
        "title": "句",
        "id": "7361566b-3035-4ab3-88d8-394513418246"
    },
    {
        "author": "鄭魏珽",
        "paragraphs": [
            "一壑蕭然萬里間，此身落得似雲閒。",
            "蹁躚野鶴身同逸，來往樵人語不關。",
            "瑶草茂時春淡蕩，亂溪交處水潺湲。",
            "偶懷知己携琴去，十里松風未出山。"
        ],
        "title": "題松風館",
        "id": "5b9bf4a0-0054-4472-af99-a218fb182afb"
    },
    {
        "author": "江表祖",
        "paragraphs": [
            "碧瓦丹棱轉盼成，一亭聊復寄閑情。",
            "人如水墨畫中立，山向烟蕪盡處橫。",
            "舟入柳陰衝鷺去，簷依波面蔭魚行。",
            "題詩每愧臨流意，吟苦那知白髮生。"
        ],
        "title": "題資福院平綠軒",
        "id": "3a9a4f16-2b95-4e67-9f29-dd449fc5b949"
    },
    {
        "author": "陳埴",
        "paragraphs": [
            "千峯歷罷寄山窗，酒力詩狂總未降。",
            "月白洞門花落盡，天空華表鶴飛雙。",
            "崖邊瀑雪寒侵夢，澗底笙簫冷韻腔。",
            "且喜懶殘煨芋熟，不妨久話共秋缸。"
        ],
        "title": "南雁山",
        "id": "2b5d2f19-0f7c-496f-b0f3-606fa2d83101"
    },
    {
        "author": "張伯常",
        "paragraphs": [
            "漆園秋凈夜堂虛，偶伴橫林隠者居。",
            "紙縐白雲垂帳厚，荻篩明月下簾疏。",
            "玉棋子奪三軍令，金剪刀翻數體書。",
            "疏廣拂衣慚不早，芰荷舟舫草茅蘆。"
        ],
        "title": "宿難老堂",
        "id": "3f1bf4f7-58af-4628-8576-3d3e4821d24d"
    },
    {
        "author": "張伯常",
        "paragraphs": [
            "煖脈勻青地上苔，拂塵題柱記花開。",
            "海風一夜吹山雨，却送春寒入寺來。"
        ],
        "title": "題雙峰顯祖院",
        "id": "bfeb9eba-0256-457e-82c2-13a0f4a95d7e"
    },
    {
        "author": "袁甫",
        "paragraphs": [
            "六十四卦，惟謙純吉。",
            "九四大臣，居位以德。",
            "滿則易敧，盈兮斯食。",
            "惟謙下人，不違天則。",
            "此則伊何，元無損益。",
            "澄然太空，秉心惟一。",
            "明哲保身，神所輔翊。",
            "持此撝謙，與宋無極。"
        ],
        "title": "述易述雅二章與趙清臣制帥  其一",
        "id": "c9f7a6e0-d3ad-4893-bb3d-e8f84cf7ff05"
    },
    {
        "author": "袁甫",
        "paragraphs": [
            "大雅不作，訏謨音希。",
            "公既奏功，衮衣盍歸。",
            "歸矢爾謨，琅琅厥辭。",
            "用添帝聰，燭于幾微。",
            "天位孔艱，夙夜弼違。",
            "逆耳爲忠，隠情乃欺。",
            "擇乎二者，上帝監茲。",
            "煌煌祖業，忠臣念之。"
        ],
        "title": "述易述雅二章與趙清臣制帥  其二",
        "id": "8f0c6674-4bae-4dc5-b168-05327d0d383d"
    },
    {
        "author": "袁甫",
        "paragraphs": [
            "鹿鳴鹿鳴，呦呦之聲。",
            "我有嘉賓，柯山之英。",
            "來燕公堂，天府是升。",
            "同我鄉老，遹觀厥成。"
        ],
        "title": "三衢效周雅作鹿鳴宴詩三章  其一",
        "id": "6876b447-4702-4e4a-8e06-e69ef0ab507b"
    },
    {
        "author": "袁甫",
        "paragraphs": [
            "鹿鳴鹿鳴，食苹與蒿。",
            "我有嘉賓，柯山之翹。",
            "歲逢丑矣，喜見斗杓。",
            "我有旨酒，嘉賓是招是邀。"
        ],
        "title": "三衢效周雅作鹿鳴宴詩三章  其二",
        "id": "b07860fd-4f97-48a8-858f-3ca41528fac2"
    },
    {
        "author": "袁甫",
        "paragraphs": [
            "鹿鳴鹿鳴，惠我好音。",
            "我有嘉賓，言獻其琛。",
            "雖則軒裳，不改山林。",
            "我有十箴，以淑我嘉賓之心。"
        ],
        "title": "三衢效周雅作鹿鳴宴詩三章  其三",
        "id": "cd53044f-18c6-4da1-9b3c-2927b12d4192"
    },
    {
        "author": "袁甫",
        "paragraphs": [
            "日之出矣，于彼扶桑。",
            "鳳之鳴矣，于彼高岡。",
            "匪高岡則鳴，朝陽之光。",
            "君子如鳳，愛此朝陽。",
            "純德孔明，聞于四方。"
        ],
        "title": "朝陽三章  其一",
        "id": "0e09f155-2357-4b88-9bdd-e87f41c52f5f"
    },
    {
        "author": "袁甫",
        "paragraphs": [
            "日之出矣，其光融融。",
            "鳳之鳴矣，其聲雝雝。",
            "鳴于何所，于彼梧桐。",
            "鳳兮鳳兮，和樂沖沖。",
            "匪鳳匪桐，在君子之躬。"
        ],
        "title": "朝陽三章  其二",
        "id": "9bfded1a-f3f5-44ba-98b9-863e9d6b0187"
    },
    {
        "author": "袁甫",
        "paragraphs": [
            "日之出矣，萬象光明。",
            "鳳之儀矣，簫韶之音。",
            "觀彼儀鳳，以觀我生。",
            "生生不息，匪虧匪盈。",
            "面此朝陽，默養和平。"
        ],
        "title": "朝陽三章  其三",
        "id": "38183b1d-b5e9-44ab-aa08-9521849dfb3e"
    },
    {
        "author": "袁甫",
        "paragraphs": [
            "雨雪霏霏，青山華巔。",
            "能令山老，曷不老泉。",
            "雪高高山，雪深深淵。",
            "山自寂寂，泉自涓涓。",
            "我愛嶙峋，亦愛漪漣。",
            "雪兮入水，我觀其瀾。",
            "雪也在山，我取而餐。",
            "入水不見，依舊靈源。",
            "在山見雪，不見蒼然。",
            "蒼然雖改，巋然則存。",
            "見與不見，神光渾全。",
            "悟此雪詞，龜龍參前。",
            "一止一流，誰合誰分。",
            "忘言爲贅，言本無言。"
        ],
        "title": "和韓履善韻",
        "id": "47ccfed3-d928-4d6a-8f2a-e2ae435f3023"
    },
    {
        "author": "袁甫",
        "paragraphs": [
            "斟酌元氣，斗爲帝車。",
            "四時迭運，其信也且。",
            "天道不言，莫非教歟。",
            "日之升矣，雲翳掃除。",
            "本無體質，湛然太虛。",
            "歷山舜耕，雷澤舜漁。",
            "天德首出，茲焉權輿。",
            "晉齋作詩，誨語勤劬。",
            "我處山樊，飲水飯蔬。",
            "一雨蘇旱，民氣歡如。",
            "東鄰殺牛，西鄰刲豬。",
            "市賈不售，始到吾廬。",
            "買來烹之，每食無餘。",
            "凉哉枕簟，凄其葛綀。",
            "忽念世塗，滔滔淪胥。",
            "自昔興亡，具載詩書。",
            "蠱弊極矣，誰與爬梳。",
            "已而諦思，驚餌如魚。",
            "誰謂王門，可輕曳裾。",
            "觀詩末章，荷兄警予。",
            "老冉冉至，虛度望舒。",
            "學貴密察，勿事恢疏。",
            "一念微差，惡草必鋤。",
            "真剛大勇，那可躊躇。",
            "未濟濡尾，既濟濡袽。",
            "元自昭晰，無惑可祛。",
            "拜兄忠告，其敢忘諸。",
            "且此養疴，誰毀誰譽。"
        ],
        "title": "和晉齋兄韻",
        "id": "4288384b-6e58-4b46-b78e-d582ba5330cd"
    },
    {
        "author": "袁甫",
        "paragraphs": [
            "人爵非貴，天爵惟尊。",
            "賢哉惠侯，興學祁門。",
            "祁門之士，夙號有文。",
            "兌習久廢，索居離羣。",
            "自侯來思，銳志興復。",
            "士脫舊穴，遷于喬木。",
            "人性本善，混混源泉。",
            "四端素具，若火始然。",
            "誰其啟之，君子德風。",
            "既修學宮，藏修其中。",
            "內養克充，外養亦備。",
            "爾不吾負，吾寧爾棄。",
            "壇名舞雩，樂道無欲。",
            "梁跨幽澗，潺潺潄玉。",
            "面此清致，皆學之助。",
            "本心融明，庶幾寡過。",
            "滔滔世途，人而匪天。",
            "兒童之戲，殆類紙鳶。"
        ],
        "title": "和惠宰修縣學韻",
        "id": "b192bc77-6339-4f7b-b235-a3573c515ebb"
    },
    {
        "author": "袁甫",
        "paragraphs": [
            "大江以東，歲屢弗康。",
            "民病未蘇，正茲憂惶。",
            "一雨六旬，巨浸湯湯。",
            "我告上帝，是祈是禳。",
            "我來宿齋，室名朝陽。",
            "顧瞻斯名，與我心當。",
            "天告我兆，厥應果彰。",
            "朝陽一升，陰沴伏藏。",
            "衆水歸壑，殃轉爲祥。",
            "民奠攸居，歲保金穰。",
            "耄倪載詠，喜氣洋洋。",
            "匪我顓蒙，能動上蒼。",
            "頼我諸友，罔或怠荒。",
            "齋事孔明，純誠是將。",
            "上帝昭格，隨此瓣香。",
            "我勉諸友，秉德日彊。",
            "朝陽在我，自然發光。",
            "陽復之始，養而勿傷。",
            "常如對帝，中正齋莊。",
            "乃保終吉，以活吾氓。",
            "稍或安肆，罔念作狂。",
            "政刑弗謹，號令弗臧。",
            "天非可恃，祥覆爲殃。",
            "敬之敬之，斯須勿忘。",
            "既以告友，抑以自防。"
        ],
        "title": "番陽喜晴贈幕僚",
        "id": "070e2496-dda9-4aa2-ad91-cd2e281681f7"
    },
    {
        "author": "袁甫",
        "paragraphs": [
            "世所謂巧，請爲翁說。",
            "巧于利口，佞辭河決。",
            "何如吉人，其言吶吶。",
            "巧于附勢，炙手可熱。",
            "何如節士，剛腸若鐵。",
            "巧于營生，百計漁奪。",
            "何如儒家，冷淡生活。",
            "拙反爲巧，巧乃大拙。",
            "驀然猛省，比論未徹。",
            "本無巧拙，奚較優劣。",
            "大道融融，曠兮太空。",
            "惡不待攻，善與人同。",
            "客訪拙翁，携酒相從。",
            "客去西東，翁數飛鴻。",
            "春日烘烘，適興携筇。",
            "興盡呼童，燕坐堂中。",
            "一門雍雍，蘭玉玲瓏。",
            "客賀拙翁，笑倚長松。"
        ],
        "title": "贈韓拙堂",
        "id": "07978d71-88f0-42a7-8d94-dbe2eb2e6f24"
    },
    {
        "author": "袁甫",
        "paragraphs": [
            "占斷春光，水邊橫枝。",
            "欲識生意，未著花時。"
        ],
        "title": "題梅四首  其一",
        "id": "78eafac0-b508-4deb-a28f-8ddae9b5fd00"
    },
    {
        "author": "袁甫",
        "paragraphs": [
            "雪欺梅耶，抑梅欺雪。",
            "孤高之操，凜凜清絕。"
        ],
        "title": "題梅四首  其二",
        "id": "36591bb5-b869-4b18-955f-2a7095bf3520"
    },
    {
        "author": "袁甫",
        "paragraphs": [
            "花勿盡開，盡開香歇。",
            "勿待月圓，纔圓即缺。"
        ],
        "title": "題梅四首  其三",
        "id": "b753681c-8fe8-48a1-bcab-8b3d0cfa9e66"
    },
    {
        "author": "袁甫",
        "paragraphs": [
            "竹外一枝，嘯傲東風。",
            "許多真趣，在有無中。"
        ],
        "title": "題梅四首  其四",
        "id": "f6842910-7010-42f9-a24d-a2650c269a2d"
    },
    {
        "author": "袁甫",
        "paragraphs": [
            "殻堅于石，色白于雪。",
            "仁在其中，香味清絕。",
            "况之松子，格韻度越。",
            "庭前柏樹，視此亦劣。",
            "松柏著土，其子乃結。",
            "此仁無根，更何所著。",
            "松柏有種，有枯有活。",
            "此仁無種，生生不滅。",
            "天不能災，人不能伐。",
            "吾欲令此仁普徧廣博，吾欲令此仁取之不竭。",
            "家家具足，可採可擷。",
            "人人圓成，可咀可嚼。",
            "初無奧旨，亦無祕訣。",
            "不假思量，何勞論說。",
            "箇中渾全，了無分別。",
            "仰見高山兮，石洞之穴。",
            "俯此清泉兮，萬古不涸。"
        ],
        "title": "石松子",
        "id": "18666a84-1e5e-482d-a932-5490b336d71a"
    },
    {
        "author": "袁甫",
        "paragraphs": [
            "春過三之一，輕車走阡陌。",
            "平坂抹池陽，迤邐山路埆。",
            "風顛吹人面，雪滑皸人足。",
            "忽然銅鉦掛，九華醒兩目。",
            "自經千萬劫，寒翠光堪摘。",
            "半霄非人間，大江橫其側。",
            "行行逼宣州，麻姑正面矗。",
            "且上敬亭山，感慨懷李白。",
            "聽說三洞天，渴見恨無翮。",
            "巖幽鬼神哭，罅開星月燭。",
            "金沙爛吾前，祖師燈未沒。",
            "賡酬二三子，不覺詩筆禿。",
            "歙州我舊遊，迎笑兒童簇。",
            "本無棠蔭芾，漫云恩波沐。",
            "黄山悵無緣，不得搜仙窟。",
            "祁門山何如，險與石埭埒。",
            "山花溪邊明，時有新鳬浴。",
            "古木龍吟嘯，巨石虎蹲伏。",
            "偉哉岳鄂王，提兵舊盤礴。",
            "像設儼遺祠，光芒射斗宿。",
            "凌晨拜祠下，憂思心惻惻。",
            "無心惜落花，惟愁民捐瘠。",
            "浮梁與樂安，五十笑步百。",
            "幸瞻慈湖祠，風聲尚堪憶。",
            "鍾君我所敬，能續慈湖脈。",
            "乍合又倏離，人事渺無極。",
            "別友情無奈，看山意無足。",
            "山圍如城郭，漸逼鳴山麓。",
            "父老闌道叫，一路藉神福。",
            "問爾所欲何，作廟新奕奕。",
            "我來爲爾民，爾欲我籌度。",
            "越宿至薌谿，三山森在列。",
            "顧我一瓣香，端爲象翁設。",
            "象翁百世師，此道揭日月。",
            "書堂卜築成，屋與人俱傑。",
            "深夜濟濟容，學子紛四集。",
            "前廊問伊誰，同門舊知識。",
            "新知有二鄭，操行端矩矱。",
            "此學其興乎，欲去令人惜。",
            "大字書磨崖，字徑二三尺。",
            "匆匆過安仁，交友相追逐。",
            "湯董最可人，吉德侔金玉。",
            "干越今稱賢，閭閻聲籍籍。",
            "此聲買無價，民彝知未滅。",
            "我行三千里，六十零四日。",
            "明當抵番江，秉燭寫胸臆。",
            "若夫諮諏事，多頼諸賢力。",
            "云何略不書，此是使者職。"
        ],
        "title": "江東巡部紀行",
        "id": "043a539a-61bf-48ac-9f6d-297ef2706ed0"
    },
    {
        "author": "袁甫",
        "paragraphs": [
            "明越兩相望，別久忘歲月。",
            "今秋對標榘，喜見冰玉潔。",
            "實材信有用，至剛元不折。",
            "青青歲寒松，不畏霜與雪。",
            "世道有夷險，人心難泯滅。",
            "煩公作津梁，勿使微言絕。"
        ],
        "title": "和高應朝",
        "id": "33e33ed4-825b-47f3-9f8f-8a6b87e6850e"
    },
    {
        "author": "袁甫",
        "paragraphs": [
            "達士如弦直，直乃根性天。",
            "平易無他事，大道本自然。",
            "吁嗟機巧人，屈曲而拘攣。",
            "不求心境靜，但取世俗妍。",
            "我來官柯山，同僚單君賢。",
            "贊畫得佽助，直道無盤旋。",
            "廉介味已熟，恬退性所便。",
            "兩載且追隨，使我無大愆。",
            "臨行重惜別，贈君可忘言。",
            "所願松柏操，歲寒毋變遷。"
        ],
        "title": "贈單判官秩滿言歸",
        "id": "774f679d-84dc-429a-b2c6-58b72e77f840"
    },
    {
        "author": "袁甫",
        "paragraphs": [
            "夏君人中英，訥齋天下士。",
            "襟期脩篁友，節操孤松比。",
            "大書曉山扁，山色來棐几。",
            "愛此朝氣爽，未明攬衣起。",
            "訥齋我婦翁，頗曾窺涯涘。",
            "結交折輩行，逢人說夏子。",
            "因讀曉山吟，令我慨生死。",
            "人世亦何爲，仕宦聊爾爾。",
            "孰知死不朽，香名垂千祀。",
            "此人不復得，此詩誰能似。",
            "時甫盍刻石，方山可對峙。"
        ],
        "title": "寄題夏時甫曉山亭詩",
        "id": "bbd914e2-b6d6-40e2-a152-b37f043604ff"
    },
    {
        "author": "袁甫",
        "paragraphs": [
            "我老貧無居，借宅橫水北。",
            "軒窗五月凉，四面繞脩竹。",
            "方塘貯清泉，綠浄蔭湖目。",
            "初疑青錢小，稍展圓蓋綠。",
            "紅妝出菡萏，斂萼似羞縮。",
            "清晨露華滋，掩苒耀容服。",
            "風來香十里，雨過珠百斛。",
            "全家在清凉，衾枕有餘馥。",
            "吾師老瞿曇，六入漸驅逐。",
            "塵囂化五濁，熱惱變三伏。",
            "食實餐其根，對案何用肉。"
        ],
        "title": "分題得莫氏荷池",
        "id": "de5650ad-cbab-45e4-b315-b9ded42c8898"
    },
    {
        "author": "袁甫",
        "paragraphs": [
            "鳴蜩善擇木，木美葉敷腴。",
            "國于美蔭中，自慶無他虞。",
            "螳蜋伺其便，欲進復趦趄。",
            "怒臂俄一施，捕取如囚拘。",
            "委身膏利吻，性命纔須臾。",
            "均之細微物，一何强弱殊。",
            "蜩乎汝無識，自知其過歟。",
            "物在宇宙間，謹默迺安居。",
            "今汝獨聒聒，晝夜長喧呼。",
            "汝閙力不足，彼靜智有餘。",
            "勝負從此決，誰謂汝非辜。",
            "螳蜋既得意，自謂真良圖。",
            "那知僅一飽，燕鵲已窺覦。",
            "出爾反乎爾，胡能獨全軀。",
            "乃知禍與福，不係巧與愚。",
            "嘵嘵固不免，默默復何如。",
            "置之不足道，燕坐觀厥初。"
        ],
        "title": "螳蜋捕蟬詩",
        "id": "63f57989-15a9-4d0b-8f12-442f4f81f3ca"
    },
    {
        "author": "袁甫",
        "paragraphs": [
            "曾子立言詔後世，戰陳無勇非孝也。",
            "戰死猶留千古名，大夫赤心爲宗社。",
            "而况判死乃得生，父母遺體非輕捨。",
            "忠孝從來只一原，此道於今識者寡。",
            "慈湖老師遺墨在，光燄萬丈追風雅。",
            "發揮天經與地義，爲憐世人多聾啞。",
            "跋語流傳壯矣哉，忠由孝出非外假。",
            "厥今邊庭尚繹騷，其勢飆欻陵諸夏。",
            "孤忠步步踏實地，紙上陳言付土苴。",
            "報國即是報親恩，忠孝斷斷非二者。",
            "兩閫對峙貴通情，胸懷如水常善下。",
            "不見天高并地闊，要令物物歸化冶。",
            "雍容譚笑凈邊塵，直把兵氛都汛灑。",
            "名垂竹帛增親榮，入覲至尊醉金斚。",
            "到此純孝通神明，冥冥之中錫純嘏。",
            "病夫山中何所能，功成請將椽筆寫。"
        ],
        "title": "忠孝詩",
        "id": "536252c6-df29-46d9-962f-c96f1b95fd21"
    },
    {
        "author": "袁甫",
        "paragraphs": [
            "春風吹花次第芳，桃紅李白薔薇黄。",
            "榆錢柳絮飛欲狂，酴醾引蔓草木香。",
            "老人燕坐窺虞唐，目覽千載游八荒。",
            "羣兒奔趨如羣羊，走過東阡復西廂。",
            "歸來汗喘無可將，何如明窗治墨莊。",
            "讀誦經史聲琅琅，音節閒美非笙簧。",
            "有如農夫勤理秧，秋來乃有千斯倉。",
            "先生既至心不忙，背念衮衮傾三湘。",
            "一語蹇吃涕泗滂，老大空腹徒悲傷。",
            "聖明天子坐未央，收拾俊傑羅文章。",
            "褎然舉首充賢良，仲舒軾轍俱軒昂。",
            "吾家有子雛鳳凰，聲價一日馳帝鄉。",
            "隨羣逐隊恣頡頏，終抱糞壤如蜣蜋。"
        ],
        "title": "辛亥寒食清明之交杜陵先生暫歸省謁與諸生食罷游後園獨坐蕭然戲作長句示諸兒",
        "id": "c4145b45-9691-452d-8de3-f475aaa1f6ed"
    },
    {
        "author": "袁甫",
        "paragraphs": [
            "皇都喜見天宇晴，好風拂掠條不鳴。",
            "幽人領袖二三子，適意湧金門外行。",
            "雲岫重重仍翼翼，舉頭不愧林間翮。",
            "賞心樂事浩無涯，獨念黎元生理窄。",
            "胸中宿昔富兵機，氣壓賁育走且疲。",
            "卯年會見佛貍死，天數一定端可推。",
            "九重求士忘食息，三聘躬耕在昕夕。",
            "願君努力應時須，宇宙垂名長的皪。"
        ],
        "title": "和陸伯微韻",
        "id": "2da7bc4e-120d-435a-9b3b-43133ce17639"
    },
    {
        "author": "袁甫",
        "paragraphs": [
            "天下大物山與泉，山泉爲蒙義皎然。",
            "坐對巖巖聽潺潺，以茲名齋日周旋。",
            "楊君作詩老更妍，解把山泉寫天全。",
            "山谷松梅詠坡仙，到今筆語带芳鮮。",
            "松梅雙清固堪憐，孰似山泉浩無邊。",
            "顧我蒙養鑽彌堅，要參聖處力加鞭。",
            "楊君一見出佳篇，古淡端如朱絲絃。",
            "絃中傳雅奏，難共俗人言。",
            "我欲和君一兩聯，山泉入夢且高眠。"
        ],
        "title": "和楊秀甫韻",
        "id": "18707fe1-d1a6-4558-bb15-59a0c75e8b46"
    },
    {
        "author": "袁甫",
        "paragraphs": [
            "從來洛花天下最，姚黄魏紫尤奇異。",
            "坐令百花失顔色，喚作國香誰是對。",
            "十年之前來新安，閲盡妖嬈興欲蘭。",
            "晚得一枝睡露蟬，分明好似畫中看。",
            "人世匆匆駒過隙，重遊正值春三月。",
            "園丁折得數般來，旋買甆瓶謾成列。",
            "殷紅照日更嫣然，輕素含風玉色鮮。",
            "中有楊妃曾一捻，咄哉尤物累天全。",
            "我今褰帷問疾苦，皇華那受妖花汙。",
            "擲置道旁何足惜，亦如佞人吾所惡。",
            "頓使心胸和且平，况聞麥隴香氣騰。",
            "處處一犁春雨足，家家合掌慶豐登。"
        ],
        "title": "見牡丹呈諸友",
        "id": "a16930c1-35be-428d-a7e8-a09e3a4db9c6"
    },
    {
        "author": "袁甫",
        "paragraphs": [
            "天上月，三五盈兮三五缺。",
            "湖中月，無缺無圓無生滅。",
            "天上月，蝦蟇妖精敢作孽。",
            "湖中月，能使癡蟇蹤影沒。",
            "豈是蟾兔不如龍，不知龍有何祕訣。",
            "甓社湖中看明月，湖中天上雙皎潔。",
            "湛盧令我書大字，老來百事懶且拙。",
            "惟有作字氣如虹，寫罷森森清徹骨。",
            "神龍見之應驤首，共伴寒光千古揭。",
            "夜夜明月照我字，我字照湖兩相埒。",
            "更得湛盧著佳句，便與盂城成三絕。"
        ],
        "title": "湖月贈朱幾仲",
        "id": "f8b5bd28-b1b6-4d89-9352-62bbca9c4ebf"
    },
    {
        "author": "袁甫",
        "paragraphs": [
            "一種自然色，如吾方寸丹。",
            "天教傳信到，人莫作花看。",
            "骨氣超凡俗，聲名徹廣寒。",
            "留君良爲此，憶別鼻休酸。"
        ],
        "title": "詠丹桂贈周純甫馮德厚  其一",
        "id": "b32ade68-0e65-44a5-b5d3-58d859136b8a"
    },
    {
        "author": "袁甫",
        "paragraphs": [
            "孤却團圓月，今朝桂子丹。",
            "莫教疏雨打，留向晚秋看。",
            "色借幽巖秀，香通古壑寒。",
            "癡兒被花笑，世味只辛酸。"
        ],
        "title": "詠丹桂贈周純甫馮德厚  其二",
        "id": "b7724ef9-d3bb-4564-bda3-e9b9ad5d751c"
    },
    {
        "author": "袁甫",
        "paragraphs": [
            "談經說史謾支離，大道寧容小智窺。",
            "山峙川流俱是妙，鳶飛魚躍兩忘機。",
            "識天乃樂天之樂，非我安知我不知。",
            "細讀新詩消息好，桃花見後更無疑。"
        ],
        "title": "和韓履善韻",
        "id": "56d073bf-f77e-4fca-9618-75101ea2723a"
    },
    {
        "author": "袁甫",
        "paragraphs": [
            "三春强半麥青青，是處田家只望晴。",
            "雪壓霜欺愁正極，日融雲浄眼增明。",
            "紛紛民瘼關吾念，得得天公相此行。",
            "更問老農官與吏，幾人貪濁幾人清。"
        ],
        "title": "和王伯友韻",
        "id": "3a5b1c20-f02a-47fc-96e2-1d194f3b7e59"
    },
    {
        "author": "袁甫",
        "paragraphs": [
            "曲奏梅花促曉更，更聲方斷又鳴鉦。",
            "籃輿咿軋親巡野，櫪馬喧填看勉耕。",
            "酒酌田翁添醉色，澤均牧叟助歡聲。",
            "天公也欲催佳句，特放晴光分外明。"
        ],
        "title": "和毛中書勸農韻三首  其一",
        "id": "a4b5eebb-5d84-47d9-af8b-eff878a54a0b"
    },
    {
        "author": "袁甫",
        "paragraphs": [
            "歷遍田疇問我農，都言杼柚久虛空。",
            "吏胥祇是工椎剝，倉廩何曾識腐紅。",
            "願得家家歌樂歲，直須日日扇和風。",
            "如今拙手徒餐粟，慚見天民四者窮。"
        ],
        "title": "和毛中書勸農韻三首  其二",
        "id": "b7fd95ca-9fb3-4a1b-a507-58b832164cdc"
    },
    {
        "author": "袁甫",
        "paragraphs": [
            "勞農因得步河橋，仰視前賢隔九霄。",
            "凡骨難仙安素履，腐儒學吏守邦條。",
            "荷公美意鞭駑質，惠我名篇勝翠翹。",
            "痛飲春醪那可强，胸中磊塊把詩澆。"
        ],
        "title": "和毛中書勸農韻三首  其三",
        "id": "b8ccd718-558d-4386-8426-697cdacebe94"
    },
    {
        "author": "袁甫",
        "paragraphs": [
            "稽山窟宅盡神仙，多少棠陰屬鉅賢。",
            "萬壑千巖長似舊，一翁二季美無前。",
            "風流自昔遺芳在，衣鉢于今盛事傳。",
            "行見直聲追軌躅，豈徒慶禮侈賓筵。"
        ],
        "title": "和越帥汪仲宗韻",
        "id": "3ed12d32-575c-43e3-b02d-86b30fd929f7"
    },
    {
        "author": "袁甫",
        "paragraphs": [
            "結亭故事重拈出，領略匡廬高更高。",
            "身在山中迷面目，心遊局外見分毫。",
            "平湖雪意漫天急，古木風聲捲地號。",
            "此地徐徐鼛鼓節，知公一念在民勞。"
        ],
        "tags": [
            "庐山"
        ],
        "title": "和南康守韻",
        "id": "96118871-ca89-4308-b888-5eeb1fdc75ce"
    },
    {
        "author": "袁甫",
        "paragraphs": [
            "長空萬里普光明，此地緣何獨著靈。",
            "不是天晴窺白日，愛他月黑滿疏星。",
            "石松有子能呈巧，金囤無沙似遁形。",
            "驀地回頭千萬點，諦觀頓使我心醒。"
        ],
        "title": "和履善遊三洞天韻",
        "id": "387a0777-2d33-4be4-b8c6-85bb3f1fb081"
    },
    {
        "author": "袁甫",
        "paragraphs": [
            "老幹森森當翠屏，壁間詩句有留名。",
            "昔逢利口擠之死，今伴蒼髯凜若生。",
            "雪壓枝擎猶有力，月高林靜更雙清。",
            "撫松似共黄門語，况聽蕭蕭枕上聲。"
        ],
        "title": "和令君歲寒亭韻",
        "id": "6036f72d-1eba-472f-bff7-08578aafcb75"
    },
    {
        "author": "袁甫",
        "paragraphs": [
            "聞道邦人尚去思，栽松植竹遶叢祠。",
            "要知獨立無言處，正似危邦援絕時。",
            "平世功名付圖畫，暮年活計在鉤絲。",
            "謝公旌旆巡山後，千里慇懃寄好詞。"
        ],
        "title": "蒙程伯寓知府給事以僕生祠妙唱見寄輒次韻奉酬",
        "id": "c45b11d2-4edc-44d7-93a0-412beefd9310"
    },
    {
        "author": "袁甫",
        "paragraphs": [
            "紫陽自是神仙窟，誰泛仙槎競問津。",
            "二妙先傳聯璧喜，九人齊著賜袍新。",
            "自憐十載龍門客，來領三科燕席賓。",
            "酌頌年家無浪語，黄山高節兩嶙峋。"
        ],
        "title": "新安鄉會",
        "id": "cd88eaed-712b-4477-90f7-83b8dd5faeb8"
    },
    {
        "author": "袁甫",
        "paragraphs": [
            "題輿名滿大江東，忽憶家山閤皂中。",
            "孤棹賦歸猶带雪，深衣養浩直摩空。",
            "從教風月分多少，獨抱春秋究始終。",
            "籍湜近來知叛否，只君不負紫陽翁。"
        ],
        "title": "送池陽張倅奉祠歸清江二首  其一",
        "id": "1a7ce7d5-3a0c-4c02-979d-56bb26788a82"
    },
    {
        "author": "袁甫",
        "paragraphs": [
            "自憐凡骨未能仙，每對仙都輒爽然。",
            "序齒十年兄弟行，論交一日友朋緣。",
            "干戈滿地心憂國，事業彌天世急賢。",
            "已把封章排紫闥，未容問舍與求田。"
        ],
        "title": "送池陽張倅奉祠歸清江二首  其二",
        "id": "45a81aa5-c1a0-4a2a-b331-67d7db95fd8a"
    },
    {
        "author": "袁甫",
        "paragraphs": [
            "世間萬事盡筌蹄，塵外工夫好者希。",
            "大道精通元自在，旁門淺陋謾多岐。",
            "六年鐵冶勞經畫，九轉金丹默受持。",
            "歸去小溪溪上坐，要求消息在嬰兒。"
        ],
        "title": "魏鴻禧敘別二首  其一",
        "id": "518eb195-623a-479e-8f4e-8f2c6d5f7671"
    },
    {
        "author": "袁甫",
        "paragraphs": [
            "別有金丹簡且真，不煩火候不勞神。",
            "自知自信融融樂，無慮無營盎盎春。",
            "天地遊心元廣大，風雲入句更精神。",
            "我將歸去償茲願，溪上相逢只幅巾。"
        ],
        "title": "魏鴻禧敘別二首  其二",
        "id": "72dc220c-5003-49cc-888a-53d9bed46230"
    },
    {
        "author": "袁甫",
        "paragraphs": [
            "朔風吹我到嚴灘，擁被掀篷一破顔。",
            "寒色侵凌欺白髮，雪花撩亂失青山。",
            "未消據案千塵積，且愛哦詩一餉閒。",
            "慚愧釣臺風韻在，他年歸隠許躋攀。"
        ],
        "title": "釣臺",
        "id": "3fc47c43-6ce6-4725-9acb-dc3d30868980"
    },
    {
        "author": "袁甫",
        "paragraphs": [
            "當年獨抱伯牙名，身後祠堂列佩衾。",
            "官職平生安義命，詩書終老惜光陰。",
            "一椽古歙溪山窟，千古長松風月林。",
            "彭令經營真有趣，箇中應契老師心。"
        ],
        "title": "晦庵文公祠堂用令君韻",
        "id": "9ad23fdf-5894-4236-b20a-3e69d5ea1805"
    },
    {
        "author": "袁甫",
        "paragraphs": [
            "當年老檜肆欺謾，忠武哀哉抱寸丹。",
            "頼有皇天爲吐氣，豈無青史更誅姦。",
            "字留陳迹何年泯，烟鎖空山盡日閒。",
            "世事關心眠不得，今朝下涕爲潸潸。"
        ],
        "title": "岳忠武祠三首  其一",
        "id": "71571f77-0fd5-4862-96f3-5c7aa7342e8c"
    },
    {
        "author": "袁甫",
        "paragraphs": [
            "兒時曾住練江頭，長老頻頻說岳侯。",
            "手握天戈能決勝，心輕人爵祇尋幽。",
            "堪嗟爝火當時滅，誰信長川萬古流。",
            "機會莫言今到手，却愁無飯飽貔貅。"
        ],
        "title": "岳忠武祠三首  其二",
        "id": "ecdfb4af-552c-4d4f-b6e9-4fd0b41294ff"
    },
    {
        "author": "袁甫",
        "paragraphs": [
            "背嵬軍馬戰無儔，壓盡當年幾列侯。",
            "先輩有聞多散軼，後生誰識發潛幽。",
            "傷心咄咄權臣事，滿眼滔滔債帥流。",
            "槌剝到今渾似鬼，向人休說是貔貅。"
        ],
        "title": "岳忠武祠三首  其三",
        "id": "9ac4ff7a-dd7e-42ad-9df4-4bf0ad25dd12"
    },
    {
        "author": "袁甫",
        "paragraphs": [
            "作意東松訪舊聞，山巖窟裏梵宮存。",
            "矮樓蛙井身如蟄，峭壁魚鱗手可捫。",
            "草草反成多景致，慳慳別是一乾坤。",
            "輸他飽飯安眠處，朝暮烟霞看吐吞。"
        ],
        "title": "詠東松庵",
        "id": "cc1a8eb0-c484-4ab8-a587-92b2f824802f"
    },
    {
        "author": "袁甫",
        "paragraphs": [
            "誰道田家不讀書，一門孝行與人殊。",
            "直將自已通天地，豈是無心惜體膚。",
            "人願生兒皆似此，神如祐善肯忘吾。",
            "勉哉一念勤推廣，已辦嘉名里巷呼。"
        ],
        "title": "褒三湯孝行",
        "id": "922f4671-3041-40e3-a0f7-4bac895822aa"
    },
    {
        "author": "袁甫",
        "paragraphs": [
            "孔孟宗師心中的，回由評品手持衡。",
            "至剛大勇本來有，由義居仁熟處行。",
            "說到孤忠推自孝，輒拚一死肯偷生。",
            "此篇此語令人醒，夜半青燈看到明。"
        ],
        "title": "讀朱冠之詩有作三首  其一",
        "id": "666db40e-01bd-4995-8183-05c934878cdc"
    },
    {
        "author": "袁甫",
        "paragraphs": [
            "浮雲擘破月華明，怎得浮雲不再生。",
            "幾度月明雲幾擘，全無雲翳月全清。",
            "後生欲解憑誰問，先覺雖知肯盡明。",
            "苦硬工夫須徹底，秋雲漠漠一輪橫。"
        ],
        "title": "讀朱冠之詩有作三首  其二",
        "id": "4d8046d7-f838-4959-ac0c-57b6aef8a5b4"
    },
    {
        "author": "袁甫",
        "paragraphs": [
            "多言外好中何有，有德之言春意融。",
            "惟一性天真洞徹，許多事理盡流通。",
            "句新悅耳源先涸，思苦雕肝味易窮。",
            "自古才人皆患此，就中崛强是揚雄。"
        ],
        "title": "讀朱冠之詩有作三首  其三",
        "id": "181b9ed3-e12b-4ed0-aed7-a4d4ec93cb5d"
    },
    {
        "author": "袁甫",
        "paragraphs": [
            "連理呈祥炳寸丹，巽齋高致拂雲端。",
            "須知念念通冥漠，不見聲聲說急難。",
            "義槩莫如生死際，家風要使子孫看。",
            "城南我祖嘉名似，從此心期共不刊。"
        ],
        "title": "題趙氏連理木圖",
        "id": "c32e87f7-4004-4180-9035-aab4a991de5b"
    },
    {
        "author": "袁甫",
        "paragraphs": [
            "此駿産渥洼，神奇莫浪誇。",
            "相期千里志，贈子字無邪。"
        ],
        "title": "留無邪字",
        "id": "0cb6ca82-163b-4afd-9cd5-8e12a3e58408"
    },
    {
        "author": "袁甫",
        "paragraphs": [
            "黄檗道場古，裴公心事閒。",
            "白詩三絕併，那似敬亭山。"
        ],
        "title": "遊敬亭山用謫仙韻二首  其一",
        "id": "4b4318e1-453b-43e4-b4ce-e3800d2b052b"
    },
    {
        "author": "袁甫",
        "paragraphs": [
            "事從塵世去，心共白雲閒。",
            "不作遊山計，朝朝飽看山。"
        ],
        "title": "遊敬亭山用謫仙韻二首  其二",
        "id": "7e6d6215-ed14-43f5-8671-7cf1d30b5c27"
    },
    {
        "author": "袁甫",
        "paragraphs": [
            "道心無壞亦無成，只怕微雲點太清。",
            "重坎之亨人不識，一輪素月本來明。"
        ],
        "title": "衢學講堂更名時習和貳車韻五首  其一",
        "id": "1bf8fbb6-171d-438d-a0c5-0ba7b724c7cd"
    },
    {
        "author": "袁甫",
        "paragraphs": [
            "意味澄然未動初，綱常大道本同趨。",
            "直須麗澤工夫熟，便是當年詠舞雩。"
        ],
        "title": "衢學講堂更名時習和貳車韻五首  其二",
        "id": "c4287c28-1919-4a6a-9667-6f83ffae0c2f"
    },
    {
        "author": "袁甫",
        "paragraphs": [
            "終身不察是凡人，一日三回省此身。",
            "參也親傳端的處，品題宜亞不違仁。"
        ],
        "title": "衢學講堂更名時習和貳車韻五首  其三",
        "id": "972e0b2a-ca0d-43a5-98fd-d6081f54eec6"
    },
    {
        "author": "袁甫",
        "paragraphs": [
            "緬懷周道意悠長，事業姬公念不忘。",
            "宗廟百官誰識者，仲由也只許升堂。"
        ],
        "title": "衢學講堂更名時習和貳車韻五首  其四",
        "id": "e29186cd-1eae-4733-86a0-d5951f25344e"
    },
    {
        "author": "袁甫",
        "paragraphs": [
            "莫道今人不古如，分明氣象魯之洙。",
            "坤爻六二知何義，試叩膠庠學易徒。"
        ],
        "title": "衢學講堂更名時習和貳車韻五首  其五",
        "id": "cf72e707-edfe-425e-bfc0-542d64bbb911"
    },
    {
        "author": "袁甫",
        "paragraphs": [
            "瑚璉區區只小成，休言果藝與忠清。",
            "聖師忘食兼忘老，地久天長日月明。"
        ],
        "title": "再用前韻  其一",
        "id": "7ebf1b34-fe89-4b3b-81f5-b956feb8aa53"
    },
    {
        "author": "袁甫",
        "paragraphs": [
            "修慝之餘德復初，更須辨白舍并趨。",
            "善哉三語當年問，直到于今想從雩。"
        ],
        "title": "再用前韻  其二",
        "id": "7c96ad56-1a00-4c6f-bfd1-0623d0c43346"
    },
    {
        "author": "袁甫",
        "paragraphs": [
            "兩地參天命曰人，靈龜端合取諸身。",
            "笑渠到處閒尋覓，直信人言井有仁。"
        ],
        "title": "再用前韻  其三",
        "id": "17a49eee-3a15-4e21-8838-71700b86468f"
    },
    {
        "author": "袁甫",
        "paragraphs": [
            "逝者如斯晝夜長，會心能使百憂忘。",
            "生前身後渾如此，絲竹之音孔子堂。"
        ],
        "title": "再用前韻  其四",
        "id": "57d754a8-4432-47f7-89e9-5d9d20202b9b"
    },
    {
        "author": "袁甫",
        "paragraphs": [
            "小時所學老何如，自詫西河不記洙。",
            "曾子斯言譏背本，祇今猶足警吾徒。"
        ],
        "title": "再用前韻  其五",
        "id": "48355eb7-5ef7-47c1-a2b9-272ba9bbc6a2"
    },
    {
        "author": "袁甫",
        "paragraphs": [
            "逾年政化一無成，敢道民和獄訟清。",
            "不以旁人評得失，箇中一點自知明。"
        ],
        "title": "再用前韻  其一",
        "id": "a9cdd796-3eef-454f-a82b-ec26457165a1"
    },
    {
        "author": "袁甫",
        "paragraphs": [
            "心事如何忍負初，官居每憶過庭趨。",
            "勤勤撫字今微驗，雨足春疇不待雩。"
        ],
        "title": "再用前韻  其二",
        "id": "51364fc5-977d-4d0b-ae9f-35bd4429fb2b"
    },
    {
        "author": "袁甫",
        "paragraphs": [
            "誠心諭俗淑斯人，莫寶金珠寶此身。",
            "昨日偶拈鄉記看，幾家孝養漸興仁。"
        ],
        "title": "再用前韻  其三",
        "id": "938d34e0-1cbc-4e57-abf6-93e5ca6063de"
    },
    {
        "author": "袁甫",
        "paragraphs": [
            "吾儒政事話頭長，步步詩書可蹔忘。",
            "齊相未知真不擾，無端遜與蓋公堂。"
        ],
        "title": "再用前韻  其四",
        "id": "e2cb524a-b16a-4b25-baed-cce7251443c9"
    },
    {
        "author": "袁甫",
        "paragraphs": [
            "蒲盧喻政意何如，此語源流亦自洙。",
            "若願小民皆類我，須知類我始生徒。"
        ],
        "title": "再用前韻  其五",
        "id": "cf270406-d0c4-48f8-be26-a2b63fd15b04"
    },
    {
        "author": "袁甫",
        "paragraphs": [
            "事親盡孝自天成，鑑本無塵水本清。",
            "相彼禽兮猶學習，靈烏反哺更分明。"
        ],
        "title": "時習堂記言五典也載賡前韻以歌之  其一",
        "id": "f838a479-0ad1-4466-af78-7dbe90574458"
    },
    {
        "author": "袁甫",
        "paragraphs": [
            "習容齋戒適朝初，佩玉鏘鳴謹進趨。",
            "大分凜然冠屨判，一誠不散若郊雩。"
        ],
        "title": "時習堂記言五典也載賡前韻以歌之  其二",
        "id": "ba68a442-4b95-4099-b78b-fc40d76aad3f"
    },
    {
        "author": "袁甫",
        "paragraphs": [
            "齊家斷勿責他人，須信儀型只在身。",
            "習習谷風譏義薄，交相愛也是爲仁。"
        ],
        "title": "時習堂記言五典也載賡前韻以歌之  其三",
        "id": "41b264db-1473-4722-876d-ea9a85988c61"
    },
    {
        "author": "袁甫",
        "paragraphs": [
            "徐行後長味深長，此道誰能篤不忘。",
            "我欲講行鄉飲酒，大明上齒習斯堂。"
        ],
        "title": "時習堂記言五典也載賡前韻以歌之  其四",
        "id": "0281ff46-33ee-469e-b89b-f78ef04d43a8"
    },
    {
        "author": "袁甫",
        "paragraphs": [
            "切偲取義思怡如，兌習工夫憶泗洙。",
            "泮水朋來方衮衮，三千攀附聖門徒。"
        ],
        "title": "時習堂記言五典也載賡前韻以歌之  其五",
        "id": "a826ecf4-e2c9-49ea-a5b7-b52af2feb71c"
    },
    {
        "author": "袁甫",
        "paragraphs": [
            "復禮工夫本易成，此心對越只寅清。",
            "居鄉上齒家常飯，此道于今晦不明。"
        ],
        "title": "再和時習五章章取禮記一句 王制習鄉上齒",
        "id": "0de9e651-6e2c-47bd-a50f-ee7f2fac9794"
    },
    {
        "author": "袁甫",
        "paragraphs": [
            "蓬矢桑弧男子初，澤宮試事翼如趨。",
            "采蘩盈耳皆音節，盛樂何消待大雩。"
        ],
        "title": "再和時習五章章取禮記一句 射義習射于澤",
        "id": "47112bd5-8433-4596-a70e-7c70f574d739"
    },
    {
        "author": "袁甫",
        "paragraphs": [
            "鷹猶知學况於人，羽翮沖霄具此身。",
            "須信數飛方解熟，熟之又熟即爲仁。"
        ],
        "title": "再和時習五章章取禮記一句 月令鷹乃學習",
        "id": "3169077c-c096-4f4d-a524-585df11a0f0a"
    },
    {
        "author": "袁甫",
        "paragraphs": [
            "佩玉之聲清越長，此身無故詎容忘。",
            "挈渠方屨圜冠士，登我光風霽月堂。"
        ],
        "title": "再和時習五章章取禮記一句 玉藻習容觀玉聲",
        "id": "b80723b5-4c22-428d-8b84-6cbc6fd00b81"
    },
    {
        "author": "袁甫",
        "paragraphs": [
            "聖道洋洋滄海如，不流天下只流洙。",
            "上丁釋菜今非古，喚起遺風屬我徒。"
        ],
        "title": "再和時習五章章取禮記一句 月令上丁習舞釋菜",
        "id": "3fdf673c-84be-49d6-9b3f-f5613f4f22f4"
    },
    {
        "author": "袁甫",
        "paragraphs": [
            "有子見知真西山，有孫又把桂枝攀。",
            "堂前萱草年年綠，慶事天公定不慳。"
        ],
        "title": "壽趙處仁母夫人",
        "id": "d0ca8fd5-ca02-4910-bdc5-5993da548cbb"
    },
    {
        "author": "袁甫",
        "paragraphs": [
            "爲問蟠桃熟幾番，見兒髮白著衣斑。",
            "孫枝又作紅蕖客，更願雲礽捧壽山。"
        ],
        "title": "壽張亨之祖母夫人",
        "id": "cca2d169-e006-43a1-9c5c-33cb0e02c37a"
    },
    {
        "author": "袁甫",
        "paragraphs": [
            "人生汩汩逐風波，祝子長年要若何。",
            "一日洞然無障礙，元來佛法也無多。"
        ],
        "title": "壽馮德厚三首  其一",
        "id": "86ff432b-a8f7-4e34-989a-b8aeeb18265d"
    },
    {
        "author": "袁甫",
        "paragraphs": [
            "麟經咀嚼造深微，攀取秋風第一枝。",
            "便把斯言爲子壽，崧高不用更吟詩。"
        ],
        "title": "壽馮德厚三首  其二",
        "id": "280e6161-df66-4f8e-aea1-b9c05fe18d04"
    },
    {
        "author": "袁甫",
        "paragraphs": [
            "朱絃疏越澹徽音，身在塵中只古心。",
            "祝子長年仍健飯，好書讀到夜沈沈。"
        ],
        "title": "壽馮德厚三首  其三",
        "id": "84794bb3-99f2-4714-8c88-ec2795e6ec99"
    },
    {
        "author": "袁甫",
        "paragraphs": [
            "秋風一夜簸清波，我自思親奈客何。",
            "遠地少書消息好，書多愁悶轉添多。"
        ],
        "title": "賡周純甫求歸三首  其一",
        "id": "62da004f-9a1a-4868-8d39-75d27626d6f2"
    },
    {
        "author": "袁甫",
        "paragraphs": [
            "苦過重陽賦式微，黄花賸插兩三枝。",
            "對花酬酒堅盟約，依舊黄山唱和詩。"
        ],
        "title": "賡周純甫求歸三首  其二",
        "id": "be4a17ad-cf11-482e-a6a9-3e5afca2abf5"
    },
    {
        "author": "袁甫",
        "paragraphs": [
            "人生何處是知音，契合端由一片心。",
            "瞥見先生清苦貌，吾兒且喜不埋沈。"
        ],
        "title": "賡周純甫求歸三首  其三",
        "id": "72ba00b3-ce91-4fe7-8b07-5ce7a8a9aeee"
    },
    {
        "author": "袁甫",
        "paragraphs": [
            "山未烟雲水未波，試參妙處定如何。",
            "黄花未見應難會，見了黄花會意多。"
        ],
        "title": "再用前韻  其一",
        "id": "b628abe8-b904-4885-b77a-dc59c96df3d6"
    },
    {
        "author": "袁甫",
        "paragraphs": [
            "本是塵中詩興微，秋風偶折最高枝。",
            "詩壇方築那言去，爲我留連百首詩。"
        ],
        "title": "再用前韻  其二",
        "id": "cba27333-42c5-446a-b4c2-12af2bec90c3"
    },
    {
        "author": "袁甫",
        "paragraphs": [
            "百首詩成遇賞音，云何容易動歸心。",
            "少陵不肯爲輕薄，笑殺王楊井底沈。"
        ],
        "title": "再用前韻  其三",
        "id": "abae23d7-11cc-4852-8792-a0d21f879518"
    },
    {
        "author": "袁甫",
        "paragraphs": [
            "歙江歸艇棹晴波，同去同來日幾何。",
            "不怕黄花負人約，只愁人意負花多。"
        ],
        "title": "送別再用前韻  其一",
        "id": "3d7ba90f-54fa-4592-a4c1-92d97ecccb88"
    },
    {
        "author": "袁甫",
        "paragraphs": [
            "鳳凰翔集肯卑微，獨向梧桐揀一枝。",
            "乍別故棲知未忍，臨行更賦白圭詩。"
        ],
        "title": "送別再用前韻  其二",
        "id": "e2570fa5-59b1-4049-9b2e-2fc8242ed6cb"
    },
    {
        "author": "袁甫",
        "paragraphs": [
            "慇懃寄信勝郵音，合把君心印我心。",
            "老老及人仁者事，祝君毋得任浮沈。"
        ],
        "title": "送別再用前韻  其三",
        "id": "1c9b155e-a5cb-4cc1-aa46-9dc7ae2bf544"
    },
    {
        "author": "袁甫",
        "paragraphs": [
            "不愛金章紫綬紆，欣然玉局自安居。",
            "近來作計誰云拙，六六之年創一廬。"
        ],
        "title": "和晉齋兄韻三首  其一",
        "id": "1991e462-1961-4603-a336-c55356c431f6"
    },
    {
        "author": "袁甫",
        "paragraphs": [
            "不羨勳名逐日新，課孫種績及青春。",
            "試將圓鏡當空照，始識廬山面目真。"
        ],
        "tags": [
            "庐山"
        ],
        "title": "和晉齋兄韻三首  其二",
        "id": "d7bd8c66-431b-4da5-9193-44bc9fb78890"
    },
    {
        "author": "袁甫",
        "paragraphs": [
            "家塾提綱屬晉齋，絜齋氣脈遠乎哉。",
            "何時升講開聾聵，衿佩蹌蹌濟濟來。"
        ],
        "title": "和晉齋兄韻三首  其三",
        "id": "25e68508-69e4-45de-9b91-02e1f125258f"
    },
    {
        "author": "袁甫",
        "paragraphs": [
            "黄栢岡前百歲翁，婆娑終日酒杯中。",
            "此行得得煩君問，荒政如今愜老農。"
        ],
        "title": "送番陽程令出鄉行古問百年禮",
        "id": "5bddd71d-6faf-47d0-95a6-845359f7e44c"
    },
    {
        "author": "袁甫",
        "paragraphs": [
            "今朝带月上山頭，面面晴嵐翠欲流。",
            "此處青霄纔是半，半霄以上許登不。"
        ],
        "title": "題半霄亭",
        "id": "abf9462c-1414-41ee-b964-684533084b48"
    },
    {
        "author": "袁甫",
        "paragraphs": [
            "靈泉何事迸幽巖，龍女分從萬丈潭。",
            "一勺之多龍在否，煩君試向此中參。"
        ],
        "title": "龍女泉",
        "id": "16862619-cb90-4529-9e45-aa718e78303e"
    },
    {
        "author": "袁甫",
        "paragraphs": [
            "古來翠瀑僅涓涓，戛玉新亭却沛然。",
            "世事廢興皆若此，醉眠何用問青天。"
        ],
        "title": "崇聖寺瀑布泉二首  其一",
        "id": "53cf7c06-a0b6-4b7c-bb8b-48340c1ad446"
    },
    {
        "author": "袁甫",
        "paragraphs": [
            "半山飛瀑元如雪，况是今朝雪裏來。",
            "界破青山休謾詫，神光妙用亦奇哉。"
        ],
        "title": "崇聖寺瀑布泉二首  其二",
        "id": "097e2b6c-8819-40c9-9c62-b5ac6a11553b"
    },
    {
        "author": "袁甫",
        "paragraphs": [
            "天河秀出九芙蓉，白也詩詞信是工。",
            "我欲依然名九子，人情山意兩融融。"
        ],
        "tags": [
            "九华山"
        ],
        "title": "九華山",
        "id": "3a79e217-a584-4983-b194-ffdd46b60373"
    },
    {
        "author": "袁甫",
        "paragraphs": [
            "洞外老天非不大，洞中天小却奇哉。",
            "此奇端的由天造，不枉携朋得得來。"
        ],
        "title": "和趙克家三洞天二首  其一",
        "id": "3225b45f-19e1-45b6-ac77-6d2093702a74"
    },
    {
        "author": "袁甫",
        "paragraphs": [
            "自昔堯湯水旱年，祇緣先備國無捐。",
            "我今皭火區區甚，慚見容光照洞天。"
        ],
        "title": "和趙克家三洞天二首  其二",
        "id": "259a49de-54c4-441b-97d5-b83238db6450"
    },
    {
        "author": "袁甫",
        "paragraphs": [
            "眼底山光半有無，芙蓉面目定何如。",
            "忽然皓月當空掛，始信山靈不負予。"
        ],
        "title": "九芙蓉峰",
        "id": "6be80cb8-7ff6-4bea-a96d-803a2ac2e8d3"
    },
    {
        "author": "袁甫",
        "paragraphs": [
            "說道空空元不空，太空何物不能容。",
            "世人枉被虛名幻，到底還須識正宗。"
        ],
        "title": "莫能名庵二首  其一",
        "id": "0bfd2af7-fc03-4848-bb09-02c476432afd"
    },
    {
        "author": "袁甫",
        "paragraphs": [
            "青山突兀倚長空，不作人間兒女容。",
            "幾載無名茅處士，一朝識破有林宗。"
        ],
        "title": "莫能名庵二首  其二",
        "id": "62004692-50dc-4a0b-8aa9-12b2138df2de"
    },
    {
        "author": "袁甫",
        "paragraphs": [
            "六月山泉定易枯，枕流洗耳事何如。",
            "幽人高卧渾無惱，好把靈源日日疏。"
        ],
        "title": "東松菴",
        "id": "b3a75c12-d1ad-49b4-9e85-836aab728373"
    },
    {
        "author": "袁甫",
        "paragraphs": [
            "我憐裴相愛參禪，石上蓮花幾刻鎸。",
            "捨宅何如休起宅，酇侯師儉是名言。"
        ],
        "title": "詠裴休捨宅爲寺",
        "id": "b3136fef-c46e-4562-8251-5f5fa953314d"
    },
    {
        "author": "袁甫",
        "paragraphs": [
            "誼重姻聯語甚真，典型滿紙墨猶新。",
            "中間多少箴規意，須信親親即是仁。"
        ],
        "title": "題象山先生帖",
        "id": "abd1d785-3509-4ce9-a5d1-a60e0d5dbe95"
    },
    {
        "author": "袁甫",
        "paragraphs": [
            "君傳祕訣解觀人，瞥見雙眸識破真。",
            "收拾後生知幾許，爲予喚取儻相親。"
        ],
        "title": "索新進詩",
        "id": "2da2a27b-c31e-4d17-9961-ddcfd1e7d62e"
    },
    {
        "author": "袁甫",
        "paragraphs": [
            "天工不管國香奇，流落民家識者希。",
            "特地邀賓賓不至，國香也是少人知。"
        ],
        "title": "趣諸友觀牡丹",
        "id": "55eebdc5-260b-4d72-ac1b-220cb5916686"
    },
    {
        "author": "袁甫",
        "paragraphs": [
            "初放姚黄一兩枝，旋看魏紫格尤奇。",
            "天公似欲留連住，伴我酴醾滿架時。"
        ],
        "title": "和魏都大牡丹二首  其一",
        "id": "f0111738-8b21-451e-a770-ba4f92314b56"
    },
    {
        "author": "袁甫",
        "paragraphs": [
            "費盡工夫始盛開，一時賞玩四時培。",
            "東君摧折飄零後，猶带天香溪上來。"
        ],
        "title": "和魏都大牡丹二首  其二",
        "id": "89a52aff-0d31-490e-8cd5-52b2df4a30f3"
    },
    {
        "author": "袁甫",
        "paragraphs": [
            "山花無數笑春風，臨水精神迥不同。",
            "喚作映山風味短，看來恰似映溪紅。"
        ],
        "title": "映山紅",
        "id": "0db96c43-ac1a-47a2-bd3b-38facc71c67d"
    },
    {
        "author": "袁甫",
        "paragraphs": [
            "籬外橫斜只任真，無端束縛損花神。",
            "孤標自是爲人妒，一笑春風不用嗔。"
        ],
        "title": "蟠梅二首  其一",
        "id": "6d406aa0-a496-4c4b-81d8-06d46e5bc81b"
    },
    {
        "author": "袁甫",
        "paragraphs": [
            "幸自塵埃不許侵，千盤萬結戲相尋。",
            "只緣漏泄春消息，惹動旁人機巧心。"
        ],
        "title": "蟠梅二首  其二",
        "id": "9a0a092b-ddf6-4d57-a909-9921da0c38ce"
    },
    {
        "author": "袁甫",
        "paragraphs": [
            "半月山行不識梅，近城纔見一枝開。",
            "呼童截竹敲冰水，盛取數枝隨轎來。"
        ],
        "title": "見梅",
        "id": "61685c82-09aa-491a-bf9f-578618453a4f"
    },
    {
        "author": "袁甫",
        "paragraphs": [
            "三市香塵隘綺羅，遊人無奈月明何。",
            "吾儂分得寬閒處，地闊天高得月多。"
        ],
        "title": "元夕留城外",
        "id": "ceafd2b4-e005-47fe-ac3c-db5a2299e007"
    },
    {
        "author": "袁甫",
        "paragraphs": [
            "折山山下簇人烟，一似吳兒笑語喧。",
            "始信臙脂溪水媚，木瓜分得也嫣然。"
        ],
        "title": "憩折山市",
        "id": "8fd0b0d3-552e-405c-8238-b04c2f9144eb"
    },
    {
        "author": "袁甫",
        "paragraphs": [
            "優游無事只耕田，顧我歸耕子已先。",
            "可但千倉良足樂，不收一粒亦欣然。"
        ],
        "title": "耕樂詩四首  其一",
        "id": "ffb6a896-5210-46cd-b7a0-9b5698a741aa"
    },
    {
        "author": "袁甫",
        "paragraphs": [
            "一犁春雨趁農耕，歌咏康衢了此生。",
            "若有可憂方有樂，本無虧處亦無成。"
        ],
        "title": "耕樂詩四首  其二",
        "id": "ecd6b8aa-348b-4b54-a247-965a453b922f"
    },
    {
        "author": "袁甫",
        "paragraphs": [
            "一片靈明自有田，當仁那肯遜儒先。",
            "歸來不說溪山好，只說癯仙氣浩然。"
        ],
        "title": "耕樂詩四首  其三",
        "id": "20c11b5f-7469-4a18-9a7b-8f9170f42d1f"
    },
    {
        "author": "袁甫",
        "paragraphs": [
            "少時操筆代躬耕，老鶴如今太瘦生。",
            "已識箇中真樂地，誰云骨相費生成。"
        ],
        "title": "耕樂詩四首  其四",
        "id": "903049e2-8eb7-4c37-a02d-3b0a0652a9be"
    },
    {
        "author": "袁甫",
        "paragraphs": [
            "二難千載牛山事，壓盡當年虎帳功。",
            "始屈終伸天赫赫，皇家特地侈真封。"
        ],
        "title": "題英烈廟",
        "id": "20ab8611-0ec5-4fa3-9879-e3f7d3b4ff8b"
    },
    {
        "author": "袁甫",
        "paragraphs": [
            "不見慈湖二十年，憂心如醉復如顛。",
            "我來忽見慈雲閣，恍若慈湖現我前。"
        ],
        "title": "題慈雲閣",
        "id": "9a4cb688-3847-4101-b784-1bc70c9a2b60"
    },
    {
        "author": "袁甫",
        "paragraphs": [
            "習庵築室，扁曰觀聚。",
            "堂前何有，萬象可覩。",
            "山如郛郭，烟雲吞吐。",
            "草木沃若，春光媚嫵。",
            "脩篁漫山，不知隆暑。",
            "何况秋空，呼日入戶。",
            "朔風吹雪，松聲如怒。",
            "上天下地，四方曰宇。",
            "物生其間，何可勝數。",
            "我于是觀，樂哉斯土。",
            "隨意作室，不華不窳。",
            "買山旋添，稍葺園圃。",
            "得趣幽閑，不入城府。",
            "良朋偶來，傾倒肺腑。",
            "不及時事，惟談鄒魯。",
            "朋去何爲，周易一部。",
            "消息盈虛，窮今亙古。",
            "觀乃自觀，寂無一語。"
        ],
        "title": "題陳和仲觀聚堂",
        "id": "f44e160c-ee41-41fd-88c3-60d5c622c795"
    },
    {
        "author": "袁甫",
        "paragraphs": [
            "非德不尊，非道不明。",
            "爰取斯義，以名吾亭。",
            "亭在山巔，氣象巍然。",
            "山從何來，蜿蜿蜒蜒。",
            "我坐亭上，極目一望。",
            "群峯畢朝，尊無與抗。",
            "我撫亭下，萬狀難寫。",
            "一一分明，入我盞斝。",
            "有時携筇，偕二三朋。",
            "莫知我心，獨撫孤松。"
        ],
        "title": "題陳和仲尊明亭",
        "id": "7bbea0a9-c2c8-4e88-90e9-f478d3309311"
    },
    {
        "author": "趙汝回",
        "paragraphs": [
            "有朋不貴數，道合意自親。",
            "早知離別難，會覿豈厭頻。",
            "青燈書閣下，細語交情真。",
            "酌此武陽泉，饌彼松江鱗。",
            "公庖復有携，得非知我貧。",
            "如何不我醉，明日隔征塵。"
        ],
        "title": "杜子墅留別",
        "id": "a5acc643-e5b3-4e12-9733-ea8f18c68e80"
    },
    {
        "author": "趙汝回",
        "paragraphs": [
            "衡嶽早來雨，湘江增綠波。",
            "小舟浮似屋，香草結爲蓑。",
            "水定見魚影，夜清聞櫂歌。",
            "悠悠百年夢，醒少醉時多。"
        ],
        "title": "漁父",
        "id": "4edb03d5-395c-42c4-a081-fead86c68d3e"
    },
    {
        "author": "趙汝回",
        "paragraphs": [
            "憐君竟不偶，每事與心違。",
            "南雪歲將暮，西江帆獨歸。",
            "停薪待官米，借宅共僧扉。",
            "吾老慙爲吏，相期尋釣磯。"
        ],
        "title": "送李寅歸里",
        "id": "80d34307-b33b-4d20-b428-ca963b388a3f"
    },
    {
        "author": "趙汝回",
        "paragraphs": [
            "謝守登臨地，今爲博士居。",
            "由來好山水，常得近詩書。",
            "洞與衡嶽接，泉分玉井餘。",
            "年年爲吟事，春草不教鋤。"
        ],
        "title": "東山堂",
        "id": "1121f643-160d-4aab-aa6c-2189b65f298e"
    },
    {
        "author": "趙汝回",
        "paragraphs": [
            "鶴骨雖癯髮未斑，秋風鷗鷺共翛閒。",
            "芙蓉夾徑纔通馬，楊柳沿池不礙山。",
            "外稿定於何日上，中興只在十年間。",
            "穀城片石無人識，胡騎堂堂出漢關。"
        ],
        "title": "呈水心先生",
        "id": "8c09d183-fd07-4704-a6a9-c602cda84c9f"
    },
    {
        "author": "趙汝回",
        "paragraphs": [
            "木葉新時雨亦晴，山中少駐不妨程。",
            "童嫌路峻頻癡坐，僧喜岩幽每促行。",
            "草蕩春深無鴈到，松林月上有猿聲。",
            "石屏一带三千丈，可惜題詩又不成。"
        ],
        "title": "鴈山",
        "id": "c08ed12f-6fc5-4a1f-944e-c60828b197b6"
    },
    {
        "author": "趙汝回",
        "paragraphs": [
            "白日荒荒過不知，荼䕷開了覺春歸。",
            "山家賣笋櫻桃熟，河水生萍柳絮飛。",
            "久雨一晴螢火出，閏年三月杜鵑稀。",
            "沉沉松竹烟嵐冷，慙愧高僧借袷衣。"
        ],
        "title": "山中即事",
        "id": "2ba517b9-0179-4fed-8b06-e6be940fb41d"
    },
    {
        "author": "趙汝回",
        "paragraphs": [
            "褐衣蔬食苦吟身，肌骨雖清鬢雪新。",
            "栗里未營三畝宅，桃源已過一年春。",
            "也知官職難癡望，化得妻兒不誶貧。",
            "別寫新詩寄鄉友，峨眉山下獨閒人。"
        ],
        "title": "峨眉山廨",
        "id": "b23b6e7a-947e-4e51-8bf5-073fe60e9b1d"
    },
    {
        "author": "趙汝回",
        "paragraphs": [
            "鷲嶺東游霽景微，碧桃花外一鶑飛。",
            "樵夫不斫垂潭樹，知有僧人掛搭衣。"
        ],
        "title": "宿羅溪山",
        "id": "d41647a6-c822-42c8-bf64-735fb4d7e8a9"
    },
    {
        "author": "趙汝回",
        "paragraphs": [
            "客去關門讀莊老，燈花熠熠春蟲小。",
            "冰雪未消雷雨來，長安三月行人少。"
        ],
        "title": "二月十九日",
        "id": "26a174f2-0231-4f43-a303-17664149f5b6"
    },
    {
        "author": "趙汝回",
        "paragraphs": [
            "登瀛彼何人，選海渺無際。",
            "巨矣萬斛舟，不與貧士濟。",
            "起檣開錦帆，逆浪使風勢。",
            "貧士望洋立，惆怳發深喟。",
            "少監笠澤英，清芬襲蘭砌。",
            "不經覓舉難，不道覓舉易。",
            "每恨里選衰，高才守低位。",
            "趨榮靡願辱，不富焉有貴。",
            "一塗總不歧，隻臂韝羣鷙。",
            "園桃各春妍，崖松以霜悴。",
            "端笏玉扆前，極口陳國是。",
            "上之及公卿，下之言守帥。",
            "剝膚到饑甿，孰與護元氣。",
            "凝陰積層霄，剽賊延內地。",
            "毋謂民不神，民情即天意。",
            "善瑟無弊絃，良工先利器。",
            "所願招雋豪，棄取委公義。",
            "庶幾臯伊出，扶傾掃沉翳。",
            "從來立仗馬，唯作噉蒭計。",
            "堂堂不諱朝，鳴鳳峙鵷陛。"
        ],
        "title": "簡陸少監",
        "id": "49014a2f-a663-41ac-a3fc-126102a2097a"
    },
    {
        "author": "趙汝回",
        "paragraphs": [
            "珠宮何岧嶢，前江後層嶂。",
            "開山者何人，蕭梁山中相。",
            "竊惟經營初，豈曰此幽賞。",
            "地靈宜仙事，境寂銷俗相。",
            "既積惜水功，帝命使瀛丈。",
            "手泥燒丹竈，歲久化黄壤。",
            "石突古殿出，磵循陰廊響。",
            "道人如修靜，我豈陶官長。",
            "偶結清凈緣，下榻稅塵鞅。",
            "夜報前溪漁，命酒將鱠享。",
            "撐篷待月來，架槳乘潮上。",
            "秋高氣凄澹，清極思超敞。",
            "暫廢一夕眠，庶蒙列真奬。"
        ],
        "title": "游列真觀劉道士拉上潮際觀漁",
        "id": "30a34849-6793-4c1e-b3b0-370822b4d5c9"
    },
    {
        "author": "趙汝回",
        "paragraphs": [
            "朝解白鵠袍，夕投武陽壘。",
            "武陽衆盜區，風傳駭妻子。",
            "六月日癸亥，一書滿三紙。",
            "具言五月初，獨宿鍾石邸。",
            "脅從在所矜，渠魁固無幾。",
            "仰憑天子威，肅導使君指。",
            "豁達生路開，擲劍秉耡耜。",
            "始如浮釜魚，終如慕羶螘。",
            "游騎從何來，使我顔有泚。",
            "幸逃食其烹，猶存漢家體。",
            "黄巾與綠林，往昔殊僣擬。",
            "陸梁能幾時，寸戮而已矣。",
            "理國若理身，慮我不慮彼。",
            "潰癰復何難，實恐元氣毀。",
            "江閩五十邑，荆棘五千里。",
            "我農失種穫，我士乏儲峙。",
            "捕招兩悠悠，分明養彪兕。",
            "頃予參此軍，忽忽逾一紀。",
            "素飧歌伐檀，居前愧揚粃。",
            "坊閭儼在目，煨燼空遺址。",
            "使君君子儒，規摹用詩禮。",
            "軍勢李晟孤，國事賈生恥。",
            "蛟龍無波濤，胡能制蛇虺。",
            "誰謂曹掾卑，偉矣天下事。",
            "生平報國軀，小節安足死。",
            "南北久瓜分，須君混文軌。"
        ],
        "title": "寄昭武馮司戶",
        "id": "02089806-475a-4ac4-8689-825d51f21460"
    },
    {
        "author": "趙汝回",
        "paragraphs": [
            "柳南矯矯蛟龍騫，古詩古文高入天。",
            "奉試詞場三十年，柳度夜夜魁星躔。",
            "集英殿下聽臚傳，唱在第十衆所冤。",
            "天豈恨汝月蝕篇，罰使獨吟瘴海邊。",
            "中州近年栽木綿，春寒秋熱氣已偏。",
            "我心憂國身甚便，編排失手安足言。",
            "敵窺淮漢蹂兩川，君相不得高枕眠。",
            "古人度嶺悲南遷，今人度嶺如登仙。",
            "端溪溪闊山無烟，長腰米白鯽鯇鮮。",
            "山媼采蕉蜑采蠙，羽檄不警徭賦蠲。",
            "黨碑諸賢昔往還，人士盡識洛水源。",
            "廣文下馬春風前，升堂講書鼓鼘鼘。",
            "遠方朋來笈在肩，再拜願預弟子賢。",
            "中庸大學玄又玄，商盤周誥非雕鎸。",
            "燈花兩簷陳俎籩，一一口說手註篇。",
            "霜毫之筆雲濤牋，墨香瓦滑不受研。",
            "下巖古坑石柿填，千夫秉炬入戽泉。",
            "鑱出一片紫玉磚，色如馬肝鵒眼圓。",
            "得之酬直不論錢，乍是對客寒無氈。"
        ],
        "title": "送盧五方春分教端州",
        "id": "77e18f43-7272-4fa1-8c5c-8e430d22030e"
    },
    {
        "author": "趙汝回",
        "paragraphs": [
            "蜀道不難兮，君無聽李白之狂歌。",
            "石棧梯雲入翠閬，峽船泝水通銀河，棧平峽穩行人多。",
            "灧澦堆前落錦帆，諸生郊謁冠峩峩。",
            "秋堂晨鼓講義出，亭夫樵豎知丘軻。",
            "官冷莫思歸去來，且可淡飯閑吟哦。",
            "君不見江西嶠南賊未滅，仕者蚤夜防弓戈。"
        ],
        "title": "翠閬行餞宋廷材分教大寧",
        "id": "94943d60-4dbc-4b7a-8b0a-cd2ef063b3a0"
    },
    {
        "author": "趙汝回",
        "paragraphs": [
            "雍灘束水水箭急，逆水上灘灘壁立。",
            "折篙斷纜船不前，乘船人懼梢人泣。",
            "柳風摇春花雨晴，飛帆忽過如飛星。",
            "仙人坐機織錦鯨，邀我爲賦銀河清。",
            "茫茫天路高無陛，予止坎兮曷爲至。",
            "閑將身事問仙人，仙人笑指灘船是。",
            "長風引船水沒灘，天地變化須臾間。",
            "不生凌清遡紫骨，何用費火燒還丹。",
            "五百童男東入海，水弱山遥無藥採。",
            "千層萬級通天臺，方士致神神不來。",
            "君不見桃花滿山不知處，劉阮逕入天台去。"
        ],
        "title": "玉溪謠",
        "id": "a9ef6dbc-557f-4609-94ae-6f3a63cb3aae"
    },
    {
        "author": "趙汝回",
        "paragraphs": [
            "兄昔別我遊衡麓，我亦東吟石橋瀑。",
            "八年能接幾函書，弟今白頭兄何如。",
            "河水流澌雪風惡，梧桐渡口孤舟泊。",
            "山房夜坐兄不來，蠟梅花拆燈花落。"
        ],
        "title": "期平叔兄不至",
        "id": "7c95ae6b-0b17-4396-ba5a-85577c8f881b"
    },
    {
        "author": "趙汝回",
        "paragraphs": [
            "竹巖鳥啼雲影閑，此是玉帝藏書山。",
            "他峯葉盡一霜後，仙洞春如三月間。",
            "白鬚道人年八十，指予漈路從溪入。",
            "靸著芒鞋不杖藜，嘯泉歸去衣裳濕。"
        ],
        "title": "贈劉道士",
        "id": "fa607466-8af1-4b97-b01c-269c3584b989"
    },
    {
        "author": "趙汝回",
        "paragraphs": [
            "前年匹馬辭軍幕，今年千騎從天落。",
            "座主門生合虎符，棠陰夾路春如昨。",
            "身名貴驟俗所羨，使君夷然心澹泊。",
            "父書盈篋本孫吳，師燈一點傳伊洛。",
            "莽莽叢榛亂草中，孤松昂昂立冰壑。",
            "自古十二取世官，換得青袍髮幾鶴。",
            "曾因窮達悟乘除，以寵爲危不爲樂。",
            "荆門形勢衿喉地，新城突兀壕未鑿。",
            "天子憂邊復愛民，鑿壕還恐妨犂穫。",
            "謂君夙抱文武資，須君小試綏懷畧。",
            "予聞衛國如衛身，癰疽甚毒腸胃薄。",
            "堂堂人物守邊州，國中羣盜令誰縛。"
        ],
        "title": "送張敬甫常薄出守荆門",
        "id": "a631e043-d6db-4af1-857a-199b7673fa9b"
    },
    {
        "author": "趙汝回",
        "paragraphs": [
            "湖村有真逸，愛着釣魚袍。",
            "鶴語柴門靜，身閑筆硯勞。",
            "移來瓜種別，看得桂叢高。",
            "所寫雖云僻，文名不可逃。"
        ],
        "title": "薛景石瓜廬",
        "id": "4442fe70-0f9f-465d-b798-61a9de187862"
    },
    {
        "author": "趙汝回",
        "paragraphs": [
            "拜敕管桃源，其如骨未仙。",
            "年荒醉者少，官小野人憐。",
            "臘雪梅花在，溪春草夢圓。",
            "新正有忙事，未訪洞霄泉。"
        ],
        "title": "除夕泛靈溪",
        "id": "240ac38f-f638-4c87-83ad-7729ff66b189"
    },
    {
        "author": "趙汝回",
        "paragraphs": [
            "知幾百事懶，夢只在山林。",
            "一馬塵中出，千峯頂上吟。",
            "月新松逕黑，柝靜斗城深。",
            "相憶梅花下，花寒瘦不禁。"
        ],
        "title": "和荷渚寄同遊韻",
        "id": "4d9f24d3-76df-4236-888f-b0bb92dd26e4"
    },
    {
        "author": "趙汝回",
        "paragraphs": [
            "一春吟未穩，今日再吟看。",
            "石井桐花晚，江城穀雨寒。",
            "白烟浮野寺，蒼蘚繡池欄。",
            "爲謝松梢鶴，官卑去住難。"
        ],
        "title": "春吟",
        "id": "77aa868c-45ad-4fa4-945d-ed898c1128cf"
    },
    {
        "author": "趙汝回",
        "paragraphs": [
            "生事付妻兒，山居清可知。",
            "自言雪收後，不夢客遊時。",
            "洗石鎸唐帖，凭松讀楚詞。",
            "却愁登第去，草沒菊花籬。"
        ],
        "title": "寄題王次點東巖",
        "id": "775cda0b-3b05-4e51-b670-da34f17ed040"
    },
    {
        "author": "趙汝回",
        "paragraphs": [
            "一夜桂花發，千崖風露香。",
            "樹經秋幾過，人在月中央。",
            "不預離騷賦，空居寂寞鄉。",
            "山翁對之飲，酒色也鵝黄。"
        ],
        "title": "桂",
        "id": "24531c13-67e2-40f3-bcd4-a980006d76d1"
    },
    {
        "author": "趙汝回",
        "paragraphs": [
            "行舟何所有，新酒滿甆瓶。",
            "若使三閭飲，終應一念醒。",
            "官卑掌苗籍，吟苦掩松廳。",
            "清夢如湘水，遥通春草亭。"
        ],
        "title": "送趙正甫丞湘陰",
        "id": "ac5d3eba-a2b8-4562-a1c8-cbaf3c14582a"
    },
    {
        "author": "趙汝回",
        "paragraphs": [
            "却歸思去日，十過草池春。",
            "新雪滿雙鬢，故交餘幾人。",
            "藏書蟫獨飽，借宅鶴同貧。",
            "夜起吟芳什，凉風吹桂輪。"
        ],
        "title": "酬諸友喜歸之作",
        "id": "79c47a72-722e-4afa-bea8-e818a98011d1"
    },
    {
        "author": "趙汝回",
        "paragraphs": [
            "從軍不願賞，歸補萬松栽。",
            "獨作漁樵計，安知婚嫁催。",
            "江船深夜月，山驛小春梅。",
            "老境詩閒淡，孤吟薦一杯。"
        ],
        "title": "送劉成道旅遊",
        "id": "4ce22c57-9a7c-4744-8ecc-d6b2b7379220"
    },
    {
        "author": "趙汝回",
        "paragraphs": [
            "柳絮兼花片，舞風湘水濱。",
            "濃嵐如細雨，初夏是殘春。",
            "鳥度山家曲，泉清佛界塵。",
            "年衰眠易醒，歸夢不能真。"
        ],
        "title": "初夏倚春望六祖寺",
        "id": "1fb5034c-2ea3-4822-bbec-013ff36ec906"
    },
    {
        "author": "趙汝回",
        "paragraphs": [
            "甘得眠雲復飲冰，此翁不獨擅詩名。",
            "山深難避蒲輪召，陛遠聽扶藜杖行。",
            "老去報君心轉切，年來守局夢頻驚。",
            "有時湖上看垂釣，只憶磻溪溪水清。"
        ],
        "title": "聞趙昌甫赴召",
        "id": "b1471ac5-c213-483b-90e9-eccbe59b08ae"
    },
    {
        "author": "趙汝回",
        "paragraphs": [
            "綠草䰐鬖白露晞，老樵能記虎眠時。",
            "石函深貯懸鍾讖，翠壁新刊斷織碑。",
            "隴勢三分松檜色，泉聲千古蓼莪悲。",
            "珪郎向日升堂友，留宿雲庵撰誄辭。"
        ],
        "title": "題劉荆山母墓",
        "id": "7a91758e-78ac-445f-a80d-c57c88676c06"
    },
    {
        "author": "趙汝回",
        "paragraphs": [
            "三以囊封入紫微，一星今夜出郎闈。",
            "賈誼幸無湘水謫，知章乞得鏡湖歸。",
            "乘潮不等詩人別，望闕恨憂諫者稀。",
            "笠澤門前古松下，他時容我借漁磯。"
        ],
        "title": "陸侍右得祠歸里往餞弗及寄以是詩",
        "id": "0b3f1c93-1991-4bad-9097-b803c032dc72"
    },
    {
        "author": "趙汝回",
        "paragraphs": [
            "金鑾坡上文星落，收拾遺文有幾函。",
            "草制空教生白髮，蓋棺只是着青衫。",
            "吟魂夜訪林逋塚，破屋寒拋謝客巖。",
            "自有舊家椽筆在，豐碑豎起壓松杉。"
        ],
        "title": "弔盧玉堂",
        "id": "b1f9412a-3bb8-4c1a-ad2e-886a56149e06"
    },
    {
        "author": "趙汝回",
        "paragraphs": [
            "悲風急雨柳塘寒，巵酒篇詩哭肖韓。",
            "長記湖西訪梅日，獨於船上取琴彈。",
            "弋陽百姓私營廟，紫府無人別擬官。",
            "墓隴從教長新草，雙鳬何處只空棺。"
        ],
        "title": "弔蔣弋陽",
        "id": "2b0611a5-42c0-48f4-8bb5-4767b0a04013"
    },
    {
        "author": "趙汝回",
        "paragraphs": [
            "維揚幕府最風流，何掾梅開蔣掾遊。",
            "新籍楚民今幾戶，舊年隨帝此停舟。",
            "慈親就養惟愁雪，元帥崇詩不畏秋。",
            "壕闊城高豈忘戰，平山堂北是神州。"
        ],
        "title": "送蔣大璞赴揚州司戶",
        "id": "8ce0e1df-a07b-4248-9e6e-8d0b43492e44"
    },
    {
        "author": "趙汝回",
        "paragraphs": [
            "人事元知不可諧，名山踏破幾青鞋。",
            "百錢掛杖無時醉，一鍤隨身到處埋。",
            "驛壁讀詩摩病眼，僧窗看竹散幽懷。",
            "亦知詩料無窮盡，燈火蕭踈過縣街。"
        ],
        "title": "縱遊",
        "id": "b9678d3e-480a-4f06-a63a-4d40aba89ffa"
    },
    {
        "author": "趙汝回",
        "paragraphs": [
            "高誦招魂招屈平，只應沉恨隔浮萍。",
            "著騷直以尸爲諫，亡楚如何醉不醒。",
            "像虎空懸青艾束，辟兵難望綵絲靈。",
            "憑君一激沅湘水，浄洗中原血鎧腥。"
        ],
        "tags": [
            "西湖"
        ],
        "title": "西湖重午作",
        "id": "20f8c699-84a7-4960-acec-1c7377aadd3b"
    },
    {
        "author": "趙汝回",
        "paragraphs": [
            "織柳縫花雅道衰，將題錦卷復敲推。",
            "夜寒吟苦冰澌合，境寂心融造化來。",
            "斸石崑崙携玉下，乘槎河海到天迴。",
            "今時古調何人愛，東野長江在夜臺。"
        ],
        "tags": [
            "长江"
        ],
        "title": "奉歸柳塘潘希白詩藁",
        "id": "118b9d35-3655-4be2-9a93-713dab1af448"
    },
    {
        "author": "趙汝回",
        "paragraphs": [
            "千年檜出寒巖罅，掘得根來比金價。",
            "髣髴山陰見此株，尋思却是關仝畫。"
        ],
        "title": "王道士惠柳檜",
        "id": "e16c219e-7b13-48b2-b26c-7b3845f51e98"
    },
    {
        "author": "趙汝回",
        "paragraphs": [
            "嫋嫋枯藤淡絳葩，夤緣直上照殘霞。",
            "老僧不作依棲想，將謂青松自有花。"
        ],
        "title": "凌霄花爲復上人作",
        "id": "fb44cf7f-292c-4ac6-8821-6a711465c854"
    },
    {
        "author": "趙汝回",
        "paragraphs": [
            "湛湛方寸天，清泠如止水。",
            "其止涵空明，其潰汩泥滓。",
            "操之恍若遺，捨之渺何倚。",
            "瞬息苟不誠，愚智從此始。",
            "一篇中庸書，千古防意壘。",
            "吾子善守之，勉勉集衆美。",
            "獨不見鄰家翁，驅鷄呼犬斜陽中。"
        ],
        "title": "題頼若谷存齋",
        "id": "a0ba0681-8ff1-4df1-aa7b-892e1606dafe"
    },
    {
        "author": "趙汝回",
        "paragraphs": [
            "聖水水深山亦深，寺前三十里清陰。",
            "一僧趺坐松間石，不是安禪定苦吟。"
        ],
        "title": "寄聖水照講師",
        "id": "4a714621-f160-4166-ab69-51f4cd7919a3"
    },
    {
        "author": "趙汝回",
        "paragraphs": [
            "山在畫堂西，鈎簾靜對時。",
            "林高日落早，巷僻客來遲。",
            "抱病獨不飲，愛閑君所知。",
            "階前碧梧葉，片片可題詩。"
        ],
        "title": "春山堂",
        "id": "e5c58739-40d7-404f-a440-3fc1f9d71a81"
    },
    {
        "author": "趙汝回",
        "paragraphs": [
            "春風過後雪初白，夜雨晴時水亦香。"
        ],
        "title": "句  其一",
        "id": "121b6f7b-ef5a-42ea-8c3b-47ac11aea585"
    },
    {
        "author": "趙汝回",
        "paragraphs": [
            "屈原一點沉湘恨，李白三生捉月身。"
        ],
        "title": "句  其二",
        "id": "2bfb628a-7f66-484b-913b-d6499ddc9409"
    },
    {
        "author": "史鑄",
        "paragraphs": [
            "東籬寂寞舊家鄉，頭白天生鬚又黄。",
            "歲歲相陪重九宴，主人傳得引年方。"
        ],
        "title": "壽客",
        "id": "036593ea-0b88-49d4-8017-a65d5778bbfe"
    },
    {
        "author": "史鑄",
        "paragraphs": [
            "籬下秋深花正敷，煌煌金彩照吾廬。",
            "維揚貢品雖稱貴，顔色看來反不如。"
        ],
        "title": "勝金黄",
        "id": "9cdd508d-9060-4941-b2d1-7d9be186e321"
    },
    {
        "author": "史鑄",
        "paragraphs": [
            "貴品傳來自禁中，色鮮如柘恍迷蜂。",
            "作歌亦見鍾情重，承眷應曾遇德宗。"
        ],
        "title": "御愛黄",
        "id": "082b2230-f72d-4d41-a470-61bbf1211b03"
    },
    {
        "author": "史鑄",
        "paragraphs": [
            "秋晚司花逞巧工，解將柘色染幽叢。",
            "待看開向丹墀畔，宛與君王服飾同。"
        ],
        "title": "御袍黄",
        "id": "f3368bb0-e5a0-416e-9cc3-2ec4e5b6778f"
    },
    {
        "author": "史鑄",
        "paragraphs": [
            "露叢花發例皆遲，異品敷金不詭隨。",
            "應節及時真可愛，登高且把泛瑶巵。"
        ],
        "title": "九日黄  其一",
        "id": "25257424-226c-47ac-993d-71bb4afeb264"
    },
    {
        "author": "史鑄",
        "paragraphs": [
            "應時寒蘂拆秋含，晃耀良金色可參。",
            "似遇道人殷七七，故開佳節日三三。"
        ],
        "title": "九日黄  其二",
        "id": "50b793d8-c105-4e54-aec0-652d059b8d75"
    },
    {
        "author": "史鑄",
        "paragraphs": [
            "陰陽鑄出遶籬邊，露洗風磨色燦然。",
            "未解濟貧行世上，且圖買笑向樽前。"
        ],
        "title": "金錢菊  其一",
        "id": "93927ddb-a43e-470e-9d68-6a467fe27997"
    },
    {
        "author": "史鑄",
        "paragraphs": [
            "天女將圖買斷秋，筭來白帝價難酬。",
            "金錢滿閤翻嫌富，撒向幽叢竟不收。"
        ],
        "title": "金錢菊  其二",
        "id": "2e093d41-f4ac-4437-aa82-2d221176be2d"
    },
    {
        "author": "史鑄",
        "paragraphs": [
            "染人徒染金絲色，侍女謾歌金縷衣。",
            "爭似黄花得天巧，織成紋綹不須機。"
        ],
        "title": "金絲菊",
        "id": "b70fbcfb-3aee-4a26-9b60-acd648924abe"
    },
    {
        "author": "史鑄",
        "paragraphs": [
            "化工寫出爛盈枝，顆顆光明耀竹籬。",
            "賞翫佳人應笑道，待教繫向雪獅兒。"
        ],
        "title": "金鈴菊",
        "id": "70242ea4-cca7-4c1f-a9f4-65ee8f6e0464"
    },
    {
        "author": "史鑄",
        "paragraphs": [
            "迥出嬌紅媚一川，風刀細鏤耀籬邊。",
            "不妨捧向孩兒手，留取清香在佛前。"
        ],
        "title": "金連菊",
        "id": "7f7b0fb7-a540-45fa-9266-f382bd324442"
    },
    {
        "author": "史鑄",
        "paragraphs": [
            "圓模羅列占東籬，西帝賜來宮樣奇。",
            "疑是花神清酌罷，儘教放處不妨欹。"
        ],
        "title": "側金盞",
        "id": "8ce9b1ac-7cbf-429f-84b8-f692b735a719"
    },
    {
        "author": "史鑄",
        "paragraphs": [
            "黄白天成酒器新，曉承清露味何醇。",
            "恰如欲勸陶公飲，西皞應須作主人。"
        ],
        "title": "金盞銀臺",
        "id": "955d91b0-e9d9-4d82-858a-8358ab740738"
    },
    {
        "author": "史鑄",
        "paragraphs": [
            "未見秋來花便開，人言因露作根荄。",
            "千團萬點枝頭墜，盡化黄金出土來。"
        ],
        "title": "滴滴金",
        "id": "a4d940e7-d83c-4c02-a24b-8c0227df8d81"
    },
    {
        "author": "史鑄",
        "paragraphs": [
            "寒英雅稱伴吾徒，色正香清態有餘。",
            "日涉中園長與會，何憂因數反成疏。"
        ],
        "title": "密友菊",
        "id": "92450a6e-b1bf-4fdc-b35a-d39df8394648"
    },
    {
        "author": "史鑄",
        "paragraphs": [
            "化工也學割蜂房，秋卉粧成春蘂黄。",
            "芬馥猶疑盛秬鬯，未容輕把泛霞觴。"
        ],
        "title": "又蜜卣菊",
        "id": "cc30a968-5a60-47ee-a994-61cba215b9be"
    },
    {
        "author": "史鑄",
        "paragraphs": [
            "上林佳果久流聲，秋徑香苞特假名。",
            "正頼蟹肥新酒熟，幽人來賞兩含情。"
        ],
        "title": "橙菊",
        "id": "9b1d899c-f1ce-45f1-b14d-09f757e57e48"
    },
    {
        "author": "史鑄",
        "paragraphs": [
            "莫論枝上粟團黄，且喜籬邊珍顆香。",
            "若使唐家妃子見，料應誤摘醉中嘗。"
        ],
        "title": "荔枝菊",
        "id": "3207d198-7fbe-47f0-b002-d38fbfc72cf8"
    },
    {
        "author": "史鑄",
        "paragraphs": [
            "品出陶家花品外，名存吳地藥名中。",
            "若將泛入重陽酒，不用分香摘兩叢。"
        ],
        "title": "茱萸菊",
        "id": "41fb0764-6773-469a-a09b-aa085195c0b9"
    },
    {
        "author": "史鑄",
        "paragraphs": [
            "一入陶籬如楚俗，重陽重午兩關情。",
            "惜哉刪後詩三百，菊奈無名艾有名。"
        ],
        "title": "艾菊",
        "id": "275d7c2f-01b5-4f2e-b716-e4b3d6939485"
    },
    {
        "author": "史鑄",
        "paragraphs": [
            "來從西域馨香異，翻作東籬品目新。",
            "悟此肯爲微利役，殷勤來賞屬幽人。"
        ],
        "title": "末利菊",
        "id": "04897c04-7cf1-4b19-a8b8-6fbd5f47857e"
    },
    {
        "author": "史鑄",
        "paragraphs": [
            "南陽佳種傳來久，濟用須知味若飴。",
            "苗可代茶香自別，花堪入藥效尤奇。"
        ],
        "title": "甘菊",
        "id": "7da9fd02-5c45-4b50-9341-be01319efb04"
    },
    {
        "author": "史鑄",
        "paragraphs": [
            "金彩煌煌般若花，高蟠層級巧堪誇。",
            "更添佛頂週遭種，成此良緣勝聚沙。"
        ],
        "title": "塔子菊",
        "id": "3d665bdf-4050-4ccf-9fcd-56355e19d33f"
    },
    {
        "author": "史鑄",
        "paragraphs": [
            "團圞秋卉出籬東，惹露凌霜衮衮中。",
            "疑是花神拋未過，更教輾轉向西風。"
        ],
        "title": "毬子菊",
        "id": "38224eef-f34f-4f06-8a68-f90665bd7430"
    },
    {
        "author": "史鑄",
        "paragraphs": [
            "寒郊露蘂疏仍小，瘦地霜枝細且長。",
            "境僻人稀誰與採，馬蹄贏得踐餘香。"
        ],
        "title": "野菊",
        "id": "509a06e0-e912-43ed-a757-58d2fd57a86e"
    },
    {
        "author": "史鑄",
        "paragraphs": [
            "二色秋英併一根，金宜爲友玉爲昆。",
            "相依笑向西風裏，皓色須還中色尊。"
        ],
        "title": "黄白菊",
        "id": "4c2f904c-30fa-417e-8ea5-f0aec8ba2415"
    },
    {
        "author": "史鑄",
        "paragraphs": [
            "霜蘂多般同一本，天教成數殿秋榮。",
            "從他蛺蝶偷香慣，偷遍無過一例清。"
        ],
        "title": "十樣菊",
        "id": "1cd99593-887b-4bf4-bc00-da8cc74add1e"
    },
    {
        "author": "史鑄",
        "paragraphs": [
            "功成丹鼎花堪比，花到重陽色正鮮。",
            "靖節集中名甚著，羨他慣服制頹年。"
        ],
        "title": "九華菊  其一",
        "id": "7fd76ff3-f37e-4fea-958e-7121bedcf9c4"
    },
    {
        "author": "史鑄",
        "paragraphs": [
            "流芳千古傲霜英，剪玉絲金照眼明。",
            "若論駐顔功不小，仙丹端可與齊名。"
        ],
        "title": "九華菊  其二",
        "id": "5187a57a-c624-491c-b796-07cbe845b65e"
    },
    {
        "author": "史鑄",
        "paragraphs": [
            "籬畔光明緣底盛，秋來千百化身多。",
            "露棲不必醍醐灌，雨沐何煩手掌摩。"
        ],
        "title": "佛頂菊",
        "id": "269a7e0f-a4e8-40f5-9246-ee7838c8dc1a"
    },
    {
        "author": "史鑄",
        "paragraphs": [
            "玉顔已破晚秋葩，不費千金亦可誇。",
            "幽徑主人偏愛惜，且贏耳畔弗諠譁。"
        ],
        "title": "大笑菊  其一",
        "id": "6686512c-1a76-48b6-a3ac-0eb90d46b1a1"
    },
    {
        "author": "史鑄",
        "paragraphs": [
            "晚節敷華性異常，黄冠白羽道家粧。",
            "料應識破榮枯事，獨對秋風笑一場。"
        ],
        "title": "大笑菊  其二",
        "id": "4641394c-c2f8-4339-a0c9-4b95a44b2a37"
    },
    {
        "author": "史鑄",
        "paragraphs": [
            "桃笑春風菊笑秋，冶容正色不相侔。",
            "寒梅一笑如堪索，這笑方爲是匹儔。"
        ],
        "title": "大笑菊  其三",
        "id": "6e33860f-3854-4512-9a04-3b809986a4b1"
    },
    {
        "author": "史鑄",
        "paragraphs": [
            "化工施巧在秋葩，琢就圓模瑩可嘉。",
            "著底香心真蠟色，似留賞客欲分茶。"
        ],
        "title": "玉甌菊",
        "id": "e000d974-46d4-49c2-b690-b3c9a9c24708"
    },
    {
        "author": "史鑄",
        "paragraphs": [
            "秋英疑是白金裁，承露如從仙掌來。",
            "翻笑漢皇銅制古，斬新一樣也奇哉。"
        ],
        "title": "銀盤菊",
        "id": "873f284b-892e-4480-ab96-956375cd0594"
    },
    {
        "author": "史鑄",
        "paragraphs": [
            "秋深籬下拆霜英，圓質風吹颺不停。",
            "天巧固非煩扁斲，日新又豈待湯銘。"
        ],
        "title": "輪盤菊",
        "id": "f3761e05-5712-4cf5-b6fc-98c35e4f7a47"
    },
    {
        "author": "史鑄",
        "paragraphs": [
            "月姊容顔別一家，天真何必御鉛華。",
            "秋來殘膩方拋棄，幻作籬邊馥馥花。"
        ],
        "title": "粉團菊",
        "id": "73b45554-5bde-48c6-86c8-e3be4dffe6da"
    },
    {
        "author": "史鑄",
        "paragraphs": [
            "素質鮮明絕點塵，冰輪高照轉精神。",
            "叢叢皓彩如羅綺，箇樣誠堪示染人。"
        ],
        "title": "月下白",
        "id": "77e4485d-74b2-42c3-adf3-e0af4cb4d922"
    },
    {
        "author": "史鑄",
        "paragraphs": [
            "西風頓拆晚秋葩，色映霜華與月華。",
            "不特翠枝柔猗儺，更饒綠葉密交加。"
        ],
        "title": "纏枝白",
        "id": "a6db1ce4-3466-4094-9fc6-25bbbbf39676"
    },
    {
        "author": "史鑄",
        "paragraphs": [
            "春架秋籬景一同，想因分種自蠶叢。",
            "但將酩酊酬佳節，不管花居酒品中。"
        ],
        "title": "酴醾菊",
        "id": "b0de6866-ccd0-4a9e-abe4-1260ba6fcc5f"
    },
    {
        "author": "史鑄",
        "paragraphs": [
            "秋花也與藥名同，素彩鮮明曉徑中。",
            "多少清芬通鼻觀，何殊滿架拆東風。"
        ],
        "title": "木香菊",
        "id": "3b9c756c-b3e1-46d8-b917-b5e8fc8a6015"
    },
    {
        "author": "史鑄",
        "paragraphs": [
            "不畏霜風質自殊，不招蜂蝶艷何孤。",
            "梅花松竹如相見，便合添爲四友呼。"
        ],
        "title": "寒菊",
        "id": "3fc09a51-7594-4348-b982-b239b9acc135"
    },
    {
        "author": "史鑄",
        "paragraphs": [
            "割脂簇蠟密成團，傑出東籬最奈寒。",
            "加紫翻宜霜後看，料應慣見屬劉安。"
        ],
        "title": "淮南菊",
        "id": "3d7735ae-752e-4d40-8ae0-a3991c8e26b0"
    },
    {
        "author": "史鑄",
        "paragraphs": [
            "花神著意駐秋光，不許寒葩陡頓芳。",
            "敷彩盤桓如有待，幽人把玩不須忙。"
        ],
        "title": "徘徊菊",
        "id": "6ec55cdf-2228-4347-ad62-10d9cd045902"
    },
    {
        "author": "史鑄",
        "paragraphs": [
            "離火供炊餠餠圓，幽人飽翫向籬邊。",
            "採來還問堪餐否，應使癡兒口墮涎。"
        ],
        "title": "饅頭菊",
        "id": "6b1ef53c-575e-4066-a420-d155c2093c94"
    },
    {
        "author": "史鑄",
        "paragraphs": [
            "仙源分派到籬東，灼灼穠華綴露叢。",
            "崔護詩章陶令酒，兩家混作一家風。"
        ],
        "title": "桃花菊",
        "id": "2b34d025-8762-453c-99b6-f0c5d992301d"
    },
    {
        "author": "史鑄",
        "paragraphs": [
            "天女染花情若狂，鮮妍直欲媚秋光。",
            "忍將陶徑黄金色，也學秦宮朱臉粧。"
        ],
        "title": "燕脂菊",
        "id": "10e82e95-0a51-4561-a61a-a441182a0650"
    },
    {
        "author": "史鑄",
        "paragraphs": [
            "本是秋香九日黄，假爲國色百花王。",
            "待殘擬把酥煎啗，莫採芳英泛酒觴。"
        ],
        "title": "牡丹菊",
        "id": "8151de13-31d0-432f-bfdb-149565638d26"
    },
    {
        "author": "史鑄",
        "paragraphs": [
            "天厭花黄色改殷，東籬景物似東山。",
            "逗遛春蘂爲秋蘂，荆棘了無藏葉間。"
        ],
        "title": "紅薇菊",
        "id": "7a1b6b3a-b064-41c3-a95f-53a81fd86e14"
    },
    {
        "author": "史鑄",
        "paragraphs": [
            "寒葩縷縷結緗紅，不待纖針見巧工。",
            "秋老從他宮線減，彩文翻喜入花叢。"
        ],
        "title": "繡菊",
        "id": "70c1f0d4-fa9a-452f-b84d-f4d1916e65dc"
    },
    {
        "author": "史鑄",
        "paragraphs": [
            "花美雖堪寫團扇，艷妖未必入東籬。",
            "紀名何取它山物，徧問園官總不知。"
        ],
        "title": "石菊  其一",
        "id": "d155036f-1896-4748-8da7-4805fa20218c"
    },
    {
        "author": "史鑄",
        "paragraphs": [
            "榦弱葉纖花特奇，艷濃九夏到秋時。",
            "枝頭結實元爲藥，爭奈越中人罕知。"
        ],
        "title": "石菊  其二",
        "id": "d361c9a9-c6d8-4c3b-8e53-baa533dec770"
    },
    {
        "author": "史鑄",
        "paragraphs": [
            "菊名何大爲誰開，子結秋叢是藥材。",
            "若用催生功不小，請嘗便可見嬰孩。"
        ],
        "title": "大菊",
        "id": "f0d97497-8e64-43c5-bdc9-9b981883098f"
    },
    {
        "author": "史鑄",
        "paragraphs": [
            "地母提來風露徑，笑風泣露並堪憐。",
            "品微元乏香肌骨，濫預秋英得浪傳。"
        ],
        "title": "孩兒菊",
        "id": "d9e3e204-6aef-465a-8a85-6ba74e369720"
    },
    {
        "author": "史鑄",
        "paragraphs": [
            "莫論園蔬品目卑，花開不減菊幽奇。",
            "燦然金色仍堪採，春老恰如秋老時。"
        ],
        "title": "春菊",
        "id": "ed0ad63d-f7e8-4112-b9d1-3ce7722272ee"
    },
    {
        "author": "史鑄",
        "paragraphs": [
            "秋野閒花是繡鋪，佳名得自北人呼。",
            "若教尼父當時見，應惡紛紛色亂朱。"
        ],
        "title": "紫菊",
        "id": "309675f0-1e90-467b-903b-b8b171000fd2"
    },
    {
        "author": "史鑄",
        "paragraphs": [
            "霞幢森列引薰風，高出疏籬紫滿叢。",
            "翠葉纖纖如細柳，直宜插向浄瓶中。"
        ],
        "title": "觀音菊",
        "id": "3794a9a1-1a1a-4698-a5a0-b5ebf6498b35"
    },
    {
        "author": "史鑄",
        "paragraphs": [
            "天成素縷結秋深，巧刺由來不犯針。",
            "籬下工夫何絢爛，條條綰綴紫花心。"
        ],
        "title": "繡線菊",
        "id": "83d803a6-b77b-446a-ad3a-a4a59cab4174"
    },
    {
        "author": "史鑄",
        "paragraphs": [
            "氣清色正品尤高，好事幽人善與交。",
            "開徑何須望三益，相陪雅尚在香苞。"
        ],
        "title": "佳友",
        "id": "0716c5d4-a8aa-4a92-a5d9-ba11d8253269"
    },
    {
        "author": "史鑄",
        "paragraphs": [
            "東籬冷落舊家鄉，性耐風霜氣味長。",
            "幾度入來重九宴，主人傳得引年方。"
        ],
        "title": "壽客",
        "id": "9e6036b6-c595-4795-9bb3-202ff2a4e445"
    },
    {
        "author": "史鑄",
        "paragraphs": [
            "靖節先生菊滿園，其名獨有九華存。",
            "東籬若許塵蹤到，佳品須當盡討論。"
        ],
        "title": "對菊懷古",
        "id": "1cdc8320-fc36-4502-a288-d17800d0412a"
    },
    {
        "author": "史鑄",
        "paragraphs": [
            "獨芳三徑屬秋深，清致貞姿快賞心。",
            "解道卓爲霜下傑，平生靖節最知音。"
        ],
        "title": "菊花",
        "id": "b90dbe76-0a94-4b67-bb91-4ac831530593"
    },
    {
        "author": "史鑄",
        "paragraphs": [
            "幽懷遠慕陶彭澤，一畝荒園試爲鉏。",
            "自種黄花添野景，幾多光彩照庭除。"
        ],
        "title": "種菊",
        "id": "7ad3b6a5-4fce-44ed-9919-924650ad3b3b"
    },
    {
        "author": "史鑄",
        "paragraphs": [
            "無艷無妖別有香，知心誰解賞孤芳。",
            "淵明酩酊知何處，安得斯人共一觴。",
            "霜裏鮮鮮照眼明，人言此解制頹齡。",
            "憐香擘破花心齅，酌盡齋中竹葉缾。",
            "一夜清霜殞物華，寒芳開晚獨堪嘉。",
            "折來嗅了依前嗅，不是尋常兒女花。",
            "籬菊含風暗度香，栽多不爲待重陽。",
            "愈風明目須真物，夢寐宜人入枕囊。",
            "露叢芬馥敵蘭芽，清賞終存好事家。",
            "莫遣兒童容易折，此花開後更無花。",
            "露裛幽花冷自香，藥中功效不尋常。",
            "祛風偏重山泉漬，胡廣隨緣却壽長。",
            "清香裛露對高齋，端仗茲花慰老懷。",
            "欲折一枝來侑酒，登高能賦屬吾儕。",
            "八月九月天氣凉，遶欄種菊一齊芳。",
            "好風應會幽人意，時去時來管送香。",
            "不趁盛時隨衆卉，幽姿高韻獨蕭然。",
            "別開小徑連松路，常愛陶潛遠世緣。",
            "籬菊開時寒有信，幽香還釀客懷清。",
            "折歸忍負金蕉葉，欲伴騷人賦落英。",
            "菊花有意浮盃酒，秋老霜濃滿檻開。",
            "多謝主人相管領，盡收清致助吟才。",
            "一夜新霜著瓦輕，照窗寒菊近人清。",
            "白髮年年不負盟。"
        ],
        "title": "菊花",
        "id": "b5e74abe-2ebf-4d31-9abc-5fee1dc709ff"
    },
    {
        "author": "史鑄",
        "paragraphs": [
            "黄花漠漠弄秋暉，竚立階前香在衣。",
            "正色逢人何太晚，衰翁相對惜芬菲。",
            "白露黄花自遶籬，幽香深謝好風吹。",
            "陶公沒後無知己，歲歲花開知爲誰。",
            "遶籬黄菊自開花，開日仍逢小雨斜。",
            "自得金行真正色，肯參紅紫鬭紛華。",
            "金英寂寞爲誰開，底許清香鼻觀來。",
            "籬下先生時得醉，餘風千載出塵埃。",
            "滿園佳菊鬰金黄，壽質清癯獨傲霜。",
            "且喜年年作花主，依然相伴向秋光。",
            "五行正氣産黄花，不在詩家即酒家。",
            "詩筆酒盃俱有味，亦同元亮舊生涯。",
            "滿地黄花得意秋，移來庭檻助清幽。",
            "自緣稟性天生異，不與繁華混一流。",
            "籬邊黄菊爲誰開，轉憶陶潛歸去來。",
            "插了滿頭仍漬酒，且謀歡洽玉山頹。",
            "倚風黄菊遶疏籬，自有清香處處知。",
            "今日王孫好收采，濁醪霜蟹正堪持。",
            "金蘂繁開曉更清，薄霜濃露倍多情。",
            "歸田誰是淵明興，獨遶東籬萬事輕。",
            "叢菊疏疏著短籬，重陽前後始盈枝。",
            "托根占得中央色，不比凡花兒女姿。",
            "自有淵明方有菊，因人千古得嘉名。",
            "一年好處君須記，翠葉金華刮眼明。",
            "東籬黄菊爲誰香，不學羣葩附艷陽。",
            "直待素秋霜色裏，自甘深處作孤芳。",
            "香霧霏霏欲噀人，黄花又是一番新。",
            "陶家舊已開三徑，直到如今迹未陳。",
            "滿眼黄花慰素貧，年年結侶采花頻。",
            "要收節物歸觴詠，只許閒人作主人。",
            "菊花天氣近新霜，節近花須滿意黄。",
            "陶令籬邊常留宿，朝來滿把得幽香。",
            "東籬九日富黄花，節物驚心祇自嗟。",
            "盡日馨香留我醉，銀瓶索酒不須賒。",
            "斜照明明射竹籬，黄花能與歲寒期。",
            "人疑五柳先生宅，消得携觴與賦詩。",
            "黄花弄色近重陽，風拆霜苞細細香。",
            "似與幽人爲醉地，隨晴隨雨一傳觴。",
            "可意黄花是處開，芝蘭風味合相陪。",
            "應須學取陶彭澤，左把花枝右把盃。"
        ],
        "title": "黄菊二十首",
        "id": "9b60d68e-703a-40ee-9f4e-abd7b3831c84"
    },
    {
        "author": "史鑄",
        "paragraphs": [
            "我憐貞白重寒芳，小徑低叢淡薄粧。",
            "謝女黄昏吟作雪，天然別是一般香。",
            "幽芳天與不尋常，逆鼻渾疑雪亦香。",
            "把酒可能追靖節，素英一色混瑶觴。",
            "瓊葩燦彩遶籬東，不怯清霜更耐風。",
            "淡泞精神無俗艷，獨高流品蕙蘭中。"
        ],
        "title": "白菊三首",
        "id": "b83900a0-d9c0-4644-9afe-9a68c0b01184"
    },
    {
        "author": "史鑄",
        "paragraphs": [
            "金英鑠鑠擅秋芳，中有孤叢色奪霜。",
            "手把數枝重疊嗅，兩般顔色一般香。"
        ],
        "title": "黄白菊",
        "id": "8cbf7b45-08b7-4a48-a03a-3ac8b77fc5db"
    },
    {
        "author": "史鑄",
        "paragraphs": [
            "一簇疏籬有野花，不應青女妬容華。",
            "繁英自剪無人插，只有黄蜂趁兩衙。"
        ],
        "title": "野菊",
        "id": "cefd61d5-f1e7-451a-883a-17f30826825c"
    },
    {
        "author": "史鑄",
        "paragraphs": [
            "青蘂重陽不堪摘，重陽已過菊方開。",
            "不將時節較早晚，且折霜蕤浸玉醅。"
        ],
        "title": "晚菊",
        "id": "98fee5c3-4eee-4f56-abc5-ada1ab0ff46f"
    },
    {
        "author": "史鑄",
        "paragraphs": [
            "節去蜂愁蝶不知，冷香消盡晚風吹。",
            "碎金狼藉不堪摘，空作主人惆悵詩。"
        ],
        "title": "殘菊",
        "id": "05a273b3-a627-4283-a60d-59e944e9ac84"
    },
    {
        "author": "史鑄",
        "paragraphs": [
            "春初種菊助盤蔬，益氣輕身載舊圖。",
            "終藉九秋扶正色，芳時偷得醉工夫。"
        ],
        "title": "種菊",
        "id": "69416a5a-24f3-49a7-a4d0-ff00384e0330"
    },
    {
        "author": "史鑄",
        "paragraphs": [
            "不受陽和一點恩，不嫌青女到孤根。",
            "年年歲歲花相似，誰爲陶潛買酒樽。",
            "粲粲秋香雨露葩，天教晚發賽諸花。",
            "輕烟細雨重陽節，且盡芳樽戀物華。",
            "漸覺西風換物華，秋叢遶舍似陶家。",
            "世人若覓長生藥，百草枯時始見花。",
            "代謝相因寒事催，繞籬疏菊又花開。",
            "霜晴日淡虛庭裏，多少清香透入來。",
            "不是餐英泥楚騷，重陽菊蘂泛香醪。",
            "尋常不醉此時醉，陶令拋官意獨高。"
        ],
        "title": "菊花五首",
        "id": "2eb60c46-68fa-45b8-ab76-92b00f93fd99"
    },
    {
        "author": "史鑄",
        "paragraphs": [
            "百卉千花了不存，獨開黄菊伴金樽。",
            "欲知却老延齡藥，誰信幽香是返魂。",
            "菊是去年依舊黄，風從花裏過來香。",
            "杯中要作茱萸伴，更領詩人入醉鄉。",
            "白酒新熟山中歸，黄花漠漠弄秋暉。",
            "東籬採菊隠君子，醉覺人間萬事非。",
            "羽葆層層間彩金，醉來不厭遶叢吟。",
            "滿頭且應良辰插，不插滿頭辜此心。",
            "籬外黄花菊對誰，應知彭澤久思歸。",
            "有花堪折直須折，新酒初篘蟹正肥。",
            "無限黄花簇短籬，幽香深謝好風吹。",
            "勸君終日酩酊醉，莫待無花空折枝。",
            "花裏風神菊擅名，綠枝黄蘂有高情。",
            "詩人不悔衣霑露，步入芳叢脚自輕。",
            "幸無風雨近重陽，折取蕭蕭滿把黄。",
            "酒面浮英愛芬馥，銀觥須引十分强。",
            "不與羣芳競，宜乎殿顥商。",
            "露從今夜白，菊是去年黄。",
            "九日陶公酒，一生青女霜。",
            "有同高士操，得爾慰凄凉。"
        ],
        "title": "黄菊九首",
        "id": "dd8fc958-3dec-49e3-b9f9-7fba8cf2b974"
    },
    {
        "author": "史鑄",
        "paragraphs": [
            "玉攢碎葉塵難染，露濕香心粉自勻。",
            "一夜小園開似雪，清香自是藥中珍。"
        ],
        "title": "白菊",
        "id": "f1fb5654-1ded-4a11-8f70-273d1a2909d2"
    },
    {
        "author": "史鑄",
        "paragraphs": [
            "熠熠溪邊野菊黄，風前花氣觸人香。",
            "可憐此地無車馬，掃地爲渠持一觴。",
            "野花無主爲誰芳，酒熟漁家擘蟹黄。",
            "遇酒逢花須一笑，故留秋意作重陽。"
        ],
        "title": "野菊二首",
        "id": "ca3ce38d-46d5-484d-9f83-da62e9ad82fa"
    },
    {
        "author": "史鑄",
        "paragraphs": [
            "節過霜風衮衮來，菊花寂寞晚仍開。",
            "誰云既晚何用好，爲我殷勤送一杯。"
        ],
        "title": "晚菊",
        "id": "e0ea87d9-51a8-40e9-b8d6-615d9f1b5456"
    },
    {
        "author": "史鑄",
        "paragraphs": [
            "天地方收肅殺功，菊枝傾倒不成叢。",
            "碎金狼藉不堪摘，圖得人知色是空。"
        ],
        "title": "殘菊",
        "id": "1c628675-e579-4f4f-a08b-831f9f60df23"
    },
    {
        "author": "趙時韶",
        "paragraphs": [
            "斧斤不死老蒼虬，未肯甘心只麽休。",
            "尚有阿婆三五態，背時塗抹趁風流。"
        ],
        "title": "枯樹",
        "id": "e2c43431-5c16-4165-92ca-38dbf0dd7619"
    },
    {
        "author": "趙時韶",
        "paragraphs": [
            "摇摇如扇葉，風顫午窗陰。",
            "素不生枝節，人皆見赤心。"
        ],
        "title": "芭蕉",
        "id": "53240e86-3c37-493b-95ea-5a3284f2bf2e"
    },
    {
        "author": "趙時韶",
        "paragraphs": [
            "安得梅開向四時，騷人日日可吟詩。",
            "年來萬事心都懶，只有吟梅興未衰。"
        ],
        "title": "吟梅",
        "id": "9b4a3380-c9a8-439d-93d9-41dfa7ad48ca"
    },
    {
        "author": "趙時韶",
        "paragraphs": [
            "鹿胎點點上輕裘，腦片飄飄入寶篝。",
            "更向佳人粧額看，梅花到底也風流。"
        ],
        "title": "落梅",
        "id": "d5ba3668-d657-4c11-92f9-64e9aeb4e477"
    },
    {
        "author": "趙時韶",
        "paragraphs": [
            "玉骨冰肌夏月凉，更無人妬得專房。",
            "醉翁愛作身邊伴，只恐西風又隔牀。"
        ],
        "title": "竹夫人",
        "id": "acd8427f-b94d-471d-a553-04b7580c1746"
    },
    {
        "author": "趙時韶",
        "paragraphs": [
            "十年前此地，書劍記曾來。",
            "士說紅鷹瓜，農誇白芋魁。",
            "溪渾魚放子，林動雉驚媒。",
            "評品全人少，山坡獨有梅。"
        ],
        "title": "永陽道中",
        "id": "a4f477d1-598b-4a7c-8018-b9707cbc4070"
    },
    {
        "author": "趙時韶",
        "paragraphs": [
            "離家才是兩三程，便覺征衣綴軟塵。",
            "湖海相逢迂闊好，江山不厭往來頻。",
            "溪魚有孕羹偏美，村酒無灰味却真。",
            "紆轡小兒莫相笑，柴桑終不負頭巾。"
        ],
        "title": "古杭道中",
        "id": "a7cf282a-c580-4381-911c-cfb8af5617c8"
    },
    {
        "author": "趙時韶",
        "paragraphs": [
            "山前山後雪漫漫，輸與田夫野老看。",
            "驛路自知荆棘甚，一枝遠贈故人難。"
        ],
        "title": "林下",
        "id": "8ca0d063-2996-42af-8103-5f693e2076bb"
    },
    {
        "author": "趙時韶",
        "paragraphs": [
            "抖擻襟塵訪梵宮，入門物色補陀蹤。",
            "松雖未老曾留鶴，山不在高堪卧龍。",
            "案上楞巖尋舊跋，枕邊紙被認新縫。",
            "客題不要紗籠壁，遮莫輕敲飯後鐘。"
        ],
        "title": "浮山用平叔韻",
        "id": "36392d0c-84ea-42a9-9ba5-2e5014c5f119"
    },
    {
        "author": "趙時韶",
        "paragraphs": [
            "秦鬼驅卯沙，聚結無蒼翠。",
            "誰云海上移，能與潮浮至。",
            "洞噓蛟鼉腥，廟畫風雷異。",
            "雲母今有無，庶爲仙藥餌。"
        ],
        "title": "浮來山",
        "id": "95bd9693-deae-454c-80a2-a65d92d32064"
    },
    {
        "author": "趙時韶",
        "paragraphs": [
            "鮫人機軸巧，織出水晶宮。",
            "澣濯有新雨，卷舒無定風。",
            "晴嵐輕染綠，斜日半澆紅。",
            "漁父無端甚，輕舠截箇中。"
        ],
        "title": "縠波",
        "id": "cc7f395a-9f25-4051-a56e-afba2bca1812"
    },
    {
        "author": "趙時韶",
        "paragraphs": [
            "淡似衡山霧已開，濃如雨意黯陽臺。",
            "黄昏天際迷歸鳥，錯認林梢不下來。"
        ],
        "tags": [
            "衡山"
        ],
        "title": "雲峰",
        "id": "14d0881c-deaf-4754-bdd3-b89b263a2c02"
    },
    {
        "author": "趙時韶",
        "paragraphs": [
            "紅日移陰上粉牆，烘乾花底夜來霜。",
            "不須水月黄昏景，疏影風前午更香。"
        ],
        "title": "日梅",
        "id": "f39ccde7-a722-46fb-837a-55008cfbb6f6"
    },
    {
        "author": "趙時韶",
        "paragraphs": [
            "春在溪橋第幾家，槎牙老樹竹籬遮。",
            "再三辨認枝頭雪，萬一無香恐未花。"
        ],
        "title": "尋梅",
        "id": "482ed7bb-5eba-449e-9a27-b63384b6ccd1"
    },
    {
        "author": "趙時韶",
        "paragraphs": [
            "月下敲推夜未央，青鞋冷透不知霜。",
            "兒童促我且眠去，畫在床屏亦有香。"
        ],
        "title": "戀梅",
        "id": "c388d117-c5ec-4c5b-abb3-c23641158010"
    },
    {
        "author": "趙時韶",
        "paragraphs": [
            "獨自敲推到夜深，情知未稱惜花心。",
            "玉兒已死雲英嫁，誰唱梅詞伴我吟。"
        ],
        "title": "愛梅",
        "id": "99d1f48e-4d11-4493-a451-dbeee5449566"
    },
    {
        "author": "趙時韶",
        "paragraphs": [
            "夢醒春風笑一場，攬衣推枕起思量。",
            "草塘夢句有何好，夢到梅花字字香。"
        ],
        "title": "夢梅",
        "id": "1bcdda35-d472-4ec3-a0d2-bdc466d5d22f"
    },
    {
        "author": "趙時韶",
        "paragraphs": [
            "幾度溪橋戀影香，衝風冒雨也思量。",
            "儘教人笑成梅癖，死不將詩到海棠。"
        ],
        "title": "梅癖",
        "id": "1a1d431b-e6ba-48a5-bc12-d3bc927002b0"
    },
    {
        "author": "趙時韶",
        "paragraphs": [
            "擬把吟篇倚閣休，見梅時復上心頭。",
            "家貧幸免抨{攴}苦，詩債還添一段愁。"
        ],
        "title": "梅債",
        "id": "ad82e657-74d1-47da-b99e-40931e406217"
    },
    {
        "author": "趙時韶",
        "paragraphs": [
            "寂寞籬邊野水涯，三花雨蘂带春來。",
            "且圖冷淡爲生活，不傍門庭閙熱開。"
        ],
        "title": "山園小梅得疏影橫斜水清淺暗香浮動月黄昏十四詩  其一",
        "id": "e7640b52-b799-433e-b982-af668e6cb2f5"
    },
    {
        "author": "趙時韶",
        "paragraphs": [
            "爲有清癯骨相寒，月明時候正相關。",
            "本來面貌無塵俗，更向冰池自照看。"
        ],
        "title": "山園小梅得疏影橫斜水清淺暗香浮動月黄昏十四詩  其二",
        "id": "b92c4429-51c5-4cd7-b96f-c23f5fd5805d"
    },
    {
        "author": "趙時韶",
        "paragraphs": [
            "山前抹出連雲樹，窗外拖來带月枝。",
            "數點塞鴻相伴好，一聲羌笛不須吹。"
        ],
        "title": "山園小梅得疏影橫斜水清淺暗香浮動月黄昏十四詩  其三",
        "id": "2e7fcd81-e590-4591-a6dd-6ba3e11a04ef"
    },
    {
        "author": "趙時韶",
        "paragraphs": [
            "一枝倚竹偏宜雪，半樹歌簷轉怕風。",
            "客意不平花又拗，和愁掛在夕陽中。"
        ],
        "title": "山園小梅得疏影橫斜水清淺暗香浮動月黄昏十四詩  其四",
        "id": "33716b3b-0be8-4f3a-83fa-f78b016f6b6c"
    },
    {
        "author": "趙時韶",
        "paragraphs": [
            "春在枝頭有淺深，疏疏冷冷小溪陰。",
            "好風一陣香如洗，明月三更影不沉。"
        ],
        "title": "山園小梅得疏影橫斜水清淺暗香浮動月黄昏十四詩  其五",
        "id": "4dcacb81-41eb-455e-9958-bb5e5d3b067e"
    },
    {
        "author": "趙時韶",
        "paragraphs": [
            "繁華朽腐休相溷，冷淡幽閑大逼真。",
            "斷得世間烟火氣，前身恐是首陽人。"
        ],
        "title": "山園小梅得疏影橫斜水清淺暗香浮動月黄昏十四詩  其六",
        "id": "5b91b918-b3ea-4478-99f8-ecf0c6bed079"
    },
    {
        "author": "趙時韶",
        "paragraphs": [
            "精神淡佇霜猶薄，膚貌參差雪未溫。",
            "試向南枝看春色，夜來纔着兩三分。"
        ],
        "title": "山園小梅得疏影橫斜水清淺暗香浮動月黄昏十四詩  其七",
        "id": "49523087-4f29-45b7-bdde-9ade43483469"
    },
    {
        "author": "趙時韶",
        "paragraphs": [
            "萬籟沉沉境寂寥，尋香不見過溪頭。",
            "小奚摸索枝頭笑，誰把明珠驀地投。"
        ],
        "title": "山園小梅得疏影橫斜水清淺暗香浮動月黄昏十四詩  其八",
        "id": "37b3ec8c-9d24-4fd2-b82c-d76b7872f724"
    },
    {
        "author": "趙時韶",
        "paragraphs": [
            "氣味風標見似人，群芳合讓作先生。",
            "儘燒龍腦三千斛，不抵花心一點清。"
        ],
        "title": "山園小梅得疏影橫斜水清淺暗香浮動月黄昏十四詩  其九",
        "id": "d15bc4dd-4018-4e3a-99e1-ecf6d9bfc088"
    },
    {
        "author": "趙時韶",
        "paragraphs": [
            "小橋飄泊淡生涯，曾送清香入酒杯。",
            "疏影不隨流水去，夜深和月過溪來。"
        ],
        "title": "山園小梅得疏影橫斜水清淺暗香浮動月黄昏十四詩  其一○",
        "id": "0af258ce-3908-43b0-8d3a-8b0b4be2c98e"
    },
    {
        "author": "趙時韶",
        "paragraphs": [
            "一夜霜風喫緊吹，曉驚飛鳥蹴花枝。",
            "誰知窗外紛紛意，正是山陰雪下時。"
        ],
        "title": "山園小梅得疏影橫斜水清淺暗香浮動月黄昏十四詩  其一一",
        "id": "165e8896-5a44-4d54-8a77-456ebd385d58"
    },
    {
        "author": "趙時韶",
        "paragraphs": [
            "花下朦朧作桂看，細評香影一般般。",
            "喚醒二十年前夢，依舊身遊在廣寒。"
        ],
        "title": "山園小梅得疏影橫斜水清淺暗香浮動月黄昏十四詩  其一二",
        "id": "d63b2131-da62-4fbe-95c4-b156d677dbf4"
    },
    {
        "author": "趙時韶",
        "paragraphs": [
            "前山日落已棲鴉，老樹槎牙竹半遮。",
            "沙岸寒雪迷晚眺，祇疑金色界中花。"
        ],
        "title": "山園小梅得疏影橫斜水清淺暗香浮動月黄昏十四詩  其一三",
        "id": "c23acc9f-3e64-4b49-91ee-745fe7f98076"
    },
    {
        "author": "趙時韶",
        "paragraphs": [
            "風雨瀟瀟日又曛，因香認得半溪雲。",
            "平生不作朦朧事，立待明時折贈君。"
        ],
        "title": "山園小梅得疏影橫斜水清淺暗香浮動月黄昏十四詩  其一四",
        "id": "baba7fcb-ea2b-4533-9738-26659d1ba76c"
    },
    {
        "author": "趙時韶",
        "paragraphs": [
            "溪南千樹雪紛紛，橋北才開一兩分。",
            "汝是山林高潔者，如何到此也寒溫。"
        ],
        "title": "問梅",
        "id": "5b31be63-bec4-44d6-90d0-b6a087606ff1"
    },
    {
        "author": "趙時韶",
        "paragraphs": [
            "向背稀稠各自宜，榮枯開謝且隨時。",
            "春風最是無憑據，到底真心不屬伊。"
        ],
        "title": "梅答",
        "id": "2ca599ab-c4f2-405e-965b-851a6476f306"
    },
    {
        "author": "趙時韶",
        "paragraphs": [
            "行到頹牆與斷橋，試和明月拗枝頭。",
            "江南多少閑兒女，带着梅花便带愁。"
        ],
        "title": "折梅",
        "id": "9df2bbf4-8172-41fd-95d5-5140b5778a74"
    },
    {
        "author": "趙時韶",
        "paragraphs": [
            "梅花千古長如許，堪嘆十年人事非。",
            "記得大平樓上醉，一枝和月插頭歸。"
        ],
        "title": "嘆梅",
        "id": "afeb4ed6-c45d-43e5-9e1d-f031da8e8788"
    },
    {
        "author": "趙時韶",
        "paragraphs": [
            "清清白白天然態，皎皎翹翹玉立身。",
            "雪虐霜饕千萬變，此花到底是全人。"
        ],
        "title": "感梅",
        "id": "5d707a24-23af-419f-8f4b-086999e96e4e"
    },
    {
        "author": "趙時韶",
        "paragraphs": [
            "階前疊疊碧成團，微雨新來洗幾番。",
            "猛省呼童都掃却，怕人地上作錢看。"
        ],
        "title": "掃苔有感",
        "id": "6c6d510b-2705-4070-a572-5fa2258f23ee"
    },
    {
        "author": "趙時韶",
        "paragraphs": [
            "社前社後雨紛紛，山北山南處處聞。",
            "田父不知牆壁字，此聲便是勸農文。"
        ],
        "title": "布穀",
        "id": "0cfcb59b-72e0-4c84-a8d4-46260644b053"
    },
    {
        "author": "趙時韶",
        "paragraphs": [
            "窮簷穩穩好巢成，莫向朱門附麗人。",
            "青杏屋梁雖好看，笙歌未必可安身。"
        ],
        "title": "燕",
        "id": "ccb549c1-7ccc-4d02-a2d3-2aaf387310e1"
    },
    {
        "author": "趙時韶",
        "paragraphs": [
            "叫月聲聲到枕兒，稻粱雖飽豈能肥。",
            "夜深且傍瀟湘宿，明日晴空萬里飛。"
        ],
        "title": "雁和彥山韻",
        "id": "73e61652-61c6-4714-b7b8-8dedab67ae6b"
    },
    {
        "author": "趙時韶",
        "paragraphs": [
            "蜜成只觧供樽俎，蠟就徒能照綺羅。",
            "堪嘆汝生無受用，鑽鑽刺刺欲如何。"
        ],
        "title": "蜂",
        "id": "8e8bfd15-6a47-491c-a6dc-0c55f3914c15"
    },
    {
        "author": "趙時韶",
        "paragraphs": [
            "朝來伏地悄無聲，入夜轟轟屋底鳴。",
            "堪笑不能驚蟄戶，空將胡蝶夢魂驚。"
        ],
        "title": "蚊雷",
        "id": "33d29ee9-9438-495f-9924-cb71f72dea15"
    },
    {
        "author": "趙時韶",
        "paragraphs": [
            "香積厨邊想像中，儼然摇鬣出吳松。",
            "不隨紅蓼灘頭釣，常逐闍梨飯後鍾。",
            "塵土幾年成涸鮒，風波平地欲成龍。",
            "若教占作維祥夢，憂國書生亦願豐。"
        ],
        "title": "木魚用韻",
        "id": "270683f5-0a7a-407b-9cc5-d641481e09a6"
    },
    {
        "author": "趙時韶",
        "paragraphs": [
            "雨過山山翠欲流，杜鵑要好莫啼休。",
            "錦城宮殿多烟草，枉與春風作對頭。"
        ],
        "title": "聞杜鵑",
        "id": "f766214d-b8c6-43e0-bf83-0785d727459f"
    },
    {
        "author": "趙時韶",
        "paragraphs": [
            "簷流非沼亦非池，躍出雙魚亦自奇。",
            "不是懸於庭上落，便因生出釜中來。",
            "聽琴莫笑音非古，叶夢須知稔可期。",
            "謾說佩金佳讖在，陶腰似覺未消伊。"
        ],
        "title": "祈雨感應琴齋簷溜忽得雙魚",
        "id": "2447409a-f173-4614-a77e-ce2b6100a463"
    },
    {
        "author": "趙時韶",
        "paragraphs": [
            "三五年時折桂來，也曾班底戴花回。",
            "而今四十還流落，却被人呼老秀才。"
        ],
        "title": "庚辰春疥西峰壁  其一",
        "id": "9ec636ef-ca16-4e8b-b963-dce26efb3188"
    },
    {
        "author": "趙時韶",
        "paragraphs": [
            "山中亦有薇堪采，海上那無節可持。",
            "野老不知人事改，相逢猶話舊年時。"
        ],
        "title": "庚辰春疥西峰壁  其二",
        "id": "a23cae27-9519-4a70-89f4-9c9968282cc2"
    },
    {
        "author": "趙時韶",
        "paragraphs": [
            "候蟲鳴砌冷蕭蕭，半點殘燈伴寂寥。",
            "桐葉軃秋黄不徹，那堪小雨學芭蕉。"
        ],
        "title": "夜窗",
        "id": "3c24c08a-7a5b-4035-a240-38ff4ecf2f2b"
    },
    {
        "author": "趙時韶",
        "paragraphs": [
            "天生賢佐福閩州，衮舄熒煌尚黑頭。",
            "司馬公留民可活，管夷吾在世何憂。",
            "東南人物幾華屋，今古乾坤一竹樓。",
            "三萬卷書三尺劍，男兒事業要伊周。"
        ],
        "title": "贄管竹樓  其一",
        "id": "bdcc3879-510f-4d1a-b056-ea37f58bde7a"
    },
    {
        "author": "趙時韶",
        "paragraphs": [
            "我公自是活神明，皦日當空鬼魅驚。",
            "參輩雖多蕭相少，跖徒自濁伯夷清。",
            "吳兒久借乾坤造，閩囝重逢父母生。",
            "賸說謙尊能下士，青門還念種瓜平。"
        ],
        "title": "贄管竹樓  其二",
        "id": "9fb16582-4927-4346-a159-28749373ccb7"
    },
    {
        "author": "趙時韶",
        "paragraphs": [
            "簷溜垂垂筯未收，一年樂事負春遊。",
            "新添華髮羞開鏡，貪看青山懶下樓。",
            "天地至今多罔象，功名到底總蚍蜉。",
            "祇因知得清閑好，事大如山付醉休。"
        ],
        "title": "閑居書懷",
        "id": "d86ae226-8077-4268-8c32-4fcef2304c44"
    },
    {
        "author": "趙時韶",
        "paragraphs": [
            "還我山林且買鄰，荆榛不礙自由身。",
            "梅兄竹弟相依舊，李婢桃奴一任新。",
            "湖海到今無劍客，江山如作老詩人。",
            "不知尚父緣何事，白首投竿起渭濱。"
        ],
        "title": "閑居感懷和屏山韻",
        "id": "b2669d2b-ab2b-4ac4-9fc8-b49a11865031"
    },
    {
        "author": "趙時韶",
        "paragraphs": [
            "月下相逢當麗人，嫣然体態皎然身。",
            "誰知一角閑田地，包括乾坤不盡春。"
        ],
        "title": "占盡風情向小園",
        "id": "5d2e2d67-a67a-43f7-99e9-613b13db554a"
    },
    {
        "author": "趙時韶",
        "paragraphs": [
            "醒來拍手倚雕欄，啜茗哦詩子細看。",
            "縱有淺斟低唱者，箇中清意不相干。"
        ],
        "title": "不須檀板與金樽",
        "id": "d74e186d-630b-4e7f-bb0a-53dffdf16ac1"
    },
    {
        "author": "趙時韶",
        "paragraphs": [
            "翠羽啁嘈逐曉風，海仙時遣探芳叢。",
            "徘徊睥睨知何意，怕干時人挾彈弓。"
        ],
        "title": "霜禽欲下先偷眼",
        "id": "1e8fd5d5-7d46-4254-b0e7-24f234f232e5"
    },
    {
        "author": "趙時韶",
        "paragraphs": [
            "一自英臺魄化時，生來長是宿芳菲。",
            "傷心只欠含章夢，不得枝頭作雪飛。"
        ],
        "title": "粉蝶如知合斷魂",
        "id": "28c5ce02-af17-4987-8cbe-6fbac30d4927"
    },
    {
        "author": "趙時韶",
        "paragraphs": [
            "乾坤秀氣孕三奇，勳葉人間有口碑。",
            "臺近棠陰遺澤在，樓輝秋萼起人思。",
            "後先玉季金昆政，多少丹山碧水詩。",
            "世事蕩來尚膠轕，頼君一手理紛絲。"
        ],
        "title": "余出留遠曾先生門牆因侍留耕先生座間出示有懷樓居倉使救荒之詩僭越用韻",
        "id": "11744f73-77fd-4a1d-80fd-91dfae197420"
    },
    {
        "author": "趙時韶",
        "paragraphs": [
            "一脈斯文繫大儒，干戈滿地獨詩書。",
            "南風有操無人識，身在汾亭心在虞。"
        ],
        "title": "文中子",
        "id": "2139f7f1-27c1-4d36-beb0-7d7ea5556a65"
    },
    {
        "author": "釋智愚",
        "paragraphs": [
            "迦葉當時性燥，下得一椎。",
            "莫道文殊三處度夏，直饒黄面老子別有神通，也須腦門著地。"
        ],
        "title": "偈頌二十五首  其一",
        "id": "5f765f81-eed0-47ec-a214-e66a9e9bca6d"
    },
    {
        "author": "釋智愚",
        "paragraphs": [
            "秋風淅淅，秋水冷冷。",
            "千辛萬苦，負笈擔簦。",
            "張公堠子李家店，草舍茅庵短作程。"
        ],
        "title": "偈頌二十五首  其二",
        "id": "6e6a82d9-0e14-44c4-b816-f0c4b0bbc375"
    },
    {
        "author": "釋智愚",
        "paragraphs": [
            "人間燈，天上月。",
            "有明有暗，有圓有缺，底事貪觀心未歇。",
            "興聖室內無油，免得證龜作鼈。"
        ],
        "title": "偈頌二十五首  其三",
        "id": "52075983-bc87-48e0-8d94-21ceb73ff142"
    },
    {
        "author": "釋智愚",
        "paragraphs": [
            "金風吹落葉，玉露滴清秋。",
            "尀耐寒山子，無言笑點頭。",
            "既能明似鏡，何用曲如鈎。"
        ],
        "title": "偈頌二十五首  其四",
        "id": "797eeb0a-08ec-45eb-a1da-1cc80ef25f41"
    },
    {
        "author": "釋智愚",
        "paragraphs": [
            "天晴蓋却屋，乘時刈却禾。",
            "輸納皇租了，鼓腹唱謳歌。"
        ],
        "title": "偈頌二十五首  其五",
        "id": "8d659c65-b225-4f0c-9e83-e986c9384104"
    },
    {
        "author": "釋智愚",
        "paragraphs": [
            "無義漢，誰識你。",
            "口吃耳聾，馿拗到底。",
            "一氣轉一藏，是非終難洗。",
            "大法下衰，汙人唇齒。"
        ],
        "title": "偈頌二十五首  其六",
        "id": "aa28ea3f-e3d5-4d21-8b6f-8ed08782deef"
    },
    {
        "author": "釋智愚",
        "paragraphs": [
            "槿花凝露，梧葉鳴秋。",
            "遇景觸物，隨分知羞。",
            "住住，諸方聞得道，我說老婆禪。"
        ],
        "title": "偈頌二十五首  其七",
        "id": "9122f509-f8a5-491d-99cb-c9e244749c5e"
    },
    {
        "author": "釋智愚",
        "paragraphs": [
            "一年有十二箇月，每月一度團圓，其餘盡是缺。",
            "中間晦明出沒，太半有不見者。",
            "惟有今宵，分外皎潔。",
            "無物堪比倫，教我如何說。"
        ],
        "title": "偈頌二十五首  其八",
        "id": "f0d39eea-8a02-4b52-8e4b-f7a3ceb0a854"
    },
    {
        "author": "釋智愚",
        "paragraphs": [
            "流虹七載夤緣盡，又向天寧理倩窠。",
            "脫得馿胎入馬腹，皮毛輕重不爭多。"
        ],
        "title": "偈頌二十五首  其九",
        "id": "a1fbbf9b-1bc9-44a1-950d-26c3be1a2489"
    },
    {
        "author": "釋智愚",
        "paragraphs": [
            "好一局棋，黑白已分。",
            "只是末後一著，無人知得落處。"
        ],
        "title": "偈頌二十五首  其一○",
        "id": "7b50989a-0ff6-49c1-9ff5-b788724e4b57"
    },
    {
        "author": "釋智愚",
        "paragraphs": [
            "古佛過去亦久矣，不知何處應羣生。",
            "紫金光聚人難覩，空裏惟聞仙樂鳴。"
        ],
        "title": "偈頌二十五首  其一一",
        "id": "dcfda35c-23ad-48a5-a36c-79f32ae0f8ff"
    },
    {
        "author": "釋智愚",
        "paragraphs": [
            "溪林葉墮，塞鴈聲寒。",
            "見成公案，大難大難。",
            "百雜碎，鐵團圞，和風搭在玉闌干。"
        ],
        "title": "偈頌二十五首  其一二",
        "id": "608441cd-138f-431c-b734-3b1406cabc48"
    },
    {
        "author": "釋智愚",
        "paragraphs": [
            "南嶽七十二峯，華頂萬八千丈。",
            "瞻之無際，仰之無垠。",
            "以此無窮數，用祝聖明君。"
        ],
        "tags": [
            "衡山"
        ],
        "title": "偈頌二十五首  其一三",
        "id": "171e3df7-21bf-46f3-a472-bbebb23600be"
    },
    {
        "author": "釋智愚",
        "paragraphs": [
            "一日日，一時時。",
            "逗到臘八夜，眼上錯安眉。",
            "東西不辨，南北狐疑，從教萬古業風吹。"
        ],
        "title": "偈頌二十五首  其一四",
        "id": "9ad03174-bb69-4c26-89dd-778c453cd22c"
    },
    {
        "author": "釋智愚",
        "paragraphs": [
            "聖人無己，靡所不己。",
            "總塵剎無不是，差之毫釐失千里。",
            "仙仗飄颻去不還，從教六合清風起。"
        ],
        "title": "偈頌二十五首  其一五",
        "id": "6cefb878-99fa-4397-bfe6-12acccd237b3"
    },
    {
        "author": "釋智愚",
        "paragraphs": [
            "金以石試，人以言試。",
            "古人自謂全璧而歸，不知身在草裏。"
        ],
        "title": "偈頌二十五首  其一六",
        "id": "edacec00-26fa-4c7b-8783-3077457857a5"
    },
    {
        "author": "釋智愚",
        "paragraphs": [
            "一跳一躑，師子嚬呻。",
            "一新一舊，和氣如春。",
            "報恩尺不如寸，贏得癡坐，家裏有人。"
        ],
        "title": "偈頌二十五首  其一七",
        "id": "dd4d1ab3-71d5-43c7-a942-f9c7f2b2f923"
    },
    {
        "author": "釋智愚",
        "paragraphs": [
            "蠅見血，鶻捉鳩。",
            "拳來踢報，膠漆相投。",
            "難提掇處轉風流。"
        ],
        "title": "偈頌二十五首  其一八",
        "id": "c3e50470-1df6-448c-9eac-b523b175dde6"
    },
    {
        "author": "釋智愚",
        "paragraphs": [
            "春風如刀，春雨如膏。",
            "衲僧門下，何用忉忉。"
        ],
        "title": "偈頌二十五首  其一九",
        "id": "42c4ab8c-71b1-4e04-9eff-b076c0d82663"
    },
    {
        "author": "釋智愚",
        "paragraphs": [
            "杜宇不如歸，竹雞泥滑滑。",
            "深山巖崖中，誰道無佛法。",
            "有佛法，衲僧只有三隻襪。"
        ],
        "title": "偈頌二十五首  其二○",
        "id": "928a1200-780f-42c1-bb4a-2b3924526ce4"
    },
    {
        "author": "釋智愚",
        "paragraphs": [
            "山僧恰似抱璞者，但欠臨風涕泣。",
            "不道舉世無人，只是可惜許。"
        ],
        "title": "偈頌二十五首  其二一",
        "id": "0fc30dec-f365-4d4b-bce4-136a03511012"
    },
    {
        "author": "釋智愚",
        "paragraphs": [
            "說如建瓴，坐如山嶽。",
            "就下平高，咬牙爆爆。"
        ],
        "title": "偈頌二十五首  其二二",
        "id": "a72a8220-eebf-4d5a-82b0-533dc2eaf121"
    },
    {
        "author": "釋智愚",
        "paragraphs": [
            "大道只在目前，要且目前難覩。",
            "欲識大道真體，不離聲色言語。"
        ],
        "title": "偈頌二十五首  其二三",
        "id": "d66104aa-1d76-4c4a-ba96-ef134cf9d919"
    },
    {
        "author": "釋智愚",
        "paragraphs": [
            "古佛只在椎頭，每日呼來喚去。",
            "非惟網令清巖，下下要分緇素。",
            "興化當年錯用心，月明豈在珊瑚樹。"
        ],
        "title": "偈頌二十五首  其二四",
        "id": "6e82affa-3ade-475b-a00b-6f5361be0c05"
    },
    {
        "author": "釋智愚",
        "paragraphs": [
            "斂影窮原懶出扃，曉雲如送又如迎。",
            "因思執手經行處，幾聽沙泉遶磵鳴。"
        ],
        "title": "偈頌二十五首  其二五",
        "id": "340f9373-932a-4d33-9dd4-18e5cc912ec1"
    },
    {
        "author": "釋智愚",
        "paragraphs": [
            "不勞彈指，豈涉思惟。",
            "現成門戶，到者方知。"
        ],
        "title": "偈頌十三首  其一",
        "id": "30a8c362-cdcc-426b-9a12-9a8e36c84c11"
    },
    {
        "author": "釋智愚",
        "paragraphs": [
            "居必擇鄰，鑑非止水。",
            "明暗相凌，言猶在耳。"
        ],
        "title": "偈頌十三首  其二",
        "id": "92b894ec-9668-4eff-8c26-6ca47000ac7e"
    },
    {
        "author": "釋智愚",
        "paragraphs": [
            "水中鹽味，色裏膠青。",
            "祖師只認得箇相似底，何異楚人以鷄爲鳳。",
            "我者裏任你三頭六臂，盡其來機，也無你湊泊處。",
            "慣將三尺喙，駡倒五湖僧。"
        ],
        "title": "偈頌十三首  其三",
        "id": "46ec3051-e11f-421d-9189-b9c36570267a"
    },
    {
        "author": "釋智愚",
        "paragraphs": [
            "傷弓之鳥，見曲木而高飛。",
            "有人見得雲門，善爲我辭。"
        ],
        "title": "偈頌十三首  其四",
        "id": "de67b07e-2b42-465b-82fb-cbb882a6331d"
    },
    {
        "author": "釋智愚",
        "paragraphs": [
            "凈瓶裏澡洗，古檮下修身。",
            "彼此寸長尺短，何妨忝爲切鄰。",
            "相見又無事，不來還憶君。",
            "杜鵑啼斷月如晝，不似尋常空過春。"
        ],
        "title": "偈頌十三首  其五",
        "id": "3ebcba0e-1e26-43ca-8153-db42ccbcc033"
    },
    {
        "author": "釋智愚",
        "paragraphs": [
            "老和尚死去二十五年，有誰撐門拄戶。",
            "雖與松源同日行，不會松源三轉語。",
            "父子背馳，面不相覩，直至如今成莽鹵。",
            "露冷風高秋意深，久矣無心薦藜黍。"
        ],
        "title": "偈頌十三首  其六",
        "id": "6374ee43-e546-4c8a-afdf-22a7d7d46af7"
    },
    {
        "author": "釋智愚",
        "paragraphs": [
            "華亭滿船猶不足，南泉驟步蹈不著。",
            "自餘眼底紛紛，總道見月忘指。"
        ],
        "title": "偈頌十三首  其七",
        "id": "198b7bb0-776a-4866-b40a-390265f85de4"
    },
    {
        "author": "釋智愚",
        "paragraphs": [
            "葱嶺不見宋雲，全身豈在熊耳。",
            "石火電光殊莫擬，雙檮堂上再相逢。",
            "究竟何曾缺兩齒，雪際傳心，篩灰厭鬼，後代兒孫誰來。",
            "你粗羹淡飯當殷勤，四海香風從此起。"
        ],
        "title": "偈頌十三首  其八",
        "id": "96cd12b7-f282-4aa8-b3d3-9b1a102557f9"
    },
    {
        "author": "釋智愚",
        "paragraphs": [
            "溈山若無後語，儘自包裹得去。",
            "其奈用處太過，以致栓索俱露。"
        ],
        "title": "偈頌十三首  其九",
        "id": "ed881f11-5907-494f-8432-0dc902a07fd0"
    },
    {
        "author": "釋智愚",
        "paragraphs": [
            "我本無心有所希求，今此寶藏自然而至。",
            "二林小衆，枯枯燥燥，鶴望多時。",
            "珊瑚枕，明月珠，從便採取，只是不得觸諱。"
        ],
        "title": "偈頌十三首  其一○",
        "id": "e8094629-0e7a-42ce-91ff-1522df6f6fc2"
    },
    {
        "author": "釋智愚",
        "paragraphs": [
            "遠之莫及故曰短，蹤之不即故曰蓬。",
            "波波浪浪，西西東東。",
            "直鈎已掛雙峨碧，一橈香散蘆花風。"
        ],
        "title": "偈頌十三首  其一一",
        "id": "50727980-5b0a-4276-bb7f-870bc75ee553"
    },
    {
        "author": "釋智愚",
        "paragraphs": [
            "十萬里水雲蹤跡，七百年西竺陳人。",
            "眼睛烏律卒，面子黑鱗皴。",
            "傳衣付法，惹起埃塵。",
            "如今紅紫亂朱紛然而出，豈止乎少林五葉一花之春。",
            "斯臨遠諱，薦此溪蘋，萬古千秋累子孫。"
        ],
        "title": "偈頌十三首  其一二",
        "id": "9ab6901b-3d06-4512-94ad-537fa63e2a24"
    },
    {
        "author": "釋智愚",
        "paragraphs": [
            "日日日東上，日日日西沉。",
            "無爲無事者，子細好推尋。"
        ],
        "title": "偈頌十三首  其一三",
        "id": "9b31ef73-e208-4a1e-8cdf-4bfd951d7285"
    },
    {
        "author": "釋智愚",
        "paragraphs": [
            "約束萬象，聳動人天。",
            "風雲會合，來自日邊，縱饒海口亦難宣。"
        ],
        "title": "偈頌二十四首  其一",
        "id": "b751edf6-ddfa-44bf-96c2-444e22bca685"
    },
    {
        "author": "釋智愚",
        "paragraphs": [
            "同門出入，未嘗謾你。",
            "諸人苟或粉飾太過，山僧只得掩耳。"
        ],
        "title": "偈頌二十四首  其二",
        "id": "3896f758-b33c-4155-85bc-c3587304c459"
    },
    {
        "author": "釋智愚",
        "paragraphs": [
            "雞足峯前，黄梅渡口，逗到冷泉幾掣肘。",
            "若謂凌霄非正傳，畢竟衣法屬誰手。",
            "野犴鳴，獅子吼，虛空昨夜翻筋斗。"
        ],
        "title": "偈頌二十四首  其三",
        "id": "f5dddc06-8e2e-4929-8f96-ce27d7da2334"
    },
    {
        "author": "釋智愚",
        "paragraphs": [
            "虎憎雞嘴，聞者畏之。",
            "後人衡鑑不高，喚作二俱弄險。"
        ],
        "title": "偈頌二十四首  其四",
        "id": "6e10a327-d430-4f43-9136-58e9d196cf50"
    },
    {
        "author": "釋智愚",
        "paragraphs": [
            "人間無，天上有，往往無人脫窠臼。",
            "四海娟娟洗玉魂，九野茫茫白兔走。",
            "寒山子，不關口，也落馬駒羣隊後。"
        ],
        "title": "偈頌二十四首  其五",
        "id": "30feb97c-ef73-46c4-b52f-3e55a6d60218"
    },
    {
        "author": "釋智愚",
        "paragraphs": [
            "一人要貧貧不得，一人要富富不得。",
            "要知貧富不相當，且請各歸本位立。"
        ],
        "title": "偈頌二十四首  其六",
        "id": "d50b5359-af28-423e-9df2-bd06ff8a2c37"
    },
    {
        "author": "釋智愚",
        "paragraphs": [
            "朕聞上古，其風朴略。",
            "王言如絲，誰敢不聽。",
            "忽有人問鄮山，只向他道，風門海口，當風抵浪，也須是箇人始得。"
        ],
        "title": "偈頌二十四首  其七",
        "id": "b26c87db-be70-4447-97eb-11f9ce8df8ef"
    },
    {
        "author": "釋智愚",
        "paragraphs": [
            "鏡容鷹爪，面目可憎。",
            "掉發南嶽，下山教化。",
            "從臾檮林，對御講經。",
            "不守疆界，干犯清平。",
            "滅得中峯正法眼，破沙盆子話方行。"
        ],
        "tags": [
            "衡山"
        ],
        "title": "偈頌二十四首  其八",
        "id": "f061c502-f1e7-4ce2-9163-2149ce696012"
    },
    {
        "author": "釋智愚",
        "paragraphs": [
            "舊去新來懶送迎，巖間塚下見枯形。",
            "忍成殘臘半宵夢，坐對寒檠兩歲燈。"
        ],
        "title": "偈頌二十四首  其九",
        "id": "5def9c84-244e-46d8-8243-cca5fb7242a0"
    },
    {
        "author": "釋智愚",
        "paragraphs": [
            "時遷物換，革故鼎新。",
            "土膏未動，商量打春。",
            "太公有意垂釣，夫子無心獲麟。"
        ],
        "title": "偈頌二十四首  其一○",
        "id": "6a4a6b14-85d1-4e46-914a-2c87d985ffe5"
    },
    {
        "author": "釋智愚",
        "paragraphs": [
            "去時曉露消袢暑，歸日秋聲滿夕陽。",
            "恩渥重重何以報，望無雲處祝天長。"
        ],
        "title": "偈頌二十四首  其一一",
        "id": "48077395-ed46-49fe-b9de-0cfa7f720e5f"
    },
    {
        "author": "釋智愚",
        "paragraphs": [
            "一年又一年，循環數不足。",
            "本分面上人，猶如隔羅縠。",
            "惟有南極老人，扣天鼓三下，望北關而祝，願我王萬福。"
        ],
        "title": "偈頌二十四首  其一二",
        "id": "1f2ba927-a222-4ac8-b977-021c871e5aab"
    },
    {
        "author": "釋智愚",
        "paragraphs": [
            "外闔不閉，跨天下而無蘄。",
            "會得許你，陞其堂入其室。"
        ],
        "title": "偈頌二十四首  其一三",
        "id": "7e784ac0-5ccb-4a57-bf46-65fe8995258d"
    },
    {
        "author": "釋智愚",
        "paragraphs": [
            "世尊三昧，金口玉音，親付囑紫泥芝檢。",
            "九重城裏鳳銜來，再霑雨露之恩，光闡法門之盛。",
            "聲前妙證，聳動羣心。"
        ],
        "title": "偈頌二十四首  其一四",
        "id": "0369bb37-8919-4dc0-a31e-38b1bb0ba04e"
    },
    {
        "author": "釋智愚",
        "paragraphs": [
            "烟慘淡，石玲瓏。",
            "面面廝覷，千峯萬峯，一團和氣在其中。"
        ],
        "title": "偈頌二十四首  其一五",
        "id": "a4b9784f-a98f-4475-900e-7f5b70927a16"
    },
    {
        "author": "釋智愚",
        "paragraphs": [
            "春入湖山，先放花明。",
            "御苑人歸上國，南山鶴唳青松。",
            "壯皇都人傑地靈，窺紫府洞天風月。",
            "透聲透色，絕類離倫。",
            "不妨垂手入廛，畢竟難逃至化。",
            "且望闕酬恩，如何祝賛。",
            "版圖遠奏堯天闊，萬物呈祥樂聖情。"
        ],
        "title": "偈頌二十四首  其一六",
        "id": "a6df9a78-60c4-4200-942b-6131e456b57f"
    },
    {
        "author": "釋智愚",
        "paragraphs": [
            "奸峭互陳，對面千里。",
            "有人寄僧過夏，南山大開東閤，彼此出家兒。"
        ],
        "title": "偈頌二十四首  其一七",
        "id": "995889b8-b14d-454f-bf71-7df4e8518086"
    },
    {
        "author": "釋智愚",
        "paragraphs": [
            "此山無路，及門者誰。",
            "會得擺手同歸，不然隨我來。"
        ],
        "title": "偈頌二十四首  其一八",
        "id": "1287d143-b821-4ae4-906d-8c354a842c1d"
    },
    {
        "author": "釋智愚",
        "paragraphs": [
            "釋迦掩室於摩竭，因甚坐在者裏。",
            "炷拜勤渠，齊之以禮。"
        ],
        "title": "偈頌二十四首  其一九",
        "id": "46410ec6-39bf-4177-8984-06e64f7af589"
    },
    {
        "author": "釋智愚",
        "paragraphs": [
            "虎頭燕頷，鳥嘴魚顋。",
            "盡向者裏納款，且道者裏是甚麽所在。"
        ],
        "title": "偈頌二十四首  其二○",
        "id": "f5acec4c-439c-45da-9888-d736f3d349d8"
    },
    {
        "author": "釋智愚",
        "paragraphs": [
            "有意退欄，無心耕牧。",
            "九重降勑，如萬國春回。",
            "一道恩光，似千日並照。",
            "法門騰煥，巖壑生秋。"
        ],
        "title": "偈頌二十四首  其二一",
        "id": "d905597d-58a1-4ead-be80-d59183043e39"
    },
    {
        "author": "釋智愚",
        "paragraphs": [
            "日出而作，日入而息。",
            "熈熈然如登春臺，且道承誰恩力。"
        ],
        "title": "偈頌二十四首  其二二",
        "id": "03dbb04e-1f37-4fa8-9921-d021f772c100"
    },
    {
        "author": "釋智愚",
        "paragraphs": [
            "出山而見，入戶而知。",
            "雞棲鳳巢，隣壁之輝，何必區區點綴伊。"
        ],
        "title": "偈頌二十四首  其二三",
        "id": "825788e8-ef62-44f6-8b78-8ac97e6cb982"
    },
    {
        "author": "釋智愚",
        "paragraphs": [
            "勤儉起家，叢林麟鳳。",
            "入門一見，和氣可掬，知心不在頻叮囑。"
        ],
        "title": "偈頌二十四首  其二四",
        "id": "3a6764d0-59c3-410c-88de-e5f42f4193ad"
    },
    {
        "author": "釋智愚",
        "paragraphs": [
            "不開駡人口，難以見其慈。",
            "不徵衲子病，難以表其師。",
            "似之則殃門添禍，否之則鳳林吒之。",
            "畫工筆熟不識伊，白髮毿毿箇是誰。"
        ],
        "title": "自贊",
        "id": "5b70426b-5e19-4d31-800a-fe086843d212"
    },
    {
        "author": "釋智愚",
        "paragraphs": [
            "啐啄之機，臨崖一拶。",
            "虎嘯龍吟，二九十八。",
            "宣禪自是惡冤家，學伊豈止頂門瞎。"
        ],
        "title": "蓬萊宣長老請贊",
        "id": "b862a3ea-cb83-4818-894f-1b68d414bac3"
    },
    {
        "author": "釋智愚",
        "paragraphs": [
            "道不可傳，貌不可繪。",
            "冷坐深雲，虎視百怪。",
            "源遠流長滅正宗，不比瞎馿趁大隊。"
        ],
        "title": "妙源首座請贊",
        "id": "425c4467-df49-4d74-b83a-ec2369fb7e85"
    },
    {
        "author": "釋智愚",
        "paragraphs": [
            "斗斗㖃㖃，雷驅電馳。",
            "垂手未遊象外，虛空突出毫釐。",
            "目前難遏密，冷落有誰知。",
            "父攘羊，子證之，從教萬古黑風吹。"
        ],
        "title": "無隠侍者請贊",
        "id": "dde59c9a-46df-4503-8c43-8d6f65257a34"
    },
    {
        "author": "釋智愚",
        "paragraphs": [
            "春山萬疊，秋水一痕。",
            "凜然風彩，何處求真。",
            "大方出沒兮全生全殺，叢林悱悱兮獨角一麟。"
        ],
        "title": "本立藏主請贊",
        "id": "199753e5-7370-48de-a3fa-9456a13b39f6"
    },
    {
        "author": "釋智愚",
        "paragraphs": [
            "計較拙於鳩，軒昂老而虎。",
            "聞必意消，見者難覩，到頭不識賓中主。",
            "黑漆竹篦劈面揮，師資誰謂無裨補。"
        ],
        "title": "無補侍者請贊",
        "id": "38c4737c-d1ff-46b0-bfde-0d377b6be701"
    },
    {
        "author": "釋智愚",
        "paragraphs": [
            "咿嗚咿，那得知。",
            "寒酸看不上眼，手面移東換西。",
            "拱良工手，破衲僧疑。",
            "行到水窮處，坐看雲起時。"
        ],
        "title": "法雲首座請贊",
        "id": "9418fb14-a732-40f7-acdb-f06bcbf53753"
    },
    {
        "author": "釋智愚",
        "paragraphs": [
            "紫金光聚照山河，天上人間意氣多。",
            "曾勑文殊領徒衆，毗耶城裏問維摩。"
        ],
        "title": "頌古一百首  其一",
        "id": "38b78b88-d5aa-4461-a5e1-e3b069600d2d"
    },
    {
        "author": "釋智愚",
        "paragraphs": [
            "有三尺劍可以謁趙國，無千里眼難以見懸絲。",
            "巍巍堂堂，三界大師。"
        ],
        "title": "頌古一百首  其二",
        "id": "730e496d-068d-4c2a-ae4f-a61b69f69a1e"
    },
    {
        "author": "釋智愚",
        "paragraphs": [
            "有力量人終是別，等閑垂手便相應。",
            "如何夜半扶桑日，推上須彌最上層。"
        ],
        "title": "頌古一百首  其三",
        "id": "78d29aa3-d933-49b7-b2da-dc9cc0826389"
    },
    {
        "author": "釋智愚",
        "paragraphs": [
            "夜闌天際墮金盆，膝上焦桐調轉新。",
            "易水悲風輕按指，鸞膠難續斷腸人。"
        ],
        "title": "頌古一百首  其四",
        "id": "228f17f7-b8a0-45a0-9c78-39c717f86703"
    },
    {
        "author": "釋智愚",
        "paragraphs": [
            "鐵壁迸開雲片片，黑出輥出月團團。",
            "就中明暗相陵處，天外出頭誰解看。"
        ],
        "title": "頌古一百首  其五",
        "id": "29aa861b-1f8d-4bc2-b47e-b40d2eb7686b"
    },
    {
        "author": "釋智愚",
        "paragraphs": [
            "大人境界終難到，到後如何說向人。",
            "不是當人知見力，莫將知見別疏親。"
        ],
        "title": "頌古一百首  其六",
        "id": "b530236f-7e2b-42bd-afc8-c1aa39bb7250"
    },
    {
        "author": "釋智愚",
        "paragraphs": [
            "玉簫吹徹鳳凰臺，古殿深沈曉未開。",
            "滿地落花春已過，綠陰空鎖舊莓苔。"
        ],
        "title": "頌古一百首  其七",
        "id": "775a7991-75c9-4058-91ae-39594e1291d5"
    },
    {
        "author": "釋智愚",
        "paragraphs": [
            "石潤非玉，水麗非金。",
            "大禹决而西泝，卞和泣而陸沈。",
            "美兮渺兮，錯古礱今。"
        ],
        "title": "頌古一百首  其八",
        "id": "3434f64c-671d-4fd5-8cac-2df67208e2c8"
    },
    {
        "author": "釋智愚",
        "paragraphs": [
            "泠泠寒溜泣秋壑，纔會滄溟便泛舟。",
            "見說許由曾洗耳，可憐巢父更鞭牛。"
        ],
        "title": "頌古一百首  其九",
        "id": "8c85da3b-a4cd-47b8-b144-6404cad9fb92"
    },
    {
        "author": "釋智愚",
        "paragraphs": [
            "青山白雲，碧溪蘿月。",
            "畫虎成狸，只得一橛。"
        ],
        "title": "頌古一百首  其一○",
        "id": "096515d0-b0e2-490e-864d-27618b77a64c"
    },
    {
        "author": "釋智愚",
        "paragraphs": [
            "好將真法供如來，花在幽巖險處開。",
            "一夜狂風吹欲盡，落英無數點蒼苔。"
        ],
        "title": "頌古一百首  其一一",
        "id": "515adfbc-d7a8-4687-87b6-e43a5250501d"
    },
    {
        "author": "釋智愚",
        "paragraphs": [
            "青牛仙去不虛傳，常用虛中落斷邊。",
            "自是一生多蹇薄，夜深猶立古皇前。"
        ],
        "title": "頌古一百首  其一二",
        "id": "613097a3-050b-410e-84f6-101b6012c8df"
    },
    {
        "author": "釋智愚",
        "paragraphs": [
            "一口吞盡三世佛，牙如劍樹眼如鈴。",
            "斷絃不必鸞膠續，只要知音側耳聽。"
        ],
        "title": "頌古一百首  其一三",
        "id": "6b5567d0-bb93-4a7b-9b9d-8c725d94b0c9"
    },
    {
        "author": "釋智愚",
        "paragraphs": [
            "籩豆纔陳見聖人，莫將生死較疏親。",
            "清臺曆日煩君看，一歲終須有一春。"
        ],
        "title": "頌古一百首  其一四",
        "id": "f71a469b-609e-472b-829f-88e5daf1456f"
    },
    {
        "author": "釋智愚",
        "paragraphs": [
            "行弔先桃茢，喪車後紙錢。",
            "老胡門下客，寧可入黄泉。"
        ],
        "title": "頌古一百首  其一五",
        "id": "21024665-c1d1-4293-9404-211ecbc32168"
    },
    {
        "author": "釋智愚",
        "paragraphs": [
            "萬仞崖頭拚得去，不知何處覓全屍。",
            "業風吹起再甦醒，却問如今是甚時。"
        ],
        "title": "頌古一百首  其一六",
        "id": "2fabdc2d-5f4e-4921-8123-48258de3c790"
    },
    {
        "author": "釋智愚",
        "paragraphs": [
            "野水浮輕楫，暖烟生紫蓴。",
            "晚來湖上望，多是罟魚人。"
        ],
        "title": "頌古一百首  其一七",
        "id": "56ac0500-1bc3-4989-9bda-773f9b0a9354"
    },
    {
        "author": "釋智愚",
        "paragraphs": [
            "事到無心不苟欺，烏玄鵠白尚懷疑。",
            "自非親見黄頭老，爭敢逢人泄漏伊。"
        ],
        "title": "頌古一百首  其一八",
        "id": "8b9343cb-a197-4fee-96db-1fad91af6d7a"
    },
    {
        "author": "釋智愚",
        "paragraphs": [
            "白石鑿鑿，韞爾美璞。",
            "君子道晦，君子斯樂。"
        ],
        "title": "頌古一百首  其一九",
        "id": "572ff89c-ae4e-4352-8938-7458adbdf145"
    },
    {
        "author": "釋智愚",
        "paragraphs": [
            "季咸曾相壺丘子，隨變難分亟自逃。",
            "輸與高樓凝望者，烱然明可察秋毫。"
        ],
        "title": "頌古一百首  其二○",
        "id": "55eee5b1-a0fc-4756-baf9-c720be5e2810"
    },
    {
        "author": "釋智愚",
        "paragraphs": [
            "欲識窮原處，何人爲指迷。",
            "夕陽鷄犬外，桃李自成蹊。"
        ],
        "title": "頌古一百首  其二一",
        "id": "a68d9123-d9cd-41d9-b543-7767b12f1244"
    },
    {
        "author": "釋智愚",
        "paragraphs": [
            "曾落石霜機外笏，又扶粗行到唐天。",
            "只將四海垂綸手，鰕蟹魚龍一串穿。"
        ],
        "title": "頌古一百首  其二二",
        "id": "65c128ae-76e2-4276-87e7-9d5d37d45ab1"
    },
    {
        "author": "釋智愚",
        "paragraphs": [
            "拋來撒去互施呈，地獄門前鬼眼睛。",
            "覷破髑髏肝膽外，摩醯頂上復重明。"
        ],
        "title": "頌古一百首  其二三",
        "id": "89cb530b-7c0d-4d44-b176-362b8006a259"
    },
    {
        "author": "釋智愚",
        "paragraphs": [
            "裁書擬欲扣天閣，往往無人可共論。",
            "因得老生輕指撥，臨風不覺暗消魂。"
        ],
        "title": "頌古一百首  其二四",
        "id": "6c59bded-cbe2-46bb-9b5f-145c2da2cbc5"
    },
    {
        "author": "釋智愚",
        "paragraphs": [
            "碧油幢下立功勳，韜略雙全獨見君。",
            "一自赤心來報國，邊頭刁斗不曾聞。"
        ],
        "title": "頌古一百首  其二五",
        "id": "44c1e2da-fda5-4dd7-b93f-fa699a17a0c3"
    },
    {
        "author": "釋智愚",
        "paragraphs": [
            "靈山一別無碑記，三度親曾作國王。",
            "拄杖再探知遠近，眇然天地略玄黄。"
        ],
        "title": "頌古一百首  其二六",
        "id": "398f8d59-d72d-4bd3-925d-8e3433b6864e"
    },
    {
        "author": "釋智愚",
        "paragraphs": [
            "興在天南天盡頭，未行先已到新州。",
            "來時無口去無伴，那更蕭蕭黄葉秋。"
        ],
        "title": "頌古一百首  其二七",
        "id": "89915656-e184-44ed-bc29-23de683a3539"
    },
    {
        "author": "釋智愚",
        "paragraphs": [
            "老婆心切日忡忡，恐墮他家虀甕中。",
            "消息得來胡亂後，江西宗派好流通。"
        ],
        "title": "頌古一百首  其二八",
        "id": "4f568582-8836-41e8-97bc-273f48233da2"
    },
    {
        "author": "釋智愚",
        "paragraphs": [
            "欲把枯腸盡底傾，出門不覺又叮嚀。",
            "勸君及早回頭去，莫待春風柳眼青。"
        ],
        "title": "頌古一百首  其二九",
        "id": "6670f156-19e7-4f14-b5be-67563fef2fc1"
    },
    {
        "author": "釋智愚",
        "paragraphs": [
            "啐啄之機類不同，飛星撒火髑髏空。",
            "偷心死盡難爲活，忽見金烏出海東。"
        ],
        "title": "頌古一百首  其三○",
        "id": "6ef495b4-4510-4247-898c-7d0313682138"
    },
    {
        "author": "釋智愚",
        "paragraphs": [
            "不落因果，突出野狐。",
            "人心似鐵，官法如爐。",
            "不昧因果，得脫野狐。",
            "頂上無骨，頷下有鬚。"
        ],
        "title": "頌古一百首  其三一",
        "id": "96fd0b34-3493-4b70-9959-42b369a51e76"
    },
    {
        "author": "釋智愚",
        "paragraphs": [
            "拔樹鳴條浩浩風，雨雲翻覆在其中。",
            "千波萬浪驚天地，到海方知信不通。"
        ],
        "title": "頌古一百首  其三二",
        "id": "19677b58-76f2-49a4-91b3-0cc479787d05"
    },
    {
        "author": "釋智愚",
        "paragraphs": [
            "草履爲冠松作釵，一般瀟灑眼頭乖。",
            "語音只在風檐下，終日無人不下階。"
        ],
        "title": "頌古一百首  其三三",
        "id": "de497857-a254-4c61-a0cc-07fb99e50a5d"
    },
    {
        "author": "釋智愚",
        "paragraphs": [
            "擔板漢，沒拘束。",
            "餓死首陽山，誓不食周粟。"
        ],
        "title": "頌古一百首  其三四",
        "id": "5c13724e-d37a-4f45-b4ac-e8e056a19ce8"
    },
    {
        "author": "釋智愚",
        "paragraphs": [
            "海運鵬摶日月忙，夜光潜透斗牛傍。",
            "非惟按劍屢生子，瞎眼波斯滿大唐。"
        ],
        "title": "頌古一百首  其三五",
        "id": "9a0acfbc-3ae6-42d0-b923-374b463f54f9"
    },
    {
        "author": "釋智愚",
        "paragraphs": [
            "五十笑他先百步，何如騎馬勝騎牛。",
            "不須重較多和少，歸到家山即便休。"
        ],
        "title": "頌古一百首  其三六",
        "id": "590aeb3e-4237-49c7-b129-5e9d3a008630"
    },
    {
        "author": "釋智愚",
        "paragraphs": [
            "以玉抵鵲，以鼠爲璞。",
            "眇然視之，太虛寥廓。"
        ],
        "title": "頌古一百首  其三七",
        "id": "b45673b7-f828-48ba-99a3-834da3f08401"
    },
    {
        "author": "釋智愚",
        "paragraphs": [
            "賓主有無俱遣外，行藏須要出常情。",
            "無棲泊處開門戶，月到中宵不敢明。"
        ],
        "title": "頌古一百首  其三八",
        "id": "23b552c0-8fb8-47ce-a07d-4d770c910e35"
    },
    {
        "author": "釋智愚",
        "paragraphs": [
            "日月無光殺氣浮，揭天鼉皷戰貔貅。",
            "捷呼獲下真番將，那箇兒郎不舉頭。"
        ],
        "title": "頌古一百首  其三九",
        "id": "c1637f84-fd67-496d-8206-ef218ce35dbd"
    },
    {
        "author": "釋智愚",
        "paragraphs": [
            "石頭路險人難到，到者方知滑似苔。",
            "兩度三回雖躂倒，滿身泥水又歸來。"
        ],
        "title": "頌古一百首  其四○",
        "id": "d8e2a55b-b0a6-4e49-9d07-e5aa686ecc59"
    },
    {
        "author": "釋智愚",
        "paragraphs": [
            "短袴長衫白苧巾，咿咿月下急推輪。",
            "洛陽路上相逢著，盡是經商買賣人。"
        ],
        "title": "頌古一百首  其四一",
        "id": "6f94fbb9-e3ae-421f-95b9-778a189bb0f9"
    },
    {
        "author": "釋智愚",
        "paragraphs": [
            "昨日因過竹院西，隣家稚子隔溪啼。",
            "山寒水肅半黄落，無數歸鴉卜樹棲。"
        ],
        "title": "頌古一百首  其四二",
        "id": "4edc8c51-558c-4c3a-8e31-55861518ed0d"
    },
    {
        "author": "釋智愚",
        "paragraphs": [
            "貝葉持來曉者疏，自稱靈驗世無如。",
            "依然還我唐人譯，始有人知是梵書。"
        ],
        "title": "頌古一百首  其四三",
        "id": "24921bee-fa20-4eac-859a-653d590444df"
    },
    {
        "author": "釋智愚",
        "paragraphs": [
            "不設陷穽，不揮雪刃。",
            "一箭穿楊，神目不瞬。",
            "翻思昔日李將軍，射虎之機猶是鈍。"
        ],
        "title": "頌古一百首  其四四",
        "id": "9b5de07b-0fd8-4e86-896e-fb0ba82c6810"
    },
    {
        "author": "釋智愚",
        "paragraphs": [
            "輕如毫末重如山，地角天涯去復還。",
            "黄葉殞時風骨露，水邊依舊石斕斑。"
        ],
        "title": "頌古一百首  其四五",
        "id": "9c071e9e-e09a-49a1-a4f1-8c409df1052e"
    },
    {
        "author": "釋智愚",
        "paragraphs": [
            "德山疑處問巖頭，若得渾家一地愁。",
            "父又呪兒兒呪父，冤冤相報幾時休。"
        ],
        "title": "頌古一百首  其四六",
        "id": "ba81ad44-940c-4429-b778-162dccfc2fb5"
    },
    {
        "author": "釋智愚",
        "paragraphs": [
            "見說閩山多蠱毒，千方百計避無由。",
            "殤中既有催魂鬼，一命還他方始休。"
        ],
        "title": "頌古一百首  其四七",
        "id": "173e9bf2-cb4a-4ca7-90c9-c92c22119a95"
    },
    {
        "author": "釋智愚",
        "paragraphs": [
            "扶過斷橋水，伴歸明月村。",
            "只知途路遠，不覺又黄昏。"
        ],
        "title": "頌古一百首  其四八",
        "id": "c91a29c7-510d-40ea-96ae-0ca98d278174"
    },
    {
        "author": "釋智愚",
        "paragraphs": [
            "新羅拄杖遂寧鉢，衲子家風那箇無。",
            "一等看來如墨黑，誰能重與較錙銖。"
        ],
        "title": "頌古一百首  其四九",
        "id": "e78f91d2-a3e5-4540-a792-d1fc460e5fb1"
    },
    {
        "author": "釋智愚",
        "paragraphs": [
            "風冷蒹葭雨作秋，倚門無意謁諸侯。",
            "明年再决龍蛇陣，塞北安南一道收。"
        ],
        "title": "頌古一百首  其五○",
        "id": "dfe6f3b8-4007-4218-a1cc-29971369b98b"
    },
    {
        "author": "釋智愚",
        "paragraphs": [
            "烈焰瀾翻爲說時，百千諸佛盡攢眉。",
            "梵音深遠難明辨，只許韶陽雪老知。"
        ],
        "title": "頌古一百首  其五一",
        "id": "0ba1fcca-b1c6-4da7-a63f-2f5491de47de"
    },
    {
        "author": "釋智愚",
        "paragraphs": [
            "藥貼明明說得親，不知裏面僞和真。",
            "諄諄教誡癡兒女，莫把方書誤後人。"
        ],
        "title": "頌古一百首  其五二",
        "id": "ec18e66c-1925-44cf-badf-279b9c51557e"
    },
    {
        "author": "釋智愚",
        "paragraphs": [
            "始見春花歸閬苑，又逢秋葉墮宮牆。",
            "思量世事如翻掌，誰得長生不死方。"
        ],
        "title": "頌古一百首  其五三",
        "id": "41441db9-ac15-4c07-bb60-2b67e2875bae"
    },
    {
        "author": "釋智愚",
        "paragraphs": [
            "有佛無佛不得住，三千里外無憑據。",
            "趙州贏得口皮光，却是者僧知落處。"
        ],
        "title": "頌古一百首  其五四",
        "id": "994dcb58-056d-436c-b791-a9dfcb678e72"
    },
    {
        "author": "釋智愚",
        "paragraphs": [
            "世路風波只自知，見人多是不揚眉。",
            "呼燈隔夜書名紙，未審朱門復見誰。"
        ],
        "title": "頌古一百首  其五五",
        "id": "fb729b9a-c56d-49a4-88f8-24bbc816aca7"
    },
    {
        "author": "釋智愚",
        "paragraphs": [
            "有問自知無答處，却將柏樹當門庭。",
            "摇風擺雨經年久，不似松根有茯苓。"
        ],
        "title": "頌古一百首  其五六",
        "id": "15a4379b-9dbe-4f70-b1d2-1299d8b60b2d"
    },
    {
        "author": "釋智愚",
        "paragraphs": [
            "春暖山桃次第紅，翩翩蝴蝶鬭芳叢。",
            "驀然一陣狂風至，輥入花枝不見蹤。"
        ],
        "title": "頌古一百首  其五七",
        "id": "86cf8819-f8c9-46d9-aab2-1eb347307f33"
    },
    {
        "author": "釋智愚",
        "paragraphs": [
            "各將財本去經營，上國如天好趁晴。",
            "未出門時先算帳，如何得到鳳凰城。"
        ],
        "title": "頌古一百首  其五八",
        "id": "32af2003-44d8-486e-9081-94d306ff5613"
    },
    {
        "author": "釋智愚",
        "paragraphs": [
            "蹤跡由來久避秦，洞門深鎖古臺春。",
            "落花只爲隨流去，便有尋芳拾翠人。"
        ],
        "title": "頌古一百首  其五九",
        "id": "07a02aae-d2c5-4ca5-bebe-7bdcf9ac0caf"
    },
    {
        "author": "釋智愚",
        "paragraphs": [
            "雪老門高兒女盛，又能情重貴天倫。",
            "把家幹蠱雖相似，也有貪盃落草人。"
        ],
        "title": "頌古一百首  其六○",
        "id": "63d4fdcb-0f6e-4bbd-a6ac-b9d48c1f745f"
    },
    {
        "author": "釋智愚",
        "paragraphs": [
            "象王象子儘相隨，岸上人看蹄蹈蹄。",
            "香草細餐知飽足，歸來不待日頭低。"
        ],
        "title": "頌古一百首  其六一",
        "id": "b5f86cd1-5904-47dc-b721-7f88d3c473bc"
    },
    {
        "author": "釋智愚",
        "paragraphs": [
            "三文買箇撈波子，摝蜆撈鰕得幾年。",
            "逆順短長休要說，誰家屋裏竈無烟。"
        ],
        "title": "頌古一百首  其六二",
        "id": "7e741641-f90e-417c-87b3-bb35f4205930"
    },
    {
        "author": "釋智愚",
        "paragraphs": [
            "夜半三更來討火，我駡你兮你駡我。",
            "相喚相呼歸未歸，也有無衣草裏坐。"
        ],
        "title": "頌古一百首  其六三",
        "id": "6daeedf8-6aaa-4430-b530-e2bdb522f477"
    },
    {
        "author": "釋智愚",
        "paragraphs": [
            "一重山了一重雲，行盡天涯轉苦辛。",
            "驀劄歸來屋裡坐，落花啼鳥一般春。"
        ],
        "title": "頌古一百首  其六四",
        "id": "f577600a-a0f1-4687-891d-9bf01919a0e2"
    },
    {
        "author": "釋智愚",
        "paragraphs": [
            "百年猶恐沒人知，名字仍將左脇題。",
            "入水入泥難放牧，仰山只得半邊騎。"
        ],
        "title": "頌古一百首  其六五",
        "id": "5361ce55-92fb-40ce-8b6d-8c2aee865f66"
    },
    {
        "author": "釋智愚",
        "paragraphs": [
            "一日須來三五度，有時歡喜有時嗔。",
            "改頭換面休疑著，元是尖簷帽下人。"
        ],
        "title": "頌古一百首  其六六",
        "id": "925e1102-c9e9-48ab-bfdd-a4b8127058d3"
    },
    {
        "author": "釋智愚",
        "paragraphs": [
            "遼空一箭九重城，雪老門風儘有聲。",
            "見說禁班宣號令，那邊渾不許人行。"
        ],
        "title": "頌古一百首  其六七",
        "id": "bac27261-6e73-4707-b16f-f5c27fde4be0"
    },
    {
        "author": "釋智愚",
        "paragraphs": [
            "青郊鳴錦雉，綠水漾金鱗。",
            "安得郢中客，共歌臺上春。"
        ],
        "title": "頌古一百首  其六八",
        "id": "39874605-84bd-4785-ac17-9e693c767dbf"
    },
    {
        "author": "釋智愚",
        "paragraphs": [
            "塞北烟塵終載靜，江南花木四時榮。",
            "不須特地分疆界，萬里山河似掌平。"
        ],
        "title": "頌古一百首  其六九",
        "id": "39e1a131-1c13-49b2-9b4a-a51c31714cf2"
    },
    {
        "author": "釋智愚",
        "paragraphs": [
            "此行莫擬幾時回，此去應須到五臺。",
            "若過曼殊放光處，殷勤爲我記歸來。"
        ],
        "title": "頌古一百首  其七○",
        "id": "2a319646-cf6c-4c1a-8acd-fd874ae29d68"
    },
    {
        "author": "釋智愚",
        "paragraphs": [
            "昔年曾扣睦州關，負義忘恩當等閑。",
            "見說吳音俱變盡，語言渾似廣南蠻。"
        ],
        "title": "頌古一百首  其七一",
        "id": "f6fcfb89-3148-46eb-8621-2938490a94d1"
    },
    {
        "author": "釋智愚",
        "paragraphs": [
            "聲如鳴玉靜邊聞，誰信幽人不見君。",
            "花到海棠將寂寞，繡衣猶把麝香熏。"
        ],
        "title": "頌古一百首  其七二",
        "id": "b8e0d174-2aef-477d-be1a-f7e49d3929e4"
    },
    {
        "author": "釋智愚",
        "paragraphs": [
            "拄天拄地黑如漆，不分晝夜是何物。",
            "拈來拋向屎坑中，火裏紅蓮香拂拂。"
        ],
        "title": "頌古一百首  其七三",
        "id": "5a59d121-3c5b-40f0-b0e7-31e922e83ecc"
    },
    {
        "author": "釋智愚",
        "paragraphs": [
            "生平未審何言句，得似羚羊挂角時。",
            "拊擊自然皆率舞，不須羌管隔雲吹。"
        ],
        "title": "頌古一百首  其七四",
        "id": "a1f26c83-2d07-4ea0-857a-0512041ed8d2"
    },
    {
        "author": "釋智愚",
        "paragraphs": [
            "瀰漫萬樹梨花雨，凍玉隄邊水欲流。",
            "頃刻陽鳥昇太白，那時渾不見蹤由。"
        ],
        "title": "頌古一百首  其七五",
        "id": "0f7df89e-bbbc-4fd2-99a0-141ae369b1c1"
    },
    {
        "author": "釋智愚",
        "paragraphs": [
            "隔水何人歌竹枝，動人情思極幽微。",
            "夜深轉入單于調，月朗風高聽者稀。"
        ],
        "title": "頌古一百首  其七六",
        "id": "382fe9c1-4863-464c-88c4-8dfb4faea08d"
    },
    {
        "author": "釋智愚",
        "paragraphs": [
            "融峯强萬丈，未話足先酸。",
            "若不緣雲去，那知星斗寒。"
        ],
        "title": "頌古一百首  其七七",
        "id": "0371600a-aea7-468a-8056-b440100081cd"
    },
    {
        "author": "釋智愚",
        "paragraphs": [
            "你有更須當面與，渠無背手奪將來。",
            "驀然夜半化龍去，黑雨烏風裂地雷。"
        ],
        "title": "頌古一百首  其七八",
        "id": "1161d49a-589b-4426-bfd9-d44d54d70dc4"
    },
    {
        "author": "釋智愚",
        "paragraphs": [
            "收放隨時雖有準，出門入戶恐難論。",
            "長安路子君須到，莫向深村草裏蹲。"
        ],
        "title": "頌古一百首  其七九",
        "id": "692b4624-9021-40e6-9d0d-68e7481d7472"
    },
    {
        "author": "釋智愚",
        "paragraphs": [
            "望見剎竿回首去，脚跟三十謾輕酬。",
            "人言閬苑花千樹，不直仙家十二樓。"
        ],
        "title": "頌古一百首  其八○",
        "id": "40ebabfe-de29-4693-8af3-3fcc9d4b5278"
    },
    {
        "author": "釋智愚",
        "paragraphs": [
            "泉石膏肓不可醫，曉鐘吟到夕陽時。",
            "天然句子終難得，幾向風前暗皺眉。"
        ],
        "title": "頌古一百首  其八一",
        "id": "c1df15aa-9e76-4df9-af07-9303d9687773"
    },
    {
        "author": "釋智愚",
        "paragraphs": [
            "火爐頭話幾多般，自己同時作麽觀。",
            "直下起來呈兩指，山河大地黑漫漫。"
        ],
        "title": "頌古一百首  其八二",
        "id": "543c8ebd-7487-432f-9018-0ee6116b23f0"
    },
    {
        "author": "釋智愚",
        "paragraphs": [
            "發言先要心無媿，遣事應須理處長。",
            "莫學里閈無信者，從朝至暮錯商量。"
        ],
        "title": "頌古一百首  其八三",
        "id": "08c72a69-cee0-47d4-8028-82be0f8e08e5"
    },
    {
        "author": "釋智愚",
        "paragraphs": [
            "入門句子已先酬，喚去呼來第二頭。",
            "到此不知茶味者，紛紛空買洞庭舟。"
        ],
        "tags": [
            "洞庭湖"
        ],
        "title": "頌古一百首  其八四",
        "id": "dc13264a-2c53-452e-82c9-404a264472fd"
    },
    {
        "author": "釋智愚",
        "paragraphs": [
            "評漫學屠龍，人言枉費工。",
            "自非親到者，難與論窮通。"
        ],
        "title": "頌古一百首  其八五",
        "id": "1d94ff75-9796-4dc9-8c24-b2136e451488"
    },
    {
        "author": "釋智愚",
        "paragraphs": [
            "一文一武偶相逢，說盡英雄各不同。",
            "俱往長安朝聖主，姓名終是達天聰。"
        ],
        "title": "頌古一百首  其八六",
        "id": "f79bcae5-0b4b-432d-bfc9-3c806706dc53"
    },
    {
        "author": "釋智愚",
        "paragraphs": [
            "樓上讚聲資菜色，驀然突出老菸菟。",
            "迢迢古路無遮障，雙眼如鈴誰敢逾。"
        ],
        "title": "頌古一百首  其八七",
        "id": "c2825e18-4941-4f6e-bff8-878aea2ac5c4"
    },
    {
        "author": "釋智愚",
        "paragraphs": [
            "一棚傀儡木雕成，半是神形半鬼形。",
            "歌鼓歇時天未曉，尚餘寒月挂疏櫺。"
        ],
        "title": "頌古一百首  其八八",
        "id": "aa61581f-2e45-4e02-960d-4f2b5e1678e0"
    },
    {
        "author": "釋智愚",
        "paragraphs": [
            "擬從險處放身時，那箇商量不皺眉。",
            "不動毫芒親到底，眼睛皮綻蓋須彌。"
        ],
        "title": "頌古一百首  其八九",
        "id": "87918148-bfac-4c88-bc59-33e3db361368"
    },
    {
        "author": "釋智愚",
        "paragraphs": [
            "烟暖土膏民氣動，一犁新雨破春耕。",
            "郊原眇眇青無際，野草閑花次第生。"
        ],
        "title": "頌古一百首  其九○",
        "id": "c9b87b42-d63b-45bd-ab35-dea2aab5313c"
    },
    {
        "author": "釋智愚",
        "paragraphs": [
            "五逆聞雷慊慊然，尋常爭敢與人宣。",
            "自從六十輕酬後，濟北馿名不浪傳。"
        ],
        "title": "頌古一百首  其九一",
        "id": "9152314e-786a-4cf5-94e9-276a50c08a18"
    },
    {
        "author": "釋智愚",
        "paragraphs": [
            "坑坑坎坎，嶮嶮巇巇。",
            "一言易出，駟馬難追。"
        ],
        "title": "頌古一百首  其九二",
        "id": "aa33f6d6-e8b4-4e18-b041-8855bbd40e85"
    },
    {
        "author": "釋智愚",
        "paragraphs": [
            "寧辨人間是與非，生來淈𣸩眼如眉。",
            "不因說著當年事，萬古千秋那得知。"
        ],
        "title": "頌古一百首  其九三",
        "id": "959debd0-7e28-4165-bc9a-9839f32510cf"
    },
    {
        "author": "釋智愚",
        "paragraphs": [
            "客裏謾牢落，天涯多故人。",
            "好懷無處寫，舊話得重論。",
            "殘雪未消石，梅英先破春。",
            "徘徊殊有約，來此續芳塵。"
        ],
        "title": "頌古一百首  其九四",
        "id": "6944df42-761a-4902-8361-64bbe8ed07cd"
    },
    {
        "author": "釋智愚",
        "paragraphs": [
            "野犴鳴，獅子吼。",
            "喪盡生涯，不容開口。"
        ],
        "title": "頌古一百首  其九五",
        "id": "1c59c0f5-e653-43d5-a9db-d48d66a29f9f"
    },
    {
        "author": "釋智愚",
        "paragraphs": [
            "耆婆去後無消息，病者憧憧日扣門。",
            "百草自知無識者，叢叢垂泣在籬根。"
        ],
        "title": "頌古一百首  其九六",
        "id": "fddab846-edd4-4032-b409-b2a3666510a1"
    },
    {
        "author": "釋智愚",
        "paragraphs": [
            "直甚破沙盆，掀翻海嶽昏。",
            "頂門真箇瞎，千古累兒孫。"
        ],
        "title": "頌古一百首  其九七",
        "id": "b8884ba4-e354-421b-b2b8-943311013267"
    },
    {
        "author": "釋智愚",
        "paragraphs": [
            "力難擡處爲君言，神駿何勞更著鞭。",
            "一躍洞天三十六，到時凡骨也成仙。"
        ],
        "title": "頌古一百首  其九八",
        "id": "12406c97-47d9-4fc2-b143-f7912fb8f500"
    },
    {
        "author": "釋智愚",
        "paragraphs": [
            "含糊一世無分曉，開口何嘗在舌頭。",
            "萬古業風吹不盡，又隨月色過羅浮。"
        ],
        "title": "頌古一百首  其九九",
        "id": "456bd5d8-8463-4623-8b45-fac10dd1799e"
    },
    {
        "author": "釋智愚",
        "paragraphs": [
            "脚跟不斷紅絲線，掉臂乾坤自在行。",
            "塞壑填溝無處著，歸來依舊兩眉橫。"
        ],
        "title": "頌古一百首  其一○○",
        "id": "ea091574-ac11-44fa-a3bd-49c5fcba5bfb"
    },
    {
        "author": "釋智愚",
        "paragraphs": [
            "弊衣纏瘦骨，衰髮覆蒼顔。",
            "世上底時節，剛然要出山。"
        ],
        "title": "離雪山像贊",
        "id": "ebeb9f8a-6a8f-470a-b676-b2b53113905a"
    },
    {
        "author": "釋智愚",
        "paragraphs": [
            "有願度生，垂手接引。",
            "含生不來，物無可愍。"
        ],
        "title": "彌陀古像贊",
        "id": "61138949-6e31-4683-935c-c8d05ad1ced4"
    },
    {
        "author": "釋智愚",
        "paragraphs": [
            "一默雷轟，是非頓起。",
            "示疾毗耶，大蟲無齒。"
        ],
        "title": "浄名居士贊",
        "id": "0c35ccb7-8c8d-4584-a85a-98bff4f8992f"
    },
    {
        "author": "釋智愚",
        "paragraphs": [
            "是何等書，讀不成句。",
            "簑短髮長，手脚俱露。"
        ],
        "title": "草衣文殊贊",
        "id": "67a5ba06-09c9-4237-b63b-0f5ad41b3adf"
    },
    {
        "author": "釋智愚",
        "paragraphs": [
            "寶瓶翠柳常隨手，又向青蓮葉上行。",
            "五濁世中無垢染，不須慈眼視衆生。"
        ],
        "title": "觀音大士贊",
        "id": "1dc1e346-6201-42e3-9428-f3a88391639d"
    },
    {
        "author": "釋智愚",
        "paragraphs": [
            "雲散千峯曉，神龍應念來。",
            "補陀巖上士，心識幾時灰。"
        ],
        "title": "天龍恭敬贊",
        "id": "b2bdf0f7-5ecd-4178-a162-6f1307421d32"
    },
    {
        "author": "釋智愚",
        "paragraphs": [
            "柳枝活，盂水靈。",
            "一呪毒發，百川俱鳴。",
            "善財隔海覓不得，無數遠山堆亂青。"
        ],
        "title": "貧女呪水過海贊",
        "id": "f1c84cd7-f860-4202-9f22-73c67b187d8e"
    },
    {
        "author": "釋智愚",
        "paragraphs": [
            "顧顧不釋手，提起復低頭。",
            "自笑無人買，腥風吹未休。"
        ],
        "title": "魚籃贊",
        "id": "a741fd6f-84d2-4e56-a683-ac1c1dd481de"
    },
    {
        "author": "釋智愚",
        "paragraphs": [
            "非水石可憑，非音聲所及。",
            "花笑鳥啼，圓通證入。"
        ],
        "title": "水石贊",
        "id": "66417749-58cb-4090-b3d2-34025ec907e2"
    },
    {
        "author": "釋智愚",
        "paragraphs": [
            "黑月則隠，白月則現。",
            "狐魅衆生，乞無再面。"
        ],
        "title": "圓相贊",
        "id": "eb8d8692-cc0f-4cc3-aa16-6554646b6d26"
    },
    {
        "author": "釋智愚",
        "paragraphs": [
            "琅琅流水聲，懷抱盡情傾。",
            "不識春風面，雪消梅影清。"
        ],
        "title": "金沙贊",
        "id": "61571a2e-d15f-4747-9f51-70841a2e0dfa"
    },
    {
        "author": "釋智愚",
        "paragraphs": [
            "以波羅蜜多圓其相，以喝囉怛那蒙其身。",
            "呪呾從此發，還著於本人。",
            "不解圓通二十五，吉祥靈草暗藏春。"
        ],
        "title": "金書大士心經爲圓相大悲呪身衣贊",
        "id": "de8a9f79-c457-42fc-9a1d-cf015859d110"
    },
    {
        "author": "釋智愚",
        "paragraphs": [
            "萬派同源，三教一舌。",
            "咄者尊慈，弄巧成拙。"
        ],
        "title": "善慧大士贊",
        "id": "e486eb10-68e4-4c2d-a2ff-1e819ecb0f12"
    },
    {
        "author": "釋智愚",
        "paragraphs": [
            "江空蘆葉冷，風靜衲衣輕。",
            "不得梁天子，無人知姓名。"
        ],
        "title": "渡蘆贊",
        "id": "f17566d8-a165-4685-958f-a020903e7ef1"
    },
    {
        "author": "釋智愚",
        "paragraphs": [
            "嵌枯石老，黶瘦衣荒。",
            "死水垂釣，陸地乘航。",
            "當初好采見梁王。"
        ],
        "title": "面壁贊",
        "id": "db31254e-af9f-4de5-b01e-feb1f3ee850d"
    },
    {
        "author": "釋智愚",
        "paragraphs": [
            "壁觀九年，葫蘆按水。",
            "無計脫身，强分皮髓。",
            "隻履恓恓何處歸，月明後夜思熊耳。"
        ],
        "title": "西歸贊",
        "id": "248b387c-ff6f-48f7-8c25-820be7b1686b"
    },
    {
        "author": "釋智愚",
        "paragraphs": [
            "太虛無雲，清鏡無痕。",
            "如意舉手，花雨繽紛。",
            "契南嶽不傳之旨，見靈山未散之人。",
            "妙圓體極，即相非真。"
        ],
        "tags": [
            "衡山"
        ],
        "title": "智者大師贊",
        "id": "162378a3-6da7-4d68-b09e-7b1cc2ff259a"
    },
    {
        "author": "釋智愚",
        "paragraphs": [
            "持貝葉，倚瘦藜。",
            "解空未盡，說是說非。",
            "無端引惹憍尸。"
        ],
        "title": "須菩提贊",
        "id": "eec10e7f-3c0e-44f8-81b0-f9053f2900b8"
    },
    {
        "author": "釋智愚",
        "paragraphs": [
            "一肩駝不起，兩脚走如飛。",
            "業風交輥笑嘻嘻，問渠是誰渠不知。"
        ],
        "title": "布袋和尚贊  其一",
        "id": "e79ce377-1948-42e7-bbed-9f8e23e9e999"
    },
    {
        "author": "釋智愚",
        "paragraphs": [
            "夢裡昇兜率，閻浮待下生。",
            "不須呈懵袋，亞毒已流行。"
        ],
        "title": "布袋和尚贊  其二",
        "id": "75bae2cc-df01-4f48-a7e3-e88158c612c5"
    },
    {
        "author": "釋智愚",
        "paragraphs": [
            "能所頓忘，佯佯瞌睡。",
            "一息不來，百川鼎沸。"
        ],
        "title": "放拄杖睡贊",
        "id": "6377c829-c0ed-422f-a278-9da42192f403"
    },
    {
        "author": "釋智愚",
        "paragraphs": [
            "爨下偷僧飯，崖根抱虎眠。",
            "懶吟長短句，來把梵書看。",
            "真箇看，牛皮也須穿。"
        ],
        "title": "寒山拾得贊  其一",
        "id": "079f600a-b720-4d9e-8151-9d6b22da9afc"
    },
    {
        "author": "釋智愚",
        "paragraphs": [
            "帚柄不忘，寸心未息。",
            "冷眼看人，多少荆棘。",
            "咄哉遺棄小兒，豐干草裏拾得。"
        ],
        "title": "寒山拾得贊  其二",
        "id": "c38290ed-2a40-41ee-93ed-b8c48abcd30c"
    },
    {
        "author": "釋智愚",
        "paragraphs": [
            "駡豐干，是者漢。",
            "竹筒盛菜柦，指出教人見。",
            "其實只要知機，不欲彰頭露面。"
        ],
        "title": "寒山背身立贊",
        "id": "d70d0371-88be-4402-8ef1-1d9459275d19"
    },
    {
        "author": "釋智愚",
        "paragraphs": [
            "木屐竹帚，粘脚綴手。",
            "古佛家風，泥豬疥狗。",
            "指天大笑一聲，驚得虛空倒走。"
        ],
        "title": "拾得指空笑贊",
        "id": "b1e2b6ae-16a0-47aa-930d-7ad5942798b6"
    },
    {
        "author": "釋智愚",
        "paragraphs": [
            "萬德不將來，猛獸自馴伏。",
            "一嘯出林，陰風拔木。",
            "只知拊掌放憨，不覺山青水綠。"
        ],
        "title": "豐干騎虎贊",
        "id": "b0a51a27-0eae-41d5-b23f-389c4fcdbcb1"
    },
    {
        "author": "釋智愚",
        "paragraphs": [
            "金銀窟裏出來，彼此囊無一鏹。",
            "鬭貧不鬭富，做盡窮伎倆。",
            "大蟲來也，急須合掌。"
        ],
        "title": "寒拾問訊贊",
        "id": "410d98f4-85c0-4c55-a47f-4292f41ac77c"
    },
    {
        "author": "釋智愚",
        "paragraphs": [
            "一句子，有也未。",
            "蹙斷眉頭，做盡手勢。",
            "靠倒維摩記得無，至今一默喧天地。"
        ],
        "title": "寒山作吟身勢贊",
        "id": "93293219-5536-458b-b4c3-d1575c4f6829"
    },
    {
        "author": "釋智愚",
        "paragraphs": [
            "頭戴樺皮冠，脚穿破木履。",
            "有磨墨過筆之功，無二千酬瀉瓶之水。",
            "捉敗了也，國清寺裡偷佛飯，元來是你。"
        ],
        "title": "拾得磨墨過筆贊",
        "id": "d28dc795-b5ed-4060-bfe2-5adb370e10ec"
    },
    {
        "author": "釋智愚",
        "paragraphs": [
            "鬰鬰冰壑姿，株株手親植。",
            "欲知來去蹤，雙峯聳寒碧。"
        ],
        "title": "栽松道者贊",
        "id": "104a96ad-b336-4988-ac4c-edc8d5941155"
    },
    {
        "author": "釋智愚",
        "paragraphs": [
            "用智恰如愚，無人辨得渠。",
            "粃糠和月擣，意在脫衣盂。"
        ],
        "title": "蹈碓老盧贊",
        "id": "91a5f151-89d0-4614-bfca-0fa74b9346ee"
    },
    {
        "author": "釋智愚",
        "paragraphs": [
            "石禪寒到骨，松雪照清眸。",
            "此道如山重，難將一臂酬。"
        ],
        "title": "神光參達磨贊",
        "id": "4cd4be47-2bd6-4c7c-9e26-96c065f871a7"
    },
    {
        "author": "釋智愚",
        "paragraphs": [
            "草枯山欲冷，逗曉入重雲。",
            "一箭無雙中，何如射一羣。"
        ],
        "title": "馬祖接石鞏贊",
        "id": "4442b886-8bae-4d81-aae2-6ae60ea1f3ea"
    },
    {
        "author": "釋智愚",
        "paragraphs": [
            "邂逅漉籬翁，言談耳又聾。",
            "不知何處去，破帽裹西風。"
        ],
        "title": "丹霞遇龐公贊",
        "id": "35b06de3-6b0d-47f3-bcde-747d4b5705f0"
    },
    {
        "author": "釋智愚",
        "paragraphs": [
            "閉戶復携鉏，雲深路更迂。",
            "須知形影外，肝膽向人輸。"
        ],
        "title": "良遂見麻谷贊",
        "id": "dde3bf66-0db4-4c6a-8d87-985d7858b6f0"
    },
    {
        "author": "釋智愚",
        "paragraphs": [
            "以梵夾，對凈瓶。",
            "一字不掛眼，常轉如是經。"
        ],
        "title": "藥山和尚贊",
        "id": "d6275dbc-edf2-48eb-902d-a3d4b6ae0ded"
    },
    {
        "author": "釋智愚",
        "paragraphs": [
            "石林冰冷，糞火芋香。",
            "深撥淺得，滋味最長。"
        ],
        "title": "懶瓚和尚贊",
        "id": "32a76587-84cb-4b70-b508-15a5a59b0e18"
    },
    {
        "author": "釋智愚",
        "paragraphs": [
            "忍寒騎瘦馬，雙眼碧於秋。",
            "寄語王公道，無錢買沃洲。"
        ],
        "title": "支遁和尚歸休圖贊",
        "id": "4a742092-31bf-463a-8cf8-7d4c4a9bf294"
    },
    {
        "author": "釋智愚",
        "paragraphs": [
            "日暖跨馿出，溪橋款步行。",
            "因思遭攧處，寸草不曾生。"
        ],
        "title": "郁山主贊",
        "id": "99d023e7-423f-4205-9c36-c2191667a614"
    },
    {
        "author": "釋智愚",
        "paragraphs": [
            "朝看白雲去，暮騎黄犢歸。",
            "山窮橋斷處，鷺鷥那得知。"
        ],
        "title": "政黄牛贊",
        "id": "d1034cb7-0b8a-415c-8053-20898e97e6b9"
    },
    {
        "author": "釋智愚",
        "paragraphs": [
            "虛空講得，參天荆棘。",
            "一喚回頭，杳無蹤跡。",
            "夕陽掛樹梢，依然隠不得。"
        ],
        "title": "亮座主贊",
        "id": "f87fb198-6b7f-49e7-b891-b3a49b0b1c26"
    },
    {
        "author": "釋智愚",
        "paragraphs": [
            "拚身躍入深淵，等閑握起龍首。",
            "腥風怒雷，烏飛兔走，驚得慈明幾掣肘。",
            "乞兒伎倆不多，千古膾炙人口，好將白棒劈脊摟。"
        ],
        "title": "泉大道浴湫圖贊",
        "id": "42b7efca-d611-44c4-81ca-94f247e3e082"
    },
    {
        "author": "釋智愚",
        "paragraphs": [
            "寒暑不到處，山窮石自枯。",
            "涕零知骨冷，隨分著工夫。",
            "一卷無題目，持來傍石根。",
            "眼昏嫌字小，華梵恐難分。"
        ],
        "title": "朝陽對月贊",
        "id": "3f052705-c60e-4f37-8f00-eed0233253db"
    },
    {
        "author": "釋智愚",
        "paragraphs": [
            "眼似鼓椎，頭如木杓。",
            "欲識趙州，八十行脚。"
        ],
        "title": "趙州和尚贊",
        "id": "45f3ac8b-cf85-4a13-a585-a8104afd3ccd"
    },
    {
        "author": "釋智愚",
        "paragraphs": [
            "黄檗棒頭，大愚肋下。",
            "後代兒孫，烏焉成馬。"
        ],
        "title": "臨際大師贊",
        "id": "238559e7-ef98-43d2-92a4-f99fa5e9bbd1"
    },
    {
        "author": "釋智愚",
        "paragraphs": [
            "呈真嚇殺盤山，對衆侮慢臨際。",
            "靜處畏影逃形，閙裏掀天撲地。",
            "鎮州城外活埋，至今雞驚犬吠。"
        ],
        "title": "普化和尚贊",
        "id": "1e952dcc-2c22-4a21-bc5f-9fd2e2778793"
    },
    {
        "author": "釋智愚",
        "paragraphs": [
            "掉發睦州，脫賺靈樹。",
            "赤體露金風，清波無透路。",
            "阿師脚跛不能行，休對乾峯南嶽去。"
        ],
        "tags": [
            "衡山"
        ],
        "title": "雲門大師贊",
        "id": "fbe7fcff-00ec-412f-831f-6295b035ead2"
    },
    {
        "author": "釋智愚",
        "paragraphs": [
            "不出飛猿，皮下有血。",
            "釣魚放生，死中得活。",
            "譏雪峯用力太過，笑靈雲根底未徹。",
            "只知意在鈎頭，不覺眼中著屑。",
            "阿呵呵，誰辨別。",
            "萬頃烟波，一鈎新月。"
        ],
        "title": "玄沙和尚贊",
        "id": "9b30d7b3-6fbe-4b12-9ce9-ebe1dec18f9a"
    },
    {
        "author": "釋智愚",
        "paragraphs": [
            "烟水寒，扁舟小，華亭江上相尋討。",
            "負命底劈口一橈，點頭處狼藉不少。",
            "父子怯相酬，誰道翻身早。",
            "出黄蘆，入紅蓼。",
            "收拾絲綸，江天未曉。"
        ],
        "title": "船子和尚贊",
        "id": "1c19534b-d4c5-4c95-90d6-316c8091ab53"
    },
    {
        "author": "釋智愚",
        "paragraphs": [
            "泯跡深藏一塢雲，仙官何事苦相親。",
            "修行不是無靈驗，懶作關門閑戶人。"
        ],
        "title": "太白興禪師贊",
        "id": "521d7c26-d74c-4f71-9226-d9f07d5e51d4"
    },
    {
        "author": "釋智愚",
        "paragraphs": [
            "袈裟裹草鞋，赤脚桐城走。",
            "只者破生涯，抵死揚家醜。"
        ],
        "title": "宗庵主贊",
        "id": "af4afa0c-b357-4fb1-acf0-3a164b33c377"
    },
    {
        "author": "釋智愚",
        "paragraphs": [
            "去見神鼎諲，絕叫屋梁倒。",
            "不得脫手法，打折你馿腰。"
        ],
        "title": "慈明圓和尚贊",
        "id": "b75e476b-e10c-42de-a29d-e3f85fc300d1"
    },
    {
        "author": "釋智愚",
        "paragraphs": [
            "灰頭土面，弄假像真。",
            "三脚馿子，獨角麒麟。"
        ],
        "title": "楊岐會和尚贊",
        "id": "300aa697-fb90-4453-abc2-6df0592128df"
    },
    {
        "author": "釋智愚",
        "paragraphs": [
            "凝而不結，混而常清。",
            "挺然嶽立，卒乎砥平。",
            "擬師之道兮虛空釘橛，美師之德兮色重裏膠青。",
            "妙高萬疊兮春歸錦鏡，翠螺一抹兮霜後洞庭。",
            "在彼在此兮初無朕跡，或舒或卷兮水赴滄溟，遐想高躅兮實我法城。"
        ],
        "tags": [
            "洞庭湖"
        ],
        "title": "雪竇顯禪師贊",
        "id": "59377eee-d56f-4f5a-b864-e0aaae2c6a9e"
    },
    {
        "author": "釋智愚",
        "paragraphs": [
            "山泐潭之水，奮衡山之雲。",
            "三關多漏網，誰是負恩人，晦堂之下有清新。"
        ],
        "tags": [
            "衡山"
        ],
        "title": "黄龍南禪師贊",
        "id": "4ded0952-4f01-4002-86da-f5af75869454"
    },
    {
        "author": "釋智愚",
        "paragraphs": [
            "接納少機關，勘驗無眼目。",
            "時時膈氣築，只要煨蘆菔。"
        ],
        "title": "白雲端和尚贊",
        "id": "a5956f17-eab6-40b2-a3ee-1e902d6c66dc"
    },
    {
        "author": "釋智愚",
        "paragraphs": [
            "性燥衲僧，佒佯座主。",
            "抹過村草步頭，直下挨肩佛祖。",
            "楊岐其師，白雲其侶。",
            "一鳴鳳臺，凌跨今古。"
        ],
        "title": "保寧勇和尚贊",
        "id": "5fdd363f-592e-4852-b23b-bbb877d8245e"
    },
    {
        "author": "釋智愚",
        "paragraphs": [
            "師之道兮不可得而稱，師之德兮不可得而述。",
            "師之行兮不可得而聞，師之業兮不可得而見。",
            "道德行業，聞見稱述，世人昭昭然若其。",
            "荷佛祖慧命於將仆之際，轉凡夫於賢聖之域。",
            "是謂之東山老人，吾不得而知焉。"
        ],
        "title": "五祖演和尚贊",
        "id": "977ef9cc-351c-4b68-9359-eb3bd60dbbbf"
    },
    {
        "author": "釋智愚",
        "paragraphs": [
            "尸碧岩，謗乳竇，擊高庵，據甌阜，此皆人所議論不到。",
            "說甚麽減竈法無文印，盡情約下置而勿論。",
            "或曰毀譽不在乎兩端之間，䖃苴翁別有長處。"
        ],
        "title": "圓悟勤禪師贊",
        "id": "0bf6da39-c33c-4352-9dca-8ef79affbb93"
    },
    {
        "author": "釋智愚",
        "paragraphs": [
            "柔弱丰神，骨器剛大。",
            "小喜多嗔，貴買賤賣。",
            "形影師資二十年，所以圓悟目之爲睡虎者也。"
        ],
        "title": "虎丘隆和尚贊",
        "id": "9c911d9d-e6e3-47c2-80e9-1e10d2897aba"
    },
    {
        "author": "釋智愚",
        "paragraphs": [
            "金鳳初鳴，玉人啟戶。",
            "露冷風高，子歸就父。"
        ],
        "title": "宏智禪師贊",
        "id": "72ff2f7a-5a4a-4568-8f83-fccb7d5bec07"
    },
    {
        "author": "釋智愚",
        "paragraphs": [
            "前無釋迦，後無達磨。",
            "駡雨駡風，祇要做大。",
            "黑漆竹篦胡打亂打，是佛是魔劈面便唾，因茲天降其咎。",
            "衡陽梅陽，十七年吞饑忍餓。",
            "將謂萬里生還知非，元來一星子不曾改過。",
            "者般瞎禿得人憎，天上人間無兩箇。",
            "咄。"
        ],
        "title": "大慧禪師贊",
        "id": "de419986-8d2e-4544-b766-004c38802f67"
    },
    {
        "author": "釋智愚",
        "paragraphs": [
            "奮劈胸拳，撈摸虛空骨髓。",
            "開活入眼，瞎却自己頂門。",
            "從茲海湧峯危，是謂東山正續。"
        ],
        "title": "應庵和尚贊",
        "id": "841f25d6-755e-4b42-8e9f-c2782cec8877"
    },
    {
        "author": "釋智愚",
        "paragraphs": [
            "行脚不到大徹堂前，剛要凌滅應庵門戶。",
            "指柳駡楊，吹沙嗅土，却笑謝郎眉忒豎。",
            "欲識中峯箇裏人，無尾大蟲不是虎。"
        ],
        "title": "密庵和尚贊",
        "id": "be43ecee-fe6e-408c-95ee-ab8b0613f98c"
    },
    {
        "author": "釋智愚",
        "paragraphs": [
            "秋鷺翹松，寒蟾卧水。",
            "芝峯老骨雖不在明白裡，離婁師曠覓無蹤，千古萬古祇者是。"
        ],
        "title": "石窗和尚贊",
        "id": "b7355b0a-f7df-452b-8bb2-ae87f794e789"
    },
    {
        "author": "釋智愚",
        "paragraphs": [
            "水庵室裏爭鋒，一掌打得耳聾。",
            "從茲喚鐘作甕，滅却楊岐正宗。",
            "自謂水菴可入，却言不識中峯。"
        ],
        "title": "松源和尚贊",
        "id": "1d5e73ef-47b8-4bd7-bc36-8fa820dfbeca"
    },
    {
        "author": "釋智愚",
        "paragraphs": [
            "行脚祇參松源，早是信卜賣屋。",
            "更說東山正傳，大似老馬嚼粟。",
            "近人情，無面目，引得兒孫阿轆轆。",
            "報恩盡力讚揚，也是鷺股割肉。"
        ],
        "title": "運庵先師贊",
        "id": "be79623a-2a90-4246-a44d-62d3a043418a"
    },
    {
        "author": "釋智愚",
        "paragraphs": [
            "飛來峯下，打失護身符子。",
            "南明山中，駡詈三平祖師。",
            "闡提薄福，俗眼難窺。",
            "夫是之謂不庵老古錐。"
        ],
        "title": "南明不庵悟和尚贊",
        "id": "63c86199-8ef0-4fc1-8380-f2213d5f8617"
    },
    {
        "author": "釋智愚",
        "paragraphs": [
            "雲霧充饑腹，烟霞補破衣。",
            "祝融峯頂寺，幾度對斜暉。"
        ],
        "tags": [
            "衡山"
        ],
        "title": "南嶽修首座贊",
        "id": "b3a2866e-707e-4357-b99a-2a4a21614dd2"
    },
    {
        "author": "釋智愚",
        "paragraphs": [
            "面目嚴冷，狠氣如雲。",
            "攛掇翁木大，顛倒上樹。",
            "品藻果駡天，見地不親。",
            "咬牙嚙齒，走石飛塵，鷲峰別有劫壺春。"
        ],
        "title": "靈隠石鼓夷和尚贊",
        "id": "b344740c-6f81-41bb-835f-4f9216216747"
    },
    {
        "author": "釋智愚",
        "paragraphs": [
            "三觀互融顯其機，十門不二蕩其跡。",
            "如月印水兮光入其微，如春在花兮香襲其裓。",
            "是謂教庠之英，北峯之嫡。",
            "描邈將來不如伊，從教大地無人識。"
        ],
        "title": "靈山古雲粹法師贊",
        "id": "4f3eed65-20e5-490c-aecf-16bc8c0dcdcf"
    },
    {
        "author": "釋智愚",
        "paragraphs": [
            "金石絲竹難以類乎聲，碧雲清風難以同其調。",
            "玉光幽潔，花信融通。",
            "妙在有無外，豈墮空假中。",
            "張生伏筆，何處形容。",
            "此是適庵老子之常準，肯與能詩能畫者同。",
            "藉藉流芳靈苑寺，眇然千古仰高蹤。"
        ],
        "title": "玉泉普明法師贊",
        "id": "654ddcb4-3a50-4226-861f-35c468f91082"
    },
    {
        "author": "釋智愚",
        "paragraphs": [
            "金鐘夜擊九重城，六載歸來改瘦形。",
            "待得衆生心眼活，雪山依舊碧崚嶒。"
        ],
        "title": "出山古像贊",
        "id": "5c19d2be-76fc-4ed6-94f3-b5cb3d7fd782"
    },
    {
        "author": "釋智愚",
        "paragraphs": [
            "一生口嘴嘮嘈，偏要攙行奪市。",
            "詐病毗耶離城，引得許多閑神野鬼稽首浄名。",
            "咄，我不識你。"
        ],
        "title": "維摩示疾圖贊",
        "id": "c6f63ef0-f19a-4c1a-a913-c5c6ebbffbaa"
    },
    {
        "author": "釋智愚",
        "paragraphs": [
            "咄者髑髏，荒草堆頭。",
            "歛眉一笑，萬壑雲收。"
        ],
        "title": "布袋回頭笑髑髏贊",
        "id": "4e57ec95-1945-4447-998c-e8c68d176178"
    },
    {
        "author": "釋智愚",
        "paragraphs": [
            "龜證無功，會三歸一。",
            "各有面子，不欲露出。"
        ],
        "title": "三教合一面贊",
        "id": "af728557-7e5b-4003-b8c1-6764e84e60a6"
    },
    {
        "author": "釋智愚",
        "paragraphs": [
            "枕石苔生，崖藤影綠。",
            "天書促行，芋子未熟。"
        ],
        "title": "懶瓚和尚贊",
        "id": "e34d26ef-13f7-4475-88f1-00e1e9ecb852"
    },
    {
        "author": "釋智愚",
        "paragraphs": [
            "清溪影寒，以鰕爲目。",
            "無柄笊籬，東摝西摝。"
        ],
        "title": "鰕子和尚贊",
        "id": "bad02f49-130a-4ed2-aed2-bd8dbd9ee0fd"
    },
    {
        "author": "釋智愚",
        "paragraphs": [
            "略彴蹈翻天地黑，盲馿惡拗弄蹄行。",
            "從茲不到茶川上，溪水自涵山影清。"
        ],
        "title": "郁山主贊",
        "id": "44607fa1-f087-43c5-b562-74d7c95d5f5e"
    },
    {
        "author": "釋智愚",
        "paragraphs": [
            "犢角銅瓶掛曉烟，谿山多是往來篇。",
            "不知底事吟情險，吹落秋風白鳥邊。"
        ],
        "title": "政黄牛贊",
        "id": "f73d787f-d6cc-400d-92a0-99a682ac4a0d"
    },
    {
        "author": "釋智愚",
        "paragraphs": [
            "鍼無肉，補不足。",
            "傍晨曦，倚岩谷。",
            "怕見黄葉飛，未風先皺眉。"
        ],
        "title": "朝陽毳衲贊",
        "id": "388a0e58-c76a-4f99-8b6e-b34477c2e799"
    },
    {
        "author": "釋智愚",
        "paragraphs": [
            "欲要了，無可了。",
            "山頭月，圓又缺。",
            "只好罷休看，夜深風露寒。"
        ],
        "title": "對月了經贊",
        "id": "133cb9fb-e784-483f-b85c-203ee188971d"
    },
    {
        "author": "釋智愚",
        "paragraphs": [
            "五峯石上，雙澗松邊。",
            "是者伎倆，莫駡豐干。"
        ],
        "title": "寒山拾得贊",
        "id": "af432a15-5c54-404c-bcc2-42a4ebda1582"
    },
    {
        "author": "釋智愚",
        "paragraphs": [
            "厚重如山，寬大如海。",
            "丹青有神，莫擬其蹤。",
            "僧繇筆妙，難狀其跡。",
            "如上國之春歸，香風四吹。",
            "如銀蟾之出水，萬象歛影。",
            "是爲三教融通，大法之宗主者也。"
        ],
        "title": "上竺柏庭月法師畫像贊",
        "id": "a37430ed-8d02-4e40-9ea4-652136b2fbfa"
    },
    {
        "author": "釋智愚",
        "paragraphs": [
            "移圓就方則辛，抑方爲圓則苦。",
            "枘鑿不相入，是無準門戶。",
            "五峯峨峨兮等觀，萬象撥撥兮誰覩。",
            "霜降水落，子歸就父。"
        ],
        "title": "無準和尚禪者請贊仍侍立贊",
        "id": "632f4167-0c3f-4324-a448-c0996e11376f"
    },
    {
        "author": "釋智愚",
        "paragraphs": [
            "身槁如柴，眼明如電。",
            "衡鑑台嶺，品藻山外之宗。",
            "揮呵悟門，不墮文字之相。",
            "以訥爲辯，以戒爲礙。",
            "橫拈麈尾雨花傾，萬象森羅俱鼎沸。"
        ],
        "title": "寶嚴崇辯訥法師畫像贊",
        "id": "cf039f83-0059-4a94-9222-98feb1554b5d"
    },
    {
        "author": "釋智愚",
        "paragraphs": [
            "德臘俱高，孫枝益茂。",
            "以勤儉苦節中興隸業，以老氣餘韻平視諸方。",
            "眉稜垂雪，杖竹凝霜。",
            "步趨有人兮清風可繼，澹常古道兮劫外徜徉。"
        ],
        "title": "寶林遠和尚遊山像師孫侍行贊",
        "id": "dbda8bac-3029-44eb-909e-2a233d68b115"
    },
    {
        "author": "釋智愚",
        "paragraphs": [
            "舌貫鼻端，牛行虎視。",
            "祇者形模，轉增聾戾。",
            "萬丈寒潭兮泐水無波，千仞寶山兮浮圖鎖翠，八十四人兮猶居學地。"
        ],
        "title": "禮寶峰馬大師塔",
        "id": "80f92c01-a956-4ae8-a6a7-afe973f28648"
    },
    {
        "author": "釋智愚",
        "paragraphs": [
            "鼯鼠聲中，顛來倒去。",
            "馬頷馿腮，不須解註。"
        ],
        "title": "禮大梅常禪師塔",
        "id": "20be0413-4512-4b97-a412-ba3f51a3d522"
    },
    {
        "author": "釋智愚",
        "paragraphs": [
            "翠微際北腕頭短，洞水逆流方到家。",
            "年老脚跟宜著襪，不能隨處蹈泥沙。"
        ],
        "title": "禮龍牙遁禪師塔",
        "id": "e4474ba9-82bb-4a54-a6c2-f308df0cd3e2"
    },
    {
        "author": "釋智愚",
        "paragraphs": [
            "萬指恬然一路歸，髑髏對對眼如眉。",
            "須知一色明邊外，生死如何搆得伊。"
        ],
        "title": "禮石霜千僧塚塔",
        "id": "d29d2b4e-f90a-416a-a56f-33cb65913ad5"
    },
    {
        "author": "釋智愚",
        "paragraphs": [
            "水繞山圍獅子窟，赫赫金毛從此出。",
            "野犴既死狐兔悲，天下叢林閙聒聒。",
            "我來不敢重步行，森嚴匝匝清風生。",
            "三拜無言出門去，烟笛一聲牛背橫。"
        ],
        "title": "禮石霜慈明大師塔",
        "id": "2102aeaf-152d-470f-9a45-268cf6f11ede"
    },
    {
        "author": "釋智愚",
        "paragraphs": [
            "藤深蔓短塔纍纍，以眼名龍恐是伊。",
            "放下泥盤叉手笑，阿師曾誤矮闍梨。"
        ],
        "title": "禮明招謙禪師塔",
        "id": "a9d2a47d-a7b5-455e-9eed-2c2d6d43ac70"
    },
    {
        "author": "釋智愚",
        "paragraphs": [
            "牧牧純來歲月多，至今殻漏未消磨。",
            "莫嫌截斷蘇溪水，尚有禪巖掛綠蘿。"
        ],
        "title": "禮牧護和尚定身塔",
        "id": "4b3aa025-c869-4887-a115-c9a64f19536f"
    },
    {
        "author": "釋智愚",
        "paragraphs": [
            "道樹將摧皇祐間，力扶危處幾多難。",
            "因思今日安然者，忍數空庭竹幾竿。"
        ],
        "title": "禮明教大師塔",
        "id": "cfc30be0-ccbb-4514-8153-5916c1ebcb7e"
    },
    {
        "author": "釋智愚",
        "paragraphs": [
            "說文字禪籠絡虛空，駡古塔主不明要旨。",
            "褒貶抑揚，流行坎止。",
            "棲鳳喦高插杳冥，落花啼鳥誰相委。"
        ],
        "title": "覺範和尚塔在同安",
        "id": "334c151e-9124-423e-8a83-653815c6ae6b"
    },
    {
        "author": "釋智愚",
        "paragraphs": [
            "迦葉聆箏起舞，淵明聞鐘皺眉。",
            "息耕斗室危坐，半窗凍日熙熙。"
        ],
        "title": "釋雪竇革轍二門",
        "id": "c7ebbda0-a28e-4bf7-a16d-72f3ccb22fe8"
    },
    {
        "author": "釋智愚",
        "paragraphs": [
            "碧玉溪頭黄葉村，不聞花鳥到籬門。",
            "憨眠似覺底時節，山月半規新吐痕。"
        ],
        "title": "大功不宰",
        "id": "b2f1c397-3534-42c2-adca-faf4957498d1"
    },
    {
        "author": "釋智愚",
        "paragraphs": [
            "兩脚蹣跚林葉稀，去來初不涉離微。",
            "靈機未轉已先照，蹤跡擬從何處歸。"
        ],
        "title": "善應無方",
        "id": "3223ca57-81d5-4f3f-93d8-f299f2b7e293"
    },
    {
        "author": "釋智愚",
        "paragraphs": [
            "石牀偃月夢魂冷，溪水寫真癯影清。",
            "平生矻矻自忘我，世外不知誰可盟。"
        ],
        "title": "緣對",
        "id": "2cb87059-7b66-4de2-b278-4d0e8a4f16b4"
    },
    {
        "author": "釋智愚",
        "paragraphs": [
            "孤舟十萬里，委命在危流。",
            "五葉芬芳後，神州法已秋。"
        ],
        "title": "君子有所思",
        "id": "0f2474b0-06d7-4b86-8dd5-26b0518a1858"
    },
    {
        "author": "釋智愚",
        "paragraphs": [
            "百卷非文字，精探海藏深。",
            "老胡三寸舌，鏡主幾生心。",
            "力破塵勞網，能銷曠劫金。",
            "歸原何所似，花底囀靈禽。"
        ],
        "title": "閲宗鏡錄",
        "id": "8e8ee2b1-2319-4147-a644-4234843a80d0"
    },
    {
        "author": "釋智愚",
        "paragraphs": [
            "袍著金花勒小驄，揚鞭幾度月明中。",
            "黄河界上空來往，直至如今未樹功。"
        ],
        "title": "鑄印",
        "id": "db66b387-64d3-4c7c-8f5f-0a7c11ecfe83"
    },
    {
        "author": "釋智愚",
        "paragraphs": [
            "鐵鞋無底飽風霜，歲晚歸來卧石牀。",
            "一對眼睛烏律律，半隨雲影挂寒堂。"
        ],
        "title": "銷印",
        "id": "449ab6d0-1644-4ff4-8214-4f78575c34b4"
    },
    {
        "author": "釋智愚",
        "paragraphs": [
            "孤筇影落清湘外，看盡歸雲歛復翔。",
            "身世悠悠心自許，幾回到此立斜陽。"
        ],
        "title": "回鴈峰晚望",
        "id": "aee57ffd-a965-47ed-881a-33b6daaae14c"
    },
    {
        "author": "釋智愚",
        "paragraphs": [
            "居士當年錯用心，渾家不睦到如今。",
            "摝籬柄短無人買，空自蕭蕭風滿林。"
        ],
        "title": "衡陽龐居士庵",
        "id": "167bf600-71bf-4d35-b82f-404d4dc9941e"
    },
    {
        "author": "釋智愚",
        "paragraphs": [
            "南嶽諸峯七十二，惟有祝融峯最高。",
            "九千七百三十丈，下視寰海如秋豪。",
            "岷峨華頂遠俯伏，九華五老來相朝。",
            "上封老僧日無事，興來以手摩雲霄。"
        ],
        "tags": [
            "衡山"
        ],
        "title": "登祝融峰",
        "id": "199078c9-84f5-48b2-92d9-66cee90d070f"
    },
    {
        "author": "釋智愚",
        "paragraphs": [
            "雲中玉磬無時響，木末金燈永夜明。",
            "勝地正緣人罕到，古今門戶未嘗扃。"
        ],
        "title": "方廣寺",
        "id": "720e5c7e-1929-4cb6-9167-660407a68962"
    },
    {
        "author": "釋智愚",
        "paragraphs": [
            "久思閑對老維摩，欲話衆生病痛多。",
            "丈室無端鐵門限，未應容易野人過。"
        ],
        "title": "訪趙野雲不值",
        "id": "5c0df1b0-71d4-43c9-8a72-af346338ab2f"
    },
    {
        "author": "釋智愚",
        "paragraphs": [
            "誰管鮎魚上竹竿，拚身捱得髑髏乾。",
            "者回歸去西湖上，犢草鷗波不亂看。"
        ],
        "tags": [
            "西湖"
        ],
        "title": "圓書記之錢唐",
        "id": "f8681a99-be79-40c3-bb4f-40f660de22ed"
    },
    {
        "author": "釋智愚",
        "paragraphs": [
            "穆穆叢林見老成，江湖約我復同盟。",
            "鰐鄉未話腥風起，春雪初消好問程。"
        ],
        "title": "彌藏主歸潮陽",
        "id": "aef3ce8a-d443-46f3-8203-25dbab1e1144"
    },
    {
        "author": "釋智愚",
        "paragraphs": [
            "瞎馿一蹈兩頭空，便與尋常路不同。",
            "寸步却成千里隔，紛紛多在半途中。"
        ],
        "title": "斷橋",
        "id": "20ecae7b-cac8-4bed-86c8-ec012ee58358"
    },
    {
        "author": "釋智愚",
        "paragraphs": [
            "講堂迷却散花人，百萬茫茫徒苦辛。",
            "絕處逢生機路活，定應尊者是前身。"
        ],
        "title": "訪南湖晦巖講主",
        "id": "de4b6cb9-9433-4574-8f13-22a8e55be7df"
    },
    {
        "author": "釋智愚",
        "paragraphs": [
            "深荷城東老浄名，菜園捨了又齋僧。",
            "磨刀石子看看盡，居士肝心鐵打成。"
        ],
        "title": "謝戴悟庵",
        "id": "49e3455f-2d47-4163-b59d-1f74b41171da"
    },
    {
        "author": "釋智愚",
        "paragraphs": [
            "近遠何多趣，難將尺寸求。",
            "向來披嶽頂，今已徧神州。",
            "水肅蒼林晚，寒生玉井秋。",
            "圓蒲冷相對，時與話峯頭。"
        ],
        "title": "觀山水圖留休禪者",
        "id": "11adaa68-f84f-42e6-9456-f261f716ac3a"
    },
    {
        "author": "釋智愚",
        "paragraphs": [
            "堂上新生虎面狸，千金許我不應移。",
            "家寒故是無偷鼠，要見翻身上樹時。"
        ],
        "title": "求貓子",
        "id": "80026a75-38f8-41e9-bbd5-1bb0e320c03d"
    },
    {
        "author": "釋智愚",
        "paragraphs": [
            "衲僧肘後箇靈符，誰管從前有與無。",
            "片板不能擔到底，又來依樣畫葫蘆。"
        ],
        "title": "通禪客進納",
        "id": "f58532c0-4653-4ff6-97c1-49161f6501c5"
    },
    {
        "author": "釋智愚",
        "paragraphs": [
            "太阿橫按血淋漓，鐵作心肝也皺眉。",
            "入得門來翻死款，不庵未必肯饒伊。"
        ],
        "title": "送僧見龍泉不庵",
        "id": "8735a3f4-a38b-44bd-a9c4-3432c4653596"
    },
    {
        "author": "釋智愚",
        "paragraphs": [
            "吉祥大士捨全身，要使迷途脫苦輪。",
            "無奈衆生難教化，天堂地獄又重新。"
        ],
        "title": "鬮觀音背水陸幀",
        "id": "fd4bb427-91c2-407f-a728-bd144b87d66c"
    },
    {
        "author": "釋智愚",
        "paragraphs": [
            "執晝藴丘壑，冥機未策勳。",
            "瓦匜消古篆，石榻伴歸雲。",
            "勝事知如許，餘生無所聞。",
            "燈花冷相笑，何可補毫分。"
        ],
        "title": "霞谷清夜",
        "id": "af9595dd-e39e-409f-848f-0cae79af1db0"
    },
    {
        "author": "釋智愚",
        "paragraphs": [
            "半怯春寒病未甦，出門無力爲三呼。",
            "諸方辣手如靈驗，秋晚應歸捋虎鬚。"
        ],
        "title": "送先侍者",
        "id": "d3b44e3b-9a63-456a-bbb9-7740dd9d0ae5"
    },
    {
        "author": "釋智愚",
        "paragraphs": [
            "一味清寒骨拄皮，且無心力去扶犁。",
            "江湖儘儘有閑地，况是春風草長時。"
        ],
        "title": "送文瘦牛",
        "id": "4d3cd5ff-16ab-4c0a-8709-012c403c4395"
    },
    {
        "author": "釋智愚",
        "paragraphs": [
            "萬物自全璧，蒙莊安可齊。",
            "月高松影細，風急鴈行低。",
            "誰把丹青入，難將竹帛題。",
            "寒山應笑我，携手隔雲泥。"
        ],
        "title": "玄黄不真",
        "id": "fef3da33-9b64-4ffe-b591-0f01bd4f46a0"
    },
    {
        "author": "釋智愚",
        "paragraphs": [
            "世事亂如麻，情人未到家。",
            "連延深院雨，滴碎後庭花。",
            "舊話幾時別，音書未有涯。",
            "暝烟將四合，何處起胡笳。"
        ],
        "title": "黑白何咎",
        "id": "711feb36-7d32-49da-8202-30c945b4370e"
    },
    {
        "author": "釋智愚",
        "paragraphs": [
            "揀芽芳字出山南，真味那容取次參。",
            "曾向松根烹瀑雪，至今齒頰尚餘甘。"
        ],
        "title": "謝芝峰交承惠茶",
        "id": "c2510db4-a355-4285-98ce-459bb17e0558"
    },
    {
        "author": "釋智愚",
        "paragraphs": [
            "海鳳飛來不敢棲，舊條新刺利如錐。",
            "茫茫出得出不得，只許拚身到者知。"
        ],
        "title": "棘林",
        "id": "e1222944-87b2-4069-bfa2-9eb9bd0a50c0"
    },
    {
        "author": "釋智愚",
        "paragraphs": [
            "旌幢天外見，縹緲谷中來。",
            "望重草先偃，山靈雲自開。",
            "禪衣坐幽石，椶柄拂清埃。",
            "勳業凌烟上，難教隠釣臺。"
        ],
        "title": "趙開府訪霞谷次韻謝之",
        "id": "bbfed521-d9c1-4bdb-811a-e5e94d3a3ac2"
    },
    {
        "author": "釋智愚",
        "paragraphs": [
            "暖風雀舌閙芳叢，出焙封題獻至公。",
            "梅麓自來調鼎手，暫時勺水聽松風。"
        ],
        "title": "茶寄樓司令",
        "id": "2f50bf41-f21e-4657-872d-5189f87c84b1"
    },
    {
        "author": "釋智愚",
        "paragraphs": [
            "紙燈吹滅尚迂回，直至如今心未灰。",
            "臺石蘚花將半蝕，不知焚鈔復誰來。"
        ],
        "title": "送鑒座主",
        "id": "c313cd5f-6e9c-4a78-931a-937ace7e4812"
    },
    {
        "author": "釋智愚",
        "paragraphs": [
            "孤蹤抹過海門東，吳越溪山幾萬重。",
            "一拜起來還一拜，不知何處見圓通。"
        ],
        "title": "僧禮補陀",
        "id": "00842ff8-b8e9-49cd-8a6c-79d308e1056f"
    },
    {
        "author": "釋智愚",
        "paragraphs": [
            "別我芝巖舊主情，松堂月冷露華清。",
            "古桐高佩知何處，會聽百灘流水聲。"
        ],
        "title": "送騰禪者",
        "id": "62e86718-3698-48ac-a7dc-2addc0e6e33e"
    },
    {
        "author": "釋智愚",
        "paragraphs": [
            "海上多幽蹟，尋碑始得名。",
            "仙成丹竈冷，霞暖地花生。",
            "有鶴久不死，見人長欲鳴。",
            "壇西羽衣子，知我不虛行。"
        ],
        "title": "遊棲霞觀",
        "id": "c6eacf27-8d61-4980-96f1-957a61d05035"
    },
    {
        "author": "釋智愚",
        "paragraphs": [
            "良宵桂月耿中庭，蛩在青莎葉底鳴。",
            "別我寸心如寸鐵，不知南國幾多程。"
        ],
        "title": "僧之金陵",
        "id": "ea170bd3-dab0-4f46-a81b-6a1a3355f66b"
    },
    {
        "author": "釋智愚",
        "paragraphs": [
            "對文箋釋通人到，破句分科作者難。",
            "不見澧陽焚鈔者，棒頭拈出尚寒酸。"
        ],
        "title": "寄晦巖佛光法師",
        "id": "973c7005-956f-44b2-bdcf-e7934817236c"
    },
    {
        "author": "釋智愚",
        "paragraphs": [
            "疏疏綠影釀寒清，高節虛心久得名。",
            "不見月明流水處，好風時引鳳雛聲。"
        ],
        "title": "昌老號竹谿",
        "id": "77e0b989-de88-43ea-bd41-61b669cf0194"
    },
    {
        "author": "釋智愚",
        "paragraphs": [
            "蛟龍窟宅初無底，神禹難窮淺與深。",
            "好把凝流消息子，沛然爲雨活叢林。"
        ],
        "title": "潭老號古淵",
        "id": "d05be77a-d4b4-4019-a162-4fa6dfb182e7"
    },
    {
        "author": "釋智愚",
        "paragraphs": [
            "梅影稀疏蘭葉香，吳中水草越中行。",
            "荒田觸目無人揀，款款歸來带月耕。"
        ],
        "title": "溥禪者西還",
        "id": "7be87869-70cb-470f-bc1a-48fa9a2e9fd6"
    },
    {
        "author": "釋智愚",
        "paragraphs": [
            "鍊實而食，擇木而棲。",
            "靈靈自晦，物物難齊。",
            "秋歛巢虛睡穩，夢破月印清溪。"
        ],
        "title": "僧字止中",
        "id": "45d7b7e4-9378-4424-a6c7-52b525def04f"
    },
    {
        "author": "釋智愚",
        "paragraphs": [
            "雨過天風靜，波光似鑄成。",
            "不須頻鑑照，妍醜自分明。"
        ],
        "title": "閲侍者鏡潭",
        "id": "44034b71-4a80-4f28-9961-31236727a0a9"
    },
    {
        "author": "釋智愚",
        "paragraphs": [
            "烟暖谿頭草正肥，儘教牛飽卧晴曦。",
            "捲桐又入深深塢，吹盡春風不自知。"
        ],
        "title": "牧童",
        "id": "8c255d56-4763-4be5-9765-74a3d1b4ef7a"
    },
    {
        "author": "釋智愚",
        "paragraphs": [
            "菰蒲葉冷暮天低，斷岸舟橫水四圍。",
            "祇有一竿湘楚竹，未嘗容易下漁磯。"
        ],
        "title": "漁父",
        "id": "7272ca77-d343-45ed-9c9a-26bb9a0ed9d4"
    },
    {
        "author": "釋智愚",
        "paragraphs": [
            "當頭一諾未爲親，大道難將語默分。",
            "不聽晚風江上笛，一聲吹破碧天雲。"
        ],
        "title": "曾禪人唯之",
        "id": "4b7ae0a3-1995-4c2d-a7ea-42531eeb1607"
    },
    {
        "author": "釋智愚",
        "paragraphs": [
            "明明不可銘，斷續復誰聽。",
            "海上有癡絕，山中無白丁。",
            "天風生寂籟，霜月下寒汀。",
            "子去忘幽討，重巖猶未扃。"
        ],
        "title": "楫禪人之太白",
        "id": "32764c5c-af32-423c-b373-ee1ac2ff2308"
    },
    {
        "author": "釋智愚",
        "paragraphs": [
            "鑽仰無門扉不通，靜如古井鑑秋容。",
            "樂天自得道中術，時引清風吹萬松。"
        ],
        "title": "萬松山贈張省元",
        "id": "dbb6d351-ef16-4267-9715-7c5a106e18f9"
    },
    {
        "author": "釋智愚",
        "paragraphs": [
            "音旨雙消不可聞，捲衣南去與誰論。",
            "龍湫水澀石橋滑，得路應敲尊者門。"
        ],
        "title": "僧遊台鴈",
        "id": "c4f3cc41-3e16-4af0-aa36-4b703f82e0fb"
    },
    {
        "author": "釋智愚",
        "paragraphs": [
            "蛟幹虬枝巧作蟠，鱗鱗鬣鬣自生寒。",
            "卧間不致爲妖去，只就濤聲起處看。"
        ],
        "title": "牀屏怪松",
        "id": "2a209a10-dd3d-4880-8258-c5043f2d4b90"
    },
    {
        "author": "釋智愚",
        "paragraphs": [
            "露激風摶岸草秋，攬衣何處上蘭舟。",
            "無方始是知方者，莫效支師泥沃洲。"
        ],
        "title": "僧歸越",
        "id": "db7c903d-83c8-4eae-8055-94de2d18c3ec"
    },
    {
        "author": "釋智愚",
        "paragraphs": [
            "開窗種脩竹，鑿石搆方池。",
            "良夜月來此，勞生幾箇知。"
        ],
        "title": "遠塵軒",
        "id": "5be7168a-2fd8-49b4-bfbe-d362100bbf0b"
    },
    {
        "author": "釋智愚",
        "paragraphs": [
            "颼颼崖溜靜邊聞，到此仙凡咫尺分。",
            "鶴駕朝真何日返，洞門終日鎖寒雲。"
        ],
        "title": "遊金華洞天",
        "id": "65bef61f-b98c-4903-ae69-76a572823406"
    },
    {
        "author": "釋智愚",
        "paragraphs": [
            "儒釋同科到者稀，道融冰雪鑑精微。",
            "和平堂上公餘坐，靜看寒雲片片歸。"
        ],
        "title": "寄婺守趙玉堂",
        "id": "e56732a5-99bf-4183-841d-cc6b629bf53b"
    },
    {
        "author": "釋智愚",
        "paragraphs": [
            "發揮多古跡，優彼色絲辭。",
            "逸少觀鵝處，玄暉縱墨時。",
            "室虛蛟自觸，神久樹生悲。",
            "得處何機感，尋披當爾思。"
        ],
        "title": "題書畫什後",
        "id": "7736f1a7-54f2-4730-9472-d70c169a714d"
    },
    {
        "author": "釋智愚",
        "paragraphs": [
            "守得烏薪暖氣回，夜深寒重易成灰。",
            "因思百丈重挑撥，轉使溈山眼不開。"
        ],
        "title": "冬夜示俊侍者",
        "id": "486dd87a-e9c2-487e-af02-f1b22e66ca97"
    },
    {
        "author": "釋智愚",
        "paragraphs": [
            "不將一字顯今宗，隨處溪山老眼中。",
            "想見金華舊知己，未容明月照歸篷。"
        ],
        "title": "靈竺權衡之訪婺守會雙林",
        "id": "b0117816-357b-4fe5-a937-70ee64e42efa"
    },
    {
        "author": "釋智愚",
        "paragraphs": [
            "不拜星壇不步虛，裂冠來下死工夫。",
            "地爐深處燒紅葉，曾記三生舊話無。"
        ],
        "title": "西蜀言道士昔同夏嶽山三十年後著僧伽梨衣復會于雙林",
        "id": "5ab72171-b146-4f46-b312-fb46ac54f33c"
    },
    {
        "author": "釋智愚",
        "paragraphs": [
            "濬發靈機口角邊，斷崖飛瀑逼人寒。",
            "若言列祖有傳受，迦葉無因倒剎竿。"
        ],
        "title": "演僧史錢月林",
        "id": "08ad70ce-4d28-4803-a28e-deda56f5617d"
    },
    {
        "author": "釋智愚",
        "paragraphs": [
            "淵默雷聲善發機，鈍根難下頂門椎。",
            "青霜黄葉壓窮野，急急歸來見隠之。"
        ],
        "title": "淵禪人之乳峰",
        "id": "76dc185c-92be-41de-97eb-6d1c250b0cbb"
    },
    {
        "author": "釋智愚",
        "paragraphs": [
            "稽首如來種，悲生末世中。",
            "枝枝成小果，葉葉現神通。",
            "海月分清影，天香逐曉風。",
            "願惟迷己者，覩此出樊籠。"
        ],
        "title": "羅漢樹",
        "id": "b68ae849-5eaf-4d21-bce7-27d9cb89fefb"
    },
    {
        "author": "釋智愚",
        "paragraphs": [
            "雨化仁陶德愈馨，如春物物自生成。",
            "昔年秀水曾觀政，却與鄞江一樣清。"
        ],
        "title": "上四明守黄侍郎辭延福  其一",
        "id": "47970364-97f5-4e01-82d5-6e1533acfc7f"
    },
    {
        "author": "釋智愚",
        "paragraphs": [
            "石牀久矣卧雲林，六十銀絲兩鬢侵。",
            "海上浮杯心已息，掬溪容我竊棠陰。"
        ],
        "title": "上四明守黄侍郎辭延福  其二",
        "id": "f9243185-1502-47c3-894d-d8a2315b6fe5"
    },
    {
        "author": "釋智愚",
        "paragraphs": [
            "遠引高蹤繼覆盆，一龕枯寂是前身。",
            "秀峯影裏閑揩眼，見盡深雲未到人。"
        ],
        "title": "寄寂照庵主",
        "id": "3957f240-8ad1-44b0-b58e-1ac3f9bd7d02"
    },
    {
        "author": "釋智愚",
        "paragraphs": [
            "祖意明明在爾躬，視之不見用無窮。",
            "擬心更欲重提掇，一片驚秋葉墮空。"
        ],
        "title": "示祖躬禪人",
        "id": "d122d42e-ca36-42af-9df0-13f77bb3d5a8"
    },
    {
        "author": "釋智愚",
        "paragraphs": [
            "良遂曾敲麻谷門，不相漫處主賓分。",
            "子來親見虛堂叟，兩耳垂肩坐白雲。"
        ],
        "title": "安座主更衣",
        "id": "3b455cc0-211f-4854-8a37-1b151f4c6e5f"
    },
    {
        "author": "釋智愚",
        "paragraphs": [
            "肅然凝目引秋光，帆過東溟白鳥行。",
            "不即不離雖自肯，海山誰爲說經王。"
        ],
        "title": "天竺送僧之昌邑",
        "id": "e41beec3-1765-48fa-b764-daa628992bf4"
    },
    {
        "author": "釋智愚",
        "paragraphs": [
            "舉息冥方所，徒稱宋地僧。",
            "百年應自擲，一飯若爲憑。",
            "風暖鬭山鵲，烟消露石稜。",
            "分甘雲水共，終日任騰騰。"
        ],
        "title": "動靜雙照",
        "id": "abb9b2d5-fd8e-4934-b992-a23245e851cd"
    },
    {
        "author": "釋智愚",
        "paragraphs": [
            "居常多不器，情謂盡方知。",
            "有眼挂空壁，無心合祖師。",
            "衲穿隨手補，客至下階遲。",
            "或問虛堂叟，慇懃說向伊。"
        ],
        "title": "物我兩忘",
        "id": "893c7ac3-4c2d-4d5d-82eb-43485f0cc277"
    },
    {
        "author": "釋智愚",
        "paragraphs": [
            "鼠入錢筒伎已窮，十年蹤跡眼頭空。",
            "如今又問平田路，山舍半吹黄葉風。"
        ],
        "title": "慧禪人之萬年",
        "id": "8c4f358f-7b7f-4d77-8b75-d632cd2add58"
    },
    {
        "author": "釋智愚",
        "paragraphs": [
            "面壁風規久寂寥，兒孫旋旋立新條。",
            "不知斷臂緣何事，血灑空庭雪未消。"
        ],
        "title": "示明禪者",
        "id": "be3b28c4-2c17-4373-9faf-0a7289b10af7"
    },
    {
        "author": "釋智愚",
        "paragraphs": [
            "峯從險處自孤起，石到虎邊飛冽泉。",
            "門戶既難子宜去，莫辭深雪立庭前。"
        ],
        "title": "齊禪者之道場",
        "id": "4e799b0f-1b8e-465f-8181-d9cf1c14eebc"
    },
    {
        "author": "釋智愚",
        "paragraphs": [
            "身墮虛空如夢覺，萬機截斷任天真。",
            "單單留得孃生口，箇事如何說向人。"
        ],
        "title": "厲道人字弗云",
        "id": "5a938353-ef82-49c2-bd83-59cf9148239b"
    },
    {
        "author": "釋智愚",
        "paragraphs": [
            "龍猛因緣會北齋，轟轟南嶽到荆溪。",
            "宏綱若謂無人舉，誰聽孤猿月下啼。"
        ],
        "tags": [
            "衡山"
        ],
        "title": "靈山聽猿齋祖首座號無傳",
        "id": "a625e349-2376-4c73-8574-141b8c64d0da"
    },
    {
        "author": "釋智愚",
        "paragraphs": [
            "覺體如如不變時，能驅萬象入毫釐。",
            "毗耶城裏無人識，一默雷轟只自知。"
        ],
        "title": "酬覺如居士",
        "id": "4e432ca5-76cb-46d4-94db-f9aa8d7085d2"
    },
    {
        "author": "釋智愚",
        "paragraphs": [
            "祖擔終難荷，巖棲儘可攀。",
            "愛閑嫌日短，遇興不知還。",
            "谷嘯風搏虎，窗明月啟關。",
            "餘生無異念，贏得放疏頑。"
        ],
        "title": "北山庵居",
        "id": "26b9e547-747c-4911-b5a5-112df5a38433"
    },
    {
        "author": "釋智愚",
        "paragraphs": [
            "難兄難弟未全知，毒種從來眼戴眉。",
            "若到鄞江有雲處，九峯寒碧鎖清池。"
        ],
        "title": "恭欽二禪人之長庚",
        "id": "ad8ffd8b-1723-4569-8838-b5d8a3a59458"
    },
    {
        "author": "釋智愚",
        "paragraphs": [
            "竹裏池清雲屋深，萬機冥合道人心。",
            "有門不是無人到，自是靈蹤不可尋。"
        ],
        "title": "訪月上人幽室",
        "id": "3010ad29-ba0b-489e-8770-1cf9938e80cb"
    },
    {
        "author": "釋智愚",
        "paragraphs": [
            "聲前未舉已先知，曾用輸機陷國師。",
            "險處與誰分勝負，蘋花汀草暗相宜。"
        ],
        "title": "寄東湖溥侍者",
        "id": "b9598deb-01d6-4613-b013-d769a8a8d6b4"
    },
    {
        "author": "釋智愚",
        "paragraphs": [
            "井梧初墮別芝園，椶笠秋行過海邊。",
            "沙上有人搏律虎，謂言經鈔未曾詮。"
        ],
        "title": "送泰闍梨",
        "id": "c4509d35-47ad-447b-ba8f-4916664034ab"
    },
    {
        "author": "釋智愚",
        "paragraphs": [
            "白鳥明邊秋思遠，逢人未話齒先寒。",
            "他年祖室爭頭角，雲外歸來略借看。"
        ],
        "title": "送涇禪者",
        "id": "9c9ec896-96d2-45ed-851e-a62b73a1b9ed"
    },
    {
        "author": "釋智愚",
        "paragraphs": [
            "故山臨汝夢秋江，况是蛩吟月到窗。",
            "不住京華南蕩寺，法身歸去問枯樁。"
        ],
        "title": "溥禪人歸疏山",
        "id": "78570f02-6b1f-443a-9684-66f02e00d5fe"
    },
    {
        "author": "釋智愚",
        "paragraphs": [
            "依依遠勢接雲根，有路何曾氣急人。",
            "澤廣既知藏不得，異花靈草自生春。"
        ],
        "title": "立禪人平山",
        "id": "4ffbc129-fe1a-49d5-a1f0-c75db3928e7e"
    },
    {
        "author": "釋智愚",
        "paragraphs": [
            "風帽雲巾歷所期，問津何似到家時。",
            "曲闌半倚垂楊外，潮落潮生祇自知。"
        ],
        "title": "宣知客歸江心",
        "id": "8ce6e72b-b17d-4fce-86b4-acd5dddc837a"
    },
    {
        "author": "釋智愚",
        "paragraphs": [
            "幾度忘言話克賓，叢林音響許誰聞。",
            "海山秋夜對孤月，應記北高峯頂雲。"
        ],
        "title": "寄節維那",
        "id": "f202dc5c-fe5b-4334-b274-5f005ca04545"
    },
    {
        "author": "釋智愚",
        "paragraphs": [
            "一枝蒼玉寄宵人，遠勝邛州九節紋。",
            "添得老來山水興，指空敲石看飛雲。"
        ],
        "title": "酬李新恩惠竹杖",
        "id": "1304b2ed-156b-48a0-b0d6-33c2fcf362b8"
    },
    {
        "author": "釋智愚",
        "paragraphs": [
            "駡詈瞿曇說脫空，年來分外惡情悰。",
            "吳山越水相逢著，放出蟭螟咬大蟲。"
        ],
        "title": "元藏主遊方",
        "id": "bd6e8291-c7a4-4f59-b6f0-63c9006f51ff"
    },
    {
        "author": "釋智愚",
        "paragraphs": [
            "地窄天寬古所聞，誅茅分得半谿雲。",
            "有時夢覺蘿窗底，懶聽前峯鹿叫羣。"
        ],
        "title": "得頤",
        "id": "67d2a86a-2898-4404-9a21-8f5cc6f1801d"
    },
    {
        "author": "釋智愚",
        "paragraphs": [
            "惠理呼猿日，葛仙成道時。",
            "地勝人難到，去來誰得知。"
        ],
        "title": "冷泉送文禪者之天台",
        "id": "55c2b1d9-ca50-4283-83c4-3d0ed1367c84"
    },
    {
        "author": "釋智愚",
        "paragraphs": [
            "誠信之言是道根，出門句子要區分。",
            "溪山到眼知慚愧，莫學叢林飽見聞。"
        ],
        "title": "送信禪人",
        "id": "9c81f1cf-a1b9-4ac0-b904-582a0f8e8aeb"
    },
    {
        "author": "釋智愚",
        "paragraphs": [
            "方廣靈蹤爲絕槩，到者紛紛殊不會。",
            "亂雲深處著禪菴，狐猿啼在蘿窗外。"
        ],
        "title": "正禪者歸菴",
        "id": "855f513f-b55c-4002-9bcc-e15dce41f801"
    },
    {
        "author": "釋智愚",
        "paragraphs": [
            "捲衣東去淚沾巾，蘭谷風香二月春。",
            "天地豁空舒笑眼，不知誰是報親人。"
        ],
        "title": "文禪人臨哀北堂",
        "id": "c1229105-3e50-4108-8b8f-c1796085b4e3"
    },
    {
        "author": "釋智愚",
        "paragraphs": [
            "光芒曾不著纖埃，拂拭磨礱心已灰。",
            "秋夜不禁猿嘯月，與誰同上妙高臺。"
        ],
        "title": "寄雪竇足首座",
        "id": "832d3c78-6991-47aa-a0aa-79ef70483867"
    },
    {
        "author": "釋智愚",
        "paragraphs": [
            "誰知三隠寂寥中，因話尋盟別鷲峯。",
            "相送當門有脩竹，爲君葉葉起清風。"
        ],
        "title": "衍鞏珙三禪德之國清",
        "id": "a083cb88-5b1f-4858-a455-197ea84d0e24"
    },
    {
        "author": "釋智愚",
        "paragraphs": [
            "對蒲方話蘿窗底，又握山藤破曉烟。",
            "領取桐江到家句，子規啼在月明前。"
        ],
        "title": "送僧之嚴",
        "id": "e3e29c25-509b-4e9f-a1c5-77db863aa98b"
    },
    {
        "author": "釋智愚",
        "paragraphs": [
            "銷鑠精微復見人，青鞋蹈破幾重雲。",
            "鷲峰孤頂來辭我，祇有秋光可共分。"
        ],
        "title": "送逢侍者",
        "id": "193829b8-42c5-4870-b370-e39cc46776aa"
    },
    {
        "author": "釋智愚",
        "paragraphs": [
            "祇爲到頭乾不盡，縱饒見火亦難吹。",
            "年來歲往消磨去，不許春風管带伊。"
        ],
        "title": "本禪人爛柴",
        "id": "d0f5896a-bc4e-4fef-89e7-d6b87d97a35d"
    },
    {
        "author": "釋智愚",
        "paragraphs": [
            "天籟發中靜，峰高遠出雲。",
            "有來非眼聽，無處足心聞。",
            "蒲冷禪衣弊，窗虛月影分。",
            "大功終不宰，縱爾自云云。"
        ],
        "title": "崖泉應虛室",
        "id": "e7133fd3-1c4a-4e6f-87c4-b74b76e36ce1"
    },
    {
        "author": "釋智愚",
        "paragraphs": [
            "秋竿倚石臺，沙鳥暗相猜。",
            "一草有時動，幾朝魚不來。"
        ],
        "title": "題漁磯",
        "id": "58058c5d-0ebc-4767-ae99-3b61eed1e634"
    },
    {
        "author": "釋智愚",
        "paragraphs": [
            "妙處未形三寸舌，神眸一爍更無餘。",
            "季咸退舍許負死，湖海識人方見渠。"
        ],
        "title": "電巖相者",
        "id": "59890284-792b-449a-b03a-a915343e40ed"
    },
    {
        "author": "釋智愚",
        "paragraphs": [
            "山根旋縛尖頭屋，溪上新開數畝田。",
            "老矣不能重展手，倚筇凝目送寒烟。"
        ],
        "title": "大義庵主",
        "id": "8d393540-a8af-45df-911e-f2b5c610578e"
    },
    {
        "author": "釋智愚",
        "paragraphs": [
            "洞然非洞亦非盤，箇裏有神誰解看。",
            "未啟口前先應諾，聽時莫被耳根謾。"
        ],
        "title": "傅禪人空谷",
        "id": "7ea933e3-03b5-4e93-9604-6f2b9fb79157"
    },
    {
        "author": "釋智愚",
        "paragraphs": [
            "蜃江來訪竺山春，貴爾尋師已得人。",
            "莫學橫趨未歸客，至今塵土滿衣巾。"
        ],
        "title": "送小師無二回中川",
        "id": "13689842-8114-4144-a171-5c2a94af5a41"
    },
    {
        "author": "釋智愚",
        "paragraphs": [
            "一梁對一柱，綽綽自橫陳。",
            "誰擬復誰即，溫然無故新。"
        ],
        "title": "此軒",
        "id": "af4a5b55-1184-40ee-a7d8-a2bf7a7f4033"
    },
    {
        "author": "釋智愚",
        "paragraphs": [
            "千年苔樹不成春，誰信幽香似玉魂。",
            "霽雪滿林無月曬，點燈吹角做黄昏。"
        ],
        "title": "古梅",
        "id": "28c51520-029c-4a1e-a4b6-d54ec40f173a"
    },
    {
        "author": "釋智愚",
        "paragraphs": [
            "踪跡渾如漾綠漪，畫橈曾不近漁磯。",
            "有時夢落秋江去，短笛橫吹載月歸。"
        ],
        "title": "獨舫軒",
        "id": "79977f77-c2e6-4d64-8e74-6e2733a59fe2"
    },
    {
        "author": "釋智愚",
        "paragraphs": [
            "靈跡宣符豈易量，故應祥彩發天藏。",
            "真風不逐三韓去，直至如今草木香。"
        ],
        "title": "霞光亭",
        "id": "0efab78d-81fd-421f-b6cc-37db551dd7fc"
    },
    {
        "author": "釋智愚",
        "paragraphs": [
            "劫空田地自由身，眼綻無心典竺墳。",
            "探討正音誰可擬，調高終是遏行雲。"
        ],
        "title": "泳侍者不受育王藏主",
        "id": "e4d35eb4-2bbe-45b4-bf01-25ea601c99d2"
    },
    {
        "author": "釋智愚",
        "paragraphs": [
            "歷盡風霜貌不枯，髑髏前下死工夫。",
            "檮林句子千鈞重，江上歸來記得無。"
        ],
        "title": "明知客江心訪竺峰",
        "id": "0f7cc630-9e94-4c41-a0f9-24b48785c245"
    },
    {
        "author": "釋智愚",
        "paragraphs": [
            "郊郊寒翠濕癡雲，暗剪水花巧著春。",
            "多話風前初重竹，可思深夜立庭人。"
        ],
        "title": "對雪",
        "id": "5a6e853f-c590-47c7-ab72-d081e89ec912"
    },
    {
        "author": "釋智愚",
        "paragraphs": [
            "鷲嶺心旌動，池邊影漸疏。",
            "一生無定力，七十尚移居。",
            "細雨洒松塢，凉風挽竹輿。",
            "白雲相望處，跼蹐自渠渠。"
        ],
        "title": "上竺池院歸鷲峰菴",
        "id": "bb416216-f065-4524-9e7d-cd389d64c825"
    },
    {
        "author": "釋智愚",
        "paragraphs": [
            "來拜東山祖，峯高日未央。",
            "遐瞻心已足，右繞興何長。",
            "啼鳥驚人去，飛花過水香。",
            "西河牙爪在，曾不媿汾陽。"
        ],
        "title": "次白雲端和尚韻禮楊岐會禪師塔",
        "id": "1750b097-04e4-4498-a5a2-6aa1fd7f4091"
    },
    {
        "author": "釋智愚",
        "paragraphs": [
            "祖師靈骨見應難，霹靂聲中過別山。",
            "父子祇緣機不密，翻成千古是非關。"
        ],
        "title": "禮道吾雷遷塔在石霜",
        "id": "da001f7b-281c-49ad-862c-99a9b0c97dbd"
    },
    {
        "author": "釋智愚",
        "paragraphs": [
            "性本無宗夢亦非，萬機難透一真機。",
            "有時暗與乾坤合，笑看春花秋葉飛。"
        ],
        "title": "謝夢庵居士性宗集",
        "id": "8b4417d9-b94b-42ed-a730-9ebbe1fae198"
    },
    {
        "author": "釋智愚",
        "paragraphs": [
            "一髮千鈞適此時，風前無語皺雙眉。",
            "松源正脈將枯竭，濬發靈源復是誰。"
        ],
        "title": "寄崇福源長老",
        "id": "5b5330bf-19ab-4271-ade4-b217611884d1"
    },
    {
        "author": "釋智愚",
        "paragraphs": [
            "南宗北祖爭衣處，雨洗風磨石尚新。",
            "靈跡豈知千載後，叢林猶有昔時人。"
        ],
        "title": "愷藏主號庾嶺",
        "id": "3e38962e-bca8-4fe7-927f-cd8c29e9ddb2"
    },
    {
        "author": "釋智愚",
        "paragraphs": [
            "黄秫爛舂如切玉，醉人風味忍沾唇。",
            "火爐頭話煩君舉，莫作粘牙綴齒人。"
        ],
        "title": "白糍寄夢匈",
        "id": "fba4e883-8e8f-417c-a65c-21d14546e319"
    },
    {
        "author": "釋智愚",
        "paragraphs": [
            "適意多雲水，尋幽訪所知。",
            "曾於竺峰下，會見寶溪時。",
            "巧理數莖髮，清分兩點眉。",
            "忽忘心手處，何謂不如斯。"
        ],
        "title": "浄髮吳生",
        "id": "4b9bfe2a-e0a1-424a-82d3-2f2122e4b958"
    },
    {
        "author": "釋智愚",
        "paragraphs": [
            "一年田地熟，賦外樂天真。",
            "便不打鼓笛，也是太平人。"
        ],
        "title": "村樂圖",
        "id": "0e62db00-bc0f-4eb9-92b1-bf1987320e10"
    },
    {
        "author": "釋智愚",
        "paragraphs": [
            "葉深烟氣暖，秔軟骨毛香。",
            "巢許垂清節，臨流不爾忘。"
        ],
        "title": "自賦息耕",
        "id": "684e3d25-d511-4f32-84de-159bfc8ba6ff"
    },
    {
        "author": "釋智愚",
        "paragraphs": [
            "相逢道人漆雙瞳，衣衫零落迎秋風。",
            "甘將百骸作泥土，冷笑萬事如展蓬。",
            "當今祖道薄如紙，瓦缶雷鳴閙人耳。",
            "正音却作一線懸，兩手枕胸淚如洗。",
            "行行不惜兩莖眉，魔宮虎穴俱探窺。",
            "山窮橋斷始得路，伎倆盡時方見伊。"
        ],
        "title": "送鄱陽復道者",
        "id": "2ffbae04-6df8-414b-be3a-745aff9cf7dc"
    },
    {
        "author": "釋智愚",
        "paragraphs": [
            "稽首毗耶金粟身，靜中多見閙中人。",
            "却將不二門頭事，時與虛空細講論。"
        ],
        "title": "寄星婺適莊居士",
        "id": "112bf5b4-a83f-40ac-af00-9fc14b8b5945"
    },
    {
        "author": "釋智愚",
        "paragraphs": [
            "祝融峯下燒紅葉，應夢山中看白雲。",
            "足跡未教容易見，誰知天外有人聞。"
        ],
        "title": "寄雪竇性首座",
        "id": "48b40c5c-82ec-414a-9169-e92a22c8af08"
    },
    {
        "author": "釋智愚",
        "paragraphs": [
            "木葉辭柯霜氣清，虎頭戴角出禪扃。",
            "東西南北無人處，急急歸來話此情。"
        ],
        "title": "送茂侍者",
        "id": "5ffd9c20-581c-447b-af3c-71368745771e"
    },
    {
        "author": "釋智愚",
        "paragraphs": [
            "不住復新新，來從幻裡真。",
            "舊髯皆變白，老眼尚精神。",
            "世事終難鑑，菱花亦有塵。",
            "東風原上草，不覺又生春。"
        ],
        "title": "春日對鏡",
        "id": "8b83e84c-3b09-4a03-8006-411b24073225"
    },
    {
        "author": "釋智愚",
        "paragraphs": [
            "心鏡頻磨髮漸斑，照臨今古未嘗閈。",
            "已知所得離文字，此去禪棲必有山。"
        ],
        "title": "送炳書記",
        "id": "773365ca-97ec-4dde-9e44-fe2f35427d11"
    },
    {
        "author": "釋智愚",
        "paragraphs": [
            "三呼檮下愧靈襟，湖海叢林已遍尋。",
            "忘却飛猿舊時路，到頭曾不厭初心。"
        ],
        "title": "法光藏主之南徐",
        "id": "e1e6d1dd-2a09-4c6b-8467-aa0ac706c4c8"
    },
    {
        "author": "釋智愚",
        "paragraphs": [
            "靈山禪起未溫席，却問潮陽過海船。",
            "咨省壽堂春日靜，究心應記白雲邊。"
        ],
        "title": "實禪者歸省",
        "id": "f4c61e67-36d3-45df-a036-4b513ecd1d0e"
    },
    {
        "author": "釋智愚",
        "paragraphs": [
            "空巖爲屋薜蘿門，天巧渾無斧鑿痕。",
            "花鳥不來雲自合，豎拳消息與誰論。"
        ],
        "title": "璟和尚號石庵",
        "id": "731a038b-422a-4d7a-b21d-1c11a32b1e81"
    },
    {
        "author": "釋智愚",
        "paragraphs": [
            "每思槌拂恨難酬，孤嶼尋歸月正秋。",
            "堂上若呈圓相去，廼師應錯罵雙檮。"
        ],
        "title": "可禪人歸江心",
        "id": "9f9ce3c8-c4fc-4a02-a6cf-2a2a18c9b11d"
    },
    {
        "author": "釋智愚",
        "paragraphs": [
            "十年來往浙東西，捱得頭荒露伏犀。",
            "因話編蒲米山老，不禁秋夜聽莎雞。"
        ],
        "title": "送僧省母",
        "id": "60a53913-03ff-4a1e-8cf4-42e246717d44"
    },
    {
        "author": "釋智愚",
        "paragraphs": [
            "海涵山育氣如春，內相聲華中外聞。",
            "綱紀禁庭天寵密，金璫長染御爐熏。"
        ],
        "title": "寄都省羅太尉",
        "id": "2fc3a3dd-16cb-407c-a54b-dff8873dcc98"
    },
    {
        "author": "釋智愚",
        "paragraphs": [
            "叢林荒落水雲寒，風味辛酸話轉難。",
            "隠隠一枝天外去，不知何地擇人安。"
        ],
        "title": "浄覃藏主遊方",
        "id": "1e1a93e9-3413-42b2-b5e8-26cca4f9c3c5"
    },
    {
        "author": "釋智愚",
        "paragraphs": [
            "巖桂初飄好問津，軟風輕結露華新。",
            "諸方不用多招手，自有尋香逐臭人。"
        ],
        "title": "德惟侍者巡禮",
        "id": "f09c0262-48ca-4cd6-a549-1c509a2f0c09"
    },
    {
        "author": "釋智愚",
        "paragraphs": [
            "春入長淮野燒青，六朝遺事鏡中明。",
            "臨崖細剝苔紋看，太半無人知姓名。"
        ],
        "title": "通藏主之南國",
        "id": "c0616937-1646-48f5-be05-1ee7d115fd4e"
    },
    {
        "author": "釋智愚",
        "paragraphs": [
            "一會靈山已七年，寸心如鐵鼻遼天。",
            "無端歸去思前事，話到柯消石也穿。"
        ],
        "title": "立藏主之三衢",
        "id": "513cfb9c-5699-46db-a2fe-86e300a0fa2b"
    },
    {
        "author": "釋智愚",
        "paragraphs": [
            "不遊文苑入祇園，芻草風香春正妍。",
            "要識根莖來處遠，葛仙丹井冷雲邊。"
        ],
        "title": "端書記赴雲城辟命",
        "id": "e006f192-a7e8-442b-b449-dd461f4ffdab"
    },
    {
        "author": "釋智愚",
        "paragraphs": [
            "曾向殊方典竺墳，叢林有志張吾軍。",
            "天寒歲晚重尋舊，莫負青鞋蹈凍雲。"
        ],
        "title": "慶藏主之南屏",
        "id": "b20f0bbb-2f5e-4843-8eaf-001d31a41d8b"
    },
    {
        "author": "釋智愚",
        "paragraphs": [
            "竇深惟古雪，霄岸列危巒。",
            "到者難披頂，尋師多賣單。",
            "無時雲氣重，長带瀑聲寒。",
            "挨得入門句，歸來示我看。"
        ],
        "title": "隠侍者遊乳峰",
        "id": "62832ce7-a9d4-4bd6-b9bb-54c6a615908b"
    },
    {
        "author": "釋智愚",
        "paragraphs": [
            "湖面春歸物理明，水花無數點青萍。",
            "因行若訪和庵主，未必孤蹤在二靈。"
        ],
        "title": "寄慈峰故人",
        "id": "bc7b27c5-c98d-4908-bed1-18fb60e48b4a"
    },
    {
        "author": "釋智愚",
        "paragraphs": [
            "索索青鞋蹈曉霜，逢人屈指問諸方。",
            "有無探討歸來日，糞火堆邊話短長。"
        ],
        "title": "無補侍者遊方",
        "id": "2d1e8df5-3c2b-41f2-84bc-58167e47f7c0"
    },
    {
        "author": "釋智愚",
        "paragraphs": [
            "風高木落鴈山秋，鞭起無依穴鼻牛。",
            "村草步頭攔不住，大方隨處有良疇。"
        ],
        "title": "沔禪人之鴈蕩",
        "id": "c432dc4c-01b2-40e5-beb4-495c4cd0f505"
    },
    {
        "author": "釋智愚",
        "paragraphs": [
            "漢江漠漠向東流，摝蜆撈鰕休未休。",
            "蒲葉半凋秋著岸，子歸無口笑巖頭。"
        ],
        "title": "珙侍者之沔",
        "id": "10418d11-9b72-4d1f-b3fc-d26873fcd935"
    },
    {
        "author": "釋智愚",
        "paragraphs": [
            "山儀不裹龐公帽，軃袖深藏傅老槌。",
            "敲磕諸方應未已，眼頭乖角少人知。"
        ],
        "title": "贈許居士",
        "id": "3c6606e7-0f4e-4b41-8758-6e784606e419"
    },
    {
        "author": "釋智愚",
        "paragraphs": [
            "斷來妙喜針鋒上，塞破虛空不礙空。",
            "昔日維摩今社友，相逢箇箇有神通。"
        ],
        "title": "贈妙喜社道友",
        "id": "a3972710-08f5-4ebb-a9b2-cb27a87806eb"
    },
    {
        "author": "釋智愚",
        "paragraphs": [
            "隠隠孤帆絕海來，虛空消殞鐵山摧。",
            "大唐國裏無知識，己眼當從何處開。"
        ],
        "title": "示日本智光禪人",
        "id": "428253bf-169b-49ee-9567-990c90599ccf"
    },
    {
        "author": "釋智愚",
        "paragraphs": [
            "識得祖師端的意，迢迢千里扣知音。",
            "當機一喝忘情謂，歸興猶如虎出林。"
        ],
        "title": "送永嘉祖意禪人",
        "id": "d225da66-f335-425f-b0d7-7d6f1bcf2d90"
    },
    {
        "author": "釋智愚",
        "paragraphs": [
            "露葉蕭蕭月滿庭，秋來多夢老人星。",
            "海山印渚知吾處，終不深雲獨掩扃。"
        ],
        "title": "心侍者歸省",
        "id": "ec8f3774-f9bf-4a4a-bdc9-91164f84270c"
    },
    {
        "author": "釋智愚",
        "paragraphs": [
            "流菜非深隠，那堪復故山。",
            "未能忘影跡，終是礙人間。",
            "白髮吟邊短，清燈話裏閑。",
            "江湖有新夢，何日出松關。"
        ],
        "title": "就明書懷",
        "id": "5982d7f0-6e80-429f-999e-2db301de2e6e"
    },
    {
        "author": "釋智愚",
        "paragraphs": [
            "憂國憂民日夜驚，攧天攧地作雷鳴。",
            "子胥此去休煩惱，百谷來朝一樣清。"
        ],
        "title": "海首座號怒濤",
        "id": "787347e3-c0fe-46fe-8de9-2762701bb5b7"
    },
    {
        "author": "釋智愚",
        "paragraphs": [
            "妙旨惟從句外求，白雲先見室中籌。",
            "海山深處多麟鳳，此去橫經一網收。"
        ],
        "title": "天竺玉論師赴覺海",
        "id": "33563074-bb41-4372-8dba-b3dea10fee96"
    },
    {
        "author": "釋智愚",
        "paragraphs": [
            "正席雲山萬象回，道人青眼爲誰開。",
            "呼童放竹澆花外，修整茶爐待客來。"
        ],
        "title": "賀契師庵居",
        "id": "599b6d95-f7ea-4060-8d0d-923a41017ec8"
    },
    {
        "author": "釋智愚",
        "paragraphs": [
            "行必有師，進之以禮。",
            "昭昭君子心，對面風波起。"
        ],
        "title": "揖讓圖",
        "id": "7bf1a66b-373f-43e1-b08b-b21ddf4f02ac"
    },
    {
        "author": "釋智愚",
        "paragraphs": [
            "春水綠浮影，山光瀉入懷。",
            "因思善牧者，隨分納些些。"
        ],
        "title": "山行示思穆侍者",
        "id": "0f8e0c8f-f785-43ca-ace0-0ce18fead60f"
    },
    {
        "author": "釋智愚",
        "paragraphs": [
            "出則無心應有聲，眇然天地亦難銘。",
            "可中別有通神處，見說年來分外靈。"
        ],
        "title": "雲谷術士",
        "id": "c0ce8059-610a-499c-bb38-d847789f9d49"
    },
    {
        "author": "釋智愚",
        "paragraphs": [
            "入石入木知分數，古篆今篆攻豈難。",
            "祇因雕巧失真體，不見全文在世間。"
        ],
        "title": "鎸者任廷",
        "id": "a872f890-2564-4f31-a468-d5a7c667dd47"
    },
    {
        "author": "釋智愚",
        "paragraphs": [
            "衆技爾爲得，養生何所親。",
            "篋中三寸鐵，雲外一閑身。",
            "黑白已無幾，修治轉失真。",
            "畏寒宜少伐，未愧舀溪人。"
        ],
        "title": "剃剪林榮",
        "id": "4ad7e454-8f11-45e7-b056-abc541359e5d"
    },
    {
        "author": "釋智愚",
        "paragraphs": [
            "懶去栽花傍竹籬，旋收巖葉毳寒衣。",
            "不知陸谷幾遷變，時見斷雲相逐歸。"
        ],
        "title": "韜光室",
        "id": "7e21b268-c9a3-4535-981f-1dad92ded957"
    },
    {
        "author": "釋智愚",
        "paragraphs": [
            "清客蒼官會此君，歲寒不減舊精神。",
            "有時品字論交態，各有丰標遠襲人。"
        ],
        "title": "三友堂",
        "id": "aa713405-8c87-465e-8995-c758ff18f6ba"
    },
    {
        "author": "釋智愚",
        "paragraphs": [
            "剪木依山巧鑿池，已知寫影到人稀。",
            "一奩寒玉坐來久，但見雙雙白鳥飛。"
        ],
        "title": "碧照軒",
        "id": "5109f216-8094-41be-9033-b5e95e7ebee2"
    },
    {
        "author": "釋智愚",
        "paragraphs": [
            "水面綠盤擎雨出，臨風幾度倚闌干。",
            "不知暖氣有多少，老子年年得御寒。"
        ],
        "title": "荷衣沼",
        "id": "48ca0f98-4831-425a-a32d-54209d35e0a0"
    },
    {
        "author": "釋智愚",
        "paragraphs": [
            "契翁來作濟人舟，兩岸青山浸碧流。",
            "舞棹舷歌不到處，知心惟有老巖頭。"
        ],
        "title": "岳林古渡",
        "id": "934af263-0aee-4e62-98cb-6cd252cf2b95"
    },
    {
        "author": "釋智愚",
        "paragraphs": [
            "漪漪遠水漾明邊，沙鷺風晴刷羽翰。",
            "借使輞川收拾得，江湖莫作畫圖看。"
        ],
        "title": "長汀烟雨",
        "id": "d14ffe10-d1cc-4dac-92da-45422e491d13"
    },
    {
        "author": "釋智愚",
        "paragraphs": [
            "寄傲知何所，行藏匪一軒。",
            "究心無別旨，鳴道有來源。",
            "未話先通理，聲詩不在言。",
            "相期湖上寺，執手聽啼猿。"
        ],
        "title": "酬李寄軒",
        "id": "5c1d23e1-06eb-4361-9a65-1167e22f3e87"
    },
    {
        "author": "釋智愚",
        "paragraphs": [
            "源脈滔滔古岸頭，往來終是礙行舟。",
            "無風激起千尋浪，到海方知是逆流。"
        ],
        "title": "惟侍者號曲江",
        "id": "b02c3361-b384-4a3c-8d4c-78fdf6bac2e1"
    },
    {
        "author": "釋智愚",
        "paragraphs": [
            "師道嚴明善應酬，石橋過了問龍湫。",
            "一花一草人皆見，是子知機獨點頭。"
        ],
        "title": "日本源侍者游台鴈",
        "id": "8e884465-688e-4b96-a29e-fb3a87302937"
    },
    {
        "author": "釋智愚",
        "paragraphs": [
            "當年濟北辭黄檗，索火之機屈未伸。",
            "今日子孫開活眼，老南元是讀書人。"
        ],
        "title": "示內記藻侍者",
        "id": "6c41495f-28e2-4543-a5fe-71c987ae3d70"
    },
    {
        "author": "釋智愚",
        "paragraphs": [
            "出門溪葉亂紛紛，欲去重尋舊主人。",
            "碓下莫辭腰石冷，古菱花綻不干春。"
        ],
        "title": "德信西上",
        "id": "87aecac1-1f59-4803-bd45-a422ca494301"
    },
    {
        "author": "釋智愚",
        "paragraphs": [
            "池面溶溶水照空，春風花影落青銅。",
            "倚欄擬作機頭看，已墮阿師圈中。"
        ],
        "title": "壬戌登雪竇 錦鏡",
        "id": "73db925e-baaf-40b0-a3ea-edbecc4491f9"
    },
    {
        "author": "釋智愚",
        "paragraphs": [
            "松枯石老凍雲垂，到此虛空漸覺低。",
            "脚力盡時清興遠，與誰携手上天梯。"
        ],
        "title": "壬戌登雪竇 妙高",
        "id": "ec5a246c-8ce5-410f-af76-f94b47f7a096"
    },
    {
        "author": "釋智愚",
        "paragraphs": [
            "黑風衮衮六花輕，天列陰崖勢欲傾。",
            "到此只知膚粟冷，夜深誰聽瀑泉聲。"
        ],
        "title": "壬戌登雪竇 飛雪",
        "id": "9262b4a4-8315-46e5-9874-33b328af961f"
    },
    {
        "author": "釋智愚",
        "paragraphs": [
            "芳心塵外潔，道韻雪中香。",
            "自是神仙骨，何勞更洗粧。"
        ],
        "title": "水仙",
        "id": "a88a8848-e6e6-416c-be01-d5dd3476eee5"
    },
    {
        "author": "釋智愚",
        "paragraphs": [
            "毫端不及處，精神殊可掬。",
            "靡靡聽談玄，六月添重服。"
        ],
        "title": "墨竹",
        "id": "2d33a85a-4737-41e3-928e-3a769326e863"
    },
    {
        "author": "釋智愚",
        "paragraphs": [
            "怒勢自驚殊莫擬，靜心人見骨毛寒。",
            "平生一對風波眼，今日晴窗不忍看。"
        ],
        "title": "浙江潮圖",
        "id": "8fdd85ae-a330-42ec-99bf-8b36edabecc4"
    },
    {
        "author": "釋智愚",
        "paragraphs": [
            "純去自忘牧，青蓑柳影中。",
            "不餐欄外草，知是幾春風。"
        ],
        "title": "老融牛圖",
        "id": "768daf70-65ec-46fd-87db-68dd2292a06c"
    },
    {
        "author": "釋智愚",
        "paragraphs": [
            "尋常忘物我，渾不涉希夷。",
            "夢落秋壇冷，從教斗柄移。"
        ],
        "title": "梁楷忘機圖",
        "id": "179ed461-22b4-45a1-90f5-28cb91382c54"
    },
    {
        "author": "釋智愚",
        "paragraphs": [
            "霜墮羣林空，一嘯千巖靜。",
            "耿耿殊有情，勞生發深省。",
            "抱子攀危條，清興在高遠。",
            "一點鍾愛心，業風吹不斷。"
        ],
        "title": "常牧溪猿圖",
        "id": "950c88ea-864b-410c-8858-c3c36a9c0e57"
    },
    {
        "author": "釋智愚",
        "paragraphs": [
            "沙嘴坡頭，枯荷影裡。",
            "清興忽來，一息千里。"
        ],
        "title": "荷鷺  其一",
        "id": "72509b2e-f80f-46cc-afa8-e88c29bc1610"
    },
    {
        "author": "釋智愚",
        "paragraphs": [
            "蒲葉吹秋，水天漠漠。",
            "歛影肅心，意不在啄。"
        ],
        "title": "荷鷺  其二",
        "id": "3db89ea5-b456-4182-89aa-062992377162"
    },
    {
        "author": "釋智愚",
        "paragraphs": [
            "懷州牛喫禾，益州馬腹脹。",
            "天下覓醫人，灸豬左膊上。"
        ],
        "title": "偈頌十七首  其一",
        "id": "534d71f0-fb2c-4b44-8492-2dbbac3965fd"
    },
    {
        "author": "釋智愚",
        "paragraphs": [
            "吒吒呀呀如獅子兒，我者裏也須勘你。",
            "勃勃窣窣似探竿影草，我者裏也須疑你。",
            "雖然菽麥不分，爭奈鹽落醤裏。"
        ],
        "title": "偈頌十七首  其二",
        "id": "135afae5-d16a-4801-a22e-a9d840122da1"
    },
    {
        "author": "釋智愚",
        "paragraphs": [
            "盡信書不如無書，識得箇字不如忘却箇字。",
            "九經諸子徒爾藻飾，一大藏教盡是藥方。",
            "分明對物收稅，何用商量，一葉扁舟載大唐。"
        ],
        "title": "偈頌十七首  其三",
        "id": "f978bfdc-fbea-49c2-a1d9-780d83f13089"
    },
    {
        "author": "釋智愚",
        "paragraphs": [
            "金錍刮膜，自病難醫。",
            "利劍揮空，逃蹤莫及。",
            "何似橫拈麈尾，抑挫來機。",
            "殺活雖殊，對揚有準，什麽人得此三味。",
            "一二三，三二一。"
        ],
        "title": "偈頌十七首  其四",
        "id": "1aef122d-a264-4068-be8f-be96d38af675"
    },
    {
        "author": "釋智愚",
        "paragraphs": [
            "七步周行猶彷彿，指天指地不分明。",
            "是非既落傍人耳，洗到馿年也不清。"
        ],
        "title": "偈頌十七首  其五",
        "id": "5e187004-745d-4c09-af81-791039a2958f"
    },
    {
        "author": "釋智愚",
        "paragraphs": [
            "渡江風倚蘆梢碧，夜深金殿人相憶。",
            "此土西天賣不行，千古萬古成狼藉。",
            "當良月蓂敷五葉之辰，孰謂韜其光，晦其跡。",
            "熏爐茗椀想遺音，分明對面不相識。"
        ],
        "title": "偈頌十七首  其六",
        "id": "6f660a18-35cc-4a47-b723-7601e8386f67"
    },
    {
        "author": "釋智愚",
        "paragraphs": [
            "朝朝相似，日日一般。",
            "見成受用，千難萬難。",
            "因思臨濟掌黄檗，何似華亭把釣竿。"
        ],
        "title": "偈頌十七首  其七",
        "id": "c3434799-cfa8-4d1d-84e2-7b823bab4c41"
    },
    {
        "author": "釋智愚",
        "paragraphs": [
            "有意待不來，無心忽會面。",
            "頂髮垂絲，眼光如電。",
            "說盡湖海風波，論量柴米貴賤。",
            "更有一處少人知，也是重安眼上眉。"
        ],
        "title": "偈頌十七首  其八",
        "id": "80e1d3b4-42f8-47d2-8656-019e1f77f210"
    },
    {
        "author": "釋智愚",
        "paragraphs": [
            "羣陰剝盡一陽生，又見東山水上行。",
            "冷笑雲門多口老，却來日午打三更。"
        ],
        "title": "偈頌十七首  其九",
        "id": "770c3eea-881f-4a2d-8b1e-c415bd57a18d"
    },
    {
        "author": "釋智愚",
        "paragraphs": [
            "道人猛利難親近，漾笠中流驗作家。",
            "憶昔高人何處去，夜深和月過平沙。"
        ],
        "title": "偈頌十七首  其一○",
        "id": "e2ea55e0-85fc-45e8-9cfa-c89e9d776c7c"
    },
    {
        "author": "釋智愚",
        "paragraphs": [
            "或隠或顯，有虧有盈。",
            "爲天上無私之鑑，實人間照夜之燈。",
            "尋常多是論三五，惟有今宵分外明。"
        ],
        "title": "偈頌十七首  其一一",
        "id": "0102c723-2e6c-4bb7-ad00-3eb6fb3e32a5"
    },
    {
        "author": "釋智愚",
        "paragraphs": [
            "船上無散工，駕御有方所。",
            "打篙底打篙，摇櫓底摇櫓。",
            "觸浪迎風天地寬，去來不礙東西浦。"
        ],
        "title": "偈頌十七首  其一二",
        "id": "cdb090b0-0930-43c7-99eb-8002125ac5e1"
    },
    {
        "author": "釋智愚",
        "paragraphs": [
            "丁寧損君德，無言真有功。",
            "任從滄海變，終不爲君通。"
        ],
        "title": "偈頌十七首  其一三",
        "id": "a95c6265-20c2-4b2a-9788-76417cec8706"
    },
    {
        "author": "釋智愚",
        "paragraphs": [
            "晷運推移，日南長至。",
            "東海鯉魚，鼓腮振鬣。",
            "南山鼈鼻，伸眉吐氣。",
            "唯有趙州老兒沒意智，拖箇破席日裏睡。",
            "浄慈路見不平，道箇蘇盧悉利。",
            "恐者老子背地裡討人便宜。"
        ],
        "title": "偈頌十七首  其一四",
        "id": "96da631d-7dc0-422a-9e76-51d3f27e2c4d"
    },
    {
        "author": "釋智愚",
        "paragraphs": [
            "城東聖母坐蓮臺，大地衆生正眼開。",
            "與佛同生嫌見佛，一身難作二如來。"
        ],
        "title": "偈頌十七首  其一五",
        "id": "2370ba8c-7581-434e-b124-7bbc704c01ab"
    },
    {
        "author": "釋智愚",
        "paragraphs": [
            "二月十五入寂，四月八日復生。",
            "虛空開笑口，大地絕人行。"
        ],
        "title": "偈頌十七首  其一六",
        "id": "13577b4a-4e05-4f62-b6f7-415b95f9725b"
    },
    {
        "author": "釋智愚",
        "paragraphs": [
            "秤鎚捻得汁出，石人喝得汗流。",
            "臨機應變，隨分知羞，乘時推上五峯頭。"
        ],
        "title": "偈頌十七首  其一七",
        "id": "bf42cb15-a8f8-4b35-aa24-ef4ad83743f9"
    },
    {
        "author": "釋智愚",
        "paragraphs": [
            "開端令節，萬事從新。",
            "普賢磨墨，文殊把筆，書箇事事大吉。",
            "從茲常住寬餘，掃除逋積。",
            "斗南長見老人星，五峯峨峨倚空碧。"
        ],
        "title": "偈頌二十一首  其一",
        "id": "60f9afd4-4013-4652-b5cb-e7b6c4cf4a1c"
    },
    {
        "author": "釋智愚",
        "paragraphs": [
            "君勿愛清涼，清涼如火如沸湯。",
            "君勿惡炎熱，炎熱如冰如積雪。",
            "勿愛亦勿惡，未是逍遥處。"
        ],
        "title": "偈頌二十一首  其二",
        "id": "f10369e7-7e80-4029-a569-67ed9e43f37f"
    },
    {
        "author": "釋智愚",
        "paragraphs": [
            "吽㗶吒喇竭節，地轉天回難辨別。",
            "不使松源省數錢，慣用衲僧鎖口訣。",
            "同死不同生，特地成途轍，秋風影裏重羅列。",
            "義斷情忘四十年，何時待得龜成鱉。"
        ],
        "title": "偈頌二十一首  其三",
        "id": "04793433-527c-409b-8e6a-db0e1d8752f7"
    },
    {
        "author": "釋智愚",
        "paragraphs": [
            "閙不如靜，忙不如閒。",
            "靜閙俱泯，謂之得理。",
            "歸宗事理絕，日輪正當午。",
            "向道莫行山下路，果然猿叫斷腸聲。"
        ],
        "title": "偈頌二十一首  其四",
        "id": "8355af43-0d34-483c-b731-cc0ca0efd7e0"
    },
    {
        "author": "釋智愚",
        "paragraphs": [
            "鳶飛戾天，魚躍于淵。",
            "四夷拜舞，八表宣傳，笑看紅日上闌干。"
        ],
        "title": "偈頌二十一首  其五",
        "id": "a7df08c5-0cf3-47be-bb45-67ba204a8f99"
    },
    {
        "author": "釋智愚",
        "paragraphs": [
            "天不文，地不理。",
            "忽去忽來，如月印水。",
            "歲月已往兮波旬得時，槨示雙趺兮飲光增喜。",
            "悲兮喜兮，春風桃李。",
            "一以貫之，曾子曰唯。"
        ],
        "title": "偈頌二十一首  其六",
        "id": "84530a58-7f9b-4f6a-bcc7-c04a0aae3aff"
    },
    {
        "author": "釋智愚",
        "paragraphs": [
            "諸人知處良遂知，良遂知處人不知。",
            "因思積雨花狼藉，空寫愁膓說向誰。"
        ],
        "title": "偈頌二十一首  其七",
        "id": "c31cc240-5f5c-4c41-a4d6-1524fb5e4ef2"
    },
    {
        "author": "釋智愚",
        "paragraphs": [
            "秋風吹曉露，秋雨送秋炎。",
            "祖師門下客，無處不咨參。",
            "前程忽撞著箇金口木舌漢。"
        ],
        "title": "偈頌二十一首  其八",
        "id": "0bd3847f-4a35-4303-bd24-c92c02ec2810"
    },
    {
        "author": "釋智愚",
        "paragraphs": [
            "觀東震旦，有大乘根器，逾海越漠而來，遠赴梁朝丹闕。",
            "一言契合，如春卷衣。",
            "北面折葦問津，信知桂讖不誣人。",
            "追思嚴諱，炊黍鱠芹。",
            "流水希聲絃欲斷，不知將底續芳塵。"
        ],
        "title": "偈頌二十一首  其九",
        "id": "dd55e190-7f7f-4c97-971c-51c1ae9f06e4"
    },
    {
        "author": "釋智愚",
        "paragraphs": [
            "平生好攻禪病，不知病是道源。",
            "要知道源端的，直須陸地行船。",
            "因思大唐裴相國作圓覺經一序，一字一義，聳動人天。",
            "又思本朝溫國公製解禪頌六篇，一褒一貶，口業昭然。",
            "匪伊自絕夙種，佛亦不度無緣。"
        ],
        "title": "偈頌二十一首  其一○",
        "id": "3c0551d9-fd7f-4ead-8a81-ff7e02932491"
    },
    {
        "author": "釋智愚",
        "paragraphs": [
            "一氣潜回，百昌萌動。",
            "君子道長兮露柱咨參，小人道消兮燈籠作舞。",
            "義出豐年，道復太古。",
            "國師歡喜問如何，冬至寒食一百五。"
        ],
        "title": "偈頌二十一首  其一一",
        "id": "eca8cba1-23a3-46dd-922a-f69ed781b2aa"
    },
    {
        "author": "釋智愚",
        "paragraphs": [
            "乾坤之內，宇宙之間，中有一寶，秘在形山。"
        ],
        "title": "偈頌二十一首  其一二",
        "id": "b1ffbc70-b518-46ee-8abb-02c43dedd708"
    },
    {
        "author": "釋智愚",
        "paragraphs": [
            "夫蠱者最靈通，不期而會，不約而同。",
            "拶著崖崩石裂，拋出金圈栗蓬。",
            "驚倒露柱，嚇煞燈籠。",
            "不知何處毒種，元來門裏有蟲。"
        ],
        "title": "偈頌二十一首  其一三",
        "id": "2491e660-0085-470e-a31f-c832cb853c4f"
    },
    {
        "author": "釋智愚",
        "paragraphs": [
            "一人高高峯頂立，一人深深海底行。",
            "不是與人難共住，大都緇素要分明。"
        ],
        "title": "偈頌二十一首  其一四",
        "id": "3444d0d4-6ecf-4a21-bd28-3364cce34af3"
    },
    {
        "author": "釋智愚",
        "paragraphs": [
            "西天末葉，東土初枝。",
            "趑趄梁魏兮形影相吊，冷坐嵩少兮路徑委蛇。",
            "將謂單傳直指，誰知一握亂絲。",
            "駡底恨底患在爲人之師。",
            "今則枝枯葉隕，敷茂何期。",
            "有屈明明無雪處，臨風只可自噓戲。",
            "聊陳菲供，來兮鑒諸。"
        ],
        "title": "偈頌二十一首  其一五",
        "id": "fc5dc4d8-2d64-4c62-bd48-900b9df5911b"
    },
    {
        "author": "釋智愚",
        "paragraphs": [
            "憂民恤物歛天威，坐斷乾坤肅四夷。",
            "先放臘梅凝瑞雪，次教春色到瑶池。"
        ],
        "title": "偈頌二十一首  其一六",
        "id": "49d4feaf-9dbb-4544-8b70-6c17349b8ca8"
    },
    {
        "author": "釋智愚",
        "paragraphs": [
            "年垂九十礙叢林，歷盡風霜歲月深。",
            "妙藴豈能超佛祖，寸衷端可格天心。"
        ],
        "title": "偈頌二十一首  其一七",
        "id": "c1d0ab6a-eb58-43b7-8bef-02f567796803"
    },
    {
        "author": "釋智愚",
        "paragraphs": [
            "老不禁寒，山邊水邊曝日。",
            "春歸閬苑，長底短底從新。",
            "笙歌叢裏賀年朝，錦綉筵中開壽域。",
            "衲僧門下別有條章，每日蒙頭打坐。",
            "不知歲月易遷，直饒拶著不來，誰展鉢盂喫飯。"
        ],
        "title": "偈頌二十一首  其一八",
        "id": "5e790600-3199-4ad8-baf7-3745d3afe1fe"
    },
    {
        "author": "釋智愚",
        "paragraphs": [
            "四達皇皇，無邊無表，因甚有新有舊。",
            "會得此去漢陽不遠，不然黄鶴樓前鸚鵡洲。"
        ],
        "title": "偈頌二十一首  其一九",
        "id": "b8679d81-1bd2-4d1a-91c9-971f1fd204c2"
    },
    {
        "author": "釋智愚",
        "paragraphs": [
            "上元新節，處處燒燈，都城巷陌，市廛邸店。",
            "觀者如堵，惟復燈來眼底，眼到燈邊。"
        ],
        "title": "偈頌二十一首  其二○",
        "id": "b66b61e3-2e9a-41bf-b04d-b081a8b135ba"
    },
    {
        "author": "釋智愚",
        "paragraphs": [
            "百丈清規，千古洪範。",
            "藏之則虛空絕跡，用之則綱令森嚴。"
        ],
        "title": "偈頌二十一首  其二一",
        "id": "aba6622d-6983-4278-862f-7d903f226871"
    },
    {
        "author": "釋智愚",
        "paragraphs": [
            "趙州八十方行脚，虛堂八十再住山。",
            "別有一機恢佛租，九重城裏動龍顔。"
        ],
        "title": "頌古",
        "id": "6d39b385-073f-4521-84b2-552be78b2aa2"
    },
    {
        "author": "釋智愚",
        "paragraphs": [
            "如意來尸釋梵宮，雨花狼藉濕春風。",
            "自慚老矣無靈骨，日在深雲聽講鐘。"
        ],
        "title": "寄集慶開山",
        "id": "1d2efb71-1233-421d-854a-9b2775fc78c9"
    },
    {
        "author": "釋智愚",
        "paragraphs": [
            "古道兼禪到，躬行得幾年。",
            "乾坤資定力，心月鑑前緣。",
            "一靜人難學，三生話未圓。",
            "老來重有約，不在北山邊。"
        ],
        "title": "賡靜學林府判游天澤菴韻",
        "id": "8b29dc26-1e47-4820-801e-d8c4df0090cd"
    },
    {
        "author": "釋智愚",
        "paragraphs": [
            "冷冰冰地洞陽春，橐籥乾坤萬物新。",
            "拋下葛藤提不起，不知纏縛幾多人。"
        ],
        "title": "答洞陽居士糜監丞",
        "id": "c4c7440f-3eb8-4bf0-a987-ca0b149a8fed"
    },
    {
        "author": "釋智愚",
        "paragraphs": [
            "慕膻高舉興何窮，秋在黄蘆葉裏風。",
            "已事未明如蹈火，白雲深處見巖翁。"
        ],
        "title": "送了侍者游台山",
        "id": "94f8621a-7655-4701-bbfb-ffcab377e6d9"
    },
    {
        "author": "釋智愚",
        "paragraphs": [
            "湖邊問路入深雲，十載心香一炷焚。",
            "不見隠之真隠處，曉風凌露葉初聞。"
        ],
        "title": "來知客慈峰之乳竇瞻禮明覺塔",
        "id": "cf6e5ed6-cdaf-4363-b49a-ed1b0ada1078"
    },
    {
        "author": "釋智愚",
        "paragraphs": [
            "录曲輪囷兒似癡，春風花鳥自忘機。",
            "年來老大渾無用，一任叢林鼓是非。"
        ],
        "title": "賢侍者號木翁",
        "id": "a4ec1265-3ceb-4ee1-8b4b-0919c6ac0436"
    },
    {
        "author": "釋智愚",
        "paragraphs": [
            "勃窣家風一任真，述朱終是不成文。",
            "何如竹榻吟清夜，月到花梢有幾分。"
        ],
        "title": "寄道彬侍者",
        "id": "16d79710-0e81-4ce7-b4ac-fb47c0e4f3ea"
    },
    {
        "author": "釋智愚",
        "paragraphs": [
            "山空木落岸雲輕，吹面霜風有幾程。",
            "明月脩江歸夢急，入門先祝老人星。"
        ],
        "title": "準侍者歸省",
        "id": "6fd2ceef-4ec1-4e4d-9134-09ef15e002bf"
    },
    {
        "author": "釋智愚",
        "paragraphs": [
            "金風露浥菊花秋，杞棘當途何處游。",
            "衡岳康廬相撞著，恐伊未是汝同流。"
        ],
        "title": "清禪者游方",
        "id": "a21c9ab4-ef64-4915-aad3-fb89c2839b15"
    },
    {
        "author": "釋智愚",
        "paragraphs": [
            "逃空劫外已蒼然，翫水觀山得幾年。",
            "聞說聽經曾肯首，老來無力補青天。"
        ],
        "title": "珪禪者號石翁",
        "id": "272909d0-0a4e-43a3-b2bb-8e2f49dc0c30"
    },
    {
        "author": "釋智愚",
        "paragraphs": [
            "過緣觸境總茫然，地闊天寬著那邊。",
            "一點既明超物表，不知將底鑑偏圓。"
        ],
        "title": "瞿居士號無知",
        "id": "ac717ec1-b9b5-4bc9-b7dc-2eb6d6ff748e"
    },
    {
        "author": "釋智愚",
        "paragraphs": [
            "妙心明潔契如如，操履分明女丈夫。",
            "龐老家風殊不二，摝籬高價許誰沽。"
        ],
        "title": "贈妙潔道人",
        "id": "006f862b-44b2-4c52-b5f6-fe16d7f89672"
    },
    {
        "author": "釋智愚",
        "paragraphs": [
            "入眼荒蓁古殿秋，歲華遷謝沒人修。",
            "夜深靜聽風甌語，似罵檀那不點頭。"
        ],
        "title": "廢寺",
        "id": "330992c7-ad03-43e0-a7ea-18c164e3f1b9"
    },
    {
        "author": "釋智愚",
        "paragraphs": [
            "翠螺簇簇繞湖濱，寒影清磨古鑑塵。",
            "休問岡頭望夫石，人間恐有斷腸人。"
        ],
        "title": "越山",
        "id": "97e58dfc-f578-49f6-935c-e61271a9dba4"
    },
    {
        "author": "釋智愚",
        "paragraphs": [
            "草木傳真筆力高，戴嵩牛在一秋毫。",
            "此行莫擬天台去，忍作孤僧過石橋。"
        ],
        "title": "墨戲屠生善老融牛",
        "id": "b3f75a80-abf2-4bb1-bc73-acc5737e5cea"
    },
    {
        "author": "釋智愚",
        "paragraphs": [
            "鍊行修身結佛冤，未曾說著齒先寒。",
            "老來不願西方去，樂得閻浮眼界寬。"
        ],
        "title": "題凈業圖",
        "id": "45b85be5-7bf0-48ff-8106-7035a327cdbc"
    },
    {
        "author": "釋智愚",
        "paragraphs": [
            "惠性何如見性通，要教靈驗顯吾宗。",
            "乘時颺下墜腰石，笑捧衣盂繼祖風。"
        ],
        "title": "示惠靈爲僧",
        "id": "ed39932c-dc40-4995-90ee-5637305148e3"
    },
    {
        "author": "釋智愚",
        "paragraphs": [
            "老不死，心未灰。",
            "觸著惡發，青天怒雷。",
            "引得虎頭燕頷，競起叢林禍胎。",
            "點著便領，何其俊哉。"
        ],
        "title": "慶遠俊長老請贊",
        "id": "bb6f10ff-52ee-4521-968b-c575e210b73b"
    },
    {
        "author": "釋智愚",
        "paragraphs": [
            "容易肯人，難與共語。",
            "竹篦頭惜之如金，禪牀角委之如土。",
            "浄覃知藏善知機，電光影裏分賓主。"
        ],
        "title": "凈覃藏主請贊",
        "id": "e53021b9-626b-4c93-b7fd-dda459a6f3d2"
    },
    {
        "author": "釋智愚",
        "paragraphs": [
            "天地不仁，出此妖怪。",
            "有偷營劫寨之機，無喜捨慈悲之戒。",
            "正脈將沉，法門凋瘵，如何嗣續松源派。",
            "大奸難後越精神，駡人嘴毒如蜂蠆。"
        ],
        "title": "以文長老請贊",
        "id": "172de87a-b117-4384-a55b-cf3625be9d8d"
    },
    {
        "author": "釋智愚",
        "paragraphs": [
            "不期而會，不約而同。",
            "晴光爍爍，和氣融融。",
            "際遇兩朝聖主，中興徽廟禪叢。",
            "良田天錫平如砥，坐對靈苗歲歲豐。"
        ],
        "title": "新建浄慈天錫莊請贊",
        "id": "141fc574-a75b-4ba6-ad73-692352ec9a1b"
    },
    {
        "author": "釋智愚",
        "paragraphs": [
            "等是垂慈，初無門戶。",
            "璞玉既分兮可觀，梵儀頓舉兮難覩。",
            "凌霄峯頂看雲人，普化堂中第一祖。"
        ],
        "title": "徒弟宗璞建施水菴請贊",
        "id": "07005f23-0592-4853-8b3f-6c1b3eb19d44"
    },
    {
        "author": "釋智愚",
        "paragraphs": [
            "紹既明白，語不失宗。",
            "手頭簸弄，金圈栗蓬。",
            "大唐國裡無人會，又却乘流過海東。"
        ],
        "title": "日本紹明知客請贊",
        "id": "a59a1de8-6f4f-4d18-a918-20c5997559e5"
    },
    {
        "author": "釋智愚",
        "paragraphs": [
            "怒氣噀人，殊不可犯。",
            "雖有蓋膽毛，且無驗人眼。",
            "是亦剗，非亦剗。",
            "咬定牙關，一生擔板。"
        ],
        "title": "磻溪禪子請贊",
        "id": "bcfc9bc7-7eb6-46d5-8d51-b17677523fcc"
    },
    {
        "author": "釋智愚",
        "paragraphs": [
            "初而欣，久而厭。",
            "明月夜光，多逢按劍。",
            "但信得及，自有靈驗。"
        ],
        "title": "光禪者請贊",
        "id": "7a0a764f-b126-4637-b4ca-998bb0942e20"
    },
    {
        "author": "釋智愚",
        "paragraphs": [
            "敬而遠，親而疎。",
            "明鑑靈腑，善定鎖銖。",
            "凌霄高而衆峰拱，海嶠聳而蟾影孤。",
            "子歸就父，吾不識渠。"
        ],
        "title": "無則都寺玉几寫予夢影自散席後言音不相接者十二年今上徑山請贊筆老墨澀勉而書之",
        "id": "f5a8d3fb-c0a3-4e6f-b6a6-127d9ec51c9a"
    },
    {
        "author": "釋智愚",
        "paragraphs": [
            "霜嚴氣烈，山空月明。",
            "涵養有得，剗削不平。",
            "拈起則佛祖不識，放下也草木爭榮。",
            "捱到凌霄八十四，誰知名重九重城。"
        ],
        "title": "徑山西寮衆老郎請贊",
        "id": "bc1514a9-9487-4501-b5f8-c96db4f8e69e"
    },
    {
        "author": "釋智愚",
        "paragraphs": [
            "七赤之軀，額有圓珠。",
            "問著便掌，膽大心粗。",
            "不是大中天子，幾乎喚馬作馿。",
            "大家水底按葫蘆。"
        ],
        "title": "黄檗禮佛掌宣宗圖贊",
        "id": "fb1e404c-9fc5-4c4d-a25f-cc2ed7c8b39f"
    },
    {
        "author": "釋智愚",
        "paragraphs": [
            "堅不剛，柔不弱。",
            "七百甲子老翁，偏要用此一著。",
            "列土王來不下牀，高風千古爲標格。"
        ],
        "title": "趙王訪趙州州不下禪牀圖贊",
        "id": "d45beec7-9026-43aa-be86-8fd87ab652f9"
    },
    {
        "author": "釋智愚",
        "paragraphs": [
            "萬乘垂衣立問端，國師答處太顢頇。",
            "誰知十月清霜重，一陣風來一陣寒。"
        ],
        "title": "肅宗問忠國師十身調御圖贊",
        "id": "245388cd-18fb-4c3d-9fc5-a703c4440365"
    },
    {
        "author": "釋智愚",
        "paragraphs": [
            "黑豆數無窮，青松蓋不盡。",
            "癯然老比丘，即此吾無隠。",
            "更提雲水曲周遮，添得傍人眼裏花。"
        ],
        "title": "李翱參藥山圖贊",
        "id": "0fa2e536-6d23-4f8d-bc09-19f3ea5b6f26"
    },
    {
        "author": "釋智愚",
        "paragraphs": [
            "氈拍板，無孔笛。",
            "省要乞一言，虛空轟霹靂。",
            "臨機不解，轉身又却。",
            "隨他聲色非聲色，洞庭湖外千峯碧。"
        ],
        "tags": [
            "洞庭湖"
        ],
        "title": "韓愈見大顛圖贊",
        "id": "abc66d98-045c-43e9-98ef-ca0a0fda19f3"
    },
    {
        "author": "釋智愚",
        "paragraphs": [
            "君臣慶會豁全機，百億山河盡貢歸。",
            "拈起太平無價寶，乾坤何處不光輝。"
        ],
        "title": "莊宗宣興化問答圖贊",
        "id": "798bc215-62a8-4be6-a251-83d9ea52a70d"
    },
    {
        "author": "釋智愚",
        "paragraphs": [
            "當機一句闢天關，海闊山遥豈等閑。",
            "堪笑冬瓜長儱侗，翻成瓠子曲彎彎。"
        ],
        "title": "順宗問鵝湖大義禪師圖贊",
        "id": "2df19292-ad38-4a68-a6e7-5c0e4838c9f7"
    },
    {
        "author": "釋智愚",
        "paragraphs": [
            "攧不開，撲不破。",
            "人言大士應身，我也疑他真箇。",
            "終南山，相應和。",
            "喜動龍顔，百僚俱賀，誰知別有彌天過。"
        ],
        "tags": [
            "终南山"
        ],
        "title": "文宗問終南山蛤蜊瑞相圖贊",
        "id": "593484b1-baef-42bb-a4ba-dbe29398ce6f"
    },
    {
        "author": "釋智愚",
        "paragraphs": [
            "藏頭露影問來由，却把西江盡力酬。",
            "回首眼空天地窄，不知身在御街游。"
        ],
        "title": "龐居士問馬大師圖贊",
        "id": "b757a3b5-0d7a-4488-b841-be3ae497c754"
    },
    {
        "author": "釋智愚",
        "paragraphs": [
            "冤有頭，債有主。",
            "天然欲訪龐翁，恰好撞著此女。",
            "揣盡家私，瓜甜蒂苦。",
            "因茲上下不和同，牛奶郎忙塗赤土。"
        ],
        "title": "丹霞見靈照女圖贊",
        "id": "a021fe4b-7043-422b-8e3b-59847c966d7a"
    },
    {
        "author": "釋智愚",
        "paragraphs": [
            "窮廝煎，餓廝吵。",
            "父子不同途，大家相脫卯。",
            "萬頃湘江洗不清，無生曲調何時了。"
        ],
        "title": "龐居士大家團欒共說無生話圖贊",
        "id": "0fde3182-236f-416d-8d41-bd057be4348a"
    },
    {
        "author": "釋智愚",
        "paragraphs": [
            "神出鬼沒，接響承虛。",
            "這一火絡，邪法難扶。",
            "互將魚目作明珠，笑倒西天碧眼胡。"
        ],
        "title": "龐居士闔家都去圖贊",
        "id": "b25138fa-61e6-42ae-bb78-f2229a4b0629"
    },
    {
        "author": "釋智愚",
        "paragraphs": [
            "因記七峯來玉几，去年花月下雲坳。",
            "未周一歲背盟我，剔盡春燈眼不交。"
        ],
        "title": "棘林和尚遺書至",
        "id": "b64b729d-b70d-4e16-a563-80d32b1cd3e5"
    },
    {
        "author": "釋智愚",
        "paragraphs": [
            "假道鍼鋒上，行藏雲水中。",
            "且非心法妙，自是手頭通。",
            "前輩多遺偈，靈襟出衆工。",
            "明朝何處去，黄葉度谿風。"
        ],
        "title": "鍼生大阬",
        "id": "20a20174-8a4a-4ced-8546-ae55b652d218"
    },
    {
        "author": "釋智愚",
        "paragraphs": [
            "慎將窺管鑑靈知，用在亡羊愧在斯。",
            "莫謂西山好消息，須知江海有名緇。"
        ],
        "title": "琳禪人歸豫章",
        "id": "ebcb4d96-9a5c-4443-a7f7-13420882957b"
    },
    {
        "author": "釋智愚",
        "paragraphs": [
            "渺渺晴烟薄，蒼蒼古樹昏。",
            "天涯殊未足，對此暗消魂。"
        ],
        "title": "雲山小景",
        "id": "9c25531b-a73b-4b09-972d-4a1e808f6e3c"
    },
    {
        "author": "釋智愚",
        "paragraphs": [
            "黯黯青青一望中，迥然不與衆峯同。",
            "白雲散盡江天曉，想見人間無路通。"
        ],
        "title": "孤山",
        "id": "e27f1c50-952a-4d28-8735-b91232da75f6"
    },
    {
        "author": "釋智愚",
        "paragraphs": [
            "深夜何人立少林，見成公案不須尋。",
            "堆山積嶽難消遣，相對頑然鐵作心。"
        ],
        "title": "和秉彜李君五偈  其一",
        "id": "a92b4ac2-14d4-41ff-a977-ece13ca5c621"
    },
    {
        "author": "釋智愚",
        "paragraphs": [
            "呈瑞喧傳是有年，眼前分曉被人謾。",
            "自家冷暖知來處，老骨從前不怕寒。"
        ],
        "title": "和秉彜李君五偈  其二",
        "id": "48be3977-6ef7-4cb1-bb3e-abf9a4e9459a"
    },
    {
        "author": "釋智愚",
        "paragraphs": [
            "千鈞之重一毫輕，好向聊將尉客情。",
            "縱擬怪松爲玉樹，月高依舊可憐生。"
        ],
        "title": "和秉彜李君五偈  其三",
        "id": "44a8d9d0-b969-44f6-b81b-6cec9bd1c4f4"
    },
    {
        "author": "釋智愚",
        "paragraphs": [
            "曉聽君臣慶賀時，六街如晝不曾迷。",
            "普賢境界應垂問，手詔來時見紫泥。"
        ],
        "title": "和秉彜李君五偈  其四",
        "id": "f567872b-f5fd-42ca-84a8-3791fd6bdff4"
    },
    {
        "author": "釋智愚",
        "paragraphs": [
            "爐邊呵凍得能多，端石無辜日夜磨。",
            "却把悼詞爲雪咏，詩魔難敵勝修羅。"
        ],
        "title": "和秉彜李君五偈  其五",
        "id": "8d043f97-6396-4ffc-8800-53a9b42c53b5"
    },
    {
        "author": "釋智愚",
        "paragraphs": [
            "法戰場中樹勝旗，話頭何似問頭危。",
            "古人減竈添兵處，切忌交鋒蹉過伊。"
        ],
        "title": "贈禪客智仁",
        "id": "b3bd752c-4f7d-43be-985b-dd88c65f95c5"
    },
    {
        "author": "釋智愚",
        "paragraphs": [
            "敲磕門庭細揣磨，路頭盡處再經過。",
            "明明說與虛堂叟，東海兒孫日轉多。"
        ],
        "title": "問話行者智仁炷香請語以此贈之景定癸亥至節虛堂老僧書于雪竇西菴送日本南浦知客",
        "id": "92f22a94-1f85-4e15-b737-d9743d728f5f"
    },
    {
        "author": "釋智愚",
        "paragraphs": [
            "八十五年，佛祖不識。",
            "掉臂便行，太虛絕跡。"
        ],
        "title": "辭世頌",
        "id": "d63155f0-8cf6-4092-8313-8a8b299c3669"
    },
    {
        "author": "釋智愚",
        "paragraphs": [
            "金鍾夜擊九重城，六載歸來改瘦形。",
            "待得衆生心眼活，雪山依舊碧崚層。"
        ],
        "title": "頌古三首  其一",
        "id": "4c3452a6-94cd-49af-b723-1416d33472ba"
    },
    {
        "author": "釋智愚",
        "paragraphs": [
            "力在如今作用時，情存毫忽便成欺。",
            "誰知脩水千峰碧，盡入秋風一瘦藜。"
        ],
        "title": "頌古三首  其二",
        "id": "900b7d8a-53f7-47a8-ad97-325e8e40fb22"
    },
    {
        "author": "釋智愚",
        "paragraphs": [
            "一拳拳倒黄鶴樓，一趯趯反鸚鵡洲。",
            "有意氣時添意氣，不風流處也風流。"
        ],
        "title": "頌古三首  其三",
        "id": "e85b17ff-6d8a-42b8-8063-6231e58ed316"
    },
    {
        "author": "釋智愚",
        "paragraphs": [
            "石壁千尋勢嶮巇，下臨寒玉浸蟾輝。",
            "古今多少凭闌者，親見干將到底稀。"
        ],
        "title": "劍池",
        "id": "815a0961-0fc0-4c70-ac94-21ebd682b6d2"
    },
    {
        "author": "釋智愚",
        "paragraphs": [
            "憨泉一掬清無底，暗與曹源正脤通。",
            "陸羽若教知此味，定應天下水無功。"
        ],
        "title": "憨憨泉",
        "id": "d9c6c29f-fc66-450c-8c50-e2b423412946"
    },
    {
        "author": "釋智愚",
        "paragraphs": [
            "蒼厓險處坦然平，萬指曾來此聽經。",
            "若謂生公消息遠，一聲啼鳥共誰聽。"
        ],
        "title": "千人座",
        "id": "d77532d6-0a1c-4eae-9ff3-913cbabfba1e"
    },
    {
        "author": "釋智愚",
        "paragraphs": [
            "大包才剖礙人間，日炙風吹轉放頑。",
            "見說聽經曾肯首，更須來透鐵門關。"
        ],
        "title": "點頭石",
        "id": "c423e23a-29d3-4097-a8f0-ba0a393483df"
    },
    {
        "author": "釋智愚",
        "paragraphs": [
            "雲骨深埋草莽中，竟傳秦王試靈鋒。",
            "舊痕尚带春苔綠，一罅能生偃草風。"
        ],
        "title": "試劍石",
        "id": "33ef3934-79d7-42f6-be10-503a373584dd"
    },
    {
        "author": "釋智愚",
        "paragraphs": [
            "鱗皴瘦石籠寒蘚，千石遺蹤意轉新。",
            "縱使天花來墮席，何如緘口過殘春。"
        ],
        "title": "生公講臺",
        "id": "e374f1da-68ad-4f54-b864-b5403471e9de"
    },
    {
        "author": "釋智愚",
        "paragraphs": [
            "昔人曾此談空有，花雨紛紛繞座寒。",
            "堪笑空生無伎倆，不曾開口被人瞞。"
        ],
        "title": "花雨亭",
        "id": "09d9491b-82e5-4cbf-b4fb-27f21d55374f"
    },
    {
        "author": "釋智愚",
        "paragraphs": [
            "結茅初不爲孤峯，祇愛登臨眼底空。",
            "風淡雲收見天末，始知吳在一毫中。"
        ],
        "title": "小吳軒",
        "id": "1c6c3472-2d7a-458d-8dab-94ed9b93eb33"
    },
    {
        "author": "釋智愚",
        "paragraphs": [
            "海湧通幽一徑深，怪來時作老龍吟。",
            "闔閭覿面無回迹，休向空山斷處尋。"
        ],
        "title": "吳王闔廬墓",
        "id": "ebc234f5-5e78-4d07-84d8-c1baf344a689"
    },
    {
        "author": "釋智愚",
        "paragraphs": [
            "世路多巇嶮，無思不研窮。",
            "平生見諸老，今日自成翁。",
            "認字眼猶綻，過譚耳尚聾。",
            "任天行直道，休問馬牛風。"
        ],
        "title": "日本照禪者欲得數字徑以述懷贈之",
        "id": "38561f31-2a01-4115-a06b-7a87d099b097"
    },
    {
        "author": "胡夢昱",
        "paragraphs": [
            "古人遺直今人是，肯效鄉原事踽涼。",
            "不把危言陳北闕，因何著脚到南荒。",
            "排奸斥佞風霜手，耐冷禁寒鐵石腸。",
            "贏得榕陰濃密處，忘言默坐對爐香。"
        ],
        "title": "榕陰圖",
        "id": "b4998cae-4099-479e-950a-23ba2ecd556e"
    },
    {
        "author": "胡夢昱",
        "paragraphs": [
            "新來時事不相關，贏得蠻荒日月閒。",
            "存取丹心照碧漢，任他黄口閙清班。",
            "非求美譽傳千古，不欲浮生愧兩間。",
            "天亦而今無奈說，秀才且荷肯相還。"
        ],
        "title": "步王盧溪韻  其一",
        "id": "79e4e5ca-934e-4938-9e22-9eb3876f183e"
    },
    {
        "author": "胡夢昱",
        "paragraphs": [
            "瘴地人憂我莫支，人雖危我我何危。",
            "元來憂國不怕死，非爲捐身要出奇。",
            "肯怨江山千里遠，幸逢天地一時知。",
            "孔光張禹人無笑，祿位輸他善保持。"
        ],
        "title": "步王盧溪韻  其二",
        "id": "d4f92e3c-351a-43ee-8808-919dabba4344"
    },
    {
        "author": "胡夢昱",
        "paragraphs": [
            "沉沉漢殿曉烟迷，燕雀輸他取次飛。",
            "爰把丹衷吐骨鯁，且甘白飯與魚肥。",
            "意循天理可無忤，豈料人心各有機。",
            "日薄西山予未死，當留此語待公歸。"
        ],
        "title": "再寄",
        "id": "2b78a27b-09bf-4e96-95eb-1fcdd1bc6eb2"
    },
    {
        "author": "楊賓言",
        "paragraphs": [
            "湛湛長江月，高標太華清。",
            "孤忠千古重，去國一身輕。",
            "箇事從來有，近來多怕行。",
            "凜然公屹立，一死足平生。"
        ],
        "tags": [
            "长江"
        ],
        "title": "挽胡季昭",
        "id": "5cbbfdb8-a67e-4df0-8b0c-b1d6065fe052"
    },
    {
        "author": "羅䦔",
        "paragraphs": [
            "虎豹摩牙闖九關，人心節義不踰閑。",
            "監門鄭俠能無懼，折檻朱雲若是班。",
            "頼有名留千古重，不容身在衆邪間。",
            "忠臣義士骨不朽，白日青天敕許還。"
        ],
        "title": "挽胡季昭用王盧溪韻  其一",
        "id": "5d98a4bf-caf2-4a33-a0b5-39a2b6b62572"
    },
    {
        "author": "羅䦔",
        "paragraphs": [
            "百世期令固本支，一身寧復許安危。",
            "前瞻象郡賢方去，後有鶴山人效奇。",
            "地接宜陽山谷笑，舟回湘水屈原知。",
            "櫝中龜玉而輕毀，祿位何妨善保持。"
        ],
        "title": "挽胡季昭用王盧溪韻  其二",
        "id": "453cc259-cc06-4b8f-9a7c-0dff96734ed9"
    },
    {
        "author": "李伯圭",
        "paragraphs": [
            "伏馬總爲芻豆謀，孤忠嫠緯不勝憂。",
            "事當言路官無小，理未安時心肯休。",
            "千古綱常增砥柱，一身去就等虛舟。",
            "惡鴟儘任陵鸞鳳，贏得清名雪外州。"
        ],
        "title": "送胡季昭謫象州",
        "id": "1a4bb314-f48a-4b74-8050-98ee3c7a1097"
    },
    {
        "author": "李伯圭",
        "paragraphs": [
            "危言不畏觸干戈，瘴雨蠻烟換玉珂。",
            "今古廬陵兩胡老，是非儋耳一東坡。",
            "拳拳抗志甘三已，惻惻招魂聽九歌。",
            "信得平生稽古力，初心不爲履朝靴。"
        ],
        "title": "挽胡季昭二首  其一",
        "id": "03c04345-40cc-4b21-8985-41f728ac7773"
    },
    {
        "author": "李伯圭",
        "paragraphs": [
            "聖朝寬詔下龍墀，盡放纍臣脫串覊。",
            "痛失長沙賈誼舍，空存潮海退之祠。",
            "孤忠元自輕生死，白骨寧知問去歸。",
            "萬里江山丹旐返，悲風一掬淚沾衣。"
        ],
        "title": "挽胡季昭二首  其二",
        "id": "fb4e79ba-3ae0-40ca-8e14-5e255585155f"
    },
    {
        "author": "杜豐",
        "paragraphs": [
            "廬陵一小郡，百歲兩胡公。",
            "論事雖小異，處心應略同。",
            "有書莫焚稿，無恨豈傷弓。",
            "病愧不遠別，寫詩霜月中。"
        ],
        "title": "送胡季昭謫象郡",
        "id": "98aed066-c07b-4559-8d08-49594942f88b"
    },
    {
        "author": "曾夢選",
        "paragraphs": [
            "象州銷黯又欽州，道路何辭作遠游。",
            "投北誰憐新逐客，落南不減舊編修。",
            "江山在處猶加護，廊廟諸公底著羞。",
            "天定從來人可勝，著書消日海西頭。"
        ],
        "title": "送胡季昭謫象州",
        "id": "223f7ac9-b837-49d8-96ac-2dfdb5b45f87"
    },
    {
        "author": "李元實",
        "paragraphs": [
            "知公不怕鬼門關，直氣橫干清禁閑。",
            "鵰嘴明知林甫毒，鯁言要與澹庵班。",
            "一身渠任黄茆裏，千古名標青史間。",
            "非晚清朝邪正辨，紫薇紅藥待君還。"
        ],
        "title": "送胡季昭謫象州次王盧溪送澹庵貶新州韻  其一",
        "id": "292cca61-fb2c-4a1f-ab47-b4745e3cc044"
    },
    {
        "author": "李元實",
        "paragraphs": [
            "清名傳播到黄支，直節寧憂趙氏危。",
            "虎尾蹈時都不畏，象臺到日大爲奇。",
            "是行廊廟人皆怍，所過山川鬼亦知。",
            "官職本爲錫底鴆，傷今正論有誰持。"
        ],
        "title": "送胡季昭謫象州次王盧溪送澹庵貶新州韻  其二",
        "id": "7093ab56-5007-4e1f-8605-8cee170f8db4"
    },
    {
        "author": "李元實",
        "paragraphs": [
            "文昌武庫九霄中，翁是新州老澹翁。",
            "應念象臺今日客，清風端與我翁同。"
        ],
        "title": "再作十絕寄胡伯負兵侍仲方尚書  其一",
        "id": "9a1ea981-76b6-4bfd-a2f5-64bbf1297a41"
    },
    {
        "author": "李元實",
        "paragraphs": [
            "公家富貴足掀天，都出新州十九年。",
            "若念象臺今日客，方知澹老子孫賢。"
        ],
        "title": "再作十絕寄胡伯負兵侍仲方尚書  其二",
        "id": "800a722a-62b3-4d9c-b529-e580d6855300"
    },
    {
        "author": "李元實",
        "paragraphs": [
            "官職廬陵不是無，文章更亦擬歐蘇。",
            "若言直氣橫牛斗，但見人間說姓胡。"
        ],
        "title": "再作十絕寄胡伯負兵侍仲方尚書  其三",
        "id": "859eff48-d727-418d-ad6d-17210c012de9"
    },
    {
        "author": "李元實",
        "paragraphs": [
            "赤手批鱗事最難，況渠班底一微官。",
            "澹翁去後能如此，當作三生石上看。"
        ],
        "title": "再作十絕寄胡伯負兵侍仲方尚書  其四",
        "id": "ee4d6a9b-07fc-4b53-b2a7-030266b23d9e"
    },
    {
        "author": "李元實",
        "paragraphs": [
            "澹翁直氣貫三才，入座雲仍漸上臺。",
            "料想而今聞底事，中心應亦念渠回。"
        ],
        "title": "再作十絕寄胡伯負兵侍仲方尚書  其五",
        "id": "1861e591-ae0f-4c00-ab0a-eb1c0dc86e7c"
    },
    {
        "author": "李元實",
        "paragraphs": [
            "朝行多少氣英英，不怕霜朝曲嘴鷹。",
            "一網而今都打盡，廬陵人且說廬陵。"
        ],
        "title": "再作十絕寄胡伯負兵侍仲方尚書  其六",
        "id": "c51969e5-d086-4307-989d-ff0ebeaeb5bf"
    },
    {
        "author": "李元實",
        "paragraphs": [
            "紹興秦檜秉洪鈞，澹老昌言斬檜秦。",
            "猶恨日來三四子，抗章不說斬奸臣。"
        ],
        "title": "再作十絕寄胡伯負兵侍仲方尚書  其七",
        "id": "6eef7a32-baf9-4218-a2dd-2e6cafa2f998"
    },
    {
        "author": "李元實",
        "paragraphs": [
            "一從藝祖握乾符，元氣都憑直氣扶。",
            "若欲皇家宗社永，胡家直氣豈容無。"
        ],
        "title": "再作十絕寄胡伯負兵侍仲方尚書  其八",
        "id": "7a1c294e-e69b-44c5-94fb-374cdb3e7a27"
    },
    {
        "author": "李元實",
        "paragraphs": [
            "東西兩浙及閩川，皆見鴛行有直言。",
            "若我江西獨鉗口，澹翁九地也埋寃。"
        ],
        "title": "再作十絕寄胡伯負兵侍仲方尚書  其九",
        "id": "c5752350-a003-4c45-99ef-e6eff873d7cc"
    },
    {
        "author": "李元實",
        "paragraphs": [
            "寄語朝家廊廟人，新州奇事又重新。",
            "肯甘富貴忘他底，應爲斯人作好春。"
        ],
        "title": "再作十絕寄胡伯負兵侍仲方尚書  其一○",
        "id": "a055279d-b90a-415b-aae4-f106ea373c0d"
    },
    {
        "author": "釋法照",
        "paragraphs": [
            "天柱華心結蕊宮，翠蛟飛玉滾溪風。",
            "巖生洞穴非人世，不到那知造化功。"
        ],
        "title": "遊洞霄",
        "id": "f4ee75a6-1f66-40f5-b00f-d25f8e05e5b5"
    },
    {
        "author": "釋法照",
        "paragraphs": [
            "老眼青青望洞庭，虹垂斷岸月初生。",
            "滔滔橋下無情水，不爲吳王洗甲兵。"
        ],
        "tags": [
            "洞庭湖"
        ],
        "title": "垂虹晚望",
        "id": "ce1edf0d-cad5-44d1-9a8d-6c24c68ab1b9"
    },
    {
        "author": "釋法照",
        "paragraphs": [
            "錢王古廟鎖莓苔，華表秋深鶴不來。",
            "昨夜石壇風露重，凌霄花落鳳仙開。"
        ],
        "title": "表忠觀",
        "id": "1358ba91-75e7-4d1b-855d-6b109ab43346"
    },
    {
        "author": "釋法照",
        "paragraphs": [
            "佛壽八十，我多九年。",
            "虛空掇轉，大用現前。"
        ],
        "title": "辭世偈",
        "id": "7b836d3b-a968-4fee-82bd-18b2ed785db9"
    },
    {
        "author": "釋惟俊",
        "paragraphs": [
            "空手東來已十霜，依然空首□回檣。",
            "明明一片祖師意，莫作唐朝事舉揚。"
        ],
        "title": "送南浦明公歸日本",
        "id": "ce8641db-785c-4670-b8f3-3706b78026b4"
    },
    {
        "author": "趙師恕",
        "paragraphs": [
            "睠此巖壑勝，領客共登臨。",
            "危棧臨不測，巇塗歷𡼭嶔。",
            "俯仰極高低，上下窮幽深。",
            "來登空明山，千崖正沉沉。",
            "下瞰清羅江，古木鬰蕭森。",
            "清風萬里來，層雲盪孤襟。",
            "有客可共賦，有酒可自斟。",
            "此景豈易得，此樂豈易尋。",
            "吾生今老矣，遁迹歸窮岑。",
            "一棹下瀟湘，此別意難任。",
            "別後無相忘，詩成寄郵音。"
        ],
        "title": "月巖",
        "id": "a17aa03e-87c3-4e4c-8d0c-9b9c40df90f8"
    },
    {
        "author": "陳夢建",
        "paragraphs": [
            "丈人昔日經行處，草暗苔荒四十春。",
            "誰倚高寒訪陳迹，璇題寶墨一時新。"
        ],
        "title": "上喻史君重建霞起堂六首  其一",
        "id": "0c387c47-60f2-4c3e-9902-f9144ca84ba2"
    },
    {
        "author": "陳夢建",
        "paragraphs": [
            "酒酣步出玉霄峯，此去天關隔幾重。",
            "霞佩頡頏風雨上，清都只在嘿存中。"
        ],
        "title": "上喻史君重建霞起堂六首  其二",
        "id": "e2bb213f-6887-48dd-ab30-03b011f28648"
    },
    {
        "author": "陳夢建",
        "paragraphs": [
            "詩社神交識迺翁，耳孫凜凜有仙風。",
            "青雲垂上斜飛去，時要題詩徧浙東。"
        ],
        "title": "上喻史君重建霞起堂六首  其三",
        "id": "86ad7ecc-2870-47d4-b1bb-2414b3db0463"
    },
    {
        "author": "陳夢建",
        "paragraphs": [
            "玉泉天上古仙伯，曾吏五雲書閣來。",
            "寄語家人須候我，有時騎鶴過丹臺。"
        ],
        "title": "上喻史君重建霞起堂六首  其四",
        "id": "80994fb4-d104-490e-8d0d-1d71cea06c80"
    },
    {
        "author": "陳夢建",
        "paragraphs": [
            "樓觀微茫似積蘇，一麾得傍化人居。",
            "可能永日銷棋局，且要蒙頭讀道書。"
        ],
        "title": "上喻史君重建霞起堂六首  其五",
        "id": "b27470f1-0a29-4db5-9e17-3f6767cad008"
    },
    {
        "author": "饒炎",
        "paragraphs": [
            "匡居終日只欽欽，一寸靈臺萬古心。",
            "鹿洞象山前路在，頻思寡過到而今。"
        ],
        "title": "示兒魯",
        "id": "d4d11392-1a46-4e86-96c9-191801cdff67"
    },
    {
        "author": "陳昉",
        "paragraphs": [
            "桂影婆娑玉殿涼，風傳花漏夜聲長。",
            "內人亦有思仙者，月下吹簫引鳳皇。"
        ],
        "title": "宮詞",
        "id": "7489a9c9-2bc3-45bf-bbab-7c3f71a0c18e"
    },
    {
        "author": "陳昉",
        "paragraphs": [
            "花瘦水肥三月天，畫橈雙動木蘭船。",
            "人家盡換新榆火，唯有垂楊带舊烟。"
        ],
        "title": "寒食湖上",
        "id": "aa0ca6f2-bcb6-472d-95cc-47c96a918fe7"
    },
    {
        "author": "陳昉",
        "paragraphs": [
            "蘭麝香消委廢宮，紛紛漠漠夕陽中。",
            "長門夢斷金閨月，南國歌殘玉樹風。",
            "流水池塘春色去，綠陰庭院綵雲空。",
            "西園半醉休回首，烟草淒淒雨正紅。"
        ],
        "title": "落花",
        "id": "41f5ccfd-6793-48ac-aaa7-6e565c2da751"
    },
    {
        "author": "陳昉",
        "paragraphs": [
            "湘中惟此郡，地接五溪蠻。",
            "楚水波長碧，堯時竹尚斑。",
            "昔曾行樂處，今在夢魂間。",
            "橋是先公建，休言我涕潸。"
        ],
        "title": "全州",
        "id": "6a2172ee-6487-4011-b1d1-c985ef7ae85b"
    },
    {
        "author": "釋如玨",
        "paragraphs": [
            "諸佛出身處，千般謾度量。",
            "東山行水上，眨眼過扶桑。"
        ],
        "title": "頌古",
        "id": "3113ece3-bc51-40c7-b133-6fe5f39e99d1"
    },
    {
        "author": "釋如玨",
        "paragraphs": [
            "如何是佛爛冬瓜，咬著冰霜透齒牙。",
            "根蒂雖然無窖子，一年一度一開花。"
        ],
        "title": "答僧問",
        "id": "f09d7689-ce6f-4556-b239-2c615c5b39e0"
    },
    {
        "author": "釋如玨",
        "paragraphs": [
            "新歲新擊鼓，普施新法雨。",
            "萬物盡從新，一一就規矩。",
            "普賢大士忻歡，乘時打門戶。",
            "放出白象王，遍地無尋處。"
        ],
        "title": "繼天童穎禪師席後上堂說偈",
        "id": "ff7ac733-7d46-4c12-a5ce-3146f5bcc8ae"
    },
    {
        "author": "釋永頤",
        "paragraphs": [
            "石磊磊，猿啾啾，越王霸業秋山頭。",
            "英雄喪盡知何數，可怪猶存浣紗處。",
            "當時月照清溪頭，美人如水逐東流。",
            "至今片石終難改，千載猶含澤國羞。"
        ],
        "title": "越溪吟",
        "id": "81966ed3-d35f-4ac3-986f-a4084d1f2a6c"
    },
    {
        "author": "釋永頤",
        "paragraphs": [
            "晨風蕩原野，高林摩蒼條。",
            "屋上野花落，階前春草摇。",
            "少壯不可恃，金骨亦易銷。",
            "夙志歎沈泯，晚心日幽寥。",
            "紫烟凌石峯，綠雲生桂標。",
            "林懷頗清暢，況復靈景饒。"
        ],
        "title": "咏懷",
        "id": "09fd9998-58f4-4092-887d-ee6d8385fdf6"
    },
    {
        "author": "釋永頤",
        "paragraphs": [
            "自囘山中來，泉石足幽弄。",
            "茶經猶挂壁，庭草積已衆。",
            "拜先俄食新，香凝雲乳動。",
            "心開神宇泰，境豁謝幽夢。",
            "至味延冥遐，靈爽脫塵控。",
            "靜語生雲雷，逸想超鸞鳳。",
            "飽此巖壑真，清風願遐送。"
        ],
        "title": "食新茶",
        "id": "f5f27381-add8-4eb7-9b47-2ee7c5d2536f"
    },
    {
        "author": "釋永頤",
        "paragraphs": [
            "清夜不復寐，蕭然據胡牀。",
            "對此九天上，陰魄含虛光。",
            "光飛激洞戶，彩瑩棲雲塘。",
            "芙蓉雜羽蓋，暗水流瑶芳。",
            "景異沈昔夢，心定聞空香。",
            "不知孤寂身，尚此山水鄉。"
        ],
        "title": "雨後對月",
        "id": "b183ca02-b3fd-4e69-855e-d330286863af"
    },
    {
        "author": "釋永頤",
        "paragraphs": [
            "水涼宜照影，與客上湖船。",
            "白浪翻紅楫，青山映碧蓮。",
            "鳥飛荷葉下，人散柳條邊。",
            "烟蓋歸來晚，燈前鶴未眠。"
        ],
        "tags": [
            "西湖"
        ],
        "title": "秋日汎西湖",
        "id": "bba46700-ffec-4dc7-82a7-a549f701fe69"
    },
    {
        "author": "釋永頤",
        "paragraphs": [
            "山房十日雨，仰棟看行蝸。",
            "筍暗風庭竹，萱凝晚砌花。",
            "罌紅留夕火，焙綠薦春芽。",
            "滴滴西窗下，清泉滿石漥。"
        ],
        "title": "久雨",
        "id": "58bd4ff8-09c1-4fe9-9bb6-a2587f85691a"
    },
    {
        "author": "釋永頤",
        "paragraphs": [
            "山中夏日足幽娛，葛帔藤牀誦寶書。",
            "白拂惹雲黏几案，清香緣竹上空虛。",
            "草堂夜月秋花近，水閣晨霞夕霓疎。",
            "遥憶錢唐舊朝寺，繞湖鐘梵早涼初。"
        ],
        "title": "初秋憶湖上諸山",
        "id": "ff5de45c-a971-4310-b03b-207ede1a8310"
    },
    {
        "author": "釋永頤",
        "paragraphs": [
            "亂書塵席散清輝，竹院香凝宿火微。",
            "客去蘚階黏凍屐，鳥迷庭樹入寒扉。",
            "重陰覆野春耕闊，列炬明山夜獵歸。",
            "燈下老翁吟復聽，斷崖冰折碎聲稀。"
        ],
        "title": "雪中夜吟",
        "id": "2715f6ff-815f-4760-a9fc-4d9d2e25c161"
    },
    {
        "author": "釋永頤",
        "paragraphs": [
            "犢背斜陽暖，茅茨石樹穿。",
            "行人識岡路，饑鵲噪沙田。",
            "遠浦生微月，荒臯起暝烟。",
            "羣烏飛散盡，寒水漾漁船。"
        ],
        "title": "山村日暮",
        "id": "c28db131-3b78-43a7-8812-ae25cedce65e"
    },
    {
        "author": "釋永頤",
        "paragraphs": [
            "松間石上聽流泉，看盡雲歸宿鳥還。",
            "夕殿焚香春院閉，暮鐘沈響月階閒。",
            "非干獨往輕遺世，自合離羣靜掩關。",
            "林境翠深烟樹合，正堪高卧縱疎頑。"
        ],
        "title": "山中晚興",
        "id": "17558515-ebb1-42b1-907b-62588ebc90ff"
    },
    {
        "author": "釋永頤",
        "paragraphs": [
            "唐栖寺前溪水流，客帆來往舊杭州。",
            "津亭樹老無人記，得見幾囘僧白頭。"
        ],
        "title": "唐栖寺前",
        "id": "efe9e57c-fab3-458a-899f-dc119d3ed62f"
    },
    {
        "author": "釋永頤",
        "paragraphs": [
            "一株老樹蔽荒林，下有藤懸巨蟒身。",
            "幾度日斜烏鳥散，山昏鬼哭斷行人。"
        ],
        "title": "觀烏鳶山下藤樹",
        "id": "23f6fd2e-69e4-42b4-8e42-aa0f87610637"
    },
    {
        "author": "釋永頤",
        "paragraphs": [
            "天低野曠樹濛濛，盡入金鵝望眼中。",
            "青嶂月生雙雁去，碧溪雲繞亂帆通。",
            "平篙落照沈烟墅，結陣寒鴉噪暝叢。",
            "歲月飛騰吾懶矣，昏鐘迢遞起秋宮。"
        ],
        "title": "金鵝晚眺",
        "id": "c101fdaf-ffff-48cb-81f5-31cc661807fc"
    },
    {
        "author": "釋永頤",
        "paragraphs": [
            "吳渚僧歸落日曛，故王宮井已無聞。",
            "水邊尚有紅藍草，不染香衣染塹雲。"
        ],
        "title": "送僧歸茜徑",
        "id": "e1410399-0eb7-4582-975b-5b4fd863d64a"
    },
    {
        "author": "釋永頤",
        "paragraphs": [
            "老梅枝上挂牽牛，引得青花上樹頭。",
            "秋圃日斜風露冷，倒垂長蔓拂鳴鳩。"
        ],
        "title": "牽牛花",
        "id": "78a26747-3906-41cc-9521-2b8a934210e8"
    },
    {
        "author": "釋永頤",
        "paragraphs": [
            "不翦亦不斲，山楹在塵表。",
            "石泉聲淙淙，秀谷自圍繞。",
            "是中玄覽人，未見今日了。",
            "君固自無心，世亦不易曉。",
            "夢奠何可攀，頹然泰山小。",
            "當時巖壑人，百世何矯矯。",
            "清吟振霞纓，日翳羣陰悄。"
        ],
        "tags": [
            "泰山"
        ],
        "title": "和韓澗泉韻題周晉仙山楹",
        "id": "6d00bf1c-9da9-47a8-b036-15c836645990"
    },
    {
        "author": "釋永頤",
        "paragraphs": [
            "故苑烟花百草香，五湖人去事茫茫。",
            "浮雲幾度春陰合，猶見西山白鷺行。"
        ],
        "title": "過吳門  其一",
        "id": "d5acaa84-7568-45c1-8e49-b05a906b7e95"
    },
    {
        "author": "釋永頤",
        "paragraphs": [
            "花落春江一夜風，滿江烟碧撼垂虹。",
            "輕舟浮載如天上，況是殘雲細雨中。"
        ],
        "title": "過吳門  其二",
        "id": "47d10aee-9d23-4770-9646-00abb6c3be04"
    },
    {
        "author": "釋永頤",
        "paragraphs": [
            "澤國迷春漲，芳洲生綠波。",
            "浄涵汀樹小，閒占浦雲多。",
            "風晚低輕燕，川明媚浴鵝。",
            "望人烟思遠，奈此暮山何。"
        ],
        "title": "汀漲",
        "id": "e1bbf65a-cb8e-4bb1-99ce-5b7b1db7047a"
    },
    {
        "author": "釋永頤",
        "paragraphs": [
            "白公竹閣雲生晚，城市人歸夜雪平。",
            "燈在北高峯頂上，塔如千尺玉長檠。"
        ],
        "title": "雪中送僧還竹閣  其一",
        "id": "1027c098-32bd-41d0-9898-937828d286a4"
    },
    {
        "author": "釋永頤",
        "paragraphs": [
            "湖練平鋪肅夜濤，柳翻王母白旌旄。",
            "舞殘鷺翿歸何處，天上飛花散碧桃。"
        ],
        "title": "雪中送僧還竹閣  其二",
        "id": "9cc74538-cad7-4049-9c87-d7433bd32771"
    },
    {
        "author": "釋永頤",
        "paragraphs": [
            "山樂官，山樂官。",
            "爾爲靈鳳典音樂，想爾廢職來考槃。",
            "莫厭山中多寂寞，山中無事忘憂樂。",
            "曉窗睡起春晝靜，聽爾幽情如有託。",
            "山樂官，山樂官。",
            "縱令致汝百鳥前，此聲此曲終難傳。"
        ],
        "title": "山樂官寄野齋",
        "id": "b9540b64-7a15-44c5-bbd3-3e8ed957312a"
    },
    {
        "author": "釋永頤",
        "paragraphs": [
            "龍山溪上路，短棹臘中行。",
            "雪霽寒郊闊，春囘宿霧生。",
            "柳摇冰綫斷，鷺起玉衣明。",
            "未見晴梅發，先思杖屨輕。"
        ],
        "title": "往龍岫舟中",
        "id": "05cdadab-ac89-4cfb-9433-b50c96cb2f87"
    },
    {
        "author": "釋永頤",
        "paragraphs": [
            "孤舟東下涉蘋溪，兩岸幽花送客西。",
            "到得山房綠陰滿，午窗猶有子規啼。"
        ],
        "title": "歸練潭",
        "id": "9405f899-5ffd-4fdf-b079-4d108159a2ec"
    },
    {
        "author": "釋永頤",
        "paragraphs": [
            "清茶相對飲山巵，憶在西峯寺裏時。",
            "今日雲深無好伴，澗松獨看挂猿枝。"
        ],
        "title": "次韻答周伯弜信後見寄",
        "id": "5041a6d3-9587-4f0a-a9cb-b318a0ea3687"
    },
    {
        "author": "釋永頤",
        "paragraphs": [
            "我心如有失，曾未識南園。",
            "幾見閒花落，頻將好夢原。",
            "時賢多厚祿，君子尚衡門。",
            "詩卷逢僧寄，長吟落照村。"
        ],
        "title": "寄周宗聖",
        "id": "e05f4615-db63-4497-ac00-b84cea663448"
    },
    {
        "author": "釋永頤",
        "paragraphs": [
            "中流望極山頭寺，溪午聞鐘泊柳津。",
            "春草細霑微雨潤，老松高與碧虛鄰。",
            "鶴歸烟麓書堂廢，虎去寒巖蘚石皴。",
            "無奈薄游歸路晚，水邊風旆濕征塵。"
        ],
        "title": "遊何山登道場",
        "id": "b41e26d9-e09f-4391-84de-1630d7231204"
    },
    {
        "author": "釋永頤",
        "paragraphs": [
            "異物留傳因好古，南來篋笥伴瑶琴。",
            "漳河流水去無已，魏主荒臺久廢沈。",
            "往日姦文須九錫，今朝片瓦尚千金。",
            "所嗟人事多浮僞，誰識河濱古舜心。"
        ],
        "title": "友人銅雀臺硯",
        "id": "aa437867-3c23-4536-88be-7fadaf8bd591"
    },
    {
        "author": "釋永頤",
        "paragraphs": [
            "路繞長堤萬柳斜，年年春草待香車。",
            "君王不宴芳春酒，空鎖名園日暮花。"
        ],
        "title": "過聚景園",
        "id": "558e70d1-3617-40b2-93d3-0b733f82e411"
    },
    {
        "author": "釋永頤",
        "paragraphs": [
            "螻蛄偷火照田溝，山鬼移燈上樹頭。",
            "楓岸夜深茅屋閉，月明沙鳥自相謳。"
        ],
        "title": "宿村莊",
        "id": "80ba99a9-9af8-487f-ad9d-6a439f950720"
    },
    {
        "author": "釋永頤",
        "paragraphs": [
            "偉哉吳人周伯弜，國風雅頌今再昌。",
            "鈞天洞庭不敢張，楚羋暗泣嗟窮湘。",
            "慶祚三百多禎祥，嗚呼四十樂府章。",
            "春宵翦燭飛蘭香，浩歌激烈聲洋洋。",
            "貞魂義血流精光，姦鬼妬魄誅幽荒。",
            "土木閃怪踏雪僵，茫茫萬竅塞鼓簧。",
            "再洗律呂調宮商，金玉振耀齊鏗鏘。",
            "一清一濁均陰陽，風霆變化始有常。",
            "咏歌唐虞及商湯，矇瞽獻納皆贊襄。",
            "煌煌天子朝明堂，永被金石無哀傷。"
        ],
        "tags": [
            "洞庭湖"
        ],
        "title": "伯弜出示新題樂府四十章雄深雅健有長吉之風喜而有咏",
        "id": "c05eb03f-9805-484e-8a29-e67314dbfb87"
    },
    {
        "author": "釋永頤",
        "paragraphs": [
            "手携一束書，秋風獨來此。",
            "松深夜月清，水冷芙蓉死。",
            "嬾於簷下讀，兩眼懸秋水。",
            "時看澗鼠來，食我山茶子。"
        ],
        "title": "西峰日暮",
        "id": "5ae014e6-4884-4cd4-9f25-b8b5378fe5be"
    },
    {
        "author": "釋永頤",
        "paragraphs": [
            "一度開花一度新，莫嫌終老舊花身。",
            "文君頭白空銜怨，不及枝間碧蘚春。"
        ],
        "title": "老梅",
        "id": "e8ae9c88-6c39-48cb-904e-9ad4b2c275e3"
    },
    {
        "author": "釋永頤",
        "paragraphs": [
            "客情誰是不思歸，芳草春深未有期。",
            "昨夜月明啼更苦，山花滿樹落臙脂。"
        ],
        "title": "聞子規",
        "id": "bd7e13c9-c277-4bd1-ad93-a4fd65083217"
    },
    {
        "author": "釋永頤",
        "paragraphs": [
            "芳辰早失意兼衰，不擬君來重舉杯。",
            "雲暗月牆花氣重，蠟殘風幕鳥聲催。",
            "醉鄉人有江東役，乘興船從闕下囘。",
            "明日沙頭相送罷，荼䕷小院獨徘徊。"
        ],
        "title": "送王以通之官金陵  其一",
        "id": "613f2473-c497-4c15-9c4b-ec856dd0d8ac"
    },
    {
        "author": "釋永頤",
        "paragraphs": [
            "伯符兄弟最英雄，千載青山繞故宮。",
            "宋祖只知曹馬事，齊高還與獍梟同。",
            "暮簫尚带蘭陵怨，春水多愁舊壘空。",
            "登覽未應迷宿昔，夜猿啼在晉時楓。"
        ],
        "title": "送王以通之官金陵  其二",
        "id": "dc7eeeb7-0ada-495e-9cbf-1cc18fe16b02"
    }
]