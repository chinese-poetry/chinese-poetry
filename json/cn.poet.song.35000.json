[
    {
        "author": "刘攽",
        "paragraphs": [
            "昔有仙公项曼都，去家十年若斯须。",
            "还归壮语惊妻孥，月边朝拜虽劳躯。",
            "流霞一杯真味腴，世人但怪医多卢。",
            "不知列仙山泽臞，阴阳变化随指呼。",
            "日新无穷非故吾，乔公筑居近潍都。",
            "交游洞宾侪尔朱，又言其师奇丈夫。",
            "璞玉粹美名不沽，郎官仕晋更五胡。",
            "我今老病须人扶，衰颜白鬓日已渝。",
            "捐书绝学休守儒，去不为少犹双鳬，公能济我良药无。"
        ],
        "title": "次韵子瞻赠乔道人",
        "id": "7fd8d0c7-fffd-45fe-a271-68c7c06e9df2"
    },
    {
        "author": "刘攽",
        "paragraphs": [
            "长安少年侠自任，一生意气过人甚。",
            "许身直以豪取名，快意那知武犯禁。",
            "宝刀强弓千里马，风驰电射无敌者。",
            "有时独醉倡楼春，一身歌舞兼百人。",
            "休来着书吐胸臆，脱落章句嗤丘坟。",
            "王侯愿交不可得，贵者虽贵犹埃尘。",
            "君不见汉家云台画良将，高冠长剑森相向。",
            "由来落拓尘土中，不妨论议岩廊上。",
            "乃知功名为世贤，安知轻欺恶少年。"
        ],
        "title": "侠少行戏王子直",
        "id": "8bb62d99-1640-45e0-a5db-0e2de9972f1b"
    },
    {
        "author": "刘攽",
        "paragraphs": [
            "君不见天汉桥下东流河，浑浑瀚瀚无停波。",
            "游人阅水看白日，骇浪瞥远红影蹉。",
            "感叹世事亦如此，振顿两足行吟哦。",
            "提钱买酒聊取醉，道傍高楼正嵯峨。",
            "白银角盆大如艑，臛鸡煮蟹随纷罗。",
            "黄花满把照眼丽，红裙女儿前艳歌。",
            "乐酣兴极事反覆，旧欢脱落新愁多。",
            "夷门城东门，南对屠儿墓。",
            "信陵今安在，宾客散如雾。",
            "窃符事可鄙，袖椎复何慕。",
            "犹令主人成大功，千岁英名若可遇。",
            "笑杀平原君，耻从毛薛游。",
            "选士十九人，毛遂晚见收。",
            "丈夫一身贵特达，因人成事良足羞。"
        ],
        "title": "王家酒楼",
        "id": "d7429c12-5d93-4785-96b5-a4b2e50d8f35"
    },
    {
        "author": "刘攽",
        "paragraphs": [
            "阅水须阅秋水时，洞庭八月为最宜。",
            "百川涌溢注平旷，倒卷溟海翻天池。",
            "潇湘沅澧绀碧色，千里一片清瑠璃。",
            "蜀江亦浊远不杂，正若黄组萦鉴匜。",
            "长风簸轩一何壮，雪浪成山相蹙移。",
            "奔霆击电恣轰磕，素车白马交横驰。",
            "朱垠骋望更无地，翼轸落影光参差。",
            "南极老人坐盘石，赤足皤鬓濯项颐。",
            "修鳞巨鬣出万族，窟穴鳣鲔泥蛟螭。",
            "身躯长大竟无益，机械利器潜相随。",
            "但令渔师贾余勇，冒突死地常安之。",
            "巴蛇断骨不自免，此曹幺么何能辞。",
            "秦皇属车八十一，赭衣伐山豪不羁。",
            "九疑不到二妃泣，圣贤失势令人悲。",
            "忆登洛阳值摇落，暮霞新月含风漪。",
            "古今光景共一瞬，独绕四壁观题诗。",
            "神官威岩鬓似戟，楼船持节森画旗。",
            "湘灵奔走伺颜色，鼓瑟献巧招冯夷。",
            "新篇秀句远为寄，清风白芷丛余思。",
            "呼儿叠纸作报语，衰老抚事情孳孳。"
        ],
        "tags": [
            "洞庭湖"
        ],
        "title": "和章都官洞庭诗",
        "id": "3af5b113-ea2a-4e84-8b5b-31e7fdf35960"
    },
    {
        "author": "刘攽",
        "paragraphs": [
            "巴江之水西南来，峡束川壅声若雷。",
            "瞿唐五月不敢下，滟滪中流大如马。",
            "风波虽恶石不去，太古以来怨行者。",
            "君不见前日巴山复摧裂，万仞臬兀江中绝。",
            "孟冬水涸石角见，上流下流尽精铁。",
            "当时长年皆有语，後来艰危从此数。",
            "上天设险知为谁，但恐妨人如滟滪。"
        ],
        "title": "新滩行",
        "id": "0fe07816-60ee-463d-b109-1678dd08c900"
    },
    {
        "author": "刘攽",
        "paragraphs": [
            "苏君在朝素机警，气排青云力扛鼎。",
            "鹓鸿遇风鄙巢栖，骐骥得涂嗤坎井。",
            "千金置酒宴长夜，锦绣照烂丝篁静。",
            "明珠盈车谤随起，白巾还家酒未醒。",
            "翟公署门宾客改，魏牟去阙江湖永。",
            "濯缨渔父唱沧浪，结庐陶令依人境。",
            "时浮扁舟就什一，出从数骑非造请。",
            "穷途诗语尤慨慷，暮年笔法加豪逞。",
            "霜凋兰蕙不待老，一世欢悲竟俄顷。",
            "遗书犹缺茂陵求，卜宅乍许要离并。",
            "生平相望不相接，凛凛气概吾能省。",
            "川流既逝安可回，骏骨虽买何由骋。",
            "知君金石尝定交，末路人琴俱不幸。",
            "大招无复修门期，怀旧邈与山阳等。"
        ],
        "title": "和杨十七伤苏子美",
        "id": "1fa815c2-0720-4b3a-a4c7-a5ceb4af5f6e"
    },
    {
        "author": "刘攽",
        "paragraphs": [
            "东城水深色如黛，居人来过不知爱。",
            "我浮扁舟转城曲，苍烟古树寒相对。",
            "忽如身在松江游，况有渔子前操舟。",
            "霜天黯黯始下雁，雪浪杳杳频惊鸥。",
            "万鱼挂网同时急，赤鲤长大犹人立。",
            "旧疑古潭有神物，倏见金鳞却腾入。",
            "檝师献功喜相顾，岸傍欢声仍坌集。",
            "主人置酒乐未央，艇子行{炙火=肉}轻相及。",
            "吴酸缕鲙白玉盘，四座相喻同加餐。",
            "人生万事岂有难，我能为公成此欢，兴极意移令我叹。",
            "落日蔼蔼沈云端，岸草露白天风寒。"
        ],
        "title": "城东观鱼",
        "id": "d1ef86df-ed33-49d4-9de2-a94b0eeedbf1"
    },
    {
        "author": "刘攽",
        "paragraphs": [
            "清濠环城四十里，蒹葭苍苍天接水。",
            "使君褰帷乘大舸，观鱼今从北阙起。",
            "开门渔师百舟入，大罟密罾云雾集。",
            "小鱼一举以千数，赤鲤强梁犹百十。",
            "浊醪赏功倾瓦壶，公言锡爵争欢呼。",
            "余人不及色沮丧，数奇天幸相贤愚。",
            "浓云吹雨寒萧散，置酒移船泊前岸。",
            "暴殄天物古所矜，谁道于今为壮观。"
        ],
        "title": "观鱼",
        "id": "ba64239b-516e-4749-a346-fe2283769236"
    },
    {
        "author": "刘攽",
        "paragraphs": [
            "使君使敌前岁中，手为单于画吉凶。",
            "敌人破胆不敢迕，即日归报明光宫。",
            "汉家牧师三十六，水甘草丰马数足。",
            "问谁虎臣司苑门，极望离宫皆苜蓿。",
            "长河东来横冀州，雄雄大府森戈矛。",
            "红旗照天军令肃，紫髯昂藏居上头。",
            "将军威名动殊俗，天子今无北顾忧。",
            "旧传冀土多良马，岁看北客输旃裘。",
            "庙谋将新赤岸泽，强邻犹知博望侯。",
            "使君家声仍世传，慷慨功名方壮年。",
            "黄金如斗组丈二，富贵光华真谓贤。"
        ],
        "title": "送张太保知冀州",
        "id": "bce0fcc4-8ea6-421e-bb8b-e897b4113aba"
    },
    {
        "author": "刘攽",
        "paragraphs": [
            "柳阴深碧黄鹂语，川水平堤鸥鸟舞。",
            "送君临流眼暂明，爱此虚凉少尘土。",
            "何况连樯一月行，吴山楚水相逢迎。",
            "稻花吹雨香不绝，芦叶摇风声正清。",
            "北固楼台似图画，广陵欲渡闻潮生。",
            "缥壶盈前京口酒，红旆相随北府兵。",
            "少年投栗常为乐，晚岁甘棠空涕零。",
            "望君鸿飞不可攀，白头方出玉门关。",
            "独向天涯共明月，犹应梦里借千山。"
        ],
        "title": "送裴如晦知润州",
        "id": "20166de3-c5d4-46fb-8c87-ccf1c26d4269"
    },
    {
        "author": "刘攽",
        "paragraphs": [
            "昔贤为亲屈小官，使君专城情更欢。",
            "连山大湖水凝碧，高盖驷马车涂丹。",
            "彩衣儿戏养颜色，箬酒宾宴罗杯盘。",
            "吴兴钓碣亦可羡，怅望从事空南冠。"
        ],
        "title": "送章学士知湖州",
        "id": "45bb3dd3-4d50-470f-8f31-9fed3e3cb72f"
    },
    {
        "author": "刘攽",
        "paragraphs": [
            "北山移文那尔为，淮阳招隠殊未归。",
            "流泉涨溪可厉渡，修竹饱雨添旧围。",
            "鸣禽作巢皆有托，白云抱石初无机。",
            "主人已知战胜乐，溪童未老情庶几。"
        ],
        "title": "陈和叔贺兰溪所居近有信来言水竹事戏赠",
        "id": "5223b382-0bff-47de-85c7-00b920e4f7ee"
    },
    {
        "author": "刘攽",
        "paragraphs": [
            "柿红梨紫漫山熟，冷雨萧萧落乔木。",
            "东田收谷亩数斛，筑场敛积高如屋。",
            "柴车斑斑黄犊健，丁男肩磵儿指秃。",
            "烹猪漉酒乐社神，急鼓悲笳断仍续。",
            "田家此乐何所忧，闾里至老还相收。",
            "道傍滞穗如山邱，何处老翁宁有求。"
        ],
        "title": "柿红",
        "id": "8c308088-c344-4053-9dea-941e8fb5d7b7"
    },
    {
        "author": "刘攽",
        "paragraphs": [
            "洞庭苍苍水拍天，巴陵居人无斗泉。",
            "天生地势正如此，抱瓮臂饮真堪怜。",
            "架楼窾木出百尺，剖竹接筒如笔直。",
            "惊雷发地山鬼忧，白波统溜湘君惜。",
            "吾侯智与神鬼侔，古来能事皆悠悠。",
            "会令太湖变春酒，更使骚客忘离忧。"
        ],
        "tags": [
            "太湖",
            "洞庭湖"
        ],
        "title": "寄题岳阳酒务水楼",
        "id": "f0f8b12d-3f10-435c-97d6-8792cf790eb9"
    },
    {
        "author": "刘攽",
        "paragraphs": [
            "关西居人多闭屋，屋底老翁相向哭。",
            "县官禁钱钱益轻，百姓无钱食不足。",
            "平时斗粟钱百数，今者千钱人不顾。",
            "大家萧条无十金，小家流离半逵路。",
            "忆初铸钱为强国，盗贼无端皆得职。",
            "迩来救弊因宽民，盗贼自苦民逾贫。",
            "安得万物皆为铜，阴阳炽炭造化工。",
            "铸钱万万大似尺，官定足用民家丰。"
        ],
        "title": "关西行",
        "id": "4fc7befe-8e76-4239-a1f4-5c96dc9f3816"
    },
    {
        "author": "刘攽",
        "paragraphs": [
            "厌闻九衢车马喧，泛舟初出城东门。",
            "阴虹吐雨水势怒，河声浩浩如雷奔。",
            "棹工欢呼事拳捷，童稚变色愁惊魂。",
            "济危经险正当尔，安得拱默为希言。",
            "虽无清泠可澣涤，喜见黄浊来原原。",
            "便风催橹两快意，千里万里何足论。"
        ],
        "title": "移舟城东",
        "id": "5a9921eb-3edb-4fd3-ab6c-51a26f52340c"
    },
    {
        "author": "刘攽",
        "paragraphs": [
            "济水与河俱至海，陶邱之北川原改。",
            "由来天事不可料，黄浊长存清晦在。",
            "犹余平堤十里长，逶迤东注如高冈。",
            "水泉味甘土脉腻，固知余润宜群芳。",
            "君家园籞临济堤，荆扉茅屋随高低。",
            "当轩古木密如盖，无数杂花行有蹊。",
            "谷虚遥闻樵斧应，昼静便有幽禽啼。",
            "穿栽卜筑事未已，上为层台深凿溪。",
            "东邻可买莫惜费，腊月课种当令齐。",
            "柳绿正如陶令宅，桃红应似晋人迷。",
            "城中老守厌窘束，行乐得至城东西。",
            "此家园亭可屡往，薄酒自足充提携。"
        ],
        "title": "游济堤傅家园亭",
        "id": "a497343d-823a-4f36-bf3b-6280ff4ba1b2"
    },
    {
        "author": "刘攽",
        "paragraphs": [
            "杨侯作邑山水中，县南百里维青嵩。",
            "官闲身老诗笔健，乐与邱壑研豪雄。",
            "是时新凉背炎夏，草木秀丽全天功。",
            "重青叠碧百万状，有如耋老携儿童。",
            "悬泉落崖泻万丈，震雷发地声隆隆。",
            "阴风岩洞忽凄怆，寒生六月如凝冬。",
            "祠官祀典有常秩，扫除给复何其恭。",
            "孕灵产异远不极，面周负郑人殊风。",
            "生云触石始肤寸，倏忽澍雨成冥蒙。",
            "群山相望不足算，礼若小国来朝宗。",
            "幽人羽客此独往，深处时与神仙通。",
            "念君吏职有章绶，池鸿笼鹤思长空。",
            "暂留灵境寄心赏，仰止万古希遐踪。",
            "梯高径侧目力短，涉历庳下非穹崇。",
            "山中居人亦富逸，翠竹寒松名素封。",
            "愿言携家事卜筑，采薇饮水欣长终。",
            "岩田种芝地高下，茅屋遡水溪西东。",
            "君能挂冠共此约，何必绮季东园公。"
        ],
        "title": "和杨彦文嵩山诗",
        "id": "801d6954-f9f3-4dab-bc8a-172369729f17"
    },
    {
        "author": "刘攽",
        "paragraphs": [
            "每秋送客常羡人，今秋送君尤惜别。",
            "白发相知无几何，明日扁舟成楚越。",
            "忘形谁复到尔汝，末路转忧欺老拙。",
            "西风落叶密如雨，信宿长淮见清月。",
            "紫蟹出簖加二螯，白鱼挂网色胜雪。",
            "人生功名何由致，适意勿羞徒餔啜。",
            "何时亦得东南征，赤脚吴溪嘲钓碣。"
        ],
        "title": "送徐君章",
        "id": "81b7c1ff-cf28-4ac2-add0-71a62293cc96"
    },
    {
        "author": "刘攽",
        "paragraphs": [
            "杨郎作文殊勇为，辩如涛波捷刺蜚。",
            "相逢喜吾故人子，门风宛存令我悲。",
            "艾兰驱车最先入，百箭穿杨谁可及。",
            "擢第胜人十改官，作官不辞万家邑。",
            "劝耕课桑力有余，吏事不受崇空虚。",
            "後生才资动出众，何至苦心城旦书。",
            "清泉百里环芍陂，楚人千年长不饥。",
            "叔敖子孙负薪苦，念为廉吏何可为。",
            "忽忆云台故侯司空公，五郡士马河西东。",
            "功名亦有际会数，退让自是雄隽风。",
            "谁谓鄙夫老昏忘，屈指古事犹初终。",
            "作诗写此岂有意，正若指点山水书鱼虫。"
        ],
        "title": "送杨康功知安丰县",
        "id": "262e7957-6dc3-4449-8e97-98134d7b6ca9"
    },
    {
        "author": "刘攽",
        "paragraphs": [
            "汉家天马来宛西，天子爱之藏贰师。",
            "甘泉贵人宠第一，昆弟封侯真谓宜。",
            "军书插羽庙选将，一朝百万皆熊罴。",
            "大射卢山亦快意，死人乱麻非所悲。",
            "论功庙堂谁与敌，外厩皆是麒麟儿。",
            "白茅金印结紫绶，老将流落多瑕疵。",
            "天生富贵实有命，宁复忆君贫贱时。",
            "势高累愚计虑远，大志落落嗟徒为。",
            "渭桥祖道一语泄，身衅边鼓家流离。"
        ],
        "title": "天马行",
        "id": "d9dc3b6a-f833-42c8-81a4-e825a4a3ac91"
    },
    {
        "author": "刘攽",
        "paragraphs": [
            "黄河赤鲤非龙材，欲化不化烦风雷。",
            "随波浮沉偷自得，网罗失身成暴腮。",
            "火鬐锦鬣鳞雪霜，红眼照耀珠夜光。",
            "若无鲲鲕与虾蚪，安见品格非寻常。",
            "主人爱客不计钱，少妇缕鲙情可怜。",
            "蜀姜吴橘正相益，炊菰絮羹还慊然。",
            "燕人寸腴不足贵，专诸全{炙火=肉}非珍味。",
            "属餍默怀一饭报，欲令主人千万岁。",
            "白玉换米桂作薪，主人家居长不贫。",
            "卖鱼一值任公子，厌鲙与遍长安人。"
        ],
        "title": "和梅圣俞食鲙歌",
        "id": "9de05b04-86ef-4d1b-a2f4-7ba4104011b7"
    },
    {
        "author": "刘攽",
        "paragraphs": [
            "兖州宅西有古桧，十寻度高百围大。",
            "生理成全不增长，半枯半荣常常在。",
            "游人相与疑汝年，桧不能言聊臆宣。",
            "百番桃李香扑地，一辈蒲柳长参天。",
            "束薪寻斧不旋踵，种子着花还比肩。",
            "老身寂寞无颜色，犹有黄鹄来枝侧。"
        ],
        "title": "兖州古桧",
        "id": "d69f1f21-ff5f-4b70-90d9-1425779bc465"
    },
    {
        "author": "刘攽",
        "paragraphs": [
            "东方未明天紫色，凉风吹空声恻恻。",
            "船人起语鸟奋翼，兼葭茫茫江水白。",
            "石潭转旋蛟龙窟，岩壁冥蒙虎豹迹。",
            "生存古木数十围，老死悬藤百余尺。",
            "民生有为俱事役，岂独羁人不遑息。",
            "商歌浊酒聊慰怀，君不见仲尼旅人常接淅。"
        ],
        "title": "早行",
        "id": "a2b27d91-8ab0-4315-8495-62301e1e5b3e"
    },
    {
        "author": "刘攽",
        "paragraphs": [
            "鄙夫开年便四十，白发垂颐眼眵涩。",
            "不甘老态日见侵，自计多忧诸病集。",
            "待诏侏儒饱欲死，囊空有时都绝粒。",
            "丈夫立气须激昂，岂能中夜牛衣泣。",
            "朱门贵人那易见，後生美仕尤难挹。",
            "敝裘败屦欲安往，蹭蹬通衢还独立。",
            "贾侯游从久不厌，孙君风谊今相入。",
            "由来大瓠矜濩落，尚喜灵珀勤收拾。",
            "暮通水火并邻居，巷无牛羊时屡及。",
            "泛爱已许金石坚，觉我衰迟情汲汲。",
            "清霜着屋万瓦明，白月当空北风急。",
            "排门上堂童孺欢，青灯照书简编缉。",
            "纵谈自尔外形骸，虚舟不值呼张翕。",
            "赤桐烧酒倾玉杯，念君屡空此遄给。",
            "葡萄紫熟梨甘津，寒葅盈盘更啜汁。",
            "酒肠虽狭底能足，邂逅欢娱论串习。",
            "百牢九鼎亦尽空，金带玉符谁等级。",
            "三更还家灯火断，浩气凝虚荣都邑。",
            "斗杓落北草木死，层冰凝水鱼龙蛰。",
            "何时春雷起霖雨，宿云温媚天衢湿。"
        ],
        "title": "夜携贾十五过巨源作",
        "id": "915e1c70-67d6-4d81-ae41-fe5c35fe69dd"
    },
    {
        "author": "刘攽",
        "paragraphs": [
            "二月二日春意动，东风生物来无垠。",
            "苦怜清济不如古，却爱小园方及辰。",
            "谷鸟出声已脱俗，林花一枝疑占新。",
            "银壶担酒马驮妓，莫辜乘兴宁伤频。"
        ],
        "title": "次韵裴库部二月二日游傅园",
        "id": "284a4b57-c3f6-4816-a454-afde71e7adc6"
    },
    {
        "author": "刘攽",
        "paragraphs": [
            "武陵溪深山合沓，岩谷掩映秦人家。",
            "仙俗迷涂不可到，春风流水空桃花。",
            "山中道人多百岁，翠发萧条神骨异。",
            "渔舟往往傍林麓，相逢亦问人间世。"
        ],
        "title": "桃源",
        "id": "acb6aaa9-217c-4800-b2b6-8b8bb1b5b7c3"
    },
    {
        "author": "刘攽",
        "paragraphs": [
            "黄金能成不愿铸，封侯可得差有求。",
            "小来一意今白首，世事万变都无谋。",
            "诗书已废徒博弈，交友益落空沈浮。",
            "江湖渔钓足自给，拂衣归去营扁舟。"
        ],
        "title": "黄金",
        "id": "11e9df9a-2d3d-43ee-a24f-834f909efa1e"
    },
    {
        "author": "刘攽",
        "paragraphs": [
            "西濠本连金水河，天潢之下分余波。",
            "波深水静生物秀，十步百步皆圆荷。",
            "五月浮舟人不见，瑞荷亭亭尤可羡。",
            "连二雕成白玉盘，合欢裁作青油扇。",
            "浣纱女子红莲房，背面照镜匀鲜妆。",
            "斜阳弄影并高盖，下有戢翼双鸳鸯。",
            "人情贵少瑞云美，亦自天和独钟此。",
            "周王嘉禾献同颖，汉皇奇木夸连理。",
            "君不见今年大田所收十万仓，上客为子歌吉祥。"
        ],
        "title": "瑞荷",
        "id": "80c2faa3-d078-4729-97a2-8a3d905438f3"
    },
    {
        "author": "刘攽",
        "paragraphs": [
            "旱天雨少官凿井，凿深源长水泉冷。",
            "涂人无复触热忧，居人况有操瓢幸。",
            "前王扇暍力已劳，後王舞雩功不省。",
            "此功一成千万年，却愿炎日长当天。"
        ],
        "title": "凿井",
        "id": "ff6e1bac-806a-40fd-8144-4733f18dd241"
    },
    {
        "author": "刘攽",
        "paragraphs": [
            "君不见长风翏翏起山林，大木怒呺喧万窍。",
            "是为天籁来无方，中有知音全众妙。",
            "洛阳琴工夸死桐，齐鲁诸儒颂清庙。",
            "刻商变羽不得骋，击手高张空改调。",
            "岂如风琴得自然，但令雕虎长清啸。",
            "铿锵阐缓连昼夜，已断复续谁能料。",
            "不论九奏金石谐，那辨五弦宫征少。",
            "世间俚耳何足听，幸有杨荂嗑然笑。",
            "高堂置酒月如霜，金盘照筵红蜡烧。",
            "渊明子贱皆有琴，两君叵惜清樽醮。"
        ],
        "title": "次韵和罗着作风琴诗送毕长官",
        "id": "410dcb81-bc9f-4dc0-ba80-4805b013e5e4"
    },
    {
        "author": "刘攽",
        "paragraphs": [
            "缘边戍兵精绝伦，腹饱官粟思食人。",
            "健儿睚眦杀刺史，可怜百口同埃尘。",
            "燕云苍苍日色紫，帐前血流守尉死。",
            "乱兵相欢肯畏天，保州去边无百里。"
        ],
        "title": "保州乱",
        "id": "5eff5df9-60e3-4acf-a659-f801d488681e"
    },
    {
        "author": "刘攽",
        "paragraphs": [
            "风林几处飕飕叶，石磵无时浩浩泉。",
            "正欲登山惊雨过，未经烹鼎怪汤煎。",
            "病身老态何由避，耳疾行当耳顺年。"
        ],
        "title": "耳病",
        "id": "c384e01f-f99c-40c7-a13b-0e6b8ab94d1b"
    },
    {
        "author": "刘攽",
        "paragraphs": [
            "溪东杂花乱如谷，溪西老树交篁竹。",
            "横槎波水纔一苇，缭径出林凡几曲。",
            "半旬霖雨泉脉动，四岸春风柳芽绿。",
            "眼前景物向人好，心事幽忧伤局促。"
        ],
        "title": "竹间亭作",
        "id": "aff392ff-5b4c-4b29-8da3-74ad3993995c"
    },
    {
        "author": "刘攽",
        "paragraphs": [
            "八月江湖秋水高，大堤夜坼声嘈嘈。",
            "前村农家失几户，近郭扁舟屯百艘。",
            "蛟龙蜿蜒水禽白，渡头老翁须雇直。",
            "城南百姓多为鱼，买鱼欲烹辄凄恻。"
        ],
        "title": "城南行",
        "id": "031923e6-0918-48ed-8d2c-bb46ee317d6c"
    },
    {
        "author": "刘攽",
        "paragraphs": [
            "侧江小屋香酒醅，出林缭径藂花栽。",
            "溪风暂过响修竹，岭雪未尽兼寒梅。",
            "往游武昌值佳境，白云漫漫萦崔嵬。",
            "孙家旧事颇可见，樊山杳霭临钓台。",
            "赤壁楼船不余烬，属车豹尾空尘埃。",
            "埋名腐骨彼谁子，正见邱墟黄土堆。",
            "三分割据亦徒话，今人尚为羞瓶罍。",
            "谢公伏令首佳句，游衍相与期江隈。",
            "次山孟宰继有作，漥尊取饮摩苍苔。",
            "两公雄才又超拔，明珠照人眸睑开。",
            "腾龙始知爪牙壮，掣鹰无复毛羽摧。",
            "腰金佩鱼见官秩，不似迁客谈象雷。",
            "朝廷一入不得出，邱壑何事烦公来。",
            "南人歌声易慷慨，公诗感激成叹哀。"
        ],
        "title": "邓圣求往为武昌令刻石元次山漥尊及苏子瞻谪官黄州游武昌见前刻後同在翰林因有诗示余余为次韵和之",
        "id": "9d0f8b78-a9e0-46fd-b596-9f137dda6acc"
    },
    {
        "author": "刘攽",
        "paragraphs": [
            "河冰始消春沮洳，老翁求鱼日来去。",
            "川流容船网罟繁，上流下流密如雾。",
            "跳虾潜斗不自惜，时复鲲鲕聊可识。",
            "吁嗟劳心能几何，信道相看犹羡他。"
        ],
        "title": "蔡河渔叟",
        "id": "9db31a86-f068-4798-9468-858649ff2026"
    },
    {
        "author": "刘攽",
        "paragraphs": [
            "青楼高高危九衢，朱栏画栱相倾扶。",
            "佳人当轩玉不如，红帘翠幕深沉居。",
            "危弦促柱鸣笙竽，哀音感耳心意舒。",
            "浮云不行飞鸟徐，游人驻车马踟蹰。",
            "嘉肴桂酒白玉壶，浩唱烂醉何所居。",
            "乐极哀多盈必虚，世故万变谁能图。",
            "飞鸢堕鼠残诸虞，里闾豪杰何时无。",
            "茂陵老儒空叹息，曲突徙薪纔赐帛。"
        ],
        "title": "高楼",
        "id": "8322ca23-2be5-48ba-8ca5-89727ae10ab2"
    },
    {
        "author": "刘攽",
        "paragraphs": [
            "飞若白鹭，众不足珍。",
            "走若白马，近而易驯。",
            "古来希世绝远始为宝，白玉之白无缁磷。",
            "乃知白兔与玉比，道与之貌天与神。",
            "莹然月魄照霜雪，红眼顾眄珠璘㻞。",
            "山农提携越千里，主人得之夸众宾。",
            "网罗脱死鹰犬避，一以洁素能超群。",
            "清江怆神龟，大野伤麒麟。",
            "刳肠折足不免患，智若三穴方全身。",
            "主人好奇意不倦，有来往往蒙金银。",
            "老翁守株更有待，勿使珍物遗今晨。"
        ],
        "title": "古诗咏欧阳永叔家白兔",
        "id": "a0234145-f21c-49fc-a44b-093deb9f8c79"
    },
    {
        "author": "刘攽",
        "paragraphs": [
            "八月秋风高，凉风动天地。",
            "渐疑昼短少闲暇，况复宵长减眠睡。",
            "空林露下物色清，闲堂明灯门不扃。",
            "四隅寂寞群动息，我与蟋蟀皆宵征。"
        ],
        "title": "始凉夜坐",
        "id": "daa2868e-5718-4070-9d0c-3e02bed4208d"
    },
    {
        "author": "刘攽",
        "paragraphs": [
            "吾宗白团扇，画作草虫样。",
            "天时变炎凉，弃置几惆怅。",
            "网虫苍苍颜色晦，画工笔法依然在。",
            "剪裁帖缀复生光，白月团团仍可爱。",
            "苍蝇轻巧蝴蝶狂，怒螳斮斧谁能当。",
            "老蚕作茧意自了，露蝉孤嘒殊清凉。",
            "其余百品随变化，天机所动俱闲暇。",
            "座人咨嗟用笔精，不知犹是今人画。",
            "画工侯生今白头，有时看画还泪流。",
            "壮年名声却自惜，老去心神无处求。",
            "始知能事须当年，盛时一过殊可怜。",
            "即今拙工各自喜，岂知此家先日前，落笔辄得千万钱。"
        ],
        "title": "刘五草虫扇子",
        "id": "00b8b629-9e38-4a93-a08e-341e958bcbeb"
    },
    {
        "author": "刘攽",
        "paragraphs": [
            "明公真爱鹤，相鹤选仙骨。",
            "遂令千金姿，为君轩墀物。",
            "啄腥岂复辞鸡群，铩翼欲比鳬鹥驯。",
            "聆音发舞似矜客，避寒孤警将依人。",
            "吾闻芝田逸翮不如此，世上悠悠谁识真。"
        ],
        "title": "题欧公厅前两鹤",
        "id": "d95c7123-457f-4680-80f4-ddc33ef8f791"
    },
    {
        "author": "刘攽",
        "paragraphs": [
            "南方炎德非寻常，六月高下俱探汤。",
            "羲和未息不可避，寒门安在徒相望。",
            "苦怜万物暍且死，反顾一身困在床。",
            "愿呼快雨洗六合，径驭微风周八荒。"
        ],
        "title": "苦热",
        "id": "f22f6854-04ee-446c-b64b-c075bdea2ffc"
    },
    {
        "author": "刘攽",
        "paragraphs": [
            "陬筒吹灰变冥朔，生气萌泉天不觉。",
            "凝阴忽升气横厉，重云大同势绵邈。",
            "通衢漫漫走流沙，近甸稍稍堆乔岳。",
            "焚炉姹女姿飞扬，匝野神奸谁雕琢。",
            "刀圭不惜透墙隙，捷业俄然垂屋角。",
            "户斜尺剑未及收，窗缺连环如可握。",
            "鲜妆宫女喜深印，红手庠童斗坚搦。",
            "暝鸡误晓屡咿咿，饥雀冲人犹啄啄。",
            "虽怜林篁有摧折，却喜陇苗就优渥。",
            "贫庐败褐憎破牖，富屋珍裘转深幄。",
            "使君高义仍泛爱，颍士多文方力学。",
            "猎师得隽鲜弃薧，厨酿荐甘清间浊。",
            "气随阳春破凝烈，巧夺钧工畏名貌。",
            "吾知郢人不复歌，古声比今为拙朴。"
        ],
        "title": "和永叔春雪",
        "id": "6a964502-0a5f-4cb0-82e3-cf0c0bfd434e"
    },
    {
        "author": "刘攽",
        "paragraphs": [
            "四时平分气升降，当冬宜藏反宣畅。",
            "玄冥羸孱失其职，骤弛威权避威仰。",
            "由来万事可尽料，一夕同云迷下上。",
            "始疑群灵久猜阻，勿尔觉悟欢相访。",
            "周宣商汤号明主，圭璧垂尽虚卣鬯。",
            "岂如圣神备参两，精意潜发天垂贶。",
            "朔风萧条严莫犯，四野皜白光弥望。",
            "干施无方意必均，阴杀夸多力尤壮。",
            "松篁得意忍枯槁，鹰隼乘时戾宽旷。",
            "层楼眺远复褰帘，密室就暖仍施幛。",
            "舞投墙隙到中堂，响拂纸疏喧北向。",
            "樵林无声自斤斧，野渡争趋急船舫。",
            "富觞屡举极欢呼，贫屦践行赧嘲让。",
            "谁令小邑尽华屋，不觉南山失青嶂。",
            "月临静夜绝氛埃，涛起风江冞荡漾。",
            "豫期晴和当劝耕，径入园林稍挟杖。",
            "宿酲未解鸡三号，照梁辉焕晨光亮。",
            "裴侯清通思豪绝，郢曲不比巴人唱。",
            "老均茵凭游益欢，闲藉杯酒神俱王。",
            "明年三农饱牟麦，病民自可逃无状。"
        ],
        "title": "次韵和裴库部喜雪歌",
        "id": "b1e07c65-45fa-45c7-87b1-54c1a1c501a9"
    },
    {
        "author": "刘攽",
        "paragraphs": [
            "员方肇开坼，积块成坤舆。",
            "漂浮大波不自止，幸有万里之鳌鱼。",
            "抃首戴炎州，尾直昆仑墟。",
            "亿载不坠陷，始知力有余。",
            "扬鬐播四岳，鼓鬣摇五湖。",
            "岂知古今士，竟以地震书。",
            "自是世俗闻见拘，潢污蛙黾相随居。",
            "我从龙伯借钩饵，钓鳌惟子知非诬。"
        ],
        "title": "地震戏王深父",
        "id": "b54f112f-03c1-4484-ac2e-06e77d8c4f3f"
    },
    {
        "author": "刘攽",
        "paragraphs": [
            "北风冱寒红日短，火炉燃薪不知暖。",
            "南山阑干雪塞满，连玉叠琼何足算。",
            "时移事异不可言，眼看星火垂南天。",
            "道傍暍死常比肩，市儿相与赢金钱。",
            "彻功有时难久全，物生岂有金石坚。",
            "煎汤沸腾在眼前，可得意气长矜权。"
        ],
        "title": "戏作卖雪人歌",
        "id": "48cce61c-6cdf-464f-bcf8-c4e607536285"
    },
    {
        "author": "刘攽",
        "paragraphs": [
            "晨霜落川水，行子自相趣。",
            "帝城桂为薪，斗米胜白玉。",
            "丈人乘老犹爱书，十年厌直承明庐。",
            "汉廷三最得予告，此行亦是思鲈鱼。",
            "沙头打鼓朝发船，捩柂已见江湖天。",
            "落帆京口望北固，此溪此山如宛然。",
            "壮年封侯岂不好，金朱祇令夸者道。",
            "闻公东冈长万杉，采芝何似商山老。"
        ],
        "title": "刁景纯得假还丹阳",
        "id": "be600dca-2687-4316-a6de-7d6316df44aa"
    },
    {
        "author": "刘攽",
        "paragraphs": [
            "中庭两樱桃，枝叶密相对。",
            "蟠根不十年，不能开花如绣盖。",
            "前人费力後人赏，曩日春风今日在。",
            "世间万事或如此，富贵功名岂无待。",
            "共知韶光过眼疾，霞红雪白不足頼。",
            "繁华及时数快饮，鸟散蜂飞无所悔。"
        ],
        "title": "樱桃",
        "id": "36a17630-702b-4112-989c-b8486efa5ebf"
    },
    {
        "author": "刘攽",
        "paragraphs": [
            "仕不至二千石，贾不至五百万。",
            "此事夸者忧，而非志士叹。",
            "君不见下邳少年授书起，幄中运筹制千里。",
            "功成不受三万户，拂衣归从赤松子。",
            "君不见计倪半策诛强吴，鸱夷扁舟浮五湖。",
            "三致千金不自擅，至今籍籍宗陶朱。",
            "大贤富贵不为己，心事邈与常人殊。",
            "逢时致身如反手，云蒸龙变无时无。",
            "君勿爱上书献赋称贤豪，刺绣倚市相矜高。",
            "丈夫昔曾笑徒劳，商贾旦旦争锥刀。"
        ],
        "title": "上书行",
        "id": "5656a7a2-f275-4297-b1ae-8f859b4d6c5b"
    },
    {
        "author": "刘攽",
        "paragraphs": [
            "九月霜降公堂成，江侯寄诗求所名。",
            "定名揣称事不易，以予朴直言必诚。",
            "百词号呶片语决，十役漫汗一教行。",
            "令乎于此有余裕，堂以效实非无形。",
            "庭罗芳草寒转碧，池有鱼鸟闲不惊。",
            "左经右律给啸咏，雨轩风槛含秋声。",
            "今我不乐岁云暮，蟋蟀在堂鸿雁鸣。",
            "主人爱客岂有极，助尔美酒长河倾。"
        ],
        "title": "题合肥县效裕堂诗",
        "id": "2ba061e4-d0aa-4218-8ae4-628450707c92"
    },
    {
        "author": "刘攽",
        "paragraphs": [
            "金声掷赋惟兴公，西河智略称会宗。",
            "曳裾置醴初奋发，听履题剑方从容。",
            "上倚壶遂以为相，众恨王骏不得封。",
            "韫吾良臣九京地，此意自昔悲重重。"
        ],
        "title": "伤孙曼叔尚书",
        "id": "2e9ee211-e7a0-4d2e-99b7-b2feb0b3a924"
    },
    {
        "author": "刘攽",
        "paragraphs": [
            "茂陵徐生老且迂，一心区区长信书。",
            "拜章北阙三待报，意欲霍氏安无虞。",
            "那知世主心不同，积恶未极难为功。",
            "徙薪曲突事不尔，壮侯几人能受封。",
            "高岸为谷邱渊移，鲁酒之薄邯郸为。",
            "人生决己各以时，旧意望君君不思。"
        ],
        "title": "茂陵徐生歌",
        "id": "f292931f-7a33-494a-b864-867673f44fdd"
    },
    {
        "author": "刘攽",
        "paragraphs": [
            "幼卿初凿琅琊溪，忆当大历六年时。",
            "欧阳今疏幽谷泉，复在庆历之六年。",
            "两公相望几百载，中间游客常比肩。",
            "山神爱惜第一境，邂逅知者方流传。",
            "乃知胜事未有尽，可怜岁月犹依然。",
            "穿云斸苔色澄澈，宝镜霜刃光蜎蜒。",
            "岩前滥觞如可鉴，山下积石还成川。",
            "如公好事诚难得，推公此心人莫识。",
            "且如泉源在污泥，谁道汲引非人力。",
            "作诗刻石歌泉池，欲问何似阳冰题。"
        ],
        "title": "幽谷泉",
        "id": "c31210e0-278b-4160-9adb-64a603103f78"
    },
    {
        "author": "刘攽",
        "paragraphs": [
            "自胡请盟供贡职，关西二纪剽兵革。",
            "胡人岁来受金帛，地虽国本常不惜。",
            "帝家将军勇无敌，谋如转圜心匪席。",
            "精神动天天不隔，凿空借筹皆硕画。",
            "贾生属国试五饵，买臣朔方发十策。",
            "偏师倏然尽西海，一月三捷犹余力。",
            "百蛮解辫慕冠带，五郡扫地开城壁。",
            "葱岭陂陀蒲类深，回笑秦并与禹绩。",
            "尚书论功易等差，御史行封自明白。",
            "武功貤爵十万金，彻侯印组丈二尺。",
            "奋行过望理自尔，少从进熟来无极。",
            "忆昔汉武开西域，天下骚然苦征役。",
            "哀痛轮台置肥美，割弃造阳损斗僻。",
            "岂知洮河宜种稻，此去凉州皆白麦。",
            "女桑被野水泉甘，吴儿力耕秦妇织。",
            "行子虽为万里程，居人坐盈九年食。",
            "熙州欢娱军事息，天王圣明丞相直。"
        ],
        "title": "熙州行",
        "id": "ff787a77-b986-4419-864e-42dd7383b769"
    },
    {
        "author": "刘攽",
        "paragraphs": [
            "溪叟厌尘网，移家临水居。",
            "开扉对山色，堰水活嘉鱼。",
            "蓬棹自相得，笑歌还自如。",
            "犹嫌子陵傲，老更就蒲车。"
        ],
        "title": "庵岭渔叟诗",
        "id": "e0186227-12bf-4fdd-b6a6-95cf1aabe9f8"
    },
    {
        "author": "刘攽",
        "paragraphs": [
            "先生隠君子，暮齿寄山林。",
            "苍鹤齐筋力，清泉漱语音。",
            "衣冠犹似俗，心事独非今。",
            "归去峨嵋路，千峰何处寻。"
        ],
        "title": "道人申演",
        "id": "38a0f616-1c5a-4b71-8e3d-61d407abf044"
    },
    {
        "author": "刘攽",
        "paragraphs": [
            "住处必松竹，经年长自闲。",
            "青苔仍有径，乱石更成山。",
            "饮水却余乐，荷锄谁愧颜。",
            "悠然谢车马，听客到门还。"
        ],
        "title": "幽居",
        "id": "d9d68bb4-d8d6-4d72-9f9b-572d46f482dc"
    },
    {
        "author": "刘攽",
        "paragraphs": [
            "微云兴缥缈，疏雨过森阴。",
            "润积衣裳腻，凉生户牖深。",
            "尘埃聊洗眼，宇宙快开襟。",
            "寂寞城闉暮，归飞见水禽。"
        ],
        "title": "小雨  其一",
        "id": "6f479a78-62f5-4304-a23f-f741a63c8ef1"
    },
    {
        "author": "刘攽",
        "paragraphs": [
            "好风随细雨，萧飒过吾庐。",
            "野兴锄瓜後，衡门隠几初。",
            "积阴生绿缛，清气袭空虚。",
            "耳目遗尘土，还当读我书。"
        ],
        "title": "小雨  其二",
        "id": "a77ea53e-0c13-4a24-8e5e-a2ca48b5d772"
    },
    {
        "author": "刘攽",
        "paragraphs": [
            "宿云留暝色，细雨逼残春。",
            "芳树看红湿，垂杨亦翠颦。",
            "高风吹燕翼，定水涨鱼鳞。",
            "渐恐年华改，桃源忆晋人。"
        ],
        "title": "小雨  其三",
        "id": "f2705d23-cfee-4049-b72f-70c17727188a"
    },
    {
        "author": "刘攽",
        "paragraphs": [
            "得新矜白鬓，数九喜和风。",
            "菜甲成春事，郊园付野翁。",
            "天开池水碧，雪尽树梢红。",
            "颇复寻樵隠，柴门步武通。"
        ],
        "title": "立春",
        "id": "91d2359e-8f23-4c54-bafa-f237688f73c0"
    },
    {
        "author": "刘攽",
        "paragraphs": [
            "四转更注意，两朝公受遗。",
            "大明开日月，全德冠皋夔。",
            "已悟骑箕事，犹余罢市悲。",
            "太常难纪绩，天语诏丰碑。"
        ],
        "title": "挽故相国尚书令忠献公  其一",
        "id": "368f030b-f79d-4c69-ba9e-87d6f31ce1dc"
    },
    {
        "author": "刘攽",
        "paragraphs": [
            "意气万夫望，衣冠八尺身。",
            "有为悲凤鸟，不作画麒麟。",
            "余烈周宗近，英威汉相真。",
            "召棠终勿剪，昼锦仰乡人。"
        ],
        "title": "挽故相国尚书令忠献公  其二",
        "id": "e263be8d-6a99-4604-bb1e-800d86cd2fbb"
    },
    {
        "author": "刘攽",
        "paragraphs": [
            "殄瘁虚人望，哀荣备宠章。",
            "畴功萧相国，异数郭汾阳。",
            "鼎实宵无味，阶星昼陨光。",
            "惟应文考庙，万岁共丞尝。"
        ],
        "title": "挽故相国尚书令忠献公  其三",
        "id": "1a7534cf-9902-4801-83fc-45613ebb14ab"
    },
    {
        "author": "刘攽",
        "paragraphs": [
            "扶阳诗礼乐，丞相始安车。",
            "世祚公之鲁，门风行在书。",
            "三朝推帝赍，九叙见民余。",
            "古有骑箕事，今知定不虚。"
        ],
        "title": "曾鲁公挽诗  其一",
        "id": "1be54f41-38d1-45b1-970a-0bb320230c21"
    },
    {
        "author": "刘攽",
        "paragraphs": [
            "云台存画像，毕陌想遗风。",
            "文彩阶符在，仪型岳镇空。",
            "考终方备福，言念始为忠。",
            "今日缁衣美，能明善善功。"
        ],
        "title": "曾鲁公挽诗  其二",
        "id": "73ab558e-c3b4-47d2-92ac-e3464e0f38f9"
    },
    {
        "author": "刘攽",
        "paragraphs": [
            "南公工说谶，故老笔通灵。",
            "本自符千运，宜然享百龄。",
            "嵩高雄作镇，河润溢为荥。",
            "考卜佳城处，无须石椁铭。"
        ],
        "title": "曾鲁公挽诗  其三",
        "id": "d731ae61-b1d8-43d4-bdc2-3af0738012a8"
    },
    {
        "author": "刘攽",
        "paragraphs": [
            "汤沐侯家贵，山林主第开。",
            "天孙乌鹊水，萧史凤凰台。",
            "遇事悲风烛，新阡怆劫灰。",
            "清秋降北渚，不奈楚声哀。"
        ],
        "title": "齐国公主挽诗",
        "id": "f19a5e19-8acd-41e4-9658-686f218c9e81"
    },
    {
        "author": "刘攽",
        "paragraphs": [
            "惨惨高秋兴，萧萧欲暮天。",
            "地荒逢败叶，日下听残蝉。",
            "感物偏无頼，悲秋私自怜。",
            "如今已如此，何待二毛年。"
        ],
        "title": "秋园晚步  其一",
        "id": "61e5192a-e8ca-43d1-86a7-231e71d850d0"
    },
    {
        "author": "刘攽",
        "paragraphs": [
            "摇落西风早，苍茫晚日斜。",
            "木兰休紫艳，篱菊委黄花。",
            "兴似陶潜赋，愁如庾信家。",
            "向来吟思苦，直恐鬓霜华。"
        ],
        "title": "秋园晚步  其二",
        "id": "15ce560e-4263-47b2-9680-f29e67f0faf6"
    },
    {
        "author": "刘攽",
        "paragraphs": [
            "日没城阴合，人归草露凉。",
            "浅池宜短艇，高树倚胡床。",
            "清啸激秋气，孤吟留月光。",
            "敢言吾独善，鱼鸟正相忘。"
        ],
        "title": "晚步",
        "id": "31ddf767-94af-4dbf-ac13-86200e8b6090"
    },
    {
        "author": "刘攽",
        "paragraphs": [
            "尘土辜双眼，驱驰损壮颜。",
            "夕阳衔远树，马首看南山。",
            "应接都忘倦，神明自觉还。",
            "无心非自强，最识白云闲。"
        ],
        "title": "城西晚归南山马上口占",
        "id": "315a6da1-8023-4c2d-9432-b5ae1ba10889"
    },
    {
        "author": "刘攽",
        "paragraphs": [
            "泛梗江流疾，转蓬风力强。",
            "天时周必复，吾道不终藏。",
            "白鹤先余路，飞乌送客樯。",
            "挂帆资隠几，北走万山苍。"
        ],
        "title": "便风挂帆欣然有作",
        "id": "49d633c4-2291-4a47-9938-ae1ba60a5824"
    },
    {
        "author": "刘攽",
        "paragraphs": [
            "天与水相通，舟行去不穷。",
            "无人能缩地，何术可分风。",
            "宿雾凝深黑，朝曦浴嫩红。",
            "四山千里远，晴晦已难同。"
        ],
        "title": "巢湖",
        "id": "f7bba2d3-6207-4382-8755-721bfde6e0aa"
    },
    {
        "author": "刘攽",
        "paragraphs": [
            "白露晨已重，晚花秋正繁。",
            "城阴到少息，林下寂无喧。",
            "圃老能呼鹤，樵奴竞戏猿。",
            "山林何异此，机事复谁存。"
        ],
        "title": "晨至後园",
        "id": "080a0c18-3f94-49e5-a54b-8d28e4746f3b"
    },
    {
        "author": "刘攽",
        "paragraphs": [
            "徽宗随武後，相与亦通家。",
            "望气如丰剑，闻名省渥洼。",
            "将门严棨戟，王略尽流沙。",
            "好取封侯印，谁能读五车。"
        ],
        "title": "寄范佑之",
        "id": "a81add1e-c09b-4be8-86df-5852f6623f87"
    },
    {
        "author": "刘攽",
        "paragraphs": [
            "行李资章甫，秋期看海涛。",
            "埃尘乍振袂，淮泗幸容舠。",
            "扬舄双鳬健，飞乌五两高。",
            "须君菊花酒，慰此寸心劳。"
        ],
        "title": "寄和父",
        "id": "774f7b3c-1783-4976-8474-4d3d46224596"
    },
    {
        "author": "刘攽",
        "paragraphs": [
            "宰邑成三异，吾兄复妙年。",
            "长愁越声短，不似古诗传。",
            "高唱今独步，知音深谓然。",
            "还疑剡溪上，纸贵几多钱。"
        ],
        "title": "寄杨十七",
        "id": "7cd7c312-0f88-4f65-a22c-9ff65abea82c"
    },
    {
        "author": "刘攽",
        "paragraphs": [
            "独骑驽马出，强逐众人行。",
            "贫始怨寡与，老仍畏後生。",
            "吾子忘年友，新诗独步名。",
            "秋风梦无限，时过许昌城。"
        ],
        "title": "寄梅圣俞",
        "id": "ddc83026-c537-40e8-83f2-7f9f09cf7044"
    },
    {
        "author": "刘攽",
        "paragraphs": [
            "箕颍多奇士，他年洗耳翁。",
            "古人皆直道，吾子嗣高风。",
            "解榻迎徐孺，名乡礼郑公。",
            "正怜贤太守，心赏与人同。"
        ],
        "title": "寄王深甫",
        "id": "130ae45a-62e7-462d-b666-49b58ebf1dea"
    },
    {
        "author": "刘攽",
        "paragraphs": [
            "远身嗟道敝，筑室笑劳生。",
            "应接知侪俗，浮沈得避名。",
            "陈家星不昧，灌氏水长清。",
            "往事今闾里，悠悠旅客情。"
        ],
        "title": "寄隠直",
        "id": "7e7e55dc-0c75-4c6b-8975-46747ae01c08"
    },
    {
        "author": "刘攽",
        "paragraphs": [
            "壤俗三苗旧，湖波八月寒。",
            "天形渐水近，秋气逼枫丹。",
            "漠漠萍号雨，潇潇澧有兰。",
            "东流无限水，一洗故人冠。"
        ],
        "tags": [
            "洞庭湖"
        ],
        "title": "洞庭寄张四",
        "id": "88056ea2-2ccd-4d2e-90bd-7d25c92a5579"
    },
    {
        "author": "刘攽",
        "paragraphs": [
            "散军收棨戟，改邑壮三畿。",
            "太守朝行在，诸曹自免归。",
            "大河终北注，旅雁独南飞。",
            "迟尔宽相忆，他时信息稀。"
        ],
        "title": "滑州罢为白马县舍弟司法省归寄此诗",
        "id": "70f37970-3632-47ec-8836-0ac7fb7d0239"
    },
    {
        "author": "刘攽",
        "paragraphs": [
            "吏课三年最，归装五日粮。",
            "朋情惜分散，子舍想辉光。",
            "泉洁湖波白，春融柳带黄。",
            "因君老莱戏，遥奉使君觞。"
        ],
        "title": "送韩太祝罢官归许昌觐",
        "id": "79cca0cc-53fa-4b58-8da5-9aa97b3ae547"
    },
    {
        "author": "刘攽",
        "paragraphs": [
            "五湖休作客，八月去乘槎。",
            "天地凝秋日，山川照落霞。",
            "寄声西道主，好在嗣宗家。",
            "盛酝重阳酒，登高饮菊花。"
        ],
        "title": "自江南将归先寄和甫  其一",
        "id": "0a3e0093-5eb3-4d4b-82fb-7feef0a444f4"
    },
    {
        "author": "刘攽",
        "paragraphs": [
            "狂直非侪俗，文章念及门。",
            "无成似冯衍，失路比虞翻。",
            "抱瓮机先息，书空事不言。",
            "江南香草地，一一赋荃荪。"
        ],
        "title": "自江南将归先寄和甫  其二",
        "id": "900f351f-2f45-4f43-84c7-d272be51b3eb"
    },
    {
        "author": "刘攽",
        "paragraphs": [
            "宿雨萍号苦，凄风虎啸频。",
            "喜开虫豸蛰，怅阻物华春。",
            "鸡叫思君子，鶑迁忆故人。",
            "泥涂塞车辙，相过独无因。"
        ],
        "title": "风雨寄张野人",
        "id": "a2370cf3-3b34-4b39-9aa4-4078198d3492"
    },
    {
        "author": "刘攽",
        "paragraphs": [
            "十里一反顾，去君垂五千。",
            "远身卑湿地，归意泬寥天。",
            "南极多来雁，秋阴减跕鸢。",
            "寄书江汉水，好送北归船。"
        ],
        "title": "寄张六",
        "id": "c000c92c-3cca-4fab-aaad-50b7f22e08bf"
    },
    {
        "author": "刘攽",
        "paragraphs": [
            "屈指张生老，无人事隠沦。",
            "鲸鱼空自饱，章甫向谁亲。",
            "丹荔充庭实，明珠逐贾人。",
            "如何沧海上，甔石一生贫。"
        ],
        "title": "寄张宜",
        "id": "eba2c216-735b-414a-8f01-3869dd0c6334"
    },
    {
        "author": "刘攽",
        "paragraphs": [
            "君为弃官去，豪气故风流。",
            "无复池中物，真能方外游。",
            "浮生都物变，衰俗使人愁。",
            "闻有桃源路，归来试力求。"
        ],
        "title": "寄张六",
        "id": "c7616c05-1772-4085-9c6b-e57e30f0a439"
    },
    {
        "author": "刘攽",
        "paragraphs": [
            "簿领秃千兔，禺中强一餐。",
            "未为勤事吏，空负写书官。",
            "奇兽名天禄，层楼近井干。",
            "林花今正盛，梦想月边寒。"
        ],
        "title": "省中寄王平甫",
        "id": "1aa7966a-6d82-4a46-9cc2-ab7ad03de728"
    },
    {
        "author": "刘攽",
        "paragraphs": [
            "空胸迷旧学，华发怅颓龄。",
            "江海容孤翼，云霄寄客星。",
            "未堪循吏传，默守太玄经。",
            "正恐声闻酒，令人醉不醒。"
        ],
        "title": "重寄苏子瞻",
        "id": "4f2d72ae-d539-453b-94e3-dc7986325457"
    },
    {
        "author": "刘攽",
        "paragraphs": [
            "府掾西曹贵，星华使节雄。",
            "我行千里镐，即叙百余戎。",
            "王略持筹内，边山聚米中。",
            "因成率然势，不陈取奇功。"
        ],
        "title": "寄仲冯",
        "id": "cf630b78-7de9-4d7b-890d-4a527e72d200"
    },
    {
        "author": "刘攽",
        "paragraphs": [
            "爱此南轩木，亲闻好鸟声。",
            "夏阴双绿缛，幽韵独凄清。",
            "带雾知天晓，因风觉晚晴。",
            "忘机是幽客，相见不相惊。"
        ],
        "title": "夏木闻禽",
        "id": "df1ac764-a91c-43ae-917d-1881137892e7"
    },
    {
        "author": "刘攽",
        "paragraphs": [
            "射策兰成岁，归全韦相年。",
            "聪明百龄事，冠带五朝贤。",
            "赐几元知止，临雍尚缺然。",
            "秋风正摇落，哀挽向新阡。"
        ],
        "title": "挽卢通议  其一",
        "id": "41e10dc2-f761-4a1f-bb8a-211df7d80f3b"
    },
    {
        "author": "刘攽",
        "paragraphs": [
            "山东推望族，泉室閟归真。",
            "善政余谈舌，清风在缙绅。",
            "薤晞无复露，草弱漫栖尘。",
            "頼有传家庆，光华列世臣。"
        ],
        "title": "挽卢通议  其二",
        "id": "e40f917a-512d-45e3-84b2-81cb68d8a7a5"
    },
    {
        "author": "刘攽",
        "paragraphs": [
            "天夺悲杨绾，人亡怆魏公。",
            "终疑仁者寿，尚想直臣风。",
            "听履余荣在，牵裾旧事空。",
            "惟应司隶姓，更使世知忠。"
        ],
        "title": "唐参政挽诗  其一",
        "id": "46c8ea16-fec4-4189-93d6-6fb4ddcbd732"
    },
    {
        "author": "刘攽",
        "paragraphs": [
            "倜傥先言路，经纶重鼎司。",
            "武文兼二允，爱直见双遗。",
            "无复灵台论，空伤薤露诗。",
            "邢山向郑国，千古意同悲。"
        ],
        "title": "唐参政挽诗  其二",
        "id": "9ac64823-bc1f-4837-8995-8d436bf1082a"
    },
    {
        "author": "刘攽",
        "paragraphs": [
            "郡封家邑盛，羹遗主恩频。",
            "所以令勤贵，由来得孟邻。",
            "文轩空旧事，吊鹤怪来嫔。",
            "摇落千山暮，陔兰不复春。"
        ],
        "title": "挽冯当世母朱太君  其一",
        "id": "2cf992b9-ec16-460c-9ea0-14559c4ae4de"
    },
    {
        "author": "刘攽",
        "paragraphs": [
            "躬绩维公父，平反在不疑。",
            "荣兼彩衣养，孝着白华诗。",
            "黄发全天寿，遗风盛女师。",
            "画輀丹旐远，宁记鹿车时。"
        ],
        "title": "挽冯当世母朱太君  其二",
        "id": "583ad80c-2464-4021-bbd0-671eb737a1bb"
    },
    {
        "author": "刘攽",
        "paragraphs": [
            "天锡期颐寿，恩疏石窌封。",
            "母仪兼事事，子贵亦重重。",
            "归旐沧江水，新阡翠岭松。",
            "曾参无所系，不待禄千钟。"
        ],
        "title": "挽王正仲母永寿太君  其一",
        "id": "5e3aa11f-c118-4ab1-90f4-cd6d348e7b59"
    },
    {
        "author": "刘攽",
        "paragraphs": [
            "平日南陔养，诸公为美谈。",
            "儿啼因戏彩，羹遗复调甘。",
            "盛事一知十，修龄百与三。",
            "青乌传吉卜，乔木蔼相参。"
        ],
        "title": "挽王正仲母永寿太君  其二",
        "id": "da209340-42c7-4068-8ac0-97312def67b0"
    },
    {
        "author": "刘攽",
        "paragraphs": [
            "思齐疏庆族，圣善积慈恩。",
            "子贵哀荣在，舟移謦欬存。",
            "绋讴悲薤露，象服照鱼轩。",
            "惟有秦原望，东西见寝园。"
        ],
        "title": "濮王任夫人挽词",
        "id": "858cc85c-9c7f-450a-9f49-5c2727da560f"
    },
    {
        "author": "刘攽",
        "paragraphs": [
            "名卿俱令族，庆善集清门。",
            "佩玉师柔训，称诗得妇言。",
            "已嗟封马鬣，不待归鱼轩。",
            "从此公侯事，凄凉属采蘩。"
        ],
        "title": "挽韩侍郎夫人范郡君  其一",
        "id": "6df186bc-fe86-4e49-a122-63db49da9459"
    },
    {
        "author": "刘攽",
        "paragraphs": [
            "夫尊因受郡，子贵亦通朝。",
            "象服违偕老，幽宫不复朝。",
            "长川空滚滚，落叶自飘飘。",
            "哀挽青郊道，悲风送大招。"
        ],
        "title": "挽韩侍郎夫人范郡君  其二",
        "id": "d884862c-d73f-4cbe-bdbd-972862d8766c"
    },
    {
        "author": "刘攽",
        "paragraphs": [
            "旄头占虏候，鸣镝射单于。",
            "哀死知明主，和亲愧腐儒。",
            "边锋少南牧，天马自东趋。",
            "看撤山西戍，无劳议远图。"
        ],
        "title": "西戎",
        "id": "c77f8044-4cc9-49bf-ba52-564503574869"
    },
    {
        "author": "刘攽",
        "paragraphs": [
            "落日微雨好，浮云近水多。",
            "空蒙乱林树，涵泳着星河。",
            "赏极兴不尽，迹归心更过。",
            "犹须明月夜，濯足弄金波。"
        ],
        "tags": [
            "西湖"
        ],
        "title": "晚过西湖",
        "id": "adda900b-d814-42e9-b540-f7bb102803c1"
    },
    {
        "author": "刘攽",
        "paragraphs": [
            "靡亹苹萍合，夤缘岛屿深。",
            "操舟非有术，鉴水会清心。",
            "老树成重盖，初荷散万簪。",
            "名园皆有主，费日试幽寻。"
        ],
        "tags": [
            "西湖"
        ],
        "title": "泛舟西湖  其一",
        "id": "f7b2cefb-137c-4146-83a5-45902193dd14"
    },
    {
        "author": "刘攽",
        "paragraphs": [
            "懒意适自强，旧游疑触新。",
            "如从剡溪客，忽晤武陵人。",
            "钟磬高低寺，渔樵来去津。",
            "凉风水云合，天半是鱼鳞。"
        ],
        "tags": [
            "西湖"
        ],
        "title": "泛舟西湖  其二",
        "id": "b42e133b-992f-4601-8390-000892f218bd"
    },
    {
        "author": "刘攽",
        "paragraphs": [
            "置驿无留客，名卿拟上公。",
            "应惟泣遗爱，竞欲颂宽中。",
            "赐履灵台隔，开阡梦泽空。",
            "秋音送归旐，依约认樵风。"
        ],
        "title": "郑侍郎挽词  其一",
        "id": "d5204766-bc4a-47d6-a814-33adf4f768aa"
    },
    {
        "author": "刘攽",
        "paragraphs": [
            "治狱余阴德，哀矜出片言。",
            "千金无重比，驷马见高门。",
            "星落林乌暝，愁悲薤露喧。",
            "江风伤远目，楚些一招魂。"
        ],
        "title": "郑侍郎挽词  其二",
        "id": "7ba442a3-69b5-447f-b543-0ee331410219"
    },
    {
        "author": "刘攽",
        "paragraphs": [
            "君侯曾一仕，已作弃官归。",
            "又欲过吴市，还愁脱赐衣。",
            "春风解冰雪，泽国尽芳菲。",
            "相望不可及，孤云天外飞。"
        ],
        "title": "送张六入浙东",
        "id": "1cd19635-aa7a-446f-9597-d7c85a033a12"
    },
    {
        "author": "刘攽",
        "paragraphs": [
            "信此神仙地，经时玩物华。",
            "残红未零落，暗紫续矜夸。",
            "扫石分文绣，开林碎晚霞。",
            "秋风兰菊茂，此去有黄花。"
        ],
        "title": "上清宫花木自夏及秋相续",
        "id": "ae77b0aa-7042-4a62-9b30-d9e2745b0e27"
    },
    {
        "author": "刘攽",
        "paragraphs": [
            "旧日见春华，圆阴羽盖斜。",
            "野轩何必扫，小径故从遮。",
            "秋气先摧叶，春风别有花。",
            "野夫心好静，异日到山家。"
        ],
        "title": "将去上清宫题梧桐",
        "id": "453708b7-cc0c-4cf6-9d10-561eb98c3a78"
    },
    {
        "author": "刘攽",
        "paragraphs": [
            "九日秋萧瑟，登高亦少欢。",
            "黄花宜澹泊，碧树早凋残。",
            "醉舞乌纱落，弹歌短剑寒。",
            "可怜西北望，白日远长安。"
        ],
        "title": "九日",
        "id": "1935d6ba-b933-45bd-9be1-5755adf77417"
    },
    {
        "author": "刘攽",
        "paragraphs": [
            "登高虽有兴，羁旅亦消魂。",
            "插鬓茱萸细，题诗蟋蟀喧。",
            "黄花一樽酒，斜日最高原。",
            "回首江天迥，翩翩塞雁翻。"
        ],
        "title": "九日寄江北兄弟",
        "id": "4f4af2c3-20b7-4b37-85da-bc16c65c2e21"
    },
    {
        "author": "刘攽",
        "paragraphs": [
            "埋轮负壮志，持节向炎墟。",
            "反户惊殊俗，彤襜岂定居。",
            "跕鸢愁瘴雾，断雁哭来书。",
            "天理真冥漠，谁能问太虚。"
        ],
        "title": "张比部景真挽诗  其一",
        "id": "0e3bf1fa-88ec-43ca-b7d5-9b56f2da7248"
    },
    {
        "author": "刘攽",
        "paragraphs": [
            "五岭瘴疠地，宦游前事存。",
            "求为勾漏令，卧念少游言。",
            "夫子独不返，壮心谁复论。",
            "凄凉大招赋，不见入修门。"
        ],
        "title": "张比部景真挽诗  其二",
        "id": "6bdc9d93-fabc-44cc-bf48-363f30344582"
    },
    {
        "author": "刘攽",
        "paragraphs": [
            "翰墨兼能事，功名自壮图。",
            "云霄曾几许，意气即通衢。",
            "埋玉情何已，修文理不诬。",
            "敢忘徐穉礼，絮酒望江湖。"
        ],
        "title": "苏度支挽诗  其一",
        "id": "8163fd8a-7cca-409f-aa9c-4762fd934fbf"
    },
    {
        "author": "刘攽",
        "paragraphs": [
            "前年伯鸾死，卜葬近要离。",
            "今日延陵墓，仍书季子碑。",
            "人琴俱已矣，林壑助凄其。",
            "心许千金剑，终当挂树枝。"
        ],
        "title": "苏度支挽诗  其二",
        "id": "db5c0a82-0dd3-4b11-8360-67691e40c905"
    },
    {
        "author": "刘攽",
        "paragraphs": [
            "燕祺欢受福，阳禄痛离灾。",
            "胙土乘初载，宾天遽不回。",
            "弄璋迷梦幻，壮发变尘埃。",
            "唯有华封祝，能宽上圣哀。"
        ],
        "title": "建公挽诗",
        "id": "b00e953c-c27b-4364-86d7-5e3006b62639"
    },
    {
        "author": "刘攽",
        "paragraphs": [
            "当日山林客，移根近小轩。",
            "树阴今百尺，人世亦曾孙。",
            "坚节寒逾甚，清风老更存。",
            "犹余双白鹤，终恋主人恩。"
        ],
        "title": "题鲁氏老桧堂",
        "id": "64f7f4c8-9e37-420b-ad8c-24d9e873260b"
    },
    {
        "author": "刘攽",
        "paragraphs": [
            "往说齐侯寝，此堂申甫余。",
            "千龄长秀耸，众木既消除。",
            "杖履每多兴，冰霜冞自如。",
            "凉风破蒸暑，真赏复谁须。"
        ],
        "title": "柏悦堂  其一",
        "id": "01ec9217-ac32-4eef-b580-1c604aa06ab1"
    },
    {
        "author": "刘攽",
        "paragraphs": [
            "华堂柏两株，清景喜多余。",
            "密影随步武，凉风自扫除。",
            "苍颜师尚父，劲节蔺相如。",
            "寄谢繁华子，荣枯可立须。"
        ],
        "title": "柏悦堂  其二",
        "id": "8421de82-4db4-46f2-8248-34400ffcf2eb"
    },
    {
        "author": "刘攽",
        "paragraphs": [
            "稀星映斜汉，孤月静前轩。",
            "意喜凉风过，遥看碧树翻。",
            "劳生共裘葛，辞秩愧田园。",
            "高枕息群动，吟蛬依草根。"
        ],
        "title": "夜凉",
        "id": "cc6df035-74ac-4e68-95b6-f027e12ec244"
    },
    {
        "author": "刘攽",
        "paragraphs": [
            "扁舟去鳬雁，川路正龙蛇。",
            "日色暝如午，风鸟端复斜。",
            "渐渐过陇麦，短短被堤花。",
            "涕泪元无极，那堪视物华。"
        ],
        "title": "自蔡河之陈州",
        "id": "1ec36945-d697-4086-81eb-707753319c90"
    },
    {
        "author": "刘攽",
        "paragraphs": [
            "逝水竟不复，死生嗟可怜。",
            "所思今已矣，归使一凄然。",
            "尚想飞鳬{罒与}，终辜忆戴船。",
            "神交如有验，会付广陵弦。"
        ],
        "title": "重伤胡二",
        "id": "a199c38b-ca5c-48bd-8932-cbcdcdb8ba4c"
    },
    {
        "author": "刘攽",
        "paragraphs": [
            "汤年不过此，丘祷亦何频。",
            "石井无多水，泥蟠讵有神。",
            "舞雩声寂寞，剪爪事酸辛。",
            "万古为霖意，长嗟傅野人。"
        ],
        "title": "五龙井祷雨",
        "id": "efb68320-d48f-4bcf-ab2b-80a118e59078"
    },
    {
        "author": "刘攽",
        "paragraphs": [
            "苦寒殊不意，衰老若为谋。",
            "赐隔青绫被，贫余白罽裘。",
            "蛰龙才自脱，过雁可深忧。",
            "靳靳西颓日，墙阴肯为留。"
        ],
        "title": "苦寒",
        "id": "0a894fdf-d944-4d00-82a1-47f6f5db1c16"
    },
    {
        "author": "刘攽",
        "paragraphs": [
            "入秋纔一到，风物已凄凉。",
            "旧筱全侵席，新梢乱出墙。",
            "萧萧吹叶雨，稍稍坠枝霜。",
            "为有留人意，嘉游不可忘。"
        ],
        "title": "秋过荐福院竹亭  其一",
        "id": "9abc7083-a79c-4577-aaf8-c1914934541a"
    },
    {
        "author": "刘攽",
        "paragraphs": [
            "开门金锁碎，绕径碧檀栾。",
            "钟呗风余韵，房栊日暮寒。",
            "老僧长入定，好鸟故相看。",
            "何事扁舟客，殷勤觅钓竿。"
        ],
        "title": "秋过荐福院竹亭  其二",
        "id": "5ee5d41a-902c-42a4-a077-d397bd92e7c4"
    },
    {
        "author": "刘攽",
        "paragraphs": [
            "谁谓此池小，远将天汉通。",
            "分明涵列宿，迢递引来风。",
            "松竹凌虚碧，轩窗倒影红。",
            "高明推李杜，不负傅岩功。"
        ],
        "title": "济川亭  其一",
        "id": "758c12d9-f7e0-4a5a-8290-4f3d8b02b8d4"
    },
    {
        "author": "刘攽",
        "paragraphs": [
            "自倚杖九节，时携书一通。",
            "石桥照影水，竹槛纳凉风。",
            "高柳参天碧，新莲映日红。",
            "由来帝何力，况数济川功。"
        ],
        "title": "济川亭  其二",
        "id": "9abf33ef-a297-4c4e-b42b-085053965c52"
    },
    {
        "author": "刘攽",
        "paragraphs": [
            "幽事随时有，移书晒日华。",
            "囊开鱼蠹字，眼晕石榴花。",
            "病忘多三箧，劳心愧五车。",
            "赐书仍有品，前辈羡吾家。"
        ],
        "title": "晒书",
        "id": "3bbc906c-c421-4e5c-bb2b-056dc52ba737"
    },
    {
        "author": "刘攽",
        "paragraphs": [
            "索我形骸内，从君里巷居。",
            "度阡仍越陌，酌醴更焚鱼。",
            "残雪春泥熟，青灯缺月初。",
            "谁能惮乘兴，叹息岁将除。"
        ],
        "title": "夜过曾孚先",
        "id": "fe8b8437-d197-4469-85d8-e3fb1f232c83"
    },
    {
        "author": "刘攽",
        "paragraphs": [
            "一为弹冠仕，遂废东皋田。",
            "不至二千石，行登四十年。",
            "羁游无定许，鬓发欲苍然。",
            "万里南江路，春风棹客船。"
        ],
        "title": "将赴官庐州寄张四隠直二首  其一",
        "id": "82f82caf-8cfb-4a30-82c6-b557f97f8ef4"
    },
    {
        "author": "刘攽",
        "paragraphs": [
            "江路西南永，风波岁月淹。",
            "頼君同此役，久客复谁嫌。",
            "榜叟夸忠信，津童识孝廉。",
            "云山仍在眼，诗兴力能兼。"
        ],
        "title": "将赴官庐州寄张四隠直二首  其二",
        "id": "5c645c2e-6c54-4038-8d30-921b88440750"
    },
    {
        "author": "刘攽",
        "paragraphs": [
            "举国皆儒服，吾人智有余。",
            "焚舟济河後，埋剑发硎初。",
            "天路骞黄鹄，云涛纵巨鱼。",
            "殷勤故人意，青眼看乡书。"
        ],
        "title": "贺隠直",
        "id": "0eecfc5d-f6ce-4cb3-afd3-f133b2e0e7f4"
    },
    {
        "author": "刘攽",
        "paragraphs": [
            "羁旅自无友，非因七不堪。",
            "逃空见人喜，失学向君惭。",
            "贫病意不展，滞留情未甘。",
            "相从欲有问，空法本传南。"
        ],
        "title": "送隠直归扶离",
        "id": "58318970-0979-4c61-b192-03ee1ec737aa"
    },
    {
        "author": "刘攽",
        "paragraphs": [
            "北风吹朔雪，遥想度关西。",
            "覆阁眼初熟，登楼望独迷。",
            "巧妆梅意密，偏压柳条低。",
            "竟日思君饮，空怜骏马蹄。"
        ],
        "title": "雪中忆隠直",
        "id": "f385a2e7-afc5-4d96-94bd-7e4cf9b68a6c"
    },
    {
        "author": "刘攽",
        "paragraphs": [
            "结友儿童岁，对门兄弟辞。",
            "存亡殊不意，晚暮可胜悲。",
            "宰木归吴远，輀车出剑迟。",
            "善人鲜百福，神理傥吾欺。"
        ],
        "title": "哭张隠直  其一",
        "id": "00fc4ea9-8151-4dea-93ea-5b18270b1459"
    },
    {
        "author": "刘攽",
        "paragraphs": [
            "二星占使者，九折见忠臣。",
            "白发犹强力，青云早致身。",
            "劳生真梦寐，过事悉埃尘。",
            "已矣寝门泪，石交兼懿亲。"
        ],
        "title": "哭张隠直  其二",
        "id": "4605f3f3-3daf-44d6-92d3-29a94a41c6c3"
    },
    {
        "author": "刘攽",
        "paragraphs": [
            "南国无全腊，江天可喜晴。",
            "山林开雪色，鳬雁与风声。",
            "春物催群动，年华强旅情。",
            "无人同此酒，叹息滞蛮荆。"
        ],
        "title": "占晴  其一",
        "id": "8d9e8526-f726-4be5-ab42-a8fe41e44630"
    },
    {
        "author": "刘攽",
        "paragraphs": [
            "蒸湿何由解，暄和自不禁。",
            "片云常蔽日，小雨不成霖。",
            "蚊蟆晴明地，蛟龙老病心。",
            "雄风不易得，无处可披襟。"
        ],
        "title": "占晴  其二",
        "id": "c20f5f89-e028-4824-b1fa-90f56ef7a8ed"
    },
    {
        "author": "刘攽",
        "paragraphs": [
            "山雪喜初霁，意行因肆观。",
            "岩光花半散，峰势玉新攒。",
            "鸟去树冰落，水来溪舍寒。",
            "还愁向融散，立到夕阳看。"
        ],
        "title": "雪晴",
        "id": "c6972eeb-1e12-412b-85a6-f32312c78593"
    },
    {
        "author": "刘攽",
        "paragraphs": [
            "虽勤车马役，而与故人同。",
            "濯热宜清洛，忘饥为碧松。",
            "御风思御寇，缩地忆壶公。",
            "待我成仙术，相过岂有穷。"
        ],
        "title": "还郡寄洛中诸贤",
        "id": "77b0d6ac-9ea3-4128-8da1-3f8c53dcd5a8"
    },
    {
        "author": "刘攽",
        "paragraphs": [
            "时事不可愿，还家方自由。",
            "看山一长啸，饮水亦消忧。",
            "林竹通邻里，陔兰洁膳羞。",
            "还将计然策，江上倚扁舟。"
        ],
        "title": "送江淑寺丞弃官归江州",
        "id": "9c0e8481-5538-4db0-b7f1-3f9a05dec788"
    },
    {
        "author": "刘攽",
        "paragraphs": [
            "明府双飞鳬，南归鸿鹄俱。",
            "东风解冰雪，春水渡江湖。",
            "光禄诗为乐，渊明酒自娱。",
            "公田皆种秫，三径更何须。"
        ],
        "title": "霍邱谢令寺丞",
        "id": "c83515ed-0dc7-4a20-a8be-5af9599a93c6"
    },
    {
        "author": "刘攽",
        "paragraphs": [
            "丹穴凤皆好，蓝田玉自温。",
            "流传洛生咏，叹赏贵公孙。",
            "好事欲成癖，着书经闭门。",
            "看君桂枝擢，禄仕复谁论。"
        ],
        "title": "送王肃侍禁新安监酒",
        "id": "13fafa6d-a92d-4290-bcdb-1e20dc25a57e"
    },
    {
        "author": "刘攽",
        "paragraphs": [
            "叠嶂横秋水，招提隠半峰。",
            "白云迷到路，晓日自鸣钟。",
            "法会樵渔熟，斋时鸟雀慵。",
            "试寻方外士，系马就长松。"
        ],
        "title": "山寺",
        "id": "c595f932-406f-440f-9f74-a2164fd5b34d"
    },
    {
        "author": "刘攽",
        "paragraphs": [
            "洒落瑶花薄，苍茫杀气深。",
            "因风惊拂面，濯热幸开襟。",
            "夜色非关月，朝云不待阴。",
            "秋风来应起，好在郢中吟。"
        ],
        "title": "画雪扇子",
        "id": "4105fa73-477f-41ab-8acf-77016d5f8d66"
    },
    {
        "author": "刘攽",
        "paragraphs": [
            "禽鸣知欲曙，野客自晨兴。",
            "春草生三径，朝光下九层。",
            "园林问圃老，笋蕨待岩僧。",
            "即此甘幽屏，趋时要未能。"
        ],
        "title": "晓起东园",
        "id": "e89f270f-dd8f-4e2c-9e6f-41adff452cc1"
    },
    {
        "author": "刘攽",
        "paragraphs": [
            "散栎厌为社，枯梧非有神。",
            "一身具松柏，千岁作秋春。",
            "风影日亭午，露香宵向晨。",
            "唯应仙鹿迹，不悔白头新。"
        ],
        "title": "古桧亭  其一",
        "id": "3b94967e-e70a-4593-a0df-6bb2d4b2c2f7"
    },
    {
        "author": "刘攽",
        "paragraphs": [
            "昔闻上升桧，传作亳宫神。",
            "念此亦千载，玩之经一春。",
            "凉蝉号永昼，独鹤起清晨。",
            "谁与画屏幛，长令水墨新。"
        ],
        "title": "古桧亭  其二",
        "id": "6730b5d4-2474-470c-bf08-e5fed1a5c80b"
    },
    {
        "author": "刘攽",
        "paragraphs": [
            "人世南柯梦，看君葺旧居。",
            "小庭长汛扫，暇日省文书。",
            "黑叶生烟外，黄花过雨余。",
            "那知山谷兴，不向市朝疏。"
        ],
        "title": "上櫰",
        "id": "25ee443d-a38f-4390-8005-03548bdae29c"
    },
    {
        "author": "刘攽",
        "paragraphs": [
            "溪谷含冰雪，川原见草芽。",
            "春生三峡水，日照万人家。",
            "时节长如此，风光会有涯。",
            "唯应多美酒，厌看海棠花。"
        ],
        "title": "登楼",
        "id": "a40a108a-d5e3-4ca5-b8ac-90be66c3c6ff"
    },
    {
        "author": "刘攽",
        "paragraphs": [
            "泥涂出关恶，风雨过云寒。",
            "悬水余百仞，层峰知几盘。",
            "攀跻头目眩，揭厉衣裳单。",
            "稍出万山外，始知人世宽。"
        ],
        "title": "雨中过汜水关入巩县",
        "id": "d428705a-8196-4616-8aef-b35f1a6ad5ea"
    },
    {
        "author": "刘攽",
        "paragraphs": [
            "众水会苍山，僧房积翠间。",
            "夕阴留到客，清暑独开关。",
            "月出乱峰白，天明游子还。",
            "他时望君意，余恨不同攀。"
        ],
        "title": "次韵谢三利涉寺见寄",
        "id": "03ca9bbe-1859-4837-922c-8c36e0e94103"
    },
    {
        "author": "刘攽",
        "paragraphs": [
            "云水上方居，迢迢百尺余。",
            "水光摇几席，岚翠彻窗疏。",
            "鹤树追前佛，隆中问结庐。",
            "已知禅寂意，仍得揣摩书。"
        ],
        "title": "题利涉寺",
        "id": "51adb814-599e-468f-bd4f-6dfec6dcf53c"
    },
    {
        "author": "刘攽",
        "paragraphs": [
            "积水忽变浊，聚星无复光。",
            "风流都灭尽，天理竟冥茫。",
            "过事皆陈迹，余哀祇泪行。",
            "遥怜转麈柄，顾影夜灯旁。"
        ],
        "title": "哭王子直  其一",
        "id": "b63d0f74-d194-491e-8448-c2179a2e6eca"
    },
    {
        "author": "刘攽",
        "paragraphs": [
            "衰老惜年岁，羁孤慕友生。",
            "一哀谁为恸，百志尔无成。",
            "弓剑轻前敌，诗书足自名。",
            "人皆期不朽，持此傲公卿。"
        ],
        "title": "哭王子直  其二",
        "id": "60ca2578-d725-4272-856d-052b0705264a"
    },
    {
        "author": "刘攽",
        "paragraphs": [
            "白水满方塘，荷花五月芳。",
            "弄珠圆不定，濯锦冷逾光。",
            "香忆风醒酒，声宜雨送凉。",
            "扁舟学骚客，葺室近沧浪。"
        ],
        "title": "荷花",
        "id": "a6d5189a-84eb-489d-8413-aa34f222b257"
    },
    {
        "author": "刘攽",
        "paragraphs": [
            "远国江千里，荒城水一涯。",
            "居人愁避虎，过客竞乘槎。",
            "秋雨吹天暮，寒涛浸日车。",
            "从来迁谪地，卑湿是长沙。"
        ],
        "title": "黄州临皋亭",
        "id": "9b6053ee-c488-49d2-9a77-950d8e66a7ee"
    },
    {
        "author": "刘攽",
        "paragraphs": [
            "劲节四时好，此君常眼青。",
            "影摇金破碎，声动玉珑玲。",
            "方丈尘埃绝，高斋醉梦醒。",
            "由来谋野意，不异在林垧。"
        ],
        "title": "野竹亭",
        "id": "ded5d41e-3378-4191-9e84-701236d7a13b"
    },
    {
        "author": "刘攽",
        "paragraphs": [
            "玉关依斥堠，荒服祀春秋。",
            "干羽由来事，桑榆尚可收。",
            "发书迎宝马，锡贡入貂裘。",
            "高枕兴王世，吾生免外忧。"
        ],
        "title": "闻西戎乞降",
        "id": "addeae28-56ba-4881-8f53-7629db172292"
    },
    {
        "author": "刘攽",
        "paragraphs": [
            "晕逐阴风起，光随凛气多。",
            "霜应摧桂树，冰恐彻天河。",
            "池镜初容鉴，窗棂亦戏磨。",
            "关山千里雪，此夕共金波。"
        ],
        "title": "冬夜赏月",
        "id": "35fa7e2b-c875-4617-938f-83a246540cb1"
    },
    {
        "author": "刘攽",
        "paragraphs": [
            "雪霁流云尽，天虚片月升。",
            "气清群玉府，光彻满壶冰。",
            "过雁明可数，啼鸟寒不胜。",
            "山阴自此去，野兴岂难乘。"
        ],
        "title": "雪夜月中",
        "id": "f8678573-7610-4596-bb25-fcca85a922ed"
    },
    {
        "author": "刘攽",
        "paragraphs": [
            "谁与玩芳草，慨然思古人。",
            "东风千里目，红蕊一城春。",
            "贺燕自高下，浮云无旧新。",
            "南山际沧海，更觉尔为邻。"
        ],
        "title": "玩芳亭",
        "id": "7cb1c3de-ad3e-4e68-9dd2-3b1bcf71ddd0"
    },
    {
        "author": "刘攽",
        "paragraphs": [
            "羁游路万里，物色共凄然。",
            "霖雨伤秋意，西南接漏天。",
            "壶公缩地远，列子御风旋。",
            "信有神仙术，诸公一见怜。"
        ],
        "title": "留别诸兄弟",
        "id": "78a27be1-9c80-4fb7-a807-e53a28d4039d"
    },
    {
        "author": "刘攽",
        "paragraphs": [
            "回首嗟行役，吟诗怆物华。",
            "西风凋木叶，客子去天涯。",
            "日暮看边雁，江秋见海槎。",
            "重阳谁对酒，野菊自开花。"
        ],
        "title": "暂之霅上留别一二兄弟",
        "id": "2d574d5f-9c20-4144-bcb5-74b7799aa12a"
    },
    {
        "author": "刘攽",
        "paragraphs": [
            "水国春归晚，晴楼旅望赊。",
            "青丝垂地柳，白朵出墙花。",
            "听鸟参人语，看云任帽斜。",
            "沧浪殊不极，春色故无涯。"
        ],
        "title": "春日登楼  其一",
        "id": "1f1c2516-a688-4f18-ac9c-e4438749b7d2"
    },
    {
        "author": "刘攽",
        "paragraphs": [
            "野性耽章句，春容看旅愁。",
            "眼前都俗物，天外倚高楼。",
            "芳草茫茫绿，清淮𣺻𣺻流。",
            "片云还欲雨，怅望恐花休。"
        ],
        "title": "春日登楼  其二",
        "id": "770b2c85-803d-47ff-bdf4-dbe5556da783"
    },
    {
        "author": "刘攽",
        "paragraphs": [
            "记得春晚句，缘情因谢公。",
            "名贤共标准，清境定无穷。",
            "乐矣登临际，悠然坐啸中。",
            "壶觞聊发兴，随俭亦随丰。"
        ],
        "title": "绿野亭偶题  其一",
        "id": "3b8d856c-4c07-459d-9081-67c2672e2ee4"
    },
    {
        "author": "刘攽",
        "paragraphs": [
            "倚郭遍禾黍，安知私与公。",
            "为农亦可乐，遇岁不终穷。",
            "累榭白云外，壤歌明月中。",
            "谁言鲁酒薄，自觉胜新丰。"
        ],
        "title": "绿野亭偶题  其二",
        "id": "25e00c4a-532c-4c59-826c-4b5dc79a83ab"
    },
    {
        "author": "刘攽",
        "paragraphs": [
            "夕阳喧鸟雀，幽径入蓬蒿。",
            "于此兴不浅，行吟殊未劳。",
            "市朝移俗态，麋鹿共吾曹。",
            "稍稍钟声暝，林梢白月高。"
        ],
        "title": "日晚步过孙监丞",
        "id": "15900d48-8a31-4467-bf92-e1dc727079b5"
    },
    {
        "author": "刘攽",
        "paragraphs": [
            "荆山连太华，青翠望难分。",
            "岭首明新旭，山腰暝白云。",
            "玉攒光自照，波荡势成文。",
            "应接宁知倦，清辉远送君。"
        ],
        "title": "望华山",
        "id": "3e1cde64-ea43-47e6-a42f-4b0500b17d7f"
    },
    {
        "author": "刘攽",
        "paragraphs": [
            "退食自闲暇，空堂仍集虚。",
            "秋林长费扫，寒草不教锄。",
            "移石改迂径，拂墙看旧书。",
            "枝栖亦云稳，何用忆吾庐。"
        ],
        "title": "凤翔官宅园亭",
        "id": "05fd8f99-6b22-4bb5-90d9-03e87bcfbb2c"
    },
    {
        "author": "刘攽",
        "paragraphs": [
            "云壑断无土，江流横倒山。",
            "蛟涎晴出没，鸟羽倦飞还。",
            "神禹遗疏凿，天机藉险艰。",
            "长风且破浪，帆席慰愁颜。"
        ],
        "title": "马当山",
        "id": "50ba18b7-e8e6-4003-addd-295a663ac68e"
    },
    {
        "author": "刘攽",
        "paragraphs": [
            "铜墨非君志，仙鳬为我来。",
            "三年话倾盖，十日算衔杯。",
            "许与羞垂白，飞腾指上台。",
            "倚门方有待，未觉厌京埃。"
        ],
        "title": "送毕长官",
        "id": "872401fb-66e9-43de-8866-f40c80935d43"
    },
    {
        "author": "刘攽",
        "paragraphs": [
            "此邦人事少，离恨不关心。",
            "顿与吾子别，如何旅思深。",
            "暖风随跃马，永路变鸣禽。",
            "蓬鬓添衰白，知予厌滞淫。"
        ],
        "title": "送郑推官",
        "id": "09604c65-45a3-4d86-97ff-146e23d4da14"
    },
    {
        "author": "刘攽",
        "paragraphs": [
            "北风吹朔雪，楚塞亦凝寒。",
            "天地浮云满，江湖行路难。",
            "醉宜乘马出，高爱倚楼看。",
            "会是丰年候，居人意似宽。"
        ],
        "title": "咏雪",
        "id": "b1ceb15f-6312-4b3f-9656-ab9262cfbd68"
    },
    {
        "author": "刘攽",
        "paragraphs": [
            "天寒不成寐，看雪坐清晨。",
            "默怪人声绝，都迷物态真。",
            "璇宫寒烁目，琪树静无尘。",
            "信有昆仑圃，神游属此身。"
        ],
        "title": "书堂对雪",
        "id": "8bd2aec7-5ce1-4776-a75f-7f8838e96aa5"
    },
    {
        "author": "刘攽",
        "paragraphs": [
            "裘马寒逾壮，歌钟暝未闲。",
            "排云朝象阙，踏冻猎黄山。",
            "上客珠装履，妖姬玉缀鬟。",
            "园林通夜赏，洞户不须关。"
        ],
        "title": "和裴库部诸家雪 侯家",
        "id": "75bd7943-652e-4fd5-9853-58c37a0fdfb0"
    },
    {
        "author": "刘攽",
        "paragraphs": [
            "云暗峰疑断，林长路稍迷。",
            "庭隅时卧鹿，旁舍远听鸡。",
            "隠几添樵火，应门倚杖藜。",
            "儿童别村至，薄酒自提携。"
        ],
        "title": "和裴库部诸家雪 山家",
        "id": "e09ecdf2-8278-4ef3-845e-d90a76c5deba"
    },
    {
        "author": "刘攽",
        "paragraphs": [
            "缭径集瓶罂，江楼倚上层。",
            "青帘吹淡墨，翠幕映飘灯。",
            "劝客寒威壮，歌时岁事登。",
            "十千赊可得，不恨价仍增。"
        ],
        "title": "和裴库部诸家雪 酒家",
        "id": "78fe9633-8070-4203-9c40-eb16e208a367"
    },
    {
        "author": "刘攽",
        "paragraphs": [
            "寒事轻杯酒，晨装急制衣。",
            "狐麋寻去迹，鹰隼竞横飞。",
            "沙路浓随马，风毛盛合围。",
            "兴酣生鼻火，狂发会忘归。"
        ],
        "title": "和裴库部诸家雪 猎家",
        "id": "9670e456-b422-4560-a40f-8cb8d608617b"
    },
    {
        "author": "刘攽",
        "paragraphs": [
            "山木琼瑶合，溪风虎豹哀。",
            "旧林迷处所，破斧独归来。",
            "世路深泥滓，生涯半死灰。",
            "谁怜廊庙语，正复此遗材。"
        ],
        "title": "和裴库部诸家雪 樵家",
        "id": "aa15c48c-b4ae-4986-a603-ffb55fc622bb"
    },
    {
        "author": "刘攽",
        "paragraphs": [
            "云白连沙渚，风高杂浪花。",
            "解帆依下雁，沽酒看栖鸦。",
            "篷响投珠乱，门欹堕剑斜。",
            "山阴路不远，去问戴逵家。"
        ],
        "title": "和裴库部诸家雪 船家",
        "id": "57e84b85-5334-4dc6-8ac6-f809e4a9fa36"
    },
    {
        "author": "刘攽",
        "paragraphs": [
            "高城催戍鼓，病枕听哀鸿。",
            "洒竹萧萧雪，开门峭峭风。",
            "消忧樽酒绿，久雨烛花红。",
            "旅梦还知路，孤舟向剡中。"
        ],
        "title": "雪後  其一",
        "id": "98d6bf29-dbf2-4def-8e0b-b04c9ec35617"
    },
    {
        "author": "刘攽",
        "paragraphs": [
            "朔雪冻干坤，黄云昼景昏。",
            "宿酲犹恋酒，静卧亦开门。",
            "乌鹊时时语，松篁处处翻。",
            "问知淮水冻，不复渡头喧。"
        ],
        "title": "雪後  其二",
        "id": "3c98e274-9cbd-4fbc-ab32-cbb893d86a2b"
    },
    {
        "author": "刘攽",
        "paragraphs": [
            "尚白不自悟，愧君称绝伦。",
            "高秋独去国，下水不留人。",
            "菊秀鸿初过，鱼肥稻已新。",
            "淮山见明月，千里最情亲。"
        ],
        "title": "陆子履有诗赠行次韵留别",
        "id": "f164809b-4c20-4a39-a1da-7a833b0eba6b"
    },
    {
        "author": "刘攽",
        "paragraphs": [
            "驱车长值险，投足正临深。",
            "白首抱壹意，故人知此心。",
            "巢禽欢避弋，辙鲋偶为霖。",
            "去矣江湖兴，凄然东武吟。"
        ],
        "title": "留别傅钦之",
        "id": "245849d2-f6e1-4766-a7a6-294e07c9a75f"
    },
    {
        "author": "刘攽",
        "paragraphs": [
            "炎晖不可避，鬰鬰度朝晡。",
            "飞鸟有时堕，高林无事枯。",
            "形骸等外物，橐钥任洪炉。",
            "正有捐尘浊，东浮万里桴。"
        ],
        "title": "苦热  其一",
        "id": "d7c44f41-9028-4147-816c-f7cfbda2d0c4"
    },
    {
        "author": "刘攽",
        "paragraphs": [
            "炎晖共兹世，南纪独何偏。",
            "天地大炉耳，江湖沸鼎然。",
            "鱼龙危失所，黍稷恐无年。",
            "浩荡思雷雨，长吟云汉篇。"
        ],
        "title": "苦热  其二",
        "id": "2c5790a4-e002-4239-bb13-f468257066b0"
    },
    {
        "author": "刘攽",
        "paragraphs": [
            "置此怜神骏，三年故不飞。",
            "轩车宁假宠，野客会忘机。",
            "燕雀那相笑，鳬鹥直自肥。",
            "蓬莱千万里，正想玉为衣。"
        ],
        "title": "画鹤",
        "id": "8e9dd9e9-093a-4f9a-b6e0-b27c6c2d0af8"
    },
    {
        "author": "刘攽",
        "paragraphs": [
            "堪忧虽陋巷，寓兴即名园。",
            "似得壶公乐，如吹黍谷暄。",
            "艳花争献笑，芳草共忘言。",
            "近种南轩竹，春来亦有孙。"
        ],
        "title": "得杨十七书见报所居近种花木诗",
        "id": "5c164b58-5e23-46df-ab9e-01d88eb711b9"
    },
    {
        "author": "刘攽",
        "paragraphs": [
            "因循衰便至，邂逅眼成昏。",
            "稍与诗书隔，初惭长老言。",
            "谈空迷起灭，蝇翼竞飞翻。",
            "懒卧称长策，深居欲杜门。"
        ],
        "title": "眼昏",
        "id": "09379971-c1d3-4d53-bf97-93489a062e8a"
    },
    {
        "author": "刘攽",
        "paragraphs": [
            "秋霁登临好，危栏百尺梯。",
            "层城斜照里，双阙五云西。",
            "杂树黄映绿，生烟高复低。",
            "章台少年子，走马锦障泥。"
        ],
        "title": "登浴室院阁  其一",
        "id": "b57dd545-3e50-47fb-8501-4e2725d2ed35"
    },
    {
        "author": "刘攽",
        "paragraphs": [
            "稍出红尘外，方知万象虚。",
            "林端辨远水，楼角怪行车。",
            "灯续黄金像，香余贝叶书。",
            "谁能捐世事，即地亦山居。"
        ],
        "title": "登浴室院阁  其二",
        "id": "a24401a8-5f26-49df-baf8-5c3ed81e5711"
    },
    {
        "author": "刘攽",
        "paragraphs": [
            "月午四邻静，高斋人寂然。",
            "虚空时有警，影响善惊眠。",
            "宿羽移深树，商胡惯夜船。",
            "无云更可恨，珍重此婵娟。"
        ],
        "title": "中夜见月",
        "id": "06514958-ea39-41d8-ab79-71c096b4a2da"
    },
    {
        "author": "刘攽",
        "paragraphs": [
            "稍见桑榆上，还沈河汉西。",
            "气凉知露白，天阔见星低。",
            "静色余帘额，回光射鸟栖。",
            "城乌偏可恨，到晓不休啼。"
        ],
        "title": "新月",
        "id": "f2cbea5f-bf99-4eaa-a1d1-b840bdbec187"
    },
    {
        "author": "刘攽",
        "paragraphs": [
            "下武新周烈，讴歌属禹谟。",
            "恭闻始元诏，远绍帝轩图。",
            "山海无加赋，戎胡遂息徒。",
            "英风逾草偃，俯仰逮樵苏。"
        ],
        "title": "次韵和黄朝议  其一",
        "id": "eef3d849-9f57-468f-b972-ecdac8f55eab"
    },
    {
        "author": "刘攽",
        "paragraphs": [
            "已作华颠老，欣闻紫诏新。",
            "经纶兼事事，哀痛及人人。",
            "愿辍须臾死，求观富寿民。",
            "短歌随击壤，感动不无神。"
        ],
        "title": "次韵和黄朝议  其二",
        "id": "190e3c70-00a3-40e0-bea9-c5059e1f6117"
    },
    {
        "author": "刘攽",
        "paragraphs": [
            "休沐非连骑，投沙迫去身。",
            "似鸮忧鵩鸟，比鹤望乡人。",
            "梦与江湖隔，情存翰墨新。",
            "定交相得晚，抚事亦酸辛。"
        ],
        "title": "伤丁元珍学士",
        "id": "d3faf85c-96c9-4e86-b533-3a78016655be"
    },
    {
        "author": "刘攽",
        "paragraphs": [
            "山雨来何暮，高天始震雷。",
            "江声翻滟滪，水气逼昭回。",
            "洒落芳年晚，空凉醉眼开。",
            "蛟龙定神宅，蜗角更谁猜。"
        ],
        "title": "喜雨",
        "id": "b03d72d9-f9dc-4763-8d9e-2215d881d536"
    },
    {
        "author": "刘攽",
        "paragraphs": [
            "经旬柳已绿，过雨草齐生。",
            "无事观儿戏，闲游识鸟情。",
            "看花低帽立，弄水棹舟行。",
            "宦学都如梦，浮生底自名。"
        ],
        "title": "漫成",
        "id": "6a4ee233-4cac-4830-9f1b-16a66f6f808f"
    },
    {
        "author": "刘攽",
        "paragraphs": [
            "晚得诗人赋，长谣长者言。",
            "坐曹凉雨过，归舍暮禽喧。",
            "交态伤贫富，时情任轾轩。",
            "怀归空有梦，郢路属营魂。"
        ],
        "title": "次韵和司法掾陈郛",
        "id": "6b5e6b79-03de-42d5-800f-f5ecfd482a99"
    },
    {
        "author": "刘攽",
        "paragraphs": [
            "尘埃十年梦，江海一身归。",
            "境与夙心会，事容前日非。",
            "连山横远势，定水湛明辉。",
            "别後相望处，云孤雁自飞。"
        ],
        "title": "送慧思归吴",
        "id": "c45f8164-ee10-402b-a5d7-d42bde6d9d2e"
    },
    {
        "author": "刘攽",
        "paragraphs": [
            "昭公不住世，岑寂白莲宫。",
            "煮水终还冷，浮云本自空。",
            "诸天方丈室，万事百年翁。",
            "俯仰成今昔，萧萧鹤树风。"
        ],
        "title": "奠昭禅师",
        "id": "d470c110-6b10-47af-89f7-0e62f5192f52"
    },
    {
        "author": "刘攽",
        "paragraphs": [
            "脱身游万里，空手出长安。",
            "犹以抱琴乐，不知行路难。",
            "春归吴国远，水满紫溪寒。",
            "越俗今章甫，疑师不着冠。"
        ],
        "title": "送僧子南",
        "id": "fafd8351-f459-463c-9e21-92fec1405276"
    },
    {
        "author": "刘攽",
        "paragraphs": [
            "颇习田野事，偶居朝市间。",
            "前尘应妄想，旧观辄来还。",
            "甘井如汲涧，高城疑望山。",
            "更怜车马绝，日在掩柴关。"
        ],
        "title": "宋门城下新居",
        "id": "3c92c03d-8ba9-4ed0-b566-937a45a3c728"
    },
    {
        "author": "刘攽",
        "paragraphs": [
            "举世同逆旅，此身那拙谋。",
            "趣营容膝地，适似种瓜侯。",
            "药饵扶多病，躬耕强隠忧。",
            "弹冠仍应客，车马肯淹留。"
        ],
        "title": "新居",
        "id": "ccdf6e05-6b00-41ad-ade0-00ea3c0bf88d"
    },
    {
        "author": "刘攽",
        "paragraphs": [
            "晚照开霁色，闭园幽事增。",
            "树摇风落雪，池涨水浮冰。",
            "鹊乱声已变，鸢飞谁为矜。",
            "风光看满眼，取醉此吾能。"
        ],
        "title": "雪後行小园",
        "id": "3e40bf4d-9fab-4214-9389-78c4bec02443"
    },
    {
        "author": "刘攽",
        "paragraphs": [
            "宁知陵谷变，遂见曲池平。",
            "乔木祇益老，储胥空复情。",
            "废墀盈叠藓，颓榭迹微行。",
            "桑霍为厚戒，千秋余叹声。"
        ],
        "title": "过丁晋公旧园",
        "id": "5e5a1d18-1f8b-4c64-87cf-eebf625ac4eb"
    },
    {
        "author": "刘攽",
        "paragraphs": [
            "雨雪寒休市，春泥早闭门。",
            "严城深窈窕，孤月静黄昏。",
            "栖翼此中树，高舂何处村。",
            "物容烦应接，乘兴即开樽。"
        ],
        "title": "雪夜酌酒",
        "id": "4555a595-b00c-445c-952d-b6ad0fa2133f"
    },
    {
        "author": "刘攽",
        "paragraphs": [
            "诏给四封传，自乘千里船。",
            "云山深发兴，秋物正萧然。",
            "零雨随持节，惊涛避执鞭。",
            "鲈肥稻米白，胜事奈君偏。"
        ],
        "title": "送雍元直使浙右",
        "id": "8bf51ef8-d8ee-4236-8003-c35fb0c73cff"
    },
    {
        "author": "刘攽",
        "paragraphs": [
            "春池冻已消，泉落白鱼跳。",
            "石浅喧鸣玉，沙虚没暗潮。",
            "晚寒妨濯足，竟日欲平桥。",
            "最爱临波柳，东风万万条。"
        ],
        "title": "引泉",
        "id": "f5c7620c-3e94-424c-a8b4-08b84d0ab5d8"
    },
    {
        "author": "刘攽",
        "paragraphs": [
            "妖娆如自媚，红白竞为娱。",
            "共笑翔千仞，犹疑将九雏。",
            "轩墀蒙𥈅睐，风雨易泥涂。",
            "静扫苍苔地，还令近酒壶。"
        ],
        "title": "金凤花",
        "id": "797433bc-de8a-48e9-baf3-2f1650b496ac"
    },
    {
        "author": "刘攽",
        "paragraphs": [
            "泽国水遥远，归舟亭短长。",
            "他方向夕景，此地正朝阳。",
            "物色桑榆上，风波鳬雁行。",
            "临流问渔父，好在濯沧浪。"
        ],
        "title": "景潮亭",
        "id": "2dd79157-cfda-4e6d-9eb5-f8451891dd7d"
    },
    {
        "author": "刘攽",
        "paragraphs": [
            "沟水去无穷，宫花映日红。",
            "惜阴犹宿露，照影独衰翁。",
            "燕语晴明外，风香锦绣中。",
            "为非温室问，心赏幸君同。"
        ],
        "title": "退朝观御沟上杂花赠陆四",
        "id": "4e37c4e3-0268-4cb6-8191-0c3d15d50c76"
    },
    {
        "author": "刘攽",
        "paragraphs": [
            "江湍趋绝壁，山木映云涛。",
            "野路青冥近，孤舟应接劳。",
            "鱼龙防碎首，鸟兽几亡曹。",
            "生事垂堂戒，愁心欲二毛。"
        ],
        "title": "上三山矶",
        "id": "c5ee7978-b75b-425c-9174-fcb6e53d8ffa"
    },
    {
        "author": "刘攽",
        "paragraphs": [
            "洪波浮一叶，弱发引千钧。",
            "虎豹公横道，蛟龙喜得人。",
            "强颜犹失色，乘险屡伤神。",
            "回首双鳬翼，随波愧此身。"
        ],
        "title": "过龙眼矶",
        "id": "aac27b24-8e92-4aee-8874-cca90f186c22"
    },
    {
        "author": "刘攽",
        "paragraphs": [
            "万里河西路，怜君徒步归。",
            "游人并塞少，落叶待霜飞。",
            "相得不恨晚，知音深谓稀。",
            "壮心须慷慨，勿学泪沾衣。"
        ],
        "title": "送郑五下第西归",
        "id": "0649dd09-3349-434e-8075-366e6ee9c7e5"
    },
    {
        "author": "刘攽",
        "paragraphs": [
            "过岭几千里，孤城近海涯。",
            "地温饶瘴毒，民恶半蛮家。",
            "并日初开市，非春亦有花。",
            "知君望星斗，西北认京华。"
        ],
        "title": "送人之官岭南",
        "id": "59186b80-bf83-4574-bba6-7f8ab4efc0fd"
    },
    {
        "author": "刘攽",
        "paragraphs": [
            "月出东山表，遥思泽国秋。",
            "绿云孤镜上，透水大珠浮。",
            "重露梧桐落，微寒蟋蟀愁。",
            "我时携客饮，浮白最高楼。"
        ],
        "title": "和孙少述中秋  其一",
        "id": "75fb09cf-d4ba-458a-a69d-e894a7dc5aff"
    },
    {
        "author": "刘攽",
        "paragraphs": [
            "竟夕云四敛，始知天意偏。",
            "西风不胜冷，亭午更添圆。",
            "老发缘诗苦，秋怀得酒便。",
            "君居江浦上，望我想依然。"
        ],
        "title": "和孙少述中秋  其二",
        "id": "3295d756-b383-48c8-9638-4bd6c8f2048c"
    },
    {
        "author": "刘攽",
        "paragraphs": [
            "溪云晴漠漠，野日昼阴阴。",
            "燕翼飞高下，花房乱浅深。",
            "和风快吹面，浄水喜清心。",
            "极目伤千里，曾无枫树林。"
        ],
        "title": "春日野次",
        "id": "8ed89da1-94e9-4ddc-ad42-c9875b4dfceb"
    },
    {
        "author": "刘攽",
        "paragraphs": [
            "南原殊可望，桑柘百家村。",
            "紫赤春晴气，青葱旧烧痕。",
            "远川飞雁鹜，平壤牧鸡豚。",
            "更待花如织，临高置一樽。"
        ],
        "title": "南原",
        "id": "4a105e70-abc8-4954-b4c4-325839b0a3cb"
    },
    {
        "author": "刘攽",
        "paragraphs": [
            "清秋万里梦，久客一封书。",
            "长日看鸿雁，呼儿问鲤鱼。",
            "凉风郢路远，落叶洞庭初。",
            "无限归鳬翼，南飞最跂予。"
        ],
        "tags": [
            "洞庭湖"
        ],
        "title": "远信",
        "id": "c93340b0-b5b2-468a-9689-a9596bb55b02"
    },
    {
        "author": "刘攽",
        "paragraphs": [
            "苒弱金沙树，花奇名字珍。",
            "移从今日晚，恨失去年春。",
            "嫩绿藤垂架，深红棘刺人。",
            "东风会入手，照眼万枝新。"
        ],
        "title": "金沙花",
        "id": "0d1879b7-d529-45c3-b452-67ea3687065c"
    },
    {
        "author": "刘攽",
        "paragraphs": [
            "与彼茅茨接，看渠卜筑初。",
            "丈人真耄矣，孺子复何如。",
            "翁且勤杯酒，儿教读道书。",
            "衡门来往近，时为过吾庐。"
        ],
        "title": "赠邻翁",
        "id": "184e067a-d699-4518-83d5-a19620572f20"
    },
    {
        "author": "刘攽",
        "paragraphs": [
            "云随夜色改，日与曙光升。",
            "已变前除雪，犹余北户冰。",
            "鸿飞知适意，鹤语若矜能。",
            "天事宽羁旅，幽人亦有朋。"
        ],
        "title": "初晴赠某翁",
        "id": "4430bcf8-135f-4774-aa8f-9fdaefd8b74e"
    },
    {
        "author": "刘攽",
        "paragraphs": [
            "断角续鸣钟，惜时春已空。",
            "晓星犹伴月，早雨不禁风。",
            "眠食须颐老，衣冠强自公。",
            "庭阴全绿色，无复见残红。"
        ],
        "title": "晨起",
        "id": "ef67619d-0e43-425c-8d1a-a59fcc829abc"
    },
    {
        "author": "刘攽",
        "paragraphs": [
            "应妪金琛社，桓厘邑致膰。",
            "母仪真盛德，禄养现兴门。",
            "尚想君羹遗，那悲口泽存。",
            "苍山松梓暮，吊鹤去翩翻。"
        ],
        "title": "挽胡元夫母寿安县太君二首  其一",
        "id": "cac979b0-f934-444c-9c32-ade78d6d9e98"
    },
    {
        "author": "刘攽",
        "paragraphs": [
            "清德畏人知，传家頼母慈。",
            "何时丹桂擢，相戒白华诗。",
            "戏彩欢无极，藏舟事密移。",
            "千钟已不暨，後日可胜悲。"
        ],
        "title": "挽胡元夫母寿安县太君二首  其二",
        "id": "8b853395-f269-4ff8-ba75-faa3a32edc0b"
    },
    {
        "author": "刘攽",
        "paragraphs": [
            "十月江南暑，居人尚葛衣。",
            "秋花看不绝，沙鸟听忘归。",
            "气鬰愁成瘴，霜轻叹失威。",
            "异方羁旅思，岁事每多违。"
        ],
        "title": "孟冬",
        "id": "df733e03-5fc3-49c2-b497-f8b8a08cf75b"
    },
    {
        "author": "刘攽",
        "paragraphs": [
            "浮云蔽白日，风雨近秋天。",
            "车马欲安适，户庭方閴然。",
            "世涂高枕外，身事曲肱前。",
            "似觉松生腹，迢遥不记年。"
        ],
        "title": "午睡",
        "id": "0ec46315-050e-42e9-95fe-4dba5a865b0e"
    },
    {
        "author": "刘攽",
        "paragraphs": [
            "地有藏丹井，人传不死乡。",
            "南柯经腊李，黑叶胜枯杨。",
            "甲错龙鳞断，花明鼠耳黄。",
            "离宫缘望幸，仙桧俨相望。"
        ],
        "title": "古槐二首  其一",
        "id": "5e20a5b3-e356-4efd-8b6c-3421ad6061b4"
    },
    {
        "author": "刘攽",
        "paragraphs": [
            "仙人炼形骨，枯槁不知年。",
            "秀色倏还观，阳和仍宛然。",
            "今古山川异，干坤雨露偏。",
            "东阳无歇息，生意会绵绵。"
        ],
        "title": "古槐二首  其二",
        "id": "7ec4282c-eefc-4f22-b2b1-ffa4c76fa862"
    },
    {
        "author": "刘攽",
        "paragraphs": [
            "遗履事悠远，白云飞帝乡。",
            "潜真社寄栎，观化肘生杨。",
            "秀叶发垂绿，杂英牙变黄。",
            "牺尊与沟断，俗骨尔何望。"
        ],
        "title": "复和前韵二首  其一",
        "id": "3e9bfa33-7669-4e17-b90e-2c64ae367640"
    },
    {
        "author": "刘攽",
        "paragraphs": [
            "父老见枯朽，皆从童稚年。",
            "孙枝复秀色，仙事故依然。",
            "巢鹤千龄异，源泉一溉偏。",
            "颇笑海棕陋，崎岖留在绵。"
        ],
        "title": "复和前韵二首  其二",
        "id": "389eff57-3b72-4756-9ed0-d8f86f712979"
    },
    {
        "author": "刘攽",
        "paragraphs": [
            "秋律何时效，炎云莫肯阴。",
            "烈风长鼓鞴，去水亦流金。",
            "藿食无求饱，单絺不自任。",
            "开怀幸宽政，事省得清心。"
        ],
        "title": "秋暑呈冯守",
        "id": "68077302-8d07-4ab9-9ae0-82690e9e9f71"
    },
    {
        "author": "刘攽",
        "paragraphs": [
            "山行厌曲折，小邑正欢哗。",
            "流水纔一带，居人聚两涯。",
            "池偏饶草木，山晚聚云霞。",
            "郢路定未远，梦魂还到家。"
        ],
        "title": "宿荆门",
        "id": "54391393-4111-4579-82e6-37820c126175"
    },
    {
        "author": "刘攽",
        "paragraphs": [
            "平原出大水，蚁壤溃长汀。",
            "舟檝疑藏壑，波涛骇建瓴。",
            "蛟龙随过雨，鱼鳖问沧溟。",
            "闻道蓬莱水，桑田亦屡经。"
        ],
        "tags": [
            "西湖"
        ],
        "title": "西湖水决",
        "id": "80ded71f-117d-4ea1-8902-9e1f8a9c6335"
    },
    {
        "author": "刘攽",
        "paragraphs": [
            "陋室避尘杂，深居惟此屏。",
            "虚空自生白，朴素拟忘形。",
            "画手山林迹，先生几杖铭。",
            "长来师绝学，未肯事丹青。"
        ],
        "title": "素屏",
        "id": "34d27de6-2b6f-4560-9baa-02c7735b2469"
    },
    {
        "author": "刘攽",
        "paragraphs": [
            "异时龙起蛰，一夕鸟焚巢。",
            "摧落残孤干，荒凉委近郊。",
            "莓苔深蚁穴，风雨诧神交。",
            "尚想知音遇，空心或远庖。"
        ],
        "title": "烧残树",
        "id": "d6f68e77-c899-4348-a258-6143c6592f07"
    },
    {
        "author": "刘攽",
        "paragraphs": [
            "南风多叠浪，逆水暂回船。",
            "画鹢秋相对，沙鸥静独眠。",
            "微明见云树，孤绝问人烟。",
            "吾道常如此，听歌枉渚邅。"
        ],
        "title": "避风",
        "id": "c1b0352b-5f98-41d2-8976-8dff0293d4f6"
    },
    {
        "author": "刘攽",
        "paragraphs": [
            "昔占金宝气，天瑞告成功。",
            "绘事今时绝，书文自古同。",
            "剖钩记巫锦，按刻异桓公。",
            "尘世无由睹，昆山策府中。"
        ],
        "title": "同原甫咏秘阁诏藏古器图",
        "id": "b03ecee8-7e63-4fe3-bb2e-bfe4c7158adc"
    },
    {
        "author": "刘攽",
        "paragraphs": [
            "家本秦川贵，旧传淮水占。",
            "省郎时望在，公族主恩兼。",
            "转烛风何急，栖尘草正纤。",
            "襄阳今罢市，涕泪万人沾。"
        ],
        "title": "王广渊郎中挽诗",
        "id": "0bd15d1c-02c9-476a-85cc-bde236627184"
    },
    {
        "author": "刘攽",
        "paragraphs": [
            "传闻四君子，同是五经师。",
            "独以功名误，空思俎豆为。",
            "不成宣室召，长负雁门期。",
            "頼有铭泉室，千秋无愧词。"
        ],
        "title": "刘彝学士挽诗",
        "id": "724e30e6-0281-4808-a0b9-d857cb83b432"
    },
    {
        "author": "刘攽",
        "paragraphs": [
            "往作关东客，来携一束书。",
            "旅人观所主，野性乐玄虚。",
            "过事都如梦，精庐宛若初。",
            "空怜两蓬鬓，萧飒十年余。"
        ],
        "title": "重过观音精舍旧读书房",
        "id": "73914f14-b079-4ad0-84fd-e7e90786ded9"
    },
    {
        "author": "刘攽",
        "paragraphs": [
            "习静未离解，悟空犹着禅。",
            "斋居性所近，古寺境萧然。",
            "瓶水寒生冻，炉香暝袅烟。",
            "老僧眉雪白，晏坐已忘年。"
        ],
        "title": "过雍熙院兴师房",
        "id": "46146276-a3da-403e-8988-8df6ebc578be"
    },
    {
        "author": "刘攽",
        "paragraphs": [
            "天暝龙蛇化，风高鸟兽呼。",
            "尘嚣一洒尽，暑病暂时苏。",
            "电火将焚野，雷车若隘涂。",
            "坐疑陵谷变，明发蹈江湖。"
        ],
        "title": "夜雨",
        "id": "1cf99c55-0229-4cc3-b43b-4e33049276d8"
    },
    {
        "author": "刘攽",
        "paragraphs": [
            "江黑暮潮生，云深骤雨倾。",
            "风波两舟语，灯火一川明。",
            "短夜苦难曙，羁怀方未平。",
            "空怜梦中路，依约尽归程。"
        ],
        "title": "江上夜雨",
        "id": "5f926b3a-7868-48db-8f52-5dd13324e74a"
    },
    {
        "author": "刘攽",
        "paragraphs": [
            "史占书五鹿，世德活千人。",
            "孝养东朝盛，徽音赤管新。",
            "濯龙虚望幸，茧馆不知春。",
            "历数姜任事，宁如复辟辰。"
        ],
        "title": "庆寿挽诗二首  其一",
        "id": "bd8ab5f4-105e-4c86-b908-9891a794c270"
    },
    {
        "author": "刘攽",
        "paragraphs": [
            "卤簿严仙仗，笳箫去掖门。",
            "昼闲长乐卫，春寂灞陵园。",
            "壹德诒谋地，群生顾复恩。",
            "神游余仿像，日入际昆仑。"
        ],
        "title": "庆寿挽诗二首  其二",
        "id": "2a9e5608-ca80-4e55-94fa-fe0fb35f5d6d"
    },
    {
        "author": "刘攽",
        "paragraphs": [
            "羁旅殊多事，崩腾欲老身。",
            "连年俱异邑，几地愧邻人。",
            "板屋秦诗旧，衡门泌水新。",
            "何时仲长子，卜筑离风尘。"
        ],
        "title": "营冬二首  其一",
        "id": "480b7c29-a606-4495-a16f-8bace9bed1cb"
    },
    {
        "author": "刘攽",
        "paragraphs": [
            "薙草元留径，开窗祇近檐。",
            "成冬须少有，为客未尝淹。",
            "朋旧看都绝，诗书剩欲嫌。",
            "自知疏懒剧，决意老幽潜。"
        ],
        "title": "营冬二首  其二",
        "id": "016ccd3f-aff6-4784-a68d-00f23ea799c0"
    },
    {
        "author": "刘攽",
        "paragraphs": [
            "扁舟到北郭，屣履向东门。",
            "不改蓬蒿陋，犹怜松菊存。",
            "因秋动归兴，值物怆离魂。",
            "早晚城头月，呼儿坐小轩。"
        ],
        "title": "思归",
        "id": "d13f68ed-4aeb-466c-b611-35c9c017feb5"
    },
    {
        "author": "刘攽",
        "paragraphs": [
            "不分春色晚，杨花意气骄。",
            "吹嘘轻一羽，容易点层霄。",
            "细细穿檐隙，姗姗学舞腰。",
            "暂来幽僻地，还复去人遥。"
        ],
        "title": "杨花",
        "id": "26579f03-7df2-4396-9a17-1678231acad7"
    },
    {
        "author": "刘攽",
        "paragraphs": [
            "栖息避城市，尘埃将浼人。",
            "虚空见佛性，简傲得吾真。",
            "霜过草木改，斋余鸟雀驯。",
            "席门常昼闭，谁与驻车轮。"
        ],
        "title": "移居观音寺",
        "id": "2687be43-e12a-4fcc-b5f5-71a075388477"
    },
    {
        "author": "刘攽",
        "paragraphs": [
            "干戈今日事，关塞此图看。",
            "白日长安近，苍山垄坂寒。",
            "由来名百二，自古有艰难。",
            "指以安西道，凝情意据鞍。"
        ],
        "title": "题陕西图三首  其一",
        "id": "231a2f53-b8ef-48ed-8eb8-111243b355e1"
    },
    {
        "author": "刘攽",
        "paragraphs": [
            "万里灵州地，他年汉朔方。",
            "山河从割弃，关辅急堤防。",
            "转益豺狼窟，堪嗟礼义乡。",
            "拔胡须壮士，看画意苍茫。"
        ],
        "title": "题陕西图三首  其二",
        "id": "95542e18-cd20-4636-8213-4186f93fe899"
    },
    {
        "author": "刘攽",
        "paragraphs": [
            "河源来积石，天马涉流沙。",
            "耳目成千古，丹青在一涯。",
            "荒凉都护府，断绝使臣槎。",
            "安得山河将，收功似汉家。"
        ],
        "title": "题陕西图三首  其三",
        "id": "6e984d81-ab68-440e-a942-d0e35f3571ac"
    },
    {
        "author": "刘攽",
        "paragraphs": [
            "五月黄梅熟，江边昼雨初。",
            "锈痕侵匣剑，润气蠹囊书。",
            "乱恐翻银汉，喧愁泄尾闾。",
            "时时双水鸟，往往上吾庐。"
        ],
        "title": "五月二首  其一",
        "id": "c6c2d782-c6f8-401b-96c3-41126ea3c495"
    },
    {
        "author": "刘攽",
        "paragraphs": [
            "榻移随树影，杯侧见山岑。",
            "白鸟渴求水，玄蝉清噪林。",
            "道书无近语，天籁有遗音。",
            "向北新开径，行苔过竹阴。"
        ],
        "title": "五月二首  其二",
        "id": "5d89e19e-6a24-446d-95cd-600e639b5257"
    },
    {
        "author": "刘攽",
        "paragraphs": [
            "江云似无信，山雨易翻盆。",
            "鹏起天形黑，龙骧水面浑。",
            "大舟纔弱缆，孤树小前村。",
            "濯热吾知慰，风波勿重论。"
        ],
        "title": "江上雨中",
        "id": "49d6429c-0d4c-4170-b442-fac69870dd13"
    },
    {
        "author": "刘攽",
        "paragraphs": [
            "故园悲帝子，高兴复清秋。",
            "密竹娟娟静，通波细细流。",
            "干戈余鲁殿，池沼似沧洲。",
            "鱼鸟应无恨，山公肯醉游。"
        ],
        "title": "和王待制湘东王故苑",
        "id": "915b319c-212e-45c4-8e8b-5c886a3b1e7c"
    },
    {
        "author": "刘攽",
        "paragraphs": [
            "南瘴无消息，玄冥为失威。",
            "水深鸿雁宿，霜薄鹧鸪飞。",
            "处处怜乔木，人人惯袷衣。",
            "生涯卑湿地，日饮自知机。"
        ],
        "title": "冬暖",
        "id": "23f8e572-c875-411e-b7a5-f90a3061ae3f"
    },
    {
        "author": "刘攽",
        "paragraphs": [
            "忝官东北藩，老拙复何言。",
            "曹事辄付外，客车稀到门。",
            "临池看鱼乐，倚杖听禽喧。",
            "莫恨三年最，从今长子孙。"
        ],
        "title": "忝官",
        "id": "762bab85-1d10-448a-bfd1-f7eec98e0d20"
    },
    {
        "author": "刘攽",
        "paragraphs": [
            "沈阴连日雨，六月似高秋。",
            "凉冷宵眠稳，泥涂昼事休。",
            "尘昏旧铜镜，朽蠹敝貂裘。",
            "頼有盈樽酒，能为懒病谋。"
        ],
        "title": "雨中",
        "id": "bd81b059-7b93-46a1-851c-7f7038f09b00"
    },
    {
        "author": "刘攽",
        "paragraphs": [
            "积雨黄梅後，多风夕景天。",
            "少阴回玉烛，秋气变熏弦。",
            "孤鸟爰居外，残云螮蝀边。",
            "羽陵书蠹尽，数怪绝韦编。"
        ],
        "title": "雨後",
        "id": "6ff27d99-09fb-4e49-89dd-eb660489e113"
    },
    {
        "author": "刘攽",
        "paragraphs": [
            "久晴惊础润，信宿候风回。",
            "仰月光如瓦，烧云色变灰。",
            "欢蛙疑自得，青鹢竞飞来。",
            "正想江南地，清凉接过梅。"
        ],
        "title": "欲雨",
        "id": "69e78441-ae09-4e16-8ac2-5f31c36aee97"
    },
    {
        "author": "刘攽",
        "paragraphs": [
            "庭梧不隠响，秋入意萧条。",
            "过雨喧天籁，高风会海潮。",
            "寒侵知洒近，气豁想云遥。",
            "岁晚看摇落，无衣耻敝貂。"
        ],
        "title": "北窗闻雨",
        "id": "aed1d196-4954-4a97-a368-83e966a479d0"
    },
    {
        "author": "刘攽",
        "paragraphs": [
            "繁阴昼漠漠，日雨暝纷纷。",
            "斗蚁仍移市，乖龙亦过云。",
            "泥涂休不出，钟鼓遣相闻。",
            "愿得辞昏垫，长风破宿氛。"
        ],
        "title": "雨",
        "id": "48966012-5b6d-4ab3-b192-c6700cdac6f3"
    },
    {
        "author": "刘攽",
        "paragraphs": [
            "小雨疏阴响，高风绿幕斜。",
            "冷吹能却暑，细滴不妨花。",
            "轻湿苔痕滑，连阴草色加。",
            "路长车马少，暂喜息飞沙。"
        ],
        "title": "酴醿轩雨中二首  其一",
        "id": "3baae325-dfee-44d7-a204-723c23706fb2"
    },
    {
        "author": "刘攽",
        "paragraphs": [
            "病身常自力，杖屦及比邻。",
            "继日伤霖雨，深居若避人。",
            "阴苔无数绿，秋草一番新。",
            "入夜添凉冷，书灯顿可亲。"
        ],
        "title": "酴醿轩雨中二首  其二",
        "id": "113763f6-f09c-4945-84a7-1b4a9dec8437"
    },
    {
        "author": "刘攽",
        "paragraphs": [
            "重云迷日月，异县失西东。",
            "苦畏连天水，何须竟夕风。",
            "微明分白鸟，摇落望青枫。",
            "久客嗟留滞，吾生事事同。"
        ],
        "title": "巢湖阻风二首  其一",
        "id": "9284f609-85fd-4d28-8b10-6d8f8d651dd8"
    },
    {
        "author": "刘攽",
        "paragraphs": [
            "四月风犹北，湖边气似秋。",
            "天时如反置，吾道信淹留。",
            "望远还吹帽，憎寒更拥裘。",
            "无由开白日，晦暝使人愁。"
        ],
        "title": "巢湖阻风二首  其二",
        "id": "d7f5e623-ad17-40cd-948d-4b2d85aa0578"
    },
    {
        "author": "刘攽",
        "paragraphs": [
            "随湖寄渔浦，村戍起孤烟。",
            "水色连天黑，沙禽亦昼眠。",
            "柘田春种麦，客渡晚争船。",
            "尽日无他事，寻村听野泉。"
        ],
        "title": "安河阻风",
        "id": "b4adf1d5-87d2-4b2b-a4a4-c84131acf9f7"
    },
    {
        "author": "刘攽",
        "paragraphs": [
            "耸耸排修竹，萧萧拂蠹檐。",
            "秋声送凉雨，晚影碎寒蟾。",
            "居处贫非病，生涯智养恬。",
            "着书聊自守，非欲效幽潜。"
        ],
        "title": "凝翠堂",
        "id": "4d52bc75-3a9a-4bec-aa1f-55c84575470a"
    },
    {
        "author": "刘攽",
        "paragraphs": [
            "静外尘土息，故人从我游。",
            "襟怀已潇洒，杯酒聊劝酬。",
            "大笑呼五白，浩歌遣四愁。",
            "劳生如此少，叹息为君留。"
        ],
        "title": "留张十二宿",
        "id": "7a756dad-3f91-4bc9-8061-d07ab49a5aa1"
    },
    {
        "author": "刘攽",
        "paragraphs": [
            "丰草河壖地，平沙冀北区。",
            "离宫连苜蓿，旧苑半騊駼。",
            "夫子深诗者，无邪颁使乎。",
            "宁令汉马少，不议击匈奴。"
        ],
        "title": "王太傅河北阅马",
        "id": "10def642-d312-41f2-963c-fb5546d25159"
    },
    {
        "author": "刘攽",
        "paragraphs": [
            "碧草衡门里，凉天过雨初。",
            "惊秋数甲子，隠几读残书。",
            "近郭多鸣鹤，坳堂可钓鱼。",
            "异方无到客，非是故人疏。"
        ],
        "title": "庶几堂",
        "id": "3a167bd2-e019-42e0-9ca5-9ca60d0adc33"
    },
    {
        "author": "刘攽",
        "paragraphs": [
            "除日应无岁，新春不待年。",
            "风光生意里，梅信客情边。",
            "冷艳来冰谷，疏风映雪天。",
            "不逢江上使，相与竞芳妍。"
        ],
        "title": "岁除立春干佑县献梅",
        "id": "bc804a6f-8185-4b88-9e22-ad0eb0b33acf"
    },
    {
        "author": "刘攽",
        "paragraphs": [
            "州来推博物，伯始贵中庸。",
            "论道宜黄发，铭功遍景钟。",
            "龙门余旧客，马鬣怅新封。",
            "後世瞻遗德，南山万丈峰。"
        ],
        "title": "挽胡太傅二首  其一",
        "id": "0787807f-0598-4377-a60e-f0409bf3901b"
    },
    {
        "author": "刘攽",
        "paragraphs": [
            "路车申伯去，白马庾公归。",
            "殄瘁人相吊，哀歌露易晞。",
            "石麟森立木，蜜印锁泉扉。",
            "絮酒惭徐孺，回看旅雁飞。"
        ],
        "title": "挽胡太傅二首  其二",
        "id": "a6f8eebc-67e0-42bc-97c8-dcb65c6b182d"
    },
    {
        "author": "刘攽",
        "paragraphs": [
            "勇掷诸生笔，终乘使者车。",
            "家声唯孝谨，将略亦诗书。",
            "鹤发遗荣始，泷冈卜兆初。",
            "谬承公叔荐，曾未撇衣裾。"
        ],
        "title": "挽西京左藏使石太保二首  其一",
        "id": "71cf12d9-7a26-4d84-971c-620726406499"
    },
    {
        "author": "刘攽",
        "paragraphs": [
            "青绶股肱守，毳衣方伯监。",
            "威名真落落，硕望自岩岩。",
            "道远年如待，才长志尚缄。",
            "家多二千石，会见集门凡。"
        ],
        "title": "挽西京左藏使石太保二首  其二",
        "id": "f44b14ab-84a7-4cb8-8be8-df97156fe2f2"
    },
    {
        "author": "刘攽",
        "paragraphs": [
            "斗枢齐七政，鼎铉象三公。",
            "文武兼人际，安危注意同。",
            "规随余故事，止足畅高风。",
            "他日云台画，依然想窦融。"
        ],
        "title": "挽宋司空丞相二首  其一",
        "id": "a783441d-62b6-4e73-b6eb-e90140016789"
    },
    {
        "author": "刘攽",
        "paragraphs": [
            "蜜印加泉室，哀箫去国门。",
            "降龙严冕服，画鹿并车轓。",
            "山甫中兴业，臧孙既殁言。",
            "定应天壤内，长与日星存。"
        ],
        "title": "挽宋司空丞相二首  其二",
        "id": "8e372b3c-f320-4857-b885-afc5850e4bda"
    },
    {
        "author": "刘攽",
        "paragraphs": [
            "长路见秋月，空江连夜明。",
            "吹箫不能寐，举酒递相倾。",
            "贾客或垂泪，羁人多失声。",
            "湘弦苦沉绝，曲尽一含情。"
        ],
        "title": "月夜吹箫",
        "id": "8d012cc7-cf08-4f29-8a8f-ca89d2f7bfdb"
    },
    {
        "author": "刘攽",
        "paragraphs": [
            "渭阳追舅氏，婺女嫁天孙。",
            "平日诸姑问，当时赤绶尊。",
            "烟波空北渚，荻竹自长门。",
            "後夜秦楼月，哀箫閟九原。"
        ],
        "title": "秦国公主挽诗",
        "id": "9f545a7f-b24e-44c0-ba45-8880cfa4f9f7"
    },
    {
        "author": "刘攽",
        "paragraphs": [
            "睠予倦羁旅，坎壈林壑间。",
            "落日投古寺，秋虫吟乱山。",
            "月明露已白，风定云方还。",
            "王事殊未暇，怅兹清夜闲。"
        ],
        "title": "宿岘山寺二首  其一",
        "id": "5ac68783-7020-44ec-bc3f-07d59ddbaab0"
    },
    {
        "author": "刘攽",
        "paragraphs": [
            "苍山若无路，落日听鸣钟。",
            "旁舍适眠虎，古潭微见龙。",
            "空窗向云月，高枕听风松。",
            "幽境昔未遘，仙游如可逢。"
        ],
        "title": "宿岘山寺二首  其二",
        "id": "34c5f750-d434-404d-a6f8-879f39881297"
    },
    {
        "author": "刘攽",
        "paragraphs": [
            "虎贲王爪士，铜柱国南门。",
            "魑魅非人境，蛮夷尽鸟言。",
            "瘴烟旗纛黑，雾雨剑铓昏。",
            "即路皆无色，何时见北辕。"
        ],
        "title": "观虎翼士戍宜州",
        "id": "934cab51-7e3b-47f2-94b3-5233e55d0314"
    },
    {
        "author": "刘攽",
        "paragraphs": [
            "驿书频插羽，汉士远征蛮。",
            "四月天将暑，三苗旧阻艰。",
            "悲笳背城邑，苦雾湿关山。",
            "後夜东南望，妖氛翼轸间。"
        ],
        "title": "再见士卒戍桂阳",
        "id": "d2051533-2285-4fe3-a2e5-93985df031ea"
    },
    {
        "author": "刘攽",
        "paragraphs": [
            "得君虽恨晚，白发幸前期。",
            "分手遂陈迹，晤言成独悲。",
            "隙驹得未久，风烛不胜危。",
            "讵有修文选，高天可易知。"
        ],
        "title": "悼杨公缊二首  其一",
        "id": "189900bb-b407-479c-ae30-409b765ccd78"
    },
    {
        "author": "刘攽",
        "paragraphs": [
            "寄书曾未报，题墨宛如新。",
            "长路归丹旐，孤儿泣画輴。",
            "江湖余气槩，星月聚精神。",
            "冥漠九原上，空将万鬼邻。"
        ],
        "title": "悼杨公缊二首  其二",
        "id": "b7fad5b7-dc4e-4c0d-a301-12e9eeabc1aa"
    },
    {
        "author": "刘攽",
        "paragraphs": [
            "摇落看秋色，淹留倦郢城。",
            "登临想自昔，风土最含情。",
            "白露黄橙熟，清风绿桂生。",
            "异乡随众醉，须尔析朝酲。"
        ],
        "title": "秋怀二首  其一",
        "id": "e4c87194-6732-468d-9246-b41f314e585f"
    },
    {
        "author": "刘攽",
        "paragraphs": [
            "蒹葭晚已变，天宇向来高。",
            "风露一潇洒，江湖久鬰陶。",
            "鲈鱼越人脍，白露广陵涛。",
            "归兴凭三鸟，悲秋叹二毛。"
        ],
        "title": "秋怀二首  其二",
        "id": "41d0d43d-7117-4a6c-b12b-f10d33bc6710"
    },
    {
        "author": "刘攽",
        "paragraphs": [
            "日落山气改，汀洲寒雾生。",
            "深沈转墟落，迢递失重城。",
            "树里迷人语，沙头见火明。",
            "商帆宿何处，彷佛棹歌声。"
        ],
        "title": "夕雾",
        "id": "8974b5b9-4859-4fc0-acb5-c9c1345d8d3d"
    },
    {
        "author": "刘攽",
        "paragraphs": [
            "烦携光禄酒，愧举使君觞。",
            "伏尽转秋热，月明纔夜凉。",
            "暗蛩声蕊蕊，古桧影苍苍。",
            "衰老淡薄味，殽蔬犹遍尝。"
        ],
        "title": "签判承议携官酒并具殽炙晚饮桧下二首  其一",
        "id": "1eb63db1-fe85-4ab4-a62a-e96154985c53"
    },
    {
        "author": "刘攽",
        "paragraphs": [
            "风月近秋好，君来蒙十觞。",
            "尘劳我休息，炎暑此清凉。",
            "玉露衣襟爽，金波鬓发苍。",
            "知心一为足，何必似原尝。"
        ],
        "title": "签判承议携官酒并具殽炙晚饮桧下二首  其二",
        "id": "a443cd9f-4c95-40db-8e12-869cabbbb747"
    },
    {
        "author": "刘攽",
        "paragraphs": [
            "虽方六七十，皆有万千家。",
            "赞府亦制锦，到官殊及瓜。",
            "山苗甘笋蕨，溪饭饱鱼虾。",
            "为尔传清白，遗黎每叹嗟。"
        ],
        "title": "送仪父清溪县丞",
        "id": "13f261cc-90c6-4395-a3e1-e987c09d8816"
    },
    {
        "author": "刘攽",
        "paragraphs": [
            "屏星驻真境，乔木尽萧森。",
            "野旷日偏永，山寒云更深。",
            "九皇容尽信，万事盛来今。",
            "回首灵光殿，飞鸦起暮林。"
        ],
        "title": "次韵和周承议登仙源宫楼",
        "id": "0fcc438b-f8de-4553-b2ed-ad8301f03265"
    },
    {
        "author": "刘攽",
        "paragraphs": [
            "南州吏数千，尉事独神仙。",
            "平日稀桴鼓，端居数醉眠。",
            "潮声雷出海，山色剑横天。",
            "会尽登临兴，淹留肯计年。"
        ],
        "title": "送从兄思甫尉富阳",
        "id": "a710b112-3186-4218-ae9b-e3811db0adc5"
    },
    {
        "author": "刘攽",
        "paragraphs": [
            "诏除芸阁吏，名属太常书。",
            "高第余无愧，同宗谁不如。",
            "乡情欢赐服，寿酒庆安舆。",
            "正复秋风起，沧江厌脍鱼。"
        ],
        "title": "送刘谊先辈尉泾县",
        "id": "95862398-fc14-4527-b250-b3dc050a8ebf"
    },
    {
        "author": "刘攽",
        "paragraphs": [
            "珠履幕中客，行行亦倦游。",
            "劳歌一长铗，历聘五诸侯。",
            "捧檄为亲喜，问程轻旅愁。",
            "遥怜在陈士，无友重悲秋。"
        ],
        "title": "周节推移曹州",
        "id": "02b7f76d-fe79-43f1-bbf1-ae80377627b7"
    },
    {
        "author": "刘攽",
        "paragraphs": [
            "谢守宣城句，偏矜吕法曹。",
            "郡斋应似旧，廷掾不徒劳。",
            "东北归流驶，空虚去棹高。",
            "木瓜因赠客，并择兔千毫。"
        ],
        "title": "送张益宣州法曹",
        "id": "1331036a-3bda-42be-be8e-316d3feaf507"
    },
    {
        "author": "刘攽",
        "paragraphs": [
            "初还丞相印，并授上公封。",
            "门戟交行马，衣章杂绣龙。",
            "策书休命毕，拜老未临雍。",
            "遗爱无时息，凄凉在辍舂。"
        ],
        "title": "韩康公挽词三首  其一",
        "id": "48fae5fd-9e40-4cc2-9ae3-fa3a7f691e32"
    },
    {
        "author": "刘攽",
        "paragraphs": [
            "八龙归济美，四辅号无官。",
            "鲁卫联三寿，韦平属二难。",
            "大勋流竹帛，盛事绝衣冠。",
            "今日哀荣礼，贤豪共永叹。"
        ],
        "title": "韩康公挽词三首  其二",
        "id": "5be8e27c-907d-43cd-9904-7fe54ffbd323"
    },
    {
        "author": "刘攽",
        "paragraphs": [
            "乘舆锡临吊，朝士盛班辞。",
            "笳鼓千人仗，辒辌数仞旗。",
            "坏梁萧画在，藏壑说舟移。",
            "无复龙渊剑，空传禹甸诗。"
        ],
        "title": "韩康公挽词三首  其三",
        "id": "909252ed-558e-4f51-9278-b2cb4208200f"
    },
    {
        "author": "刘攽",
        "paragraphs": [
            "巍然积德门，识此贵公孙。",
            "譬彼芝兰秀，行看鸿鹄轩。",
            "谁令武子死，无复孟尝言。",
            "寂寞繐帷暝，流尘空酒樽。"
        ],
        "title": "伤王都官正卿",
        "id": "d445d8e2-07f4-400d-bf81-1d9b8eb29723"
    },
    {
        "author": "刘攽",
        "paragraphs": [
            "欲为大招赋，期子入修门。",
            "昔尔南宗学，惭予庄叟言。",
            "清樽湛凝绿，丹旐杳飞翻。",
            "晨夕高堂念，此情难重论。"
        ],
        "title": "伤胥平叔都官",
        "id": "0d5be7e7-650d-4932-926e-42f275a64bbb"
    },
    {
        "author": "刘攽",
        "paragraphs": [
            "传家推德祖，似舅识刘牢。",
            "刻意鸿都学，精心常侍曹。",
            "万金酬六体，一字秃千豪。",
            "讵有修文事，苍苍空自高。"
        ],
        "title": "伤杨元明都官",
        "id": "5d34929d-e611-4921-87f8-c7df5ce2d503"
    },
    {
        "author": "刘攽",
        "paragraphs": [
            "楚水几时绿，归鸿前後闻。",
            "江湖久漂泊，南北忍辛勤。",
            "意气融融日，声音漠漠云。",
            "青冥易凌厉，况复未离群。"
        ],
        "title": "归雁",
        "id": "65d1223a-2455-4d9b-bc71-62ebe54782b2"
    },
    {
        "author": "刘攽",
        "paragraphs": [
            "四海困横绝，经年长往来。",
            "雪霜空尽力，道路有余哀。",
            "水宿稻梁薄，云深罗网猜。",
            "北方有杀气，缓缓及春回。"
        ],
        "title": "雪中闻雁",
        "id": "8799fbdd-8dfc-4d8c-87be-90de7e44b9b7"
    },
    {
        "author": "刘攽",
        "paragraphs": [
            "南飞洞庭雁，稍复过衡阳。",
            "宇宙同为客，春秋各异方。",
            "边尘犹处处，杀气苦苍苍。",
            "恐有伤弓翮，哀鸣少稻粱。"
        ],
        "tags": [
            "洞庭湖"
        ],
        "title": "新雁",
        "id": "aa839193-f7fd-4973-aa24-4ace4e599b3b"
    },
    {
        "author": "刘攽",
        "paragraphs": [
            "膂力三军士，由来百战经。",
            "舞旗翻鸟隼，叠鼓会风霆。",
            "杀气过铜柱，欢声塞洞庭。",
            "九州防盗贼，儒服愧青萍。"
        ],
        "tags": [
            "洞庭湖"
        ],
        "title": "观南戍士",
        "id": "ecc1850e-b226-4599-8b26-e7d62de4a6a2"
    },
    {
        "author": "刘攽",
        "paragraphs": [
            "吴山不过楚，江水限中间。",
            "此地一回首，众峰如可攀。",
            "俯看孤鸟没，平视白云还。",
            "行子厌长路，秋风聊解颜。"
        ],
        "title": "平山堂",
        "id": "4e4cc18c-cab4-40ec-b58e-db607a0033a8"
    },
    {
        "author": "刘攽",
        "paragraphs": [
            "遂有终焉志，纔成智者居。",
            "户庭连水竹，几杖接舟舆。",
            "爱客樽中酒，传家箧里书。",
            "疏公知足计，不益旧田庐。"
        ],
        "title": "伯父挽诗二首  其一",
        "id": "291ac0dc-6ad5-4737-877d-00036e840695"
    },
    {
        "author": "刘攽",
        "paragraphs": [
            "民思常在去，令德久犹存。",
            "恸哭新阡树，迟疑旧里门。",
            "大招声断绝，丹旐影翩翻。",
            "後日谈随会，人知叹九原。"
        ],
        "title": "伯父挽诗二首  其二",
        "id": "75f330f2-8f20-40d7-acb9-8b77a485f4e8"
    },
    {
        "author": "刘攽",
        "paragraphs": [
            "承明通佚老，仁智远归居。",
            "门下无留客，灯前不废书。",
            "舞筵交履舄，倚杖及田庐。",
            "以此为家事，忘年八十余。"
        ],
        "title": "挽刁景纯二首  其一",
        "id": "3f8cc7ae-a332-4b82-a960-1cd62f348347"
    },
    {
        "author": "刘攽",
        "paragraphs": [
            "延陵君子墓，南极老人星。",
            "自古称遗爱，斯文重典刑。",
            "一生隆许与，五福最康宁。",
            "逝矣俱陈迹，临风祇涕零。"
        ],
        "title": "挽刁景纯二首  其二",
        "id": "2220e514-782e-424c-b303-9680557b13c8"
    },
    {
        "author": "刘攽",
        "paragraphs": [
            "乡里东南秀，衣冠伯仲贤。",
            "先鸣俱中隽，竞爽故无前。",
            "朔雪凋华萼，炎风急逝川。",
            "斗间占紫气，应复在龙渊。"
        ],
        "title": "挽孔经父二首  其一",
        "id": "f4b4a95f-6ff1-4abf-9803-1e1b8c51f1cc"
    },
    {
        "author": "刘攽",
        "paragraphs": [
            "往昔方闻策，中间五谏书。",
            "直绳无废墨，利刃必投虚。",
            "任重生何薄，年长恨有余。",
            "悲君虽视草，不及马相如。"
        ],
        "title": "挽孔经父二首  其二",
        "id": "481b78c6-08be-4fb3-95b2-cf008007452b"
    },
    {
        "author": "刘攽",
        "paragraphs": [
            "颜驷縻三省，君山困六安。",
            "宦游俱邂逅，行路正艰难。",
            "去水争还壑，凝霜苦败兰。",
            "唯余青简在，时为拂尘看。"
        ],
        "title": "挽丁元珍",
        "id": "915d2eec-f992-45d3-83da-87329fe6e4aa"
    },
    {
        "author": "刘攽",
        "paragraphs": [
            "季子才无敌，桓公义有余。",
            "空悲武儋石，犹得茂陵书。",
            "郢路营魂远，江源气象虚。",
            "康成宜有後，正使大门闾。"
        ],
        "title": "挽苏明允二首  其一",
        "id": "b76c4f7e-e5c2-44fd-bf63-72f0e6830f85"
    },
    {
        "author": "刘攽",
        "paragraphs": [
            "汉仪绵蕝盛，周谥竹书存。",
            "益以春秋法，因知皇帝尊。",
            "百年当绝笔，诸子谢微言。",
            "诗礼终谁及，贤良萃一门。"
        ],
        "title": "挽苏明允二首  其二",
        "id": "daed3d17-376a-4083-96bd-9fd04bbcf057"
    },
    {
        "author": "刘攽",
        "paragraphs": [
            "过腊山微雨，开正两震雷。",
            "渐南风土异，伤早岁时催。",
            "放逐渔翁问，淹留漂母哀。",
            "余寒附烟火，尚有复燃灰。"
        ],
        "title": "闻雷",
        "id": "72a3bfe6-26a1-4902-b2bb-1f4b413d27b1"
    },
    {
        "author": "刘攽",
        "paragraphs": [
            "便有倚天剑，决云殊细微。",
            "清光自无蔽，绝境转知稀。",
            "露重蝉时落，风高雁已飞。",
            "嫦娥苦幽独，会载客槎归。"
        ],
        "title": "和孙宣德中秋不见月",
        "id": "efa96055-7406-4ddc-9ad4-4ee11aba7030"
    },
    {
        "author": "刘攽",
        "paragraphs": [
            "星稀如有避，云卷不辞劳。",
            "露已深秋白，天应为月高。",
            "幽怀向谁尽，诗兴更何逃。",
            "勿负盈樽酒，须营千兔毫。"
        ],
        "title": "和中秋对月",
        "id": "74c95324-e91d-4e2e-af6c-95298ea22314"
    },
    {
        "author": "刘攽",
        "paragraphs": [
            "南浦三篙水，归人五日粮。",
            "寒沙晨起雁，古树夜经霜。",
            "久客复去国，有情知望乡。",
            "鬓毛浑欲变，鸣笛不须长。"
        ],
        "title": "十月四日离都归陈州",
        "id": "71e46107-e26b-49af-996d-df15a2e04e1e"
    },
    {
        "author": "刘攽",
        "paragraphs": [
            "近关蘧舍卫，接淅孔违齐。",
            "今日思狂简，儒生自滑稽。",
            "归欤那愠见，去矣约轻赍。",
            "颍水清如镜，风波定弗迷。"
        ],
        "title": "去陈二首  其一",
        "id": "f4842cfc-cd8e-456b-8f22-bf191551c2d2"
    },
    {
        "author": "刘攽",
        "paragraphs": [
            "礼贤齐相国，爱客郑尚书。",
            "徐孺曾悬榻，冯公预食鱼。",
            "甘棠勿剪伐，客馆遂邱墟。",
            "长铗还相语，冥鸿幸起予。"
        ],
        "title": "去陈二首  其二",
        "id": "9613a086-db03-41c9-9403-742a366e3c72"
    },
    {
        "author": "刘攽",
        "paragraphs": [
            "万里荆州俗，今晨采药翁。",
            "浴兰从忌洁，服艾已同风。",
            "泛酒菖蒲细，含沙蝘蜓红。",
            "沉湘犹可问，角饭畏蛟龙。"
        ],
        "title": "端午",
        "id": "af326353-44e0-4f74-a32b-d97c41169378"
    },
    {
        "author": "刘攽",
        "paragraphs": [
            "七月期先远，三泉异卜征。",
            "悲忧同轨事，遏密兆人情。",
            "晚出苍龙驾，真游白玉京。",
            "称天腾茂实，厚德始能名。"
        ],
        "title": "嘉佑大行皇帝挽诗十首  其一",
        "id": "9c823e9d-3270-4223-b844-44fcbd2a3fbf"
    },
    {
        "author": "刘攽",
        "paragraphs": [
            "北发声名远，西城剑戟销。",
            "万灵潜受记，百兽乐闻韶。",
            "昧谷迷升日，璇霄失建杓。",
            "仙游那可问，赋讽已飘飘。"
        ],
        "title": "嘉佑大行皇帝挽诗十首  其二",
        "id": "917a3b60-db48-45cb-aba5-c2a722a060fc"
    },
    {
        "author": "刘攽",
        "paragraphs": [
            "盛德终无逸，元功熟间然。",
            "启疆神禹绩，着记帝虞年。",
            "桑变旋观海，弓遗杳望天。",
            "霸陵无石椁，不改故山川。"
        ],
        "title": "嘉佑大行皇帝挽诗十首  其三",
        "id": "8ccb4179-34ae-477d-9d48-5c92ceff4730"
    },
    {
        "author": "刘攽",
        "paragraphs": [
            "尽礼三神事，斋居五日朝。",
            "绨衣仍澣濯，禁籞亦刍荛。",
            "汾水游何往，华胥梦转遥。",
            "羹藜与环堵，无日不思尧。"
        ],
        "title": "嘉佑大行皇帝挽诗十首  其四",
        "id": "476e8bb0-947c-4353-9aea-5ed0a05a5361"
    },
    {
        "author": "刘攽",
        "paragraphs": [
            "属车全卤簿，宝玉焕渠眉。",
            "万国瞻龙翣，三辰会素旗。",
            "雪迷帝乡望，风动海隅悲。",
            "今日西巡守，仍非八月期。"
        ],
        "title": "嘉佑大行皇帝挽诗十首  其五",
        "id": "1b81b0ea-17c5-479b-ba02-a3e97f470c0e"
    },
    {
        "author": "刘攽",
        "paragraphs": [
            "清光非可望，天道亦难闻。",
            "策府开群玉，赓歌续庆云。",
            "一经皆赐复，九译尚同文。",
            "会尽南山竹，成书纪帝坟。"
        ],
        "title": "嘉佑大行皇帝挽诗十首  其六",
        "id": "67547fef-04f1-44bb-a27a-07e15f08d397"
    },
    {
        "author": "刘攽",
        "paragraphs": [
            "陵阙俨因山，明中恍下天。",
            "燃鱼常照夜，耕象自成田。",
            "鸿洞深投玉，莓苔密瘗钱。",
            "涕流昭德舞，无复柏梁篇。"
        ],
        "title": "嘉佑大行皇帝挽诗十首  其七",
        "id": "a176f31b-57f5-4cb5-a7fe-bc5f9f675919"
    },
    {
        "author": "刘攽",
        "paragraphs": [
            "帝车旋北斗，驰道绕青松。",
            "银海浮双阙，虞渊顿六龙。",
            "深思倾杞国，遗恨泣华封。",
            "述作无忧事，灵台与辟雍。"
        ],
        "title": "嘉佑大行皇帝挽诗十首  其八",
        "id": "03a01062-9c79-4d96-8c4e-da59459becf8"
    },
    {
        "author": "刘攽",
        "paragraphs": [
            "车书共文轨，律度出声身。",
            "明白垂中典，优容礼直臣。",
            "熊罴渭川叟，风雨越裳人。",
            "更想攀髯士，犹知不犯鳞。"
        ],
        "title": "嘉佑大行皇帝挽诗十首  其九",
        "id": "90b01255-7b5a-4523-bc5d-565afb4dcccb"
    },
    {
        "author": "刘攽",
        "paragraphs": [
            "哀挽千人唱，崇冈万岁居。",
            "呼关想传警，羡道法周庐。",
            "晚日涂车静，深山灌柏初。",
            "谷神知有术，犹欲信前书。"
        ],
        "title": "嘉佑大行皇帝挽诗十首  其一○",
        "id": "3977bd61-4e6b-4dfe-a6db-83d98d4b38ae"
    },
    {
        "author": "刘攽",
        "paragraphs": [
            "谁能知散木，封植亦无心。",
            "岁月如视荫，栖迟还息阴。",
            "宦情移柳在，诗兴爱棠深。",
            "定有归飞翼，怀音似泮林。"
        ],
        "title": "次韵和麻直讲题杨直讲所种三樗树",
        "id": "b3430777-1cb6-4da4-8c7b-5e1cc3de66fe"
    },
    {
        "author": "刘攽",
        "paragraphs": [
            "制作夸三正，规模壮百王。",
            "自然推大略，谁得望清光。",
            "东乐来蟠木，南琛过越裳。",
            "白云那可测，应复向汾阳。"
        ],
        "title": "神宗皇帝挽诗四首  其一",
        "id": "d51c54cd-34c8-4326-8f35-b28e5f38f59e"
    },
    {
        "author": "刘攽",
        "paragraphs": [
            "绵宇正欢心，虞韶骤遏音。",
            "戴天忧杞国，就日怅崦岑。",
            "贯朽三泉府，方输九牧金。",
            "斯民已仁寿，至理更难忱。"
        ],
        "title": "神宗皇帝挽诗四首  其二",
        "id": "67f74046-4d77-4122-b797-2b196df9e8ed"
    },
    {
        "author": "刘攽",
        "paragraphs": [
            "四塞联初郡，千官仅代工。",
            "舟车逾汉迹，台省变唐风。",
            "贤杰程能际，戎夷率服中。",
            "轩威百年在，何必画周公。"
        ],
        "title": "神宗皇帝挽诗四首  其三",
        "id": "21fabc58-2e3f-4a04-8d87-6cf6f982b4f2"
    },
    {
        "author": "刘攽",
        "paragraphs": [
            "晚驾严仙御，西巡即旧都。",
            "天寒余鹤语，弓堕脱龙须。",
            "白发孤臣泪，清湘万里途。",
            "无由宣室问，回首叫苍梧。"
        ],
        "title": "神宗皇帝挽诗四首  其四",
        "id": "2fff3e7d-7aa1-4d14-b285-ba20eef7f3d7"
    },
    {
        "author": "刘攽",
        "paragraphs": [
            "受名从大行，复土自因山。",
            "秋草龙髯堕，宫烟泪竹斑。",
            "不知汲水远，犹与化人还。",
            "寂寞崦嵫日，空瞻咫尺颜。"
        ],
        "title": "大行挽诗二首  其一",
        "id": "41cb97f6-f36b-4499-a592-19ce2a146833"
    },
    {
        "author": "刘攽",
        "paragraphs": [
            "讴歌前授启，桑谷遂兴商。",
            "恭己朝无事，优贤礼亦庄。",
            "那惊同轨至，方奏万年觞。",
            "西望归云白，悠悠指帝乡。"
        ],
        "title": "大行挽诗二首  其二",
        "id": "de42b5fa-3f6c-45f3-a0b4-4077663c01a9"
    },
    {
        "author": "刘攽",
        "paragraphs": [
            "万国依无外，三登颂太平。",
            "樵夫亦谈道，耆旧莫知兵。",
            "云去仙乡远，龙来宝鼎成。",
            "西风动阊阖，哀涕不胜情。"
        ],
        "title": "又二首  其一",
        "id": "f3c868e7-0478-4b2e-b894-74e7665da9ef"
    },
    {
        "author": "刘攽",
        "paragraphs": [
            "供张连三辅，梯航会九围。",
            "属车疑晚驾，清跸望来归。",
            "草露凄金阙，松风扬玉衣。",
            "旧传当脱躧，遥见五云飞。"
        ],
        "title": "又二首  其二",
        "id": "252fcecc-8f0d-423c-94eb-c0dcf6c3bdcf"
    },
    {
        "author": "刘攽",
        "paragraphs": [
            "清秋来早晚，落日正萧然。",
            "稍见林外水，独听风际蝉。",
            "牛羊暝知道，墟落远生烟。",
            "岁事看禾黍，方知沮溺贤。"
        ],
        "title": "日晚",
        "id": "48f0ddb6-be9e-4b2f-9b22-63c36e56cca9"
    },
    {
        "author": "刘攽",
        "paragraphs": [
            "孤童迨耆老，仕郡至三公。",
            "任重仍长道，材全信永终。",
            "时推子房智，人识伯夷风。",
            "存殁哀荣礼，千秋谁与同。"
        ],
        "title": "挽杜祁公太师二首  其一",
        "id": "93f69506-90cd-499e-b627-64c94776bb1f"
    },
    {
        "author": "刘攽",
        "paragraphs": [
            "赤舄三师贵，诸公百里封。",
            "旧勋兼注意，余事寄明农。",
            "哀动襄阳市，悲残郑国舂。",
            "空余灵寿赐，无复见临雍。"
        ],
        "title": "挽杜祁公太师二首  其二",
        "id": "7608b3d1-5ab5-4e45-ae2f-16bdbf545a75"
    },
    {
        "author": "刘攽",
        "paragraphs": [
            "冷雨黄昏暮，秋声众叶喧。",
            "濯烦天宇阔，流恶楚江浑。",
            "蛙黾烦当道，鱼龙稍在门。",
            "一樽聊自劝，还欲笑臧孙。"
        ],
        "title": "秋雨四首  其一",
        "id": "6b4baa05-0736-4301-bf49-935f4056afab"
    },
    {
        "author": "刘攽",
        "paragraphs": [
            "漠漠清秋雨，萧萧万宇寒。",
            "蛟龙移窟宅，江汉急波澜。",
            "瘴雾深蛮洞，旌旗湿汉官。",
            "南征愁失道，后土若为干。"
        ],
        "title": "秋雨四首  其二",
        "id": "abdebb15-185f-4b50-86e2-fffe97504c49"
    },
    {
        "author": "刘攽",
        "paragraphs": [
            "海风吹暮雨，淮上始秋声。",
            "点滴潜滋润，阴沈未放晴。",
            "林塘云似密，水鉴镜来清。",
            "无事看鱼鸟，飞沈体亦轻。"
        ],
        "title": "秋雨四首  其三",
        "id": "f68fd496-fd09-40f1-bad7-b38a85465c38"
    },
    {
        "author": "刘攽",
        "paragraphs": [
            "炎天常畏酒，秋兴忆开觞。",
            "海面孤云黑，林端一叶黄。",
            "岛夷歌似楚，村笛语如羌。",
            "更觉非吾土，登临思旧乡。"
        ],
        "title": "秋雨四首  其四",
        "id": "851d53d7-95c2-4327-a8bf-7e66d95c512c"
    },
    {
        "author": "刘攽",
        "paragraphs": [
            "江汉不宜秋，羁人北望愁。",
            "帝乡从此去，楚水正东流。",
            "竟日悲鶗鴂，长歌倚蒯缑。",
            "天边两黄鹄，那肯为人留。"
        ],
        "title": "有怀北归",
        "id": "ef729b0e-e750-4e25-9906-a36a62f7c61d"
    },
    {
        "author": "刘攽",
        "paragraphs": [
            "始知丹禁密，独见早梅新。",
            "天上应常雪，人间未有春。",
            "乱香交砌草，疏影媚庭筠。",
            "浪作瀛洲客，催成白发人。"
        ],
        "title": "秘阁梅花",
        "id": "36c0ed2b-5dec-4d82-bfc3-3298f0b3d92e"
    },
    {
        "author": "刘攽",
        "paragraphs": [
            "落日浮云暝，沧江雨气来。",
            "风灯殊未定，洞户故频开。",
            "秋意梧桐急，宵征蟋蟀哀。",
            "客心聊洒濯，天地久尘埃。"
        ],
        "title": "雨中晚凉",
        "id": "941d99c8-0824-48d6-af9b-802cff46f957"
    },
    {
        "author": "刘攽",
        "paragraphs": [
            "秋风来几时，客病不相宜。",
            "摇落令心苦，虚凉益气衰。",
            "生涯贫更拙，交态卧尤知。",
            "安得千金赠，鸱夷与尔期。"
        ],
        "title": "始凉",
        "id": "27bc243c-2cb1-4d39-820d-e022227e7f75"
    },
    {
        "author": "刘攽",
        "paragraphs": [
            "张君年少予，冠岁聚公车。",
            "留落成强仕，声名就子虚。",
            "穰橙千户富，潭菊万家居。",
            "吏隠何为乐，优游不废书。"
        ],
        "title": "送张直温主簿赴南阳",
        "id": "f38a313b-d4a4-441c-b614-f7c26eaaf842"
    },
    {
        "author": "刘攽",
        "paragraphs": [
            "劫火无遗者，灵光独岿然。",
            "寒池清照日，古木碧参天。",
            "细雨来幽鹭，凉风急乱蝉。",
            "颇知鱼乐意，仍得离钩筌。"
        ],
        "title": "黄知录园池",
        "id": "7ca34bda-bfe9-48d2-9eee-8d50d1dc4c1d"
    },
    {
        "author": "刘攽",
        "paragraphs": [
            "从人问乔木，系马得名园。",
            "柳带晴先绿，禽声暖更喧。",
            "临池照清水，拂石置芳樽。",
            "不畏归侵夜，严城未掩门。"
        ],
        "title": "游李氏园池二首  其一",
        "id": "f8483142-f1ac-4f43-9665-d2fcf01c5a9c"
    },
    {
        "author": "刘攽",
        "paragraphs": [
            "树密浑成坞，花深更有蹊。",
            "来游春尚浅，重到客应迷。",
            "已近无人境，深怜快马蹄。",
            "风光不负约，樽酒会长携。"
        ],
        "title": "游李氏园池二首  其二",
        "id": "3f1cd0e7-058e-43ce-acf3-849db0527e8d"
    },
    {
        "author": "刘攽",
        "paragraphs": [
            "峡云春易雨，水国暮多风。",
            "原草萋萋绿，林花淡淡红。",
            "清江晚寒外，落景半晴空。",
            "物色怜新燕，归怀目去鸿。"
        ],
        "title": "春阴",
        "id": "e8ef048c-57ef-4829-aa57-93628f236564"
    },
    {
        "author": "刘攽",
        "paragraphs": [
            "南国秋常暑，凉风起自今。",
            "泄云无白日，度夕亦层阴。",
            "摇落梧楸意，萧条蟋蟀音。",
            "穷愁抵衰病，坐作老翁心。"
        ],
        "title": "秋雨",
        "id": "e7572627-64a3-45f6-a6b4-a2c306400617"
    },
    {
        "author": "刘攽",
        "paragraphs": [
            "清阴方丈得，暑气乍来无。",
            "尘榻从箕踞，前贤亦锻炉。",
            "晚虫多黑羽，秋草半青珠。",
            "安得遗方客，玄谈似给孤。"
        ],
        "title": "树阴二首  其一",
        "id": "19f053c9-b36a-47c0-a172-17180c30bbf1"
    },
    {
        "author": "刘攽",
        "paragraphs": [
            "避世长梧子，居贫五柳生。",
            "清秋葛衣薄，晚日浊醪倾。",
            "雨蝶轻犹舞，风蝉凉不鸣。",
            "淮南摇落早，倚树不无情。"
        ],
        "title": "树阴二首  其二",
        "id": "3f8f3a82-16d8-47ca-91f2-5debaf95d13f"
    },
    {
        "author": "刘攽",
        "paragraphs": [
            "积雨凝凉气，疏林滴露华。",
            "流星占使者，斜汉挹浮槎。",
            "喜近天流火，回看斗转车。",
            "秋风下阊阖，消散万人家。"
        ],
        "title": "夜坐",
        "id": "059c347d-bc06-40f0-9293-1b2fbcf38660"
    },
    {
        "author": "刘攽",
        "paragraphs": [
            "苍山际碧霄，绿树及山腰。",
            "青霭照残日，白云萦丽谯。",
            "偶然成胜赏，长啸隔尘嚣。",
            "少驻飞鳬舄，吾无独酌谣。"
        ],
        "title": "饮酒城南门赠高子中",
        "id": "a47e9061-a384-48b6-9a22-d51b05614790"
    },
    {
        "author": "刘攽",
        "paragraphs": [
            "九载一相逢，侵寻头已童。",
            "喜君真傲吏，老我未成翁。",
            "简易文书省，悲欢酒盏空。",
            "平生怀旧意，尽见醉醒中。"
        ],
        "title": "酬晁单州二首  其一",
        "id": "e2a1a400-f278-465b-8c53-bc992fb9ed1c"
    },
    {
        "author": "刘攽",
        "paragraphs": [
            "弹琴君子邑，贤守智逾多。",
            "不作长沙赋，仍传白雪歌。",
            "解酲应用酒，成佛却须魔。",
            "正买千金骨，何忧骥跋跎。"
        ],
        "title": "酬晁单州二首  其二",
        "id": "1bf24cc0-2e76-4e40-b8cc-e99260ef0bcd"
    },
    {
        "author": "刘攽",
        "paragraphs": [
            "计然余半策，贾子就新书。",
            "屈意银青绶，之官鸟隼旟。",
            "丹枫千里远，秋兴二毛初。",
            "最可羞晨膳，莼丝杂脍鱼。"
        ],
        "title": "送吕国博知常州",
        "id": "a4dc4083-c4a4-417b-a4c8-ba07660b6748"
    },
    {
        "author": "刘攽",
        "paragraphs": [
            "黄河鲂与鲤，不及武昌鱼。",
            "好去连城守，翩然双隼旟。",
            "谏官仍重外，天禄不成书。",
            "可待三年最，归来侍赤除。"
        ],
        "title": "李公择自滑州移知鄂州",
        "id": "9e76be9d-205f-4c37-90bb-fd74ee77cf78"
    },
    {
        "author": "刘攽",
        "paragraphs": [
            "朝回还闭户，讲彻复观书。",
            "重禄争消得，微躯且自如。",
            "俗情矜不及，生理付无余。",
            "寂嘿怀张挚，淹留苦魏渠。"
        ],
        "title": "朝回",
        "id": "61b220c2-82db-4709-8b73-6b05083eb829"
    },
    {
        "author": "刘攽",
        "paragraphs": [
            "珍馆扫尘埃，宾阶余绿苔。",
            "凉风知广厦，清唱急行杯。",
            "修竹端藏日，交流静殷雷。",
            "欢穷有余恨，不及壮年来。"
        ],
        "title": "同宋次道饮王史馆园",
        "id": "b412802b-d8d8-4fb0-ba7b-a96011b4fe53"
    },
    {
        "author": "刘攽",
        "paragraphs": [
            "贫家常汲汲，一饮自难营。",
            "不笑烹鸡黍，因之同耦耕。",
            "林花含秀色，谷鸟变新声。",
            "归马无庸疾，郊扉最近城。"
        ],
        "title": "同韩持国饮城东俞氏园",
        "id": "89a6af9c-754f-4cb9-a4c1-2f442e8cfb52"
    },
    {
        "author": "刘攽",
        "paragraphs": [
            "清溪亦多曲，窄地颇宜花。",
            "出水游鱼乐，惊人白鹭斜。",
            "孤城旧郢树，三户楚人家。",
            "归兴仍风雨，萧然睠物华。"
        ],
        "title": "泛舟城南二首  其一",
        "id": "217a0d63-c62b-4ae6-8031-2177636632b3"
    },
    {
        "author": "刘攽",
        "paragraphs": [
            "风逆湍声急，云酣雨气豪。",
            "川蜺垂饮近，江鹤去飞高。",
            "洗藕还余味，操舟未觉劳。",
            "蒹葭弥极望，秋意晚骚骚。"
        ],
        "title": "泛舟城南二首  其二",
        "id": "652c68a1-e114-403e-a5f3-33e5760775e6"
    },
    {
        "author": "刘攽",
        "paragraphs": [
            "山鸟相呼曙，樯乌自指南。",
            "健看帆席满，坐数舳舻衔。",
            "水阔蛟龙舞，鱼肥鹳鹤贪。",
            "阵云浓似墨，送雨向湘潭。"
        ],
        "title": "早行",
        "id": "a9f0bee3-a711-4d07-8376-1967ced529e2"
    },
    {
        "author": "刘攽",
        "paragraphs": [
            "天阔西曛久，风多客语闻。",
            "九江秋落水，三峡暮归云。",
            "饮啄鸥相并，归飞鹤不群。",
            "湘潭早摇落，稍稍怅平分。"
        ],
        "title": "晚行",
        "id": "7dedad6d-e6b1-4fc3-98c2-ef364b3d05f6"
    },
    {
        "author": "刘攽",
        "paragraphs": [
            "簿书非力学，何事不窥园。",
            "乘兴缘心赏，忘怀到酒樽。",
            "露蝉凉寂寞，风叶静翩翻。",
            "少驻东方骑，前盟岂可温。"
        ],
        "title": "次韵酬钱少卿",
        "id": "01e39515-855c-4fb6-85d1-8e230ebbcdf9"
    },
    {
        "author": "刘攽",
        "paragraphs": [
            "心寄江湖上，乐闻游子归。",
            "送君从此去，脱叶正秋飞。",
            "云水聊破浪，风尘今振衣。",
            "山僧不善饮，定负蟹螯肥。"
        ],
        "title": "送楚南",
        "id": "9631a35c-4df3-423b-bb97-7c037cfadab9"
    },
    {
        "author": "刘攽",
        "paragraphs": [
            "巴蜀穷天险，惊君便向西。",
            "长年劳贾勇，悬度约轻赍。",
            "行止千金子，艰危万丈梯。",
            "自怜倾盖旧，即事复睽携。"
        ],
        "title": "送袁生",
        "id": "b4006e4e-2cd7-4b5d-b268-8cf94b119d1a"
    },
    {
        "author": "刘攽",
        "paragraphs": [
            "四海皆兄弟，吾宗加老成。",
            "好书如子政，饮酒胜公荣。",
            "今日鲈鱼脍，羡君乘兴行。",
            "秋风峡中度，快意听潮声。"
        ],
        "title": "送刘四畋二首  其一",
        "id": "899fbd59-5efc-4756-b6a3-265eea738f57"
    },
    {
        "author": "刘攽",
        "paragraphs": [
            "肥水不能远，祇今行子东。",
            "高秋千里月，暮景一帆风。",
            "时节迎黄菊，汀洲下早鸿。",
            "江天多胜事，无术与君同。"
        ],
        "title": "送刘四畋二首  其二",
        "id": "7d5f37a9-20ce-42e4-9bac-814e20c7167c"
    },
    {
        "author": "刘攽",
        "paragraphs": [
            "弱扇避风澜，卑飞岁复单。",
            "君行反阊阖，人望接鹓鸾。",
            "斋日容台峻，书签策府寒。",
            "谁言今昔异，王贡本弹冠。"
        ],
        "title": "山阳送王中甫",
        "id": "404ad5a6-84b9-42f8-a815-35f5f0db33a5"
    },
    {
        "author": "刘攽",
        "paragraphs": [
            "词曹大府掾，谁谓诏恩轻。",
            "遗爱念诸父，司存从汝兄。",
            "男儿贵壮志，子弟习家声。",
            "努力自勉励，吾衰观尔成。"
        ],
        "title": "送某",
        "id": "73fa783b-cf58-4693-951b-18e7a6ae48f9"
    },
    {
        "author": "刘攽",
        "paragraphs": [
            "结爱愧同年，君先予着鞭。",
            "稍迁钩盾省，历试武城弦。",
            "越岭霞明日，南溟水浸天。",
            "微官等不遂，欲治子猷船。"
        ],
        "title": "送王同年殿丞知鄞县",
        "id": "a4dedca4-912a-45c3-a926-05e11566cb05"
    },
    {
        "author": "刘攽",
        "paragraphs": [
            "清江长望极，余兴曲池深。",
            "俯视游鱼族，仰嬉乔木阴。",
            "通津厌离会，胜地有登临。",
            "暮雨寒潮急，归飞闻水禽。"
        ],
        "title": "江亭後池",
        "id": "6fc741dd-1728-48c3-a5b1-ab2f9e50d3f7"
    },
    {
        "author": "刘攽",
        "paragraphs": [
            "云水长沙国，铜章邑大夫。",
            "俗传鸮似鵩，仙化舄为鳬。",
            "卑湿加餐饭，弦歌岂壮图。",
            "洞庭见归客，书信不宜无。"
        ],
        "tags": [
            "洞庭湖"
        ],
        "title": "送胡因甫知湘乡县",
        "id": "85d2bef7-bd2b-4299-9b10-d16245628073"
    },
    {
        "author": "刘攽",
        "paragraphs": [
            "雨过犹长夏，秋深从洞庭。",
            "江涵郭门白，山到戍楼青。",
            "天意怜卑湿，吾谋有醉醒。",
            "柴门夜不掩，高枕看流星。"
        ],
        "tags": [
            "洞庭湖"
        ],
        "title": "季夏雨过小有秋气",
        "id": "7230b43c-1771-462f-8cf7-275a2ab5795e"
    },
    {
        "author": "刘攽",
        "paragraphs": [
            "江上秋多雨，山中昼出云。",
            "太虚终日曀，叠嶂不时分。",
            "半觉蛟龙气，皆成虎豹群。",
            "微风动阊阖，暂喜见西曛。"
        ],
        "title": "观云",
        "id": "dd9fc7eb-81b7-4cd0-ab79-2d482e378eea"
    },
    {
        "author": "刘攽",
        "paragraphs": [
            "危涂烦侧足，积水向吹襟。",
            "云树参天直，风湍殷地深。",
            "翠香秋後草，巧语霁来禽。",
            "信美非人境，无为久滞淫。"
        ],
        "title": "山行",
        "id": "1ea7a87d-a841-4b46-a680-200a7ddad502"
    },
    {
        "author": "刘攽",
        "paragraphs": [
            "野境寻不尽，幽欢良自如。",
            "犹疑梦为鸟，谁谓子非鱼。",
            "岸树绿已合，渚蒲长且疏。",
            "逍遥此中意，何减漆园书。"
        ],
        "title": "泛舟",
        "id": "128e459c-836e-4cf0-941a-daac3cef8fbb"
    },
    {
        "author": "刘攽",
        "paragraphs": [
            "海气三阴早，秋宵一刻长。",
            "凉风吹树动，疏雨过云忙。",
            "寂寂庭槐落，微微径竹香。",
            "蛩声畏人寝，故故近眠床。"
        ],
        "title": "初夜",
        "id": "03a66e89-1837-4e6b-8b62-cc3572d614c9"
    },
    {
        "author": "刘攽",
        "paragraphs": [
            "积水浮南极，流沙聚客亭。",
            "暝闻渔父曲，秋揖老人星。",
            "初月霜华薄，孤山石黛青。",
            "天高多影响，彷佛见湘灵。"
        ],
        "title": "夜三首  其一",
        "id": "52b2cf0e-94c9-438b-855d-dad3cf3e5edf"
    },
    {
        "author": "刘攽",
        "paragraphs": [
            "凉风吹素月，深夜欲眠时。",
            "露自入秋白，漏从前日迟。",
            "河光如剑直，萤影似星移。",
            "多少流年感，闻蛩辄易悲。"
        ],
        "title": "夜三首  其二",
        "id": "13e81573-1652-488b-ba8e-e2431afdafa2"
    },
    {
        "author": "刘攽",
        "paragraphs": [
            "流云卷残雨，初月浄中宵。",
            "秋色河汉白，凉风星斗摇。",
            "暗萤犹奕奕，高树独萧萧。",
            "客鬓非松柏，何时得後凋。"
        ],
        "title": "夜三首  其三",
        "id": "062efdac-1259-4119-9ba4-9c86cd073b6c"
    },
    {
        "author": "刘攽",
        "paragraphs": [
            "陈家聚德星，累世若同生。",
            "天事知常象，林珍独应诚。",
            "相传殖嘉树，不复羡名卿。",
            "坐使炎荒化，何如谷口耕。"
        ],
        "title": "寄题康州陈氏连理木诗",
        "id": "9499725e-7a14-445a-a862-9b7137128b40"
    },
    {
        "author": "刘攽",
        "paragraphs": [
            "结束并州骑，雍容使者车。",
            "乃心长象阙，称旨得金鱼。",
            "熊鸟空遗术，龙蛇有谶书。",
            "平生一笑乐，回首涕盈裾。"
        ],
        "title": "哭吴道粹学士",
        "id": "52305188-e123-4d63-84a6-9caf7cbe5bd6"
    },
    {
        "author": "刘攽",
        "paragraphs": [
            "度索方殊域，昆仑起素封。",
            "几人曾白眼，吾子幸先容。",
            "晦迹煤炱暗，含滋沆瀣浓。",
            "上林求异木，诏使会寻踪。"
        ],
        "title": "次韵酬盛秘丞黑桃二首  其一",
        "id": "ec3483d0-ebbc-4ab1-95b4-4b70877a2c50"
    },
    {
        "author": "刘攽",
        "paragraphs": [
            "春华各自媚，秋实顿能殊。",
            "悴貌从黎黑，丹心固硕肤。",
            "榴花随使者，荔子赐匈奴。",
            "寄语玄都客，相疑失味腴。"
        ],
        "title": "次韵酬盛秘丞黑桃二首  其二",
        "id": "b3c626b5-0eb3-4e4e-a29d-32f155ff7036"
    },
    {
        "author": "刘攽",
        "paragraphs": [
            "急雨吹乔木，孤灯瞑小轩。",
            "神伤徒隠几，梦极不招魂。",
            "老泪悲朝雉，摧肠怯夜猿。",
            "旧惟眸子亮，一月遂全昏。"
        ],
        "title": "雨夜三首  其一",
        "id": "512ae083-c926-4b06-9442-1a49d399c59c"
    },
    {
        "author": "刘攽",
        "paragraphs": [
            "孟夏树木长，夜凉风雨时。",
            "明灯扫尘榻，散帙坐书帷。",
            "旷野波涛合，中宵虎豹悲。",
            "形骸吾丧我，隠几向为谁。"
        ],
        "title": "雨夜三首  其二",
        "id": "fe1096fe-269e-40eb-ae1e-e1a6b3f368d2"
    },
    {
        "author": "刘攽",
        "paragraphs": [
            "云闇黄昏雨，风凄九月秋。",
            "老便安坐久，用即置书休。",
            "知命应无念，虚心自不愁。",
            "三年同此兴，中夜一灯留。"
        ],
        "title": "雨夜三首  其三",
        "id": "dd0c99c0-35ce-45ee-844f-cc161e32a45a"
    },
    {
        "author": "刘攽",
        "paragraphs": [
            "烈暑殊未艾，更筹初少添。",
            "电光金作屋，雨气瀑吹帘。",
            "巢燕密谇语，闇蛩争出潜。",
            "何由扫氛翳，试使祝蜚廉。"
        ],
        "title": "季夏雨夜",
        "id": "ebd4b950-5c38-4eb2-955e-26ac6a1690a6"
    },
    {
        "author": "刘攽",
        "paragraphs": [
            "落帆杨柳渚，步屧松竹园。",
            "丛石千岩秀，凉风万叶翻。",
            "主人昔傲吏，燕翼此衡门。",
            "略看题诗客，空令悲九原。"
        ],
        "title": "灵壁张氏园亭二首  其一",
        "id": "1d7df1e3-cd67-48e5-bf70-26704a612c32"
    },
    {
        "author": "刘攽",
        "paragraphs": [
            "密竹换啼鸟，清池添放鱼。",
            "悬藤林下坐，响石洞中居。",
            "兴趣自无尽，传闻那得虚。",
            "如何仲长子，刻意但成书。"
        ],
        "title": "灵壁张氏园亭二首  其二",
        "id": "92749a32-2f1b-4272-bd6b-c442b30c5de0"
    },
    {
        "author": "刘攽",
        "paragraphs": [
            "徘徊远林下，幽草为谁芳。",
            "前日同游客，今朝俱异乡。",
            "东风虽淡荡，陈迹似凄凉。",
            "何用江千里，春心故易伤。"
        ],
        "title": "重到谢氏园亭寄裴博士俊叔王主簿宗杰时裴往淮南王出京师",
        "id": "8a0fc310-e5fb-451a-b0bc-4b6b82e5f07e"
    },
    {
        "author": "刘攽",
        "paragraphs": [
            "秋分当月半，望魄复宵中。",
            "难得良辰并，仍将吉戊同。",
            "高楼连卜夜，浊酒任治聋。",
            "注想乘槎客，何如击壤翁。"
        ],
        "title": "八月十五日秋分是日又社",
        "id": "17d143d7-ef32-41f2-8f76-48d8f11cc258"
    },
    {
        "author": "刘攽",
        "paragraphs": [
            "莱子头垂白，斑衣欢过人。",
            "官知为亲屈，禄足代家贫。",
            "归雁江南远，芳兰雪後新。",
            "仙舟兴不浅，致意越乡春。"
        ],
        "title": "送裴太博",
        "id": "c7894317-0575-42cf-b35f-847fd615d14a"
    },
    {
        "author": "刘攽",
        "paragraphs": [
            "骤雨无多润，残阳不复迟。",
            "阴凉庭树老，点缀石苔滋。",
            "斗雀轻投地，悬虫剩倚丝。",
            "林樱供口实，美味及童儿。"
        ],
        "title": "夕阳",
        "id": "4832ba96-edf9-4234-b448-7200cc45acc4"
    },
    {
        "author": "刘攽",
        "paragraphs": [
            "千岁知名士，文渊与少游。",
            "平生款段马，晚岁伏波侯。",
            "乡里足称善，功名仍可收。",
            "闻君事中隠，叹息此孙谋。"
        ],
        "title": "马氏中隠庵",
        "id": "b3efc3de-07a2-4b3b-9928-e0dd3e8cc8fb"
    },
    {
        "author": "刘攽",
        "paragraphs": [
            "宿云收叠岭，初日上危岑。",
            "黤黮千重黛，光芒一线金。",
            "秋高怨摇落，野旷快登临。",
            "谁怪欣然乐，山林慰此心。"
        ],
        "title": "望荆山",
        "id": "99188129-7d30-4fec-bace-a9e650e25274"
    },
    {
        "author": "刘攽",
        "paragraphs": [
            "亦有飞鳬舄，那知蜀道难。",
            "峡山从剑尽，江水向浯宽。",
            "近邑输盐井，连城接锦官。",
            "清风足富俗，唯寄七弦弹。"
        ],
        "title": "送李太博知梓州郪县",
        "id": "3cfd3bee-44d9-4826-b396-1cc863c1183d"
    },
    {
        "author": "刘攽",
        "paragraphs": [
            "一登文石陛，立拜紫泥书。",
            "省户方通籍，弦歌想下车。",
            "飞鳬来不远，唳鹤听何如。",
            "莫作陶彭泽，田园与世疏。"
        ],
        "title": "送邵中允知华亭县",
        "id": "c634afda-0998-4dec-8fff-e429c6276aea"
    },
    {
        "author": "刘攽",
        "paragraphs": [
            "雪解寒生水，平湖照眼新。",
            "扁舟徐送客，绝境渐无人。",
            "迳草芳菲浅，沙禽羽翼驯。",
            "佳辰数携酒，晦日已疑春。"
        ],
        "title": "晦日自荐福泛舟泊女郎台下又泛东湖",
        "id": "307f958f-96b7-4a4b-93af-87bf40a577c8"
    },
    {
        "author": "刘攽",
        "paragraphs": [
            "宿露寒犹重，升曦旦尚昏。",
            "高秋凋众木，百里见平原。",
            "水涸看鱼族，田收长稻孙。",
            "冥山不可望，那复更南辕。"
        ],
        "title": "晨兴",
        "id": "dd4f8fdd-c494-4c1d-9b31-46160989d537"
    },
    {
        "author": "刘攽",
        "paragraphs": [
            "久宦减仲产，行歌非五噫。",
            "归来问长铗，习水看吴儿。",
            "弱丧殊可恨，傥来今自知。",
            "江山不我厌，有意卜居之。"
        ],
        "title": "将游吴中寄原父",
        "id": "ad8d623b-04e8-4163-81c1-df24cc172f0c"
    },
    {
        "author": "刘攽",
        "paragraphs": [
            "翠琰盘螭近玉题，芝书光彩贲雄辞。",
            "方从薄忌真如在，事绝鸿都岂易窥。",
            "幼妇色丝辉锦组，银钩金错照琉璃。",
            "暮年无望青藜烛，时就祠官效祝厘。"
        ],
        "title": "次韵和梁郎中咏太一碑",
        "id": "3733c3fd-9248-43a9-a9b7-0a60d22d733d"
    },
    {
        "author": "刘攽",
        "paragraphs": [
            "关西兵马盛车邻，君向吴门望缇群。",
            "聚米山川都掌内，折胶天气及秋分。",
            "大将军令穷青海，三受降城起拂云。",
            "壮士不甘文学老，应须一剑取功勋。"
        ],
        "title": "次韵和郭固太保留别长句",
        "id": "21528942-f473-4a82-b745-3cb70a0eea8d"
    },
    {
        "author": "刘攽",
        "paragraphs": [
            "年光过眼日复日，世事无成三十三。",
            "尚子几时当毕嫁，仓公殊恨不生男。",
            "老知尚白书无益，贫作归田计不堪。",
            "传剑由来笑逢掖，簿书何必减清谈。"
        ],
        "title": "年三十三",
        "id": "6ae2f2aa-4a81-455f-ad13-b8ec5677726d"
    },
    {
        "author": "刘攽",
        "paragraphs": [
            "戍鼓邻鸡催启关，繁星未坠重愁颜。",
            "云含雪意朝寒外，河带冰光曙色间。",
            "去远不堪登灞涘，言归时复念东山。",
            "梁台客在文章盛，修竹何当复共攀。"
        ],
        "title": "晨起汴上口占寄韩玉汝",
        "id": "8bdf1c98-2c2f-4e92-b956-f2137b1f8ff7"
    },
    {
        "author": "刘攽",
        "paragraphs": [
            "河阳种花春已滋，彭泽酿酒醉无期。",
            "宣城家声故未泯，单父弦歌方尔为。",
            "会知丘壑潜高兴，新作池塘出梦思。",
            "多惭嵇吕相思意，空寄羊何共和诗。"
        ],
        "title": "谢霍丘静乐亭",
        "id": "bd906d89-03f3-4de8-86a0-79e0cb8ada43"
    },
    {
        "author": "刘攽",
        "paragraphs": [
            "楚江葭苇带青枫，小市鱼盐一水通。",
            "度日冥茫吹冻雨，欲晴撩乱起凉风。",
            "秋花舞蝶苍烟里，古木啼鸦返照中。",
            "扶杖阶除搔白首，可怜卑湿负衰翁。"
        ],
        "title": "海陵",
        "id": "4d7384e2-121c-49b1-96e4-50a6defcb9d7"
    },
    {
        "author": "刘攽",
        "paragraphs": [
            "六十衰迟祇自宽，读书无味细书难。",
            "一麾已愧腰银印，百选何由及治官。",
            "潮过石城如雪白，山从钟岭似虬蟠。",
            "元龙豪气逾坚壮，投舝能同客醉欢。"
        ],
        "title": "寄陈和叔内翰",
        "id": "204cc8fe-7a1f-4804-9270-31c6e6108ff3"
    },
    {
        "author": "刘攽",
        "paragraphs": [
            "四世清名悉上公，看君羽翮势陵空。",
            "戏成炉鼎夸方士，妙夺蓍龟执鬼中。",
            "家有秦声居自乐，书非尚白智无穷。",
            "华光讲罢承明直，墨客无烦赋射熊。"
        ],
        "title": "寄杨元素内翰",
        "id": "5375471f-734e-4f5e-9294-e865d26b3ca1"
    },
    {
        "author": "刘攽",
        "paragraphs": [
            "微雨吹凉晚更清，老人牵强逐君行。",
            "纵谈灰烬疑烧劫，指顾楼台似化城。",
            "盘屈庭槐为狡狯，扶持山薜喜纵横。",
            "偷闲光景易侵夜，十二街头坊鼓鸣。"
        ],
        "title": "同诸公晚游开宝寺福圣院",
        "id": "84786f10-3971-4649-a0f0-49e6328e7934"
    },
    {
        "author": "刘攽",
        "paragraphs": [
            "天下英雄将相才，自铭重石画云台。",
            "老夫不薄淮阳守，明诏幸缘黄霸来。",
            "岂有豹文容雾隠，更惭鹏翼待风培。",
            "诸卿相与望此府，诗笔纵横武库开。"
        ],
        "title": "奉诏再任诸掾曹有诗因次其韵",
        "id": "7e82a33f-5e15-46eb-888c-56a5bf2a3afe"
    },
    {
        "author": "刘攽",
        "paragraphs": [
            "误以雄名荐九重，天书待诏未央宫。",
            "白衣不召崔亭伯，赋笔犹残亡是公。",
            "魂惊晚出芙蓉辇，泪堕春生杨柳风。",
            "衰鬓迩来元自白，可堪回首望遗弓。"
        ],
        "title": "感事",
        "id": "fd97f2e2-802c-4363-aac4-86c2fd7e5cf3"
    },
    {
        "author": "刘攽",
        "paragraphs": [
            "何可幽栖无此君，层轩高下绝嚣尘。",
            "金声玉色三千士，雪戟蛇矛丈六身。",
            "定有霜飙惊长夏，兼疑寒谷近比邻。",
            "阿戎风味真难得，好事由来我辈人。"
        ],
        "title": "建业华藏院此君亭",
        "id": "d50b0dfa-f22f-4ca8-bad1-efd604e5d2d2"
    },
    {
        "author": "刘攽",
        "paragraphs": [
            "紫宸归路接银台，复阁重门相望开。",
            "浮俗共讥惟寂寞，高贤独肯少裴回。",
            "照人珠玉惊尘骨，落笔埙箎写逸才。",
            "白日自嫌天上乐，不应沧海隔蓬莱。"
        ],
        "title": "答张屯田朝退过阁下诸公",
        "id": "013cfb9a-9ac1-466e-bdda-97a56dfbe36c"
    },
    {
        "author": "刘攽",
        "paragraphs": [
            "衰羸因底病相和，留滞俄然去日多。",
            "却是天怜令寿考，任从人会作风波。",
            "宽心总与欢欣受，述意无妨慷慨歌。",
            "更有南华书数纸，鹏声蜗角奈渠何。"
        ],
        "title": "衰羸",
        "id": "3aac0632-0c8a-4407-94aa-099c1483ea6c"
    },
    {
        "author": "刘攽",
        "paragraphs": [
            "去年候客燕赵魏，今岁述职青兖徐。",
            "无穷道路不相舍，将老光阴仍暗除。",
            "官烛邻鸡常晓色，林花巢燕总春余。",
            "未知前古才士意，为底愿乘万乘车。"
        ],
        "title": "途次马上晨起寄章运判",
        "id": "6458c187-22a0-4dd8-b559-57c348a4dacc"
    },
    {
        "author": "刘攽",
        "paragraphs": [
            "论兵自负纵横略，献赋端从迟暮年。",
            "筐箧成书莫知数，田园生计独无钱。",
            "郎官列宿为时贵，博士三科不待迁。",
            "已向九原悲蔓草，尚疑吴市有神仙。"
        ],
        "title": "伤梅圣俞直讲都官",
        "id": "299161d4-4ae9-40dc-892a-e213daf2405e"
    },
    {
        "author": "刘攽",
        "paragraphs": [
            "桂林风物旧宜人，雪片梅花五岭春。",
            "心喜大江流瘴雾，眼看南极异星辰。",
            "军中羽檄时无警，徼外明珠日献珍。",
            "酒量问君能几许，越猿蛮鸟易伤神。"
        ],
        "title": "送刘长官桂府掌机宜",
        "id": "376b5d32-e7d7-4893-a0c4-3123f299702b"
    },
    {
        "author": "刘攽",
        "paragraphs": [
            "春泥软熟步成黏，水外风光一顿添。",
            "境为偶来生喜色，情缘久住失憎嫌。",
            "黄鹂惯习沙鸥野，古木粗疏径草纤。",
            "更向樽中得真趣，天然柔旨不因甜。"
        ],
        "title": "雨後向景亭",
        "id": "5d1c08a8-aca8-42a7-81d5-c37b000c133c"
    },
    {
        "author": "刘攽",
        "paragraphs": [
            "衰翁同岁喜相收，同病同心同白头。",
            "委吏除官俱逆旅，瘴烟香草等荒州。",
            "六千里外抛机略，二十年来谨校雠。",
            "工拙是非无会处，下陂红日若为留。"
        ],
        "title": "酬送吴潜朝奉",
        "id": "ad9a93a0-f82e-45f2-bd3b-17d75dfb86d2"
    },
    {
        "author": "刘攽",
        "paragraphs": [
            "二年流窜逐卑栖，归奉蓬丘颜向低。",
            "病到钧天都是梦，老如蒙汜已平西。",
            "两轓更忝鱼符宠，双鬓谁怜鹤发齐。",
            "相愧清诗无以报，回将燕石塞县黎。"
        ],
        "title": "酬送罗朝奉  其一",
        "id": "b5ba9314-8daa-4c81-baaf-8896fc3f1e8d"
    },
    {
        "author": "刘攽",
        "paragraphs": [
            "老去光阴若电惊，此身已复愧扶行。",
            "归田悔不如元亮，毕娶犹能似尚平。",
            "曩岁荐贤终未效，太音从古竟希声。",
            "最怜闾里人相语，北部威名动帝城。"
        ],
        "title": "酬送罗朝奉  其二",
        "id": "4bc168cf-ce06-42e8-8a98-a31033bf388c"
    },
    {
        "author": "刘攽",
        "paragraphs": [
            "泽国风光早早催，阳生已复似春回。",
            "不妨野史书云物，会伴南公进寿杯。",
            "尘世光阴俱短日，客心冥漠过潜灰。",
            "此心未厌隆中卧，亦任东风起蛰雷。"
        ],
        "title": "冬至登楼",
        "id": "c88490fa-98ef-4e06-87b9-1b2500acc838"
    },
    {
        "author": "刘攽",
        "paragraphs": [
            "使君出守腰铜虎，东第归来上濯龙。",
            "四姓礼容均马邓，三刀形胜梦巴賨。",
            "军中乐事随谈笑，徼外威声待指纵。",
            "壮岁勋名当自致，舅家恩泽不成封。"
        ],
        "title": "送高士敦成都钤辖",
        "id": "b3827751-7d43-4b71-8821-9d9cd30aa237"
    },
    {
        "author": "刘攽",
        "paragraphs": [
            "高合横霄梧十寻，回廊曲槛昼阴阴。",
            "期年不就长杨赋，晚岁空为梁甫吟。",
            "童稚相亲俱白发，风波失所更情深。",
            "沧溟极目云涛壮，相见胸中快病襟。"
        ],
        "title": "留别苏安上",
        "id": "4987f479-10ed-44b3-ab61-617a44841881"
    },
    {
        "author": "刘攽",
        "paragraphs": [
            "蓬莱阁下枕书眠，一日除官不後先。",
            "并土山河多马地，汝南秔稻濯龙渊。",
            "壮心自喜谈兵策，暮齿长惭守乘田。",
            "别後天中相望处，参旗横注太行边。"
        ],
        "title": "与顾子惇同为秘书少监今年余以病求守汝南子惇亦除河东漕作诗纪事亦用送别",
        "id": "a19439f2-d2e1-4879-96e4-7cc93072bd0e"
    },
    {
        "author": "刘攽",
        "paragraphs": [
            "绕郭苍山高复重，东风朔雪曙云浓。",
            "层楼已出红尘境，到客宁知群玉峰。",
            "万树羽仪翔白鹭，四原鳞甲动真龙。",
            "玉樽清酒留终夕，更看山明霁後松。"
        ],
        "title": "郡楼望雪",
        "id": "0cd065f5-37cc-4c70-83c3-76a624ae19b1"
    },
    {
        "author": "刘攽",
        "paragraphs": [
            "数刻又移半日闲，倚楼朝雪正怡颜。",
            "委蛇原色苍龙甲，宛转城阴玉带环。",
            "曾是茵凭偕出处，聊于木雁得中间。",
            "伤春一振曹风陋，不羡淮南大小山。"
        ],
        "title": "和通判裴库部城楼雪後",
        "id": "c7dc71b0-9185-4fa3-ba40-a4d8057074c3"
    },
    {
        "author": "刘攽",
        "paragraphs": [
            "九江旧瘴冬无雪，三峡悲风近有冰。",
            "山岳出云寒处处，楼台倚玉照层层。",
            "不忧鸿雁飞无力，直畏蛟龙病莫兴。",
            "冻酒一杯还自劝，夜窗飘洒读书灯。"
        ],
        "title": "复雪",
        "id": "1ea3cb17-d42c-423d-b6b2-c03ff7f66da2"
    },
    {
        "author": "刘攽",
        "paragraphs": [
            "梵天银界谈非想，仙府瑶台恨隔尘。",
            "何事同云移绝境，不知高宴即良因。",
            "林芳散漫装珠蕊，粉面光辉照玉人。",
            "别举一樽邀老伴，迎春送腊祇三旬。"
        ],
        "title": "次韵宋职方雪",
        "id": "9ccc8f9c-e9c5-42d4-8ab4-1df175fcadc3"
    },
    {
        "author": "刘攽",
        "paragraphs": [
            "小雨驻云风借威，回眸千里玉山辉。",
            "涂人竟比麻衣色，野老时惊白雁飞。",
            "梁苑正应延上客，齐宫遥想辟重闱。",
            "谁云自郐无讥者，一曲阳春可见微。"
        ],
        "title": "次韵裴库部雪二首  其一",
        "id": "a63dc946-9273-4380-9254-cd7668f2c370"
    },
    {
        "author": "刘攽",
        "paragraphs": [
            "似薄凝霜不振威，端凌爱日夺光辉。",
            "变成盐浦风沙乱，卷起涛江海上飞。",
            "西望屯云瞻魏阙，正思鸣佩贺端闱。",
            "孤城牢落无来客，坐待山明见翠微。"
        ],
        "title": "次韵裴库部雪二首  其二",
        "id": "caee4a15-175e-43cf-a4d2-fa3707e58d9a"
    },
    {
        "author": "刘攽",
        "paragraphs": [
            "八通除道接层霄，五日同云映泬寥。",
            "灵贶那从天马下，积阴疑有海神朝。",
            "润生尘陌无穷远，甘入原田不待消。",
            "陋巷苦寒方昼卧，静无人迹到琼瑶。"
        ],
        "title": "太一宫奉安後得雪",
        "id": "0966b7ac-9e7b-4472-b0dd-fbc10265a049"
    },
    {
        "author": "刘攽",
        "paragraphs": [
            "冬雪并今早两回，无风韵腻白皑皑。",
            "麦根得润萌芽绿，瘴气逢寒雾露开。",
            "官为劝农知我喜，心缘爱客望君来。",
            "城头甚有登临境，群玉排峰银作台。"
        ],
        "title": "雪中呈通判库部宋职方",
        "id": "3dc03941-dc8e-4758-a0fa-77971030b88b"
    },
    {
        "author": "刘攽",
        "paragraphs": [
            "天子边人二使星，沧波一笑已扬舲。",
            "大明照海阳乌近，黑雾迎潮水怪腥。",
            "北貊左肩输策略，西垣右掖付仪刑。",
            "授诗三百成专对，更看黄麻似六经。"
        ],
        "title": "钱穆甫杨康功使高丽还为中书舍人书此为寄",
        "id": "f9363766-ff61-4387-8879-24719eb9d1e8"
    },
    {
        "author": "刘攽",
        "paragraphs": [
            "病卧湘滨面岳山，每听鸣鹤忆苏仙。",
            "三苗地阔横千里，五岭泉分会一川。",
            "门有雀罗甘弃置，人今舞袖足回旋。",
            "梁公孙子丹青似，倾盖欢然秀句传。"
        ],
        "title": "酬狄奉议",
        "id": "f1f6cedb-29d8-4f08-9799-0fa80b08d738"
    },
    {
        "author": "刘攽",
        "paragraphs": [
            "郢人兰雪有余风，尽在君家七字中。",
            "白发尘缨深念我，青郊藜杖不如公。",
            "乡心正想千年鹤，老计终须一亩宫。",
            "不讳求田并问舍，景山何必晚为通。"
        ],
        "title": "酬张伯常朝议",
        "id": "f8345ebe-0961-42a0-a635-40a21b369cc7"
    },
    {
        "author": "刘攽",
        "paragraphs": [
            "自无筹略预材难，非有文华聚笔端。",
            "涉历羊肠迷坦坦，穿联鱼目愧珊珊。",
            "岳猿听久堪头白，林实尝来厌齿酸。",
            "葵藿倾心由物性，日边依约见长安。"
        ],
        "title": "酬黄朝议  其一",
        "id": "de3d67e7-c295-48b3-bc87-cd22697f048d"
    },
    {
        "author": "刘攽",
        "paragraphs": [
            "蘧公四十九年非，万事当须向老知。",
            "材者不如愚者乐，前人多作後人资。",
            "羡君黄发初倾盖，矜我迷津数赠诗。",
            "听话朱陵仙府事，慨然清啸一伸眉。"
        ],
        "title": "酬黄朝议  其二",
        "id": "0b51a8fe-8875-4f7f-a76e-be8cea29f619"
    },
    {
        "author": "刘攽",
        "paragraphs": [
            "鶑谷相从列俊英，四朝容许滥虚名。",
            "忍将百老言存没，乍喜三人咏合并。",
            "春入芳菲皆意思，酒随衰朽即心情。",
            "新诗不怪烦先唱，犹向君前畏後生。"
        ],
        "title": "酬魏朝议",
        "id": "e776ccae-eaba-4e9c-90d4-f5ed8a384b71"
    },
    {
        "author": "刘攽",
        "paragraphs": [
            "黄公八十健精神，远近推为五福身。",
            "樽酒不曾轻贱士，炉丹时复遇幽人。",
            "晚夸乡里拖金紫，早见儿孙列搢绅。",
            "一事世儒难学处，弟兄归老乐相亲。"
        ],
        "title": "赠黄朝议",
        "id": "9e9c5f4a-2932-49ce-9bf8-14657daebe3b"
    },
    {
        "author": "刘攽",
        "paragraphs": [
            "自愧专城无到客，今晨锡宴喜君同。",
            "诗言泮水始可与，酒胜邯郸长不空。",
            "但有葵心倾日下，待看云瑞起封中。",
            "高车清兴底易尽，怪似林间束缊翁。"
        ],
        "title": "次韵和孔朝议",
        "id": "42e29437-9386-4f58-9f7b-93460f1c8afe"
    },
    {
        "author": "刘攽",
        "paragraphs": [
            "勿惊四野连宵雨，尽是诸山触石云。",
            "雷响透空如欲坠，电光划暗总成纹。",
            "祝官陈信无虚语，梵宇凝香不断熏。",
            "帝力由来人莫识，始知延誉属夫君。"
        ],
        "title": "和张给事喜雨",
        "id": "f7573b7d-cc2e-4c9f-8f9d-20eb3447ece3"
    },
    {
        "author": "刘攽",
        "paragraphs": [
            "行马门阑与古同，客车连轸响隆隆。",
            "定知醉饱能容士，当信康宁尽属公。",
            "剽得新声夸耳性，传将佳句愈头风。",
            "文人桃李多无数，珠玉旁边愧此翁。"
        ],
        "title": "次韵韩康公",
        "id": "5247f7e1-8bc4-43d8-ab6f-d50dc7a3f7ba"
    },
    {
        "author": "刘攽",
        "paragraphs": [
            "叠石疏篁浅药苗，淡云清雨意寥寥。",
            "酇侯僻地规摹别，荀令西濠步武遥。",
            "绕砌芝兰欢内集，满蹊桃李慰佳招。",
            "原情独恨飞鸿远，怅望三秋咏采萧。"
        ],
        "title": "次韵韩康公二首  其一",
        "id": "5f8f862d-bac9-4c7e-aa72-c0d623313ca2"
    },
    {
        "author": "刘攽",
        "paragraphs": [
            "清汝泱泱紫逻深，绿车红旆付重临。",
            "圣朝不逆原鸰意，达士俱存塞马心。",
            "日赤报衙容晏枕，夜兰留宴纵清斟。",
            "凤池何必全胜此，薄暮归休客万簪。"
        ],
        "title": "次韵韩康公二首  其二",
        "id": "98ce71e8-2543-4e9e-af50-52ac87c8f3ef"
    },
    {
        "author": "刘攽",
        "paragraphs": [
            "鸣泉傍舍水翻车，修竹连云曲径斜。",
            "谢傅东山非独往，酇侯避地此传家。",
            "丹椒红桂随时实，绿芰绯薇触处花。",
            "到客可能忘外事，断年相与玩芳华。"
        ],
        "title": "王史馆园",
        "id": "70ba3a05-0c7b-4d96-abfb-6efedc56bc1f"
    },
    {
        "author": "刘攽",
        "paragraphs": [
            "灵光岁久独岿然，岘首遗碑亦未迁。",
            "会向三生记前佛，暂从方丈识诸天。",
            "篆香徐刻黄金印，梵宇时开贝叶篇。",
            "门外霜风正摇落，庭前翠柏自安禅。"
        ],
        "title": "过柏林院僧吉长老有古殿吴道子画维摩居士又有断碑是宝历年中记义岑禅师住院事",
        "id": "dc934e33-73f1-4857-9491-ae2306f77005"
    },
    {
        "author": "刘攽",
        "paragraphs": [
            "铜壶上水掖门扃，岑寂回廊起独行。",
            "日下屋山三面赤，月临天井四方明。",
            "校经灯火初无禁，汗简文书不计程。",
            "坐忆故人清夜语，淡云飞去隔层城。"
        ],
        "title": "馆宿有怀平甫",
        "id": "892a234c-ea78-4367-91e3-d044bfc6b998"
    },
    {
        "author": "刘攽",
        "paragraphs": [
            "秀色拏空四十围，问年今已倍千斯。",
            "移根信假杓关力，息荫宁无暖席时。",
            "文字鲁恭经改观，履綦钟意想攀枝。",
            "季孙亦自誉佳树，漫负甘棠蔽芾诗。"
        ],
        "title": "曲阜宣圣庙夫子手植桧二首  其一",
        "id": "f7006581-f780-4fc6-8935-d72457550f57"
    },
    {
        "author": "刘攽",
        "paragraphs": [
            "伐树商丘去被围，似于庭桧特勤斯。",
            "禹腰尧颡应遗魄，柏叶松身异曩时。",
            "恭梓二三千学士，爱棠四十六孙枝。",
            "摄衣下马低回久，更就清风一诵诗。"
        ],
        "title": "曲阜宣圣庙夫子手植桧二首  其二",
        "id": "f422b0c3-26dc-445e-ac68-b1675de0c7c2"
    },
    {
        "author": "刘攽",
        "paragraphs": [
            "绿水环城十二里，茅茨带郭百余家。",
            "侵云柳影不见日，过雨荷香全胜花。",
            "幽事围棋翻局势，清欢煮雪试茶芽。",
            "眼前景物自萧散，何必青溪向若邪。"
        ],
        "title": "城濠泛舟同毕长官",
        "id": "c15156a2-c8c1-415d-9f40-dba47c59dbeb"
    },
    {
        "author": "刘攽",
        "paragraphs": [
            "百里昆冈半草莱，画梁危栋一朝开。",
            "清川去水萦回渚，乔木浓阴映绿苔。",
            "子献人琴俱不幸，武侯营垒信奇才。",
            "断鸿牢落情愁绝，闻笛那堪赋七哀。"
        ],
        "title": "次韵酬姚都官时会堂见寄",
        "id": "18fbf58f-8c90-4575-8be5-ad4609589733"
    },
    {
        "author": "刘攽",
        "paragraphs": [
            "太液沧波北下流，依然清浅可胜舟。",
            "浴鳬鸣鹤辉辉日，折苇衰荷澹澹秋。",
            "胜境陈前终不厌，机心去尽了无愁。",
            "宋生善赋登临兴，华发相从免独游。"
        ],
        "title": "游船",
        "id": "f377f204-371d-4688-bea4-732c28b3fcca"
    },
    {
        "author": "刘攽",
        "paragraphs": [
            "秋来无闷亦无悲，世味年华老遍知。",
            "黄叶暮蝉携杖处，断霞鸣雁倚楼时。",
            "淮阳汲守容多病，水部何郎最解诗。",
            "咫尺音书那度岁，春风已复柳垂丝。"
        ],
        "title": "和晁金部感秋",
        "id": "d6e9db38-57f3-4c0c-a5e3-3c3824b2ad91"
    },
    {
        "author": "刘攽",
        "paragraphs": [
            "双桧森森高出檐，忆昨卜邻逢吉占。",
            "清风似主我为客，冠盖相向何凝严。",
            "爱棠不能如召伯，种柳自觉胜陶潜。",
            "春晖渐永群芳丽，翠影看花一寸添。"
        ],
        "title": "双桧",
        "id": "9635033c-3172-4f6b-aecb-640ec58a29b3"
    },
    {
        "author": "刘攽",
        "paragraphs": [
            "乌衣里巷接城隅，东第名园冠上都。",
            "家事从前贵公子，宦游当世执金吾。",
            "旧蹊桃李春相续，满地芝兰德不孤。",
            "故有鼎彝传盛烈，况闻图史自为娱。"
        ],
        "title": "题王金吾园亭",
        "id": "76f7d2cc-7dd2-4486-b061-a89e6804453b"
    },
    {
        "author": "刘攽",
        "paragraphs": [
            "闻道帝师仍负暄，遥知爱景满维垣。",
            "鹰扬肯顾踆乌逝，龙衮尤怜夸父奔。",
            "赤舄正宜随步武，白驹那敢离庭轩。",
            "野人皆欲献天子，他日期公助一言。"
        ],
        "title": "负暄",
        "id": "460d492f-dd5c-4886-975f-1aeec1924b84"
    },
    {
        "author": "刘攽",
        "paragraphs": [
            "聚星休沐事依然，社腊安车不计年。",
            "五福何妨兼第宅，一壶元自有神仙。",
            "种来珍木如人立，移取名花夺地偏。",
            "闻道都城曾问卜，始知机石不虚传。"
        ],
        "title": "陈通议园亭",
        "id": "83affb67-2c87-4659-9457-97669497ea40"
    },
    {
        "author": "刘攽",
        "paragraphs": [
            "侧径群芳经荷锄，小窗明日喜观书。",
            "下床便得山居乐，深巷仍多长者车。",
            "省事即知长脱洒，养生元不待赢余。",
            "客来一醉聊相向，莫问经年甔石储。"
        ],
        "title": "杜介供奉园亭",
        "id": "87c596cc-7fa6-42f9-9c3d-16be54a61cfb"
    },
    {
        "author": "刘攽",
        "paragraphs": [
            "郴江清澈照毫毛，吹笛平阳舍有蒿。",
            "乡信不嫌无过雁，宦游正复长儿曹。",
            "青枫雨後如人立，南极秋来出地高。",
            "齐难楚称何日就，钓竿元自欲连鳌。"
        ],
        "title": "酬黄安期推官见寄",
        "id": "4e447251-c3f3-4ee6-b28f-f18497137837"
    },
    {
        "author": "刘攽",
        "paragraphs": [
            "既将鱼目换骊珠，富润囊箱足贾余。",
            "顾我能知天下马，呼儿藏作箧中书。",
            "老羞流辈为千诺，狂守初心付两如。",
            "相助飞鸣竟何力，祇宜空手讲玄虚。"
        ],
        "title": "酬黄推官",
        "id": "ab95859f-115c-4161-8d8d-be05bb765840"
    },
    {
        "author": "刘攽",
        "paragraphs": [
            "酇侯常以俭为师，僻地依然草满蹊。",
            "却指旧池曾浴凤，更攀乔树忆栖鸡。",
            "清泉恶石皆吾有，樽酒囊书得自携。",
            "谁道为郎多白首，已看霖雨出蟠泥。"
        ],
        "title": "予所居本章丞相旧第他日友人杨彦文为余道丞相时事因作一篇予杨丞相以郎官始卜此宅不出都门二十余年遂至台衮故末句及之",
        "id": "5a38dc4d-b2a5-4946-ae02-85591f387c26"
    },
    {
        "author": "刘攽",
        "paragraphs": [
            "江海分龙不计年，异方倾盖意欢然。",
            "壮夫白首惊相问，浊水清尘默自怜。",
            "万事过前都是梦，一杯相属独非天。",
            "得朋正复同心士，赋咏能忘垂陇篇。"
        ],
        "title": "与成太博九同年会饮成四韵",
        "id": "7c3fa621-2f27-4e09-b881-5e27d3c44a85"
    },
    {
        "author": "刘攽",
        "paragraphs": [
            "紫府仙真冰雪颜，丹梯岑寂试来攀。",
            "翠鬟濯玉交团扇，浓雾喷香闇博山。",
            "不信异人能到此，正怜春意已归还。",
            "吹笙化舄知君事，犹恨来游先後间。"
        ],
        "title": "游玉仙观寄王四十",
        "id": "7f808afa-e68c-4125-84b0-c059d4460c17"
    },
    {
        "author": "刘攽",
        "paragraphs": [
            "嗟尔流人亦可悲，白头老叟抱中儿。",
            "不羞远作投荒客，自恨生迟外户时。",
            "鱼失江湖相喣沫，鸟囚笼槛苦啼饥。",
            "乡原日日生荆棘，说似旁人犹涕垂。"
        ],
        "title": "京北流人",
        "id": "b271727b-62d2-4314-9afb-a81952dee43a"
    },
    {
        "author": "刘攽",
        "paragraphs": [
            "一叟汲泉摇辘轳，老妻分水亦携锄。",
            "青青宿草知春入，浥浥苍苔过雨初。",
            "劳力不应嗤强勉，养生何必待赢余。",
            "白头当作于陵子，身教儿孙种树书。"
        ],
        "title": "观灌园偶书",
        "id": "042cbbca-39df-4fd6-a166-1ee35068e7be"
    },
    {
        "author": "刘攽",
        "paragraphs": [
            "天禄图书一岁开，五云迟日近蓬莱。",
            "後生得见灵兰策，贵客都倾内外台。",
            "不似羽陵残蠹简，正如金谷聚英材。",
            "论诗老去无情思，况是阳春未易陪。"
        ],
        "title": "和宋次道三馆晒书",
        "id": "4c2c6d96-1c46-4be3-b3a6-9d9cc5a2b85d"
    },
    {
        "author": "刘攽",
        "paragraphs": [
            "平吴旧族仕中朝，汤乐徐冯已寂寥。",
            "吾子白头趋幕府，同年黄绶亦云霄。",
            "着鞭跨马须争道，奋臂呼卢更叱枭。",
            "颜驷冯唐俱晚遇，不妨青紫老垂腰。"
        ],
        "title": "送张器判官",
        "id": "ea77746c-6ee1-414b-abf4-c53a9cba05b7"
    },
    {
        "author": "刘攽",
        "paragraphs": [
            "饮冰重见古人心，绝幕仍当暮雪深。",
            "朝出穹庐随拜日，夜鸣刁斗候横参。",
            "胡儿射雁争娱客，羌女听笳却走林。",
            "闻说虏情亲博望，一言珍重万黄金。"
        ],
        "title": "次韵和张舍人北使归",
        "id": "8861ac04-86c0-4cc6-bf4c-b01fb2e9cc4c"
    },
    {
        "author": "刘攽",
        "paragraphs": [
            "圣世诸公起草莱，君恩东第一时开。",
            "排门画戟交行马，转肘沙堤接上台。",
            "卫国名亭缘伐叛，平津虚馆为翘材。",
            "犹分长史待天下，衰老讵能忘傥来。"
        ],
        "title": "两府新第",
        "id": "29e43f23-98a6-4ae6-a127-5d30916bc770"
    },
    {
        "author": "刘攽",
        "paragraphs": [
            "十里平郊不值人，解鞍依约记前春。",
            "问年已复惊身老，遇境犹能发兴新。",
            "泉涨池冰舒雁爪，霜团庭桧叠龙鳞。",
            "种桃道士长无恙，自愧刘郎病滞身。"
        ],
        "title": "乙巳早春再游玉仙观赠陈道士",
        "id": "baa73373-1c3e-4a9a-8115-291423ae04c8"
    },
    {
        "author": "刘攽",
        "paragraphs": [
            "南荣曝日足娱客，北牖来风亦在予。",
            "聊以维摩开丈室，便知陶令爱吾庐。",
            "神龟大蔡昂头际，泽雉名翚矫翼初。",
            "戏问庭前双古柏，阅人无算我谁如。"
        ],
        "title": "新广柏悦堂後轩作七言",
        "id": "17cf12ec-137a-4615-9f6c-96550370b73f"
    },
    {
        "author": "刘攽",
        "paragraphs": [
            "立春幡胜紫宸朝，正以金珰插右貂。",
            "便觉阳和生暖律，俱承庆泽下层霄。",
            "奇零雪片依楼角，容易风威转柳条。",
            "七十无能不归去，强将衰白向颜韶。"
        ],
        "title": "立春谢赐幡胜口号呈子瞻冲元内翰子开器资舍人",
        "id": "2e1f5404-7329-4fad-93da-7f86d5948caa"
    },
    {
        "author": "刘攽",
        "paragraphs": [
            "雪寒常怯月边朝，乍起东风拂敝貂。",
            "银胜彩幡分节物，宿云晨雾凝璇霄。",
            "君为特达千金璧，我是衰迟百尺条。",
            "叩缶乌乌聊快耳，宁知报响得咸韶。"
        ],
        "title": "和前韵",
        "id": "96604f83-0be2-45da-8b62-32270af76e20"
    },
    {
        "author": "刘攽",
        "paragraphs": [
            "大帆如翼画江来，鼙鼓声干虺虺雷。",
            "洛水登仙惟李郭，兔园延客得邹枚。",
            "寄书上有加餐饭，倾盖何时数举杯。",
            "想到石渠寻旧境，秋花着子遍庭槐。"
        ],
        "title": "王正仲林子中联舟西上过睢阳寄书率尔成诗为报",
        "id": "d6e8b3dd-6251-4d7d-a58e-08b35b20268a"
    },
    {
        "author": "刘攽",
        "paragraphs": [
            "汉德舟车万里通，赤心持节复平戎。",
            "空同气色连穷发，当户君臣聚引弓。",
            "马酒御寒朝伴冻，貂裘冲雪昼禁风。",
            "清蒲固有安边画，可待甘陈傅郑功。"
        ],
        "title": "吕舍人北使",
        "id": "1568df14-4617-4d2d-b750-89b13c1692e2"
    },
    {
        "author": "刘攽",
        "paragraphs": [
            "极北空同戴斗星，越疆犹有短长亭。",
            "汉朝正朔原无外，边地山河不见经。",
            "雪拥旃裘绵欲折，冰生湩酪酒初醒。",
            "我家四世俱持节，送尔皇华却涕零。"
        ],
        "title": "仲冯北使",
        "id": "ac7c9089-5a4b-481f-96c3-4a3eeb635765"
    },
    {
        "author": "刘攽",
        "paragraphs": [
            "朔雪如沙万里程，幽阴戴斗正严凝。",
            "终军何必功横草，沈尹无烦夕饮冰。",
            "茗粥迩来夸湩酪，毡裘仍自愧绵缯。",
            "岁寒拜日穹庐外，想见东南瑞气升。"
        ],
        "title": "王仲至使北",
        "id": "39d98c0b-f099-4966-b7fa-b5e357ed68e9"
    },
    {
        "author": "刘攽",
        "paragraphs": [
            "满城尘土无穷极，出郭风烟顿扫除。",
            "春浅暗泉流脉脉，日长归雁影疏疏。",
            "强将拙计仍谋野，等复劳生愧荷锄。",
            "安得面山临水地，种花移竹一茅庐。"
        ],
        "title": "早春郊外",
        "id": "a7c7ab7e-4073-48c7-8904-63bec175dba9"
    },
    {
        "author": "刘攽",
        "paragraphs": [
            "莫将阳九归时数，自为干封致吉祥。",
            "必若中兴待云汉，枉教流议及桑羊。",
            "相望冠盖交驰传，躬作牺牲属奉常。",
            "肤寸崇朝看变化，吾农从此万斯箱。"
        ],
        "title": "赠杨次公秘丞",
        "id": "b4394197-e568-4766-b626-bc97433fa72b"
    },
    {
        "author": "刘攽",
        "paragraphs": [
            "困学那知三代英，定交良愧十年兄。",
            "断鸿陈迹悲朝露，乔木孤飞念友生。",
            "樽酒相逢开口笑，风波远别使人惊。",
            "海边春色青青柳，泪落阳关最後声。"
        ],
        "title": "酬潘及甫同年秘丞",
        "id": "d2977b74-50ec-432d-a5af-554ea7629676"
    },
    {
        "author": "刘攽",
        "paragraphs": [
            "开旦文书整日劳，漏传门掩谢诸曹。",
            "小庭待月久不下，乔木降风空自高。",
            "旧学荒芜多梦寐，微官补益抵分毫。",
            "秋来鬓发看成雪，不似潘生始二毛。"
        ],
        "title": "省宿",
        "id": "f14ae704-23e7-4864-97a5-bbb7a7a0e02e"
    },
    {
        "author": "刘攽",
        "paragraphs": [
            "疏帘珍簟倚通中，落烬飘香堕玉虫。",
            "信宿依然十分月，黄昏正尔一番风。",
            "流萤暗逐星过水，惊鹊时翻叶堕空。",
            "诗兴不禁头已白，醉乡祇有面微红。"
        ],
        "title": "次韵和陈学士八月十六日省宿",
        "id": "925fedc8-c278-4251-b282-b5eac55171b8"
    },
    {
        "author": "刘攽",
        "paragraphs": [
            "层城表海势嵯峨，车骑雍容乐事多。",
            "八月潮平占候火，三更日上看涛波。",
            "闲留方士谈迂怪，醉听齐讴起艳歌。",
            "莫以高材厌留滞，功名从古喻裘蓑。"
        ],
        "title": "次韵和登州张使君",
        "id": "29ba2122-c7d1-4723-9d34-7f75b06abdfc"
    },
    {
        "author": "刘攽",
        "paragraphs": [
            "帝家三正付惟清，岑寂容台最古厅。",
            "长日斋居空旦旦，几年华发欲星星。",
            "霜风洒叶都成赤，篱菊疏花杂间青。",
            "多少旧溪招隠兴，暂因厘事绕林垧。"
        ],
        "title": "和陈五祠九宫致斋",
        "id": "16015f3c-9317-46ed-88df-5840d4d80efc"
    },
    {
        "author": "刘攽",
        "paragraphs": [
            "曲槛层檐与树宜，三年初见绿阴垂。",
            "声随白雨凉生疾，影夺朱炎暑到迟。",
            "傍倚辘轳看汲井，下留闲客坐围棋。",
            "会须百尺参天直，白发空嗟拱把诗。"
        ],
        "title": "题所种梧楸",
        "id": "b69f5057-8a68-4f20-a37b-c3623d29db37"
    },
    {
        "author": "刘攽",
        "paragraphs": [
            "草径茅庐不远城，归来松竹已秋声。",
            "鄙人倦客方招隠，弱女非男亦慰情。",
            "薄愿自甘随老圃，短才无用至名卿。",
            "闾里相见成幽熟，他日禽鱼尚不惊。"
        ],
        "title": "还家",
        "id": "27f22f05-6153-4d32-94c9-60d068762a08"
    },
    {
        "author": "刘攽",
        "paragraphs": [
            "野芳乔木共回环，步到西城五里间。",
            "值有丛祠休足力，就为幽境慰心颜。",
            "鸥声远水连晴日，剎影高台似浅山。",
            "胜事本来容易集，可怜人自不能闲。"
        ],
        "title": "城上新亭",
        "id": "1c31c15c-303d-453c-88cc-3b7dde2681a5"
    },
    {
        "author": "刘攽",
        "paragraphs": [
            "虎踞群山带绕江，为谁为国为谁降。",
            "高台麋鹿看无数，废沼鳬鹥去自双。",
            "万里朝云随逝水，百年西月过虚窗。",
            "白门酒美东风快，笑数英雄尽一缸。"
        ],
        "title": "次韵王介甫金陵怀古四首  其一",
        "id": "0a482cbc-9bac-4747-9a03-abdcede54b9f"
    },
    {
        "author": "刘攽",
        "paragraphs": [
            "楼船西下势横江，元帅旌旗就约降。",
            "旋报前师覆张悌，亟传单骑馘王双。",
            "燕焚正自当烟突，蚁溃何堪值水窗。",
            "回首三军欢奏凯，万牛行炙酒千缸。"
        ],
        "title": "次韵王介甫金陵怀古四首  其二",
        "id": "e5cd93e3-9e63-48f3-8184-b1b8c962c104"
    },
    {
        "author": "刘攽",
        "paragraphs": [
            "楚贡来迟诡问江，汉收群策士心降。",
            "一言已重黄金百，再见仍蒙白璧双。",
            "漂客脱身甘马革，老儒投笔谢书窗。",
            "岂知三阁酣诗酒，浩唱庭花倒玉缸。"
        ],
        "title": "次韵王介甫金陵怀古四首  其三",
        "id": "cd970e36-e97a-4474-9739-5d63fb44e5b9"
    },
    {
        "author": "刘攽",
        "paragraphs": [
            "颓垣落水半平江，乔木风呼不易降。",
            "耕出珠玑时得一，道逢麟凤不成双。",
            "潮声半夜来寒渚，月色深秋照旧窗。",
            "唯有鱼盐城下市，樯乌想望集瓶缸。"
        ],
        "title": "次韵王介甫金陵怀古四首  其四",
        "id": "2bab2a73-1a89-4fe7-bfad-67d33021bf69"
    },
    {
        "author": "刘攽",
        "paragraphs": [
            "满城携酒驻高轩，楚老沾衣共一言。",
            "何幸期年无吏事，方从歉岁识君恩。",
            "潮迎彩鹢来瓜步，山映朱旗转白门。",
            "早晚使星还北极，溥看霖雨济干坤。"
        ],
        "title": "送冯当世移金陵",
        "id": "0fb68395-ae8e-4406-98b5-25487b097f5e"
    },
    {
        "author": "刘攽",
        "paragraphs": [
            "黄鹤仙人去不留，武昌官柳傍层楼。",
            "前山欲近沧浪水，芳草遥分鹦鹉洲。",
            "渔父啸歌聊自乐，祢衡词赋若为谋。",
            "朱轮皂盖一身贵，谈笑岂知千古愁。"
        ],
        "title": "李公择自滑州移知鄂州",
        "id": "f103cc95-930c-4af2-9f06-586e71c6f600"
    },
    {
        "author": "刘攽",
        "paragraphs": [
            "左辅关河二十城，使车全胜直承明。",
            "白头樽酒谙风味，乘兴篇章得性情。",
            "苜蓿空肥天骥老，风霜有意皂鵰横。",
            "惊沙急雪迷秦树，不似山阴一日程。"
        ],
        "title": "得江同州和诗後却寄",
        "id": "a073ffb2-b39e-4f5a-a0e6-3df6f0de1535"
    },
    {
        "author": "刘攽",
        "paragraphs": [
            "江城山翠若连环，城下波涛暗楚关。",
            "去计祇应劳侍从，归心愿复赐清闲。",
            "百年旧法轩丘外，千里伤怀嬴博间。",
            "过事恼君堪白首，添欢惟有彩衣斑。"
        ],
        "title": "次韵和裴润州见寄",
        "id": "426d8116-0f97-4d5d-93a2-08da8b83465e"
    },
    {
        "author": "刘攽",
        "paragraphs": [
            "稻白鱼肥颍水清，重湖光彩动层城。",
            "经为游客欢闾里，特羡朱轩拥旆旌。",
            "整棹鳬鹥横笔势，倚楼风雨壮歌声。",
            "聚星贤士兼存殁，配社名乡见远情。"
        ],
        "title": "陆子履知颍州",
        "id": "931325a8-2306-43c6-9e45-c34f5439a7e5"
    },
    {
        "author": "刘攽",
        "paragraphs": [
            "万骑将军西护羌，边尘无复近麾幢。",
            "烽传列障来遮敌，雪拥层城接受降。",
            "日暮悲笳还自叠，天寒羁雁少成双。",
            "檄书不得从军乐，覢弩空令候小邦。"
        ],
        "title": "寄韩庆州",
        "id": "37e05aea-a2d5-4a37-a29e-a64677cdffe3"
    },
    {
        "author": "刘攽",
        "paragraphs": [
            "腰虎凭熊近越乡，方城南望色苍苍。",
            "社人随处祠桐柏，传马来时认肃爽。",
            "两国风烟通置吏，百年荆棘劝锄荒。",
            "王成劳徕先蒙赏，史起犹应问浊漳。"
        ],
        "title": "送谢师厚知唐州",
        "id": "3239146d-d32c-4ca9-990a-315e5ee7e295"
    },
    {
        "author": "刘攽",
        "paragraphs": [
            "二月颍河春水生，樯乌相望使君行。",
            "东风不起惊涛势，迟日何妨短驿程。",
            "坐有图书欢傲吏，静看鱼鸟忘专城。",
            "汉庭良守谁先赏，会见胶东举相成。"
        ],
        "title": "送王广渊郎中知颍州",
        "id": "ebad1bf8-2142-4c41-8471-6fd9dd6df2da"
    },
    {
        "author": "刘攽",
        "paragraphs": [
            "卿秩西来郡组新，东京故事本忧民。",
            "太行形胜连天党，积石波涛会孟津。",
            "千里雄风随坐啸，百城膏雨待行春。",
            "期年定有周堪诏，父老无劳借寇恂。"
        ],
        "title": "送光禄吕卿知怀州",
        "id": "0e3e9eb7-83db-4d5f-acd6-cabac32f5a87"
    },
    {
        "author": "刘攽",
        "paragraphs": [
            "楚国清名世岂知，郡章新得泰山归。",
            "静思鵰鹗霜天势，却看蓬瀛客旆飞。",
            "去国鬓毛休变色，还家传瑞已生辉。",
            "翠华早晚东巡守，驰道离宫接帝畿。"
        ],
        "tags": [
            "泰山"
        ],
        "title": "送龚鼎臣修撰知兖州",
        "id": "3ae807d5-548d-46ce-b6d9-b537b70b525b"
    },
    {
        "author": "刘攽",
        "paragraphs": [
            "南风吹雪暑飞霜，瞬息高车起重装。",
            "胡马迩来充牧苑，汉兵无处不余粮。",
            "部丞亟上司农奏，腰组仍夸太守章。",
            "正頼研桑密心计，晚从王谢识诸郎。"
        ],
        "title": "送吕郎中知解州",
        "id": "a4c885db-2702-4d26-b6a9-bfbc978d9e71"
    },
    {
        "author": "刘攽",
        "paragraphs": [
            "铜鞮宫观久尘埃，樊守园池亦壮哉。",
            "属县老人书亥字，临汾神祀问台骀。",
            "土风颇记尧遗俗，府吏犹疑楚有材。",
            "汉史待君成十志，传车长望北风来。"
        ],
        "title": "送宋次道知绛州",
        "id": "0b5ea3ff-7583-4b42-b38f-ea1f70420139"
    },
    {
        "author": "刘攽",
        "paragraphs": [
            "岭梅阴下驻旌旟，五月归更竹使符。",
            "汉上川原连梦泽，郧人风俗语于菟。",
            "奋髯曹吏知无事，坐啸云山得自娱。",
            "建礼会朝兼夜直，羡君覢弩盛前驱。"
        ],
        "title": "送韩文饶知均州",
        "id": "3ac881a0-72b2-4a05-b17f-7670a00fcf91"
    },
    {
        "author": "刘攽",
        "paragraphs": [
            "十年幕府领旌麾，事半前人此复稀。",
            "元帅诗书真用武，小戎车甲岂无衣。",
            "胡兵候月麒麟斗，汉马乘秋苜蓿肥。",
            "自失阴山常恸哭，更闻消息向金微。"
        ],
        "title": "寄孙秦州",
        "id": "07a4a3c0-ecfb-4661-a9f9-570cc3366a27"
    },
    {
        "author": "刘攽",
        "paragraphs": [
            "粒食由来不愿余，云飞自愧羽翰孤。",
            "已同白首滞三署，却羡青郊授一夫。",
            "出守故人犹虎竹，相忘吾道亦江湖。",
            "秋来卧阁知何事，铃索生尘狱有芜。"
        ],
        "title": "次韵和王泰州",
        "id": "687b2931-5c85-4a2a-9c30-06c9d2080b87"
    },
    {
        "author": "刘攽",
        "paragraphs": [
            "志士变衣非变性，丈夫能勇亦能言。",
            "东郊不顾田二顷，爱子欢然弓两鞬。",
            "黔水犀牛群解鸩，峡山猱子躁欺猿。",
            "蛮溪未足纡长策，会使天骄祭北门。"
        ],
        "title": "送乔左藏自太常博士除知施州",
        "id": "15f97ee4-3b53-4b59-834e-90723a087ef1"
    },
    {
        "author": "刘攽",
        "paragraphs": [
            "读易绝编经获麟，廷臣推汝老成人。",
            "宦游独怪乌衣晚，吏隠何妨青绶新。",
            "风穴不应长啸虎，汤泉宁复为煎薪。",
            "高斋有胜宣城处，三十六峰为近邻。"
        ],
        "title": "送王汝州",
        "id": "2e299eb2-367c-4846-a819-1aa5189284cc"
    },
    {
        "author": "刘攽",
        "paragraphs": [
            "华发悲秋复送行，茂林修竹若为情。",
            "菊花节去香犹在，桑落寒来色更清。",
            "赵魏优贤常不欲，春秋知我亦空名。",
            "别离何必皆千里，分手如今越与荆。"
        ],
        "title": "九月十日赵令园饯送王汝州汝州留诗二篇次韵  其一",
        "id": "da87ec9d-2989-4be1-94c0-112cfa08d236"
    },
    {
        "author": "刘攽",
        "paragraphs": [
            "五马来时照路傍，名园秋物自裳裳。",
            "吹花酒面蟹螯壮，下豉莼丝鱼脍长。",
            "问事不休推景伯，读书未见属黄香。",
            "穷愁解摘唯须酒，身外浮云天际翔。"
        ],
        "title": "九月十日赵令园饯送王汝州汝州留诗二篇次韵  其二",
        "id": "1d96ba0a-f14a-42e2-ad70-23cc6e91a292"
    },
    {
        "author": "刘攽",
        "paragraphs": [
            "传瑞生光厩马闲，使君冠盖隔年还。",
            "莫嫌屈产齿加长，少有甘棠身再攀。",
            "白径岭前开驿路，哀乌星里望朝班。",
            "盐车过往繁如织，骥耳能忘一顾间。"
        ],
        "title": "送韩七文饶郎中再知解州",
        "id": "b444171c-0cd8-4269-bbd2-8842ed8c6aa5"
    },
    {
        "author": "刘攽",
        "paragraphs": [
            "好去台郎应列星，异于迁客向房陵。",
            "且看银印悬青绶，可在金舆与玉乘。",
            "柏坞麝脐香不杂，竹崖牛角价无朋。",
            "清通便是循良术，三最从君数吏能。"
        ],
        "title": "送裴郎中知房州",
        "id": "d0be7fe3-3a3a-452e-910c-6e1232293167"
    },
    {
        "author": "刘攽",
        "paragraphs": [
            "狱市并空俗已和，使君高兴足婆娑。",
            "画成林色重装洗，鉴作湖光更洁磨。",
            "历下军声从古盛，济南名士迩来多。",
            "小寒渐有北归雁，话与飞翰同一过。"
        ],
        "title": "寄王济州",
        "id": "f1c84f5c-3665-487f-abfb-9d5ffc59bce4"
    },
    {
        "author": "刘攽",
        "paragraphs": [
            "郡印拘人祇看山，簿书无尽且偷闲。",
            "不羞暮景桑榆上，聊寄高情宇宙间。",
            "颇葺池台增旧观，旋栽桃李待堪攀。",
            "老公此意君知否，未有菟裘未得还。"
        ],
        "title": "酬王济州",
        "id": "f5ffdd81-fb02-4f22-9c5a-fe95b43a9967"
    },
    {
        "author": "刘攽",
        "paragraphs": [
            "凤林关下七连城，猎猎霜风卷旆旌。",
            "汉阴抱瓮防机械，岘首沈碑认智名。",
            "季孟中间欲谁与，英贤余事亦难平。",
            "习池倒载时一往，却是古今真实情。"
        ],
        "title": "送满龙图知襄州",
        "id": "389a28ec-9714-4c51-937e-b8595ddd1ff0"
    },
    {
        "author": "刘攽",
        "paragraphs": [
            "五字酬君诗百篇，知音免负伯牙弦。",
            "淹留子贱弹琴地，怅望兰成射策年。",
            "术到仙真皆羽化，师无前敌在中权。",
            "古今风雅人多少，名下声华不浪传。"
        ],
        "title": "次韵晁单州诗六首  其一",
        "id": "b82a72c2-3cf6-4c4f-b7ff-d5617bc7aa0b"
    },
    {
        "author": "刘攽",
        "paragraphs": [
            "材杰知心似合符，不违颜氏亦如愚。",
            "文章偏我不得力，怀抱与君非有殊。",
            "龟手但知能澼絖，纬萧何意得骊珠。",
            "自携如意樽前舞，曲尽歌长缺酒壶。"
        ],
        "title": "次韵晁单州诗六首  其二",
        "id": "3f4314d9-3020-4b73-b2f2-c91c117fbf44"
    },
    {
        "author": "刘攽",
        "paragraphs": [
            "性僻材疏酷嗜诗，头童齿缺雪垂颐。",
            "五十已过无闻尔，三百虽多奚以为。",
            "每向後生知所畏，独于名士喜同时。",
            "李陵苏武俱尘土，豪杰由来自得师。"
        ],
        "title": "次韵晁单州诗六首  其三",
        "id": "3f97b38a-67b8-4d2e-a7f8-589544c374b3"
    },
    {
        "author": "刘攽",
        "paragraphs": [
            "多爱不忍缘爱奇，记人毫发忘瑕疵。",
            "垂老此心免愧己，起予它日亟言诗。",
            "衣冠为子最青眼，兄弟数君仍白眉。",
            "瓠叶岂以菲废礼，鲜首燔炮为宛脾。"
        ],
        "title": "次韵晁单州诗六首  其四",
        "id": "758c2889-56a6-4774-93d6-7404e85dce7d"
    },
    {
        "author": "刘攽",
        "paragraphs": [
            "侧径蜂飞忙蔽日，绿阴鶑语静移时。",
            "自疑寂寞扬雄宅，最爱清和谢监诗。",
            "词客篇章写桐叶，饮流筹筯折花枝。",
            "相望十舍不相就，两地风光镇所思。"
        ],
        "title": "次韵晁单州诗六首  其五",
        "id": "502fdb41-3467-4216-b212-260d80d8759f"
    },
    {
        "author": "刘攽",
        "paragraphs": [
            "贵公门地多阴德，庆事今君大乐生。",
            "爱子桂枝新上第，弄孙兰茁始书名。",
            "拨弓试复穿杨叶，负鼎何妨待鹄羹。",
            "不似淮阳多病守，十年卧合见交情。"
        ],
        "title": "次韵晁单州诗六首  其六",
        "id": "167adf74-562d-4d6f-989a-f13bab27f509"
    },
    {
        "author": "刘攽",
        "paragraphs": [
            "阳武旧恩惟丙吉，中兴同学有严遵。",
            "封侯会自酬阴德，物色终应访故人。",
            "可在介推怀怨望，深疑咎犯亦逡巡。",
            "刚肠独有屠羊说，称义孤高无与邻。"
        ],
        "title": "杂讽",
        "id": "df58c07a-c9ec-4f07-9dbc-3cae7dcc1f60"
    },
    {
        "author": "刘攽",
        "paragraphs": [
            "远师犹觉丹青似，大邑知无盘错忧。",
            "梅岭山长因海尽，夜郎江阔傍城流。",
            "鲸鱼浪作伧人鲙，槎客常随贾舶舟。",
            "莫为风帆径清浅，秘书仍自有蓬丘。"
        ],
        "title": "送虞太熙着作知番禺县",
        "id": "ab9054c4-fd21-4b92-8402-3f362fd1807f"
    },
    {
        "author": "刘攽",
        "paragraphs": [
            "驰传典州名字高，溪山更不厌勤劳。",
            "吏逢照胆新磨镜，事似屠牛已善刀。",
            "颇说团茶如湩酪，欲将丹荔比葡萄。",
            "使君诗思过泉涌，为赋佳篇悟此曹。"
        ],
        "title": "送曹辅奉议福建转运判官  其一",
        "id": "b846d4a3-48bb-47f8-9d51-ac153ffb3f6c"
    },
    {
        "author": "刘攽",
        "paragraphs": [
            "陈植文华斗石高，景宗诗句复称豪。",
            "数奇不得封龙頟，禄仕无妨似马曹。",
            "蠹简传将蝌蚪字，铦锋莹出鷿鹈膏。",
            "南州山水能为助，更看英词胜广骚。"
        ],
        "title": "送曹辅奉议福建转运判官  其二",
        "id": "f742b006-c78b-450a-9e8f-8125d701c190"
    },
    {
        "author": "刘攽",
        "paragraphs": [
            "九折无艰蜀道通，使君车骑最雍容。",
            "尚书不复拘三辅，御史仍开给五封。",
            "接境去思棠树密，退公欢燕彩衣重。",
            "治民固有张京兆，坐看巴人益劭农。"
        ],
        "title": "送张遂州",
        "id": "4d5180e2-a681-4a6c-962a-9e18d7a6caf1"
    },
    {
        "author": "刘攽",
        "paragraphs": [
            "此水此山今昔游，苍烟古木又穷秋。",
            "起随佳士初乘兴，忽话离人始欲愁。",
            "南极早知无到雁，北天那可际归舟。",
            "老身学得灰心也，不是灰心泪已流。"
        ],
        "title": "次韵和张宣德合江亭",
        "id": "2a497863-d112-40f5-9fc8-8d9fcfb37fdb"
    },
    {
        "author": "刘攽",
        "paragraphs": [
            "檐日辉辉过午天，榱风槭槭未霜前。",
            "不甘翠叶无时落，已分黄花特地鲜。",
            "富贵应须三寸舌，文章不及一囊钱。",
            "诗翁白发经秋甚，为问穷愁有几篇。"
        ],
        "title": "秋日寄杨十七",
        "id": "64b92733-dfbe-4f56-94e6-f63be9740f3f"
    },
    {
        "author": "刘攽",
        "paragraphs": [
            "山外浮云横翠微，海边初日上朝晖。",
            "我无小鲁悠悠志，那欲乘风去去飞。",
            "上客高吟挥玉麈，佳人半醉舞罗衣。",
            "昏鸦独鹤何劳问，合暝投林各有依。"
        ],
        "title": "岳云亭  其一",
        "id": "019f8e9d-89e1-4459-a0a0-37d9b1e4b590"
    },
    {
        "author": "刘攽",
        "paragraphs": [
            "槛外连山如合围，尤怜昏旦变清晖。",
            "云行骤雨非无事，鸟伴归鸿即倦飞。",
            "厌见市朝车马迹，喜看岩谷薜萝衣。",
            "尚平毕娶何萧散，千载高风自可依。"
        ],
        "title": "岳云亭  其二",
        "id": "b2521382-fddc-4565-a759-f9c9630d7f3f"
    },
    {
        "author": "刘攽",
        "paragraphs": [
            "驷家冠虎久腾声，龙跃中都汉道兴。",
            "人事能无输织室，母仪终见葬南陵。",
            "苍苔复阁连荒草，乔木参云挂老藤。",
            "欲学灵均纪天问，古堂丹碧正严凝。"
        ],
        "title": "薄后庙",
        "id": "eea0005b-7278-4bc9-aa21-59e4dae9c88a"
    },
    {
        "author": "刘攽",
        "paragraphs": [
            "明府之官固有程，巴江缭绕趣君行。",
            "孤帆去远沧浪色，百丈牵迟滟滪声。",
            "火井煮盐收倍利，山田种芋劝深耕。",
            "旧来邛竹通西域，边吏还知健令名。"
        ],
        "title": "送郑秘丞知邛州蒲江县",
        "id": "f05e714c-e6d7-4132-856c-75c327568007"
    },
    {
        "author": "刘攽",
        "paragraphs": [
            "疏公黄发欲遗名，诏秩青宫二品荣。",
            "自昔为家皆僻地，更闻题剑得佳城。",
            "赐金给馆君恩重，倚杖看山世累轻。",
            "试问门风过万石，白头贤子已名卿。"
        ],
        "title": "李尚书除少保致仕",
        "id": "90cfe55a-6cd4-40e7-b17e-b03ae405b2b6"
    },
    {
        "author": "刘攽",
        "paragraphs": [
            "名宦于身甚纆徽，白头青紫莫言归。",
            "曼容自以微官去，蘧瑗应知过事非。",
            "笛竹满山经夏冷，江鱼如玉向秋肥。",
            "避喧不厌尘纷远，何况孤城人迹稀。"
        ],
        "title": "吴国博未五十致仕归蕲州",
        "id": "ea4a0104-75f5-420f-b4fb-fe40b451e029"
    },
    {
        "author": "刘攽",
        "paragraphs": [
            "落木稀疏存叶丹，别筵秋兴杂悲欢。",
            "主人爱客愿少驻，老子为君加一餐。",
            "萧相河山余带砺，谢公子弟悉芝兰。",
            "会因休沐观歌舞，正頼微官谒禁宽。"
        ],
        "title": "与诸公会赵氏园主人加送酒馔既而求诗书五十六字",
        "id": "6a4709d6-497c-4afa-8f5d-94e5a677c0ae"
    },
    {
        "author": "刘攽",
        "paragraphs": [
            "漏绝星沈十二门，烈风吹耳万车奔。",
            "疾驱不敢行驰道，辨色纔能认掖垣。",
            "病眼无堪频唾沫，瘁肌时复强嘘温。",
            "尚衣仍在青冥外，薄愿何当献负暄。"
        ],
        "title": "苦寒早朝",
        "id": "60cbee90-2d87-4709-aca7-c71ae4dd1abf"
    },
    {
        "author": "刘攽",
        "paragraphs": [
            "天门金碧照晨光，跃马鸣珂晓正当。",
            "人到蓬莱知不夜，地从阊阖敻无傍。",
            "风移宫漏穿花远，云覆炉烟绕禁香。",
            "望断双鳬候飞舄，空传诗句首东皇。"
        ],
        "title": "次韵和王舍人酬王工部早朝",
        "id": "c0b53b11-5d3d-4a2d-8aea-8f7a09afcfe8"
    },
    {
        "author": "刘攽",
        "paragraphs": [
            "雨阕凉生楼阁虚，绿槐花落影萧疏。",
            "端门立仗交符後，禁漏传呼上水初。",
            "伏阁预闻明诏语，退朝潜诵直臣书。",
            "愚忠空觉身无补，放去江湖待诏除。"
        ],
        "title": "雨後早朝",
        "id": "91185921-388f-4f13-bcec-a841ae6ba5f0"
    },
    {
        "author": "刘攽",
        "paragraphs": [
            "晓寒初怪客衣重，隠约钟声长乐宫。",
            "出户万家横雪里，止车双阙秀云中。",
            "退朝禁柳迎人绿，寓直庭花向日红。",
            "纵使着书嘲尚白，会应华发兆非熊。"
        ],
        "title": "春雪早朝和沈编校",
        "id": "56554aff-36fb-49c3-b864-ee07f4d24c38"
    },
    {
        "author": "刘攽",
        "paragraphs": [
            "梦回仙府豁中扃，未断尘缘复战兢。",
            "交态出门逢楚越，俗情开口判淄渑。",
            "夜长鳷鹊偏留月，岁尽天河亦有冰。",
            "阊阖晨开车马集，五云深处望朝升。"
        ],
        "title": "和牟公野馆宿早朝",
        "id": "184cc9d6-f9bb-48cc-8e5a-24fd76cc4f1c"
    },
    {
        "author": "刘攽",
        "paragraphs": [
            "水色林光照举觞，陂塘六月起秋凉。",
            "壮年过事难重得，末路贫交故未忘。",
            "注眼阶星元近极，叱枭甿采不成王。",
            "严徐未抵冯唐老，犹咏君诗意自卬。"
        ],
        "title": "嘉佑中与王丞相吴枢密韩端明王学士会饮骐骥池上去今将二十年王有感事诗见示次韵",
        "id": "89f53ce0-6648-49a5-aee2-6ffb03faa51e"
    },
    {
        "author": "刘攽",
        "paragraphs": [
            "汉使于阗伐大宛，蒲萄天马遍长安。",
            "绝尘无复千金骨，结实常迎八月寒。",
            "远愧故人勤置驿，每逢樽酒为加餐。",
            "自身不得凉州牧，何以报君双玉盘。"
        ],
        "title": "汾州郑闳中学士寄蒲萄",
        "id": "70c5c7f0-ec79-4425-8abc-9ca848ce7ece"
    },
    {
        "author": "刘攽",
        "paragraphs": [
            "学子青青佩与衿，湘中携手一伤心。",
            "君为壮者我白首，家在秦州书万金。",
            "失马颇能如北叟，似鸮那复怪南禽。",
            "相怜羁旅方无友，赍赠醇醪稍献斟。"
        ],
        "title": "与倪秀才酒",
        "id": "d7d267c3-fe95-420c-8fe4-d21e571c28bb"
    },
    {
        "author": "刘攽",
        "paragraphs": [
            "使节春祠太一坛，汉庭儒雅贵儿宽。",
            "星河回转开阊阖，楼观参差起广寒。",
            "月射金盘霜更白，风来宫树雪犹残。",
            "清诗不减高唐颂，万玉锵鸣杂佩珊。"
        ],
        "title": "和贾舍人春祠太一坛二首  其一",
        "id": "cb3a6bc3-d847-4fe4-98a1-908c662e1187"
    },
    {
        "author": "刘攽",
        "paragraphs": [
            "五城金碧尽楼居，西望屯云蔼太虚。",
            "瑞气长存春不觉，美光相属夜如初。",
            "归承宣室雍容问，密受神君策画书。",
            "力士传车空杳邈，真游本自接储胥。"
        ],
        "title": "和贾舍人春祠太一坛二首  其二",
        "id": "968e6892-8e94-449a-892a-acf6e5e7b5cf"
    },
    {
        "author": "刘攽",
        "paragraphs": [
            "故人相语笑家丘，华发盈簪此滞留。",
            "无限风光轻过眼，迩来春色试回头。",
            "名园秀木藂幽境，紫府真仙熟旧游。",
            "自是山林怀胜赏，非关适野济吾谋。"
        ],
        "title": "次韵和顾直讲",
        "id": "32c6defb-7854-4e62-8aff-6e3e19694ca4"
    },
    {
        "author": "刘攽",
        "paragraphs": [
            "古木号蝉鸦乱栖，凉风稍稍袭人衣。",
            "高楼鼓角悲秋意，小市渔樵竞夕晖。",
            "虽有簿书容暇豫，强从宾旅复来归。",
            "闭门跃马俱人事，吾道何能问是非。"
        ],
        "title": "晚归",
        "id": "5489f925-7d76-48a1-8ad2-8b49e3f4fc37"
    },
    {
        "author": "刘攽",
        "paragraphs": [
            "元夕灯光岁益新，羁游四十五年春。",
            "垂髫已识东西事，回首宛如前後身。",
            "绣毂雕鞍驱不顾，丹台绛阙到无因。",
            "清霜着屋风吹面，素月满庭吾故人。"
        ],
        "title": "灯夕都下",
        "id": "af9e0c4d-18c8-417f-b540-030bc737ac3e"
    },
    {
        "author": "刘攽",
        "paragraphs": [
            "玉关归马候全师，虎落无尘指列旗。",
            "壮士欢声歌杕杜，降人破胆望枪累。",
            "禹功远近逾千岁，汉德并容过二仪。",
            "青海远通青冢地，白羊斜界白狼夷。"
        ],
        "title": "咏旗",
        "id": "e2ad20db-235f-4943-bd56-b203921cdee9"
    },
    {
        "author": "刘攽",
        "paragraphs": [
            "长裾欲敝二毛侵，他日闻君东武吟。",
            "骐骥老成方得路，梧桐焦尾始知音。",
            "蓬莱着作芸香馥，楚泽弦歌笛竹深。",
            "七十封侯殊未晚，相看感激壮夫心。"
        ],
        "title": "送张器着作",
        "id": "4604c73d-3564-430f-a9e2-8b7ca386f77a"
    },
    {
        "author": "刘攽",
        "paragraphs": [
            "粗了文书过目前，公余宾宴即欢然。",
            "腊醅趁熟先春味，官烛供烧合夜烟。",
            "恶土一番生好木，涸池三面秀红莲。",
            "不知尚有思人否，吟咏来诗几绝编。"
        ],
        "title": "又次韵酬着作见寄",
        "id": "d9594742-81aa-49fa-b612-3761d6d87b0c"
    },
    {
        "author": "刘攽",
        "paragraphs": [
            "复阁深沈人到稀，官梅孤秀及花期。",
            "地寒竹柏应为伴，春近冰霜信有时。",
            "不恨未开烦久待，正怜将落頼偏迟。",
            "催人头白何由奈，可在江南寄一枝。"
        ],
        "title": "次韵王平甫直舍未开梅花",
        "id": "a211c82b-b5e2-4513-b44d-30490a3e0e65"
    },
    {
        "author": "刘攽",
        "paragraphs": [
            "季月南州雨过春，雨余炎气即经旬。",
            "北风一变如秋色，小屋三间喜病身。",
            "出户燕儿矜羽化，堆盘梅子荐时新。",
            "融峰盛夏含冰雪，安得清凉颇借人。"
        ],
        "title": "初夏喜凉",
        "id": "10a7923f-3224-4717-a20f-83f1c41c835b"
    },
    {
        "author": "刘攽",
        "paragraphs": [
            "风光亹亹逼人来，过去清明更不回。",
            "巳日家人还祓禊，蜀江清水快流杯。",
            "关关啼鸟如相和，冉冉残花欲尽开。",
            "自笑野心安淡泊，亦能随众上春台。"
        ],
        "title": "上巳",
        "id": "f9649790-0145-489f-ae91-5aea50c01046"
    },
    {
        "author": "刘攽",
        "paragraphs": [
            "复阁深沈横九衢，京尘断绝闭门居。",
            "士人应怪跳壶术，汉使曾无系雁书。",
            "暝数月华将复缺，春和庭卉已非初。",
            "东风雷雨知何在，快意青冥看化鱼。"
        ],
        "title": "南宫锁宿戏题",
        "id": "e26e90b6-91f1-4344-aebd-e3e422a76992"
    },
    {
        "author": "刘攽",
        "paragraphs": [
            "锦帆牙樯四百年，曲池歌榭两凄然。",
            "又从劫火悲前佛，犹有灵光阅逝川。",
            "何处鸣禽新出谷，几株乔木上参天。",
            "春游不负题诗兴，神助仍因梦阿连。"
        ],
        "title": "题禅寺",
        "id": "93b95fe5-7f27-4b9c-8634-e40f6e7f6acb"
    },
    {
        "author": "刘攽",
        "paragraphs": [
            "半夜北风凛凛寒，倒衣惊问紫衣班。",
            "云容不辨阴晴际，月色犹迷爽晦间。",
            "偏喜鸣鸡识钟漏，正怜残梦失江山。",
            "濯缨簪笔初无补，空愧纷纷数往还。"
        ],
        "title": "五月望日赴紫宸谒待旦假寐",
        "id": "7ed8a16a-d6ba-4534-a5e2-c86879bb4b6c"
    },
    {
        "author": "刘攽",
        "paragraphs": [
            "檐前老竹生无数，座上清风处处来。",
            "俗客不知看好鸟，红尘无复污苍苔。",
            "儿童戏扫黄金影，茗饮时倾碧玉杯。",
            "会待秋霜坚草木，简书羌管倩人裁。"
        ],
        "title": "凝翠堂  其一",
        "id": "22c22e45-2766-41df-b1cc-b4521d912290"
    },
    {
        "author": "刘攽",
        "paragraphs": [
            "绿竹参差平拂檐，疏阴掩映似重帘。",
            "留径人谁识蒋诩，开窗吾拟学陶潜。",
            "古墙莓苔有石色，长夏江山如火炎。",
            "避地真宜近幽僻，悠悠笑谢岁华淹。"
        ],
        "title": "凝翠堂  其二",
        "id": "2da721f9-6c21-4772-970e-380d6a782f1c"
    },
    {
        "author": "刘攽",
        "paragraphs": [
            "白首儒先困一经，此君年少独声名。",
            "早知刘氏无蚩者，深信宣尼畏後生。",
            "贾谊尚为门下掾，终军仍许出关行。",
            "限年选举今留滞，跃马赢粮见子情。"
        ],
        "title": "刘九经",
        "id": "350e149f-ecf6-4d44-9afb-f73f182e884a"
    },
    {
        "author": "刘攽",
        "paragraphs": [
            "齐楚分飞岁月迁，微官落拓竟依然。",
            "青云可愿已三仕，白首几何频十年。",
            "自昔弹冠深有意，到今同病祇相怜。",
            "阴风朔雪河梁别，乘兴仍思访戴船。"
        ],
        "title": "送隠直",
        "id": "2e69da3c-230a-465d-baa4-85b141739cc8"
    },
    {
        "author": "刘攽",
        "paragraphs": [
            "帝城车马日喧喧，物外相从意爽然。",
            "自有药壶容到客，独摩金狄叹流年。",
            "高秋天幕收零雨，清露风林嘒暮蝉。",
            "曾愧丹砂为狡狯，更谈沧海变桑田。"
        ],
        "title": "送李士宁山人",
        "id": "60bcd5a7-0346-4c2d-8469-a75631492c40"
    },
    {
        "author": "刘攽",
        "paragraphs": [
            "紫垣清切拥钩陈，阁道分明绝汉津。",
            "未怪灵槎滞吴会，祇堪藏剑动星辰。",
            "怀金纡组临乡社，酾酒椎牛宴里人。",
            "行乐从来多壮观，秋风莫使鬓华新。"
        ],
        "title": "寄彦猷移镇钱塘",
        "id": "1c4bca00-31a2-444b-9066-5dfe2aaa35de"
    },
    {
        "author": "刘攽",
        "paragraphs": [
            "危栋层轩不易攀，万峰犹在户庭间。",
            "长空未省浮云碍，积翠如遮去鸟还。",
            "寡和阳春随白雪，知音流水与高山。",
            "吴中辩士嗤枚叟，漫说观涛可慰颜。"
        ],
        "title": "平山堂",
        "id": "cb69936a-e06c-4868-ad50-d15856e6a275"
    },
    {
        "author": "刘攽",
        "paragraphs": [
            "客尘作业通三世，儒墨分流至九家。",
            "投阁何妨惟寂寞，起予仍自悦纷华。",
            "梦缘酒食逢刍狗，兆应钱财属火花。",
            "安见高人捐外累，独超无有蹑云霞。"
        ],
        "title": "次韵和秘书省林舍人校书寓兴五首  其一",
        "id": "f269804d-c929-4f51-a9cc-230fc9cb89f0"
    },
    {
        "author": "刘攽",
        "paragraphs": [
            "百缘不信皆前定，千古相矜尽小才。",
            "梦月豫占沙麓袭，建章如待柏梁灾。",
            "朱英强欲希无妄，苌叔空劳射不来。",
            "闻道蓬莱更清浅，便应沧海起尘埃。"
        ],
        "title": "次韵和秘书省林舍人校书寓兴五首  其二",
        "id": "89a8ad3a-0157-4b09-bb72-721b3f0b4c8b"
    },
    {
        "author": "刘攽",
        "paragraphs": [
            "勇夫常作三军获，辩士多从五鼎烹。",
            "到了是非皆妄想，不缘侥幸亦无名。",
            "小山丛桂容招隠，负郭良田任耦耕。",
            "倚伏会应齐北叟，朱愚那复问南荣。"
        ],
        "title": "次韵和秘书省林舍人校书寓兴五首  其三",
        "id": "4bd5fd97-8b10-485f-b58c-e08b4875c904"
    },
    {
        "author": "刘攽",
        "paragraphs": [
            "事缘难易始相成，楹直宁当企栋横。",
            "坐论岩廊从自贵，退栖林壑未为轻。",
            "俗情熠耀阴中火，世路摴蒱马外坑。",
            "要使襟怀似云月，太虚无处不偕行。"
        ],
        "title": "次韵和秘书省林舍人校书寓兴五首  其四",
        "id": "4fa51b7a-15e9-40b4-a1a6-d12f526ab7b0"
    },
    {
        "author": "刘攽",
        "paragraphs": [
            "缩手旁观哂汗颜，未知才与不才间。",
            "劳生精卫填东海，多事愚公移北山。",
            "语道此身甘发白，息机他日頼心闲。",
            "良金百炼纔成器，跃冶无如铁石顽。"
        ],
        "title": "次韵和秘书省林舍人校书寓兴五首  其五",
        "id": "22779796-5f69-4434-aa24-7f6830e0d51a"
    },
    {
        "author": "刘攽",
        "paragraphs": [
            "长年金紫最相宜，晚达非干入手迟。",
            "白发闵劳官职事，赤松元作帝王师。",
            "鱼衔印钮丹鳞舞，鹘勘袍花烂椹垂。",
            "少似主恩崇旧德，挂车无异立朝时。"
        ],
        "title": "黄朝议赐紫",
        "id": "6daa56e0-fc02-4efd-95f0-518cd1868e2c"
    },
    {
        "author": "刘攽",
        "paragraphs": [
            "富贵致身良独难，寄书空复走长安。",
            "谁能东郭双穿履，径出都门一挂冠。",
            "家事田庐随几杖，君恩班序接鹓鸾。",
            "颜生尚少时无用，长铗因公慨屡弹。"
        ],
        "title": "回致仕董中允",
        "id": "3801c0bf-b0ce-4ae6-818a-58bf025a1604"
    },
    {
        "author": "刘攽",
        "paragraphs": [
            "相见无期得寄声，更怜诗语独丁宁。",
            "驱之老马尚知道，行矣泥龟甘不灵。",
            "半百光阴头总白，二三朋旧眼偏青。",
            "芳春樽酒何由共，怅望东郊长短亭。"
        ],
        "title": "次韵酬濮倅李郎中见寄",
        "id": "460f2c48-0005-41de-8a22-edd85f676173"
    },
    {
        "author": "刘攽",
        "paragraphs": [
            "车马还城君肯留，通宵欢语破离愁。",
            "水风杨柳猛消暑，沙雨芰荷潜造秋。",
            "惊月禽栖时落树，避灯鱼鬣暗冲舟。",
            "天明红日骊山道，陈迹依稀似梦游。"
        ],
        "title": "答仲冯宿兴庆池作",
        "id": "1fdfad64-4628-4f20-86f3-b40463788fea"
    },
    {
        "author": "刘攽",
        "paragraphs": [
            "柳绿蒲新小曲江，洞门岑寂闭仙幢。",
            "波心殿影遥相况，花底禽声各自双。",
            "薄俸犹能偿酒券，老年无事守书窗。",
            "街头月色缓归去，调笑相随白玉缸。"
        ],
        "title": "游凝祥池饮",
        "id": "e766f63e-16ba-4631-8760-734a1a9b30d9"
    },
    {
        "author": "刘攽",
        "paragraphs": [
            "忆过西湖上虎丘，雪霜乘兴偶来游。",
            "苍崖古木见僧剎，落日微波迎画舟。",
            "从道前尘都妄想，亦逢清境为淹留。",
            "座中同是东南客，试说风烟似彼不。"
        ],
        "tags": [
            "西湖"
        ],
        "title": "同都官游左山晚归泛舟城濠呈座客",
        "id": "aacb7898-f298-4f0a-8a20-14964e216bc7"
    },
    {
        "author": "刘攽",
        "paragraphs": [
            "杂树无行小径开，新阳留客去频回。",
            "梅花着蕊南枝暖，柳带牵丝春事催。",
            "池面水光如照镜，城头山色胜登台。",
            "长年慵懒遗诗句，无奈风烟引兴来。"
        ],
        "title": "初春後园",
        "id": "8a95f08f-0416-4dcf-9bdb-992fca84817c"
    },
    {
        "author": "刘攽",
        "paragraphs": [
            "子云投阁为奇字，君山杀身非谶书。",
            "埋狱谁能知匣剑，焚城何意祸池鱼。",
            "赐玦应知谢冠佩，杖藜自尔就田庐。",
            "丈夫盖棺事乃已，白发勿羞樵与渔。"
        ],
        "title": "寄人",
        "id": "cb4d7873-b50b-4eb0-958b-f546263cf92d"
    },
    {
        "author": "刘攽",
        "paragraphs": [
            "古来苏李有三人，今复齐名事亦新。",
            "秀出文华喧右蜀，指挥能政接东秦。",
            "定交笑我将迎拙，垂老于君意气亲。",
            "似向荆山逢珏玉，如从渥水就骈驎。"
        ],
        "title": "重次新字韵寄子瞻公择",
        "id": "193b5256-6381-4b7e-b0cf-43e6e0cb8011"
    },
    {
        "author": "刘攽",
        "paragraphs": [
            "促轸危弦音最悲，伤心那得世人知。",
            "由来入室升堂者，意在高山流水时。",
            "与子径为竹林宴，到今长记角弓诗。",
            "文昌近极官清贵，不负羔羊及素丝。"
        ],
        "title": "晁美叔前寄知字韵诗别求予诗既已和前篇因复用前韵作一篇寄晁",
        "id": "9adeee15-543e-4341-b397-7a502731e5bc"
    },
    {
        "author": "刘攽",
        "paragraphs": [
            "窜逐衡湘一病翁，望乡愁对祝融峰。",
            "不同桂管为元帅，闻道苍髯益壮容。",
            "岭水分流清注北，雪花成片更宜冬。",
            "丈夫生死论交地，书札宁当向我慵。"
        ],
        "title": "寄熊伯通",
        "id": "4953bcff-2881-4a42-a957-ac9cb1c2a3dc"
    },
    {
        "author": "刘攽",
        "paragraphs": [
            "水乡春尽事何如，绿树阴成谷雨初。",
            "杯里尚余寒食酒，城中已卖鲙残鱼。",
            "近来慵懒非常甚，别後嬉游益便疏。",
            "省事只图千日醉，劳心不读五车书。"
        ],
        "title": "原父兄近别入都寄此诗",
        "id": "652ec66c-261b-4eca-b94e-bbabc1a35a89"
    },
    {
        "author": "刘攽",
        "paragraphs": [
            "谋拙材疏懒是真，岂堪为吏走风尘。",
            "已知富贵非吾望，欲以诗书老此身。",
            "为问折腰从斗米，何如白眼看时人。",
            "闻君高卧辞冠冕，多幸佯狂亦有邻。"
        ],
        "title": "寄王宗杰",
        "id": "a9e059b5-b544-4a01-8af6-09a0e18db356"
    },
    {
        "author": "刘攽",
        "paragraphs": [
            "天下风尘日可叹，岂惟西域与南蛮。",
            "举世相争蜗角里，此身无事马蹄间。",
            "力耕可以得饱食，从仕于今真厚颜。",
            "相劝休官勿待漏，卜居终近虎丘山。"
        ],
        "title": "寄张四",
        "id": "a6efc304-5eff-4f7d-848e-0541435dcf0b"
    },
    {
        "author": "刘攽",
        "paragraphs": [
            "夷路驱车势易奔，青冥纵翼自孤骞。",
            "求为散木甘无用，正似灵光幸独存。",
            "汗简老生跻璧府，曳裾贤傅遍王门。",
            "子云寂寞经同病，会待庭枝看有孙。"
        ],
        "title": "嘉佑末予始为学官同舍六人後二年间钱醇老为秘阁校理杨之美出判颍州刘隠之姜至之麻仙夫李景真相次为王宫教授曩游无复留者初秋夜直偶书寄杨之美",
        "id": "630bd59e-b7b7-476b-9399-b52a6cfa5139"
    },
    {
        "author": "刘攽",
        "paragraphs": [
            "终南秋雨色如新，旧国登临易思人。",
            "废塞池台余气象，埋藏金玉见精神。",
            "三公七相空丘垄，万户千门尽棘薪。",
            "安得身随飞鸟翼，相从谈笑折西宾。"
        ],
        "title": "寄仲冯",
        "id": "b57740e6-8cae-4211-8deb-ca8ac8a5b3c5"
    },
    {
        "author": "刘攽",
        "paragraphs": [
            "落帆江浦念睽携，远迹勾吴不自知。",
            "鼠穴祇缘衔窭薮，属车空羡载鸱夷。",
            "黄云海色迷仙境，丹叶秋风感鬓丝。",
            "为诵延年五君咏，敢论平子四愁诗。"
        ],
        "title": "寄馆中僚旧",
        "id": "5558b50a-220e-4f28-82ad-6dd3ca7c9bcb"
    },
    {
        "author": "刘攽",
        "paragraphs": [
            "使君归老意逍遥，黑发苍眉见後凋。",
            "自力登山不扶杖，等闲留客亦通宵。",
            "万松乔木参云日，百顷春苗浸海潮。",
            "径欲从公十日饮，艳歌清绝舞妖娆。"
        ],
        "title": "寄刁景纯",
        "id": "942175f6-a587-4aa5-8407-a22ad75742a9"
    },
    {
        "author": "刘攽",
        "paragraphs": [
            "去国那无鬓发华，白沙犹觉胜长沙。",
            "晴云乱眼江枫色，宿雨销魂野菊花。",
            "过客谁能问名姓，加餐自不厌鱼虾。",
            "海陵仓粟年丰熟，吾亦惭为饱暖家。"
        ],
        "title": "寄胡完夫",
        "id": "eb5db1b0-3593-4a03-b841-9084454a7547"
    },
    {
        "author": "刘攽",
        "paragraphs": [
            "承明不许曳朝衫，流落江湖默避谗。",
            "海气无时成雾雨，鱼租终岁杂腥咸。",
            "喜逢晴日听鸣鹤，却倚津亭数去帆。",
            "可是绛侯轻贾谊，自无张禹托萧咸。"
        ],
        "title": "寄韩持国",
        "id": "0b78d236-7a5a-4008-8376-12209481b6d3"
    },
    {
        "author": "刘攽",
        "paragraphs": [
            "前日吟君九日诗，名园兴尽复伤离。",
            "浮云色变曾千古，黄菊花开又一时。",
            "钟子绝弦谁与听，羊公堕泪不堪悲。",
            "孤生长抱吹埙感，何况池塘昔梦思。"
        ],
        "title": "次韵钱虞部九日乐郊有感",
        "id": "f3502e2b-5dfd-4550-9ec1-a6e9d4bbfb26"
    },
    {
        "author": "刘攽",
        "paragraphs": [
            "招隠长吟丛桂诗，赐环欢奉玺书归。",
            "东郊瘦马骅骝在，南海明珠薏苡非。",
            "宾客重寻廷尉寺，官曹不远故山薇。",
            "须还长孺银青绶，聊看翁思博士衣。"
        ],
        "title": "寄王安国时复官大理寺丞监江宁粮料",
        "id": "c842291d-3842-44ef-8b74-72518bca6307"
    },
    {
        "author": "刘攽",
        "paragraphs": [
            "卧读群言起欲行，壮夫为不负平生。",
            "上书略数三千牍，掉鞅何烦七十城。",
            "筑室曾同老农计，寄诗犹见故人情。",
            "病躯懒厌金门步，长愧彤廷午漏声。"
        ],
        "title": "酬王定国",
        "id": "f19b54e3-d138-4a87-bfdb-201673e0eeeb"
    },
    {
        "author": "刘攽",
        "paragraphs": [
            "此身敢与世峥嵘，秃发衰颜太丑生。",
            "长愧使君心匪石，每因佳句赠连城。",
            "病来筋力惟求卧，老去文章不近名。",
            "酒量消除百无一，未尝酣畅若为酲。"
        ],
        "title": "酬晁美叔",
        "id": "e16fff67-7137-4f73-a75e-78d6fa94d291"
    },
    {
        "author": "刘攽",
        "paragraphs": [
            "晚悟头陀尘不侵，何妨居士着朝簪。",
            "故人自是相忘者，秀句依然莫逆心。",
            "翠柏高松存茂悦，潜鳞羁羽任飞沈。",
            "万缘起灭空花喻，可向空花拟重寻。"
        ],
        "title": "酬章质夫",
        "id": "55a79c5d-8618-41a9-b999-d89966966a33"
    },
    {
        "author": "刘攽",
        "paragraphs": [
            "自昔羊公岘首游，谯涡开府祇千秋。",
            "韦平继相闻诗礼，鲁卫提衡绝辈流。",
            "功与荣名逾响捷，福随阳报似言酬。",
            "孤生承乏曾何数，玉铉龙文顾瓦瓯。"
        ],
        "title": "次韵酬韩三相公见寄",
        "id": "ab5f459d-c440-44c3-ae04-1ca79dfbc1de"
    },
    {
        "author": "刘攽",
        "paragraphs": [
            "黯澹流云索莫风，晓瞻双阙望苍龙。",
            "秋还鹰隼非无意，凉入枫槐不变容。",
            "寓直鬓毛悲骑省，雠书编简待陈农。",
            "黄花黄叶催时节，倩问谁家酒最醲。"
        ],
        "title": "酬王平甫",
        "id": "8bc23c8a-5b63-4c63-9a9c-96d3717b69c8"
    },
    {
        "author": "刘攽",
        "paragraphs": [
            "退尺无缘复枉寻，信书那免不通今。",
            "争评玉价应输厚，能为鱼谋岂厌深。",
            "待得散人如散木，敢论机械有机心。",
            "子荆诗笔兴公赋，万事惭君早息阴。"
        ],
        "title": "次韵酬孙少述见寄",
        "id": "a60d403e-0e30-4c3b-8a67-2ca1dd26ebaa"
    },
    {
        "author": "刘攽",
        "paragraphs": [
            "丹砂未化不成仙，白发衰容五十年。",
            "已自灰心当世事，更能回首大夫贤。",
            "对棋可待矜无敌，读易聊须记绝编。",
            "寄语山阴顾元叹，人今同病始相怜。"
        ],
        "title": "次韵酬顾子敦见寄",
        "id": "b5c7a27a-6a5b-4f67-a9da-9611e9e50b2e"
    },
    {
        "author": "刘攽",
        "paragraphs": [
            "越纸题诗寄我来，君家八斗定多才。",
            "冰清玉润高风旧，白雪阳春病眼开。",
            "长见夔龙参浚哲，不闻徐乐避雄猜。",
            "自缘衰老无能解，战胜方当去剪莱。"
        ],
        "title": "次韵酬曹极司法",
        "id": "9c22dfe0-5a97-4e72-8113-21dfa42caae2"
    },
    {
        "author": "刘攽",
        "paragraphs": [
            "使节皆穷浊水源，降羌系踵慕称藩。",
            "强颜假守真无补，取笑高人不惮烦。",
            "岂有天池容斥鷃，莫将沟断比牺樽。",
            "南山若许堪归老，二顷平田十亩园。"
        ],
        "title": "次韵酬孙少述",
        "id": "ba14fd17-6395-4b3f-8ab6-5fc7d7631dd5"
    },
    {
        "author": "刘攽",
        "paragraphs": [
            "病卧湘山念所亲，惟公长记可怜人。",
            "寄书不啻从容语，问舍仍惭消息真。",
            "半死孤松函征羽，恋轩瘦马强精神。",
            "祁奚鲍叔宁欺我，三入今看总四邻。"
        ],
        "title": "酬韩相公",
        "id": "826bbe2b-df97-45df-8a9a-900a91c46a3a"
    },
    {
        "author": "刘攽",
        "paragraphs": [
            "万价睢盱倚市平，百工纷糺待宫成。",
            "神仙亦有丹台籍，壮士当为猛虎行。",
            "毕娶幸能同尚子，敝衣终不效唐生。",
            "洞天欲到先能说，十二楼前列五城。"
        ],
        "title": "酬刘宜甫",
        "id": "b272b698-d0e2-41f2-ba29-da7ee399a9d2"
    },
    {
        "author": "刘攽",
        "paragraphs": [
            "放逐朝恩本自优，衡山犹是古荆州。",
            "百年生计羞蜗角，九品人情看马头。",
            "炎瘴还归君不恙，风波别去我离忧。",
            "柔姬一唱阳关曲，独任刚肠亦泪流。"
        ],
        "tags": [
            "衡山"
        ],
        "title": "酬王定国五首  其一",
        "id": "3c968513-b293-40a5-9a21-00b79be90a48"
    },
    {
        "author": "刘攽",
        "paragraphs": [
            "岂有多方书五车，尔来留意就丹砂。",
            "谁将饱食仓中鼠，换取红莲火里花。",
            "三顾祇能矜彼善，万钟多不悟堪嗟。",
            "蟠桃结实何难俟，况值安期枣似瓜。"
        ],
        "title": "酬王定国五首  其二",
        "id": "2e10e37b-4dbc-4ef6-9e18-48188c0473af"
    },
    {
        "author": "刘攽",
        "paragraphs": [
            "贵公孙子族关西，失路青冥翅羽垂。",
            "当世朋游皆父行，古人方略足肩随。",
            "薄材老去欢倾盖，直气交新喜尽规。",
            "满目江山屡回首，白云流水付心期。"
        ],
        "title": "酬王定国五首  其三",
        "id": "93ab18e2-518f-45d2-9b7f-f6221b002bce"
    },
    {
        "author": "刘攽",
        "paragraphs": [
            "江岸青枫连白苹，片帆如箭射千钧。",
            "风烟何处喧嘘市，箫鼓谁家赛水神。",
            "雁鹜陂湖争就暖，杉松庐舍不知贫。",
            "滞淫何必多离恨，譬似生为泽国人。"
        ],
        "title": "酬王定国五首  其四",
        "id": "74c76f2d-1090-4778-9d80-5c72a5a893e5"
    },
    {
        "author": "刘攽",
        "paragraphs": [
            "愿赐支离不肖身，幅巾田野任天真。",
            "我行三径一廛地，君即东阡南陌人。",
            "晏卧自轻车结驷，食薇从使甑生尘。",
            "漳滨卓荦桓公健，盛德由来必有邻。"
        ],
        "title": "酬王定国五首  其五",
        "id": "221bcdea-04c8-40c5-a1e9-a1c6d478e4dc"
    },
    {
        "author": "刘攽",
        "paragraphs": [
            "一山篁竹间松杉，伏虎犹存居士庵。",
            "钟磬有时闻绝壁，渔樵将晚会平潭。",
            "薄云未解成春雨，返照偏能破夕岚。",
            "我所思人桂林外，凭高惆怅赠双南。"
        ],
        "title": "承天寺翠景亭  其一",
        "id": "b19ab964-2847-44f5-a0cc-5c3f99caed01"
    },
    {
        "author": "刘攽",
        "paragraphs": [
            "松有乔林桂有丛，石梯苔壁兴无穷。",
            "快心叠嶂云如扫，会意澄波日正中。",
            "修竹缘崖高竦竦，早梅飘雪细珑珑。",
            "狂吟大叫青冥外，惊看渔郎下钓筒。"
        ],
        "title": "承天寺翠景亭  其二",
        "id": "f9f100a2-ae45-419f-80e1-1a9e00a2dc75"
    },
    {
        "author": "刘攽",
        "paragraphs": [
            "六年长病每愁予，末疾风淫岂易除。",
            "彳亍何曾暂忘屦，拮据空恨不能书。",
            "苦遭白发无他术，常得中医亦自如。",
            "欲向明廷乞骸骨，角巾藜杖整柴车。"
        ],
        "title": "遣怀",
        "id": "9e27d5f6-91f9-49ca-a404-8b31ede27669"
    },
    {
        "author": "刘攽",
        "paragraphs": [
            "官曹何独异吾庐，修竹成林手种初。",
            "未必七贤皆纵逸，因从三昧得无余。",
            "风声似水还成韵，日影填金尚觉疏。",
            "旧事喜君能记忆，兴来当复埽墙书。"
        ],
        "title": "种竹重寄子瞻",
        "id": "fef5981f-e336-4176-bbbb-cfe0b787abee"
    },
    {
        "author": "刘攽",
        "paragraphs": [
            "今秋乡里荐贤书，年少周郎智有余。",
            "全得凤毛增意气，正联鸿翼上空虚。",
            "汝南月旦评无愧，诸老先生谢不如。",
            "衰白惭居丈人行，长风犹欲助吹嘘。"
        ],
        "title": "周橦兄弟得解寄王教授察推",
        "id": "94d110f1-0735-4427-b912-e0ed53e72f1b"
    },
    {
        "author": "刘攽",
        "paragraphs": [
            "鼠牙雀角穿垣屋，墨绶铜章愧吏民。",
            "制锦可无容膝地，戴星亲作执柯人。",
            "奋飞翚雉檐双翼，积叠鱼龙瓦万鳞。",
            "若比治蒲增四善，种花仍欲笑安仁。"
        ],
        "title": "济阴县新成官廨赠知县着作",
        "id": "9f793be2-871e-4045-93f9-5deea8b9167a"
    },
    {
        "author": "刘攽",
        "paragraphs": [
            "金马书来信不违，相如独授七经归。",
            "郡迎徐孺知悬榻，家望苏秦想下机。",
            "峡底奔雷江乱涌，岭头如雨石交飞。",
            "丙鱼郫酒欢闾里，悔杀京尘化素衣。"
        ],
        "title": "送学正李秀才归蜀",
        "id": "0ea80e8c-d698-47bd-aaab-53e46d2e4f24"
    },
    {
        "author": "刘攽",
        "paragraphs": [
            "清门早日素风传，正在图书翰墨间。",
            "惠子应输五车富，相如才授七经还。",
            "朱栏碧瓦森华屋，乔木浮云满旧山。",
            "渥水丹丘远千里，凤雏神骥落人寰。"
        ],
        "title": "清门  其一",
        "id": "37268081-0961-4830-862b-4ba7e5b69406"
    },
    {
        "author": "刘攽",
        "paragraphs": [
            "蜀山漠漠水溶溶，高阁经营得我公。",
            "万轴铅黄无脱简，千寻清白有遗风。",
            "地留神苑逍遥外，天占仙壶缥缈中。",
            "公是蓬莱真学士，故应乘此问鸿蒙。"
        ],
        "title": "清门  其二",
        "id": "d87cba7f-464b-4b18-8c19-75fd561cebc1"
    },
    {
        "author": "刘攽",
        "paragraphs": [
            "五月十三竹迷日，今年仍自晏阴初。",
            "分将池籞千竿翠，就得枫槐一雨余。",
            "红叶苍苔相映带，南荣北户顿萧疏。",
            "欲为林下诸君咏，便是涛戎亦尽书。"
        ],
        "title": "西省种竹偶书呈同省诸公并寄邓苏二翰林",
        "id": "64935325-4cee-4525-8a03-7cfb1b063eb1"
    },
    {
        "author": "刘攽",
        "paragraphs": [
            "三百离宫何处寻，秦山相向昼阴阴。",
            "城南地去天尺五，杜曲田皆亩一金。",
            "源发清泉随种稻，稆生修竹自成林。",
            "老年欲为五陵客，射猎往来长纵心。"
        ],
        "title": "长安城南",
        "id": "a1d6ae3b-44a0-480c-a5b0-703a13864adf"
    },
    {
        "author": "刘攽",
        "paragraphs": [
            "陈公六十丐朱轮，豪气谁怜亦为贫。",
            "原上鹡鸰深涕泪，枥间骐骥发精神。",
            "山违折坂皆夷路，河透酾渠即要津。",
            "千岁海棠死铁色，因君光彩会如新。"
        ],
        "title": "送陈成伯出牧陕府",
        "id": "c79d8ef1-9c6b-433f-94a1-799222e6a2e6"
    },
    {
        "author": "刘攽",
        "paragraphs": [
            "大儒高论本升堂，物外光阴更不忙。",
            "乐预请观同季子，书虽未见属黄香。",
            "正声仍许三人和，古尺应无一黍长。",
            "鹤舞凤仪时莫识，勾陈武帐省中央。"
        ],
        "title": "次韵苏子瞻观范景仁新乐",
        "id": "6d2759de-0423-4e81-b88c-f886f71145a3"
    },
    {
        "author": "刘攽",
        "paragraphs": [
            "蜀公精思古人为，论乐成书八十时。",
            "那有伯牙为听者，空令一足尚传疑。",
            "羊山鉅黍知无用，牛铎遗音自不欺。",
            "便欲祠君从乐祖，出门陈迹奈深悲。"
        ],
        "title": "观范公乐有感",
        "id": "38852a1d-5a3f-4b0e-8701-2cfbee0300dc"
    },
    {
        "author": "刘攽",
        "paragraphs": [
            "此身羁宦闭门居，里巷萧条到客疏。",
            "道旧潇湘与谁可，无双江夏即君欤。",
            "坞中吹笛无留事，怅望何人得异书。",
            "翠羽明珠生海潏，更知名下不应虚。"
        ],
        "title": "赠黄知录",
        "id": "844f8a1e-d20f-414e-aa71-80e194a3f198"
    },
    {
        "author": "刘攽",
        "paragraphs": [
            "苍烟漠漠石粼粼，坐倚山颠瞰水滨。",
            "开阖波涛专阅世，春秋风月不愁人。",
            "未知孤鸟归飞意，聊问长松老大身。",
            "信有朱陵仙府在，玉楼珠殿阙为银。"
        ],
        "title": "题朱陵阁",
        "id": "7185b3ad-9512-40ad-a9fc-22ba665dbcbb"
    },
    {
        "author": "刘攽",
        "paragraphs": [
            "方塘十亩水幽幽，鱼自潜深鸟自浮。",
            "为有风光陶永日，故题亭榭拟沧洲。",
            "旋移修竹看停雪，未落垂杨正奈秋。",
            "客到便留同一醉，山公不问习池游。"
        ],
        "title": "步瀛阁",
        "id": "8a38adbe-dcec-429f-9e8d-a3aaf05e9cf6"
    },
    {
        "author": "刘攽",
        "paragraphs": [
            "雨濯苔衣水镜明，风摇荷扇露珠倾。",
            "空堂送暑萧萧意，高树吟秋恻恻声。",
            "笑以稻粱邀鹤舞，莫将钟鼓使鱼惊。",
            "烟云岑寂埃尘绝，颇爱孤舟尽日横。"
        ],
        "title": "水阁雨中",
        "id": "3501bd28-50d1-4920-856d-328f7af56242"
    },
    {
        "author": "刘攽",
        "paragraphs": [
            "中秋自昔赏金波，爽气初凝暑顿过。",
            "风雨定时看有数，楼台高处得偏多。",
            "正怜白发宜相照，不为衰颜惜暂酡。",
            "愿假长绳留玉兔，望舒能与倩夸娥。"
        ],
        "title": "中秋望月",
        "id": "d9fce82a-c128-490e-9c0a-8222ff81bebc"
    },
    {
        "author": "刘攽",
        "paragraphs": [
            "复阁横云不易登，宫烟漠漠柳层层。",
            "始知奇兽名天禄，遍见群书蠹羽陵。",
            "此去杳冥无几许，向来游集类多能。",
            "秋风撩乱吹蓬鬓，老愧诸公话得朋。"
        ],
        "title": "同诸公登秘阁",
        "id": "4a085458-f5a0-4ff4-9925-11f238bc8712"
    },
    {
        "author": "刘攽",
        "paragraphs": [
            "青苔翠竹吾人好，穿径诛茅野老家。",
            "岂为素封增橘树，还知避世种桃花。",
            "会因丛桂留骚客，却忆安榴逐汉槎。",
            "已有风光催物色，定甘羁旅待年华。"
        ],
        "title": "东园新种杂树",
        "id": "ff78550f-b796-4b75-952b-fbd9fb410f50"
    },
    {
        "author": "刘攽",
        "paragraphs": [
            "寿张树梓待成器，方朔种桃因着花。",
            "古人既信十年计，野老今知五柳家。",
            "幽鸟鸣春能信宿，翠阴向暑会交加。",
            "甘棠不忘角弓赋，与子相好情无涯。"
        ],
        "title": "题深甫新种树",
        "id": "4695a62f-e8b5-434f-8994-b185a2e20c5e"
    },
    {
        "author": "刘攽",
        "paragraphs": [
            "田家秋收朝不归，客子到门休马蹄。",
            "偶倩樵儿远相问，倏乘黄犊仍有携。",
            "白头萧飒映纱帽，薄酒清泠将臛鸡。",
            "幽兴每于山野尽，为君一醉判如泥。"
        ],
        "title": "长城逢周鼎",
        "id": "734a3f18-39a7-453d-95d1-ec1c2f88efb3"
    },
    {
        "author": "刘攽",
        "paragraphs": [
            "常年过腊雪犹繁，泽国春光已可怜。",
            "初怪醉魂迷甲子，稍知客路断山川。",
            "柳条着雨看成绿，花蕊融冰乍欲燃。",
            "避地早辞车马迹，杖藜犹有里中贤。"
        ],
        "title": "腊月十九日雨後",
        "id": "c670c114-ebdb-417e-a90c-0e670f678c53"
    },
    {
        "author": "刘攽",
        "paragraphs": [
            "郡南百里即群舒，留滞频惊岁月除。",
            "闲过着慵思运甓，老来多忘却抄书。",
            "水乡鸣雁寒无数，山路幽芳冷自如。",
            "昼坐偏知日南极，十分红影在吾庐。"
        ],
        "title": "冬至偶作",
        "id": "358a5253-9f97-4823-bdb8-f64016f99c2a"
    },
    {
        "author": "刘攽",
        "paragraphs": [
            "阁外凉风得凭栏，阴晴相望一城间。",
            "过云快雨喷浓墨，收水长虹堕缺环。",
            "斜直楼台经洒濯，空无燕雀自飞还。",
            "圣朝百吏都勤事，优借儒官到老闲。"
        ],
        "title": "国子监御书阁观雨同张主簿",
        "id": "b133d86a-9f01-4b9e-bef6-40f552b55b09"
    },
    {
        "author": "刘攽",
        "paragraphs": [
            "栋宇云生覆画栏，御风身在杳冥间。",
            "露头不觉吹乌帽，热手犹须握冷环。",
            "欲断嘶蝉仍自续，倦飞孤鸟亦知还。",
            "君看老骥惊秋意，日暮凉生十二闲。"
        ],
        "title": "重题间字韵",
        "id": "d3ffc817-d880-4f18-9764-05054fd66ac8"
    },
    {
        "author": "刘攽",
        "paragraphs": [
            "云水东南万里来，宦情羁思两悠哉。",
            "旧交备礼矜垂老，晚辈多端谤不材。",
            "匠石颇知几死木，火炉容有复然灰。",
            "过梅收潦秋风起，待得鸿飞燕子回。"
        ],
        "title": "云水",
        "id": "9cee6d61-59ef-4bb0-9eed-9dba63c07852"
    },
    {
        "author": "刘攽",
        "paragraphs": [
            "胥山楼阁半空虚，春雨秋风兴有余。",
            "溪女载花浮水舰，潮儿戴火棹雷车。",
            "君寻故事应如梦，我得新诗欲信书。",
            "正是霜天向摇落，拂衣犹自及鲈鱼。"
        ],
        "title": "和王仲至钱塘",
        "id": "2c788787-da7f-40e4-a74a-a572e283a602"
    },
    {
        "author": "刘攽",
        "paragraphs": [
            "捷书吉语报安西，辨色彤廷喜气齐。",
            "萧相论功非汗马，晋公成事有通犀。",
            "尚方制作皆金玉，委佩光华想虹蜺。",
            "欲问九环加赐衮，何如判白授封圭。"
        ],
        "title": "贺王丞相赐玉带",
        "id": "8cfde199-d076-4954-a2f1-7fe4ff5a6387"
    },
    {
        "author": "刘攽",
        "paragraphs": [
            "江水中分白鹭飞，钟山秀出众山微。",
            "凤凰去後高台在，麋鹿游来旧国非。",
            "万里孤帆长在目，夕阳游子憺忘归。",
            "六朝人物都荒草，但有寒潮信不违。"
        ],
        "title": "凤凰台",
        "id": "e5e508bb-fa0a-4f9e-bfb2-6716c81cab7f"
    },
    {
        "author": "刘攽",
        "paragraphs": [
            "鹤发霜髯新复新，为郎补吏两因循。",
            "争先不及三千客，顾後犹容五十人。",
            "绝学捐书从佚老，曲肱饮水会忘贫。",
            "江湖极目连天白，照影知无缨上尘。"
        ],
        "title": "郡斋即事",
        "id": "f6f314b5-1c8e-4001-8111-881e8fd2f214"
    },
    {
        "author": "刘攽",
        "paragraphs": [
            "池上君今得凤毛，阶庭兰玉见儿曹。",
            "横参气象开衡石，丹桂芬香近赭袍。",
            "冀北群空经相马，海滨人去复连鳌。",
            "西亳里第乌衣巷，贺客无辞应接劳。"
        ],
        "title": "与宋次道舍人同在殿中覆考进士次道子侄同就御试赠次道二首  其一",
        "id": "7740c7a4-a74f-4365-81a6-cf28711771f2"
    },
    {
        "author": "刘攽",
        "paragraphs": [
            "不恨郎潜有二毛，喜从仙禁接官曹。",
            "重吟紫殿森珠网，纵观诸郎夺锦袍。",
            "汗血来时皆骥子，神仙不动倚灵鳌。",
            "明堂梁栋抡材尽，世上那知伐斫劳。"
        ],
        "title": "与宋次道舍人同在殿中覆考进士次道子侄同就御试赠次道二首  其二",
        "id": "01dfa18f-c618-4f03-b7b5-71ae0fa7180f"
    },
    {
        "author": "刘攽",
        "paragraphs": [
            "马上春寒透客衣，半晴天气燕飞飞。",
            "不知社日明朝是，转忆吾庐共尔归。",
            "风外轻轻双翼疾，沙边款款数声微。",
            "畏人自习人间世，何事江鸥浪见机。"
        ],
        "title": "燕子来马上作",
        "id": "4101bc11-bf41-47ef-951d-a63479519b05"
    },
    {
        "author": "刘攽",
        "paragraphs": [
            "本无材画备驱驰，岂有文章结主知。",
            "庙鼎陈前羞瓠落，井泉方洁惧瓶羸。",
            "晚交贤杰真难得，辱在泥涂祇自嗤。",
            "澧有芳兰沅有茝，梦魂无日不相思。"
        ],
        "title": "酬章朝散  其一",
        "id": "cf22762d-75bb-406b-905b-d120ae72c4c7"
    },
    {
        "author": "刘攽",
        "paragraphs": [
            "事无机变即无疑，此意唯当静者知。",
            "末路风波成失所，岁寒霜雪正同时。",
            "劳生毫发差千里，醉眼须臾已万期。",
            "江上鲤鱼天上雁，寄书嫌少不嫌迟。"
        ],
        "title": "酬章朝散  其二",
        "id": "57e244a4-d6da-4287-b4ed-bd2cdfd5aca2"
    },
    {
        "author": "刘攽",
        "paragraphs": [
            "洛河严鼓夜方中，上马西郊满面风。",
            "照野月华铺水白，转山银烛列星红。",
            "视祠太一观爟火，从猎长杨赋射熊。",
            "壮观已随陵谷变，龙旌摇扬倚秋空。"
        ],
        "title": "出汜水关",
        "id": "9d1c78de-0ec7-4622-98b0-d350380751e5"
    },
    {
        "author": "刘攽",
        "paragraphs": [
            "辨如流輠解连环，稷下诸生大小山。",
            "幕府名声收藉甚，云泉气味属偷闲。",
            "茂林深壑逢迎际，细草秾花次序间。",
            "值有羽人招隠士，想君乘兴不知还。"
        ],
        "title": "齐州史君学士有游山诗学官诸生咸和史君又有诗二章赠之以刻石摹本示予因次韵  其一",
        "id": "d660acb9-ceb2-4963-bae0-4108cf163598"
    },
    {
        "author": "刘攽",
        "paragraphs": [
            "终日尘劳駷辔还，乍临清济看群山。",
            "飞来独鹤应知倦，过去长云本自闲。",
            "开国东西夸十二，待贤季孟哂中间。",
            "吟君诗句心萧散，旧观神明觉顿还。"
        ],
        "title": "齐州史君学士有游山诗学官诸生咸和史君又有诗二章赠之以刻石摹本示予因次韵  其二",
        "id": "ae25b16e-3f44-4f03-a288-a2b2664ecc30"
    },
    {
        "author": "刘攽",
        "paragraphs": [
            "王子能诗古不如，壮心豪气未应除。",
            "百年总付人间世，一腹都容天下书。",
            "白雪关山来騕褭，绿萍池沼秀芙蕖。",
            "穷愁已作无闻老，相愧临濠一问渔。"
        ],
        "title": "还王平甫秀才诗稿",
        "id": "b3a9ca89-7c1d-4992-9d68-d9f99a68bc3d"
    },
    {
        "author": "刘攽",
        "paragraphs": [
            "千里相思无见期，喜闻乐府短长诗。",
            "灵均此秘未曾睹，郢客探高空自欺。",
            "不怪少年为狡狯，定应师法授微辞。",
            "吴娃齐女声如玉，遥想明眸嚬黛时。"
        ],
        "title": "见苏子瞻所作小诗因寄",
        "id": "3a3e5f36-4e37-44dc-9224-98be4ffae6df"
    },
    {
        "author": "刘攽",
        "paragraphs": [
            "江城花柳复残春，每上高楼望所亲。",
            "身滞蛮舒谁与语，书来子弟尔成人。",
            "老侵须鬓茎茎白，情在篇章字字新。",
            "幸有竹林堪纵傲，罢官真作自由身。"
        ],
        "title": "得奉世寄诗",
        "id": "c569e991-6f8f-4b28-aa68-80d1ea79c88b"
    },
    {
        "author": "刘攽",
        "paragraphs": [
            "人间变化亦何常，不在他生与彼方。",
            "病後公羊哀作虎，顾时司马懿为狼。",
            "龙眠顿长参天木，龟老犹搘病叟床。",
            "又有此曹惟奈久，非干天地日偏长。"
        ],
        "title": "偶题",
        "id": "9e49b8f8-39a2-443f-80b4-63bebf66948c"
    },
    {
        "author": "刘攽",
        "paragraphs": [
            "三百纵横事不平，古今仙俗判昏明。",
            "已居胜势谁前敌，独暗机先误必争。",
            "寥落寒星天欲晓，稀疏过雁雨初晴。",
            "南阳画诺庭无讼，正頼君诗得此声。"
        ],
        "title": "次韵和通判库部会棋",
        "id": "6dac5054-84ce-4eab-a465-0e66d47f7c6b"
    },
    {
        "author": "刘攽",
        "paragraphs": [
            "翠壁清泉庶子铭，文工境绝两知名。",
            "埋藏云外山神护，流落人间俗眼惊。",
            "恨不陪游如阮籍，远怜模写到蛮荆。",
            "古书岂独记名姓，自恐疏慵学不成。"
        ],
        "title": "叔父寄李氏庶子泉铭",
        "id": "3b523a72-3c0b-4e69-80ed-22ec3fb9bb7e"
    },
    {
        "author": "刘攽",
        "paragraphs": [
            "历数归真主，干坤仗义兵。",
            "南夷长後服，下国怨西征。",
            "麋鹿荒吴苑，梯航聚易京。",
            "春螽那恃力，朝菌欲长生。",
            "雷雨随金鼓，鹰鹯起旆旌。",
            "灵旗穊牛斗，白羽射欃枪。",
            "散地人谁保，连甍火彻明。",
            "晨门迎短棰，死骨断长鲸。",
            "父老前流涕，农夫未释耕。",
            "将军荐牛酒，恺乐会韶韺。",
            "虢灭虞何恃，崇亡纣亦倾。",
            "一戎终薄伐，再驾就升平。",
            "旧邑更修武，行宫即顾成。",
            "奎芒垂篆刻，天质望氛清。",
            "羽卫严丹极，潮音接化城。",
            "欲回江海水，都作颂歌声。"
        ],
        "title": "章武殿",
        "id": "2f116e15-cc9e-404b-af46-cb5567b3e29f"
    },
    {
        "author": "刘攽",
        "paragraphs": [
            "窄地穿茨拙，高城晚日斜。",
            "竹篱侵水面，溪女浣汀沙。",
            "老树垂朱实，悬藤结白花。",
            "绿萍浮碎点，芳杜上新芽。",
            "一邑过千室，十金无数家。",
            "鱼虾与菰米，惆怅此生涯。"
        ],
        "title": "溪上",
        "id": "3a66ad66-260d-4d4f-b2f2-424ac095d12c"
    },
    {
        "author": "刘攽",
        "paragraphs": [
            "怀人存蔽芾，招隠赋窅窊。",
            "贤杰多能事，音徽自不瑕。",
            "偶然新朴斫，一笑为欢呀。",
            "夏屋已隆栋，清池非沤麻。",
            "望赊随朔雁，坐久至昏鸦。",
            "好事逢诸彦，佳声播四遐。",
            "燕游安以乐，诗语正而葩。",
            "霜应丰山石，灰飞河内葭。",
            "凉秋将落帽，斜汉挹浮槎。",
            "老木围岑寂，苍苔积鬖髿。",
            "瑶光天不远，圭影日无差。",
            "莫怪长吟苦，良金出汰沙。"
        ],
        "title": "和裴库部十二韵",
        "id": "313ddb11-0c46-4644-a13a-00dc05bf1b01"
    },
    {
        "author": "刘攽",
        "paragraphs": [
            "汉皇开五岭，虞帝事三苗。",
            "定有南征问，遥知用武朝。",
            "前筹皆庙略，选士𠙆风飙。",
            "潦水江湖大，云山故国遥。",
            "天阴凝杀气，师老听哀谣。",
            "猿鹤愁君子，鼋鼍忆架桥。",
            "绣衣方责战，虎节竟乘轺。",
            "白骨不归葬，冤魂谁为招。",
            "犹传发闾左，愿得听箫韶。",
            "旅泊时流动，何由问九霄。"
        ],
        "title": "南征二首  其一",
        "id": "c5c94c1d-574e-43e4-8cfd-aad5908edf6a"
    },
    {
        "author": "刘攽",
        "paragraphs": [
            "扬越旧秦兵，苗颁尚禹征。",
            "初惊一使任，那用万人行。",
            "友户凝昏祲，沧波触骇鲸。",
            "越裳无信息，铜柱定将倾。",
            "服岭东南尉，戈船万里程。",
            "江通夜郎道，秋入伏波营。",
            "插羽频封檄，驰轺屡请缨。",
            "介鳞悲物色，猿鹤怅民生。",
            "几日封京观，归时卷旆旌。",
            "休闻七科戍，无用五阳兵。",
            "海国犀牛远，南琛紫贝轻。",
            "平生一长剑，岁暮望欃枪。"
        ],
        "title": "南征二首  其二",
        "id": "721376ff-94ac-4b09-971b-5bd3a378c81d"
    },
    {
        "author": "刘攽",
        "paragraphs": [
            "清霜夜漠漠，佳实晓累累。",
            "鹄鷇攒修干，金华耀夙曦。",
            "狂酲香处析，痏渴味余衰。",
            "采摘悲凡口，漂零恐後时。",
            "颂声骚客误，锡贡禹书遗。",
            "惆怅生南国，烦君品藻词。"
        ],
        "title": "寄橙与献臣",
        "id": "b87d919e-7678-432f-998e-7531481a6b5c"
    },
    {
        "author": "刘攽",
        "paragraphs": [
            "治民非己长，那得士心降。",
            "为问来鸣凤，何如止吠厖。",
            "壶餐惭鼎食，铅割谢矛鏦。",
            "辩士更持节，佳兵正上泷。",
            "薄田桑十亩，小市酿千缸。",
            "自喜庭无讼，宁论智少双。",
            "陪京开左辅，振铎服中邦。",
            "禁脔分留印，天枝莅建幢。",
            "孤生老将至，壹意信犹矼。",
            "頼倚弦歌化，余风勉政庞。"
        ],
        "title": "酬临濮刘推官",
        "id": "7418b3e2-7628-4faf-ba90-d89b88b9719c"
    },
    {
        "author": "刘攽",
        "paragraphs": [
            "名家千里驹，富学五车书。",
            "柱史文无害，弦歌智有余。",
            "素风存翰墨，阴德在门闾。",
            "江汉子男邑，谷城桑柘墟。",
            "曾为都尉治，今亦万家居。",
            "安稳飞鳬舄，新鲜缩项鱼。",
            "绣衣夸里父，寿酒荐亲舆。",
            "不作期年别，看君就诏除。"
        ],
        "title": "送贾士彦延平知光化县",
        "id": "3e4dc323-4320-4a76-8d03-664b69db15bb"
    },
    {
        "author": "刘攽",
        "paragraphs": [
            "绝域求通使，皇华益藉才。",
            "男儿万里志，笑语片帆开。",
            "积卤生阴火，奔涛起昼雷。",
            "曝鳞成岛屿，吐气误楼台。",
            "城邑东迎日，居人学用杯。",
            "诗书自天性，冠带及家陪。",
            "岁月如勤止，登临亦壮哉。",
            "威声逾肃慎，仙事指蓬莱。",
            "鹏向南溟近，槎常八月来。",
            "言瞻析津次，遥见二星回。"
        ],
        "title": "送高丽使",
        "id": "9659d76d-bff4-4a63-9dd7-ee30fd86d670"
    },
    {
        "author": "刘攽",
        "paragraphs": [
            "胜事略就手，兹楼无复加。",
            "栋梁宏可爱，丹碧丽非华。",
            "风月登临最，川原眺望赊。",
            "斗城知日近，瀛海自云遮。",
            "杖屦欢乘兴，文移谨报衙。",
            "昼闲禽语静，岁熟市声哗。",
            "柳影重重幕，莲香处处霞。",
            "舳舻随渚远，睥睨向人斜。",
            "话听游童乐，诗烦上客夸。",
            "国风麟趾应，宾宴鹿鸣嘉。",
            "鵰鹗无余力，骐驎不待挝。",
            "衰迟竟何补，幞被念还家。"
        ],
        "title": "次韵和宋职方北楼",
        "id": "79ba15db-048d-4c52-929a-1a86d568d0fa"
    },
    {
        "author": "刘攽",
        "paragraphs": [
            "仙游欺缅邈，古事厌增加。",
            "自我新形胜，因之翫物华。",
            "不劳工子劝，无价境天赊。",
            "云构森如画，翚飞势莫遮。",
            "静看梁燕贺，闲听野蜂衙。",
            "曹事初无壅，军声信不哗。",
            "倚栏歌白雪，为客进流霞。",
            "快意凉风起，余欢素月斜。",
            "吴趋应有始，齐难讵为夸。",
            "夏日思王粲，名流得孟嘉。",
            "优游琴八叠，悲壮鼓三挝。",
            "遍看题诗语，飘然自一家。"
        ],
        "title": "复次前韵",
        "id": "5d375a82-e8d3-42f9-aa09-0c69b88da11b"
    },
    {
        "author": "刘攽",
        "paragraphs": [
            "板筑废已久，楼居仍可嗟。",
            "敢辞才不逮，何说智无涯。",
            "史例同新作，民谣异刺奢。",
            "栋梁虹夭矫，轩槛兽盘拏。",
            "万室瞻华宇，千兵拥建牙。",
            "浮云生柱础，杲日透窗纱。",
            "明灭穿林水，稠重覆堑花。",
            "长空指去鹭，过雨乱鸣蛙。",
            "屡获诗人赋，时纡长者车。",
            "荐觞凝缥白，谐语缪壶龃。",
            "隠吏容攀桂，终更遽及瓜。",
            "多惭双鬓雪，萧飒对文緺。"
        ],
        "title": "既和宋君佳篇因取加字韵中所未用者别为十二韵",
        "id": "4f060e27-4825-40eb-8235-2c0d2f046d47"
    },
    {
        "author": "刘攽",
        "paragraphs": [
            "汉郡王封宠，周宗伯命加。",
            "犬牙基自若，麟趾叹于嗟。",
            "陵谷随人世，春秋积岁华。",
            "泄云余荟蔚，浮济变津涯。",
            "端木倦游学，朱公精贷赊。",
            "于今富而丽，遗俗俭宁奢。",
            "使辙常交错，京藩倚扞遮。",
            "锄钩非盗用，箫勺换兵拏。",
            "朴直叨三组，工夫尽两衙。",
            "戎容剖符虎，士气肃旗牙。",
            "圜土几无讼，虚庭不禁哗。",
            "对棋销白昼，清啸岸乌纱。",
            "池馆澄潮水，楼谯冠暝霞。",
            "绿梢檐外柳，红朵砌前花。",
            "徙倚危栏峻，行来缭径斜。",
            "巢林安短翼，擅壑愧跳蛙。",
            "夙昔未更事，游谈多自夸。",
            "奏盈方朔牍，书过惠施车。",
            "臧室初縻迹，连城晚拜嘉。",
            "华颠看欲落，病齿不胜龃。",
            "珠琲轻鱼目，桐丝陋马挝。",
            "敢论鸡似凤，愿食枣如瓜。",
            "台妙前辞满，安舆久卧家。",
            "最容高尚志，那肯待青緺。"
        ],
        "title": "合加字韵两篇二十四字成一章更互次之咏曹之土风并叙出处寄呈司年职方",
        "id": "b3d55212-7572-4a8f-9239-4260397891ea"
    },
    {
        "author": "刘攽",
        "paragraphs": [
            "绝境可遗老，清心仍去邪。",
            "楼头喧燕雀，川面动龙蛇。",
            "碧瓦浮烟素，朱甍丽日赮。",
            "倚风时坐啸，乘月更吹笳。",
            "庭樾交倾盖，池房杂舞髽。",
            "凉秋乘爽垲，吉岁验污邪。",
            "厨酿全欺鲁，儿歌习陋巴。",
            "林珍饷桃李，溪饭列鱼虾。",
            "胜赏须神会，浮名祇盗夸。",
            "谁能贪课最，本自学禅迦。",
            "羁旅枝栖鹊，田园舍负蜗。",
            "萧条看白鬓，早晚得丹砂。"
        ],
        "title": "又十二韵",
        "id": "a3433570-d675-4cf6-b916-0623aa1336b9"
    },
    {
        "author": "刘攽",
        "paragraphs": [
            "一旬天再雨，惠泽夜来深。",
            "震发雷霆事，荣华卉木心。",
            "问年如隔并，阅日屡辛壬。",
            "安水江千里，良田亩一金。",
            "劭农非有术，望岁忽为霖。",
            "雊雉依青陇，跳鱼出废涔。",
            "梦成池上作，喜见洛生吟。",
            "破敌联飞镞，高张信雅琴。",
            "绪风开昼色，迟日媚花阴。",
            "更有资清兴，连峰映碧浔。"
        ],
        "title": "酬范判官喜雨",
        "id": "ead40c94-1362-401c-b7e5-89caaea36dbf"
    },
    {
        "author": "刘攽",
        "paragraphs": [
            "今日承人乏，东州假传车。",
            "劳生复去国，垂老欲捐书。",
            "斗酒相为乐，诸家食有鱼。",
            "华灯续光景，鸣笛问吹嘘。",
            "即事已陈迹，怀人方跂予。",
            "要官多谒禁，数子莫情疏。",
            "啼鸟春犹浅，高花日胜初。",
            "朝回应见念，会语殿中庐。"
        ],
        "title": "赴官京东同舍诸公观音院见饯有赠并简不至者",
        "id": "221254f1-98d1-4990-a891-fc6662fc2061"
    },
    {
        "author": "刘攽",
        "paragraphs": [
            "今朝一樽酒，聊与故人俱。",
            "非复少年日，深惊别意殊。",
            "燕云低朔漠，楚水向江湖。",
            "报国不一事，出门成异涂。",
            "腾鳞安浩荡，隽翼就虚无。",
            "应笑白头老，闭关方据梧。"
        ],
        "title": "景德寺河沙院饯苏安上知泰州刘元忠河北都运分题得无字",
        "id": "a78ced86-795a-4c70-a2d1-f6948151f5e7"
    },
    {
        "author": "刘攽",
        "paragraphs": [
            "维昔东巡狩，天王景宅朝。",
            "金椎隠驰道，象载下招摇。",
            "吕应青云近，关迎紫气遥。",
            "旄头前诏羿，陪乘後征侨。",
            "奉引三司肃，中坚万马调。",
            "旗常乱辰象，剑佩杂琼瑶。",
            "多士和相让，诸侯贵不骄。",
            "海神来积雪，仙驭会祥飙。",
            "象帝初观妙，犹龙此见谯。",
            "强名大朴着，将隠德音昭。",
            "上善泉仍洁，知常桧後凋。",
            "虚心明左契，闻道首参寥。",
            "绛节宾闲馆，璇宫盛绮寮。",
            "洞天留白日，书法秘青霄。",
            "瑄玉严禋祀，歌童采夜谣。",
            "众神如向座，佳气鬰通宵。",
            "陇麦闻重秀，房芝搴紫苗。",
            "醴泉甘愈疾，舞凤乐仪韶。",
            "举翼王乔{血／与}，排云子晋箫。",
            "颂厘知简简，奏赋欲飘飘。",
            "丽泽惊雷雨，鸿恩霈蓼萧。",
            "百年皆就见，比屋幸宽徭。",
            "牧马犹如隗，封人预祝尧。",
            "欢声喧望幸，旧里不崇朝。",
            "万域车书混，重明祲沴消。",
            "鼎成因脱屣，桑变忽观潮。",
            "云雾常疑祀，衣冠祇葬桥。",
            "藏书思柱史，问远谬祈招。",
            "跃马遵遗辙，谈王就采樵。",
            "生迟千一旦，无所效刍荛。"
        ],
        "tags": [
            "钱塘江"
        ],
        "title": "过太康县此路入亳州云是先帝昔东幸时驰道也马上口占行二十里成三十韵",
        "id": "79ef9e60-2095-4944-bd18-0c9a6364baca"
    },
    {
        "author": "刘攽",
        "paragraphs": [
            "步至东山表，纔知岳镇尊。",
            "百川趋渤碣，一柱际干坤。",
            "托始无怀氏，谈更洛诵孙。",
            "後王崇检玉，方士说天门。",
            "岩石居凝命，群峰远骏奔。",
            "阴阳殊雨霁，朝夕异凉温。",
            "学者讥秦事，功臣誓汉恩。",
            "气连沧海碧，影变浊河浑。",
            "候日来丁夜，扪星待合昏。",
            "仙真疑史阙，宫殿谨司存。",
            "落水雷穿谷，危松珀拥根。",
            "更寻宣父志，雅意属崦昆。"
        ],
        "tags": [
            "泰山"
        ],
        "title": "次韵和石曼卿泰山",
        "id": "755c8c9d-bc9b-4d88-8056-9837469e1e35"
    },
    {
        "author": "刘攽",
        "paragraphs": [
            "频年洛阳道，秋月照征车。",
            "关口朝烟上，伊川晓日初。",
            "舣船看饮马，投策数游鱼。",
            "蝉嘒随林静，钟鸣应谷虚。",
            "夙龄怀胜尚，吏役久愁予。",
            "及此娱山水，翻知喜简书。",
            "名都士渊薮，盛德世璠玙。",
            "羁旅如倾盖，詹言兴有余。"
        ],
        "title": "将至洛中先寄宋次道诸幕府",
        "id": "4044f385-3b5a-40fb-9688-057fd1cb5382"
    },
    {
        "author": "刘攽",
        "paragraphs": [
            "当世英雄彀，连年伯仲贤。",
            "友于声竞爽，敌万智无前。",
            "谠议天人际，驰辞日月边。",
            "会惊文得凤，真谓笔如椽。",
            "万乘亲前席，诸生敢比肩。",
            "晚成无近器，妙选悉青钱。",
            "济美高阳旧，传经韦氏专。",
            "公侯将必复，廊庙定谁先。",
            "步武青云接，官曹画省联。",
            "轶群看赤骥，洵直想朱弦。",
            "德赏今谁拟，才难古亦然。",
            "从容照棣萼，闻望已陶甄。",
            "夏屋方隆栋，云樯稳济川。",
            "那令得贤颂，祇贵汉王渊。"
        ],
        "title": "钱子高举贤良中科寄贺子飞",
        "id": "08e6b6d7-5f9f-4906-95cc-1af714329e8a"
    },
    {
        "author": "刘攽",
        "paragraphs": [
            "着书玄尚白，送客鬼揶揄。",
            "积水望江海，秋风吹轴轳。",
            "贵人千骑长，紫绶左鱼符。",
            "遗爱留南国，欢声接旧吴。",
            "晓霜繁橘柚，过雨熟菰蒲。",
            "安得如王子，从君飞只鳬。"
        ],
        "title": "送裴二知苏州",
        "id": "353612a3-7a9d-4ebb-b948-634f3dccdd3c"
    },
    {
        "author": "刘攽",
        "paragraphs": [
            "真赏非俗嗜，雅游知胜缘。",
            "百身化前佛，方丈纳诸天。",
            "工以智自表，名由高益传。",
            "吴生擅粉绘，杨氏妙钧埏。",
            "能事古未尽，希声今亦然。",
            "伻图观肖像，抚㢩置鸣弦。",
            "理会均闻见，神交遗後先。",
            "衣冠若对面，山水欲忘年。",
            "子墨台中妙，仙翁树下贤。",
            "新诗俱绝唱，尘土更余妍。"
        ],
        "title": "和原父同江邻几过浄土院观古殿吴道子画杨惠之塑像及显僧传当世贵人形骨仁僧鼓琴作",
        "id": "d9e604ff-2248-4754-b107-c02e34ad3b60"
    },
    {
        "author": "刘攽",
        "paragraphs": [
            "霜落岁将晏，风生水始冰。",
            "犹残夏虫怪，初比玉壶凝。",
            "气袭璇源洁，光摇宝鉴澄。",
            "涵虚同凛凛，履薄乍兢兢。",
            "鱼鳖悲潜伏，江湖息沸腾。",
            "凌阴如献纳，会是却炎蒸。"
        ],
        "title": "同徐监簿作水始冰",
        "id": "e5d7015b-0727-4b43-b82f-1511abefb017"
    },
    {
        "author": "刘攽",
        "paragraphs": [
            "汉庭重八使，同日出东都。",
            "仗节年仍少，埋轮气不孤。",
            "诏书敦直指，悬弩肃前驱。",
            "宣布君恩被，周爰楚泽纡。",
            "秋风卷旌旆，桂楫上江湖。",
            "游子故乡在，相思天一隅。"
        ],
        "title": "送韩子华奉使安抚江南",
        "id": "927fa725-47ec-4910-8ba3-3a12cd77c5a8"
    },
    {
        "author": "刘攽",
        "paragraphs": [
            "掾曹仁恕用，郎选孝廉为。",
            "之子文无害，居廷敢决疑。",
            "一王除制作，三尺着毫厘。",
            "过眼皆成诵，雠书自所宜。",
            "察廉时尔贵，治道吏为师。",
            "去去弦歌化，当如别後思。"
        ],
        "title": "送张益宣州法曹",
        "id": "581e9f39-c8e6-42b3-8f4f-cf8679dfcf11"
    },
    {
        "author": "刘攽",
        "paragraphs": [
            "圣瑞归文子，珍符属孝孙。",
            "储精凝景命，端拱辑群臣。",
            "礼乐成中典，人神定一尊。",
            "亮章新物睹，咸秩备司存。",
            "成德兼明察，弥文付讨论。",
            "积高参斗极，因吉际干坤。",
            "候景迎长日，萌芽发旧根。",
            "律风乘广莫，卦气起昆仑。",
            "阊阖开黄道，星辰拱紫垣。",
            "奉瑄严太一，推策本轩辕。",
            "八庙森重构，诸侯盛骏奔。",
            "荐馨光裸玉，告嘏逮归吊。",
            "旄纛罗千乘，旗旛径九门。",
            "龙蛇影摇动，鹅鹳势飞翻。",
            "士勇欢鳬藻，天晴候晏温。",
            "幔城横象魏，玉果会春园。",
            "严警连宵鼜，周庐次属鞬。",
            "望云舒锦石，揖月上金盆。",
            "广乐欢来格，升烟续载燔。",
            "颂厘如响答，终事寂无喧。",
            "辇路祥飙转，端门旭日暾。",
            "天鸡还自舞，仙鹤为孤骞。",
            "河汉惊垂象，雷霆浃厚恩。",
            "画衣期不犯，肺石更何冤。",
            "长乐尊无贰，椒房庆已蕃。",
            "睿心先广爱，大策重临轩。",
            "瑞典兼河洛，欢心极镇藩。",
            "名山已望幸，天意肯周爰。",
            "愿上公车奏，来趋白兽樽。",
            "心知搢绅义，展采讵难言。"
        ],
        "title": "郊祀庆成诗",
        "id": "6ec27a08-0d1a-4f11-966f-dcf669f516bf"
    },
    {
        "author": "刘攽",
        "paragraphs": [
            "骏命膺长发，鸿图本慎徽。",
            "八方星拱极，四海日升晖。",
            "旧典增咸秩，弥文示表微。",
            "圣时均玉烛，天统正璇玑。",
            "南极迎阳复，阴泉候气归。",
            "积高常眷顾，昭孝每毋违。",
            "羽卫来双阙，和銮并六飞。",
            "风霆齐命令，龙虎会旗旗。",
            "帐殿层城暮，金波列宿稀。",
            "严更虚夜鼜，雕辇下彤闱。",
            "广乐千人唱，升烟万目睎。",
            "众神知受记，象物竞来依。",
            "陟降兼明察，圆方比范围。",
            "送音仍鬻鬻，畀福想霏霏。",
            "霈泽苏群动，春阳畅墐扉。",
            "庆深周揭厉，感极至歔欷。",
            "多士参鸣玉，微生厕皂衣。",
            "肃雍瞻帝武，奉引近天威。",
            "儒馆鹓鸾旧，长谣锦绣辉。",
            "因知子云赋，何足颂巍巍。"
        ],
        "title": "次韵和王正仲熙宁郊祀二十韵",
        "id": "577e9d96-ba76-48d5-8bd3-f39cba2c826d"
    },
    {
        "author": "刘攽",
        "paragraphs": [
            "蜀岭参天近，巴江向海迂。",
            "百城同暗谷，独鸟视前途。",
            "六月蒸云甚，长风骤雨俱。",
            "漏天畴得补，深峡不时输。",
            "回首蛇蛟斗，伤心虎豹呼。",
            "剑关愁断栈，天汉逼乘桴。",
            "臂饮通殊俗，巢居自一隅。",
            "遗黎待螺蚌，小邑断樵苏。",
            "绝域飞黄鹄，仙人用只鳬。",
            "清秋已收潦，问尔丽泥涂。"
        ],
        "title": "闻蜀中大水寄阆中诸弟",
        "id": "ac3e60d0-f700-4dee-b035-dbcfa3d9ba63"
    },
    {
        "author": "刘攽",
        "paragraphs": [
            "申甫维崧岳，东方本岁星。",
            "旧书容尽信，成事况亲聆。",
            "南纪浮江汉，青炜变顼冥。",
            "气和方毓粹，地胜已储灵。",
            "德宇何寥廓，斯文实典刑。",
            "龙驹来汗血，霜刃脱青萍。",
            "智略联三捷，规模壮六经。",
            "羽翰惊海运，辰象属天扃。",
            "回首烟霄近，横云汉阁青。",
            "河图开秘奥，龙节付仪形。",
            "万里风声肃，三年楚俗宁。",
            "里甿羞螮蝀，乡校谨螟蛉。",
            "圣主思霖雨，群生望大庭。",
            "指期调鼎实，洗眼颂椿龄。",
            "授易尝占晋，论诗窃次駉。",
            "莫言狂简士，足记景钟铭。"
        ],
        "title": "冯当世生日  其一",
        "id": "34c0e1d4-7603-49dd-b520-bab1c3082cb5"
    },
    {
        "author": "刘攽",
        "paragraphs": [
            "阳月方开旦，商行接素秋。",
            "声华临盛际，勋业动前修。",
            "旧物诗兼礼，公望砺与舟。",
            "谏行扶庙算，威克弊邦雠。",
            "翻欲危晁氏，皆能苦绛侯。",
            "孤城虽莫可，具美亦谁侜。",
            "北关虚前事，南冠记昔游。",
            "客惟论药饵，书不号穷愁。",
            "迥有闲中趣，高于物外求。",
            "宾朋依白傅，润泽借裴休。",
            "跂也身方族，时哉岁欲遒。",
            "愁无缩地术，頼有置书邮。",
            "理楫王猷拙，称觞小陆优。",
            "倾心日夜急，滚滚大江流。"
        ],
        "title": "冯当世生日  其二",
        "id": "688ef2bf-5ac8-4297-95ff-ab5cade8f825"
    },
    {
        "author": "刘攽",
        "paragraphs": [
            "禹积基壶口，尧仁被冀方。",
            "官迎赤车使，诏选琐闱郎。",
            "力学推元稹，高才属长康。",
            "壮怀来慷慨，得志自轩昂。",
            "爱直容知默，中和异吐刚。",
            "一台传驳议，二府见分章。",
            "前效平原浅，严威夏日长。",
            "居常祇逢掖，试跃即干将。",
            "云汉昭回地，鹓鸾八九行。",
            "穹庐休夕拜，覢弩备晨装。",
            "洚水成滔陆，流庸颇异乡。",
            "挂冠劳畚锸，佩犊问耕桑。",
            "哺乳增襵粥，完肤涤痏疮。",
            "朴忠将漕最，惇厚训兵强。",
            "冀马罗驰传，河鱼饱食鲂。",
            "细书夸睇视，淳酎沃烦肠。",
            "肯作田园计，宁嫌鬓发苍。",
            "能令老者奋，直与大鹏翔。",
            "处世当何语，怀君岂易忘。",
            "哂由终所畏，与点自知狂。"
        ],
        "title": "送子惇出使河北",
        "id": "6c8b0ded-3694-422d-b5ab-880fb55bb930"
    },
    {
        "author": "刘攽",
        "paragraphs": [
            "漆雕未能信，阳甫免归居。",
            "理以逍遥得，材由濩落疏。",
            "狭才轻势利，小隠幸林庐。",
            "藿食由来事，茅茨不愿余。",
            "南檐容曝日，侧径喜携锄。",
            "筋力吾如此，功名世有诸。",
            "忆初干万乘，徒步谒公车。",
            "投射东堂策，归来北阙书。",
            "先鸣烦指日，弱羽愧吹嘘。",
            "云雨非人力，泥涂亦诏除。",
            "江湖轻乘雁，钟鼓陋鶢鶋。",
            "有道翻羞卷，迷津幸遂初。",
            "幽栖谢车马，至乐狎樵渔。",
            "述作称狂简，谁能问起予。"
        ],
        "title": "卜居书怀",
        "id": "cddb73ce-ef11-4876-bb5d-22e34aa6de3b"
    },
    {
        "author": "刘攽",
        "paragraphs": [
            "鸟鼠流清渭，岍岐导众山。",
            "悬车循暗谷，断栈出重关。",
            "长路去未已，连峰深更艰。",
            "秋高木落外，天夐鸟飞间。",
            "日出看群动，烟收认百蛮。",
            "别肠逾九绝，愁泪独长潸。",
            "立志薄轩冕，隠居宜草菅。",
            "自甘家食薄，还爱彩衣斑。",
            "从吏负夙愿，辞亲何厚颜。",
            "简书今可畏，幕府尚余闲。",
            "猨叫无劳思，鸿冥不易攀。",
            "归来城阙望，但见白云还。"
        ],
        "title": "渭水",
        "id": "7b96b5f5-ac63-468a-855e-63c235e8c195"
    },
    {
        "author": "刘攽",
        "paragraphs": [
            "禁掖下祠宫，青槐辇道通。",
            "薄云收霁雨，初夏接熏风。",
            "将旦群阴伏，斋居百虑空。",
            "梦游如有遇，反听更能聪。",
            "秘祝宁神外，多仪拜贶中。",
            "佐灵犹五帝，执事本三宫。",
            "象海鳌山峻，翻阶药秀红。",
            "守儒严讲幄，起草丽谈丛。",
            "夙昔嬉游并，神仙步武同。",
            "吹藜惊爝火，抱法想江枫。",
            "已老仍书癖，怀贤愧易东。",
            "君王问无择，留意属溪工。"
        ],
        "title": "致斋中太一宫见屏风有唐贤和常舍人诗因次韵寄子瞻内翰子由侍郎子开舍人穆父待制数公皆尝祠太一也",
        "id": "8d9205ca-3cd3-4344-8601-fa2ff6fc2353"
    },
    {
        "author": "刘攽",
        "paragraphs": [
            "圣治周方域，儒风暨羽林。",
            "一经严授业，五孝得潜心。",
            "骑猎宸游简，严庐禁掖深。",
            "披文知行在，即事亦官箴。",
            "训勇宁惭晋，专门讵属参。",
            "从兹六郡俗，不羡满籯金。"
        ],
        "title": "羽林通孝经",
        "id": "40690cca-a173-487c-8e94-7a4b98fbf255"
    },
    {
        "author": "刘攽",
        "paragraphs": [
            "淛水三江外，朐山百郡东。",
            "专城须闻望，半刺亦才雄。",
            "浪海元无际，吴潮近峡中。",
            "茵凭那独异，翰墨自兼工。",
            "追昔贤良举，殊时步武同。",
            "百篇传冠古，半策已全功。",
            "咫尺腾霄使，回旋着籍通。",
            "龙媒流汗血，凤羽杂鳬翁。",
            "烈士犹难进，清朝各愿忠。",
            "伏蒲宁曲学，鸣鼓尚深攻。",
            "物理安圆凿，人伦陋发蒙。",
            "俟河愁敝箄，破胆忤丰隆。",
            "力挤胶西相，廉欺第五公。",
            "绝弦迷促轸，折翼创虚弓。",
            "卧阁宁多病，治中有旧风。",
            "从容付丞史，咻噢及儿童。",
            "使者诛求急，王人礼数崇。",
            "汤年偏一溉，稷御不终穷。",
            "高宴延仙伯，闲游历梵宫。",
            "怒涛翻练白，浴日上霞红。",
            "沙鲒能藏蟹，江鳬不慕鸿。",
            "五云瞻碣石，七泽望青枫。",
            "瓜戍留麋巀，茅心忆桂丛。",
            "赐环聊衮衮，遗楪漫忡忡。",
            "困学今将落，生涯只屡空。",
            "头风吹过雨，鬓雪乱飞蓬。",
            "龟死宁遗策，鸾栖岂愿笼。",
            "劳生俱梦寐，有道或瘖聋。",
            "绝唱常难和，幽光更待融。",
            "知音怀感慨，不独寄丝桐。"
        ],
        "title": "寄杭州通判苏子瞻海州使君孙巨源",
        "id": "9ce21989-dddd-4062-8f7b-244d431baeac"
    },
    {
        "author": "刘攽",
        "paragraphs": [
            "直谅多闻友，衣冠领袖贤。",
            "平生三径乐，少别四时迁。",
            "曲策春山秘，弦歌璧水圜。",
            "吴门真养性，委吏故依然。",
            "杖履兼闾里，诗文孰後先。",
            "风云多变态，鞭弭屡周旋。",
            "清汝流无极，维嵩地少偏。",
            "微官非择取，胜事偶陈前。",
            "迟日消棋局，残春頼醉眠。",
            "时从谢客咏，不废远公禅。",
            "吏课轻涓露，官箴恨纆牵。",
            "裹粮嗟不遂，回首镇幽捐。"
        ],
        "title": "寄梅圣俞江邻几韩持国",
        "id": "f2b7cb00-8f61-4c2c-864e-676ec4f9b56b"
    },
    {
        "author": "刘攽",
        "paragraphs": [
            "自昔东南美，由来王谢郎。",
            "提衡俱射策，继踵事专场。",
            "凡马惊骐骥，群蜚下凤凰。",
            "同时冠後进，举国诵成章。",
            "贾子诸王服，萧生旧友光。",
            "青冥看咫尺，云路更翱翔。"
        ],
        "title": "寄王子直谢师宰",
        "id": "94280ba5-68b8-4312-9f7e-61649a7927e4"
    },
    {
        "author": "刘攽",
        "paragraphs": [
            "篮舆出乘兴，佳客不相遗。",
            "水色鸣驺外，林光倚盖时。",
            "寒余草初变，风煦柳先知。",
            "复阁披襟久，回廊步屧迟。",
            "招提应不厌，幽熟重前期。",
            "会待花如霰，壶觞约自随。"
        ],
        "title": "游东寺",
        "id": "fa1bd65d-e58c-41c3-b197-9a7ba9f6cf57"
    },
    {
        "author": "刘攽",
        "paragraphs": [
            "江汉繄常武，苗民傒舞阶。",
            "百蛮时暴桀，终古事威怀。",
            "壤穴深潜蚁，山林盛斗豺。",
            "堕鸢愁瘴雾，吹蛊厌昏霾。",
            "淫毒皆沙蜮，跳梁自井蛙。",
            "几成分服岭，垂欲罢朱崖。",
            "元帅全军出，天王太室斋。",
            "凿门资感奋，负羽必谁差。",
            "壮气随霆击，先声甚雨偕。",
            "游魂蚩尔辈，贾勇洎吾侪。",
            "略野穷飞鸟，围城尽析骸。",
            "饥啼儿宛转，怨哭鬼欧哇。",
            "破竹余铦刃，焚原只乱秸。",
            "鲸掀才足脍，狸搰可须埋。",
            "王略过铜柱，天威畅藁街。",
            "斗牛光更润，溟海静无涯。",
            "贾舶盈珠琲，宫娥贱玳钗。",
            "拜侯金篆斗，犒士酒如淮。",
            "神武千龄协，欢娱万国谐。",
            "告成方历吉，名岳望禋柴。"
        ],
        "title": "江汉",
        "id": "9a152834-a239-485c-912f-93afd3f611d9"
    },
    {
        "author": "刘攽",
        "paragraphs": [
            "火井传夷檄，炎洲记海隅。",
            "仙游空诣绝，方志每多诬。",
            "泛滥浮清沼，渊源自奥区。",
            "洪钧从鼓橐，一气审为炉。",
            "烈焰方焚泽，腾波盛溅珠。",
            "沃焦难与并，执热谅谁须。",
            "鳌抃终当钓，鲸掀会学屠。",
            "此中胜鼎鼐，不复待樵苏。",
            "池馆他年贵，衣冠万乘俱。",
            "废兴仍在目，惆怅指平芜。"
        ],
        "title": "温汤和王法曹",
        "id": "0a3a9e73-a2af-4909-8f88-eb64c1e35ae1"
    },
    {
        "author": "刘攽",
        "paragraphs": [
            "积水寒收潦，深渊浄见沙。",
            "冷光怜玉洁，清鉴绝毫差。",
            "鸥鸟居相乐，渔樵近有家。",
            "济川新剡木，载石去乘槎。",
            "树影鱼鳞密，城阴瓠子斜。",
            "夤缘忘向背，顷刻变烟霞。",
            "练白翻云叶，金镕荡日华。",
            "照心同不隠，涤虑爱无邪。",
            "客醉风吹酒，归迷斗转车。",
            "林宗昔无暇，范蠡去空赊。",
            "鳬雁晴余喜，波澜雪後佳。",
            "谢塘芳草梦，依约向无涯。"
        ],
        "title": "蔡州城枕汝水寒日水涸清浅可爱原父与郡守泛舟川上甚有佳境以书垂报缅想胜游因形短什",
        "id": "fb39061a-ea82-46fa-904b-556a43c60750"
    },
    {
        "author": "刘攽",
        "paragraphs": [
            "惟昔宣尼氏，登山俯大东。",
            "隘然轻鲁国，不复梦周公。",
            "洙泗秋毫外，龟蒙聚米中。",
            "浮埃殊扰扰，斗蚁竟匆匆。",
            "游观情应类，临河事不同。",
            "岂将千乘富，一换舞雩风。"
        ],
        "title": "登东山小鲁",
        "id": "4f0bbd69-68b4-455c-98ff-79f4c1a03725"
    },
    {
        "author": "刘攽",
        "paragraphs": [
            "世许忠臣子，仍为宪府官。",
            "自宜棠棣萼，复正触邪冠。",
            "霜肃台中柏，香余省署兰。",
            "鹰鹯与秋劲，冰玉莹心寒。",
            "去路邻霄汉，无人怨镆干。",
            "流传庙廊语，耸激壮夫肝。"
        ],
        "title": "贺玉汝殿中御史",
        "id": "c2e96028-f31a-4771-8f66-b3d6f91d17b5"
    },
    {
        "author": "刘攽",
        "paragraphs": [
            "膂力期方壮，功名付众才。",
            "朝廷不能出，轩冕傥时来。",
            "贤者皆知此，劳生亦念哉。",
            "暮年均暇逸，末路忍低回。",
            "延阁通云汉，东垣接上台。",
            "老成宜鹤发，绝足信龙媒。",
            "脱落经纶际，从容里地开。",
            "图书收旧素，池籞就穿栽。",
            "松竹依陶令，儿童戏老莱。",
            "尚知南郡富，肯使少游哀。",
            "讵有东家问，端思齿杖陪。",
            "会为三径客，幽屏谢尘埃。"
        ],
        "title": "佚老堂为马给事题",
        "id": "64046d3b-32af-454a-947b-d78c41fc67c0"
    },
    {
        "author": "刘攽",
        "paragraphs": [
            "去国一回首，凭高因肆观。",
            "清川会灞涘，白日丽长安。",
            "魏阙中天直，南山并海寒。",
            "楼居云缥缈，城象斗阑干。",
            "即事感能赋，有情知永叹。",
            "不劳歌倚瑟，凄怆指邯郸。"
        ],
        "title": "灞涘望长安",
        "id": "2c86e335-d3e1-4fa6-98d6-a240524ec75d"
    },
    {
        "author": "刘攽",
        "paragraphs": [
            "堕泪不能禁，彤庭北望深。",
            "寿觞疑在眼，宫漏独惊心。",
            "绘事应神助，天光想下临。",
            "秋毫分万一，玉色辨侵寻。",
            "未悟攀髯远，如闻弃屣音。",
            "当时万年木，风动亦萧森。"
        ],
        "title": "集英殿观先帝御容",
        "id": "31ffe764-bfa8-43a0-893d-42682afcc40d"
    },
    {
        "author": "刘攽",
        "paragraphs": [
            "沛邑祠原庙，明年启寿宫。",
            "真游追柱史，吏隠即冥鸿。",
            "苑路连修竹，儿歌习大风。",
            "海鳬随步武，笙鹤下虚空。",
            "司马官园令，千秋擢寝中。",
            "书成大人赋，梦识白头翁。",
            "北阙縻徐乐，丹砂愧葛洪。",
            "帝乡那可问，相望五云东。"
        ],
        "title": "王四十监鸿庆宫",
        "id": "c6efbdf0-f7e5-4c91-93ed-ef66552426e3"
    },
    {
        "author": "刘攽",
        "paragraphs": [
            "明府敏为政，经纶功已深。",
            "无欺礼神意，不扰爱民心。",
            "直道容多梗，良时避孔壬。",
            "未成宣室召，空赐颍川金。",
            "兹日量天听，方春报雨霖。",
            "望蜺舒黯黯，笑电趣涔涔。",
            "耒耜欢南亩，歌谣变越吟。",
            "和应光爇户，润足俟熏琴。",
            "久客羞王粲，忘饥学汉阴。",
            "鹿门那忍去，留钓此江浔。"
        ],
        "title": "代魏秀才和",
        "id": "97f6ff10-a9bd-43ab-b0af-7e75a2884085"
    },
    {
        "author": "刘攽",
        "paragraphs": [
            "川原惟汉广，雷雨向春深。",
            "望望三农事，悠悠一岁心。",
            "月离初候毕，龙见亦推壬。",
            "向夕风翻海，中天电烁金。",
            "农占不骑晦，史例足书霖。",
            "至治无饥穰，元和蔑旱涔。",
            "迁鹦殊自喜，倦客独悲吟。",
            "未必鱼生釜，聊因酒贳琴。",
            "奋身从嫖姚，走马过雕阴。",
            "辜负封侯骨，栖迟沔水浔。"
        ],
        "title": "又和魏秀才",
        "id": "6aa14a71-32fe-49bf-8b2e-622ed53e3e2e"
    },
    {
        "author": "刘攽",
        "paragraphs": [
            "天王相有三，分陕按殽函。",
            "列国依明德，西人盛美谈。",
            "甘棠元听讼，彩服自调甘。",
            "余力斯文贵，珍词万象含。",
            "气清融渤澥，材绝耸楩柟。",
            "请诵诗三百，先知学召南。"
        ],
        "title": "答吴侍郎寄陕府",
        "id": "1a0ca909-b044-422e-8a4c-a73921e98ea6"
    },
    {
        "author": "刘攽",
        "paragraphs": [
            "层云升苍莽，密雪乱高低。",
            "巧致欺工倕，繁多感计倪。",
            "因高宜岳镇，善下及涂泥。",
            "海变方朝若，天通忆命黎。",
            "悬檐垂龃龉，投隙置刀圭。",
            "冥顼豪无頼，娥舒弱易迷。",
            "清心还自照，正色故思齐。",
            "报曙端成误，惊春妄问奚。",
            "林珍翔鹭鹄，玉气堕虹蜺。",
            "猎野甘燔兔，登川快臛蠵。",
            "风回飘柳絮，日暝乱酰鸡。",
            "虫篆初难辨，庖羔久未刲。",
            "冥鸿愁径度，饥雀怆单栖。",
            "律验知阳复，天旋测气跻。",
            "浮生共羁旅，外境本筌蹄。",
            "置酒容高会，论文慰解携。",
            "诗从载涂唱，赋为骋妍题。",
            "数听波涛辨，滔滔百仞溪。"
        ],
        "title": "次韵和韩持国雪二十韵",
        "id": "62314ad3-bbb5-449b-b101-6a1b16dae811"
    },
    {
        "author": "刘攽",
        "paragraphs": [
            "朔雪三冬暮，同云万里间。",
            "昊天还质素，长路失幽艰。",
            "舞急低仍举，吹多去复还。",
            "增高元稍稍，投隙故闲闲。",
            "积卤输盐浦，飘沙聚玉关。",
            "怒涛狂振海，叠巘坐移山。",
            "喜厚犹多积，憎繁讵得删。",
            "旗旛高卷野，尘壒密通阛。",
            "点缀林芳乱，装褫石藓斑。",
            "户斜遗尺剑，窗缺置连环。",
            "圭璧衣裳会，闾阎米粟颁。",
            "折篁终不屈，乔树顿堪攀。",
            "纨洁裁歌扇，珈明耸髻鬟。",
            "运筹思巧历，语异叱神奸。",
            "冻笔无由捉，强弓不易弯。",
            "雁号随雀瞀，龙蛰并鱼鳏。",
            "坎辟威权厉，阳芽势力孱。",
            "晦冥愁运促，温燠怆时悭。",
            "畛域通三壤，涂泥洎百蛮。",
            "暝鸡矜喔喔，宵犬事籋籋。",
            "踠足伤骐骥，迷群失鹭鹇。",
            "制书思籀颉，议巧谢倕般。",
            "蚊翼腾空曲，芝英擢野菅。",
            "藩篱容月魄，轩陛绝人寰。",
            "感物徒酸鼻，明心肯汗颜。",
            "露肌寒得胗，直指冻成袴。",
            "檐罅风号劲，炉灰火逗殷。",
            "猎狂怀塞漠，渔乐记江湾。",
            "饮乏枯瓢弃，磨稀古铁顽。",
            "莫欺东郭履，不愧半通纶。"
        ],
        "title": "咏雪",
        "id": "6d4c7eb5-2b86-4806-987d-261097be9513"
    },
    {
        "author": "刘攽",
        "paragraphs": [
            "帝图天不极，觉苑日融辉。",
            "减劫宁无待，直乘必应机。",
            "化城非朴斫，檀施自依归。",
            "香象开驰道，珠璎接尚衣。",
            "梵音潮海会，阿阁凤凰飞。",
            "清跸通长乐，斋居护却非。",
            "雨花交霰雪，燎桂杂烟霏。",
            "默冀南山寿，贤公已见几。"
        ],
        "title": "驾幸开宝寺福圣院新阁",
        "id": "3383b30e-bcbd-460f-902f-75bf88d1cd0b"
    },
    {
        "author": "刘攽",
        "paragraphs": [
            "近署铜龙贵，仙山策府遥。",
            "由来称国士，自致必云霄。",
            "太史题凡例，彤庭奉日朝。",
            "除书新翰墨，受赐接晨朝。",
            "池水通翔凤，星垣直建杓。",
            "泛槎轻济海，逸御捷凌飙。",
            "献纳当宸扆，丝纶耸具寮。",
            "直词明黼黻，大册粲琼瑶。",
            "拜舞腰金重，归来廐马调。",
            "泥书开鹄板，法驾从鸡翘。",
            "高兴吟红药，珍辞赋洞箫。",
            "宫花香永昼，禁漏静通宵。",
            "枝鹊声何喜，原鸰意自饶。",
            "寄言江汉客，无事老渔樵。"
        ],
        "title": "原父舍人爰自春坊迁职史氏未更晦望旋有新命增秩谏省跻荣纶阁斐然成篇以伸欢贺",
        "id": "2e500deb-d464-4a7b-962d-69ae308c3320"
    },
    {
        "author": "刘攽",
        "paragraphs": [
            "秘宇耸严凝，名卿寿作朋。",
            "腊残琪树雪，夜寂琐窗灯。",
            "交意尝投漆，高谈亟引绳。",
            "正怜湖海别，况复岁华增。",
            "诗勇坚无敌，材全问不能。",
            "龙渊方出匣，持以喻韩棱。"
        ],
        "title": "和秘阁赵光禄学士腊月夜阁宿见寄",
        "id": "5bd89ec6-a5a0-4f2d-aaf5-ce940ebac7a9"
    },
    {
        "author": "刘攽",
        "paragraphs": [
            "汉郡金堤北，黄河落日东。",
            "波涛凝沴气，翻浪蹙长空。",
            "鉅野鲛人室，鱼山水伯宫。",
            "坐嗟山海变，心恐地天通。",
            "未就宣防筑，深怀夏禹功。",
            "何当开岭首，西注出湖中。"
        ],
        "title": "分题河决东郡",
        "id": "a78691be-ef9c-45c7-8c46-dcf263b3a7c3"
    },
    {
        "author": "刘攽",
        "paragraphs": [
            "丘祷亦以久，斋居先筮从。",
            "鸣驺趁残夜，触石会前峰。",
            "箫鼓终椒奠，风霆起蛰龙。",
            "化工轻瞬息，幽贶振舂容。",
            "洒濯埃尘绝，虚凉灏气逢。",
            "小人思学稼，即事喜年丰。"
        ],
        "title": "陪马守蜀山祷雨",
        "id": "5e099a66-d079-478c-b76b-aa55aa64cd62"
    },
    {
        "author": "刘攽",
        "paragraphs": [
            "白麻诏出凤凰池，金节铜符副锡珪。",
            "故事周公不之鲁，是行山甫亦徂齐。",
            "百年礼乐更梼杌，万国车书载狄鞮。",
            "开阖干坤容海运，斡回枢极寄杓携。",
            "故都形胜余龙虎，开府文章盛壁奎。",
            "列坐诸生亲绛帐，纵谈禅伯得金篦。",
            "四山岚气连松梓，二水波涛乱鼓鼙。",
            "里老傍车看画鹿，江灵低首避燃犀。",
            "鸿河带地长余润，蟠木开花亦有蹊。",
            "跃冶空惭折钩喙，在钧仍似落巢泥。",
            "苦心刻鹄纔成鹜，卑意函牛祇洎鸡。",
            "早晚重开丞相阁，为公羸马踏沙堤。"
        ],
        "title": "送王相公",
        "id": "5b2cc5c2-101e-4e65-b4c8-da8aa77ab025"
    },
    {
        "author": "刘攽",
        "paragraphs": [
            "雪色留寒风弄和，新阳浅浅故阴多。",
            "池冰渐尽泉初洁，径草犹微菊未莎。",
            "归雁声音矜久客，晴云意态似妖娥。",
            "杖藜穷巷贫非惫，隠几衡门啸也歌。",
            "身外闲愁从拨弃，眼前诗景得遮罗。",
            "亦知白发非春事，老伴相寻奈我何。"
        ],
        "title": "和杨褒早春二首  其一",
        "id": "d7a8fb4f-9bb5-46a1-97c9-14277fb30340"
    },
    {
        "author": "刘攽",
        "paragraphs": [
            "少年意气属时和，春入青门乐事多。",
            "试着青衫迎暖日，闲骑骏马踏青莎。",
            "御风直欲从仙子，奔月犹能及素娥。",
            "雁鹜陂前来脍鲤，芙蓉园里去听歌。",
            "舞狂相属挥如意，醉起驰归掷叵罗。",
            "寄语子云天禄阁，新书尚白竟如何。"
        ],
        "title": "和杨褒早春二首  其二",
        "id": "27b997d1-1b8e-4443-9d03-aec3802f6a79"
    },
    {
        "author": "刘攽",
        "paragraphs": [
            "济水由来彻海清，两州偕得水南名。",
            "遗人颇记睢阳曲，说士犹谈历下兵。",
            "碧落羽翰俱失路，白头章绶偶专城。",
            "东秦表海知君重，左辅陪京莫我轻。",
            "宾客此邦多长者，诗书前古聚诸生。",
            "不知高密何如彼，试仗西风问子卿。"
        ],
        "title": "寄齐州李学士并呈苏密州",
        "id": "dc617ade-9bb2-4050-82e3-7ee9f7db3026"
    },
    {
        "author": "刘攽",
        "paragraphs": [
            "卧阁偏州独老夫，三年化尽白髭须。",
            "故人始得班荆语，督府相观剖竹符。",
            "旧学翰林君子泽，雄文策府列仙儒。",
            "蛟龙莫作池中物，老骥几为辕下驹。",
            "腰底印章驰传乘，道傍冠盖弃关繻。",
            "黄金上冢家相乐，文弩迎官吏疾驱。",
            "甲子可怜同步武，光阴稍觉近桑榆。",
            "挂车正尔思前路，毕娶由来异壮图。",
            "笑嚯会须矜此酒，分飞何必待长涂。",
            "侧身东望艰梁甫，犹冀君家有只鳬。"
        ],
        "title": "送王兖州",
        "id": "9fa8e054-02e1-4cae-8126-b9cc930e4e67"
    },
    {
        "author": "刘攽",
        "paragraphs": [
            "事从梁栋拯隳颓，民有余工库有财。",
            "不待公输洎玉茧，肯论新甫与徂徕。",
            "经营结构无遗巧，壮丽宏深要必该。",
            "广砌水平铺淡碧，应门风过绝纤埃。",
            "云山喷墨文屏合，金兽衔环洞户开。",
            "势似名翚飞夭矫，喜知巢燕到裴徊。",
            "陈平社宰非无意，薛惠邮亭信不才。",
            "会道曹风如鲁卫，辅州元作帝京陪。"
        ],
        "title": "次韵宋职方新修厅事",
        "id": "f3066326-7e07-44ab-9e9f-8f044ec9e595"
    },
    {
        "author": "刘攽",
        "paragraphs": [
            "万缘冥数有兴颓，不为劳民与费财。",
            "常怪丘渊犹改旧，足令蓍蔡可知来。",
            "黄图左辅今仍重，甲令名藩此正该。",
            "过去英贤联踵武，几多能事悉尘埃。",
            "僝工匠石三农隙，唾手公堂一旦开。",
            "妙选栋梁虹宛转，触新廊庑雁徘徊。",
            "落成幸有羔羊酒，能赋欣逢锦绘才。",
            "衰老专城无异术，祇将勤拙任家陪。"
        ],
        "title": "再和宋职方",
        "id": "a1ff10f3-304e-4aa0-9a83-5f3fcfc50d0c"
    },
    {
        "author": "刘攽",
        "paragraphs": [
            "少无风力致云霄，老寄东藩愧节旄。",
            "涉境已怜清济涸，开门犹喜岱山高。",
            "智微黑蚁穿珠窍，术异游鱼出鼎膏。",
            "思古循良深自叹，视身尸素欲何逃。",
            "流光去去车驰毂，过事新新海驾涛。",
            "屈指家声欢上客，惬心风什幸诗豪。",
            "青春小圃饶佳卉，迟日芳樽付浊醪。",
            "倾盖强君留一醉，相看前路钓连鳌。"
        ],
        "tags": [
            "泰山"
        ],
        "title": "次韵酬李推官",
        "id": "a0c1b8da-f61c-4b7d-9893-1730266b40b8"
    },
    {
        "author": "刘攽",
        "paragraphs": [
            "郑公真率故难攀，夙昔相期季孟间。",
            "昼锦乡闾嗤拓落，藉糟官局压清闲。",
            "饮肠纵逸巵无当，诗句清新玉作环。",
            "屡舞自矜能举袖，少歌谁复顾酡颜。",
            "南金不足偿棋进，鲁酒频闻输罚锾。",
            "豪忤里儒连束矢，狂侵醉尉欲翘关。",
            "婢勤织衽几无欲，男饱诗书仅有鳏。",
            "疲马踏泥如得绊，弱弓支肘不成弯。",
            "权材未恨原中秘，领邑那知寄百蛮。",
            "说将正怜胡越异，问津空复鬓毛斑。",
            "江连楚蜀无穷水，路绕巴渝不尽山。",
            "青嶂叫猿寒寂寂，乱泉冲石暝潺潺。",
            "有生谁得辞羁旅，良苦遥知冒险艰。",
            "高兴由来向人尽，尺书仍喜不吾悭。"
        ],
        "title": "答郑秘丞见寄长韵",
        "id": "31afbd01-7156-4578-9027-cbde84169286"
    },
    {
        "author": "刘攽",
        "paragraphs": [
            "雨多三径似荒郊，处处秋阴紫翠交。",
            "照水白莲霜雪朵，倚天乔木夕阳梢。",
            "池光俯见游鱼窟，楼角遥临宿羽巢。",
            "倚杖移时看蚁斗，操舟缭岸试杯胶。",
            "墙阴静色怜甘菊，垣上悬藤识苦匏。",
            "老圃不须讥抱瓮，野人无事伴诛茅。"
        ],
        "title": "雨後小园",
        "id": "cb20848b-c02a-4c2f-9c34-e0f1459a5f0c"
    },
    {
        "author": "刘攽",
        "paragraphs": [
            "终南际沧海，千里张屏风。",
            "落月沈山西，朝阳生岭东。"
        ],
        "tags": [
            "终南山"
        ],
        "title": "终南山",
        "id": "d69f497b-0ecd-42c8-922f-644b3ce6ce5c"
    },
    {
        "author": "刘攽",
        "paragraphs": [
            "天游神不虚，火解形复见。",
            "明明学道心，不与劫火变。"
        ],
        "title": "火浣坛",
        "id": "df636be7-8a3c-4a4d-8969-e82f299d3c8e"
    },
    {
        "author": "刘攽",
        "paragraphs": [
            "旧怪神仙事，燕齐得浪传。",
            "丹青此堂上，想像为依然。"
        ],
        "title": "许真君祠",
        "id": "7ee7fcf3-94de-4176-bc92-7722febc25e4"
    },
    {
        "author": "刘攽",
        "paragraphs": [
            "美酒留人饮，乘风纵客槎。",
            "秋潭夜深月，春屿雨余花。"
        ],
        "title": "酒舫",
        "id": "ec5bea3c-a650-4afd-9035-f0cf9e91a247"
    },
    {
        "author": "刘攽",
        "paragraphs": [
            "夤缘映层阜，苍翠复春苔。",
            "君知爱霜雪，若个是龙材。"
        ],
        "title": "竹冈",
        "id": "01f8d20b-41be-41c1-87bd-0b98ee29aa5e"
    },
    {
        "author": "刘攽",
        "paragraphs": [
            "後雁来何暮，春风万里情。",
            "江南多燕子，无处觅同声。"
        ],
        "title": "寒食後闻雁",
        "id": "41c7b320-a297-4aa1-9474-1d7f28600f8a"
    },
    {
        "author": "刘攽",
        "paragraphs": [
            "古井玄泉色，仙人玉镜寒。",
            "照来知骨相，作意就金丹。"
        ],
        "title": "丹井",
        "id": "7e3954ba-05d9-4513-8646-bd8a620ca7ab"
    },
    {
        "author": "刘攽",
        "paragraphs": [
            "栖鸡已登屋，宿羽复归林。",
            "不语听钟坐，默默千里心。"
        ],
        "title": "初夜",
        "id": "bf15894e-8cb9-487c-bc5d-351a1b1ae12d"
    },
    {
        "author": "刘攽",
        "paragraphs": [
            "云来湖外雨，楼倚树梢风。",
            "不惜清凉意，持将与子同。"
        ],
        "title": "郡楼晚坐同陈掾",
        "id": "61353285-3834-49bf-98d4-c68ae843bd0d"
    },
    {
        "author": "刘攽",
        "paragraphs": [
            "花胜已宜春，剪彩更为人。",
            "风光今日好，颜貌一时新。"
        ],
        "title": "人日立春",
        "id": "251e4df2-bc60-471d-9c1c-05c7f06d48b6"
    },
    {
        "author": "刘攽",
        "paragraphs": [
            "赤骥脱馵羁，轩然视瑶池。",
            "公持汉使节，不减豸冠时。"
        ],
        "title": "送韩玉汝司封奉使两浙闻诸公先分题用池塘生春草园柳变鸣禽字合为十章四句  其一",
        "id": "08c1b39a-9623-4762-b827-6def898a995a"
    },
    {
        "author": "刘攽",
        "paragraphs": [
            "三江互东南，波浪浮日光。",
            "峡中起奔涛，积钱仅成塘。"
        ],
        "title": "送韩玉汝司封奉使两浙闻诸公先分题用池塘生春草园柳变鸣禽字合为十章四句  其二",
        "id": "2d39467d-6702-4ce3-ab5a-d879e6a762d3"
    },
    {
        "author": "刘攽",
        "paragraphs": [
            "吴帆若飞鸿，千里长风生。",
            "组练白玉粒，一月来上京。"
        ],
        "title": "送韩玉汝司封奉使两浙闻诸公先分题用池塘生春草园柳变鸣禽字合为十章四句  其三",
        "id": "34e8e08d-d017-48ab-9aeb-578b33ee04cf"
    },
    {
        "author": "刘攽",
        "paragraphs": [
            "利术析秋毫，心计游无垠。",
            "亦有甘棠荫，蔽芾如旧春。"
        ],
        "title": "送韩玉汝司封奉使两浙闻诸公先分题用池塘生春草园柳变鸣禽字合为十章四句  其四",
        "id": "b8042adf-fab6-4bb4-9eac-03eafe329095"
    },
    {
        "author": "刘攽",
        "paragraphs": [
            "忽为严霜诛，惨戚动秋草。",
            "狐狸不足问，豺狼讵横道。"
        ],
        "title": "送韩玉汝司封奉使两浙闻诸公先分题用池塘生春草园柳变鸣禽字合为十章四句  其五",
        "id": "f077faaf-cd71-4791-8af7-e29f556c249c"
    },
    {
        "author": "刘攽",
        "paragraphs": [
            "诸公惜分手，置酒倚名园。",
            "长廊蔽修景，昼无车马喧。"
        ],
        "title": "送韩玉汝司封奉使两浙闻诸公先分题用池塘生春草园柳变鸣禽字合为十章四句  其六",
        "id": "25d0dfc1-0614-4cac-85c4-3ad9600e675c"
    },
    {
        "author": "刘攽",
        "paragraphs": [
            "露光洗高花，风力曳垂柳。",
            "上客请赋诗，主人起为寿。"
        ],
        "title": "送韩玉汝司封奉使两浙闻诸公先分题用池塘生春草园柳变鸣禽字合为十章四句  其七",
        "id": "4f0f834c-bf56-4b39-b694-89f8d0861c52"
    },
    {
        "author": "刘攽",
        "paragraphs": [
            "春浓芳菲杂，日夕境气变。",
            "望望樯上乌，去去令人羡。"
        ],
        "title": "送韩玉汝司封奉使两浙闻诸公先分题用池塘生春草园柳变鸣禽字合为十章四句  其八",
        "id": "1876eb14-c80f-409e-82c9-35c742455a3e"
    },
    {
        "author": "刘攽",
        "paragraphs": [
            "壮年吴会游，常有怀远情。",
            "想见瓜步南，草长鶑乱鸣。"
        ],
        "title": "送韩玉汝司封奉使两浙闻诸公先分题用池塘生春草园柳变鸣禽字合为十章四句  其九",
        "id": "93e2c344-ee3c-49ed-8c92-1a807764a721"
    },
    {
        "author": "刘攽",
        "paragraphs": [
            "驿骑传梅花，书帖封来禽。",
            "何以慰别愁，迟此瑶华音。"
        ],
        "title": "送韩玉汝司封奉使两浙闻诸公先分题用池塘生春草园柳变鸣禽字合为十章四句  其一○",
        "id": "782bbda1-7f1b-45c3-add1-3323ed3c7d51"
    },
    {
        "author": "刘攽",
        "paragraphs": [
            "孤绝池心屿，高低水面花。",
            "若无舟楫到，应似隔仙家。"
        ],
        "title": "花屿",
        "id": "4c817f21-19d8-4b1a-b7d3-5a73713c0ef4"
    },
    {
        "author": "刘攽",
        "paragraphs": [
            "罢客棋仍在，留书卷未终。",
            "荷喧知过雨，萍聚见来风。"
        ],
        "title": "池上",
        "id": "8015ace1-69eb-4356-ab35-3647c52e102e"
    },
    {
        "author": "刘攽",
        "paragraphs": [
            "高台见百里，长啸海风生。",
            "为问尘埃耳，能闻鸾鹤声。"
        ],
        "title": "啸台",
        "id": "0e1b40f9-e13e-4259-8a5f-7f1624d9e7fb"
    },
    {
        "author": "刘攽",
        "paragraphs": [
            "仙去遗金鼎，年深认劫灰。",
            "怀人何限意，时向鼎池来。"
        ],
        "title": "鼎池",
        "id": "db7be65c-dfc0-4a6d-8587-18d62ef2b339"
    },
    {
        "author": "刘攽",
        "paragraphs": [
            "故人坟宿草，翰墨想遗风。",
            "善嚯知君意，何伤睿武公。"
        ],
        "title": "故人谢师厚刻唐贤淳于先生墓诗于善嚯驿系语其後刻石後二年师厚去世明年余过善嚯驿读诗悲之因作淳于墓诗又题二韵追悼师厚平生忘形善嚯莫逆惟师厚为然也",
        "id": "24ba6198-5509-4838-9149-62999c914010"
    },
    {
        "author": "刘攽",
        "paragraphs": [
            "人事不如意，出门安可期。",
            "终须赏春物，那问主人为。"
        ],
        "title": "与持国约游环溪大风不果往又过曾氏值主人之病",
        "id": "57ba996f-adf5-4f25-bf99-8fcc98085e88"
    },
    {
        "author": "刘攽",
        "paragraphs": [
            "莲花水底红，荷叶岸边风。",
            "五月蝉鸣後，君应爱此中。"
        ],
        "title": "莲池",
        "id": "438f10ca-432e-4b87-b550-16ed9e4db0d3"
    },
    {
        "author": "刘攽",
        "paragraphs": [
            "楼前淮水上，远树似鱼鳞。",
            "来帆与去棹，肠断倚栏人。"
        ],
        "title": "东楼",
        "id": "c39fd73a-fea7-4d34-989d-94c3d5d0898e"
    },
    {
        "author": "刘攽",
        "paragraphs": [
            "凝笳来凤辇，玉宇开深殿。",
            "君恩春风回，那向秋时怨。"
        ],
        "title": "长门曲  其一",
        "id": "1235e0c1-b3ba-4c81-bcae-4bef229c7692"
    },
    {
        "author": "刘攽",
        "paragraphs": [
            "君心似明月，月缺应再圆。",
            "但令黄河水，到海还上天。"
        ],
        "title": "长门曲  其二",
        "id": "6c5591a2-c9aa-4a16-aa3e-e863480002ea"
    },
    {
        "author": "刘攽",
        "paragraphs": [
            "幽居远人境，竹柏映吾庐。",
            "满目山林意，今晨霰雪初。"
        ],
        "title": "书堂对雪  其一",
        "id": "89ca226d-c9e8-4096-bc96-94ad2f956159"
    },
    {
        "author": "刘攽",
        "paragraphs": [
            "积风寒玉折，惊鸟落花余。",
            "定有麕麚迹，环林未扫除。"
        ],
        "title": "书堂对雪  其二",
        "id": "f20d1751-640d-498e-b984-9f35070f5051"
    },
    {
        "author": "刘攽",
        "paragraphs": [
            "绿水池光冷，青苔砌色寒。",
            "竹幽啼鸟乱，庭暗落花残。"
        ],
        "title": "雨後回文",
        "id": "72fcec61-f090-4069-a458-8c90ad3ad567"
    },
    {
        "author": "刘攽",
        "paragraphs": [
            "定云浮黑月，惊风触巢鸟。",
            "暝灯客单寝，短梦恨迟晓。"
        ],
        "title": "旅舍不寐作回文四句",
        "id": "f40c4043-874d-48fc-9308-4a212e858f47"
    },
    {
        "author": "刘攽",
        "paragraphs": [
            "西秦公子樗名里，南楚真仙漆种园。",
            "谁顾世人多大笑，偶题勤道志忘言。"
        ],
        "title": "勤道堂",
        "id": "1c4fd2c0-cd6e-461d-9dd8-0d90024976f3"
    },
    {
        "author": "刘攽",
        "paragraphs": [
            "负弩前呼地起尘，炎风烈日正随人。",
            "暂投茅舍支拳坐，却是从前倦客身。"
        ],
        "title": "初暑马上  其一",
        "id": "3e9ba7f4-ede8-4b98-907b-81b3695d34ce"
    },
    {
        "author": "刘攽",
        "paragraphs": [
            "荆扉茅屋水平流，竹簟棋盘局未收。",
            "无用询他名与姓，忙闲有分不相投。"
        ],
        "title": "初暑马上  其二",
        "id": "ba8ec292-26a9-442e-bdf3-d910f4cc1f0b"
    },
    {
        "author": "刘攽",
        "paragraphs": [
            "臧孙御叔悉名卿，饮酒何妨傲雨行。",
            "未似驱车日当午，敢嫌高士笑劳生。"
        ],
        "title": "初暑马上  其三",
        "id": "da63e5d3-cf71-420b-9928-84c57203d37e"
    },
    {
        "author": "刘攽",
        "paragraphs": [
            "军书羽骑晓纷纷，兵起清河一日闻。",
            "多少衣冠尽涂地，凭高依约见妖氛。"
        ],
        "title": "贝州乱二首  其一",
        "id": "7bc81a62-9ce0-4472-9160-abf6c46c8928"
    },
    {
        "author": "刘攽",
        "paragraphs": [
            "金印他时恩泽侯，专城意气凛生秋。",
            "军中成败如翻水，空使明堂旰食忧。"
        ],
        "title": "贝州乱二首  其二",
        "id": "9f5b6e2d-0ff3-431c-8b12-397bbaa05e13"
    },
    {
        "author": "刘攽",
        "paragraphs": [
            "自有林亭不种花，总将春色寄邻家。",
            "桃红梅白须寻得，暮去朝来不算赊。"
        ],
        "title": "游章运判园亭  其一",
        "id": "cfe06ccd-2dd1-488f-a64f-9316c8793adc"
    },
    {
        "author": "刘攽",
        "paragraphs": [
            "客舍栽花欲为主，出门骑马即天涯。",
            "何时置得寻常地，管领春风属自家。"
        ],
        "title": "游章运判园亭  其二",
        "id": "07535ece-1706-43cc-a5a9-aad3358337ce"
    },
    {
        "author": "刘攽",
        "paragraphs": [
            "满月还成破镜飞，流萤清露夜依依。",
            "弄儿看织无穷乐，咫尺嵩云不得归。"
        ],
        "title": "旅馆",
        "id": "28ceeeea-b203-454c-9608-5286d31792b3"
    },
    {
        "author": "刘攽",
        "paragraphs": [
            "托根不近芙蓉苑，移植犹依瘴疠乡。",
            "并蕊连心九相似，看来还使九回肠。"
        ],
        "title": "九蕊芙蓉",
        "id": "bd501972-1f0d-4382-a40c-842832a937f9"
    },
    {
        "author": "刘攽",
        "paragraphs": [
            "百芳不奈秋风急，唯有芙蓉特拒霜。",
            "本以南州积炎德，一为名误客殊方。"
        ],
        "title": "九月吉日涧上望芙蓉因寻菊今岁特晚青蕊未作怃然有怀",
        "id": "64a32c32-b64d-4e5f-90a3-973c1cadb7ef"
    },
    {
        "author": "刘攽",
        "paragraphs": [
            "晓风吹尽淮南雪，昨夜汀州白芷生。",
            "遥想春光西北去，倩传相忆向秦城。"
        ],
        "title": "寄关西兄弟",
        "id": "b5779f55-1059-4811-856b-44c14ae4748e"
    },
    {
        "author": "刘攽",
        "paragraphs": [
            "看雪望春何处好，城腰山腹暂来登。",
            "人知容足无余愿，便是章华与九层。"
        ],
        "title": "阊阖台  其一",
        "id": "b522870e-190a-439b-9a06-ddbef9303a1d"
    },
    {
        "author": "刘攽",
        "paragraphs": [
            "红日骎骎还暗夜，轻车去去只微尘。",
            "老夫独立聊观化，惊怪往来无限人。"
        ],
        "title": "阊阖台  其二",
        "id": "d138f4fd-4f68-4cab-9b79-2ea80ed01c63"
    },
    {
        "author": "刘攽",
        "paragraphs": [
            "台上井泉冰冷滑，城隅川色剑光芒。",
            "多惭簿领相宽假，全得南风一日凉。"
        ],
        "title": "纳凉明教台",
        "id": "ea2159e3-b597-4675-aad1-df76198952ef"
    },
    {
        "author": "刘攽",
        "paragraphs": [
            "梅实初黄暮雨深，宝刀生锈镜昏沈。",
            "年年卑湿身无病，自觉能胜百炼金。"
        ],
        "title": "梅雨",
        "id": "df90a3e6-a176-4971-b43e-d25893c6ae13"
    },
    {
        "author": "刘攽",
        "paragraphs": [
            "梧上生枝复隔年，白头倾盖两欢然。",
            "满城童子垂髫发，竹马羊车戏路边。"
        ],
        "title": "隠语三首呈通判库部  其一",
        "id": "b8715b85-399d-43d1-9c1d-9ccd7802a60c"
    },
    {
        "author": "刘攽",
        "paragraphs": [
            "邯郸度曲尽新声，稚萼韶华稍向荣。",
            "珠箔曲钩遮密坐，瑶台静室伴深行。"
        ],
        "title": "隠语三首呈通判库部  其二",
        "id": "06a33d17-ce47-4bef-8bce-75c161c62f6e"
    },
    {
        "author": "刘攽",
        "paragraphs": [
            "宫柳飞花暗度春，斛愁容贮奈伤神。",
            "曼声试作鸡鸣曲，何必阳关无故人。"
        ],
        "title": "隠语三首呈通判库部  其三",
        "id": "526344b5-b692-4bed-b096-035d1a2ace73"
    },
    {
        "author": "刘攽",
        "paragraphs": [
            "贝阙藏珠安在哉，九渊深绝若为媒。",
            "风波可畏且归去，漫道扁舟湖上来。"
        ],
        "title": "新开湖上待潜珠不出偶书戏孙莘老二首  其一",
        "id": "16d52d81-05c6-4923-a62b-ddf93de05dd5"
    },
    {
        "author": "刘攽",
        "paragraphs": [
            "合浦因人去不还，隋侯未值报恩年。",
            "欲凭泉客传微信，夜久凉风月满川。"
        ],
        "title": "新开湖上待潜珠不出偶书戏孙莘老二首  其二",
        "id": "cd459fb2-31b5-4205-9ac0-f13ca0c4b8d1"
    },
    {
        "author": "刘攽",
        "paragraphs": [
            "沙起河津迷积雾，云遮晚日怯层山。",
            "客行正似摴蒱局，叠马来过第二关。"
        ],
        "title": "入汜水寄仲冯",
        "id": "dbd1389e-a6eb-45c9-90ef-64ffec70bb1b"
    },
    {
        "author": "刘攽",
        "paragraphs": [
            "主人恩厚与相依，画栋危檐昼启扉。",
            "岂是有心希鹄雁，众雏成就即归飞。"
        ],
        "title": "新燕",
        "id": "6249d359-77c0-42d3-b6c5-92934dee12e3"
    },
    {
        "author": "刘攽",
        "paragraphs": [
            "王孙莲勺卤中困，文叔芜蒌亭下寒。",
            "尘俗岂知湖海士，敝裘羸马出长安。"
        ],
        "title": "出都",
        "id": "c09f8a66-966a-49f0-9ee6-8713e16fbbf1"
    },
    {
        "author": "刘攽",
        "paragraphs": [
            "少有闲人访寂寥，薄云淡日早春朝。",
            "庭花弄蕊萱生笋，时见东风趁柳条。"
        ],
        "title": "致斋太常寺以杖画地成二首  其一",
        "id": "d2719c55-ca53-455a-aa79-5c01df196adb"
    },
    {
        "author": "刘攽",
        "paragraphs": [
            "杖藤为笔沙为纸，闲立庭前试草书。",
            "无奈春风犹掣肘，等闲撩乱入衣裾。"
        ],
        "title": "致斋太常寺以杖画地成二首  其二",
        "id": "6defc5d1-8c87-4ec3-8e6f-355d76f1c8f1"
    },
    {
        "author": "刘攽",
        "paragraphs": [
            "十里菰蒲百顷陂，秋风袅袅荡涟漪。",
            "旅游已信江湖远，水国犹将昼梦疑。"
        ],
        "title": "宁陵陂  其一",
        "id": "80f5e16d-488b-4271-93f2-54ca7331ef4f"
    },
    {
        "author": "刘攽",
        "paragraphs": [
            "屈钩结网老农妻，鼓檝鸣榔旧牧儿。",
            "世事谁令山海变，可怜机械亦相随。"
        ],
        "title": "宁陵陂  其二",
        "id": "603f35b3-245f-45a9-88c6-087d0100308e"
    },
    {
        "author": "刘攽",
        "paragraphs": [
            "雪霜雨露平分尽，旧紫新红次第开。",
            "自是余花芳意薄，那知春去不重来。"
        ],
        "title": "长春花",
        "id": "3097930f-6c0b-40a7-92e2-e2a331fa38ca"
    },
    {
        "author": "刘攽",
        "paragraphs": [
            "流霞饮过已忘寒，和笔螭坳墨色干。",
            "温室前头问名木，此身知不误儒冠。"
        ],
        "title": "次子由韵三首  其一",
        "id": "2c244720-d23a-4b74-9d55-b07b530dd81e"
    },
    {
        "author": "刘攽",
        "paragraphs": [
            "四朝传说直臣言，万事多君与轾轩。",
            "重到彤墀挥翰处，想知云梦一时吞。"
        ],
        "title": "次子由韵三首  其二",
        "id": "b30642e2-b747-4eae-99c3-8fcc2d3ae8b7"
    },
    {
        "author": "刘攽",
        "paragraphs": [
            "华光劝讲想天临，白发儒先遇主心。",
            "仍寄史臣挥直笔，圣谟文思与几深。"
        ],
        "title": "次子由韵三首  其三",
        "id": "3f98b230-4f01-4dc5-8804-deb66e7a1ca1"
    },
    {
        "author": "刘攽",
        "paragraphs": [
            "风波缭绕半天下，鬓发苍筤一丈夫。",
            "惆怅江湖向时月，又来淮浦照樯乌。"
        ],
        "title": "泊淮上",
        "id": "6f4b148a-2046-46c7-9adc-6683fc71a9b1"
    },
    {
        "author": "刘攽",
        "paragraphs": [
            "问云何意复归山，应恃无心欲占闲。",
            "我为闲多忙折我，劝云为雨莫空还。"
        ],
        "title": "久旱作问诗  其一",
        "id": "deabfce3-9c15-441f-85d1-83422c255594"
    },
    {
        "author": "刘攽",
        "paragraphs": [
            "问风何意扫云开，本为虞琴唤汝来。",
            "桑麦青干天不雨，更将何物阜民财。"
        ],
        "title": "久旱作问诗  其二",
        "id": "2b558620-4bb3-4365-8b6e-fe9615dce62a"
    },
    {
        "author": "刘攽",
        "paragraphs": [
            "问山何意及郊农，天欲为霖不见容。",
            "少闭土囊诛啸虎，也教云气得从龙。"
        ],
        "title": "久旱作问诗  其三",
        "id": "9d617250-1d30-4536-b9c2-d02d4a7fed67"
    },
    {
        "author": "刘攽",
        "paragraphs": [
            "好饮本来身少事，徒歌非是曲弥高。",
            "若能全疗诗书癖，用底聊均笔砚劳。"
        ],
        "title": "遣闷二首  其一",
        "id": "bfd37ff0-55f8-4f5f-9714-6f5d0d9750a4"
    },
    {
        "author": "刘攽",
        "paragraphs": [
            "草荒三径寻常绿，树掩双扉丈尺高。",
            "燕语不如鶑语静，蜂飞犹胜蝶飞劳。"
        ],
        "title": "遣闷二首  其二",
        "id": "f6187e3f-afd7-4891-9222-3c48c6e084f0"
    },
    {
        "author": "刘攽",
        "paragraphs": [
            "泽雉呼雌日出飞，林鸦失子夜深啼。",
            "劳生未尽无生理，外境移心不得齐。"
        ],
        "title": "感怀",
        "id": "c475b772-79eb-4874-a950-10e9000d26ac"
    },
    {
        "author": "刘攽",
        "paragraphs": [
            "壁门金阙倚天开，五见宫花落古槐。",
            "明日扁舟江海去，却从云气望蓬莱。"
        ],
        "title": "题馆壁",
        "id": "a56a1515-a363-4e34-b7cf-43fa9fde49e5"
    },
    {
        "author": "刘攽",
        "paragraphs": [
            "火流渐近桑榆上，秋气新从阊阖来。",
            "每岁长安犹暑热，内官相属赐冰回。"
        ],
        "title": "末伏",
        "id": "281a3ce8-7d3a-44fe-8f8a-6c2355f8a186"
    },
    {
        "author": "刘攽",
        "paragraphs": [
            "水墨乍成岩下树，摧残半隠洞中云。",
            "猷公曾住天台寺，阴雨猨声何处闻。",
            "（铎案：此诗另见唐人刘商诗）。"
        ],
        "title": "题湛上人院画松",
        "id": "8cae8040-f8e1-4c02-92e0-681df6174b16"
    },
    {
        "author": "刘攽",
        "paragraphs": [
            "为儒自分多迂阔，已老那能更改张。",
            "青史异时传信事，不为民贼坐投荒。"
        ],
        "title": "儒生",
        "id": "94b7bdbd-8793-4aa9-adab-5907e8dfeab5"
    },
    {
        "author": "刘攽",
        "paragraphs": [
            "深山雨过气清润，四月居人犹夹衣。",
            "独坐空庭看乔木，黄鶑语歇绕枝飞。"
        ],
        "title": "题荆林馆",
        "id": "0927f5aa-1151-4ba4-afb0-6d687cf86033"
    },
    {
        "author": "刘攽",
        "paragraphs": [
            "画桥朱阁水东西，柳带花梢耸复低。",
            "欲上扁舟还借问，此中时有晋人迷。"
        ],
        "tags": [
            "西湖"
        ],
        "title": "西湖独行",
        "id": "8c8b936a-a64b-407e-84ff-bc1a22e1c9c3"
    },
    {
        "author": "刘攽",
        "paragraphs": [
            "凤鸟非梧不息阴，梧桐非凤亦无禽。",
            "种桐阶戺有深意，欲伴幽人介独心。"
        ],
        "title": "种梧桐",
        "id": "d8d2640f-c5ed-4356-8db8-cc4ba52ad91c"
    },
    {
        "author": "刘攽",
        "paragraphs": [
            "种花栽药一番新，闲绕芳丛到日曛。",
            "莫笑人情不开豁，事曾经手自殷勤。"
        ],
        "title": "种花",
        "id": "9a22742d-1211-4db4-b801-af3e484f0a3f"
    },
    {
        "author": "刘攽",
        "paragraphs": [
            "风波迂直路何限，云水凄凉秋向高。",
            "百里淹留还信宿，可堪残日看惊涛。"
        ],
        "title": "湖口阻风",
        "id": "f716895c-c0b7-4f79-afcd-fdfd004ef7b2"
    },
    {
        "author": "刘攽",
        "paragraphs": [
            "万顷寒涛浸日车，迅风重叠浪成花。",
            "云深不辨江灵事，时见奔驹走岸沙。"
        ],
        "title": "长芦阻风",
        "id": "93879615-fb4b-422d-9505-b7096801cf2a"
    },
    {
        "author": "刘攽",
        "paragraphs": [
            "愁思横江不易堪，恶风终日自西南。",
            "逐臣那有回天力，请谢蜚廉亦未甘。"
        ],
        "title": "阻风  其一",
        "id": "6643465f-74cb-46d4-b70e-70b380da0b82"
    },
    {
        "author": "刘攽",
        "paragraphs": [
            "寒江常岁起条风，今日樯乌悉向东。",
            "定有江神欺放逐，更添留滞作途穷。"
        ],
        "title": "阻风  其二",
        "id": "27b95352-36aa-4338-913e-446610dddc63"
    },
    {
        "author": "刘攽",
        "paragraphs": [
            "先进多于贫贱隔，故交时有死生分。",
            "数疑吾子更名字，将谓平生又失君。"
        ],
        "title": "寄张十二",
        "id": "92c6d378-014a-41bb-ab19-b9d01f5780e0"
    },
    {
        "author": "刘攽",
        "paragraphs": [
            "春风过尽欲无余，天禄花英玉不如。",
            "闭户清台谁累汝，正应归舍悉焚书。"
        ],
        "title": "寄阁下诸同舍",
        "id": "6567327e-1be1-4037-b91a-9083f98e74fc"
    },
    {
        "author": "刘攽",
        "paragraphs": [
            "南海飞鸿北海鳬，青冥相望羽翰孤。",
            "虚弓祇是弦声急，不向云霄堕九乌。"
        ],
        "title": "寄丁元珍",
        "id": "76d789dd-dea3-4bfc-9d40-0b5002e9e44e"
    },
    {
        "author": "刘攽",
        "paragraphs": [
            "病余清骨鬓成霜，惭负腰间郡组长。",
            "等是君恩容卧治，淮西何必减淮阳。"
        ],
        "title": "蔡州路中作五首寄都下  其一",
        "id": "f7b3c7a2-4485-4aca-b30c-2f622144f4ff"
    },
    {
        "author": "刘攽",
        "paragraphs": [
            "雨湿城南辇路沙，归鞍蹀躞喜还家。",
            "病躯复作南州守，空使离忧两鬓华。"
        ],
        "title": "蔡州路中作五首寄都下  其二",
        "id": "691a6961-e5d1-4f4e-9cc3-c50656f73042"
    },
    {
        "author": "刘攽",
        "paragraphs": [
            "南城十里短长亭，三月烦君复送行。",
            "道上垂杨犹可折，秋风萧索不须惊。"
        ],
        "title": "蔡州路中作五首寄都下  其三",
        "id": "7eb6e07b-d3a1-42b6-b3c4-02afe5d63f62"
    },
    {
        "author": "刘攽",
        "paragraphs": [
            "病指拘挛不自如，平居画诺亦踌躇。",
            "双鱼欲寄诸亲故，安得陈遵凭几书。"
        ],
        "title": "蔡州路中作五首寄都下  其四",
        "id": "23106af5-2fff-4b25-88b4-cce0dd97e942"
    },
    {
        "author": "刘攽",
        "paragraphs": [
            "朱轮驷马锦障泥，郡守官仪足品题。",
            "自是老身无宿分，卧乘篮舁一鸡栖。"
        ],
        "title": "蔡州路中作五首寄都下  其五",
        "id": "7673ad2d-c34d-4733-811e-399d82eecad4"
    },
    {
        "author": "刘攽",
        "paragraphs": [
            "袅袅柔芳浅浅春，早梅花白柳条新。",
            "归艎去後无来客，占得风光不共人。"
        ],
        "title": "寄孙巨源  其一",
        "id": "126cface-3e21-4340-ae76-b8f2c95ba9f6"
    },
    {
        "author": "刘攽",
        "paragraphs": [
            "居邻渤澥接江湖，闲数春风雁与鳬。",
            "乘雁来归只鳬起，未应言有复言无。"
        ],
        "title": "寄孙巨源  其二",
        "id": "09e4553e-f427-43d7-8f65-05766bfb580e"
    },
    {
        "author": "刘攽",
        "paragraphs": [
            "东门城壁践朐山，此去蓬莱一望间。",
            "潜有真仙自来往，秦人何用不开关。"
        ],
        "title": "寄孙巨源  其三",
        "id": "794f2011-bd46-49d3-b546-a30bcb25a12e"
    },
    {
        "author": "刘攽",
        "paragraphs": [
            "三百六旬斋复斋，东城骑马独归来。",
            "秋风黄叶惊人面，径向君家就酒杯。"
        ],
        "title": "九宫祭毕寄陈五",
        "id": "6b342983-6ac5-4238-9896-df87a8c85340"
    },
    {
        "author": "刘攽",
        "paragraphs": [
            "松篁倚石夜露滴，楼阁缘岩风铎高。",
            "山僧入定昼不起，顶上潮音翻海涛。"
        ],
        "title": "寄金山朝阳岩僧",
        "id": "8f496968-4850-4eba-a3a1-bd162cdb8594"
    },
    {
        "author": "刘攽",
        "paragraphs": [
            "悬车束马太行道，取鲁并齐七十城。",
            "今日朝恩俱卧合，故人应得老人情。"
        ],
        "title": "寄胡完夫时罢河东提刑知蔡州予亦罢京东转运使知兖州",
        "id": "f1c6d558-20ab-4fc0-a62d-d43ba9ea1f60"
    },
    {
        "author": "刘攽",
        "paragraphs": [
            "连逢七十二重山，芝朮潜通小有天。",
            "自笑何须仙者笑，未忘轩冕顾金钱。"
        ],
        "title": "次韵和望岳亭诗  其一",
        "id": "e4b710c7-c0e8-40ca-8a34-bc8a255eb4d2"
    },
    {
        "author": "刘攽",
        "paragraphs": [
            "望岳亭前一凭栏，秋云萧索水光寒。",
            "北人解道衡山远，此地衡山已背看。"
        ],
        "tags": [
            "衡山"
        ],
        "title": "次韵和望岳亭诗  其二",
        "id": "253820f3-bd30-48a0-9f4b-746d37d5711d"
    },
    {
        "author": "刘攽",
        "paragraphs": [
            "一尺春泥频侧足，半池天水欲清神。",
            "柳黄梅白贪回首，惊起啼鸦雪洒人。"
        ],
        "title": "雪後行小园",
        "id": "d1b87eca-1f71-4aae-ad65-e05b7708d361"
    },
    {
        "author": "刘攽",
        "paragraphs": [
            "早于桃李晚于梅，冰雪肌肤姑射来。",
            "明月寒霜中夜静，素娥青女共徘徊。"
        ],
        "title": "水仙花",
        "id": "cc32fae6-3302-4408-ad74-58378c2dd0ad"
    },
    {
        "author": "刘攽",
        "paragraphs": [
            "还有柳枝能送客，而无桂树解留人。",
            "离肠苒苒随征旆，愁绝江南日暮春。"
        ],
        "title": "题饯送亭",
        "id": "1079a95f-9f53-4552-a88c-84eb0536f11f"
    },
    {
        "author": "刘攽",
        "paragraphs": [
            "惯听巴山杜鹃哭，饱闻湘岸鹧鸪啼。",
            "浓云细雨黄昏暮，竹外传呼滑滑泥。"
        ],
        "title": "竹鸡",
        "id": "42fd9362-52d8-4466-bff2-e9866214e4b9"
    },
    {
        "author": "刘攽",
        "paragraphs": [
            "倚城乔木半参天，雨过交流百道泉。",
            "始觉太常斋不恶，秋风静里雨萧然。"
        ],
        "title": "致斋雨中寄王彦祖  其一",
        "id": "22019093-822a-43d4-bc57-d2dacfd41b8a"
    },
    {
        "author": "刘攽",
        "paragraphs": [
            "细草幽花七月天，曲沟藂石乱鸣泉。",
            "斋居三日遗尘事，梦寂神凝亦自然。"
        ],
        "title": "致斋雨中寄王彦祖  其二",
        "id": "cd22dcc9-437b-4797-b485-53c2d03db046"
    },
    {
        "author": "刘攽",
        "paragraphs": [
            "日照庭除上下光，雪残乔木碧苍苍。",
            "空无鸟雀随人语，散漫风烟驻佛香。"
        ],
        "title": "晓晴入荐福院",
        "id": "f3d2d416-57c3-4170-9fb5-2173b1f27c23"
    },
    {
        "author": "刘攽",
        "paragraphs": [
            "衰老欢娱总强为，兴阑萧索不无悲。",
            "任教年少相纵乐，听说胜于主席时。"
        ],
        "title": "雪中群僚聚饮",
        "id": "6e569a6c-2691-489f-b4e1-4921b10b68f5"
    },
    {
        "author": "刘攽",
        "paragraphs": [
            "风力清和日景迟，看花未醉莫言归。",
            "殊方长恨故人少，白发那论春事非。"
        ],
        "title": "次韵酬傅钦之",
        "id": "5cb87c8d-5331-43fb-9032-1f69b4f62f9e"
    },
    {
        "author": "刘攽",
        "paragraphs": [
            "水生巴峡春始秀，叶下洞庭秋已高。",
            "去雁来鸿多少日，羁人搔首看江涛。"
        ],
        "tags": [
            "洞庭湖"
        ],
        "title": "新雁",
        "id": "fb647267-b382-4a66-9418-5cf426da35e4"
    },
    {
        "author": "刘攽",
        "paragraphs": [
            "涛翻鹭羽连天白，山叠屏风到海青。",
            "客路浮生两如寄，万重波里一浮萍。"
        ],
        "title": "出长芦口",
        "id": "1509fc7e-428a-457e-b787-2a3a90c02912"
    },
    {
        "author": "刘攽",
        "paragraphs": [
            "六花飞舞满长安，古寺楼台白玉攒。",
            "长眉老僧见客语，两年秋雪就中寒。"
        ],
        "title": "秋雪过相国寺",
        "id": "495b02cc-3fc2-471d-8caf-13ba7b7ac022"
    },
    {
        "author": "刘攽",
        "paragraphs": [
            "巴妇能专利丹穴，始皇称作女怀清。",
            "此花即是秦台种，赤玉烧枝擅美名。"
        ],
        "title": "女贞花",
        "id": "54f92d56-a4d7-41c7-ad31-20248abef59c"
    },
    {
        "author": "刘攽",
        "paragraphs": [
            "烈风呼汹震山林，小雨霏微驻薄阴。",
            "南亩旱苗焦欲死，拟将如许号为霖。"
        ],
        "title": "小雨",
        "id": "564adbba-02fe-4874-b6ac-17f0f74166f2"
    },
    {
        "author": "刘攽",
        "paragraphs": [
            "麦苗出陇渐渐绿，花树迎风浅浅红。",
            "欲就白杨倾一酌，竟无人可暂相同。"
        ],
        "title": "野次",
        "id": "bd343eff-2966-45ae-be4a-87a7d4c35c67"
    },
    {
        "author": "刘攽",
        "paragraphs": [
            "骅骝历块误颠蹶，卞子抱璞空归来。",
            "天下何会识琬琰，市人空复尚驽骀。"
        ],
        "title": "闻王深甫下第",
        "id": "cb2fe7d1-ef72-40e5-8c75-7d09411b8c10"
    },
    {
        "author": "刘攽",
        "paragraphs": [
            "长平幕府可张罗，谁见当时宾客多。",
            "还有任安如砥柱，故山归卧恣颓波。"
        ],
        "title": "送刁节推归江南此君辟孙并州幕府府罢遂弃官  其一",
        "id": "2ecbd2b9-d91b-4c2b-9dc4-e5b37be807cd"
    },
    {
        "author": "刘攽",
        "paragraphs": [
            "中军高韵拂云霓，世路能将宠辱齐。",
            "君去可无离合恨，不应流涕怅睽携。"
        ],
        "title": "送刁节推归江南此君辟孙并州幕府府罢遂弃官  其二",
        "id": "282790d2-431c-4200-9173-5b9a5f548c48"
    },
    {
        "author": "刘攽",
        "paragraphs": [
            "落日回船烟水明，残霞黯黯共离情。",
            "南飞多少江鳬翼，好倩樯乌遍寄声。"
        ],
        "title": "冯当世湖西口占还舟中却寄",
        "id": "56d51384-4135-4276-b9c1-d393a3aa2f63"
    },
    {
        "author": "刘攽",
        "paragraphs": [
            "衰老常嫌带减围，那堪髀肉厌征騑。",
            "东山仍有周公梦，也恐三年始得归。"
        ],
        "title": "次韵钱四",
        "id": "12d32025-cdc8-4d56-9b38-c287e789302f"
    },
    {
        "author": "刘攽",
        "paragraphs": [
            "四更捧日轮囷势，千里为霖叆叇功。",
            "但道无心是真意，任辞幽石起封中。"
        ],
        "title": "岳云亭",
        "id": "7efbd24c-b92a-43c3-9663-c8319d45341e"
    },
    {
        "author": "刘攽",
        "paragraphs": [
            "孤绝佗山碧海滨，天花水月静无尘。",
            "客槎不载支机石，为见闲游得度身。"
        ],
        "tags": [
            "西湖"
        ],
        "title": "许州西湖观音像",
        "id": "74b41ace-1193-400f-847d-c229b48bb286"
    },
    {
        "author": "刘攽",
        "paragraphs": [
            "花外秋千柳下门，东城近处辟疆园。",
            "楼头明月终归去，更为残阳尽酒尊。"
        ],
        "title": "游俞氏园亭",
        "id": "b8f823f2-87eb-478e-92a4-2de14a65e42f"
    },
    {
        "author": "刘攽",
        "paragraphs": [
            "熏风四月树阴合，无事高眠昼漏长。",
            "觉後已疑人世改，起看林影上东墙。"
        ],
        "title": "昼眠",
        "id": "c98eff8e-b4a0-4471-b648-062660b65021"
    },
    {
        "author": "刘攽",
        "paragraphs": [
            "利名苦厌兹多口，朝市那能尽信书。",
            "一枕凉风云满目，民谣民讼不关渠。"
        ],
        "title": "嘲昼眠",
        "id": "dcd49a3c-babf-4dd1-819a-51386bcb1b8e"
    },
    {
        "author": "刘攽",
        "paragraphs": [
            "风摇羽扇露盈盘，卷卷翻翻欲定难。",
            "醉眼波心欢有遇，水仙倾盖正相看。"
        ],
        "title": "芙蓉池",
        "id": "065a88d4-373a-4dee-baa1-4d009d14882a"
    },
    {
        "author": "刘攽",
        "paragraphs": [
            "三日湖云不肯晴，四山冥晦与川平。",
            "系船汀树无人语，卧听波涛澒洞声。"
        ],
        "title": "湖口  其一",
        "id": "5c432379-a0b3-407e-b7f3-00e0213b6dad"
    },
    {
        "author": "刘攽",
        "paragraphs": [
            "清溪物色亦消忧，风雨何辞有滞留。",
            "定似湖边钓鱼客，一生家事托孤舟。"
        ],
        "title": "湖口  其二",
        "id": "6ce48acb-d7b7-49d1-957c-aff242437692"
    },
    {
        "author": "刘攽",
        "paragraphs": [
            "本自悠悠物外人，每逢山水为情亲。",
            "惭愧湖波淹客棹，到官不畏上官嗔。"
        ],
        "title": "湖口  其三",
        "id": "ab460745-2e7c-49e9-9f2a-edb37303594e"
    },
    {
        "author": "刘攽",
        "paragraphs": [
            "武仲高材笔不休，相逢倾盖复离忧。",
            "黄河赤鲤强三尺，他日无烦数置邮。"
        ],
        "title": "送傅推官",
        "id": "49fb11dd-947a-4500-9396-0aa6d3c8aa87"
    },
    {
        "author": "刘攽",
        "paragraphs": [
            "横经童子一趋隅，拥篲门人为扫除。",
            "迟暮不知稽古力，正怜桑户欲捐书。"
        ],
        "title": "和丘直讲除字韵",
        "id": "7b8148e6-4e92-4c5d-bf67-0d70a271ea6f"
    },
    {
        "author": "刘攽",
        "paragraphs": [
            "楚客斫冰行苦难，清音愁绝逼人寒。",
            "凭君与制水仙操，传入湘灵宝瑟弹。"
        ],
        "title": "斫冰词",
        "id": "8fe4e35a-0dc1-4bec-bede-eb3abe248df6"
    },
    {
        "author": "刘攽",
        "paragraphs": [
            "一雨池塘水面平，澹磨明镜照檐楹。",
            "东风忽起垂杨舞，更作荷心万点声。"
        ],
        "tags": [
            "春天",
            "古诗三百首",
            "宋诗",
            "池塘"
        ],
        "title": "雨後池上",
        "id": "d727354d-9af2-4d9f-a238-87e6ad05a1ed"
    },
    {
        "author": "刘攽",
        "paragraphs": [
            "绝景淹留欲断年，晓来冰雪涨池泉。",
            "尽拈书籍无多子，来问东家亦漫然。"
        ],
        "title": "过周修撰池",
        "id": "7b46f51e-b3cc-4a3a-b2b0-b2f549384d2c"
    },
    {
        "author": "刘攽",
        "paragraphs": [
            "季子高谈万乘前，黄金白璧等虚捐。",
            "貂裘敝尽风霜苦，却忆周南二顷田。"
        ],
        "title": "貂裘",
        "id": "6f3c9270-23a9-4dfa-b828-cb00dd6f415b"
    },
    {
        "author": "刘攽",
        "paragraphs": [
            "独坐吟诗到四更，墙根蟋蟀近床鸣。",
            "凉风闪闪吹灯灭，默从无言直到明。"
        ],
        "title": "夜坐",
        "id": "e1820bdd-c66c-4b85-93e0-0aeb471d445b"
    },
    {
        "author": "刘攽",
        "paragraphs": [
            "青苔满地初晴後，绿树无人昼梦余。",
            "唯有南风旧相熟，径开门户又翻书。"
        ],
        "tags": [
            "风",
            "古诗三百首",
            "宋诗",
            "写风"
        ],
        "title": "新晴  其一",
        "id": "2ba88fcc-69b0-4603-9d91-9b9e5fca3f6f"
    },
    {
        "author": "刘攽",
        "paragraphs": [
            "朝阳升空天气新，荒郊落叶寒纷纷。",
            "溪源流潦不可渡，知是蜀山前日云。"
        ],
        "title": "新晴  其二",
        "id": "9c5f43b0-99e8-4797-8163-d447ab58903e"
    },
    {
        "author": "刘攽",
        "paragraphs": [
            "富贵于人疑疾颠，名儒华发独萧然。",
            "小车何必邱园事，不记千秋始姓田。"
        ],
        "title": "次韵和陈五咏张侍郎小车  其一",
        "id": "d172fb0d-a75b-4b4b-a49e-f551604f70b5"
    },
    {
        "author": "刘攽",
        "paragraphs": [
            "履及阶除杖及园，犊车闲暇过前村。",
            "老农未喻疏公意，应怪虚高驷马门。"
        ],
        "title": "次韵和陈五咏张侍郎小车  其二",
        "id": "f25c67eb-8ac2-4a2e-8f86-df64e6b09735"
    },
    {
        "author": "刘攽",
        "paragraphs": [
            "月中丹桂昔谁栽，经岁光华十二回。",
            "正似此花多意思，一番红过一番开。"
        ],
        "title": "桂花",
        "id": "e254c810-b291-4e26-8efd-80f8bfaf1643"
    },
    {
        "author": "刘攽",
        "paragraphs": [
            "赤日红尘几悔来，垂杨渌水眼先开。",
            "踏花酌酒到佳处，把钓临流始此回。"
        ],
        "title": "游环溪  其一",
        "id": "302d74a0-52eb-48ae-b812-eb14b725d09a"
    },
    {
        "author": "刘攽",
        "paragraphs": [
            "漾漾溪流碧照天，荇丝荷叶小如钱。",
            "容易白鱼时挂网，插生幽鹭肯回船。"
        ],
        "title": "游环溪  其二",
        "id": "dbf182c4-fcf4-48e5-9361-a0c159eb1638"
    },
    {
        "author": "刘攽",
        "paragraphs": [
            "四野川原多秀色，非因向着不能知。",
            "置亭高爽时来望，自此风光更属谁。"
        ],
        "title": "向景亭",
        "id": "39d4c857-9966-4080-a888-876500fd5e98"
    },
    {
        "author": "刘攽",
        "paragraphs": [
            "雨後重来春更深，梅花似雪柳如金。",
            "青天白日燕雀语，杳杳归鸿风外音。"
        ],
        "title": "雨後东园",
        "id": "1150e8b7-6121-47f0-b47f-cef7903dd717"
    },
    {
        "author": "刘攽",
        "paragraphs": [
            "汉军诛蛮蛮遁走，汉使约降蛮稽首。",
            "天威若日照四海，杀人得贼亦何有。"
        ],
        "title": "蛮请降三首  其一",
        "id": "b8f4fa37-1125-439d-9044-71f37cc27db3"
    },
    {
        "author": "刘攽",
        "paragraphs": [
            "官军万人宿山下，百姓避兵多旷野。",
            "秋来雨足荆棘生，邻里无复归耕者。"
        ],
        "title": "蛮请降三首  其二",
        "id": "e3c17ef6-0b51-4105-9bfa-038543c154be"
    },
    {
        "author": "刘攽",
        "paragraphs": [
            "县官斩敌予金帛，健儿见赏不见贼。",
            "闻道杀人多老农，至今过客犹凄恻。"
        ],
        "title": "蛮请降三首  其三",
        "id": "21f8c852-aefe-4441-9f67-5e8b05853bb7"
    },
    {
        "author": "刘攽",
        "paragraphs": [
            "自古边功缘底事，多因嬖幸欲封侯。",
            "不如直与黄金印，惜取沙场万髑髅。"
        ],
        "title": "自古  其一",
        "id": "c9126313-c0d9-4388-8bfe-3c3afe628132"
    },
    {
        "author": "刘攽",
        "paragraphs": [
            "汉约无功不得侯，奸雄恶少善为谋。",
            "却令骄主轻人命，奴仆行师海北头。"
        ],
        "title": "自古  其二",
        "id": "879f7e4f-7e19-47b7-a509-7d466453c455"
    },
    {
        "author": "刘攽",
        "paragraphs": [
            "西城门外龙山路，乘兴来游不厌频。",
            "後日重阳须一醉，青松系马菊留人。"
        ],
        "title": "龙山",
        "id": "c2d9d68e-4cf8-412e-b511-db5c696bf2f0"
    },
    {
        "author": "刘攽",
        "paragraphs": [
            "马出城门小径斜，废园故国总堪嗟。",
            "曲池平尽乔木老，旧地分张百姓家。"
        ],
        "title": "果园巷访杨寺丞",
        "id": "241869d5-31cc-48f7-ad42-57991f3d27ba"
    },
    {
        "author": "刘攽",
        "paragraphs": [
            "春云浓淡日微光，双阙重门耸建章。",
            "不上楼来知几日，满城无算柳梢黄。"
        ],
        "tags": [
            "抒情",
            "登楼",
            "古诗三百首",
            "宋诗"
        ],
        "title": "考试毕登铨楼",
        "id": "ac05ae23-f482-47f5-b453-7aca109dbcf5"
    },
    {
        "author": "刘攽",
        "paragraphs": [
            "城外园林非一主，春风总总为开花。",
            "游蜂语燕随人眼，过尽南家与北家。"
        ],
        "title": "登楼",
        "id": "d95d4560-afee-4d80-b135-50541a702be3"
    },
    {
        "author": "刘攽",
        "paragraphs": [
            "历说诸侯七十余，绝粮桑落尚欢娱。",
            "不容而後知君子，方笑南冠驾乘驹。"
        ],
        "title": "陈州杂咏  其一",
        "id": "034694db-977e-4d87-9740-fdc1edb3a0b0"
    },
    {
        "author": "刘攽",
        "paragraphs": [
            "郑庄推士古无伦，置驿诸郊日日新。",
            "去病魏公俱改节，一生惆怅杜陵人。"
        ],
        "title": "陈州杂咏  其二",
        "id": "c7acc3e1-fa7e-4df7-8577-5ea047cf41c8"
    },
    {
        "author": "刘攽",
        "paragraphs": [
            "固安功次异萧陈，深怪材官亦致身。",
            "高卧闭箝天下口，不忧圣主责愚臣。"
        ],
        "title": "陈州杂咏  其三",
        "id": "5256f021-34e3-4fc2-9cdf-1db094243e3a"
    },
    {
        "author": "刘攽",
        "paragraphs": [
            "江南碧树映霜秋，丹实清香破客愁。",
            "常恨忌辛消俗口，为评蠲愤诧齐州。"
        ],
        "title": "黄橙寄黄翁",
        "id": "9a50161e-31be-4d20-b178-9a8249545a74"
    },
    {
        "author": "刘攽",
        "paragraphs": [
            "鹿门隠士肯浪出，荷莜丈人行不逢。",
            "朝阳昼雨霁复暝，香山无路云重重。"
        ],
        "title": "将过孔处士庄闻处士往许昌不果往",
        "id": "84c98191-4251-4a36-bf61-ea015efac31e"
    },
    {
        "author": "刘攽",
        "paragraphs": [
            "紫气东迎太一峰，翠华飞御猎回中。",
            "玄女授符开上策，河宗献宝告成功。"
        ],
        "title": "和原甫谒武信殿  其一",
        "id": "33fc3c29-8e52-4d8e-9ab6-63521e675401"
    },
    {
        "author": "刘攽",
        "paragraphs": [
            "愿借前筹敢决疑，斡回天地耸当时。",
            "旧传太尉条侯策，今见宣王六月诗。"
        ],
        "title": "和原甫谒武信殿  其二",
        "id": "f49bed76-101e-4887-bb96-53dbd528bbda"
    },
    {
        "author": "刘攽",
        "paragraphs": [
            "苍山去郭三十里，日暮云收独立时。",
            "应是尘埃能瞇眼，几人曾有望山诗。"
        ],
        "tags": [
            "庐山"
        ],
        "title": "望庐山",
        "id": "02d32428-45df-4632-ad53-5863f938727c"
    },
    {
        "author": "刘攽",
        "paragraphs": [
            "病躯何处识君恩，卧地无令四体勤。",
            "客诵舍人诗句好，几将笔砚一时焚。"
        ],
        "title": "次韵和王待制绝句  其一",
        "id": "f4f75678-6581-4163-9e5d-8934a84f466b"
    },
    {
        "author": "刘攽",
        "paragraphs": [
            "无年何日苏凋瘵，死市空嗟费杖笞。",
            "旧尹告新应有意，若为闲暇得游嬉。"
        ],
        "title": "次韵和王待制绝句  其二",
        "id": "845cd3a8-a589-4d0d-a583-f1d1f8459499"
    },
    {
        "author": "刘攽",
        "paragraphs": [
            "蔡邕倒屣贵公子，阮籍清谈林下游。",
            "人事差池不如古，祇将朱墨继为州。"
        ],
        "title": "次韵和王待制绝句  其三",
        "id": "ac884381-0992-49c3-8324-ff49ffb9264f"
    },
    {
        "author": "刘攽",
        "paragraphs": [
            "南云不到飞狐口，朔雪来从累雁门。",
            "仗节仍烦凿空使，乘槎径取浊河源。"
        ],
        "title": "寄韩玉汝待制  其一",
        "id": "790446e8-1396-4645-8e2e-26ee8234b700"
    },
    {
        "author": "刘攽",
        "paragraphs": [
            "嫖姚不复顾家为，谁谓东山久未归。",
            "卷耳幸容携婉娈，皇华何啻有光辉。"
        ],
        "title": "寄韩玉汝待制  其二",
        "id": "cec90d93-6ca5-4886-b1e0-05d166ca0679"
    },
    {
        "author": "刘攽",
        "paragraphs": [
            "丹椒结子菊花黄，山路秋高草木香。",
            "日出鸡鸣下乔树，人来犬吠透疏篁。"
        ],
        "title": "秋尽野次  其一",
        "id": "fa8f48cb-c1e1-4ed3-92dc-3d291206c1d4"
    },
    {
        "author": "刘攽",
        "paragraphs": [
            "湖水弥天未觉秋，暂辞鞍马寄扁舟。",
            "菰蒲无禁鱼无税，谁似溪翁得自由。"
        ],
        "title": "秋尽野次  其二",
        "id": "9311917f-57de-4108-b8f8-bd34f97f89e2"
    },
    {
        "author": "刘攽",
        "paragraphs": [
            "人生如浮云，聚散苦不定。",
            "向来诗酒欢，虽唱谁与应。",
            "蟋蟀鸣在户，玉衡逼冬孟。",
            "悠悠千里思，寂寂中夜静。",
            "岂曰无他人，不如我同姓。",
            "吁嗟系名利，有若置机穽。",
            "窘然尘埃中，耻无六翮劲。",
            "访戴舟已惭，攀嵇驾难命。",
            "临觞置不饮，引领起独咏。",
            "莽莽天地昏，谁知我心怲。"
        ],
        "title": "舟中夜饮忆和弟联句",
        "id": "7ab3ed5f-31f5-4478-b37d-18d3daa75f52"
    },
    {
        "author": "刘攽",
        "paragraphs": [
            "千里提封盛府开，照淮红旆晚徘徊。",
            "地灵固有壶公旧，时泰不同唐相来。",
            "韦断陈编占药喜，珠挥新什咏兰陔。",
            "阿连今羡南飞翼，酒影犹能入寿杯。"
        ],
        "title": "寄献淮西大哥给事",
        "id": "92ace673-b795-4d1b-9ca7-9b74a3096dbb"
    },
    {
        "author": "刘攽",
        "paragraphs": [
            "应是尘外境，不随陵谷迁。",
            "江山犹旧日，松柏又千年。"
        ],
        "title": "题古画山水障子",
        "id": "d5ff5a8e-4601-4d6a-8dae-a467e6bd2c72"
    },
    {
        "author": "刘攽",
        "paragraphs": [
            "吾家古屏来江南，白昼水墨渍烟岚。",
            "我行北方未尝见，众道巫峡仍湘潭。",
            "山头老树长参天，水上衰公撑钓船。",
            "青蓑拥身稚子眠，得鱼不卖心悠然。",
            "久嫌时世趣向狭，颇思种药依林泉。",
            "桃源仙家不可到，但愿屏上山水置眼前。"
        ],
        "title": "山水屏",
        "id": "1c91219b-f38b-49dd-90f3-2b8c38b6c5e1"
    },
    {
        "author": "刘攽",
        "paragraphs": [
            "昨得伻图与赋诗，野棠并干上交枝。",
            "始疑和气偏回复，可是常情悦附离。",
            "爱树去思吾岂敢，高门阴德子应知。",
            "济南固有终军辨，传布仍烦老画师。"
        ],
        "title": "于秘校示郊园棠木连理图偶题长句",
        "id": "910a6a67-af11-41f6-a485-fa33b18b3408"
    },
    {
        "author": "刘攽",
        "paragraphs": [
            "南山大树枫与樗，百年不到生理枯。",
            "老枝错落麋奋角，病根蟉结龙垂胡。",
            "风霜不知春不改，古苔悬蔓相萦带。",
            "岂知高堂素壁上，画图能令观者爱。",
            "野夫晨兴坐树边，偶说此槎来上天。",
            "暂乘西风犯牛斗，却看东海成桑田。"
        ],
        "title": "壁画古槎歌",
        "id": "6c4b813f-611e-41de-8b7b-f2b6c905c761"
    },
    {
        "author": "刘攽",
        "paragraphs": [
            "中郎石经天下传，江翁说诗当世贤。",
            "南昌子真亦禄仕，读书养性希神仙。",
            "雄豪相遇古莫及，所至衣冠争愿焉。",
            "贵公子孙谁是胜，广平家书盈万千。",
            "当时交友皆父行，贾生论议欺老先。",
            "开门迎客车结辙，而此三士相周旋。",
            "牙签插架尘土绝，宝轴出囊瑶玉联。",
            "前秦篆籀颇磨灭，中世粉墨仍新鲜。",
            "咨嗟古人不可见，但觉能者心意专。",
            "知音自昔贵一遇，千岁相望犹比肩。",
            "况有清诗纪实事，豪壮入耳如哀弦。",
            "鄙夫观书识难字，古文愈野心谓然。",
            "要当乘兴过君所，刮膜一使头风痊。"
        ],
        "title": "和江邻几梅圣俞同蔡学士观宋家书画",
        "id": "cf6e4792-d677-4910-b5cc-0f3fe7067cc1"
    },
    {
        "author": "刘攽",
        "paragraphs": [
            "杨侯古书数十轴，草隶缺残犹可读。",
            "古书流传动千岁，书可仿摹古容伪。",
            "爱君苦心能辨之，等捐千金不为费。",
            "世尝售名不售真，物可见形难见神。",
            "重令志士一惆怅，念有遗宝随埃尘。",
            "东墙西墙画满屋，瑟琶小儿理新曲。",
            "鄙夫长安交游少，骑马能来与君熟。",
            "万事好恶我自知，不作浮沈为人更耳目。"
        ],
        "title": "杨寺丞书画",
        "id": "efc15d48-23b4-4207-9be2-3d674a10f502"
    },
    {
        "author": "刘攽",
        "paragraphs": [
            "灌婴台畔路憧憧，寒食追游喜退公。",
            "堤柳媚烟行细绿，野桥横水阵残红。",
            "秋千冷扬梨花雨，蹴踘高腾燕子风。",
            "几处笙歌几家哭，却愁回马夕阳中。"
        ],
        "title": "许州寒食",
        "id": "ff664fac-9de6-4e37-84bd-e71c4c932407"
    },
    {
        "author": "刘攽",
        "paragraphs": [
            "寒食风光雨敛尘，病余寒极强颁春。",
            "传呼广陌双摇旆，乘兴名园一柅轮。",
            "列座宾寮皆俊雅，绕池花木尽奇珍。",
            "长吟浅醉归时晚，蜡炬荧煌改火新。"
        ],
        "title": "禁烟游园",
        "id": "c6ce6f33-6373-4370-a0a6-5675268868e3"
    },
    {
        "author": "刘攽",
        "paragraphs": [
            "後蚓智不足，捕鼠功岂具。",
            "一为丹青录，能使万目顾。",
            "气凌龟龙蛰，势经沧海渡。",
            "微物亦有动，将非逢学误。"
        ],
        "title": "画蟹",
        "id": "d0b89097-cdff-4e19-90a1-321941b36b4f"
    },
    {
        "author": "刘攽",
        "paragraphs": [
            "稻熟水波老，霜螯已上罾。",
            "味尤堪荐酒，香美最宜橙。",
            "殻薄胭脂染，膏腴琥珀凝。",
            "情知烹大鼎，何似莫横行。"
        ],
        "title": "蟹",
        "id": "91a96b37-a087-45a6-a81a-fdfb58fd119f"
    },
    {
        "author": "刘攽",
        "paragraphs": [
            "九酝宜城酒，人传岘首碑。",
            "古今情不别，更问习家池。"
        ],
        "title": "宜城酒",
        "id": "b9e80aa1-92b9-4cfa-ad19-e718d8806aac"
    },
    {
        "author": "刘攽",
        "paragraphs": [
            "但见苍山插霄汉，石城古木高崔嵬。",
            "城头层楼又清绝，尚有遗音名白雪。"
        ],
        "title": "郢州",
        "id": "0b48f141-5f27-41f5-b057-2d7c2cc6179a"
    },
    {
        "author": "刘攽",
        "paragraphs": [
            "当时百金售一幅，澄心堂中千万轴。",
            "後人闻名宁复得，就令得之当不识。"
        ],
        "title": "澄心堂纸",
        "id": "b254aa15-e10c-4ae9-aea7-19c839ca279f"
    },
    {
        "author": "刘攽",
        "paragraphs": [
            "微言动相国，大笑绝冠缨。",
            "流转有余智，滑稽全姓名。",
            "师儒空稷下，衡盖尽南荆。",
            "赘婿不为辱，旅坟知客卿。"
        ],
        "title": "襄州淳于髡墓",
        "id": "b15ebb9e-12c0-4aa5-beb8-7531d75c7db5"
    },
    {
        "author": "刘攽",
        "paragraphs": [
            "画堂银烛彻宵明，白玉佳人唱渭城。",
            "唱尽一杯须起舞，关河风月不胜情。"
        ],
        "title": "别茶娇",
        "id": "91aa1a64-60f5-4c8c-953e-e9a3baafdfa3"
    },
    {
        "author": "刘攽",
        "paragraphs": [
            "南州积炎德，嘉树凌冬绿。",
            "熏风海上来，丹荔逾夏熟。",
            "煌煌锦绣林，亭亭翡翠屋。",
            "鹊头烂晨霞，天酒莹寒玉。",
            "流声感中华，采掇如不足。",
            "开元百马死，汉堠五里促。",
            "君王玉食间，此荐知不辱。",
            "迨今糟粕余，犹足惊凡目。",
            "忆初成上林，四方会奇木。",
            "使臣得安榴，天马来首蓿。",
            "拔芽自幽遐，托地幸渗漉。",
            "我欲咎真宰，喟兹限荒服。",
            "将非名实雄，百果为羞缩。",
            "区区化工意，聊尔存众族。"
        ],
        "title": "荔枝  其一",
        "id": "d0d888bd-faf9-488a-99c2-4ec0a9fdc22d"
    },
    {
        "author": "刘攽",
        "paragraphs": [
            "锦筵火齐砌金柈，五月甘浆破齿寒。",
            "南国已随朱夏熟，北人犹指画图看。",
            "烟岚不续丹樱献，玉座空悲羯鼓残。",
            "相见任夸双蒂美，多情莫唱水晶丸。"
        ],
        "title": "荔枝  其二",
        "id": "e3afd2ae-f4cb-44cb-8c07-bdc362d560ee"
    },
    {
        "author": "刘攽",
        "paragraphs": [
            "南珍富奇异，畴昔颇穷览。",
            "夷荒无书传，从古陋铅椠。",
            "苞封走中土，天序异离坎。",
            "有香已变衰，有色多黯謭。",
            "今君此堂上，珍物惟橄榄。",
            "青肤镂琼莹，翠颗森菡萏。",
            "若为幽人贞，久见君子淡。",
            "甘怀彼包羞，日新此刚敢。",
            "清泉荐芳茗，臭味独潜感。",
            "澡雪清烦酲，涤除莹玄览。",
            "灵均采时菊，西伯嗜昌歜。",
            "庙鼎实调梅，壮士仍尝胆。",
            "由来超俗好，诸绝不言惨。",
            "殷勤谢凡口，薤白空三噉。"
        ],
        "title": "橄榄",
        "id": "827aa9f9-5b0b-4ac8-871b-aaf9c4919b30"
    },
    {
        "author": "刘攽",
        "paragraphs": [
            "千金买境欲辞喧，长日观心复照昏。",
            "多少胜缘从静起，为师无意入都门。"
        ],
        "title": "题招提院静照堂",
        "id": "bd4e2cd9-a10c-4c4e-855e-2761177f0247"
    },
    {
        "author": "刘攽",
        "paragraphs": [
            "湖波微涨日初长，水面花香柳绿黄。",
            "沙鸟喧嘲随笑语，鯈鱼惊跃近舟航。",
            "春心处处迷芳草，醉眼依依乱夕阳。",
            "信似习池风物好，偷闲剩醉两三场。"
        ],
        "title": "南湖诗  其一",
        "id": "447496cc-3f23-487a-9f72-fa53316942e6"
    },
    {
        "author": "刘攽",
        "paragraphs": [
            "一樽芳酒数篇诗，坐待南湖夕景低。",
            "日照杏花堆火齐，水涵天色湛玻璃。",
            "静中鱼鸟浑相忘，醉里风光时易迷。",
            "还有渔舟澹客兴，谁言不似武陵溪。"
        ],
        "title": "南湖诗  其二",
        "id": "c22941ac-4c12-411d-b6ba-285e37463eed"
    },
    {
        "author": "刘攽",
        "paragraphs": [
            "不知颍水清如此，欲比蓬莱似是非。",
            "察见渊鱼宁有意，往来鸥鸟已忘机。",
            "济川便乐风波息，洗耳都疑世事违。",
            "甚悔衡门临沁水，还思冠者试春衣。"
        ],
        "title": "颍水作寄陈州诸故人",
        "id": "1eeb732c-d7bb-4afd-8e3b-d1ebe70d88eb"
    },
    {
        "author": "刘攽",
        "paragraphs": [
            "御寇卧郑都，子阳归之粟。",
            "固辞得无受，妻子怨窘束。",
            "君非自知我，人事故反覆。",
            "俛仰未及终，类傌首邦族。",
            "始知至人心，避荣乃避辱。",
            "如何当路子，扰扰事干禄。"
        ],
        "title": "咏列子",
        "id": "a39921d3-1602-414c-935b-361f6ca5dea5"
    },
    {
        "author": "刘攽",
        "paragraphs": [
            "江驿春酲半日留，更烦送酒为扶头。",
            "柳花漠漠嘉陵岸，别是天涯一段愁。"
        ],
        "title": "大安病酒留半日王守复来招不往送酒解酲因小饮江月馆",
        "id": "fc84feec-5c60-471b-9de6-b3fa32dbf4df"
    },
    {
        "author": "刘攽",
        "paragraphs": [
            "步向端门足力迟，仰瞻双阙隔褵褷。",
            "三年江海都如梦，老态今朝始自知。"
        ],
        "title": "还馆  其一",
        "id": "65e845c3-4ba7-44a3-882c-065b62532888"
    },
    {
        "author": "刘攽",
        "paragraphs": [
            "下马呼人问直庐，归墙因读旧时书。",
            "黄花绿叶庭槐影，噪雀鸣蝉宛自初。"
        ],
        "title": "还馆  其二",
        "id": "41c32728-7c5d-477a-af4a-71139ee3093f"
    },
    {
        "author": "刘攽",
        "paragraphs": [
            "雪残梧竹夜犹寒，春入林花露已团。",
            "绝境自宜仁者静，寤歌非为硕人宽。",
            "不眠红烛停俄顷，刻意新书计若干。",
            "等是前贤游集地，似君尤更觉才难。"
        ],
        "title": "次韵王四馆宿  其一",
        "id": "3ddfc04c-bbfc-40fb-82b9-5ea3e0ca0c1f"
    },
    {
        "author": "刘攽",
        "paragraphs": [
            "蓬莱宫阙冠云霓，月出丹渊日堕西。",
            "和暖时花元有信，黄昏归翼自无迷。",
            "读书难字存雌蜺，落笔雄辞在碧鸡。",
            "五十衰年融过二，强颜何计可思齐。"
        ],
        "title": "次韵王四馆宿  其二",
        "id": "473098be-d98c-4cc7-bd6b-357761de9f6b"
    },
    {
        "author": "刘攽",
        "paragraphs": [
            "天星出屈势阑干，五夜传呼禁漏残。",
            "虎豹深沉九关远，鹪鹩栖息一枝安。",
            "病亲黄卷怜灯闇，老厌青绫怯岁寒。",
            "长有江湖未归梦，更将衰白镜中看。"
        ],
        "title": "次韵王四馆宿  其三",
        "id": "81e06c40-7a58-413d-a144-4f3594edbf29"
    },
    {
        "author": "刘攽",
        "paragraphs": [
            "月白天虚星斗横，夜深高阁势峥嵘。",
            "怪来耳冷人声绝，会是斋居近太清。"
        ],
        "title": "次韵王四馆宿  其四",
        "id": "299e5bb5-c188-4367-aae8-032fba2ed460"
    },
    {
        "author": "刘攽",
        "paragraphs": [
            "掖垣星宿上清居，金马文章次石渠。",
            "雨定枫槐含秀爽，秋还楼阁长空虚。",
            "上知景伯无人事，恩许黄香未见书。",
            "不奈客嘲聊自解，下流仍复愧应璩。"
        ],
        "title": "初秋馆中呈诸公",
        "id": "7be7735b-f00f-4410-abe4-5506e183ccd1"
    },
    {
        "author": "刘攽",
        "paragraphs": [
            "长亭前望势崔嵬，地坼东南宇宙开。",
            "韦杜去天真五尺，行人新自日边来。"
        ],
        "title": "题平山马铺",
        "id": "4cff1e44-427a-4b30-9b98-f8dd1864083b"
    },
    {
        "author": "刘攽",
        "paragraphs": [
            "烧灯陶永夜，击鼓劝沽酒。",
            "清月不作霜，微风乍摇柳。",
            "忽忽车转毂，戢戢人举首。",
            "欢乐聊及时，与谁论薄厚。"
        ],
        "title": "灯夕",
        "id": "44a96dca-44d8-41f9-aa6e-17332aabaaa2"
    },
    {
        "author": "刘攽",
        "paragraphs": [
            "南陌东城乐赏同，翠华雕辇度香风。",
            "春催火树无穷外，天压歌声不尽中。",
            "侍宴君归青琐阁，倦游身作白髯翁。",
            "凭将酒客鸱夷颂，并谢张松与孟公。"
        ],
        "title": "次韵和王舍人灯夕见寄",
        "id": "8c805fbb-950c-4d7c-b090-07a8db16511c"
    },
    {
        "author": "刘攽",
        "paragraphs": [
            "千灯光影彻春宵，红日明霞晃绮寮。",
            "上客欢娱得惊坐，佳人歌笑敌蓝桥。",
            "雪花带雨尘都埽，寒色兼风酒易消。",
            "一去章街尽眉妩，臂围犹怯月边朝。"
        ],
        "title": "灯夕陈大夫来会张承议以病不出有诗赠陈次韵和之",
        "id": "61e7d60c-2aa4-4fe9-a880-7566bcc8fe20"
    },
    {
        "author": "刘攽",
        "paragraphs": [
            "东风一雨解萌芽，暖景重城有万家。",
            "霁後灯光犹妬月，春迟火树却催花。",
            "数声水调矜遗俗，十里珠帘胜馆娃。",
            "璧府谪仙归未得，会将骑鹤向人夸。"
        ],
        "title": "灯夕寄呈张学士",
        "id": "43bbd216-15a6-42e7-bb63-23a9825caa92"
    },
    {
        "author": "刘攽",
        "paragraphs": [
            "三峡桥西路不通，水深石怪自蟠龙。",
            "一闻马足皆惊起，倏忽云遮五老峰。"
        ],
        "title": "三峡桥",
        "id": "c79faa05-d4d8-4d1f-9c1e-138750ed9cf8"
    },
    {
        "author": "刘攽",
        "paragraphs": [
            "青苗助役两妨农，天下嗷嗷怨相公。",
            "惟有蝗虫偏感德，又随台旆过江东。"
        ],
        "title": "寄荆公",
        "id": "82d09316-d657-4b07-a5ef-be0c29dad7ea"
    },
    {
        "author": "刘攽",
        "paragraphs": [
            "裂面霜风快似镰，重重裘袴晚仍添。",
            "梅当官道香撩客，山逼篮舆翠入帘。",
            "男子坐为衣食役，年光当向道途淹。",
            "古来共说还家乐，岂独全躯畏楚□。"
        ],
        "title": "双桥道中寒堪",
        "id": "cd2e17f7-2303-470c-b37e-a262aca76a14"
    },
    {
        "author": "刘攽",
        "paragraphs": [
            "越舶吴商倚万桡，绀园金剎起中宵。",
            "鱼龙听法多因雨，江海归心每上潮。",
            "林黑夜深灯影白，川平天阔梵声遥。",
            "心知水怪俱调伏，惜取灵犀不用烧。"
        ],
        "title": "长芦寺",
        "id": "4f0ef477-d180-49a7-98a5-8d65ae80d946"
    },
    {
        "author": "刘攽",
        "paragraphs": [
            "一片苍山石，遥怜巧匠心。",
            "能存辟雍法，宛是马蹄金。",
            "气夺秋云湿，光涵墨海深。",
            "鱼龙随醉笔，变化出幽涔。"
        ],
        "title": "黛陀石砚",
        "id": "c11f525e-e173-44a8-a112-fa399f5c248c"
    },
    {
        "author": "刘攽",
        "paragraphs": [
            "寒食年年必上公。"
        ],
        "title": "句  其一",
        "id": "e68dd247-fe81-4eb5-9147-98a205c40dfb"
    },
    {
        "author": "刘攽",
        "paragraphs": [
            "霜蟹人人得，春醪盎盎浮。"
        ],
        "title": "句  其二",
        "id": "fb0215cd-637e-46bb-9636-ab4782a00b4f"
    },
    {
        "author": "刘攽",
        "paragraphs": [
            "泻汤夺得茶三昧，觅诗还窥诗一斑。"
        ],
        "title": "句  其三",
        "id": "5aa08c38-d235-4eca-9dc2-2e647c8d5f60"
    },
    {
        "author": "刘攽",
        "paragraphs": [
            "山形雄北固，江势逼东渐。"
        ],
        "title": "句  其四",
        "id": "f06c6a76-cdce-4ffd-8161-b3b55eeb630d"
    },
    {
        "author": "刘攽",
        "paragraphs": [
            "芜城此地远人寰，尽借江南万叠山。"
        ],
        "title": "句  其五",
        "id": "b5ef7623-e443-4c9a-bf19-1764fe772232"
    },
    {
        "author": "刘攽",
        "paragraphs": [
            "水气横浮飞鸟外，岚光平堕酒杯间。"
        ],
        "title": "句  其六",
        "id": "4cbcae2c-2cbd-47cf-96a4-1e1311003ff2"
    },
    {
        "author": "刘攽",
        "paragraphs": [
            "秋高千里月，暮景一帆风。"
        ],
        "title": "句  其七",
        "id": "8aac774d-cb77-41d8-b136-d6d59c236e8d"
    },
    {
        "author": "刘攽",
        "paragraphs": [
            "岘首习池屡能到，大堤花艳一番新。"
        ],
        "title": "句  其八",
        "id": "d2ba5aef-beb0-4677-ad6b-c727cd664b8f"
    },
    {
        "author": "刘攽",
        "paragraphs": [
            "王师破金陵，兵自水窗入。"
        ],
        "title": "句  其九",
        "id": "23b876bb-6012-40ee-ab7f-fa6c5e4099ba"
    },
    {
        "author": "刘攽",
        "paragraphs": [
            "更觉在天涯。"
        ],
        "title": "句  其一○",
        "id": "c7722e1e-14a5-4f56-92d2-b532a856ef88"
    },
    {
        "author": "刘攽",
        "paragraphs": [
            "逍遥此中意。"
        ],
        "title": "句  其一一",
        "id": "b70a726e-b413-49da-a02d-0d88aa8a6a7c"
    },
    {
        "author": "刘攽",
        "paragraphs": [
            "不负兴公遂初赋，更传中散绝交书。"
        ],
        "title": "句  其一二",
        "id": "46d55399-effd-4b9f-a9d9-f5b0f29680f1"
    },
    {
        "author": "刘攽",
        "paragraphs": [
            "秋桐不识春风面。"
        ],
        "title": "句  其一三",
        "id": "1c19c198-dbcf-4ea7-9a02-35afae689172"
    },
    {
        "author": "刘攽",
        "paragraphs": [
            "君为逍遥游。"
        ],
        "title": "句  其一四",
        "id": "0bd42985-edef-4a85-85d8-2b486da805d4"
    },
    {
        "author": "刘攽",
        "paragraphs": [
            "怀人棠蔽芾，招隠桂窅窊。"
        ],
        "title": "句  其一五",
        "id": "f579f822-fd2d-46eb-bb68-8c526bf6ccf8"
    },
    {
        "author": "刘攽",
        "paragraphs": [
            "炎日似流金，火云如匹绛。"
        ],
        "title": "句  其一六",
        "id": "be8d016f-acce-49f5-8b6a-3368f313099e"
    },
    {
        "author": "刘攽",
        "paragraphs": [
            "解愠熏南风，截雨横东虹。"
        ],
        "title": "句  其一七",
        "id": "adcb8426-f358-4c06-ab70-be7f01e0ade6"
    },
    {
        "author": "李观",
        "paragraphs": [
            "十谒朱门九不开，利名渊薮且徘徊。",
            "自知不是公侯骨，夜夜江山入梦来。"
        ],
        "title": "题处州直厅壁",
        "id": "98ec13c6-96b9-46a7-927a-ed8c799813c9"
    },
    {
        "author": "李观",
        "paragraphs": [
            "八月九月芦花飞，南溪老人垂钓归。",
            "秋山入帘翠滴滴，野艇倚槛云依依。",
            "却把鱼竿寻小径，闲梳鹤发对斜晖。",
            "翻嫌四皓曾多事，出为储王定是非。"
        ],
        "title": "渔父二首  其一",
        "id": "ff6defbc-91b0-4f0e-b8d8-808a97c96e5e"
    },
    {
        "author": "李观",
        "paragraphs": [
            "村寺钟声渡远滩，半轮残月落前山。",
            "徐徐拨棹却归湾，浪叠朝霞锦绣翻。"
        ],
        "title": "渔父二首  其二",
        "id": "1224ca09-b51e-4eaf-94c4-e6f1f0da2a65"
    },
    {
        "author": "李观",
        "paragraphs": [
            "鲜日媚晴霭，泉石闲融融。",
            "酒味醴于春，挹翠迎春风。",
            "坐映珪壁秀，六合开情悰。",
            "昔人袖全璞，傲睨追冥鸿。",
            "里闾味前尘，慨慕滋无穷。",
            "蓄藴非一身，出处固异同。"
        ],
        "title": "震山岩",
        "id": "5b68c985-a8ee-4200-8cad-90b6c725d58d"
    },
    {
        "author": "李观",
        "paragraphs": [
            "万象城东雅入诗，半湖云霭卷残晖。",
            "老龙惜雨慵离蛰，迷鹭逢人惯不飞。",
            "岸僻自宜安钓石，水清谁碍濯尘衣。",
            "使君公退便游此，却恐吾皇急诏归。"
        ],
        "title": "东湖",
        "id": "7cabfe53-a303-412d-bcac-81cc139c6693"
    },
    {
        "author": "李观",
        "paragraphs": [
            "竹根穿石嘴，松影入泉心。",
            "不致玄玄处，白云徒自深。"
        ],
        "title": "题翠微亭",
        "id": "222019b4-5df6-499c-82a9-424de2eb8482"
    },
    {
        "author": "李观",
        "paragraphs": [
            "天阙抵清江，萍泛七千里。",
            "心目驻庭闱，恍如寻尺耳。",
            "河伯念微衷，风师荐嘉祉。",
            "澄澜协顺飙，天际堪屈指。",
            "归欤膝下欢，奚独老莱子。"
        ],
        "title": "出宰清江省亲秀水",
        "id": "3696eda9-36b3-4baa-81b2-d1af469099ec"
    },
    {
        "author": "李观",
        "paragraphs": [
            "交臂寻幽岁已残，瘦藤枯石重跻攀。",
            "忽逢阴洞龙开室，下瞰寒溪玉绕山。",
            "猿鸟窥帘如旧识，藤萝引径入蹊闲。",
            "游人自向红尘去，日莫老僧催闭关。"
        ],
        "title": "化成岩",
        "id": "c923e76e-cf6d-4bf4-8466-e861e0e77e42"
    },
    {
        "author": "李观",
        "paragraphs": [
            "养拙藏愚春复春。"
        ],
        "title": "句",
        "id": "749ff550-9155-4d98-89f3-0410c6e6564d"
    },
    {
        "author": "王存",
        "paragraphs": [
            "一夫死非命，涤验更两吏。",
            "一囚坐法诛，三覆与众弃。",
            "去年交址败，杀戮无贱贵。",
            "江淮屡岁眚，积殍沟壑秽。",
            "圣人于赤子，爱重若彼至。",
            "谨小以遗大，谁其原帝意。"
        ],
        "title": "覆验余姚道中",
        "id": "68fcd49e-6141-4470-97bb-f29812bd5fbf"
    },
    {
        "author": "王存",
        "paragraphs": [
            "集仙词职琐闱郎，曾领共工使出疆。",
            "万里初还辽海节，一麾俄绾会稽章。",
            "金环赐带饶新贵，熊轼褰帷过故乡。",
            "政事有余诗笔健，卧龙山直鉴湖光。"
        ],
        "title": "送程给事知越州",
        "id": "fd2098e8-f27e-46bf-9551-02704eb5c667"
    },
    {
        "author": "王存",
        "paragraphs": [
            "严公英魄去何之，江上空余旧钓矶。",
            "古木苍烟鸜鹆噪，清波白石鹭鸶飞。",
            "山中秋色香粳熟，垄下朝寒赤鲤肥。",
            "何事夷齐耻周粟，一生憔悴首阳薇。"
        ],
        "title": "子陵钓台",
        "id": "0d4e6dcc-b5f8-4593-9e45-db078d791e08"
    },
    {
        "author": "王存",
        "paragraphs": [
            "上圣思论着，前言摭绪余。",
            "琼筵初赐醴，石室载紬书。",
            "徽范贻来者，成功念昔欤。",
            "欲知开局盛，门拥相君车。"
        ],
        "title": "史院席上奉和首相吴公原韵",
        "id": "e8118330-1b67-4fe7-af1e-31606a27a346"
    },
    {
        "author": "王存",
        "paragraphs": [
            "因公东还辄悲咤，重厚士风须长者。",
            "少年流辈轻老人，去矣唐山旧林下。"
        ],
        "title": "送刁景纯归京口",
        "id": "31fa7728-9dae-4c37-a099-b69952990ceb"
    },
    {
        "author": "王存",
        "paragraphs": [
            "晚登北固顶，俛视南徐城。",
            "废垒何茫茫，山川迥纵横。",
            "千载竞谁有，六朝空战争。",
            "豪气不可问，古坟人正耕。"
        ],
        "title": "登北固山",
        "id": "5c6c5e60-469e-4169-ade3-dac4979b9724"
    },
    {
        "author": "王存",
        "paragraphs": [
            "连山拥沧江，峭绝视兹鲜。",
            "由来一气结，殊不丽众巘。",
            "林深鸟声悦，境静人自远。",
            "方吾抱幽介，对此万虑遣。"
        ],
        "title": "游焦山",
        "id": "c9f32ebd-a21e-48ba-9687-2a970063e638"
    },
    {
        "author": "王存",
        "paragraphs": [
            "曾过槜李古禅关，十五年来梦想闲。",
            "闻说新堂增胜概，又怜游客变衰颜。",
            "香檀印篆销晨暮，题墨笼纱记往还。",
            "能了一心随处静，何须辛苦远人寰。"
        ],
        "title": "静照堂",
        "id": "f512db48-10bb-435a-a63b-9f04ef627f7b"
    },
    {
        "author": "王存",
        "paragraphs": [
            "漂泊经故园，系舟款柴扉。",
            "破屋他人居，昔邻今或非。",
            "父老迎我饮，祝我昼锦衣。",
            "我谢父老言，朴拙非所祈。",
            "一官走尘土，实迫寒与饥。",
            "去乡未几载，颇觉侣俦稀。",
            "人事已可嗟，况当白首归。",
            "泚泚练塘水，绿杨荫渔矶。",
            "有田尚可耕，誓将父老依。"
        ],
        "title": "过丹阳旧居",
        "id": "7b186833-dcf5-4cda-916d-cb6633a8da27"
    },
    {
        "author": "王存",
        "paragraphs": [
            "倦宦归来故国春，北楼千尺绝飞尘。",
            "江山雄伟增人气，城壁萧条类此身。",
            "眼底交游随物老，樽前歌舞逐时新。",
            "十年旧事无人问，目送斜阳下广津。"
        ],
        "title": "归京口",
        "id": "a183571e-7d3d-4434-9ed0-749af3e72e92"
    }
]