[
    {
        "author": "舒岳祥",
        "paragraphs": [
            "小樓周匝玉屏開，木落林巒入座來。",
            "欲喚老關商略此，兩峯高並致佳哉。"
        ],
        "title": "近峰晴雪",
        "id": "279adea9-bfe6-4e69-8dbc-f20e55c881dc"
    },
    {
        "author": "舒岳祥",
        "paragraphs": [
            "凍鴉膠樹水雲迷，雀語相邀作早棲。",
            "浄掃門庭延雪集，可容圭璧委塵泥。"
        ],
        "title": "日暮雪將作掃門待之  其一",
        "id": "1f521052-cb27-4a3e-8172-5c680b6fc525"
    },
    {
        "author": "舒岳祥",
        "paragraphs": [
            "夜靜秋清月朗天，時時霜鶴唳芝田。",
            "築臺正與仙人約，少駐人間五百年。"
        ],
        "title": "日暮雪將作掃門待之  其二",
        "id": "0513fc28-8246-4ebd-be42-4c72e2e8289e"
    },
    {
        "author": "舒岳祥",
        "paragraphs": [
            "籛鏗自古壽稱延，上下堯殷九百年。",
            "自是周遮加謹畏，至今百忌歷猶傳。"
        ],
        "title": "老彭像",
        "id": "fe0928d3-e3de-47dd-aaa0-9c8c5a8d5b76"
    },
    {
        "author": "舒岳祥",
        "paragraphs": [
            "商山深處養靈根，白髮昂藏滿面春。",
            "一出漢庭安漢嗣，頗疑傾得戚夫人。"
        ],
        "title": "四皓像",
        "id": "bac8fa4d-1c33-4758-ab67-b558861537f3"
    },
    {
        "author": "舒岳祥",
        "paragraphs": [
            "燖鵝急雪灑斑斑，疊嶂層巒浩渺間。",
            "拳鷺失巢無倚著，却隨蓬背下江灣。"
        ],
        "title": "大橫屏",
        "id": "1b977d8e-1d68-41d4-8ec0-bf6aa048c7db"
    },
    {
        "author": "舒岳祥",
        "paragraphs": [
            "十年欲作石屏題，覃思冥濛意轉迷。",
            "枕上呻吟翻了此，短蓬秋雨宿浯溪。"
        ],
        "title": "成石屏詩後枕上再賦",
        "id": "25cc888b-8fbd-48e5-88d1-d299948b171e"
    },
    {
        "author": "舒岳祥",
        "paragraphs": [
            "四十年前不畏老，酒豪踏雪買梅花。",
            "如今七十愁年盡，遠客匆匆夢到家。"
        ],
        "title": "冬日感懷",
        "id": "5e22140d-cc2f-4650-8d1f-41307c80c8e0"
    },
    {
        "author": "舒岳祥",
        "paragraphs": [
            "老去無家天一方，安貧樂土羨劉郎。",
            "夜來一陣西風起，聞得山亭酒味香。"
        ],
        "title": "得正仲書相勉歸鄉作一絕復之",
        "id": "796e03db-8453-4b2f-9522-6ecdb8a88f37"
    },
    {
        "author": "舒岳祥",
        "paragraphs": [
            "昔年曾讀退之詩，牆角短檠吁可悲。",
            "我有短檠元不棄，自悲雙眼早昏眵。"
        ],
        "title": "短檠",
        "id": "aa08c5e0-710d-4372-a6f2-19a897434020"
    },
    {
        "author": "舒岳祥",
        "paragraphs": [
            "雨涴壁泥行蜥蜴，風吟窗紙落蠨蛸。",
            "空齋惟有書千卷，夜夜青燈共寂寥。"
        ],
        "title": "老屋",
        "id": "73c1b691-5a69-4421-a522-cad441510d12"
    },
    {
        "author": "舒岳祥",
        "paragraphs": [
            "日午風休樹不譁，蝕殘香篆伴南華。",
            "忽聞霜鳥如春鳥，閑想蘆花作柳花。"
        ],
        "title": "靜坐偶成  其一",
        "id": "74b58805-d787-4560-b4bc-efe820528e69"
    },
    {
        "author": "舒岳祥",
        "paragraphs": [
            "作意投床寐不熟，嗒然隠几睡偏安。",
            "從來萬事無心好，心到無心自是難。"
        ],
        "title": "靜坐偶成  其二",
        "id": "da0394ab-d129-4759-8d1b-fe84c6b74731"
    },
    {
        "author": "舒岳祥",
        "paragraphs": [
            "門插垂楊不是家，自憐飄泊似楊花。",
            "一樽和淚澆墳土，餘餕分張及野鴉。"
        ],
        "title": "寒食題山庵",
        "id": "3404fda9-836f-42c5-bc20-64bcb572c309"
    },
    {
        "author": "舒岳祥",
        "paragraphs": [
            "烟雨峰巒無古今，斷崖迷徑靜愔愔。",
            "隔溪樵子遥相語，昨夜春流爾許深。"
        ],
        "title": "題蕭照山水  其一",
        "id": "30bfe479-253c-4e84-bc79-888e2b0fb150"
    },
    {
        "author": "舒岳祥",
        "paragraphs": [
            "林窮磵絕石崖傾，臨水幽朋更欲登。",
            "擬共前峯成小隠，曉來雲盡見高棱。"
        ],
        "title": "題蕭照山水  其二",
        "id": "d5a4e951-1848-4e5c-9a2d-0429adc7fa39"
    },
    {
        "author": "舒岳祥",
        "paragraphs": [
            "何人一舸下清溪，列壑攢峯想舊棲。",
            "不雨石林元自濕，無雲山路只長迷。"
        ],
        "title": "題蕭照山水  其三",
        "id": "c30e2c49-46cc-48b5-88b8-6d57281fd1fc"
    },
    {
        "author": "舒岳祥",
        "paragraphs": [
            "翩翩凉樹小茅堂，揖客柴門去棧長。",
            "山外橫舟篷不啟，誰知世有送迎忙。"
        ],
        "title": "題蕭照山水  其四",
        "id": "f087945b-e56b-4f53-a6cd-a4ce38f09684"
    },
    {
        "author": "舒岳祥",
        "paragraphs": [
            "亂離無酒何以活，最愛涓涓淺酌時。",
            "理到何須辨清濁，興來誰解問醇醨。"
        ],
        "title": "次韻答戴帥初送麴二絕  其一",
        "id": "369cf5ba-3824-4fcb-9637-0aee941c4ee7"
    },
    {
        "author": "舒岳祥",
        "paragraphs": [
            "子雲嗜飲苦不給，時有問字人能來。",
            "使我得裂醉鄉土，爲爾特築黄金臺。"
        ],
        "title": "次韻答戴帥初送麴二絕  其二",
        "id": "94435bf6-dd9a-4de3-8f2c-f7a9756b3f12"
    },
    {
        "author": "舒岳祥",
        "paragraphs": [
            "嶧陽渾璞凱風心，此是姚虞膝上琴。",
            "我有全琴元不斲，時携枕簟卧清陰。"
        ],
        "title": "桐",
        "id": "38ea37c3-eae0-462b-b730-fa8ea0264549"
    },
    {
        "author": "舒岳祥",
        "paragraphs": [
            "未要携家入遠山，閉門謝俗自安閒。",
            "簷低還許歸雲度，牆短仍將疊嶂環。"
        ],
        "title": "山扉",
        "id": "447fa665-b2bd-403a-b43f-e02952bd15c8"
    },
    {
        "author": "舒岳祥",
        "paragraphs": [
            "作此橫舟古柳間，八風不動只如山。",
            "夜來雨漲牂牁沒，却道舟移過別灣。"
        ],
        "title": "楊柳筏",
        "id": "1b1be6df-6479-4c66-8069-a1104ac9820f"
    },
    {
        "author": "舒岳祥",
        "paragraphs": [
            "冬暖熙熙作午晴，紅梅花下一壺傾。",
            "衰年未夜先思睡，深閉柴門却月明。"
        ],
        "title": "十一夜月色凄淡數酌竟醉華胥國似可避世也",
        "id": "233326e1-3a8e-4c6c-bddf-0ed55e08bdc5"
    },
    {
        "author": "舒岳祥",
        "paragraphs": [
            "清風截斷排簷雨，返景燒成冠嶺霞。",
            "定是來朝好春色，海棠須作小桃花。"
        ],
        "title": "平泉佳景  其一",
        "id": "6e56990d-8569-4c98-aa0f-9d1cdcb8cf8e"
    },
    {
        "author": "舒岳祥",
        "paragraphs": [
            "山狖暗穿黄葉響，沙烏遠叫白烟昏。",
            "採蘭童子歸來晚，一道香風先到門。"
        ],
        "title": "平泉佳景  其二",
        "id": "7df2e277-11ed-40e0-bcd2-746b2c081660"
    },
    {
        "author": "舒岳祥",
        "paragraphs": [
            "老去無營百念寬，只餘故紙未忘鑽。",
            "小窗坐寐含幽夢，夢涉寒波賦楚蘭。"
        ],
        "title": "九月二十七日曉起書夢",
        "id": "3c2ace8c-4f94-4e6e-9ed5-b8863f40f03e"
    },
    {
        "author": "舒岳祥",
        "paragraphs": [
            "款段徐行穩不危，迢迢溪路見疎梅。",
            "青枝欲挽憐香雪，喚取芳尊樹下來。"
        ],
        "title": "紀夢",
        "id": "86a9f991-7c9b-417b-bc74-a06ab8b1c854"
    },
    {
        "author": "舒岳祥",
        "paragraphs": [
            "獨行東阪茅茨屋，回望西牆竹樹坡。",
            "愁殺曛黄歸路遠，兵殘人少髑髏多。"
        ],
        "title": "夢歸",
        "id": "23e8ab5b-2b19-40ee-af00-3c53b7edfb7c"
    },
    {
        "author": "舒岳祥",
        "paragraphs": [
            "桃李成蹊春不言，有人扶瘦倚欄干。",
            "柔柔軟軟愁如困，燕子初歸带薄寒。"
        ],
        "title": "夢中作",
        "id": "d6f76539-555f-4b45-9266-dde4646a6870"
    },
    {
        "author": "舒岳祥",
        "paragraphs": [
            "山棠紅白間青林，上有和鳴百囀禽。",
            "一陣晚風吹曀去，又尋桃杏說春心。"
        ],
        "title": "夢成",
        "id": "fbf901af-8e47-42d9-a06e-9ab1ec1a9182"
    },
    {
        "author": "舒岳祥",
        "paragraphs": [
            "皎皎瓊華了不疑，綠窗團扇索題詩。",
            "風流自是天生句，燕子梨花恰並時。"
        ],
        "title": "二十五日晚西窗坐睡夢美人出紈扇索題爲題一絕既覺則童子已明燭矣忘其上三句足成此篇",
        "id": "02840a2d-678d-43ba-a6c6-5e2ae0d90c86"
    },
    {
        "author": "舒岳祥",
        "paragraphs": [
            "纚纚桃花萬樹紅，徑回無復辨西東。",
            "人間何處春風好，若欲逃秦入夢中。"
        ],
        "title": "紀夢",
        "id": "3b4eef4d-65e3-4a91-bc43-141d50f0df5b"
    },
    {
        "author": "舒岳祥",
        "paragraphs": [
            "四海歸周莫不臣，首陽山下餓夫身。",
            "清風萬古何曾死，愧死當時食粟人。"
        ],
        "title": "伯夷",
        "id": "437590d2-cceb-4f32-9f35-cbe756c1e682"
    },
    {
        "author": "舒岳祥",
        "paragraphs": [
            "亂後還山喜復哀，舊書亡失等秦灰。",
            "翛然山徑花吹盡，蠶豆青梅薦一杯。"
        ],
        "title": "春晚還致庵",
        "id": "a75f2153-9f94-4bac-9b63-922659df2fa8"
    },
    {
        "author": "舒岳祥",
        "paragraphs": [
            "晝夜中分凉燠平，裁新熨故體輕清。",
            "無端撓亂成多事，剛種芭蕉作雨聲。"
        ],
        "title": "蕉逕小立",
        "id": "d21de61e-2fe8-46d2-9731-4fd2008c4b32"
    },
    {
        "author": "舒岳祥",
        "paragraphs": [
            "山茶花白野棠紅，誶語紛紛雀閙叢。",
            "眼暗耳聾牆角睡，真成老退一田翁。"
        ],
        "title": "二月初三日曝睡",
        "id": "3dfaad2c-601f-480d-8d7c-7cf7f7a5e4a3"
    },
    {
        "author": "舒岳祥",
        "paragraphs": [
            "春衫露染玉肌寒，來自于闐植小園。",
            "欲寄平安無好句，不如來此共憑欄。"
        ],
        "title": "去春達善分碧桃移植篆畦今春已作蕊達善前有見過之約偶立花下口占寄之  其一",
        "id": "720b77a6-b84b-42e1-a510-0970740dfa30"
    },
    {
        "author": "舒岳祥",
        "paragraphs": [
            "前年花在玉堂日，偶和成編競出奇。",
            "今日篆畦同寂寞，碧桃無語我無詩。"
        ],
        "title": "去春達善分碧桃移植篆畦今春已作蕊達善前有見過之約偶立花下口占寄之  其二",
        "id": "b03cd205-1fc0-4cd1-b569-528980ea47af"
    },
    {
        "author": "舒岳祥",
        "paragraphs": [
            "少壯登山脚似飛，張弓安肯擬狐狸。",
            "老來猶向兒孫話，話著南山射虎時。"
        ],
        "title": "老獵",
        "id": "93493814-d536-4f69-8c52-173411b87426"
    },
    {
        "author": "舒岳祥",
        "paragraphs": [
            "漁翁一葉舞波瀾，不及牛童自在眠。",
            "短笛數聲烟草晚，柴門疎柳小星懸。"
        ],
        "title": "即事",
        "id": "f288ddd7-eb80-4ac5-aaa7-a89672822d2d"
    },
    {
        "author": "舒岳祥",
        "paragraphs": [
            "九枝初拆御袍紅，艷質煌煌日正中。",
            "曾對集英瞻衮冕，孤臣灑？立東風。"
        ],
        "title": "牡丹",
        "id": "aec8441f-6936-44c1-b2ab-af8b3a003c60"
    },
    {
        "author": "舒岳祥",
        "paragraphs": [
            "馬鬉頻剪新心吐，鳳翅初開勁葉森。",
            "更有木魚三百尾，山僧鍋裏煮黄金。"
        ],
        "title": "老椶",
        "id": "fb35c1e2-cbdd-4bfa-8206-68bb73cd028e"
    },
    {
        "author": "舒岳祥",
        "paragraphs": [
            "綠垤霞川濯錦香，何人著屐上溪航。",
            "數聲疎雨鳴荷葉，兩岸清蛙報水凉。"
        ],
        "title": "芰荷洲",
        "id": "639dedeb-971b-4fb7-b0bc-7f64c66c2d7d"
    },
    {
        "author": "舒岳祥",
        "paragraphs": [
            "月明雙影带霜栖，長憶青梧玉井西。",
            "前度碧窗驚曉夢，女奴驅遣莫教啼。"
        ],
        "title": "啼烏詞",
        "id": "36a40a47-e195-44a2-9f66-8649031c80af"
    },
    {
        "author": "舒岳祥",
        "paragraphs": [
            "雨足清寒月色微，風將幽磬落柴扉。",
            "一瓶薝蔔修清供，童子巖腰取水歸。"
        ],
        "title": "十五日雨後微月遺安堂前有梔花一枝適開折爲佛供此夜清寒",
        "id": "173c4a30-76ff-416c-8cf9-0dad78243254"
    },
    {
        "author": "舒岳祥",
        "paragraphs": [
            "悠然岸幘看雲歸，出處無心也太奇。",
            "未是爲霖蘇旱日，出山不似宿巖時。"
        ],
        "title": "西洞宿雲",
        "id": "f635a28b-baf9-4acb-a2c8-4c131461a54f"
    },
    {
        "author": "舒岳祥",
        "paragraphs": [
            "半映寒溪半映山，不妨朱戶借清閒。",
            "詩人带得渠風味，也有香名滿世間。"
        ],
        "title": "十一月初三日插梅花古罍洗中因成四絕  其一",
        "id": "ec62714a-b444-4b9f-acff-4284465dd0eb"
    },
    {
        "author": "舒岳祥",
        "paragraphs": [
            "正是江村欲雪時，柴門修竹見橫枝。",
            "誰知句裏生香處，只許疎簾半面窺。"
        ],
        "title": "十一月初三日插梅花古罍洗中因成四絕  其二",
        "id": "e64b38cc-7049-4152-be00-9849eac0f8ed"
    },
    {
        "author": "舒岳祥",
        "paragraphs": [
            "雪中點綴精神好，月下橫陳骨格真。",
            "更有風烟生別恨，隔簾遥望李夫人。"
        ],
        "title": "十一月初三日插梅花古罍洗中因成四絕  其三",
        "id": "b412f03f-cfcc-4d02-86d7-f36337dc8986"
    },
    {
        "author": "舒岳祥",
        "paragraphs": [
            "洛水湘娥剪曉冰，枝頭五出幻飛霙。",
            "夜來鶴踏高枝折，撒下階前碎月明。"
        ],
        "title": "十一月初三日插梅花古罍洗中因成四絕  其四",
        "id": "1ffb3760-50f6-40b0-bb37-edd98bb90613"
    },
    {
        "author": "舒岳祥",
        "paragraphs": [
            "垂垂一樹壓疎籬，最愛崚嶒鶴膝枝。",
            "只占歲寒花盡後，不爭開早與開遲。"
        ],
        "title": "和劉仙尉咏梅",
        "id": "5b39adc2-971e-4a74-bd33-3c921985fa89"
    },
    {
        "author": "舒岳祥",
        "paragraphs": [
            "殷彝周鼎幾千年，土蝕苔封洗滌全。",
            "且與道人燒柏子，不須公子爇龍涎。"
        ],
        "title": "古銅爐",
        "id": "7143c52d-0134-4623-b36a-8764f7302ef6"
    },
    {
        "author": "舒岳祥",
        "paragraphs": [
            "藕梢菱蔓織橫塘，屬玉鵁鶄度渺茫。",
            "可怪插秧青雨裏，暮寒清切水梔香。"
        ],
        "title": "即目",
        "id": "4eee2db1-595c-4179-9f1c-1eedcb7e9aa0"
    },
    {
        "author": "舒岳祥",
        "paragraphs": [
            "凌轢風霜四十圍，白猿不上最高枝。",
            "明堂未構材何用，拋擲玄珠滿地皮。"
        ],
        "title": "櫧樹",
        "id": "7a807403-039c-4138-ba6d-15f37d39970d"
    },
    {
        "author": "舒岳祥",
        "paragraphs": [
            "曾見老人潭上坐，忽然不見石泓深。",
            "至今月白風清夜，潭底時聞似笛吟。"
        ],
        "title": "咏龍",
        "id": "119be86f-6006-4d7b-9363-aebb9fc8168e"
    },
    {
        "author": "舒岳祥",
        "paragraphs": [
            "金線草頭蜂展翅，玉簪花頷鷺生兒。",
            "窗前野草皆天巧，也有閒人爲賦詩。"
        ],
        "title": "戲咏玉簪花金線草二物",
        "id": "53000e18-1045-4648-9b1a-5aa2eabfea6a"
    },
    {
        "author": "舒岳祥",
        "paragraphs": [
            "二月東風始見梅，山童折得數枝來。",
            "銅瓶棐几修清供，香鼎中間易卷開。"
        ],
        "title": "即事",
        "id": "ceb50920-e9ac-456a-a2aa-e0046c24312d"
    },
    {
        "author": "舒岳祥",
        "paragraphs": [
            "越鳥憂兄行不得，蜀禽勸客不如歸。",
            "何如聽此提壺語，美酒沽來總息機。"
        ],
        "title": "小春聞提壺鳥戲成",
        "id": "1cbd3856-5b44-4f09-ad81-c7c9d8a811c1"
    },
    {
        "author": "舒岳祥",
        "paragraphs": [
            "萬朵千枝滿谷中，含成谷口是牆東。",
            "先生老向花中坐，莫放東風落晚紅。"
        ],
        "title": "谷口",
        "id": "542357a6-997c-4bc3-b672-b2449031996a"
    },
    {
        "author": "舒岳祥",
        "paragraphs": [
            "卷幔江湖二十年，青山兀坐學枯禪。",
            "夜來雪急敲窗紙，忽憶吳江聽此眠。"
        ],
        "title": "聞霰",
        "id": "d4e3d615-fb64-4437-afad-9d1dc28ce811"
    },
    {
        "author": "舒岳祥",
        "paragraphs": [
            "衰病難禁月色寒，何人更倚雪中欄。",
            "少年妙事今渾忘，折得梅花小閣看。"
        ],
        "title": "冬夜雪月交光憶少年見此燒燭觀梅爲之悵絕",
        "id": "687c7056-94ef-4193-ba9e-b4d2127a1c33"
    },
    {
        "author": "舒岳祥",
        "paragraphs": [
            "物色春來多入畫，趙昌片幅落吾家。",
            "翠禽欲起還休去，可是多情爲杏花。"
        ],
        "title": "題杏花翠羽",
        "id": "d6172dff-6aa7-45f6-8431-b403a13fb2a7"
    },
    {
        "author": "舒岳祥",
        "paragraphs": [
            "冷火寒齋酒一樽，黄柑分遺及諸孫。",
            "菜園羅帛燈千眼，說著承平暗斷魂。"
        ],
        "title": "元夕龜藏夜坐",
        "id": "5b99488d-135a-48f5-8133-8fe0a6845490"
    },
    {
        "author": "舒岳祥",
        "paragraphs": [
            "誰識菊爲花隠逸，陶潜以後有濂翁。",
            "落花別有堯夫愛，此意與濂同不同。"
        ],
        "title": "花隠",
        "id": "94ddbad5-567c-4e56-a9db-50b9971a6aa9"
    },
    {
        "author": "舒岳祥",
        "paragraphs": [
            "風捲浮雲去復來，月明慘澹半簾開。",
            "人生樂事不可料，萬壑千巖共一杯。"
        ],
        "title": "中秋風雨夜深見淡月起酌一杯",
        "id": "4a901e93-9610-452b-97af-866aca49414c"
    },
    {
        "author": "舒岳祥",
        "paragraphs": [
            "楚粧不入漢王宮，寵愛如花悟色空。",
            "世上女兒休笑我，當年曾伴拔山雄。"
        ],
        "title": "虞美人草",
        "id": "07d6fc19-9b8e-4450-ac31-dc969cb8fdf9"
    },
    {
        "author": "舒岳祥",
        "paragraphs": [
            "寒水泠泠出洞來，月明靜聽轉清哀。",
            "無人與入琴絲寫，流下前溪漾落梅。"
        ],
        "title": "借居夜聞水聲",
        "id": "3012d653-becf-4af6-959d-dad53292061f"
    },
    {
        "author": "舒岳祥",
        "paragraphs": [
            "洗籜移來栗玉乾，翠禽相顧自依然。",
            "從今風雨西窗外，更憶吳江泊釣船。"
        ],
        "title": "移葦",
        "id": "54eed6ae-ba8c-4e9d-8a74-1259a890684c"
    },
    {
        "author": "舒岳祥",
        "paragraphs": [
            "一笑已霜千丈髮，三聲應斷九回腸。",
            "巴陵月暝林巒慘，巫峽江空道路長。"
        ],
        "title": "老猿",
        "id": "2b866641-124e-431a-900b-35f374f0ab7f"
    },
    {
        "author": "舒岳祥",
        "paragraphs": [
            "不過西溪三十秋，亂餘重到淚雙流。",
            "黄蒿滿地青烟少，日暮驅車不敢留。"
        ],
        "title": "亂定復過西溪",
        "id": "eca9dbc3-6c74-456b-83bf-53f4a72383a6"
    },
    {
        "author": "舒岳祥",
        "paragraphs": [
            "芋魁豆角烏櫧子，不用山翁舉箸肥。",
            "聞道細鱗長九寸，夜來溪火急成圍。"
        ],
        "title": "觀萬堂村飲戲成",
        "id": "a5130cd3-d458-4806-8e4e-0371a9e9a74c"
    },
    {
        "author": "舒岳祥",
        "paragraphs": [
            "誰將明月作邊愁，玉兔毫成是素秋。",
            "縛取山中毛氏族，盛行文教寢旄頭。"
        ],
        "title": "代梅所戲答正仲用韻贈管城子二絕  其一",
        "id": "c0eacfab-df1b-471b-bd57-413a4b7db494"
    },
    {
        "author": "舒岳祥",
        "paragraphs": [
            "離離漠漠總牢愁，仰面書空一幅秋。",
            "比似羲皇元未畫，何須小楷作蠅頭。"
        ],
        "title": "代梅所戲答正仲用韻贈管城子二絕  其二",
        "id": "aa21f858-b2d7-441b-a899-554b0de55ee9"
    },
    {
        "author": "舒岳祥",
        "paragraphs": [
            "生愛梅花是性情，故園阻絕淚縱橫。",
            "夢中驚見南枝曝，起繞山邊水畔行。"
        ],
        "title": "九月初十日山房午睡恍見梅枝已吐白矣驚喜而作",
        "id": "d1a4d1b7-74ba-45ed-9c47-0ad28c81ec72"
    },
    {
        "author": "舒岳祥",
        "paragraphs": [
            "已經和靖吟半樹，又入花光畫折枝。",
            "此語便經三百載，此梅又閲景炎時。"
        ],
        "title": "老梅",
        "id": "369d080a-aad9-4919-9d34-0e3ee181ba90"
    },
    {
        "author": "舒岳祥",
        "paragraphs": [
            "一春心事許誰同，金鑰無聲柳絮風。",
            "怪得枕中黄鳥喚，不知窗外海棠紅。"
        ],
        "title": "閨怨  其一",
        "id": "7d7255cc-d1d5-42fd-893d-36b22c2e0324"
    },
    {
        "author": "舒岳祥",
        "paragraphs": [
            "回廊曲徑入荷花，斜隠珠簾半面遮。",
            "欲繡鴛鴦嫌未似，且拋針線理琵琶。"
        ],
        "title": "閨怨  其二",
        "id": "2d6c6343-a581-431c-8ce8-8debb1a362d3"
    },
    {
        "author": "舒岳祥",
        "paragraphs": [
            "能把玉簫傳遠意，難將彩筆寫秋光。",
            "翠屏金鴨芙蓉冷，夢短却嫌秋夜長。"
        ],
        "title": "閨怨  其三",
        "id": "f7ecd3bc-4ca7-4cb9-949d-9928c0922917"
    },
    {
        "author": "舒岳祥",
        "paragraphs": [
            "貯雪成酥飣玉盤，勸郎抄取一匙餐。",
            "金針指冷愁花凍，侍婢添香却夜寒。"
        ],
        "title": "閨怨  其四",
        "id": "5451ffeb-df9c-40e4-bf57-483b68d89336"
    },
    {
        "author": "舒岳祥",
        "paragraphs": [
            "有恨無人可話心，閑吹柳絮度青林。",
            "偶然省著前年事，仰面聽鶑墮玉簪。"
        ],
        "title": "春閨",
        "id": "d0c16ad3-e0dc-40aa-bed2-ea142680bdb7"
    },
    {
        "author": "舒岳祥",
        "paragraphs": [
            "本是浮生江海客，持螯斫鱠酒家村。",
            "一瓶說與長年道，三日提魚一到門。"
        ],
        "title": "贈漁者  其一",
        "id": "e1c4d318-606f-4af6-a916-ebdc4fda14fb"
    },
    {
        "author": "舒岳祥",
        "paragraphs": [
            "紅蓼青蘆媚一川，夕陽偏麗晚秋天。",
            "吹沙已老松鱸上，日日江頭望釣船。"
        ],
        "title": "贈漁者  其二",
        "id": "bef7a752-26c3-4c52-9b3c-3b746f393f06"
    },
    {
        "author": "舒岳祥",
        "paragraphs": [
            "楊柳家家去下湖，有歌有哭其闉闍。",
            "新孀少婦深深拜，却引新夫拜故夫。"
        ],
        "title": "清明感舊",
        "id": "52c5a8f8-c2ab-42e2-9b08-f45dc4371fee"
    },
    {
        "author": "舒岳祥",
        "paragraphs": [
            "少婦提魚入市廛，兒孫滿眼不知年。",
            "醉眠還伴沙頭雁，身在青天月滿船。"
        ],
        "title": "老漁",
        "id": "46640234-2f45-4f32-8804-4ac1d4e78223"
    },
    {
        "author": "舒岳祥",
        "paragraphs": [
            "三株五株依岸柳，一隻兩隻釣魚船。",
            "水天鵯鴨斜飛去，細草平沙興渺然。"
        ],
        "title": "題趙大年小景",
        "id": "7664281b-f303-4c24-9d70-0db3d4033f9b"
    },
    {
        "author": "舒岳祥",
        "paragraphs": [
            "小鴨鴉烏烟柳坡，鵁鶄屬玉滿晴莎。",
            "惠崇不作大年死，惆悵江湖春水多。"
        ],
        "title": "題周梅所藏小景畫卷",
        "id": "643466b5-6696-497e-bdbd-3822ee2f8c2f"
    },
    {
        "author": "舒岳祥",
        "paragraphs": [
            "西湖錦舫簾垂額，越上烏篷鐵簇頭。",
            "江堰不通人已老，竹深荷浄且遲留。"
        ],
        "tags": [
            "西湖"
        ],
        "title": "燕嬉舟",
        "id": "7afc1575-aa2e-46b7-961a-860e0b95afcf"
    },
    {
        "author": "舒岳祥",
        "paragraphs": [
            "喬木超然兀老蒼，一坡盤礴轉崇岡。",
            "山翁偶坐談何事，應賞江風一味凉。"
        ],
        "title": "長林偶坐",
        "id": "eb3397bb-f3c1-4987-aea9-f10fa9c67d9c"
    },
    {
        "author": "舒岳祥",
        "paragraphs": [
            "獨步溪頭冉冉風，莫雲當面失前峰。",
            "近聞海戍移屯去，漁火灘頭萬點紅。"
        ],
        "title": "海上口占",
        "id": "5962767c-dfa5-4cb9-b2a7-8ab42a95fee9"
    },
    {
        "author": "舒岳祥",
        "paragraphs": [
            "占斷江鷗萬里天，不貪城市賣魚錢。",
            "前村酒熟不歸舍，楓葉蘆花相伴眠。"
        ],
        "title": "漁父詞",
        "id": "1da767d5-e75e-4371-9b31-60e5e629beb4"
    },
    {
        "author": "舒岳祥",
        "paragraphs": [
            "最是黄鶑愛綠陰，數聲消遣別春心。",
            "傍人只把鶑花並，不道花時却嬾吟。"
        ],
        "title": "四月一日始聞鶑",
        "id": "8258ff92-9ec3-4d59-8211-174b11f28fd1"
    },
    {
        "author": "舒岳祥",
        "paragraphs": [
            "誰傳易水廷珪製，繅藉珍藏二百年。",
            "進御近聞翁與葉，琴形带𩊓逐時妍。"
        ],
        "title": "墨",
        "id": "09c72cca-22ae-4022-b00d-c6883f11f8ec"
    },
    {
        "author": "舒岳祥",
        "paragraphs": [
            "老來不用映書帷，草上流光數點微。",
            "却憶江村無月夜，籃輿一路照人歸。"
        ],
        "title": "螢",
        "id": "500d3d8b-a5ad-4d4a-b614-c12c6b500843"
    },
    {
        "author": "舒岳祥",
        "paragraphs": [
            "簪筆侍臣輝荷橐，絲綸郎省照薇花。",
            "管城不任中書職，咄咄書空蘸晚霞。"
        ],
        "title": "紫木筆花",
        "id": "2fa59a54-60ae-4b56-85d2-0c0f0389bc72"
    },
    {
        "author": "舒岳祥",
        "paragraphs": [
            "墮馬烏雲懶畫眉，博山宿火翠烟微。",
            "綠窗不掃香塵護，暖日青蟲化蝶飛。"
        ],
        "title": "無題  其一",
        "id": "088f2c52-98b6-4b38-8f4e-0537c3d2703d"
    },
    {
        "author": "舒岳祥",
        "paragraphs": [
            "谿草鴨頭相間綠，山榴雉頰一時紅。",
            "白鷗飛起無尋處，衮入梨花柳絮中。"
        ],
        "title": "無題  其二",
        "id": "e3eadc50-44de-498a-a09b-d79bd7fe32f9"
    },
    {
        "author": "舒岳祥",
        "paragraphs": [
            "綠樹陰中春雨過，乳鴉聲裏曉寒生。",
            "紙衾木枕清如水，暗想山城又殺更。"
        ],
        "title": "無題  其三",
        "id": "2d093fd7-dd53-42be-843b-1db8fc64c6b8"
    },
    {
        "author": "舒岳祥",
        "paragraphs": [
            "清江似酒能迷客，綠酒如江不醉人。",
            "似酒似江俱莫問，傷心最是艷陽春。"
        ],
        "title": "無題  其四",
        "id": "e15ee9b4-387a-4875-9873-70204caa0c64"
    },
    {
        "author": "舒岳祥",
        "paragraphs": [
            "尋花不問村遠近，愛酒能論巷淺深。",
            "江上幾家官釀戶，如今南北忘追尋。"
        ],
        "title": "無題  其五",
        "id": "bc1a903d-dfb2-4353-a783-6655650f679d"
    },
    {
        "author": "舒岳祥",
        "paragraphs": [
            "竈戶炊秔香似乳，山童切餠細如絲。",
            "黄鸝銜得春愁句，玉管吹成楊柳枝。"
        ],
        "title": "無題  其六",
        "id": "eaa17cb6-f5ee-4251-ba1b-5d63c3decf6c"
    },
    {
        "author": "舒岳祥",
        "paragraphs": [
            "白鷗滄海尋盟主，黄鳥喬林命友生。",
            "燕子不來人獨自，東風扶我趁花行。"
        ],
        "title": "無題  其七",
        "id": "50d4005e-a6d8-4eeb-8e11-8b1ae8010f2d"
    },
    {
        "author": "舒岳祥",
        "paragraphs": [
            "春風萬里虞姬草，夜月千村蜀帝花。",
            "已矣莫論如許事，菜畦黄蝶繞田家。"
        ],
        "title": "無題  其八",
        "id": "7fe0897a-f99b-4e31-957d-650c52f8ed60"
    },
    {
        "author": "舒岳祥",
        "paragraphs": [
            "故國亡來身已非，千年猶訴不如歸。",
            "參天古木魂迷路，誰與黎侯賦式微。"
        ],
        "title": "雪村聞鵑",
        "id": "77212895-fd02-44f4-9561-86d8914732b5"
    },
    {
        "author": "舒岳祥",
        "paragraphs": [
            "月色清寒早閉門，秋蟲依舊語黄昏。",
            "老人心事渾如此，舊住薌巖水石村。"
        ],
        "title": "十五日月明悽然無况因憶方泳道挽拙齋詩有人哭台明界天昏水石村之句故用其語以敘傷感",
        "id": "20ba494e-589b-43c4-906f-6a9c230c887e"
    },
    {
        "author": "舒岳祥",
        "paragraphs": [
            "老鴈移屯百萬回，黄埃極目磧沙飛。",
            "春風萬里梅花路，淼淼江南人未歸。"
        ],
        "title": "雁",
        "id": "5c7de02a-e35f-4cfb-b32e-7496045e048c"
    },
    {
        "author": "舒岳祥",
        "paragraphs": [
            "鳥獨沉啼意，螢低照去蹤。",
            "艱危吾輩老，寂寞此心同。"
        ],
        "title": "五月二十八日四絕  其一",
        "id": "82e92999-815f-4bb0-8ed7-52397da45164"
    },
    {
        "author": "舒岳祥",
        "paragraphs": [
            "蜂影過窗急，雛聲出樹繁。",
            "經時不吐句，此日獨窺園。"
        ],
        "title": "五月二十八日四絕  其二",
        "id": "1da81da3-940b-4182-8e53-d0203bea5c89"
    },
    {
        "author": "舒岳祥",
        "paragraphs": [
            "雨來元有路，風過本無痕。",
            "小立清溪曲，欹眠白石根。"
        ],
        "title": "五月二十八日四絕  其三",
        "id": "c8a465bc-ad6d-46cc-bdcc-c92a6562b715"
    },
    {
        "author": "舒岳祥",
        "paragraphs": [
            "敏求善釀能好客，喜與老潘相往還。",
            "今日敏求泉下卧，老潘無酒客薑山。"
        ],
        "title": "口號",
        "id": "bea33b0c-4188-4601-8bb7-7e54f64eacec"
    },
    {
        "author": "舒岳祥",
        "paragraphs": [
            "江山有恨非吾土，花鳥相逢故惱翁。",
            "百歲唯餘二十五，一春强半又成空。"
        ],
        "title": "無題  其一",
        "id": "596334bd-8710-4704-be25-fc0865d49f27"
    },
    {
        "author": "舒岳祥",
        "paragraphs": [
            "宇宙千年更帝霸，春秋萬世正乾坤。",
            "陰陽定位綱常立，於此推尋見本原。"
        ],
        "title": "無題  其二",
        "id": "358adbb3-9693-484e-8f90-d55847035362"
    },
    {
        "author": "舒岳祥",
        "paragraphs": [
            "杏花寒氣退三舍，柳絮春光減二分。",
            "簾外遊絲飛冉冉，窗間野馬走紛紛。"
        ],
        "title": "無題  其三",
        "id": "8ead77a7-bb10-4c7f-a0ac-77930fcfef10"
    },
    {
        "author": "舒岳祥",
        "paragraphs": [
            "欲問醉鄉過睡鄉，兩鄉相接兩相忘。",
            "海棠應是此鄉物，醉暈深如午睡長。"
        ],
        "title": "無題  其四",
        "id": "d0e74418-f7c0-48dc-a068-37d73fdc1c6e"
    },
    {
        "author": "舒岳祥",
        "paragraphs": [
            "道人清絕在中宵，清絕因何生寂寥。",
            "最愛讀書窗外雨，數聲殘剩過芭蕉。"
        ],
        "title": "清絕",
        "id": "01ee6b15-fbbf-4ca1-810c-029dcacb983e"
    },
    {
        "author": "舒岳祥",
        "paragraphs": [
            "孫孫子子永享用，下有銘文誰所爲。",
            "有色無聲形制具，不得隨俗插花枝。"
        ],
        "title": "老銅壺",
        "id": "6caff24b-0fdb-4693-9ed5-9f7eb7c93fdc"
    },
    {
        "author": "舒岳祥",
        "paragraphs": [
            "黄梅青李夏方初，新綠池塘浴小鳬。",
            "此日貓頭削寒玉，他時鴻喙煮明珠。",
            "白頭偷果從渠樂，繡眼穿花不我虞。",
            "更有長愁無遣處，只今細柳映新蒲。"
        ],
        "title": "三月二十九日立夏喜晴稍有自適意有自舊京來者問錢湖景物又復悵然",
        "id": "1e79ced2-3110-40ff-80e5-a816f8595214"
    },
    {
        "author": "舒岳祥",
        "paragraphs": [
            "大瓠秋成實，垂垂掛舊林。",
            "剖堅容五石，濟急直千金。",
            "瓢飲希賢樂，匏尊共客斟。",
            "許由嫌汝聒，擲去是何心。"
        ],
        "title": "題正仲瓠齋",
        "id": "700bd04f-d59e-4e31-a5b8-0a3b8a2840e8"
    },
    {
        "author": "舒岳祥",
        "paragraphs": [
            "銀河枕上客星來，殘夢西窗水鳥啼。",
            "身入布衾如卧雪，當年曾泛戴公溪。"
        ],
        "title": "新成小齋曰剡雪舟以此興有所思也",
        "id": "54ea5636-679f-47c0-b205-9bf01264ae68"
    },
    {
        "author": "舒岳祥",
        "paragraphs": [
            "蒼苔踏碎吟初就，綠蔭看成老又來。",
            "世事悠悠吾已矣，人生擾擾亦何鍘。"
        ],
        "title": "桂臺",
        "id": "ba06890f-efe9-4426-98e3-0eb9c99c18d9"
    },
    {
        "author": "舒岳祥",
        "paragraphs": [
            "前身自是傅岩梅，持斧江南得得來。",
            "一笑見花同臭味，百妖潛影入莓苔。",
            "只將冷淡全超俗，肯向繁穠浪占魁。",
            "愛惜耆儒如此樹，二天雨露好培栽。"
        ],
        "title": "和俟其按察詠縣學古梅  其一",
        "id": "0840f877-b757-4a60-925a-f21a825a92b5"
    },
    {
        "author": "舒岳祥",
        "paragraphs": [
            "四教堂前百歲梅，北方豪傑爲渠來。",
            "清癯自許根封雪，勁峭何妨骨鎖苔。",
            "影裏青衿飽絃誦，花前玉節照杓魁。",
            "林逋只向孤山種，不及文宣廟裏栽。"
        ],
        "title": "和俟其按察詠縣學古梅  其二",
        "id": "59960dc4-12ea-477b-a10e-d57101b3309c"
    },
    {
        "author": "舒岳祥",
        "paragraphs": [
            "花到紅梅真有韻，人生白髮未宜愁。",
            "只須竟就花前醉，如此風流不外求。"
        ],
        "title": "問信紅梅二章  其一",
        "id": "7c3e1504-708f-4199-a04d-cc33ec303bdd"
    },
    {
        "author": "舒岳祥",
        "paragraphs": [
            "凍白千林須雪重，暖紅一點著春多。",
            "啞馿瘦策平臯去，如此風流奈老何。"
        ],
        "title": "問信紅梅二章  其二",
        "id": "84d863b8-df0d-4f3b-abdb-2dad576f4fa9"
    },
    {
        "author": "舒岳祥",
        "paragraphs": [
            "雪裏紅梅樹，尊前白髮翁。",
            "莫求顔色似，風致許渠同。"
        ],
        "title": "對紅香梅",
        "id": "7200ecfb-3674-4e88-b541-989186e1ac0d"
    },
    {
        "author": "舒岳祥",
        "paragraphs": [
            "掃盡西風萬葉紅，梅花一色照青空。",
            "天公又恐太枯淡，故著紅藍染雪叢。"
        ],
        "title": "紅梅",
        "id": "0f15361f-1e29-4b35-88c9-2f8bb85adfec"
    },
    {
        "author": "舒岳祥",
        "paragraphs": [
            "春事已隨花事殘，東風急處省憑欄。",
            "枝頭青子生來苦，守得黄時也自酸。"
        ],
        "title": "三月十七日食梅子有感",
        "id": "49c6beb3-32e9-4db2-8af8-ee0ffecf6703"
    },
    {
        "author": "舒岳祥",
        "paragraphs": [
            "雲日弄輕霠，前溪給緩尋。",
            "燕翻紅雨亂，鶑出翠微深。",
            "迥矣蘇門嘯，懷哉梁父吟。",
            "高人不可見，誰見此時心。"
        ],
        "title": "高人",
        "id": "02526db7-b521-4592-82a7-80cf17f6186d"
    },
    {
        "author": "舒岳祥",
        "paragraphs": [
            "綠樹合來無路入，青煙起處有人居。",
            "衣冠從俗語言樸，禮樂相忘機巧疏。"
        ],
        "title": "老人村",
        "id": "b8fddd14-5537-4d8e-a52e-5dd80007793c"
    },
    {
        "author": "舒岳祥",
        "paragraphs": [
            "黑光磨蕩掩陽精，兵火成霞照夜明。",
            "誰信天台山脚下，如今無佛救蒼生。"
        ],
        "title": "丙子九月陳村避地三絕  其一",
        "id": "25645bb3-0c49-47ec-8b65-88280a345ea6"
    },
    {
        "author": "舒岳祥",
        "paragraphs": [
            "一溪屈曲與山隨，要試躋攀脚未衰。",
            "隔岸人家西日外，數株紅柿壓疏籬。"
        ],
        "title": "丙子九月陳村避地三絕  其二",
        "id": "bb93c8be-0a81-4209-b549-42d4a7e6a4d4"
    },
    {
        "author": "舒岳祥",
        "paragraphs": [
            "盤盤幽谷造雲峯，應有逃秦隠此中。",
            "行到半山奇絕事，白鷳如練掛青松。"
        ],
        "title": "丙子九月陳村避地三絕  其三",
        "id": "e17707c2-ef27-4a69-95a9-428bc5a59834"
    },
    {
        "author": "舒岳祥",
        "paragraphs": [
            "天遠鳴榔雙槳浦，夜凉吹笛十家村。",
            "如今鬼出無人過，深閉柴門自斷魂。"
        ],
        "title": "行海村",
        "id": "0e7cd8d8-e89b-4e20-b236-f41a26ef0a3a"
    },
    {
        "author": "舒岳祥",
        "paragraphs": [
            "鵁鶄屬玉亂橫斜，石步柴門下白沙。",
            "長笛一聲人不見，小舟風緊入蒹葭。"
        ],
        "title": "十村絕句  其一",
        "id": "5a765b4b-50f3-4e91-bebe-e16a12c29ff6"
    },
    {
        "author": "舒岳祥",
        "paragraphs": [
            "深谷元無鄒子律，牧童携角上牛吹。",
            "一聲吹下柴門近，先報渠孃煮菜糜。"
        ],
        "title": "十村絕句  其二",
        "id": "2ae812ba-c15f-4d03-8b3c-c96f7f6793c2"
    },
    {
        "author": "舒岳祥",
        "paragraphs": [
            "朝朝腰斧採荆榛，博米求鹽到海村。",
            "白虎當溪儂不畏，祗愁暴吏打人門。"
        ],
        "title": "十村絕句  其三",
        "id": "02eff02a-832f-470e-a170-c2a2662a4106"
    },
    {
        "author": "舒岳祥",
        "paragraphs": [
            "麥鬚剪剪吹成浪，花口吟吟笑作東。",
            "莫道太平無處覓，便於此處見天真。"
        ],
        "title": "十村絕句  其四",
        "id": "3698a200-a5e2-4517-b374-77d1046274e1"
    },
    {
        "author": "舒岳祥",
        "paragraphs": [
            "清晨扶杖百花源，風摺烏紗半幅翻。",
            "三十年前風月好，青樓白面碗如盆。"
        ],
        "title": "十村絕句  其五",
        "id": "0679b860-cfe8-462e-b1de-169b809ec0db"
    },
    {
        "author": "舒岳祥",
        "paragraphs": [
            "青帘懸椀誰誇大，小閤留人更放饒。",
            "我有布袍堪典否，如今無客解金貂。"
        ],
        "title": "十村絕句  其六",
        "id": "50b99a85-60ba-4812-9f86-a8c2b2c052e4"
    },
    {
        "author": "舒岳祥",
        "paragraphs": [
            "桐花開處青鳩醉，桑椹甜時紫鴿忙。",
            "正是三眠三起日，送蠶小婦出烘房。"
        ],
        "title": "十村絕句  其七",
        "id": "0628db03-0896-4c2a-b0af-e9d9026706f6"
    },
    {
        "author": "舒岳祥",
        "paragraphs": [
            "煮來藤竹如輕霧，漉就槽簾不怕冰。",
            "辛苦饑寒緣底事，夜深甓屋尚懸燈。"
        ],
        "title": "十村絕句  其八",
        "id": "aecf816d-ddfa-4efe-a919-72f878be9ece"
    },
    {
        "author": "舒岳祥",
        "paragraphs": [
            "翰林子墨青氈稿，毛穎陶泓白髮交。",
            "寄語諸郎須祓滌，一牀書卷共衡茅。"
        ],
        "title": "十村絕句  其九",
        "id": "4bcaa078-f5c9-447f-94a7-9f0fdb463bee"
    },
    {
        "author": "舒岳祥",
        "paragraphs": [
            "春風淰淰欺駝褐，客思翛翛著柳黄。",
            "不是蘭舟共漂泊，清明何事不還鄉。"
        ],
        "title": "十村絕句  其一○",
        "id": "55304bd4-b95d-4023-a40d-4fb843f296d5"
    },
    {
        "author": "舒岳祥",
        "paragraphs": [
            "爲渠銷瘦爲渠愁，減却風流剩却羞。",
            "得雨如投碧玉井，隨風似墮綠珠樓。",
            "醫頰髓空無處覓，返魂香斷爲誰留。",
            "此詩吟罷難消得，八十翁翁一笑休。"
        ],
        "title": "讀方元善落花詩有感  其一",
        "id": "294b55cf-97f5-405d-8485-5dd2c1b2771b"
    },
    {
        "author": "舒岳祥",
        "paragraphs": [
            "次第花開次第飛，總堪飲酒與吟詩。",
            "絕憐新綠光如沃，何必繁英儘在枝。"
        ],
        "title": "讀方元善落花詩有感  其二",
        "id": "6a50a368-19c9-43d2-a693-9a76db41b29f"
    },
    {
        "author": "舒岳祥",
        "paragraphs": [
            "歲窮終有別，人老得無愁。",
            "眼看書先廢，材衰句懶酬。",
            "計年知晚易，論學愧東丘。",
            "欲就寧川志，開春與子謀。"
        ],
        "title": "歲莫送正仲還鴈蒼",
        "id": "869a5e22-db8c-479b-be85-f90387ded933"
    },
    {
        "author": "舒岳祥",
        "paragraphs": [
            "亭館成來三十年，主人頭白與扶顛。",
            "已誅薦莽開瓜圃，更剪茭蘆浚藕田。",
            "竹下鳴琴長憶鶴，花邊釀酒擬留仙。",
            "今知煩惱都無用，脩短隨緣一任天。"
        ],
        "title": "和正仲賦重修篆畦亭館韻",
        "id": "2f6e306c-06fb-4d3d-a9fd-fc409481c59e"
    },
    {
        "author": "舒岳祥",
        "paragraphs": [
            "莫把閒愁向客談，且看晴雪映疏簾。",
            "欲聽夜雨無篷艇，更種紅蕉碧葦添。"
        ],
        "title": "戒僮僕種蕉葦",
        "id": "882dfc2a-c2d4-4cb9-a727-a3dec7fae6f6"
    },
    {
        "author": "舒岳祥",
        "paragraphs": [
            "趙子貧愈好，吟詩送此生。",
            "焚巢同旅鳥，泛宅老書檠。",
            "八座清門戶，王塘好弟兄。",
            "杉棚先辱和，欲報怨無瓊。"
        ],
        "title": "寄趙敏求",
        "id": "819f1b1c-6746-4489-8bfc-cc1edadc7952"
    },
    {
        "author": "舒岳祥",
        "paragraphs": [
            "歸夢涉遠道，青山非故廬。",
            "歲時筋力減，日夜鬢毛疎。",
            "且免編民役，休論邸報除。",
            "百年餘二老，莫遣寸陰虛。"
        ],
        "title": "臘月二十五日偶憶孟浩然白髮催年老青陽逼歲除之句因次和此篇奉寄達善",
        "id": "038e8724-2f4a-466d-befd-bd0a8f2a3a88"
    },
    {
        "author": "舒岳祥",
        "paragraphs": [
            "渺渺思君處，悠悠古道旁。",
            "柴荆人獨自，櫸柳月昏黄。",
            "渴鼠尋松溜，饑烏背夕陽。",
            "王塘在吾目，空費九回腸。"
        ],
        "title": "寄達善",
        "id": "bbb37241-30a6-43fd-aa2b-65df5c6897da"
    },
    {
        "author": "舒岳祥",
        "paragraphs": [
            "久客誰爲主，無歸莫問家。",
            "古書澆茗椀，凍酒嚥梅花。",
            "巖靜松拋子，沙虛筍養芽。",
            "二林誰遠近，佇立日西斜。"
        ],
        "title": "寄二林",
        "id": "8202e1cd-78a5-47cf-8888-8290e58ebcd6"
    },
    {
        "author": "舒岳祥",
        "paragraphs": [
            "當世佳公子，枝吾雅道多。",
            "江南有文獻，魯國自强歌。",
            "火後歸新第，兵餘喜止戈。",
            "公車行有召，毋久戀松蘿。"
        ],
        "title": "寄袁季源",
        "id": "ab61f2c7-ba69-4b3a-b2f5-67ddf568f333"
    },
    {
        "author": "舒岳祥",
        "paragraphs": [
            "寄語榆林戴，年來書不靈。",
            "翠微雙鬢白，茅舍一燈青。",
            "醉後窮豪在，吟成老健能。",
            "楊梅時節近，吾欲理行縢。"
        ],
        "title": "寄帥初",
        "id": "2b9a5706-7ad9-496f-a3b2-70fd19bfe3d9"
    },
    {
        "author": "舒岳祥",
        "paragraphs": [
            "心地緬然平，喬林夏氣清。",
            "炎風疏鳥毳，凉雨滴蟬聲。",
            "輸翟專攻守，弓函誓死生。",
            "吟成與誰寄，二子在鄞城。"
        ],
        "title": "病起寄二林",
        "id": "b648cb89-82c5-404c-9a87-a1f064b53e9b"
    },
    {
        "author": "舒岳祥",
        "paragraphs": [
            "來往畏炎熱，杉篁取逕微。",
            "蝶飛逢草住，燕出認簷歸。",
            "雲卧從衣冷，風梳愛髮稀。",
            "清談能解慍，松麈爲君揮。"
        ],
        "title": "寄子堂  其一",
        "id": "29a95b3d-b344-45d0-9030-57918d21c96e"
    },
    {
        "author": "舒岳祥",
        "paragraphs": [
            "不踐山中約，時時夢見之。",
            "況當春雨夜，正作韭虀思。",
            "種菊秋堪擷，誅茅冬未遲。",
            "人生難自料，身後要名垂。"
        ],
        "title": "寄子堂  其二",
        "id": "859a6eb6-115f-4242-8de1-38c799c933f3"
    },
    {
        "author": "舒岳祥",
        "paragraphs": [
            "雲峰雙鳥破，雪逕一僧分。",
            "紅酒回丹渥，青編笑白紛。",
            "風昏生月暈，水落織冰文。",
            "歲莫無來客，開門獨候君。"
        ],
        "title": "寄正仲",
        "id": "33f4b063-5573-4026-a12d-fa75480c7f79"
    },
    {
        "author": "舒岳祥",
        "paragraphs": [
            "清談疏世慮，知髮度年華。",
            "雀飲盆中水，蜂尋案上花。",
            "郊原新射雉，陂蕩早開蛙。",
            "得句何人贈，棠溪有竹家。"
        ],
        "title": "寄袁中素季原",
        "id": "c2ba86c2-7218-424a-a44d-c054b71adc76"
    },
    {
        "author": "舒岳祥",
        "paragraphs": [
            "山人水南北，別業瀼東西。",
            "落葉屏風石，斜陽水碓溪。",
            "門荒翟公雀，野迥孟嘗鷄。",
            "樞相徂沙漠，酸風萬里迷。"
        ],
        "title": "亂後寄正仲因諗恕齋樞相朔漠音耗",
        "id": "c1c42eb7-b7a9-45b4-8b23-de25464e4848"
    },
    {
        "author": "舒岳祥",
        "paragraphs": [
            "流水不還剡，落花終到鄞。",
            "偶逢歸峽客，乃是寄書人。",
            "古剎藏山志，他生結願因。",
            "煩君同校正，字字莫留塵。"
        ],
        "title": "帥初屢書有相訪之約且求予文集知予有藏山之志也近因彌大過我知其有來日矣作此寄之",
        "id": "bd80af89-b9ef-4d1f-a8ce-bb67eb633599"
    },
    {
        "author": "舒岳祥",
        "paragraphs": [
            "欲出一雨隔，相違十日强。",
            "鼠過松落粉，雉步麥摇芒。",
            "酒盡夜難過，書清日自長。",
            "羊求三逕約，來往莫相忘。"
        ],
        "title": "寄子堂",
        "id": "f6b763d8-4eee-4ef4-a418-88ea2081140f"
    },
    {
        "author": "舒岳祥",
        "paragraphs": [
            "相對石屏風，相邀石老翁。",
            "魚遊山影裏，鳥睡水聲中。",
            "詩卷行未了，書囊倒不空。",
            "笭箵君莫忘，猶約待秋風。"
        ],
        "title": "寄正仲",
        "id": "0bdef281-bfcf-4fc8-8c6d-bd28eb83f62d"
    },
    {
        "author": "舒岳祥",
        "paragraphs": [
            "住處村非遠，別時山更多。",
            "花風起晴浪，草露落明河。",
            "世事老休問，故人今幾何。",
            "朝來新酒禁，煮餠卧岩阿。"
        ],
        "title": "五月一日寄正仲",
        "id": "72f0f31e-ad99-4bc4-8424-27f72f67412c"
    },
    {
        "author": "舒岳祥",
        "paragraphs": [
            "鄉心趨老重，見說買山成。",
            "靜坐性情淡，孤眠滋味清。",
            "樵人時識面，禪客共知名。",
            "山色元無垢，溪聲自不平。",
            "池荷應足製，山蕷想堪羹。",
            "九日如今近，思君出峽行。"
        ],
        "title": "和韻寄胡山甫",
        "id": "16864d42-e749-434c-a364-25050445178c"
    },
    {
        "author": "舒岳祥",
        "paragraphs": [
            "石屏溪上晚風柔，深念沉思註易樓。",
            "好酒自能和性氣，閑愁何必上眉頭。",
            "十風五雨天常順，萬綠一紅春更留。",
            "竈婢解炊新麥飯，提魚仍就篆畦遊。"
        ],
        "title": "五月間與正仲立耕養堂前見石榴一花吐初因以荆公詩并俗語作對云萬綠一紅十風五雨好作尺牘中時令語正仲云只作詩語亦佳別後因補成章以寄之",
        "id": "c06c15e4-de2f-4f83-ba46-f86077a91cc4"
    },
    {
        "author": "舒岳祥",
        "paragraphs": [
            "淰淰清愁變暮寒，賓鴻去後燕來還。",
            "流紅似雨人千里，總翠如山屋萬間。",
            "竹杖行藏觀動靜，柴門開闔見忙閑。",
            "何如上傳多髯客，白飯魚羹養好顔。"
        ],
        "title": "寄正仲",
        "id": "3842716d-04f5-49cc-bbe1-d14842b77b19"
    },
    {
        "author": "舒岳祥",
        "paragraphs": [
            "賓鴻風逆斷來縢，魚腹書沉未上罾。",
            "鑷白秋風鍊藥院，研朱仙露讀書燈。",
            "青峰極目先榆景，黄鳥收聲有木冰。",
            "欲問都城初破事，願君秉筆直無朋。"
        ],
        "title": "用韻寄胡元魯因梅所袖達",
        "id": "d42dac05-5e20-476b-a015-df44f4d8d713"
    },
    {
        "author": "舒岳祥",
        "paragraphs": [
            "等閑詩句無題目，憶著二林新意生。",
            "月皎皎時猿一箇，風泠泠處竹千莖。",
            "春花不及寒花耐，山鳥何如水鳥清。",
            "欲放詩瓢滄海渺，不如飛鴈入鄞城。"
        ],
        "title": "寄二林",
        "id": "a28ee835-5728-44ba-8498-cb043422220c"
    },
    {
        "author": "舒岳祥",
        "paragraphs": [
            "西家女兒長日愁，白頭鼻息撼林丘。",
            "老去聲名惜雞肋，世間富貴爛羊頭。",
            "青山白鷺水天遠，綠葉黄鸝風日柔。",
            "欲往榆林忘南北，幾回吹笛上高樓。"
        ],
        "title": "寄帥初",
        "id": "e473dab2-236e-4d44-9ab6-285d0dcd17e6"
    },
    {
        "author": "舒岳祥",
        "paragraphs": [
            "詩翁山膊鬢颼颼，只向岩幽了白頭。",
            "欲共君家阿戎語，蟬聯書笥吐難收。"
        ],
        "title": "寄少白詩後因問訊小潘",
        "id": "a8b31c0a-04c4-4f9e-9558-c4d94c126d9d"
    },
    {
        "author": "舒岳祥",
        "paragraphs": [
            "澗碧山紅錦步障，晚菘早韭五侯鯖。",
            "莫道亂來無樂事，牀頭流水作琴聽。"
        ],
        "title": "再寄正仲",
        "id": "c17f102b-7348-4382-ab3c-e9a71f94a10d"
    },
    {
        "author": "舒岳祥",
        "paragraphs": [
            "梅梢殘雨知頭數，溪上無風麥自青。",
            "遲子不來還獨卧，踏簷啼鳥喚人醒。"
        ],
        "title": "寄胡山甫",
        "id": "2d2276b3-1abd-4e59-97e1-f472769739b5"
    },
    {
        "author": "舒岳祥",
        "paragraphs": [
            "前時臨別語堪哀，後會無期首重回。",
            "我有巾山緣未繼，半年兩度入城來。"
        ],
        "title": "免役未幾四月二十九日總府復有倉官之命五月初二日入城告愬作一絕貽如山王監簿如山前與予別謂此別不復有相見之日矣予言得十年住山不出吾事畢矣今未兩月已復會面更成慘愴也",
        "id": "e9cefc61-6561-463d-97fb-99c72d7ba987"
    },
    {
        "author": "舒岳祥",
        "paragraphs": [
            "北山自負任翻句，多少詩人閣筆休。",
            "戎挾兩峰懷袖去，併它句子一時收。"
        ],
        "title": "再題巾山二絕貽王如山監簿  其一",
        "id": "12688ec0-39ce-4e1c-ba43-90b27be18fea"
    },
    {
        "author": "舒岳祥",
        "paragraphs": [
            "天將秋露沐雲鬟，故遣松巔鶴勢盤。",
            "詩客惟看半江月，不知一半在闌干。"
        ],
        "title": "再題巾山二絕貽王如山監簿  其二",
        "id": "1370842e-2e39-4a0c-bcfe-2519cf73caba"
    },
    {
        "author": "舒岳祥",
        "paragraphs": [
            "皇華真人遊海東，雲行急疾去若風。",
            "蜺旌羽節追不及，飄颻雙幘墮碧空。",
            "六丁六甲不得取，化作兩峰撐青紅。",
            "至今八面各變態，隠見有無橫復縱。",
            "或說蒼龍從海度，潮落江乾不能去。",
            "兩角崢嶸雲護之，身伏泥沙惟脊露。",
            "雷鳴電作定騰霄，鐵鎖橫江截歸路。",
            "老胡說法欲降龍，又恐鉢盂藏不住。",
            "故將兩塔壓其巔，擊鼓撞鐘警朝暮。",
            "有時風雨響空巖，僧坐堂中生畏怖。",
            "惟有江平月照時，付與詩人題好句。"
        ],
        "title": "巾山行同王監簿作",
        "id": "31813e52-aea8-4d0f-a92c-a69c8b64f2cd"
    },
    {
        "author": "舒岳祥",
        "paragraphs": [
            "積翠林塘十畝陰，雨中不覺變流音。",
            "江山萬里登樓眼，宇宙千年隠几心。",
            "有客不來還日暮，掩書無語自春深。",
            "倚闌欲數排簷竹，故故飛花點袖襟。"
        ],
        "title": "一春四十日天氣未佳花事行復已矣太息成吟",
        "id": "ae09dcaa-f385-4327-943c-cae54d847c32"
    },
    {
        "author": "舒岳祥",
        "paragraphs": [
            "紅白谿魚也可憐，夜凉沙靜枕流眠。",
            "澄潭百尺無機事，自古何人作釣船。"
        ],
        "title": "谿魚",
        "id": "fc76a69e-a40c-4f8a-88a5-b80c4173616b"
    },
    {
        "author": "舒岳祥",
        "paragraphs": [
            "蔌蔌藤花滿石床，道人端坐受生香。",
            "海棠枝上鶑啼處，二十年前事未忘。"
        ],
        "title": "懷舊",
        "id": "9b6e9074-d003-4bcd-bc27-d4110c5f88b4"
    },
    {
        "author": "舒岳祥",
        "paragraphs": [
            "烟樹連天遠，漁樵兩地分。",
            "仙舟滄海路，僧錫石橋雲。",
            "落日人行少，空村犬吠聞。",
            "誰知隠淪者，絕迹在人羣。"
        ],
        "tags": [
            "天门山"
        ],
        "title": "天門山",
        "id": "d76d2916-cdae-483d-bdf3-34830adb015c"
    },
    {
        "author": "舒岳祥",
        "paragraphs": [
            "棋尋五老智識長，茶煮八公肌骨仙。",
            "應是青牛遺舊迹，不知白鹿去何年。"
        ],
        "title": "天門雜詠",
        "id": "2679e869-e78a-4f8f-9b8f-d320812ccb50"
    },
    {
        "author": "舒岳祥",
        "paragraphs": [
            "兩兩三三溪上童，口吹麥葉送迎翁。",
            "花間緩步陰陰日，柳畔閒行款款風。",
            "山鳥何愁頭也白，野棠無愧面能紅。",
            "太平五十年前過，煩惱今知萬境空。"
        ],
        "title": "新脫船場提調之役柳堤閒步",
        "id": "ed27a740-4477-4df2-a350-80493fc16a08"
    },
    {
        "author": "舒岳祥",
        "paragraphs": [
            "子欲尋安道，吾方夢惠連。",
            "雪花成小雨，春草傍殘年。",
            "悄悄論詩夜，陰陰駐客天。",
            "自慚私釀薄，一酌醉誰先。"
        ],
        "title": "留正仲篆畦",
        "id": "eb7eec94-1c1b-4b3c-8c66-8b1dcfb57d39"
    },
    {
        "author": "舒岳祥",
        "paragraphs": [
            "郭公莓熟郭公語，謝豹花開謝豹啼。",
            "萬斛愁消一樽酒，莊生物理底須齊。"
        ],
        "title": "聞禽獻詠",
        "id": "d14bca3b-8295-48a3-9d11-2186eb45df22"
    },
    {
        "author": "舒岳祥",
        "paragraphs": [
            "從來明月無古今。"
        ],
        "title": "句",
        "id": "bb95df17-c8e5-4249-af6b-602d2b4d7a97"
    },
    {
        "author": "袁仲素",
        "paragraphs": [
            "一松五鳳雛。"
        ],
        "title": "句",
        "id": "7f82bf78-cc43-432e-8087-9933844b3830"
    },
    {
        "author": "胡山甫",
        "paragraphs": [
            "病起百花開。"
        ],
        "title": "句",
        "id": "911a4996-7b13-4fbf-a56e-84779491cc62"
    },
    {
        "author": "張埴",
        "paragraphs": [
            "湘水平淼淼，魚意活潑潑。",
            "綠楊蓋江頭，春晚陰正闊。"
        ],
        "title": "湘中二首書縣齋冰壺  其一",
        "id": "418f14b4-fc40-4797-a4fa-bb068e45d484"
    },
    {
        "author": "張埴",
        "paragraphs": [
            "晴壟麥過花，暖泥秧出水。",
            "寬得一寸心，人行更千里。"
        ],
        "title": "湘中二首書縣齋冰壺  其二",
        "id": "10a9c849-2132-4a6a-87ac-8c8fa8022f67"
    },
    {
        "author": "張埴",
        "paragraphs": [
            "青瓢歸自滄海頭，眇然天地飛一鷗。",
            "今人來來古人去，我自認我山中樓。"
        ],
        "title": "和漢東先生韻六首  其一",
        "id": "252957b4-e805-4914-a134-9e33717706d8"
    },
    {
        "author": "張埴",
        "paragraphs": [
            "行行采芝復采芝，相期萬世同一時。",
            "可憐群動相啖食，利害悱然爭朵頤。"
        ],
        "title": "和漢東先生韻六首  其二",
        "id": "bd878cea-421c-4e44-a580-dd999229ed5d"
    },
    {
        "author": "張埴",
        "paragraphs": [
            "𥬒來黄鶴問故里，養得白鴉在玄田。",
            "人生擘劃千古歲，碧桃開向母樓前。"
        ],
        "title": "和漢東先生韻六首  其三",
        "id": "081fb5ff-3589-4f5e-83a5-17cc2d695153"
    },
    {
        "author": "張埴",
        "paragraphs": [
            "凌明放龍去飲泉，何事此牧不在天。",
            "山中鋤芝亦不惡，未入一班輸群仙。"
        ],
        "title": "和漢東先生韻六首  其四",
        "id": "211ab473-fcf6-45bf-afdb-897ff3226d26"
    },
    {
        "author": "張埴",
        "paragraphs": [
            "一枰勝負何有心，往往局外多堪吟。",
            "今人未晤爛柯意，祗道歲月青山深。"
        ],
        "title": "和漢東先生韻六首  其五",
        "id": "16d24c6e-7f62-4ad1-bf9f-fa4a4aec3b6e"
    },
    {
        "author": "張埴",
        "paragraphs": [
            "舉矢欲向天狼時，草木零落美人遲。",
            "中年新知舊別意，悲樂相忘荃獨宜。"
        ],
        "title": "和漢東先生韻六首  其六",
        "id": "1b59c01b-acdf-4a1c-8199-5dcc0dbf23a3"
    },
    {
        "author": "張埴",
        "paragraphs": [
            "濕烟吹起岸東西，漁子藏舟竹四圍。",
            "脫下簑衣揚去雪，不教人道釣魚歸。"
        ],
        "tags": [
            "洞庭湖"
        ],
        "title": "過洞庭書所見",
        "id": "dbb6a713-1275-4425-8b06-a755a0dac2e1"
    },
    {
        "author": "張埴",
        "paragraphs": [
            "諸老襟期三十年，看花杖屨又棲禪。",
            "春風不斷斯文意，噓拂衣冠著一邊。"
        ],
        "title": "東湖湯餠後進翁展墓飲嵩山踏雨泳歸在行相繼屬和蘭亭集獻之噤無半語果人情耶  其一",
        "id": "c14b840f-255d-4833-b1e1-7a6e8a86de86"
    },
    {
        "author": "張埴",
        "paragraphs": [
            "溪橋三日雨輕過，歸影蒼凉雨奈何。",
            "詩落邙山松柏後，相看有媿少陵多。"
        ],
        "title": "東湖湯餠後進翁展墓飲嵩山踏雨泳歸在行相繼屬和蘭亭集獻之噤無半語果人情耶  其二",
        "id": "693439c6-a74c-4f81-a2e8-68852ac82322"
    },
    {
        "author": "張埴",
        "paragraphs": [
            "一池漢水秀可餐，十年借我江南看。",
            "陰山夜半黑風起，此水與我心都寒。",
            "可惜野狐不革面，當來棲鳳俱生翰。",
            "湖亭謝荷著句穩，霜月記憶浮杯寬。",
            "端期歲晚同不朽，報答地主老郎官。"
        ],
        "title": "西州訪舊諸公皆沿檄去偕江一父過郎官湖賦此",
        "id": "3d5a7b0b-88e4-4ce0-ac0c-e72e219b1df0"
    },
    {
        "author": "張埴",
        "paragraphs": [
            "鞠後西風醉飲醇，醖香釀影奪初春。",
            "幾年江縣依緣舊，一笑孫枝造化新。",
            "鈿翠半偏如意悞，鑰魚曉放守宮人。",
            "是誰不識花爲瑞，分寸躋攀及太真。"
        ],
        "title": "杜園九日紅梅主人以爲瑞彭潜心索賦",
        "id": "483026f8-0f96-45de-8377-6956c110d067"
    },
    {
        "author": "張埴",
        "paragraphs": [
            "鳥鳴木陰深，魚動陂水漫。",
            "燕坐南窗下，欣然得幽伴。",
            "盈盈菩薩面，一莞生几案。",
            "恍如空中墮，著我丈室看。",
            "地偏風日隔，香艷不耗散。",
            "無土種一根，他鄉得把玩。",
            "嬌嬈目接熟，老醜面失半。",
            "物忌停涵久，無嫌汲新換。",
            "不懷妙色身，長作如是觀。"
        ],
        "title": "春日瓶花",
        "id": "570ebea4-5686-444d-be60-0f7870329d0f"
    },
    {
        "author": "張埴",
        "paragraphs": [
            "一聲湖外笑掀天，誰挽楊枝艤酒船。",
            "倚柱宛然聞鶴語，買花却不要犀錢。",
            "山陰擬去重爲客，路滑歸來亦悟禪。",
            "還訝春風無勾事，綠林吹血化杜鵑。"
        ],
        "title": "是日歸館中作",
        "id": "97cf4c88-d01c-409a-a262-6469bdffbb2c"
    },
    {
        "author": "張埴",
        "paragraphs": [
            "十指本非捫蝨具，半生何有結鶉時。",
            "道安一矢不相及，管領歲寒吟此詩。"
        ],
        "title": "送衣還石泓弟  其一",
        "id": "98036050-1985-4da1-82d0-9aacfcc7905e"
    },
    {
        "author": "張埴",
        "paragraphs": [
            "所不貸人惟世道，最無窮處是天機。",
            "昂藏池上霜楓樹，寒冷年年著錦衣。"
        ],
        "title": "送衣還石泓弟  其二",
        "id": "4b15ebcd-8b2e-4264-bc90-435bdd075eb7"
    },
    {
        "author": "張埴",
        "paragraphs": [
            "此腹有天幸，已及新穀升。",
            "青瑶出爨玉，几席生光明。",
            "執匕不求飽，人起雞未鳴。",
            "六月不再雨，不裨去年耕。",
            "可愛善卷山，木影如水清。",
            "老人好擊壤，老矣擊不成。"
        ],
        "title": "食新",
        "id": "ed078800-d5c1-41d3-b398-cd96affaad99"
    },
    {
        "author": "張埴",
        "paragraphs": [
            "淒淒如此雨，僕僕是何人。",
            "野飯徒炊濕，泥行亦浹旬。",
            "斯文從古有，我輩及今貧。",
            "歲晚歸南郭，爲靴不用銀。"
        ],
        "title": "風雨後有懷",
        "id": "e69cb1d2-72c2-4015-9321-28d029930746"
    },
    {
        "author": "張埴",
        "paragraphs": [
            "聞有翛然一角巾，湖山雨亦動吟聲。",
            "如何十里繁江路，猶待詩筒一笑迎。"
        ],
        "title": "奇山在繁步二十八字迎之",
        "id": "7d904951-c2cd-499b-9773-0651852bea34"
    },
    {
        "author": "張埴",
        "paragraphs": [
            "咸池沐髮扶桑晞，隻手橫捉鄧林枝。",
            "楚人六月請時雨，呼喚雷公似嬰兒。"
        ],
        "title": "贈雲留道人  其一",
        "id": "c65881e9-cebc-43f8-8e43-ab78c81fa602"
    },
    {
        "author": "張埴",
        "paragraphs": [
            "往往諸公眼亦青，尚疑崔浩是前生。",
            "蚩尤墮地已爲石，且道何時見景星。"
        ],
        "title": "贈雲留道人  其二",
        "id": "eac06ce1-bb13-4381-9e0a-b54501708f6c"
    },
    {
        "author": "張埴",
        "paragraphs": [
            "手撚花鬚送去春，綠陰溪曲喜逢君。",
            "相看時日愁千種，試說今年老幾分。",
            "馬喙信於人罕見，豺聲顧不世多聞。",
            "長吟莫謝寥寥意，飛過南山自看雲。"
        ],
        "title": "贈神目劉正卿",
        "id": "c94ae422-632f-4345-aa88-b62e36e159f7"
    },
    {
        "author": "張埴",
        "paragraphs": [
            "孔門言志二三子，當初獨取點而已。",
            "聖人非棄由與求，樂在春風詠沂水。",
            "此意簡短幾千年，誰歟鼓瑟聲其傳。",
            "彼其人斯掉冷語，雖在南豐猶不然。",
            "乾坤清氣寧有已，一日蒼山生浪翠。",
            "玉局仙人喜又悲，雲妍月秀無停髓，瓣香在天老英靈。",
            "爲公少吐氣，雲來此山青。",
            "西山百年白樵戶，郵筒剝剝溪扉午。",
            "其發何從六一鄉，彼美人兮時十五。",
            "更二十五又外堂，小美不識西江路。",
            "何當刻日牢爲期，青葱華裾短褐衣。",
            "顛倒底裏入推激，蜜柱見跋更遲遲。",
            "吟魄隔泉應破碎，本色終然是家世。",
            "明日採風聞九陛，身曳錦袍長到地，此時南豐大吐氣。",
            "吾將擬之三語曰，後蒼山，無事莫與俗人言。"
        ],
        "title": "曾希曾見示近作賦此贈之",
        "id": "5bba9fdc-9102-4b3d-97c7-75c1dadc5188"
    },
    {
        "author": "張埴",
        "paragraphs": [
            "鳳凰覽德輝，鷾鴯戀庭宇。",
            "吟詩已戴白，未能參此語。",
            "百川谷口翁，一笑輞川路。",
            "桃紅楊柳綠，鶑歌蝴蝶舞。",
            "春風吹野水，飲客如渴虎。",
            "夜來作老夢，鳥啼掌中僂。",
            "白駒千五百，樂固不償苦。",
            "當來漁父湄，慷慨解力處。",
            "賓餞十牛鳴，分寸屐齒土。",
            "何如歸霜崖，夜取白石煮。",
            "長孫汲澗水，拾薪三四五。",
            "日出如羊胛，家人皆可飫。"
        ],
        "title": "寄樊上友人",
        "id": "da5c6904-def9-4621-b2e3-e160bea3e492"
    },
    {
        "author": "張埴",
        "paragraphs": [
            "竹岡先生一世賢，如何斷我百十弦。",
            "苦哉幾枕黄鶴夢，天風吹到吳江邊。",
            "先生手提綠玉鞭，跨馿與我說去年。",
            "夢中記得去年別，縛雞提酒送上船。",
            "明年奇章觀前泊，捩手烹雞持酒酌。",
            "飽歌醉舞插梅花，幾夜月中記說著。",
            "誰知相逢劉太史，拭目雲烟新落紙。",
            "便從太史使之年，恁時祗謂黄河底。",
            "書生歡喜斯文壽，囑下楚雲樓上酒。",
            "菊花九日是明朝，遥望長眉三稽首。"
        ],
        "title": "寄馬竹岡",
        "id": "e9099f91-c8c9-422f-b79c-bed913e8a873"
    },
    {
        "author": "張埴",
        "paragraphs": [
            "春風兩眼合看花，今年却不在黄家。",
            "世間豈無魚羹飯，不似黄家能頓頓。",
            "未應南樓復南樓，江湖添個新白頭。",
            "午夜橫眠看星斗，玉柄摇摇似招手。",
            "崖公失顧第四星，使我不逢渠大明。",
            "忽思叔度久不見，林梢飛來果一片。",
            "露蟲啾唧四壁鳴，小蟲喉中亦作聲。",
            "太息去年十二月，秀峰先生臨去說。",
            "明年八月九月凉，更來樊川享秋光。",
            "菊花不住梅花去，去借一間茅屋住。",
            "霜清月冷人行街，起來教我讀簡齋。",
            "紅字壽安坊里路，且倩西風一傳語，木枕拳拳五更鼓。"
        ],
        "title": "寄黄秀峰",
        "id": "170eded2-ed36-4b92-894e-23aaf0bc108e"
    },
    {
        "author": "張埴",
        "paragraphs": [
            "自從一摻去三千，尺宅拋來喜中年。",
            "每歎聖賢風泯矣，可憐母子日蕭然。",
            "悠悠蘭老離騷國，渺渺花開陽艷川。",
            "九月不能應十月，挂書一束放翁船。"
        ],
        "title": "寄賢齋",
        "id": "caf7f3fa-1c5f-46a8-bd64-00830985e4c1"
    },
    {
        "author": "張埴",
        "paragraphs": [
            "春日曾交問，炎天不欲書。",
            "亦慚吾事謬，豈願後人疏。",
            "古有嗤章甫，今無購子虛。",
            "極思樊口酒，共煮井頭魚。",
            "露白蒹葭冷，江清潦水除。",
            "年華已如此，又可膏吾車。"
        ],
        "title": "寄樊口鄭石谷",
        "id": "6f9505ab-f3ba-40bf-b986-0722d569d098"
    },
    {
        "author": "張埴",
        "paragraphs": [
            "八字山前一幅巾，可堪垂白向漂淪。",
            "平生夢寐在諸老，近者傳聞失某人。",
            "社日雞豚新雨淚，秋風鴻雁舊天倫。",
            "所期林下無窮意，護竹培花陸續春。"
        ],
        "title": "擬寄雪平諸兄弟及叔姪輩  其一",
        "id": "89baf3d3-67d1-482c-bb67-2354b92c56c0"
    },
    {
        "author": "張埴",
        "paragraphs": [
            "桑田成海海成田，迂闊重來每自憐。",
            "北道主人今似月，西江回首遠如天。",
            "青山千里復千里，白髮一年多一年。",
            "渺渺西風吹薄袂，能於骨肉不淒然。"
        ],
        "title": "擬寄雪平諸兄弟及叔姪輩  其二",
        "id": "8ecaeed1-ed83-4188-b5c8-9ccb89c1197d"
    },
    {
        "author": "張埴",
        "paragraphs": [
            "囅聲鐵聚杯湖上，霍地金舂鏡石前。",
            "鳳至祗知成二老，龍眠不作可千年。",
            "南樓暫阻詩同賦，東郭還存履未穿。",
            "一段江湖真活計，阿戎肯教第三聯。"
        ],
        "title": "和彭秋宇四月所唐律",
        "id": "4a6232d3-90fc-4821-8288-387f8c94e8ec"
    },
    {
        "author": "張埴",
        "paragraphs": [
            "客裏無魚未易禁，春風頗憶洞庭針。",
            "可能更問詼諧肉，髮已如今不及心。"
        ],
        "tags": [
            "洞庭湖"
        ],
        "title": "和梅溪歲晚所寄",
        "id": "ae02c6e2-483f-4613-89fc-dc949ffe5587"
    },
    {
        "author": "張埴",
        "paragraphs": [
            "小試麻鞋路半乾，歸來連得好詩看。",
            "去年曾被梅花惱，今過林邊輒齒寒。"
        ],
        "title": "和舒波社日清明",
        "id": "0a550a91-ffd8-4f79-8d8f-b061020d9e72"
    },
    {
        "author": "張埴",
        "paragraphs": [
            "兒時說伯亦吾羞，章甫何知不世謀。",
            "延佇群龍開日月，可堪兩鳥聒春秋。",
            "十年謾說江湖爾，末路唯求飽暖休。",
            "心事黄花同□皦，何當籬下話從頭。"
        ],
        "title": "酬劉和叔",
        "id": "d024dfa6-6a49-454e-9b95-06f55f4ceba5"
    },
    {
        "author": "張埴",
        "paragraphs": [
            "泉翁上下數千年，精力平生涑水然。",
            "白髮滿頭猶未了，青燈與影每相憐。",
            "書成不與無金谷，寶秘惟知有木天。",
            "兩夜秋窗風雨暗，老人也有可炊烟。"
        ],
        "title": "酬長沙鄧壽甫",
        "id": "3748b7ed-f9a8-49eb-849f-f24edb94345f"
    },
    {
        "author": "張埴",
        "paragraphs": [
            "龍髯初一振，人盡息其機。",
            "池靜朱華出，山凉白鳥歸。",
            "酒能無已已，詩豈去非非。",
            "仰面楚天遠，浮雲似白衣。"
        ],
        "title": "酬黄帝錫見和",
        "id": "8b870818-6dba-4d06-b113-3008ee581c7e"
    },
    {
        "author": "張埴",
        "paragraphs": [
            "吾道不可東，老雁踏長雲。",
            "太息復太息，青海枯成塵。",
            "喙短莫叫空，此物弗貸人。",
            "顧影正念群，一唳生湖濱。"
        ],
        "title": "湖山館中酬謝士宜  其一",
        "id": "b1e741e9-650f-4169-842b-bd454ea979e6"
    },
    {
        "author": "張埴",
        "paragraphs": [
            "春風采蘋花，悠悠萬里道。",
            "及聽負囊歌，又見騎馿好。",
            "羲和不停策，天地日已老。",
            "大笑奉美人，誰言頭白早。"
        ],
        "title": "湖山館中酬謝士宜  其二",
        "id": "2650dff8-bc82-4199-a9b9-1a9869071e2c"
    },
    {
        "author": "張埴",
        "paragraphs": [
            "雨餘玉带已浮杯，未辦龐眉一笑陪。",
            "春向五更拋我去，君從何處看花來。",
            "商丘大夏三十魄，白水青松大小回。",
            "此去政須籠短帽，瑶階領鶴恣徘徊。"
        ],
        "title": "此心過酬韻",
        "id": "9252edaf-d653-4818-b83e-400d4c319e68"
    },
    {
        "author": "張埴",
        "paragraphs": [
            "南山歲云莫，此日別玄同。",
            "至今梅花句，華耀白髮翁。",
            "三見秋江月，何事苦縈係。",
            "兩夜金風生，吹清幾山桂。",
            "所思酹尊酒，叱鬼上車柳。",
            "長笑鏡石邊，更作推敲手。",
            "炯然此心期，相照應萬時。",
            "黄千不用多，拜手藏君詩。"
        ],
        "title": "答彭以直",
        "id": "98e4f68a-cd0d-47df-adc8-b13043c2a886"
    },
    {
        "author": "張埴",
        "paragraphs": [
            "看花都是夢，聽雨甚於秋。",
            "白石年年爛，黄金日日愁。",
            "有餘芻一束，不足橘千頭。",
            "我醉如眠爾，何須百尺樓。"
        ],
        "title": "答曾清甫  其一",
        "id": "204dcd60-2084-4099-b746-5fdf3785a4f2"
    },
    {
        "author": "張埴",
        "paragraphs": [
            "曲不聞中散，枰猶對弈愁。",
            "相忘君象小，忍記婦眉愁。",
            "周版新編齒，秦箕舊會頭。",
            "白雲知識遠，跨海結成樓。"
        ],
        "title": "答曾清甫  其二",
        "id": "b6cb5f35-26c5-4123-a677-1cfb5c17ed66"
    },
    {
        "author": "張埴",
        "paragraphs": [
            "閑隨川上弄晴漪，歸飲無何政謂宜。",
            "雲去但驚山朵朵，月明空想珮離離。",
            "高樓長笛無人聽，一日三秋有我詩。",
            "此意悠悠浮劍外，綠陰深處祇鶑知。"
        ],
        "title": "答吳子登",
        "id": "4f8b2032-c377-49f0-9ab5-7cd973d8e663"
    },
    {
        "author": "張埴",
        "paragraphs": [
            "老來凡事不須知，只著沖襟向聖涯。",
            "怊悵無人思禍水，一窗夜雨客談詩。"
        ],
        "title": "答士宜  其一",
        "id": "2f5e1b9b-71d5-444a-9549-cde7c5181e31"
    },
    {
        "author": "張埴",
        "paragraphs": [
            "書生何飾結天知，忽放晴光渺四涯。",
            "一片歸心湖草外，輕風摇艇自吟詩。"
        ],
        "title": "答士宜  其二",
        "id": "0aabe6d1-562a-483a-b42a-fdcf59e521bb"
    },
    {
        "author": "張埴",
        "paragraphs": [
            "萬里夷夏範我驅，如鴟百發一無虛。",
            "却呼赤手烹雙鯉，便計長竿上六魚。",
            "此去重看黄鶴賦，所慚未識古蒙書。",
            "吟身只倚春風健，道不能頗盍不蜍。"
        ],
        "title": "答彭秉山",
        "id": "6b3e5a7f-34b3-4bf0-92c8-880291785621"
    },
    {
        "author": "張埴",
        "paragraphs": [
            "無何母子靡不足，偏提進退問爲谷。",
            "閑心青山雙屬玉，江南野水連天綠。"
        ],
        "title": "答愛吾",
        "id": "559b3dfd-0ea3-4d5c-8dee-d901b0ea0b11"
    },
    {
        "author": "張埴",
        "paragraphs": [
            "白頭復何事，又是歲寒來。",
            "方爲狙謀芧，俄欣雀應梅。",
            "晨光搽戶牖，春意釀盆罍。",
            "次第湖山境，烟雲大劃開。"
        ],
        "title": "再用還答得淳",
        "id": "722ef29a-5bb1-4717-818e-08413ecf333d"
    },
    {
        "author": "張埴",
        "paragraphs": [
            "春風六轡絲，光華塞樊川。",
            "川上此何日，所向生奇妍。",
            "金山萬丈高，但見兀在前。",
            "白頭分墮落，剨叫鬼擘然。",
            "青黄奪衆目，不認溝中捐。",
            "冥冥亦奚能，幅之使無遷。",
            "由來造化手，一種雨露偏。",
            "賦形大塊間，受氣小物先。",
            "誰意王粲孫，主人亦如天。",
            "買茸繡爲圖，香火長結緣。"
        ],
        "title": "謝朱郎中",
        "id": "64fc1271-0004-4a63-a0f5-981ae5eb7728"
    },
    {
        "author": "張埴",
        "paragraphs": [
            "得失無常所未論，相輝輩行幾人存。",
            "小山政自慚爲弟，老瓦何期飲到孫。",
            "橘盎且還諸老樂，梅花尤是丈人尊。",
            "向誰謂我翻公案，持向風流覓一樽。"
        ],
        "title": "奉韻酬謝",
        "id": "9613989b-c984-4522-b9b5-3fe45c969046"
    },
    {
        "author": "張埴",
        "paragraphs": [
            "清言一掬解千紛，又向名家見大君。",
            "北海無風鵬不運，南山有雨豹能文。",
            "更令此手曾扶日，未必吾冠不切雲。",
            "鼻已辛酸復何事，天寒梅氣只心聞。"
        ],
        "title": "三用韻謝士安",
        "id": "f9fd16fb-5d52-4833-b60f-4ec42e30e214"
    },
    {
        "author": "張埴",
        "paragraphs": [
            "老逐群兒去聚沙，不知桃子結西華。",
            "歸來鄉井半鬼錄，依舊湖山一會家。",
            "白蓋年深蝸浼浼，綠陰人靜鵲槎槎。",
            "江流依舊皆明德，解見南涯媒北涯。"
        ],
        "title": "酬謝謙山所寄",
        "id": "0abfb1a2-077f-4bca-bf09-e82d62f81211"
    },
    {
        "author": "張埴",
        "paragraphs": [
            "重來風已落，寒葉集荒階。",
            "豎子欺人老，先生笑道乖。",
            "便尋梅寄隴，無救橘逾淮。",
            "明日過法去，窊尊倒入懷。"
        ],
        "title": "菊後",
        "id": "84a0cb3f-524f-4aab-9323-4820d33f2909"
    },
    {
        "author": "張埴",
        "paragraphs": [
            "玉池吹醒芙蓉醉，回頭紅粉都無味。",
            "秋宮人去金錢飛，過我茅茨若相慰。",
            "起來采采爲三嗅，猶是上天風露氣。",
            "餐英端可拔濁俗，南山在眼令人喟。",
            "幽人所知晚節好，歷歷青蕊開猶未。",
            "竹葉且與時一中，梅花後生來可畏。"
        ],
        "title": "菊花盛開",
        "id": "6e1be5b1-01de-4a14-bfea-fa53ed0f1773"
    },
    {
        "author": "張埴",
        "paragraphs": [
            "春風陳榻下，夜月庾樓前。",
            "疊疊鳴檛落，翻翻警枕眠。",
            "祗能欹待旦，何有夢飛天。",
            "此意誰能解，如流二十年。"
        ],
        "title": "夜枕",
        "id": "7a5dcde6-784a-4b94-b25d-36ba12901c7a"
    },
    {
        "author": "張埴",
        "paragraphs": [
            "阿婆此指甲，昆吾國生長。",
            "當年三五時，搯花記月上。",
            "纖纖成老大，却作爬沙狀。",
            "故人遠持贈，慈意有著放。",
            "想翁乍得之，未悟爲何貺。",
            "把玩至一再，醜婦能俱喪。",
            "信手彈三聲，錚然送妍響。",
            "卯醺未全快，午偃到半餉。",
            "溽縐垢能寸，美曝背如盎。",
            "是時可柄用，於人無俯仰。",
            "名之必可言，翁亦費亭當。",
            "長吟出肺肝，聞者重惆悵。",
            "人生七尺外，凡物皆是長。",
            "維此金石交，百年相倚仗。",
            "癡兒麻姑爪，忍痛不忍癢。"
        ],
        "title": "有遺搔癢之具曰不求人又曰婆指甲約相賦",
        "id": "10aa5980-975d-4ef5-9e41-3aab01788b4b"
    },
    {
        "author": "張埴",
        "paragraphs": [
            "促絲歷歷行泛聲，紫霞仙翁之爲琴。",
            "新聲不合天地意，要寫虞氏吾民心。",
            "嗟乎二十六字中真趣，久矣南風吹散去。",
            "却令紫霞宮裏翁，彈到今人未彈處。"
        ],
        "title": "紫霞宮聽南風操",
        "id": "031705bd-e9e6-41e8-810b-aa5878586567"
    },
    {
        "author": "張埴",
        "paragraphs": [
            "武昌夏口之山川，天寒不見吹簫船。",
            "短蓬推枕酒半醒，斑斑雨裏茸茸烟。",
            "沙頭白鳥閉目立，上下掠火交烏鳶。",
            "修蛇赴壑了弗顧，苟且一白春風前。",
            "我亦長吟上漢水，夜來參到梅花禪。",
            "一枝似鐵忍寒冷，一枝如玉生溫妍。",
            "老人無以餞歲事，只掉此舌爲辰筵。",
            "江湖落魄又五年。"
        ],
        "title": "歲晚樊口解舟",
        "id": "362f23d3-e711-4550-add2-d3205df430f2"
    },
    {
        "author": "張埴",
        "paragraphs": [
            "楓蘭行楚水，標柱壓蠻烟。",
            "香火崇雙廟，茅茨入半川。",
            "故人及涯返，去路與天連。",
            "鹿鹿皆前分，悠悠又一年。"
        ],
        "title": "解舟下石柜",
        "id": "dd78caa8-6ef8-4d44-ad1e-77e9f238858f"
    },
    {
        "author": "張埴",
        "paragraphs": [
            "藤經剡雪通姿晢，筠度湘秋刮骨清。",
            "兩潔不容塵有污，一圓還與世無爭。",
            "生來肖貌難爲遁，老去揮毫豈足名。",
            "林下好風差自快，忍歌桃葉若爲情。"
        ],
        "title": "惠白團扇",
        "id": "4e01025e-8c86-475b-86e3-c885012a11d4"
    },
    {
        "author": "張埴",
        "paragraphs": [
            "瞿老亭存樹插天，靖風扶醉坐雲顛。",
            "黔中歷歷何千狀，晉後紛紛又幾年。",
            "扣木不知渠是聖，入桃亦認我爲仙。",
            "山林摇落秋聲起，兩袂清寒一囅然。"
        ],
        "title": "遊桃川宮",
        "id": "25598516-f801-4427-92f7-12254f0a6e7a"
    },
    {
        "author": "張埴",
        "paragraphs": [
            "翰林昭代世之雄，何止將軍走下風。",
            "吟墨淋漓三極浹，酒杯傾倒五湖空。",
            "可憐墓草離離碧，不似袍花嫋嫋紅。",
            "端的騎鯨何許去，娥眉亭上問漁翁。"
        ],
        "title": "太白祠",
        "id": "ce44a8e3-1060-4d80-a111-f9dead8de970"
    },
    {
        "author": "張埴",
        "paragraphs": [
            "脫去朝衣出禁天，武陵山色識瓢仙。",
            "匆匆歲月十數字，黯黯風烟二百年。",
            "自古難全唯晚節，至今猶洌是寒泉。",
            "幾人拭目宣公筆，惆悵春秋法凜然。"
        ],
        "title": "辛未寇萊公祠",
        "id": "3613ce46-e5d0-404f-a60c-d62d9d533728"
    },
    {
        "author": "張埴",
        "paragraphs": [
            "彭澤鱗鱗水，匡廬漠漠烟。",
            "朝昏魚作市，伏臘蚌爲田。",
            "不共劉伶酒，惟同范蠡船。",
            "膊山千八百，恨未脫珉鎸。"
        ],
        "tags": [
            "庐山"
        ],
        "title": "南康",
        "id": "05d0b261-a1c4-4264-abc3-a3ff3649a686"
    },
    {
        "author": "張埴",
        "paragraphs": [
            "往往騎馿走一遭，江南何處識田毛。",
            "幾人歎息秋風裏，要到天河手不高。"
        ],
        "title": "道間語  其一",
        "id": "d2f88887-176c-463e-a2cc-093d2f3de50f"
    },
    {
        "author": "張埴",
        "paragraphs": [
            "蹋破雞頭要作家，豚蹄不直謂汙邪。",
            "火輪殺盡人間物，輸乞淮南觳𧥆車。"
        ],
        "title": "道間語  其二",
        "id": "fac0bfa6-22ed-4938-8f09-ac88642b71f7"
    },
    {
        "author": "張埴",
        "paragraphs": [
            "半篙水映四垂山，不見年時白雨船。",
            "自恨闌干搔短髮，斜飛一鳥遠粘天。"
        ],
        "title": "吳城山用東坡韻",
        "id": "adb3925d-1243-430d-833d-c1b6f323a132"
    },
    {
        "author": "張埴",
        "paragraphs": [
            "一笑歸來百事疏，溪山隨意葺吾廬。",
            "有時臨水亦清矣，無事聽禽皆起予。",
            "但喜達人謀熟醉，不知論者謂因餘。",
            "馬蹄未踏門前路，也怕先生廢看書。"
        ],
        "title": "山中",
        "id": "59c1b755-eb93-443b-9afd-685662afc1f2"
    },
    {
        "author": "張埴",
        "paragraphs": [
            "僕僕淮頭路，一年西復東。",
            "春風前赤壁，冬日下青峯。",
            "括揭叫天曙，蒹葭行夢中。",
            "君無矜矍鑠，我政媿龍鍾。"
        ],
        "title": "下青峰",
        "id": "24d80e8a-d95b-408c-a0e5-a4578183ba22"
    },
    {
        "author": "張埴",
        "paragraphs": [
            "秋清亦足發，弄水俯晴川。",
            "顧影非坡月，昂首是梵天。",
            "人才三國後，邊信十年前。",
            "吹笛歸樊口，蘆花落滿船。"
        ],
        "title": "赤壁磯",
        "id": "36a7cccc-84b9-4dc8-b03f-3920c8bc1563"
    },
    {
        "author": "張埴",
        "paragraphs": [
            "浦溆蛟龍穴，波瀾風雨聲。",
            "天如粘夢澤，江似覆湓城。",
            "此地居三孝，何人汩五行。",
            "囊中無白璧，不得用吾情。"
        ],
        "title": "江漲和韻",
        "id": "830c905f-3f1b-4f9d-862e-dc3f1283cff4"
    },
    {
        "author": "張埴",
        "paragraphs": [
            "桃花門外三月頭，有美人兮眇中洲。",
            "泛呼木蘭寂無語，舉手相招老白鷗。",
            "白鷗見人頭上笠，灑灑西江雨痕濕。",
            "足知心事兩相忘，翻然飛出青蘋立。",
            "日斜何許一笛愁，西州回首望東州。",
            "春風吹水柳花落，不見鶴歸江上樓。",
            "樓前青青草尺許，中有能言兩鸚鵡。",
            "聲聲渾不說他人，祗謂禰衡駡黄祖。"
        ],
        "title": "江漢",
        "id": "90b08bfc-0b75-42bd-95fe-89f24b7aa668"
    },
    {
        "author": "張埴",
        "paragraphs": [
            "池南夜觀天，斗柄長離離。",
            "其間第四星，此點光猶癡。",
            "流空萬螢火，照我雙鬢絲。",
            "相待滄海月，坐到三更時。",
            "須臾衆色盡，造化一事奇。",
            "手中公瑾扇，皎然相發揮。",
            "風翻頭上巾，舞過池影西。",
            "惟有雞冠兩樹花，一笑如受纏頭歸。"
        ],
        "title": "八月初四夜池上",
        "id": "7a03b39d-6ade-4c70-b43b-527578418f8a"
    },
    {
        "author": "張埴",
        "paragraphs": [
            "重臺梔子玉攢花，初夏湖山一供嘉。",
            "三嗅馨香幾欲泣，年時曾食故侯瓜。"
        ],
        "title": "初夏湖山  其一",
        "id": "1210789b-8b51-4071-a894-98465df2168f"
    },
    {
        "author": "張埴",
        "paragraphs": [
            "今朝二供亦相宜，眼底忘憂粲是詩。",
            "有恨春風不相待，山林著在日長時。"
        ],
        "title": "初夏湖山  其二",
        "id": "d0bae5eb-9e2b-4f30-8f77-c44842243e07"
    },
    {
        "author": "張埴",
        "paragraphs": [
            "三供飛來箇白鷗，炯然點破一池幽。",
            "午陰小扇人回首，何許白蘋江上愁。"
        ],
        "title": "初夏湖山  其三",
        "id": "a2bc7d51-556b-4d2e-993f-8568c8f0f455"
    },
    {
        "author": "張埴",
        "paragraphs": [
            "山靈渾不倦差排，四供相隨好雨來。",
            "花木成行新膏沐，麻鞋更上一層臺。"
        ],
        "title": "初夏湖山  其四",
        "id": "c1868cef-da2a-4356-be5a-fa8226a72e5a"
    },
    {
        "author": "張埴",
        "paragraphs": [
            "五供翛然可是鮮，一生只抱石頭眠。",
            "死應不恨爲馮劍，夏日攸山二十年。"
        ],
        "title": "初夏湖山  其五",
        "id": "78a1421c-d17e-4a62-93d1-0d4f0e448b8e"
    },
    {
        "author": "張埴",
        "paragraphs": [
            "六供菖陽氣味真，還教繩墨百年身。",
            "幅巾清脫山風外，都等離騷說衆人。"
        ],
        "title": "初夏湖山  其六",
        "id": "b1d06634-42a6-4436-9a06-5aaddf670307"
    },
    {
        "author": "張埴",
        "paragraphs": [
            "合昏枝上數花白，領略山中每日看。",
            "閲歷春風人眼恕，相傳此法度荒寒。"
        ],
        "title": "夏日鵠山",
        "id": "6254eef8-34fc-42c9-a6f7-583d2bd801f4"
    },
    {
        "author": "張埴",
        "paragraphs": [
            "老子廬東信手栽，今經亂後實纍纍。",
            "天風暗拽雲裳褪，曉日濃潮酒臉回。",
            "向上可憐無佞處，從旁只恐有偷來。",
            "清晨笑摘枝頭熟，且獻千年王母杯。"
        ],
        "title": "小園桃熟",
        "id": "f446b8c0-7edf-467b-8e87-c07887b37522"
    },
    {
        "author": "張埴",
        "paragraphs": [
            "牆東雞冠樹，傾艷爲高紅。",
            "旁出數十枝，猶欲助其雄。",
            "赬容奪朝日，桀氣矜晚風。",
            "儼如鬭勝歸，歡昂出筠籠。"
        ],
        "title": "雞冠花  其一",
        "id": "afc2e08e-c231-461b-a12e-d8901a459fdc"
    },
    {
        "author": "張埴",
        "paragraphs": [
            "衆卉在籬下，惆悵秋光同。",
            "老農面寸垢，滿口封培功。",
            "吾亦事吾事，買菊澆寒筒。"
        ],
        "title": "雞冠花  其二",
        "id": "c0fa02f0-2c82-4da4-9bea-c9c5ebf03730"
    },
    {
        "author": "張埴",
        "paragraphs": [
            "楚山秋色半凄凉，誰與炊成萬粟黄。",
            "明月尚在天上本，西風未了世間香。",
            "猝然甚有慚羊脾，老矣何曾識蟹腸。",
            "若得一株紅照几，白頭今夕醉柴桑。"
        ],
        "title": "對木犀",
        "id": "c82b8a9d-76cd-4b11-8b48-287c70d16711"
    },
    {
        "author": "張埴",
        "paragraphs": [
            "夜來一過雨，萬紅不留跡。",
            "草木是尋常，奈何春失色。",
            "園林肯忍耻，人眼看不得。",
            "向來傾艷時，天女幾奪織。",
            "今朝有差事，泥土蒙文飾。",
            "素花最後出，到骨是一白。",
            "東官賞其韻，居然班十客。",
            "著處合摇臺，殘垣不三尺。",
            "故家美風味，可憐六月息。",
            "相逢各默然，笑口不得擘。",
            "造化則劇耳，風簷重嗟惜。"
        ],
        "title": "雨後見酴醾",
        "id": "6fda0bd7-ab46-4647-956c-37d47a84be87"
    },
    {
        "author": "張埴",
        "paragraphs": [
            "不更江上伴漁翁，獨特移根一畝宮。",
            "人見空空當北面，誰知節節受西風。",
            "雲衣不使通身綠，露慘能令滿意紅。",
            "却笑曾看齊物論，夜來燈火事匆匆。"
        ],
        "title": "朝陽前對紅蓼",
        "id": "3b69a2ef-3206-4d29-9e5b-1518294261c7"
    },
    {
        "author": "張埴",
        "paragraphs": [
            "粗桃俗李要風光，番雨危君白玉堂。",
            "迴首南枝春夢斷，芳心猶憶古含章。"
        ],
        "title": "正月旦小齋觀梅",
        "id": "801145fe-6e97-4fe9-a3a7-d6b4f02e4b89"
    },
    {
        "author": "張埴",
        "paragraphs": [
            "門外似攻蠹，几間如絕機。",
            "飆車何處去，汗馬是誰歸。",
            "此日炎炎極，吾身往往非。",
            "有時同白羽，無語立紅衣。"
        ],
        "title": "苦雨過玄妙池觀蓮",
        "id": "7956b596-b563-4879-84b2-6ef684595cd4"
    },
    {
        "author": "張埴",
        "paragraphs": [
            "蒼然亭下櫂歌聲，十里重湖第一程。",
            "豈要老來遊汗漫，試扶孫去看升平。",
            "晴空雲退青山朗，晚渚風生白鳥輕。",
            "歷□舊遊班目睫，日呼穎輩識經行。"
        ],
        "title": "解蒼然亭",
        "id": "34b5fba5-82e0-456c-a582-3d03a4a8ca0c"
    },
    {
        "author": "張埴",
        "paragraphs": [
            "因緣十日坐無譁，吹盡蒲香更結跏。",
            "几上玉鴝猶刮目，階前金鳳已銜花。",
            "且將柳浪還摩詰，莫去麻丘說子嗟。",
            "滿袂木陰清似水，時看跳處是蝦蟆。"
        ],
        "title": "十三日歸天光雲影堂",
        "id": "54d930fb-42a9-4829-8901-8197bd33cc6e"
    },
    {
        "author": "張埴",
        "paragraphs": [
            "一藜屈折入高秋，惆悵天門萬里頭。",
            "世路轉看無直處，黄州以後有儋州。"
        ],
        "title": "西山九曲亭",
        "id": "3596c6be-f272-4533-8dbf-b2b6585d87a4"
    },
    {
        "author": "張埴",
        "paragraphs": [
            "踏到城隅路盡頭，烝湘兩水忽交流。",
            "爐薰不斷征蠻祀，碣墨空遺責楚羞。",
            "石鼓無聲山落木，朱陵未覺月生洲。",
            "冷吟綠凈不得句，手攪天風更上樓。"
        ],
        "title": "合江亭",
        "id": "a93179f1-f039-4432-9c3a-64753c74a57f"
    },
    {
        "author": "張埴",
        "paragraphs": [
            "乾坤如此我，牢落百深杯。",
            "腰有難相折，頭無可以擡。",
            "南村元亮往，西瀼少陵來。",
            "書了深衣带，千金末矣哉。"
        ],
        "title": "梅溪徙居吾鄉北山下  其一",
        "id": "9733fbb7-c476-4fc3-897f-54eb87b7bd16"
    },
    {
        "author": "張埴",
        "paragraphs": [
            "故人爲糴罷，薄日杖藜明。",
            "天外飛鴻影，山中落木聲。",
            "一枝棲月靜，萬事付雲輕。",
            "只指梅花畔，留橋略彴行。"
        ],
        "title": "梅溪徙居吾鄉北山下  其二",
        "id": "a4f269ac-a4a6-44fd-9622-5160c8d3103f"
    },
    {
        "author": "張埴",
        "paragraphs": [
            "午夜貪泥飲，深村認路歸。",
            "千岐紛莫辨，一隙炯相輝。",
            "秋日無蓴美，春風有蕨薇。",
            "人生皆寓爾，惟勿此心違。"
        ],
        "title": "梅溪徙居吾鄉北山下  其三",
        "id": "5d33ada6-8334-4605-903d-3e73fd0f4f76"
    },
    {
        "author": "張埴",
        "paragraphs": [
            "絳甲至今尋四百，東風吹酒楚天涯。",
            "有時咄咄口三唾，無事由由手一叉。",
            "不怨雨聲聾客耳，只愁春思亂楊花。",
            "弄烏此日人何往，自倚小樓娛晚霞。"
        ],
        "title": "山閣",
        "id": "c758ee17-3e37-4d55-a79a-68b77cb123ee"
    },
    {
        "author": "張埴",
        "paragraphs": [
            "年年漂泊得康强，美景良辰每不忘。",
            "千丈木蘭從夢見，一瓢菖歜在淮香。",
            "人生慷慨黄金短，天下升平白髮長。",
            "回首石橋正惆悵，小兒滿口日凉凉。"
        ],
        "title": "歜節南司洲驛",
        "id": "6f06de3a-632e-461f-a13c-635135d447fd"
    },
    {
        "author": "張埴",
        "paragraphs": [
            "渤海刀將賣，延陵劍又來。",
            "未莎霜後鞠，已蘤臘前梅。",
            "有客吟今雨，何人愛古罍。",
            "長裾青剡剡，不但旅顔開。"
        ],
        "title": "果泉來館中",
        "id": "31dbd5f4-30e7-4bb3-b84e-fb1218b87d13"
    },
    {
        "author": "張埴",
        "paragraphs": [
            "回首桃花只俗休，還君本色一籬秋。",
            "小兒德祖渠何見，不認楊梅箇話頭。"
        ],
        "title": "劉元翁爲索賦鞠逸  其一",
        "id": "809c0ab2-df8b-4fde-ab2d-2267ac015823"
    },
    {
        "author": "張埴",
        "paragraphs": [
            "與花叢薄且媻娑，早晚風霜亦奈何。",
            "欲待太平求不死，南陽水勝上池多。"
        ],
        "title": "劉元翁爲索賦鞠逸  其二",
        "id": "01ff2d5f-c3a4-4b01-910b-e649e463a7de"
    },
    {
        "author": "張埴",
        "paragraphs": [
            "客上高樓春已非，山花無語野禽啼。",
            "未論老子從前事，且看涪翁以後題。",
            "汴水悠悠雲盡處，襄州漠漠月明西。",
            "登臨豈是爲行樂，試倚長風聽鼓鼙。"
        ],
        "title": "春日武昌南樓",
        "id": "e63dedb5-5f66-430b-86f2-9044d994e5c6"
    },
    {
        "author": "張埴",
        "paragraphs": [
            "冰天叫鏑交西湖，斷橋鶴去迷烟蕪。",
            "清時水月日入弄，欷歔三十餘年無。",
            "秋聲一夜生寥廓，晨門喜墮雲中啄。",
            "江南所少非秀才，誰信泰山今不索。",
            "庭前皴樹占百弓，相與歲寒爲春風。",
            "嚼爛楚人二十五，對花一笑千愁空。",
            "世間佳境本有數，更有玉堂在何處。",
            "大庾曾長老瞞欺，旁皇不敢窺門戶。",
            "主人軒上即送申，飛香射影到幅巾。",
            "雪龍背上暗摸索，何如滿身也带梨花樹下雲。"
        ],
        "tags": [
            "泰山",
            "西湖"
        ],
        "title": "劉元翁索賦雩都孫氏梅軒",
        "id": "6ac8ab3d-0d3a-4074-8dbc-74fdcd2f80f7"
    },
    {
        "author": "張埴",
        "paragraphs": [
            "身謀落落屠羊說，心事冥冥司馬炎。",
            "告訴春風無一語，江南陌上雨廉纖。"
        ],
        "title": "書萍實旅舍",
        "id": "48204660-adda-4abe-a45d-97031520172f"
    },
    {
        "author": "張埴",
        "paragraphs": [
            "高風吹斷溪橋笑，幾箇廬山昏又曉。",
            "新開圖畫白鷗江，螭吻摇鬐到雲表。",
            "長廊晝永茶烟青，參禪問道談詩聲。",
            "蒼頭卓午汗交面，烹葵菹韭炊香粳。",
            "中有軒軒秀眉宇，春日藍田初過雨。",
            "一幅紗巾三士衣，儼然方外家人主。",
            "吾聞曾有奇鳶肩，亦聞曾有驚彌天。",
            "又曾有與花三朵，聊復爾耳能千年。",
            "誰信沙門頭有髮，誰信道士喉無結。",
            "飯盂朝貯五山雲，酒壺夕注滄海月。",
            "此月濯濯乎初明，此雲冉冉乎方生。",
            "倉之無窮飲無竭，囅聲大笑東風行。"
        ],
        "tags": [
            "庐山"
        ],
        "title": "寄題西昌嚴後山三教堂",
        "id": "57578f87-3db4-47ef-b394-f6188ead4de5"
    },
    {
        "author": "張埴",
        "paragraphs": [
            "空同之頂穹雲生，吹著寶石最上層。",
            "儼驂太白跨坤立，雄雄空半危青撐。",
            "高人飛樓浮縹紗，滿眼清寒生窈窕。",
            "蒼煙白鳥出沒間，幾莟芙蓉秋漢曉。",
            "黄塵如霧交四陲，乃獨脫此一攬奇。",
            "天風午夜嘯歌歇，教人暗取寒竽吹。",
            "一吹吹作終南皺，濯濯春陽染曾透。",
            "再吹吹作琅邪圖，鬰鬰林壑描新就。",
            "何當祗著大口吞，清晨燕以先生盤。",
            "次第高舂出海門，坐我茅屋東偏看。"
        ],
        "title": "題鍾氏深秀樓",
        "id": "d2f1b797-1f9f-40c3-babb-f7be1438f90f"
    },
    {
        "author": "張埴",
        "paragraphs": [
            "漠漠西淮雲散，滔滔東海潮歸。",
            "鷗鳥飛來石壁，柳花撲上人衣。"
        ],
        "title": "庚午蛾眉亭  其一",
        "id": "d6445d13-4a89-4e77-b277-14e5866b3b23"
    },
    {
        "author": "張埴",
        "paragraphs": [
            "月明宮袍窅窅，新沙釣艇浟浟。",
            "犀口不能一語，蛾眉只管千愁。"
        ],
        "title": "庚午蛾眉亭  其二",
        "id": "d732f786-08b6-4260-aa7c-3a51e29b503f"
    },
    {
        "author": "張埴",
        "paragraphs": [
            "七月景炎炎，金神令初馳。",
            "辰哨掩村墟，挈家向山薇。",
            "左手掖慈母，右手招妻兒。",
            "小人俱世役，誰能抱朝饑。",
            "舉頭赤日高，繭足荒山垂。",
            "慰老忽喘息，撫嬰母啼悲。",
            "吞聲各偷生，莫問厲階誰。",
            "紛紛事輕逞，梟獍忍若爲。",
            "性命不直土，殺戮以當戲。",
            "鬼妾充所歡，皇顔色戚怡。",
            "恢恢不罩渠，何辜及林池。",
            "今經用戲地，滿目腥風吹。",
            "少陵歸草堂，曾叱群小非。",
            "嗟哉夫何言，收拾聊此歸。",
            "此歸實天幸，團欒如去時。",
            "牆西老桂色，屋南佳鞠姿。",
            "一笑渾未忘，主人舊須眉。",
            "東巷去問安，茗椀重酒巵。",
            "北鄰了殘穫，戒婦中宵炊。",
            "穹昊由此正，禮樂儻可期。",
            "悠悠風塵中，寧不剩四支。",
            "未識衣裳化，何年及茅茨。",
            "昕昏有爲命，啜水當如飴。"
        ],
        "title": "由新田歸故家",
        "id": "4ab9781b-0702-4cea-96ee-71c05f18795e"
    },
    {
        "author": "張埴",
        "paragraphs": [
            "受用本分內，三間老茅齋。",
            "豈無日如火，但有書能埋。",
            "開門烏桕影，盎水潑入懷。",
            "所期健拄杖，而相軟麻鞋。",
            "舊雨來人處，青苔生土階。"
        ],
        "title": "小齋睡起",
        "id": "e45b5db4-f9ea-4d2b-9c62-a727e90972f7"
    },
    {
        "author": "張埴",
        "paragraphs": [
            "樵路交行石，人家半住雲。",
            "向來披野服，曾到醉山樽。",
            "虎跡沿坡見，雞啼隔樹聞。",
            "白頭離亂日，只認是桃源。"
        ],
        "title": "過玉山莊居",
        "id": "0dcbfec8-7335-42c8-ba80-d3c6bfcb4079"
    },
    {
        "author": "張埴",
        "paragraphs": [
            "臨風把酒此何時，白首登臨亦暮遲。",
            "一片湖光寒日裏，品題都是北來詩。"
        ],
        "tags": [
            "岳阳楼"
        ],
        "title": "登岳陽樓  其一",
        "id": "55aeca0d-6282-477c-ad80-b6ecd9e1eb0b"
    },
    {
        "author": "張埴",
        "paragraphs": [
            "凍雲吹盡楚天寬，鴻去冥冥叫不還。",
            "饒得兩翁文墨在，至今樓上伴君山。"
        ],
        "tags": [
            "岳阳楼"
        ],
        "title": "登岳陽樓  其二",
        "id": "0be4fe98-ecfe-4bea-9dce-74546aa109ff"
    },
    {
        "author": "張埴",
        "paragraphs": [
            "坐擁湖山把一麾，當年吏部只吟詩。",
            "平章功業如今許，棄了吟詩選得碑。"
        ],
        "tags": [
            "岳阳楼"
        ],
        "title": "登岳陽樓  其三",
        "id": "98999cec-92a9-4d28-a51b-3fb975cc4fdf"
    },
    {
        "author": "張埴",
        "paragraphs": [
            "春取花歸去，紛紛擘柳綿。",
            "千年漢城郭，萬里禹山川。",
            "西雨生新浸，東暉隔薄烟。",
            "客愁如峽草，生下楚臺前。"
        ],
        "title": "登白帝城樓",
        "id": "8a77c4f9-bfa4-40b0-b4dd-3e9bcd41cebd"
    },
    {
        "author": "張埴",
        "paragraphs": [
            "成陸成池噓吸間，是誰夢裏得其端。",
            "茫乎世界虛空立，到此人生束縛寬。",
            "潮色龍邊塗月濕，卿心雁外抱雲寒。",
            "明朝又踏桃源去，所可憂兮行路難。"
        ],
        "tags": [
            "洞庭湖"
        ],
        "title": "洞庭登陸池樓",
        "id": "0fde3824-a018-44ac-ad5c-d41b11ac89cb"
    },
    {
        "author": "張埴",
        "paragraphs": [
            "𨸒群揭秋淺，吹醉行山阿。",
            "不放菊花開，無奈秋風何。",
            "三甃函冽髓，與山爲清凉。",
            "路人汗如雨，秋壟方驕陽。",
            "天雷夜劈山，暍死意猶在。",
            "平原如可作，世事松聲外。"
        ],
        "title": "遊青原飲息庵",
        "id": "dd418f28-be90-4886-9c41-749a8dac0e0f"
    },
    {
        "author": "張埴",
        "paragraphs": [
            "二月風光暖正妍，楚鄉醉夢忽醒然。",
            "閑隨白鳥行江上，偶爲青山立檻前。",
            "花影去年曾接樹，櫓聲何處未歸船。",
            "行湘老子喚不應，愁絕一抹村南烟。"
        ],
        "title": "重過楚峰驛",
        "id": "80f0fc49-ac23-4dbc-85ef-94b4744f5e66"
    },
    {
        "author": "張埴",
        "paragraphs": [
            "梅陰踏雨拾落花，鴉鴉溪上來筍車。",
            "插頭林隙不敢問，怕是天落山人家。",
            "入門滿衣花雨濕，執手無言惟作泣。",
            "十年塵土不可詩，頂破飯顆山頭笠。",
            "呼兒剪韭爲杯盤，脫套一段春宵歡。",
            "連州政自厭百舌，幾語換詩春風寒。",
            "如今尚父何須釣，遇是青山且吟嘯。",
            "溪翁說到白髮今，前度桃花也陪笑。",
            "故人不解贈馬鞭，長吟相送吾廬前。",
            "丁寧傳語東道主，記得石鼎新詩聯。"
        ],
        "title": "尚方崖赴劉次山館見過",
        "id": "c09d69fa-dfde-402f-acfa-1c67e28d1b32"
    },
    {
        "author": "張埴",
        "paragraphs": [
            "山行成興盡，泥飲得情親。",
            "五月瓜盤美，殊鄉雨話真。",
            "青雲生此屋，白髮長吾人。",
            "闌外浮圖立，堂堂似上賓。"
        ],
        "title": "遊洪山館",
        "id": "445807f7-cb26-488c-b0d3-adce6f3d9eef"
    },
    {
        "author": "張埴",
        "paragraphs": [
            "動盪六合間，是誰行春風。",
            "萬有本天分，此氣何沖融。",
            "一噓著舊樹，幾朵班新紅。",
            "居然受巧摘，持以當晴穹。",
            "相期到爛熳，一笑成舂容。",
            "政不滿金谷，何復言錦宮。",
            "未嘗五日雨，人事乃爾窮。",
            "亦思發幽抱，求勿孤天工。",
            "跛履去洛陽，打拐不謂同。",
            "旦莫造化手，倘俠辟可衷。"
        ],
        "title": "館中寫懷寄樂山琴庵",
        "id": "a3383169-ae16-475a-adb4-cc3d401a1c33"
    },
    {
        "author": "張埴",
        "paragraphs": [
            "門關晡半掩，鳥雀遠相呼。",
            "星宿生圭竇，春風在石爐。",
            "不勝親友念，有恨歲年徂。",
            "坐久四鄰靜，寒燈勢頗孤。"
        ],
        "title": "冬夜李仲玉寓所",
        "id": "e16860c0-d89d-4465-95d1-4cb13c12e491"
    },
    {
        "author": "張埴",
        "paragraphs": [
            "嵩山古禪林，俯有潭一鏡。",
            "中涵片月朗，了了能見性。",
            "月即是圓覺，潭即是清浄。",
            "清浄而圓覺，何以得究竟。",
            "鼻端一點白，而具法眼正。",
            "指亡輪滅沒，千江烟相映。",
            "寒山叫不應，誰與足幽詠。",
            "衆生在黑劫，轉脚成踏暝。",
            "脫落衆濁源，舞影秋夜靜。"
        ],
        "title": "寄題月潭方丈",
        "id": "b520297e-f911-456d-a9d8-666aa6f7dd75"
    },
    {
        "author": "張埴",
        "paragraphs": [
            "解貂換美酒，半與美人醉。",
            "留半伴山翁，夜深談世事。"
        ],
        "title": "小絕句  其一",
        "id": "75f85c30-f5d5-4026-8eca-54161fc8a991"
    },
    {
        "author": "張埴",
        "paragraphs": [
            "人言頭上白，皆自愁中得。",
            "拍手笑沙鷗，滿身都是愁。"
        ],
        "title": "小絕句  其二",
        "id": "c26f5ad8-8aa3-4fd1-afb5-48b3dfe9aa9d"
    },
    {
        "author": "張埴",
        "paragraphs": [
            "世故相驅入市藍，無情公用亦難堪。",
            "溫乎此豈神人肯，群也其如祖父慚。",
            "午夜天狐摇北斗，東風雨射滿江南。",
            "青山白疊仙吟處，豈不酣酣戰阿三。"
        ],
        "title": "讀陳公孟等伏闕書",
        "id": "5824eda0-ac28-4a69-bf1d-c5fb366ec2e6"
    },
    {
        "author": "張埴",
        "paragraphs": [
            "武夷老子黄弊衣，不能一煦誅虹霓。",
            "在家顛倒來說奇，出門有請持此歸。",
            "龍川川上摇短藜，攔街拍手而笑之。",
            "六月掃空炎歊飛，厚地裂透毛可吹。",
            "人惟未分舂黄糜，天不下濟難息機。",
            "忽忽三尺在睫目，川上萬竈濃烟炊。",
            "我穀螺矣隨頭低，壟首日上露向晞。",
            "襦不及脛腰鎌誰，杜陵一飽又可期。",
            "只管飯顆山吟詩，不然市井含哺嬉。",
            "逢人手提黑羽麾，長裾短帽禿禿髭。",
            "嘅言人命縣一絲，造化如此人不知。",
            "東風排雲一致詞，呼來雷公只嬰兒。",
            "不妨昆明數斗泥，變化斛水爲三時。",
            "少爲枯槁生春熙，常清真人能爾爲。",
            "武夷老子黄弊衣，不能一煦誅虹霓，噫。"
        ],
        "title": "祈雨愛蔣常請求詩",
        "id": "ee731bfc-fd1f-4100-ab02-efa67ba9de3e"
    },
    {
        "author": "張埴",
        "paragraphs": [
            "我看後村詩，未許後生到。",
            "油然真意興，流出好懷抱。",
            "蜂蝶林中花，牛羊原上草。",
            "孤村來午饁，小澗生新潦。",
            "扶孫行更健，阻雨歸不早。",
            "買魚船迸灘，畏虎樵爭道。",
            "客多待荷花，田少種粳稻。",
            "木龍有造化，野鶴無煩惱。",
            "中秋月到笛，九日鞠上帽。",
            "東舍簾酥胸，西鄰績鬼貌。",
            "剖開床頭甕，澆沃腹中稿。",
            "對燈舞僛僛，撫几歌浩浩。",
            "明朝復何事，隨意足幽討。",
            "牆下負暄宜，臘前得白好。",
            "金穰心願遂，木刻足跡掃。",
            "此樂政無價，吾詩尤是寶。",
            "清風百世下，持以見郊島。",
            "持以見郊島，豈不一絕倒。",
            "豈不一絕倒，來迎玉山老。"
        ],
        "title": "書後村詩卷",
        "id": "565a0eb9-bb8c-498f-af41-bd940f9ccc02"
    },
    {
        "author": "張埴",
        "paragraphs": [
            "雨露悽其厚地陰，千秋宰木是衣襟。",
            "君看江頭寒食日，誰不邙山路上心。",
            "勿剪世無嘉樹傳，相尋事有後來吟。",
            "相堂翁仲曾傳語，所謂天光要下臨。"
        ],
        "title": "書彭秋卷末",
        "id": "c3d194a5-c4f8-4e3a-aab9-626a16c5ebe3"
    },
    {
        "author": "張埴",
        "paragraphs": [
            "過眼不知騎馬幾，低頭何啻問雞三。",
            "舊遊巷陌春風掃，新插田疇夏雨甘。",
            "白首學從無季子，青山招隠有淮南。",
            "人生共落三千界，未去嗔癡且去貪。"
        ],
        "title": "送周叔恭遠遊",
        "id": "857b999c-3eed-455a-b9db-7c59497cc16b"
    },
    {
        "author": "張埴",
        "paragraphs": [
            "玉宇風清金莖，露爽五日新秋。",
            "正好小軒相逢，初度七十邊頭。"
        ],
        "title": "小軒生日  其一",
        "id": "226b6ada-e01c-4c06-8f34-664755ff6f90"
    },
    {
        "author": "張埴",
        "paragraphs": [
            "滿前白髮翛翛，抱得曾孫弄否。",
            "從此長看星明，南極人醉西樓。"
        ],
        "title": "小軒生日  其二",
        "id": "b7320e90-2b18-4ea7-a31c-b332b24196d6"
    },
    {
        "author": "張埴",
        "paragraphs": [
            "夜靜莫吟奇險句，恐驚明月墮波寒。"
        ],
        "title": "句",
        "id": "3e72ec4b-1553-42b6-8dd8-fd53c97ada05"
    },
    {
        "author": "張埴客",
        "paragraphs": [
            "無雙詩客到江干，願借明珠一顆觀。"
        ],
        "title": "句",
        "id": "6a65b040-44ab-43cd-863e-02c3efbcd42f"
    },
    {
        "author": "釋行鞏",
        "paragraphs": [
            "玉殿苔生正不居，四臣無路納嘉謨。",
            "老農知是承誰力，風暖歌聲落野鉏。"
        ],
        "title": "頌古十首  其一",
        "id": "e7239b39-c041-4773-8667-7de68da0ddd4"
    },
    {
        "author": "釋行鞏",
        "paragraphs": [
            "高燒榾柮暖通身，快活難禁一屋春。",
            "不是謝郎來合火，誰知門外有寒人。"
        ],
        "title": "頌古十首  其二",
        "id": "48f9ee4a-333a-4ada-9ed8-16b4d0637a8d"
    },
    {
        "author": "釋行鞏",
        "paragraphs": [
            "領得溈山笑裏刀，方知不枉到明招。",
            "元來樹倒藤枯後，了得三年五載燒。"
        ],
        "title": "頌古十首  其三",
        "id": "b375d809-638c-4560-a999-a898d68dc1c5"
    },
    {
        "author": "釋行鞏",
        "paragraphs": [
            "百尺竿頭五兩垂，窮沙絕漠任風吹。",
            "可憐無限滄浪客，猶把南針定所歸。"
        ],
        "title": "頌古十首  其四",
        "id": "ae15e046-96bf-4920-8330-539ab4cef096"
    },
    {
        "author": "釋行鞏",
        "paragraphs": [
            "柴火煎熬擔在身，相逢狹路不堪論。",
            "淡烟落日青山外，滿地難收刀斧痕。"
        ],
        "title": "頌古十首  其五",
        "id": "c4732748-137e-4f7b-8767-6e586eb03fc8"
    },
    {
        "author": "釋行鞏",
        "paragraphs": [
            "錯錯，戲海獰龍，沖霄遼鶴。",
            "老慈明，無著莫，笑裏重重露拴索。",
            "佛手一展日月昏，大江從此風濤惡。"
        ],
        "title": "頌古十首  其六",
        "id": "ed44659b-2701-45d9-878e-6a9d1e8cffa9"
    },
    {
        "author": "釋行鞏",
        "paragraphs": [
            "學海波瀾捲未乾，幾煩仙屐上林巒。",
            "天香吹落秋風老，不覺相携到廣寒。"
        ],
        "title": "頌古十首  其七",
        "id": "7fceee59-f086-4cd3-9133-a41df0db30e1"
    },
    {
        "author": "釋行鞏",
        "paragraphs": [
            "萬德不自有，十身何處藏。",
            "薰風生殿閣，化日正舒長。"
        ],
        "title": "頌古十首  其八",
        "id": "83cc7239-0a2b-4f4e-ad4e-05295e258706"
    },
    {
        "author": "釋行鞏",
        "paragraphs": [
            "白浪堆中下一鈎，錦鱗紅尾尚悠悠。",
            "漁翁不計竿頭事，笑入蘆花萬頃秋。"
        ],
        "title": "頌古十首  其九",
        "id": "9d24b1ff-129c-4e51-8762-ff8679c63be3"
    },
    {
        "author": "釋行鞏",
        "paragraphs": [
            "恰好被人借去了，莫言鄰舍不通容。",
            "團圞無縫難安筆，只抹烟雲一兩重。"
        ],
        "title": "頌古十首  其一○",
        "id": "a1c5f435-c521-49ad-9af1-d946f96bb501"
    },
    {
        "author": "釋行鞏",
        "paragraphs": [
            "橫眸碧漢，萬國風清。",
            "垂手紅塵，千峰日出。"
        ],
        "title": "偈頌三首  其一",
        "id": "e7d775d3-6e3f-4886-9f4f-7f33b2b47595"
    },
    {
        "author": "釋行鞏",
        "paragraphs": [
            "山靜課花蜂股重，林空含籜筍肌明。",
            "倚闌不覺成癡兀，又得黄鸝喚一聲。"
        ],
        "title": "偈頌三首  其二",
        "id": "41228546-63c0-4359-8f7c-5b3bacec80ac"
    },
    {
        "author": "釋行鞏",
        "paragraphs": [
            "雪峰輥毬，禾山打鼓。",
            "祕魔擎叉，道吾作舞。"
        ],
        "title": "偈頌三首  其三",
        "id": "3bab7ed9-a592-4fb6-8e1d-4ece6cd75f44"
    },
    {
        "author": "釋行鞏",
        "paragraphs": [
            "十載中原一棹還，碧琉璃外更無山。",
            "扣舷三下知誰會，自作吳音唱月彎。"
        ],
        "title": "送空維那",
        "id": "01bac5f6-f059-44f7-8b80-9fc288272cd2"
    },
    {
        "author": "黄申",
        "paragraphs": [
            "一身留許國，諸子用傳家。"
        ],
        "title": "句",
        "id": "8191e686-d611-4f0f-8b02-8bf23d90c9cd"
    },
    {
        "author": "羅太亨",
        "paragraphs": [
            "且追白社爲耆會，縱買黄金肯少年。"
        ],
        "title": "句  其一",
        "id": "108461b5-ab4f-4e41-a3a2-a98c717d28be"
    },
    {
        "author": "羅太亨",
        "paragraphs": [
            "勢利朋儔隨處有，詩章行輩逐年無。"
        ],
        "title": "句  其二",
        "id": "7a40a1fd-8dd6-490e-b436-9fe4415e3bfc"
    },
    {
        "author": "錢可則",
        "paragraphs": [
            "有緣結得南山境，瀟灑亭高最可人。",
            "此景古今吟不盡，熙熙客裏且行春。"
        ],
        "title": "登瀟灑亭",
        "id": "64a04562-e2bd-463a-be79-854187140b3e"
    },
    {
        "author": "錢可則",
        "paragraphs": [
            "學行文章徹九重，故旌閭里振頹風。",
            "傍人莫作尋常看，幾百年中有此翁。"
        ],
        "title": "招賢里",
        "id": "bb6261b0-ee97-478d-ae16-cd789adfaa63"
    },
    {
        "author": "史吉卿",
        "paragraphs": [
            "好事東君不憚勞，點妝梅柳見才高。",
            "盡輸好景資元日，故遣清齋入我曹。",
            "錦繡忽貽新筆墨，瓊瑶無以報瓜桃。",
            "春風遍染西湖綠，且滌金盃共漱醪。"
        ],
        "tags": [
            "西湖"
        ],
        "title": "謝王仲儀元日書字",
        "id": "b19c4154-cf75-4066-b8fe-fbfee2742a54"
    },
    {
        "author": "史吉卿",
        "paragraphs": [
            "功名束縛幾英豪，無怪先生抵死逃。",
            "坐釣桐江一派水，清風千古與臺高。"
        ],
        "title": "嚴子陵釣臺",
        "id": "7b05e298-b1a8-48a9-91e8-0cecb7bb21d0"
    },
    {
        "author": "鄭協",
        "paragraphs": [
            "寂寞亭基野渡邊，春流平岸草芊芊。",
            "一川晚照人閒立，滿袖楊花聽杜鵑。"
        ],
        "title": "溪橋晚興",
        "id": "dfdaf40f-cc69-4365-97c7-0e7025cdd4ec"
    },
    {
        "author": "鄭協",
        "paragraphs": [
            "錢塘江上夜潮過，秋靜寒烟白露多。",
            "吳越青山明月裏，舟人齊唱異鄉歌。"
        ],
        "tags": [
            "钱塘江"
        ],
        "title": "錢塘晚望  其一",
        "id": "7fc4f3ed-4eea-4ce9-9a21-15a6064a4549"
    },
    {
        "author": "鄭協",
        "paragraphs": [
            "年年如燕一還家，又訪幽居過水涯。",
            "風雨滿城春欲暮，山中猶有碧桃花。"
        ],
        "title": "錢塘晚望  其二",
        "id": "07984671-7983-4795-95fc-83d121c117b0"
    },
    {
        "author": "吳珩",
        "paragraphs": [
            "松檜陰中六月清，異花靈草不知名。",
            "路從瓊液山前過，人在水晶宮上行。",
            "千尺翠嵐分月色，一軒寒籟動潮聲。",
            "登臨不厭躋攀峻，貪看雲從舄下生。"
        ],
        "title": "千頃山  其一",
        "id": "0b520cec-5452-4738-bdce-6c9567d2106e"
    },
    {
        "author": "吳珩",
        "paragraphs": [
            "千頃山中月，三黄頂上雲。",
            "相看無一語，今日喜逢君。"
        ],
        "title": "千頃山  其二",
        "id": "3f72371d-87b4-4ec3-a104-00eb8a477cd9"
    },
    {
        "author": "吳珩",
        "paragraphs": [
            "山腰小徑細於繩，山鳥關關喜弄晴。",
            "黄菊有情留客醉，白雲無事伴人行。",
            "野流合處堪分字，草藥拈來欲問名。",
            "回首渡頭詩思逸，漁舟一笛晚風清。"
        ],
        "title": "梵安院",
        "id": "052c7d86-1867-4d7a-b789-b55dc82f4617"
    },
    {
        "author": "吳珩",
        "paragraphs": [
            "地占金山勝，泉分銀漢流。",
            "杉篁能護翠，猿鶴似驚秋。",
            "祗恨登臨晚，寧辭取次游。",
            "列峯饒遠秀，不惜上層樓。"
        ],
        "title": "法會院",
        "id": "64626b9c-6c66-45b6-84c9-16fb7160d6fd"
    },
    {
        "author": "史俊卿",
        "paragraphs": [
            "亢旱田禾槁，心香禱列仙。",
            "沛來三寸雨，感動九重天。",
            "却扇清無暑，揮鋤慶有年。",
            "神功歸大造，志喜在吟篇。"
        ],
        "title": "祈雨有感",
        "id": "c7479852-1466-4d59-bb2a-377a942aae2c"
    },
    {
        "author": "蔣凱",
        "paragraphs": [
            "病覺腰金重，君恩報已辜。",
            "髮從秋後落，花向雨中疎。",
            "詩禮堪誰倚，山川頼有圖。",
            "百年心裏事，漁釣老江湖。"
        ],
        "title": "思歸寄余玠",
        "id": "67c1b0fc-ddb5-4430-9aaa-6dcb3b078b14"
    },
    {
        "author": "劉元高",
        "paragraphs": [
            "橫鑿南山貫北津，安知豐沛有真人。",
            "六朝不得中原土，猶使英雄欲過秦。"
        ],
        "title": "秦淮",
        "id": "45d3b0d8-1bcc-4544-9ab6-05fd1ed80e64"
    },
    {
        "author": "劉元高",
        "paragraphs": [
            "俯仰明知盡可悲，西風還此立多時。",
            "偶然喚醒東山客，便有淮淝一局棋。"
        ],
        "title": "冶城樓",
        "id": "fd7ee29a-dd34-4b86-8567-fd323e0b167d"
    },
    {
        "author": "林泳",
        "paragraphs": [
            "天意只如此，將軍足可傷。",
            "忠無身報主，冤有骨封王。",
            "苔雨樓牆暗，花風廟路香。",
            "沉思百年事，揮淚灑斜陽。"
        ],
        "title": "岳王墓",
        "id": "49fc31cf-b3af-49cd-8aa0-a56caee362f7"
    },
    {
        "author": "蔣夢炎",
        "paragraphs": [
            "不暖不寒寒食天，小橋楊柳未飛綿。",
            "三分春色一分在，十日晴無兩日全。",
            "桐角喚回前嶂曉，子規啼破隔江烟。",
            "麻裙素髻誰家女，哭向墦間送紙錢。"
        ],
        "title": "寒食",
        "id": "3aa891cc-2f88-4b32-98b0-a183f5a8c7f2"
    },
    {
        "author": "陳昌言",
        "paragraphs": [
            "山勢崔嵬望太行，星軺迢遞過臨漳。",
            "華林園廢花爭發，銅雀臺空草自芳。",
            "何必三分誇霸業，獨憐千古擅文章。",
            "生逢亂世終非幸，疑冢纍纍挂夕陽。"
        ],
        "title": "鄴都",
        "id": "48891d2d-bc47-4332-9e15-cd3f9699412c"
    },
    {
        "author": "歐陽麟",
        "paragraphs": [
            "一峰高聳上參天，地勢鍾靈出狀元。",
            "雪霽乍疑抽紫笋，雲開忽見吐青蓮。",
            "平明遠捧金烏小，薄暮高擎玉兔圓。",
            "獨羨唐家賢父子，芳名留得後人傳。"
        ],
        "title": "狀元峰",
        "id": "42e17021-a1cc-44d2-8d13-c671aeeaf552"
    },
    {
        "author": "曾淵子",
        "paragraphs": [
            "草徑蜿蜒十里間，雲間若在畫圖看。",
            "萬松密翠地無影，一水長清空自寒。"
        ],
        "title": "疏山",
        "id": "8aed2eb5-79a1-42a9-a7d9-69e00f65ff7e"
    },
    {
        "author": "曾淵子",
        "paragraphs": [
            "翰苑臺邊拂舊題，歲華荏苒壯心違。",
            "看萸喜得親長健，對菊猶慚令未歸。",
            "秋水一江鷗共瘦，雲山千里雁初飛。",
            "宦情有暇無風雨，把酒相酬此會稀。"
        ],
        "title": "九日登翰苑臺",
        "id": "4f69c98e-6bc6-4693-8cec-5892af9960b7"
    },
    {
        "author": "曾淵子",
        "paragraphs": [
            "漳州城南烟霧深，漳州城北氛氣侵。",
            "憶從奸邪賣和議，漢廷君臣愁至今。",
            "乘輿播遷天地怒，殘軍掩泣眠星霧。",
            "黄金無收白骨多，指點枯骸擬親故。",
            "昨夜羽書如電飛，報道三城又被圍。",
            "皇家恩深重如山，英雄奮起披鐵衣。",
            "萬人同心猛如虎，關山震動撾鼙鼓。",
            "百戰須當百勝歸，凱歌唱滿中原土。",
            "論功賞爵將憲章，汾陽異姓封侯王。",
            "鞠躬盡瘁固常事，願教一湧殲豺狼。",
            "莫上高樓偶長望，壯懷忽忽思鄉丈。",
            "琴臺落日私語時，丹心耿耿今能忘。",
            "惜君忠義老無官，山河破裂泪欲乾。",
            "衰容未畫麒麟閣，目盡故園心轉酸。"
        ],
        "title": "漳南示義軍寄邑人譚野臣",
        "id": "a7630996-077f-440f-a1cb-44930ad72af2"
    },
    {
        "author": "曾淵子",
        "paragraphs": [
            "安南莫道是天涯，歲歲人從薊北回。",
            "江北江南親故滿，三年不寄一書來。"
        ],
        "title": "客安南見進奉使回口占",
        "id": "faec0a4f-0139-40c5-8654-360bac3dcbd0"
    },
    {
        "author": "洪濤",
        "paragraphs": [
            "人生囂塵中，幾若駒過隙。",
            "安得坐此山，枕流復漱石。"
        ],
        "title": "咸淳戊辰餘月下澣去郡歸里因訪菊巖龔先生用平舟楊公韻題蓬山堂泉石",
        "id": "466f174e-4d78-449b-9486-1434c1f324ee"
    },
    {
        "author": "王執禮",
        "paragraphs": [
            "脫急曾聞匿異人，論功僅得號將軍。",
            "長身已逐雲烟去，頼有孫枝記舊勳。"
        ],
        "title": "賦將軍木",
        "id": "471c6f20-6508-488e-b77b-1a8f14c0e08a"
    },
    {
        "author": "王執禮",
        "paragraphs": [
            "已從鹿巖遊，更入龍洞去。",
            "橫足螃蟹行，連臂猿猱度。",
            "滑徑鏗蠟屐，陰崖然樺炬。",
            "振策扶顛隮，捫蘿猛攀附。",
            "塗險幾欲窮，境勝忽有遇。",
            "谽谺通石竇，參差流玉乳。",
            "形開趣彌深，興集理自裕。",
            "便將遺世紛，且復恣幽步。",
            "紆餘窮冥搜，淹留迫頹暮。",
            "題詩識蒼壁，聊寫心迹素。",
            "重遊豈無期，恐忘來時路。"
        ],
        "title": "遊玉仙諸洞戲題碧雲石崖",
        "id": "6dde6c13-d889-4364-895a-9bb49adb267e"
    },
    {
        "author": "王執禮",
        "paragraphs": [
            "吳山東南秀，葱鬰盤帝城。",
            "西湖據其趾，御氣通波心。",
            "餘膏被草木，蔚眼皆欣榮。",
            "□晨天宇穆，惠風汎初晴。",
            "春色正妍妙，放懷共揚舲。",
            "中流入汗漫，曠闊無埃氛。",
            "湖光挾山淥，倒射玻璃青。",
            "絲管響空翠，樓觀森崢嶸。",
            "獻酬雜歌嘯，爛漫紛醉醒。",
            "取樂固莫並，興懷一何深。",
            "緬惟昔三賢，精爽日以沈。",
            "但餘畫像在，尚想鳴佩襟。",
            "希古秉微尚，崇雅攄恬情。",
            "羌予翳蓬藋，無復企組纓。",
            "淡泊自有得，榮華非所欣。",
            "舍舟縱散策，逸興生崚嶒。",
            "白雲引遐眺，碧岫延深登。",
            "幽期浩無涯，忽到靜者門。",
            "長松有令姿，流水無俗聲。",
            "絕磴猿可呼，出谷鶑始鳴。",
            "乃知物外境，茲象本不驚。",
            "逝耶初無將，至耶亦無迎。",
            "便將謝塵鞅，茲焉支頹齡。",
            "山鴉接晚翅，落日催行縢。",
            "歸歟賦新篇，聊復記吾曾。"
        ],
        "tags": [
            "西湖"
        ],
        "title": "湖山紀遊",
        "id": "3c843eae-9e0e-4d8b-bffd-ede35fd8011f"
    },
    {
        "author": "王執禮",
        "paragraphs": [
            "微雲淡日半昏明，初換春衫步屧輕。",
            "行到小橋幽絕處，朗吟詩句答溪聲。"
        ],
        "title": "錦溪次趙令韻二首  其一",
        "id": "1b0e4745-8087-46dd-92bf-74020381863d"
    },
    {
        "author": "王執禮",
        "paragraphs": [
            "困人天氣近清明，花信風來拂面輕。",
            "屏却鳴騶成獨往，綠楊陰裏聽鶑聲。"
        ],
        "title": "錦溪次趙令韻二首  其二",
        "id": "8ffd5ba9-489d-4fc8-8f3c-1dddf388070f"
    },
    {
        "author": "王執禮",
        "paragraphs": [
            "數間老屋半欹頹，宗祏雖存沒草萊。",
            "尚有遺民呼太廟，可堪游鹿上荒臺。",
            "花開陌路空餘恨，麥被陵陂不盡哀。",
            "三節還鄉平日志，化爲杜宇定歸來。"
        ],
        "title": "遊錢王太廟",
        "id": "b74a42a9-b1fe-44d6-a410-b86d77b69bed"
    },
    {
        "author": "劉鏜",
        "paragraphs": [
            "寒雲岑岑天四陰，畫堂燭影紅簾深。",
            "鼓聲淵淵管聲脆，鬼神變化供劇戲。",
            "金漥玉注始淙潺，眼前倏已非人間。",
            "夜叉蓬頭鐵骨朵，赭衣藍面眼迸火。",
            "魆蜮罔象初偋伶，跪羊立豕相嚘嚶。",
            "紅裳姹女掩蕉扇，綠綬髯翁握蒲劍。",
            "翻筋踢斗臂膊寬，張頤吐舌唇吻乾。",
            "摇頭四顧百距躍，斂身千態萬斝索。",
            "青衫舞蹈忽屏營，采雲揭帳森麾旌。",
            "紫衣金章獨據案，馬䰎牛權兩披判。",
            "能言禍福不由天，躬履率越分愚賢。",
            "蒺藜奮威小甶服，䰐縿揚聲大髽哭。",
            "白面使者竹筱鎗，自誇搜捕無遺藏。",
            "牛冠箝卷試閲檢，虎冒肩戟光睒閃。",
            "五方點隊亂紛紜，何物老嫗繃獶熏。",
            "終南進士破鞮絝，嗜酒不悟鬼看覷。",
            "奮髯瞠目起婆娑，衆邪一正將那何。",
            "披髮將畢飛一吷，風捲雲收鼓簫歇。",
            "夜闌四坐慘不怡，主人送客客盡悲。",
            "歸來桃茢坐深蕳，翠鴞黄狐猶在眼。",
            "自歌楚些大小招，坐久魂魄游逍遥。",
            "會稽山中禹非死，鑄鼎息壤乃若此。",
            "又聞鬼姦多馮人，人姦馮鬼姦入神。",
            "明日冠裳好妝束，白晝通都人面目。"
        ],
        "title": "觀儺",
        "id": "a7f5490a-c7cd-4df2-9e8b-3e29385654d0"
    },
    {
        "author": "劉鏜",
        "paragraphs": [
            "晉王前殿賀平陳，從此江南雨露均。",
            "四百年間重混一，誰知江令是忠臣。"
        ],
        "title": "詠陳後主",
        "id": "8bd8bbe3-9804-4374-a84b-08afbd2c0976"
    },
    {
        "author": "劉鏜",
        "paragraphs": [
            "孔曾有道官天下，韓柳無文世子孫。"
        ],
        "title": "句  其一",
        "id": "0de656fc-f6cc-4af9-82f2-4590c87e4789"
    },
    {
        "author": "劉鏜",
        "paragraphs": [
            "村橋日落市聲散，山路月明人語歸。"
        ],
        "title": "句  其二",
        "id": "227b1f68-9e6a-4a10-bfa7-101279815e14"
    },
    {
        "author": "劉鏜",
        "paragraphs": [
            "月下有聞思望帝，山中無曲舞胎仙。"
        ],
        "title": "句  其三",
        "id": "daffd041-b99d-428a-88b2-16846a9461e9"
    },
    {
        "author": "劉鏜",
        "paragraphs": [
            "版橋雨過秋苔滑，村碓寒吹暴稻香。"
        ],
        "title": "句  其四",
        "id": "dc39287b-4744-4890-bcc9-c6e787eaaefa"
    },
    {
        "author": "劉鏜",
        "paragraphs": [
            "尊前能是幾時客，山下已成千古墳。"
        ],
        "title": "句  其五",
        "id": "8354687a-28bd-4916-855e-529a409e2d88"
    },
    {
        "author": "劉鏜",
        "paragraphs": [
            "柳條風慢天初暖，花影晴光地亦香。"
        ],
        "title": "句  其六",
        "id": "0d7911c5-8602-4c45-91cb-aa472afa0266"
    },
    {
        "author": "劉鏜",
        "paragraphs": [
            "故人皆死誰爲佛，老我猶生即是仙。"
        ],
        "title": "句  其七",
        "id": "75db87a3-9290-4f39-86a2-ecfd98e9129e"
    },
    {
        "author": "劉鏜",
        "paragraphs": [
            "草隥水流襜佩響，松梢月冷露珠圓。"
        ],
        "title": "句  其八",
        "id": "21cd76e5-e69f-4482-b7bb-3de1097598f1"
    },
    {
        "author": "劉鏜",
        "paragraphs": [
            "幾番雨過山仍在，獨望人間鶴未歸。"
        ],
        "title": "句  其九",
        "id": "e67c3c4f-7387-4006-8f1c-f410d2fe1fe1"
    },
    {
        "author": "柴隨亨",
        "paragraphs": [
            "維舟烟柳外，風健布帆輕。",
            "雁過家千里，鵑啼月五更。",
            "山川行客夢，風雨故鄉情。",
            "問宿楓林晚，袁州第一程。"
        ],
        "title": "宿袁州楓林邸",
        "id": "e8dc127b-b1ec-49ad-a8c5-10b8feebef3b"
    },
    {
        "author": "柴隨亨",
        "paragraphs": [
            "夜長難得寐，況復雨淋淫。",
            "百事不如意，一時都上心。",
            "客程歧路遠，歸興海濤深。",
            "頼有東林社，招摇賦賞音。"
        ],
        "title": "旅舍聽雨",
        "id": "c0cfb646-24e3-439e-87fd-d5758cc90d4c"
    },
    {
        "author": "柴隨亨",
        "paragraphs": [
            "散策入禪扉，愁城酒解圍。",
            "泥黄肥客屨，雲淡護僧衣。",
            "心事溪相照，吟情雨带歸。",
            "未盟泉石隠，林鶴背人飛。"
        ],
        "title": "題白雲庵",
        "id": "689745e9-f94b-4cfe-be9a-dca46108611e"
    },
    {
        "author": "柴隨亨",
        "paragraphs": [
            "西風獨憑闌干處，可是愁人鬢易華。",
            "老木不生秋後葉，孤燈空結夜來花。",
            "中原落日無歸雁，故國青山有去鴉。",
            "欲向清尊消舊恨，路迷行客正思家。"
        ],
        "title": "偶倚",
        "id": "32aef092-e13a-4da9-905a-4b2674388285"
    },
    {
        "author": "柴隨亨",
        "paragraphs": [
            "讀罷騷經手自抄，紉蘭歸計勝誅茅。",
            "新蠶食葉將成繭，舊燕銜泥旋補巢。",
            "菜老花隨黄麥落，草長色與綠楊交。",
            "一春過盡三之二，閒倚東風憶孟郊。"
        ],
        "title": "江行即事",
        "id": "ecd784d7-bdc7-4abb-82ea-d27584349521"
    },
    {
        "author": "柴隨亨",
        "paragraphs": [
            "迢迢豸嶺水縈紆，知是元公此結廬。",
            "老屋至今圖太極，古碑猶在勒通書。",
            "落花啼鳥春無恙，窗草池蓮景自如。",
            "閒立釣游磯上石，光風霽月滿庭除。"
        ],
        "title": "過道州謁周濂溪故居",
        "id": "7fe94a8a-bbfb-486c-96be-9959d5353b49"
    },
    {
        "author": "柴隨亨",
        "paragraphs": [
            "又見東風吹路塵，傷心紅紫易因循。",
            "杜鵑啼歇三更雨，燕子銜歸一半春。",
            "近水夕陽憑遠樹，東家飛絮落西隣。",
            "小舟撐出前村去，忽聽人聲不見人。"
        ],
        "title": "晚春即事",
        "id": "985c86f6-b31f-4cd5-a206-27332d05e71d"
    },
    {
        "author": "柴隨亨",
        "paragraphs": [
            "百尺闌干最上頭，杯中旗影動奎婁。",
            "海通蠻島三千國，山鎮東南數百州。",
            "草木更含天子氣，衣冠不洗晉人羞。",
            "舊來越戰吳爭事，一曲漁歌起暮鷗。"
        ],
        "title": "越鎮山樓",
        "id": "db7d7b47-fe41-4c9e-964d-583c388b3937"
    },
    {
        "author": "柴隨亨",
        "paragraphs": [
            "依依官柳暗關情，況復聽人唱渭城。",
            "半夜客樓聞杜宇，一年春事又清明。",
            "帆開別浦潮如雪，花落東風雨又晴。",
            "光景不留人老去，浮生空自歎雲萍。"
        ],
        "title": "客中春晚",
        "id": "ce039263-1241-490d-9022-f69391f2ed23"
    },
    {
        "author": "柴隨亨",
        "paragraphs": [
            "夢覺鍾山夜半鐘，自憐寒月照山翁。",
            "曲從玉樹歌聲斷，數逐金陵王氣終。",
            "故老更思王化北，南人惟唱大江東。",
            "憑闌不見豪華事，只是江豚夜起風。"
        ],
        "title": "金陵懷古",
        "id": "769ff40e-8d6f-4d71-8332-784c82424e06"
    },
    {
        "author": "柴隨亨",
        "paragraphs": [
            "采蘩春日詠遲遲，何事于今詠黍離。",
            "夜到子中分旦氣，歲從寅上授人時。",
            "野花啼鳥般般意，流水孤村岸岸移。",
            "且向醉中歌一曲，自憐吾及共吾兒。"
        ],
        "title": "春詞",
        "id": "3406857e-91b3-4e67-8af6-2cddf6623c0e"
    },
    {
        "author": "柴隨亨",
        "paragraphs": [
            "人世陰晴了未知，一僮一鶴自相隨。",
            "已無少小尊前夢，惟有老來亂後詩。",
            "花落鳥啼眠幾覺，水流雲散醒多時。",
            "蟠桃結實三千歲，知熟黄粱幾度炊。"
        ],
        "title": "偶題",
        "id": "497da139-24aa-4662-bc55-08be911b602d"
    },
    {
        "author": "柴隨亨",
        "paragraphs": [
            "十年泉石痼煙霞，吟看浮榮過眼花。",
            "歸去五株彭澤柳，困來七椀玉川茶。",
            "功名得失藏蕉鹿，身世糊塗篆壁蝸。",
            "我亦厭喧求靜者，故園且種邵平瓜。"
        ],
        "title": "和姜居仁感時韻",
        "id": "39af67ad-8f35-4990-9346-af2cc2a57fd8"
    },
    {
        "author": "柴隨亨",
        "paragraphs": [
            "伯夷恥周粟，仲連豈帝秦。",
            "清風千載上，林下一閒身。"
        ],
        "title": "感題",
        "id": "b76641d8-56fc-4524-afad-5ec168db9208"
    },
    {
        "author": "柴隨亨",
        "paragraphs": [
            "紅顔雖命薄，猶是漢宮人。",
            "一上玉關道，天涯淪落身。"
        ],
        "title": "昭君圖",
        "id": "7e8cd8d2-46be-4b91-a838-0c43bc3c07bb"
    },
    {
        "author": "柴隨亨",
        "paragraphs": [
            "菊雨凄凄江露凉，客中無酒對重陽。",
            "去年黑髮今年白，不似黄花歲歲黄。"
        ],
        "title": "九日客金陵",
        "id": "06be8064-da56-4486-94b1-f39df049fd2c"
    },
    {
        "author": "柴隨亨",
        "paragraphs": [
            "芳草晴時春日低，櫻桃花發亂鶑啼。",
            "也應船上看山色，不似青山送馬蹄。"
        ],
        "title": "春日",
        "id": "0ce41614-0269-42bd-8184-09a8acf76be4"
    },
    {
        "author": "柴隨亨",
        "paragraphs": [
            "爐烟爇盡冷衣篝，長樂鐘聲半入樓。",
            "燕子不歸春夢斷，刺桐花月上簾鉤。"
        ],
        "title": "春詞",
        "id": "f7fa25ae-60fc-45cf-bf8c-1fbd1bd92855"
    },
    {
        "author": "柴隨亨",
        "paragraphs": [
            "絮花如雪草如茵，寒食清明處處春。",
            "惆悵錢塘門外路，今年人哭去年人。"
        ],
        "title": "錢唐寒食",
        "id": "4b93411d-c8e8-439b-9cd2-9c2be898be64"
    },
    {
        "author": "柴隨亨",
        "paragraphs": [
            "家住溫州雁蕩巔，歸帆曾載買山錢。",
            "江山寂寂蘆花白，好似今朝紙上船。"
        ],
        "title": "題趙葦江雁蕩圖",
        "id": "13fb9d16-b380-49de-b39a-ee33b9a247b4"
    },
    {
        "author": "柴隨亨",
        "paragraphs": [
            "幾人同抱杞天憂，戮力支撐不自由。",
            "却恨杜鵑啼血處，楚囚相對泣難收。"
        ],
        "title": "寄疊山謝年丈  其一",
        "id": "2d58714f-31ee-4ee7-b963-aadcd6129862"
    },
    {
        "author": "柴隨亨",
        "paragraphs": [
            "短劍悲歌浙水灣，疾風吹夢到西山。",
            "應知薇蕨同滋味，莫道匡時更轍環。"
        ],
        "title": "寄疊山謝年丈  其二",
        "id": "cf42e30e-a297-44bc-b3e9-71a82c133c0e"
    },
    {
        "author": "柴隨亨",
        "paragraphs": [
            "移種青松數寸苗，俯看微小識孤標。",
            "他年夭矯擎寒重，莫引閒藤上碧霄。"
        ],
        "title": "移松",
        "id": "d82331f3-89b3-4178-aace-31382a571653"
    },
    {
        "author": "柴隨亨",
        "paragraphs": [
            "稻粱收盡水田空，閭舍翁嫗雨後舂。",
            "顆粒擬輸官府稅，只留糠覈過窮冬。"
        ],
        "title": "雨舂",
        "id": "a2383f3b-422e-44c8-9bf6-bbff4848c8c7"
    },
    {
        "author": "柴隨亨",
        "paragraphs": [
            "溽風吹暑透人肌，我僕云痡我馬疲。",
            "隔岸渡船呼不應，柳陰深處立多時。"
        ],
        "title": "喚渡",
        "id": "ee14b4d4-0fba-41ff-bdf6-0d4f07d2f839"
    },
    {
        "author": "柴隨亨",
        "paragraphs": [
            "世間何水獨流清，惟有箕山此一泓。",
            "祇恨許由曾洗耳，却憐無處濯吾纓。"
        ],
        "title": "濯清",
        "id": "190e46b8-b27f-478c-97be-83f326e54de4"
    },
    {
        "author": "柴隨亨",
        "paragraphs": [
            "憶昔長安都會地，草木晴輝鍾王氣。",
            "襟带江湖氣象雄，自是天王興復際。",
            "春風樓閣五鳳城，玉漏聲催香霧盈。",
            "戶外昭容鶴禁開，殿前執政鵷班行。",
            "柳綠桃紅湖水曲，盡日歡娛猶不足。",
            "畫船簫鼓繞雲深，彩仗旌旗吹月色。",
            "誰知世道互翻覆，滄海倏變爲桑田。",
            "胡笳哀怨動朝市，麋鹿來游舊陌阡。",
            "漢宮明妃空艷麗，苑外銅仙亦灑淚。",
            "古來社稷有興亡，豈識于今不平事。",
            "禾黍離離迹可憐，傷心回首古苔邊。",
            "清明寒食誰家酹，痛哭深山聞杜鵑。"
        ],
        "title": "憶昔",
        "id": "c6abb139-28ad-4bb7-90fb-6c8dcefa9b47"
    },
    {
        "author": "柴隨亨",
        "paragraphs": [
            "向來錢塘歌舞地，繡鞍玉勒鳴金轡，風絡柳絲鶑織翠。",
            "春風一曲杜韋娘，梨花窈窕歌霓裳，落花緩步弓鞋香。",
            "千金買笑正踟躕，回首烟浪翻五湖，禾黍傷心周大夫。",
            "韶聲變作笳聲長，逋梅蘇柳何凄凉，夜半呼天熱中腸。",
            "但見燕麥摇春風，富貴榮華一夢中，無言咄咄謾書空。",
            "吳越青山落照裏，銅駝陌上棲荆杞，翻思往事徒血指。",
            "花兮對人花轉羞，人兮對花人轉愁，花老無香人白頭。"
        ],
        "title": "和趙元鼎錢塘懷古韻",
        "id": "b91dea41-9e57-47d7-a717-479ebbf6d45e"
    },
    {
        "author": "黄文雷",
        "paragraphs": [
            "人爲五行精，二氣相循環。",
            "陽明發天秀，隠約超龍蟠。",
            "如何椒蘭芳，苦厄蕭艾繁。",
            "良玉必火浴，利刃因崖刓。",
            "大鈞雖無垠，嶽降亦甚難。"
        ],
        "title": "讀史感興  其一",
        "id": "a5b5ad24-611f-456f-9832-24fb63da25c2"
    },
    {
        "author": "黄文雷",
        "paragraphs": [
            "空山有大木，琅玕葉敷腴。",
            "末至更摧落，豈復潤朽株。",
            "東西四百載，天明拱黄圖。",
            "哀哀李杜死，諸賢亦淪胥。",
            "庸蜀反初燃，大厦終難扶。",
            "長懷追爽鳩，誰復來此居。"
        ],
        "title": "讀史感興  其二",
        "id": "1595e82d-ffae-4caf-812d-3dc2ecbf4430"
    },
    {
        "author": "黄文雷",
        "paragraphs": [
            "典午固薄德，南風扇群污。",
            "癡兒各翻覆，血刃起相屠。",
            "老羝作人語，海上生羊魚。",
            "山東二百州，白日棲群胡。",
            "更擅年代足，文皇受乾符。",
            "泰少否則長，豈亦天意歟。"
        ],
        "title": "讀史感興  其三",
        "id": "e6996e2e-3879-4537-9ab2-d463b476e5a7"
    },
    {
        "author": "黄文雷",
        "paragraphs": [
            "斷鰲幾何年，八極儼不動。",
            "當是有樞紐，鐵網絡纖空。",
            "偷兒睨斗柄，赤手掣天棟。",
            "愁殺地上人，覆壓萬古痛。",
            "書生見事淺，十算九不中。",
            "豈徒書生罪，要與六籍共。"
        ],
        "title": "讀史感興  其四",
        "id": "a15959a4-188d-474a-9a65-4603cd9a0e39"
    },
    {
        "author": "黄文雷",
        "paragraphs": [
            "子胡譏神仙，仙人輕薄俗。",
            "軒冕既非榮，刀鋸况多辱。",
            "惟能小萬物，是以超五欲。",
            "棲瓊得輕安，鏤玉記華馥。",
            "一詠太始音，靈芝悟前夙。",
            "小謫未可遺，裁書繫鶴足。"
        ],
        "title": "讀史感興  其五",
        "id": "a11372cc-691c-4cdb-bcab-91f6834521cd"
    },
    {
        "author": "黄文雷",
        "paragraphs": [
            "仙棲固多名，世但知蓬萊。",
            "九州復九州，廣大莫可該。",
            "翩翩牧鶴童，巧笑如嬰孩。",
            "授我紫玄章，歸路玉笛哀。",
            "蒼寒不可覓，但有清風來。",
            "偪仄寧久居，浮生多塵埃。"
        ],
        "title": "讀史感興  其六",
        "id": "6d852d65-6981-4d57-885a-2ea2874b766e"
    },
    {
        "author": "黄文雷",
        "paragraphs": [
            "志士方進身，恨不以羽飛。",
            "束縛歸山岡，竟爲人所悲。",
            "白楊夜蕭蕭，顧此何足依。",
            "百歲會有盡，智愚同所歸。",
            "奈此後之人，未老形已衰。",
            "有酒不暇飲，而恐心事違。"
        ],
        "title": "和陶  其一",
        "id": "ce35815f-0d9a-44d4-a7a6-d1ac54d77232"
    },
    {
        "author": "黄文雷",
        "paragraphs": [
            "林表有宿靄，谷鳥相啾喧。",
            "聽此心煩勞，啟窗西南偏。",
            "天氣總未佳，白雲生隴山。",
            "欲訪雲間人，雨至或未還。",
            "撥灰書且住，首肯心中言。"
        ],
        "title": "和陶  其二",
        "id": "e201f3a1-d974-45c3-b3be-a1caecf815f3"
    },
    {
        "author": "黄文雷",
        "paragraphs": [
            "黄河一再清，似是上古時。",
            "風雅久已降，後來無文辭。",
            "清風日淪落，世道皆如茲。",
            "工華不工實，此話我所疑。",
            "文章有心印，昔人端不欺。",
            "但恨智者少，吾亦少卑之。"
        ],
        "title": "和陶  其三",
        "id": "c44eb636-2ef7-43e6-9743-4cd84cd5acfe"
    },
    {
        "author": "黄文雷",
        "paragraphs": [
            "上有碧松林，下有白石道。",
            "中有學仙人，自號枯松老。",
            "蛻身千歲餘，坐息如木槁。",
            "面目劇嚴冷，但道空虛好。",
            "袖出天甲書，意色輕鴻寶。",
            "此老誠可人，吾欲從師表。"
        ],
        "title": "和陶  其四",
        "id": "ccbc9696-badb-4762-9323-7677959def38"
    },
    {
        "author": "黄文雷",
        "paragraphs": [
            "牧牛上陽坡，角掛上下經。",
            "吳童歌且謠，旨趣皆混成。",
            "東西兩山間，飽見日月更。",
            "歸來松陰凉，夕陽滿前庭。",
            "黄葉從風翻，蕭颯草際鳴。",
            "再拜謝天公，賦此小人情。"
        ],
        "title": "和陶  其五",
        "id": "2cf48ef4-599d-4311-b0ff-6e319b142885"
    },
    {
        "author": "黄文雷",
        "paragraphs": [
            "君不見遊塵着空生九州，人其中間懸兩眸。",
            "楊花化萍無根蒂，風消水長東西流。",
            "紅南下濕人易老，過盡歲年還草草。",
            "長留白日照人間，榆柳浮生轉枯槁。",
            "毬紋带繞千花黄，青娥攢眉眉細長。",
            "莫言一尊千萬壽，乃翁身命屬渠手。",
            "長安城中鬼笑人，水底紙錢能不朽。",
            "今人不見古人心，古人不見今人事。",
            "天上若無長生人，即是古人都盡死。",
            "金鳬銀雁滿江湖，神光夜夜開黄壚。",
            "年經月緯三百卷，平生欲作何人書。",
            "古人去去留不得，我些古人三太息。",
            "今人莫詫山石牢，更後十年人不識。"
        ],
        "title": "長歌行",
        "id": "865cdf99-23d4-44bc-ae90-6e1e0a992165"
    },
    {
        "author": "黄文雷",
        "paragraphs": [
            "屋角有蜘蛛，結網大如箕。",
            "有來者蜻蜓，飛飛墮其圍。",
            "嗟汝水之生，爬沙自足嬉。",
            "忽然凌空遊，蜂蠆避路馳。",
            "一朝嬰禍羅，羽翼安所施。",
            "蜘蛛雖未出，狼狽已可期。",
            "我欲起救汝，正坐手足疲。",
            "噫吁嚱，悲弗悲，蜘蛛亦有黄雀隨。",
            "百蟲相殘人不管，人兮食人天豈知。"
        ],
        "title": "觀化",
        "id": "ec8ea380-63d3-4048-8f63-5bc1f033eb4c"
    },
    {
        "author": "黄文雷",
        "paragraphs": [
            "半世生群盜，窮年見亂離。",
            "出門偏念母，挾策欲干誰。",
            "雪重人蹤絕，山寒火氣低。",
            "平時來往地，滿目盡憂疑。"
        ],
        "title": "歲晚歸自臨川",
        "id": "b339883e-4603-4e57-8f2f-506ab1173596"
    },
    {
        "author": "黄文雷",
        "paragraphs": [
            "北去初無恙，傳疑路不通。",
            "戈鋋亭障密，牓牘訓辭工。",
            "落日鳥飛急，空山花自紅。",
            "若爲能詛盜，桑匕斗星中。"
        ],
        "title": "無恙",
        "id": "f8337765-b6d4-4610-815b-ac78d93cab6b"
    },
    {
        "author": "黄文雷",
        "paragraphs": [
            "僧之飲酒，地獄咫尺。",
            "此僧飲酒，天龍辟易。",
            "僧之飲酒，背面扺諱。",
            "此僧飲酒，口角觱沸。",
            "披毛带角即不理，倒階卧路而已矣。",
            "一生般若幾杯湯，箇是逃禪真法子。",
            "不憂兜率不着渠，只憂兜率無酒酤。",
            "臨行自謗不羞耻，至今留與人畫圖。",
            "畫圖得龍眠，畫形兼畫意。",
            "君看阿堵中，如如元不死。",
            "是卧是死誰得知，手中尚記携鴟夷。",
            "翻河倒海不救渴，安得餘瀝流於斯。",
            "我觀此僧面孔真滑稽，醉中定解草聖并賦詩。",
            "當其幕天席地時，惜無人以筆墨隨。",
            "紛紛散聖今何爲，頼有一醉留其奇。",
            "君不見夜雨閉門難學柳下惠，又不見背水置陣古來惟有韓將軍。"
        ],
        "title": "題醉僧圖",
        "id": "8b24f6b5-8062-4410-9aea-09033debba8d"
    },
    {
        "author": "黄文雷",
        "paragraphs": [
            "南紀霑王澤，涵濡已百年。",
            "故應逢小劫，何得怨蒼天。",
            "舊觀寧無日，浮生自可憐。",
            "永懷千古事，感慨淚漣漣。"
        ],
        "title": "南紀",
        "id": "373799bc-f39d-4bd9-bdc9-a78b89d6ff5a"
    },
    {
        "author": "黄文雷",
        "paragraphs": [
            "此縣聞天下，披圖且萬家。",
            "螭頭餘佛屋，鹿角卧江沙。",
            "好與蘇凋瘵，誰令息歎嗟。",
            "春風多少意，殘竹映疏花。"
        ],
        "title": "南豐道中  其一",
        "id": "ece818a4-6c76-4daa-8b73-0705fc074666"
    },
    {
        "author": "黄文雷",
        "paragraphs": [
            "此亦勤農者，畬田半入雲。",
            "龍蛇因爾雜，玉石故難分。",
            "天地其如數，江山未返魂。",
            "茅茨倦行李，何自戒重門。"
        ],
        "title": "南豐道中  其二",
        "id": "23d32e8a-a014-4f0c-868a-62c13dd00682"
    },
    {
        "author": "黄文雷",
        "paragraphs": [
            "此路通南國，于今人少行。",
            "遺民依廟住，曠野用鋤耕。",
            "古木刀痕熟，空山鬼炎驚。",
            "猶聞宿師處，倉猝又招兵。"
        ],
        "title": "南豐道中  其三",
        "id": "1be19760-ee92-481d-9b1f-c38752076fe8"
    },
    {
        "author": "黄文雷",
        "paragraphs": [
            "想見承平日，茲爲富庶鄉。",
            "門庭存位置，井臼隔垣牆。",
            "草市宜區種，空村又夕陽。",
            "誰歟真致此，盜賊已天亡。"
        ],
        "title": "南豐道中  其四",
        "id": "e121ac0c-0ee4-405b-8ffe-84c615c039ab"
    },
    {
        "author": "黄文雷",
        "paragraphs": [
            "大村三伯輩，同此就天誅。",
            "銳欲取禾耳，那知暴骨乎。",
            "雲疑鵝鸛陣，風想虎狼都。",
            "掩骼行春令，毋令長媚狐。"
        ],
        "title": "南豐道中  其五",
        "id": "5fc598a5-9b33-4226-8fff-fa8ec7b932d0"
    },
    {
        "author": "黄文雷",
        "paragraphs": [
            "一水來不極，兩山青欲連。",
            "夜雨瀑初漲，曉雲路難緣。",
            "此寧有人跡，四顧風竹喧。",
            "渡橋復何歸，倚崖桃初然。"
        ],
        "title": "曉行",
        "id": "971658c5-3feb-4679-a86e-2382ccec6e67"
    },
    {
        "author": "黄文雷",
        "paragraphs": [
            "獨游得荒蹊，晚意與心會。",
            "水聲遠纔聞，山色靜可對。",
            "鳥語林塘邊，犬鳴籬落外。",
            "柴門未須關，月在東峰背。"
        ],
        "title": "晚立",
        "id": "3a3d16b7-f3c4-4287-bc43-dac48917b0d7"
    },
    {
        "author": "黄文雷",
        "paragraphs": [
            "贔屭窗前石，參差類虎螭。",
            "秋晴蘚可剝，歲晏竹相宜。",
            "要自山川出，那知陵谷移。",
            "摩挲群玉瘦，風助馬王悲。"
        ],
        "title": "古石",
        "id": "356c365e-ef76-4e6c-9846-b70f4afed8fd"
    },
    {
        "author": "黄文雷",
        "paragraphs": [
            "長江日浩浩，跂予望淮南。",
            "禹畫足廣輪，王氣分殽函。",
            "朝市一以建，蟠踞誠匪慚。",
            "中躔胡塵悲，六龍此停驂。",
            "衣冠幸有地，喙息頼未殲。",
            "豈惟時賢力，要是天險參。",
            "頗聞京洛墟，不救狐兔饞。",
            "厭難故有道，往悔寧非貪。",
            "前登石頭路，得共北客譚。",
            "新秋带歸鴻，落日隨征帆。",
            "弔古意未厭，鼓鍾已酣酣。"
        ],
        "tags": [
            "长江"
        ],
        "title": "石頭懷古",
        "id": "a905d30f-6f71-4f8e-9f0e-92814113474c"
    },
    {
        "author": "黄文雷",
        "paragraphs": [
            "東庵遺像宿塵埃，追想雞聲午夢回。",
            "只與鍾山增九鼎，當時何似早歸來。"
        ],
        "title": "金陵即事  其一",
        "id": "3f9cb8c0-aa6b-4337-92af-acb3b2f8af25"
    },
    {
        "author": "黄文雷",
        "paragraphs": [
            "千年陳迹故難尋，向北山根識定林。",
            "丘壑獨來差可意，斷無人影古松陰。"
        ],
        "title": "金陵即事  其二",
        "id": "6af2c80c-47b4-40b7-a84f-f49929ffd81d"
    },
    {
        "author": "黄文雷",
        "paragraphs": [
            "唐晉諸人骨已磨，龍蟠虎踞自山河。",
            "可憐不共羊曇見，奈此秦淮落照何。"
        ],
        "title": "金陵即事  其三",
        "id": "9c4aa651-9016-4a7a-bd51-1b53eea16d8c"
    },
    {
        "author": "黄文雷",
        "paragraphs": [
            "王謝風流自一時，長干古巷記烏衣。",
            "尋常百姓幾番換，那有當年燕子飛。"
        ],
        "title": "金陵即事  其四",
        "id": "2945b148-6482-42d9-800f-f816361618ae"
    },
    {
        "author": "黄文雷",
        "paragraphs": [
            "大哉天地間，品類不可齊。",
            "誰爲好事人，貌此縣度西。",
            "松花瑣碎沙草肥，是間可牧羊千蹄。",
            "可憐群鹿正走險，或爾剝割衣其皮。",
            "啜湩樹樺尚有理，穴𩕳插齒吁何爲。",
            "吾聞中原全盛時，重譯解辮朝京師。",
            "懷方象胥飭乃事，幻人詭伎何能奇。",
            "煌煌烈祖鑒古作，玉斧畫地分華夷。",
            "羌渾何者宅滎洛，蠕蠕異類方紛披。",
            "或爲盤瓠孫，或爲天狼妻。",
            "冠带之國盡狐兔，玉門萬里那得知。",
            "還君此畫雙涕洟，願賦周官王會詩。"
        ],
        "title": "西域圖",
        "id": "ecb56903-5287-45e3-a4f8-e74355457803"
    },
    {
        "author": "黄文雷",
        "paragraphs": [
            "翔龍下卷江東土，孫郎初得橋家女。",
            "橋家本自重曹瞞，隻雞斗酒空酸楚。",
            "衿情正用留阿瑜，尚得人前稱肺腑。",
            "百年王氣竟銷沉，妙寫丹青嬌欲語。",
            "香閨搦管記何書，並蔕芙蓉按花譜。",
            "那知不是未嫁時，本末無從勘彤史。",
            "詞人多事管閑愁，銅雀紛紛底歌舞。",
            "儘强被髮向黄壚，只與東阿傳洛浦。"
        ],
        "title": "二橋圖",
        "id": "eddc8241-9972-475f-b420-7aa234a66f6a"
    },
    {
        "author": "黄文雷",
        "paragraphs": [
            "君不見未央前殿羅九賓，漢皇南面呼韓臣。",
            "無人作歌繼大雅，至今遺恨悲昭君。",
            "丙殿春閑鬭馮傅，掖庭新花隔烟霧。",
            "票姚枉奪燕支山，玉顔竟上氈車去。",
            "人生流落那得知，不應畫史嫌蛾眉。",
            "癡心只共琵琶語，歸夢空隨鴻雁飛。",
            "穹廬隨分薄梳洗，世間禍福還相倚。",
            "上流厭人能幾時，後來燕啄皇孫死。",
            "野狐落中高臺傾，宮人斜邊曲池平。",
            "千秋萬歲總如此，誰似青冢年年青。"
        ],
        "title": "昭君行",
        "id": "3903639b-ab7d-40dc-a357-43411687f5fe"
    },
    {
        "author": "黄文雷",
        "paragraphs": [
            "藝木東臯下，新榮冒水涯。",
            "錦機分箔閙，青子亞枝斜。",
            "犢角初生笋，龍鬚正引瓜。",
            "汲清雙玉井，留客品嘗茶。"
        ],
        "title": "次黄存之東皋韻  其一",
        "id": "7b0a484e-6f91-4365-8ee2-327773d1059b"
    },
    {
        "author": "黄文雷",
        "paragraphs": [
            "抱膝東臯下，春風又草廬。",
            "海仙將可見，溪友未宜疏。",
            "楷著祈年疏，閑箋種樹書。",
            "西山頮烟雨，容易長嘉蔬。"
        ],
        "title": "次黄存之東皋韻  其二",
        "id": "99ccbe11-b827-4856-9961-87c08d6c0dae"
    },
    {
        "author": "黄文雷",
        "paragraphs": [
            "負耒東臯下，溝塍稻秫分。",
            "汙邪爭一溉，臺笠事重耘。",
            "豳雅春稱壽，秦謳歲勞勤。",
            "無功虛作傳，農績未如君。"
        ],
        "title": "次黄存之東皋韻  其三",
        "id": "6a10c1cb-6a93-4ec1-b71c-e4206d93bbd1"
    },
    {
        "author": "黄文雷",
        "paragraphs": [
            "挾冊東臯下，從人笑未玄。",
            "傳真秧馬帖，參透牧牛篇。",
            "列岫窗前月，平湖塢外烟。",
            "似蒙稽古力，鍾鼎豈其然。"
        ],
        "title": "次黄存之東皋韻  其四",
        "id": "ad73cb99-c832-448e-9c34-786ccb618ee1"
    },
    {
        "author": "黄文雷",
        "paragraphs": [
            "冬郊見初晴，空林夕陽軟。",
            "歸牛無人驅，欲涉行轉緩。",
            "新藁明屋山，失喜鵲爭喚。",
            "絕勝門外人，流冗及歲亂。"
        ],
        "title": "冬郊",
        "id": "74df095b-4a3b-408d-846c-efa13dead655"
    },
    {
        "author": "黄文雷",
        "paragraphs": [
            "履霜著餘悲，送故或古風。",
            "幸會草木長，土脈驗隠隆。",
            "共惟青鳥仙，倘亦知吾窮。",
            "落日起秀色，軍峯在雲中。"
        ],
        "title": "送故",
        "id": "9de7b42a-6093-400b-95a2-a0dfa8d7b9d2"
    },
    {
        "author": "黄文雷",
        "paragraphs": [
            "蟠際均衡嶽，千峯獨出群。",
            "鯤鵬從水擊，翼軫驗天文。",
            "曠野風行雨，曾霄日貫雲。",
            "僧言興廢事，因念福王勳。"
        ],
        "title": "上天池寺  其一",
        "id": "3186d7ad-da14-471c-811e-fc56db538441"
    },
    {
        "author": "黄文雷",
        "paragraphs": [
            "始從平地望，宛在九霄中。",
            "不意身能到，平生心併空。",
            "江淮通好雨，日月會剛風。",
            "三伏凉如水，蟠拏想白龍。"
        ],
        "title": "上天池寺  其二",
        "id": "1086e80a-2b9f-4c30-9c50-97c465dc9389"
    },
    {
        "author": "黄文雷",
        "paragraphs": [
            "今古無窮恨，山林只自豪。",
            "雲行地欲盡，風立天相高。",
            "靈草如堪餌，浮生計可逃。",
            "人間何擾擾，萬里一秋毫。"
        ],
        "title": "上天池寺  其三",
        "id": "386fa46e-1924-4163-9c1f-b88e5101f3e7"
    },
    {
        "author": "黄文雷",
        "paragraphs": [
            "將軍英爽冠人豪，眼底山河累寶刀。",
            "青女護香天亦悞，黑龍飲渭數何逃。",
            "當時僧說松楸犯，今日人推閥閲高。",
            "珍重王孫方鼎貴，莫將歌舞替征袍。"
        ],
        "title": "往年因讀岳王傳嘗爲之賦今過東林睹其遺像感而申頌之  其一",
        "id": "c8b1cb54-07e3-4259-8d21-7cdd880733f0"
    },
    {
        "author": "黄文雷",
        "paragraphs": [
            "欲壞長城豈自由，江人重唱白符鳩。",
            "熏天富貴還須盡，從古忠良類若仇。",
            "獄吏但能書牘背，相公終欲割鴻溝。",
            "書生志念閑無用，長想朱雲地下遊。"
        ],
        "title": "往年因讀岳王傳嘗爲之賦今過東林睹其遺像感而申頌之  其二",
        "id": "9e285b2b-36eb-418c-9ea2-6c648c5cf61f"
    },
    {
        "author": "黄文雷",
        "paragraphs": [
            "入春風雨惡情懷，談柄誰資近報來。",
            "比歲時聞通國信，新年又說建行臺。",
            "難言鐵冶飛灰燼，易見銅駝出草萊。",
            "羌筦夜吹梅落盡，倚牆繚亂野花開。"
        ],
        "title": "近報  其一",
        "id": "293b4727-2d61-4f70-a99f-8cdc95806d19"
    },
    {
        "author": "黄文雷",
        "paragraphs": [
            "青青塞草始知春，又見平林棗頰頳。",
            "蛇起天津流枉矢，鳥飛淮甸覆行塵。",
            "漆城按堵寧辭蔭，石馬霑溝會有神。",
            "千古睢陽無處覓，不知臧質是何人。"
        ],
        "title": "近報  其二",
        "id": "97f2c8ee-744e-475d-a3ed-5dc03a42cb32"
    },
    {
        "author": "黄文雷",
        "paragraphs": [
            "雨過條風着柳芽，淡黄淺綠嫩如花。",
            "陂湖漾漾初侵路，蜂燕紛紛各理家。",
            "带郭園林仙苑近，送春船舫繡簾遮。",
            "芸窗倦倚何山翠，暖靄輕籠日脚斜。"
        ],
        "title": "玉壺即事",
        "id": "5dcf78ba-6b58-4241-8a46-e787101db62a"
    },
    {
        "author": "黄文雷",
        "paragraphs": [
            "今古紛紛孰控摶，太平方寸豁憂端。",
            "後千年去人何似，外九州來天更寬。",
            "風雨南山飛霹靂，江湖北斗掛闌干。",
            "要知元命真消息，滄海神龍自屈蟠。"
        ],
        "title": "自廣",
        "id": "3ecea5fd-0667-44ea-b3c6-226f1030a9a0"
    },
    {
        "author": "黄文雷",
        "paragraphs": [
            "我居深山中，細哦求友篇。",
            "解后潮海濱，得此璧一聯。",
            "山立古先民，期君能拍肩。",
            "茫茫宇宙心，楚楚東南賢。"
        ],
        "title": "次陳剛父見簡韻  其一",
        "id": "c4546fbf-fbe8-49a9-a6a8-1cd4f705a53c"
    },
    {
        "author": "黄文雷",
        "paragraphs": [
            "讀書知姓名，心死非貌敬。",
            "昭回不在小，中天揭西柄。",
            "空山三木榻，綠滿風雨徑。",
            "歲寒毋忘我，細意匡山詠。"
        ],
        "tags": [
            "庐山"
        ],
        "title": "次陳剛父見簡韻  其二",
        "id": "bc46b3ff-6dc7-4ed4-b9e0-8360ae1238a8"
    },
    {
        "author": "黄文雷",
        "paragraphs": [
            "呦呦苹野春，我友二三子。",
            "歸山睡初足，澗壑秋風起。",
            "一瓣無盡香，黄雲繞書几。",
            "別吟極雋永，形魂清九耳。"
        ],
        "title": "次陳剛父見簡韻  其三",
        "id": "d38ae0c1-f2bf-4e6d-9a84-6f3de71fea8b"
    },
    {
        "author": "黄文雷",
        "paragraphs": [
            "有煒遵彤管，無嫌各紫樞。",
            "清心能敏悟，雅性謝驕舒。",
            "奉誥期鸞彩，傳經囑鳳雛。",
            "妙年仙格迅，琬琰不勝書。"
        ],
        "title": "挽程孺人",
        "id": "8708c54a-43f1-44de-bd96-800a98e9eeed"
    },
    {
        "author": "黄文雷",
        "paragraphs": [
            "乳燕飛飛簾影遲，不晴不雨晚春時。",
            "開窗縱目消書困，風送楊花落硯池。"
        ],
        "title": "絕句  其一",
        "id": "f2bd682c-1fe4-4f99-8b14-f806d490be04"
    },
    {
        "author": "黄文雷",
        "paragraphs": [
            "琴劍平生嘆薄游，雲間春晚思如秋。",
            "夢回月浸書窗冷，身在吳松江盡頭。"
        ],
        "title": "絕句  其二",
        "id": "c214725c-9ffe-462f-9018-09217eb783fa"
    },
    {
        "author": "黄文雷",
        "paragraphs": [
            "一室如窩且屈蟠，稍加糊冪得心寬。",
            "欲教禁足名安樂，只恐難支大暑寒。"
        ],
        "title": "絕句  其三",
        "id": "640fcf39-e7c6-4c7e-b586-58c4124f5fc8"
    },
    {
        "author": "黄文雷",
        "paragraphs": [
            "莫怪人言濟叔癡，東行西去又思歸。",
            "兒童舊讀從溫故，一笑今朝到式微。"
        ],
        "title": "絕句  其四",
        "id": "15d05e7c-b917-4f03-a2c0-19f7349bb3c7"
    },
    {
        "author": "黄文雷",
        "paragraphs": [
            "初識東塘路，言尋槜李船。",
            "魚鹽千古地，吳越一家天。",
            "夢覺何爲者，行藏不偶然。",
            "半溪疏竹影，相送海雲邊。"
        ],
        "title": "東塘舟中",
        "id": "d90c907e-44e6-4494-b595-53b7bc6769d9"
    },
    {
        "author": "黄文雷",
        "paragraphs": [
            "大澤沾荒裔，靈山識老臣。",
            "微茫雲外迹，衰病瘴中身。",
            "濕草寒碑夕，晴花午殿春。",
            "高檐風雨斷，猶避六丁神。"
        ],
        "title": "偕周伯弜題天申宮蘇文忠公畫像",
        "id": "d8aa7dbe-02b8-4559-a935-5da61753795f"
    },
    {
        "author": "黄文雷",
        "paragraphs": [
            "顧陸風流幾夕陽，桑疇麥隴自淒凉。",
            "山從地盡雲垂海，水共天浮日射洋。",
            "門卒何年隠吳市，嗇夫當日愛桐鄉。",
            "蟻封未敢誇榮策，芳草無人且自芳。"
        ],
        "title": "登樓有感",
        "id": "4e8fab28-31dc-4c5b-ad58-781854984b74"
    },
    {
        "author": "黄文雷",
        "paragraphs": [
            "幾年聞此好名圍，平地黔巫翠掃天。",
            "蕭岸半摧林影暗，亂螢閒自點湖烟。"
        ],
        "title": "錢氏故園  其一",
        "id": "6bd907e2-8e81-4ff3-9e02-5c56b955f1d7"
    },
    {
        "author": "黄文雷",
        "paragraphs": [
            "中興次輔巧玲瓏，尚带承平艮嶽風。",
            "一朵慶雲飛不去，遊人眼冷夕陽中。"
        ],
        "title": "錢氏故園  其二",
        "id": "54ab8327-14dd-43c7-b996-dba3e6683875"
    },
    {
        "author": "陳必復",
        "paragraphs": [
            "接砌斜通徑，緣籬矮結牆。",
            "地卑蝸篆壁，山暖蜜分房。",
            "過雨林亭靜，落花春晝長。",
            "幽居差省事，猶有課詩忙。"
        ],
        "title": "山居",
        "id": "5ff2c08a-1c36-4307-84ea-d232806201fa"
    },
    {
        "author": "陳必復",
        "paragraphs": [
            "半夜雨方住，一春晴不常。",
            "倚欄聽鳥語，開戶納花香。",
            "庭暮竹陰浄，池風水氣凉。",
            "幾番吟未穩，步月細平章。"
        ],
        "title": "領客游聞人氏省庵園",
        "id": "22161dfe-65be-49d9-8943-f53b3fdca297"
    },
    {
        "author": "陳必復",
        "paragraphs": [
            "搆得數檐椽，閒身與靜便。",
            "半簾花影碎，一樹鳥聲圓。",
            "吟苦瘦於舊，春寒多似前。",
            "閉門無客過，心事付琴邊。"
        ],
        "title": "搆得",
        "id": "e4488e99-dbb7-462a-a2ea-d6b8c857f767"
    },
    {
        "author": "陳必復",
        "paragraphs": [
            "獨遊苦無侶，偶步到前川。",
            "春水綠於染，山花紅欲然。",
            "冷烟寒食月，小雨浴蠶天。",
            "此去嬉游少，風光又一年。"
        ],
        "title": "百五節",
        "id": "038bda7e-7c04-4c4c-ba6d-6ef7c7754d3b"
    },
    {
        "author": "陳必復",
        "paragraphs": [
            "溪邊著吟屋，亦足老生涯。",
            "洗硯渾池水，敲棋落案花。",
            "客來多載酒，童去自煎茶。",
            "愛爾丰標異，逢人滿口誇。"
        ],
        "title": "贈林尚仁",
        "id": "7cbf4e71-4b31-4be9-9097-ab688b907843"
    },
    {
        "author": "陳必復",
        "paragraphs": [
            "山郭少晴日，春陰欲釀梅。",
            "岸痕新雨過，島色曉雲開。",
            "數鳥烟中落，一帆天外來。",
            "溪行正如畫，頻報長年催。"
        ],
        "title": "舟中得催字",
        "id": "15013f11-cd22-47ec-8af5-71227a7d3ac2"
    },
    {
        "author": "陳必復",
        "paragraphs": [
            "客枕偏饒睡，春歸尚擁綿。",
            "屋深燈易暈，漏短夢難圓。",
            "棲鳥警凉夜，閙蛙喧雨天。",
            "一聲柔櫓過，何處上溪船。"
        ],
        "title": "客枕",
        "id": "5da71293-b01d-4f26-bb72-694cd8f0869f"
    },
    {
        "author": "陳必復",
        "paragraphs": [
            "午陰雲弄日，水漲浪侵磯。",
            "小港漁舟聚，深村酒戶稀。",
            "牛閑童自睡，蠶熟客方歸。",
            "隔岸人家近，繅聲出翠微。"
        ],
        "title": "歸自德清",
        "id": "f70d4be6-313e-497c-a0ff-9967dedfe169"
    },
    {
        "author": "陳必復",
        "paragraphs": [
            "爲愛僧居雅，時來扣野扉。",
            "沼清魚可數，軒靜客忘歸。",
            "修竹負牆立，幽禽背水飛。",
            "道人差不俗，洗耳聽絃徽。"
        ],
        "title": "游前溪西庵",
        "id": "e8608b06-f7e2-4a9a-9d26-3e5ed42a104f"
    },
    {
        "author": "陳必復",
        "paragraphs": [
            "乍見語相合，苦吟心更親。",
            "老於琴得趣，隠與牧爲鄰。",
            "一夜檐花雨，十年江樹春。",
            "所交半湖海，恨晚識斯人。"
        ],
        "title": "贈張駉",
        "id": "3fa51edb-6285-42b6-97fd-15d9d716081a"
    },
    {
        "author": "陳必復",
        "paragraphs": [
            "先生高隠地，遺跡尚堪尋。",
            "出郭祇疑近，入村還覺深。",
            "秋光淡平野，暝色带遥岑。",
            "幾度祠邊過，詩成不敢吟。"
        ],
        "title": "東野故居",
        "id": "83bd8c14-682e-4fde-9eb0-9c419b2da7fc"
    },
    {
        "author": "陳必復",
        "paragraphs": [
            "步屧窮幽討，扶筇上碧尖。",
            "山高秋易瘦，瀑小雨方添。",
            "寺老僧單少，潭深廟祀嚴。",
            "平生丘壑志，愛此結茅檐。"
        ],
        "title": "響應寺",
        "id": "7bad10e4-0c51-4f6f-899d-6b0e181a306c"
    },
    {
        "author": "陳必復",
        "paragraphs": [
            "偶貪禪宇靜，襆被到深林。",
            "夜榻僧同話，寒檐客自吟。",
            "窗明疑積雪，樹黑怪常陰。",
            "猶恨匆匆出，丁寧約重尋。"
        ],
        "title": "宿龍山精舍",
        "id": "f9c770a8-3110-4952-95a7-fa1cf6db3a33"
    },
    {
        "author": "陳必復",
        "paragraphs": [
            "結廬修竹裏，身外世緣輕。",
            "滑几浄如拭，小窗低更明。",
            "夜深留佛火，人靜聽鐘聲。",
            "共撥爐灰坐，跏趺對短檠。"
        ],
        "title": "僧房",
        "id": "41b9bfe2-d1c4-49fe-ab36-a6c20ec71d2b"
    },
    {
        "author": "陳必復",
        "paragraphs": [
            "天氣如春盎，連朝未有霜。",
            "數蟬嘶老木，一鳥渡寒塘。",
            "風竹寫晴影，水花臨曉妝。",
            "靜中觀物化，此意等羲黄。"
        ],
        "title": "山中書事",
        "id": "0e0a943e-3efb-4181-99c6-f4368d0ca3f8"
    },
    {
        "author": "陳必復",
        "paragraphs": [
            "清曉步幽逕，庭蕪带綠莎。",
            "籬根惟有菊，池面已無荷。",
            "高樹蟬聲急，遠山寒色多。",
            "小窗風日轉，便覺似春和。"
        ],
        "title": "曉步",
        "id": "3ea36b23-b719-404a-8b10-4c05065a7cd8"
    },
    {
        "author": "陳必復",
        "paragraphs": [
            "葉老蠶登箔，泥肥燕葺窠。",
            "曉風帆腹飽，夜雨柂梢高。",
            "久客交游少，一春行役多。",
            "短蓬終日坐，煮茗讀離騷。"
        ],
        "title": "吳江道中",
        "id": "7712f875-dede-420a-81d1-46790ee98ae4"
    },
    {
        "author": "陳必復",
        "paragraphs": [
            "麥風翻蝶夢，花露濕蜂窠。",
            "水闊浪痕帖，雨晴雲氣高。",
            "酒功書下下，詩料辦多多。",
            "擬喚三高起，豪吟些楚騷。"
        ],
        "title": "和客用韻",
        "id": "0f1036cf-13ea-42a0-84ad-44ebb575b9e7"
    },
    {
        "author": "陳必復",
        "paragraphs": [
            "落日掛征帆，西風客袂單。",
            "燈明村店近，船重水程寬。",
            "蘆蓼作秋意，汀洲生晚寒。",
            "鐘聲烟外寺，山色夢中看。"
        ],
        "title": "舟行崇德",
        "id": "cf276321-01cb-4445-9802-4691f2c3fe3a"
    },
    {
        "author": "陳必復",
        "paragraphs": [
            "聯疇岡勢斷，缺岸浪痕垂。",
            "野店茅柴酒，人家槿樹籬。",
            "逆風魚上少，連雨稻開遲。",
            "客路秋偏好，歸程盡是詩。"
        ],
        "title": "嘉禾境上",
        "id": "4025b7a2-ecb8-4050-9f67-bc4ad14a4de5"
    },
    {
        "author": "陳必復",
        "paragraphs": [
            "容易成離索，臨分重忍言。",
            "夜船楊柳岸，曉枕荻花村。",
            "山雨斷雲脚，溪風生浪痕。",
            "懸知自公退，懷抱欠同論。"
        ],
        "title": "寄石泉雲間明府叔  其一",
        "id": "d9880b7d-c758-4fb5-a9f0-1b51c54bc0f0"
    },
    {
        "author": "陳必復",
        "paragraphs": [
            "異政人能說，新吟客爲傳。",
            "一官清似水，萬事信於天。",
            "養鶴分厨料，收書出俸錢。",
            "晝庭少公事，閉閣抱琴眠。"
        ],
        "title": "寄石泉雲間明府叔  其二",
        "id": "fc2c0197-1572-40e9-9369-0c702bcbac17"
    },
    {
        "author": "陳必復",
        "paragraphs": [
            "卧念相從樂，杜門岑寂中。",
            "曙窗報晴色，寒葉語秋風。",
            "別去詩難穩，愁來酒易空。",
            "相看才數驛，好爲寄書筒。"
        ],
        "title": "寄石泉雲間明府叔  其三",
        "id": "9b643212-94f6-41f6-a116-2b6f6b52217f"
    },
    {
        "author": "陳必復",
        "paragraphs": [
            "雲壓檐花重，溪禽濕不飛。",
            "烟林生暝色，雨砌上苔衣。",
            "暮鼓深村急，疏鐘遠寺微。",
            "吟窗得新句，寫向錦囊歸。"
        ],
        "title": "席上和林端隠韻",
        "id": "5ca3d382-5c00-45fd-8ab8-b1fef6eb2dd0"
    },
    {
        "author": "陳必復",
        "paragraphs": [
            "瘦得冰肌骨亦清，詩人於爾獨關情。",
            "孤高不受塵埃涴，潔白猶嫌縞練輕。",
            "天下有花皆北面，歲寒惟雪可同盟。",
            "當時只欠靈均識，不與離騷寫姓名。"
        ],
        "title": "梅花",
        "id": "bfd42202-0e4f-4504-a0fe-901e4e28f8da"
    },
    {
        "author": "陳必復",
        "paragraphs": [
            "一去歸期不復聞，故鄉目斷會稽雲。",
            "烏江空墮將軍淚，蜀國曾招望帝魂。",
            "兩壁衣冠存古貌，千年城郭說邦君。",
            "遺民尚指專車骨，老樹槎牙枕廟門。"
        ],
        "title": "防風氏廟",
        "id": "598a1570-1ef7-4e77-9b6e-44eab488439d"
    },
    {
        "author": "陳必復",
        "paragraphs": [
            "繞屋栽梅亦可人，最憐夏月綠陰清。",
            "前村雨過山如洗，深徑風來竹自鳴。",
            "滌硯不嫌池水冷，寫書愛傍午窗明。",
            "近吟未許人知得，且向梅邊隠姓名。"
        ],
        "title": "偶成",
        "id": "bf7c3888-c399-4705-8cf3-3a2fa5112b94"
    },
    {
        "author": "陳必復",
        "paragraphs": [
            "底事京塵踏軟紅，又隨征棹過吳松。",
            "人家半在桑柘住，春水忽迷蘆葦叢。",
            "赤蟹白魚今稍稍，紅櫻紫笋已匆匆。",
            "船窗盡日看山色，多少好山供眼中。"
        ],
        "title": "舟中效東坡用韻",
        "id": "5f609b39-a1d6-4f1c-8d74-5e0e33be7569"
    },
    {
        "author": "陳必復",
        "paragraphs": [
            "溪山晴色妍，桃李春意賸。",
            "野服烏角巾，郊游偶乘興。",
            "同行皆好賓，樂此境物勝。",
            "古寺臨清潭，鳴泉落危磴。",
            "孤亭上雲雨，木末渺難認。",
            "林深行漸迷，谷虛語相應。",
            "陰壑號悲風，懸蘿礙飛鐙。",
            "掃花坐寒石，意與幽事稱。",
            "崖巔記曾遊，蘚濕墨痕凝。",
            "登高浩懷古，歲月如墮甑。",
            "百年幾朝昏，今昔一長憑。",
            "道人苦將迎，頗亦厭車乘。",
            "他時營菟裘，隙地儻可贈。",
            "舉杯酌山靈，茲語爲我證。"
        ],
        "title": "春日偕遊響應山觀瀑泉飲漱玉亭上分複磴擁危泉賦磴韻十四",
        "id": "a2816e04-c6b0-4bc5-92c0-4daedab3e7ba"
    },
    {
        "author": "陳必復",
        "paragraphs": [
            "東坡先生謫仙人，騎鯨海宇幾十春。",
            "麾呵日月斥八極，笑觸豐缺天不嗔。",
            "萬里歸來故無恙，諸公非復先朝臣。",
            "空令後世拜公像，洛陽宮闕今成塵。"
        ],
        "title": "題東坡畫像",
        "id": "b7f23b65-5287-498d-9f0a-e06813baaab8"
    },
    {
        "author": "陳必復",
        "paragraphs": [
            "繞郭一溪斜，溪村八九家。",
            "招邀過鄰里，款曲話桑麻。",
            "老樹低眠石，寒流淺漱沙。",
            "吾生尚萍梗，媿爾獨興嗟。"
        ],
        "title": "村家",
        "id": "01e7edbb-cb4d-46a4-923e-55018b444cce"
    },
    {
        "author": "陳必復",
        "paragraphs": [
            "暝鎖層陰重，霾深失遠巒。",
            "積流上籬落，飛影度欄干。",
            "石髮梳風瘦，垣衣護雨寒。",
            "深懷裹飯去，終媿往來難。"
        ],
        "title": "積潦簡友人",
        "id": "cc92f1dc-1954-472f-884a-2ddb17259283"
    },
    {
        "author": "陳必復",
        "paragraphs": [
            "葦逕通支港，舟行倚岸斜。",
            "曉沙含宿雨，老樹著疏花。",
            "歲月春城暮，人烟水驛賒。",
            "仍年爲客恨，飄泊祇堪嗟。"
        ],
        "title": "葦逕",
        "id": "c1ad0bec-d210-4f0d-97c2-9b565c35c23d"
    },
    {
        "author": "陳必復",
        "paragraphs": [
            "他鄉又寒食，牢落動歸心。",
            "世事少如意，明時無賞音。",
            "江湖千里客，桑柘一春深。",
            "昨夜還家夢，西窗見綠陰。"
        ],
        "title": "東吳逆旅",
        "id": "5b97091f-a0a1-438a-8df5-3b0182f8e941"
    },
    {
        "author": "陳必復",
        "paragraphs": [
            "關山勞眺望，宇宙憶經行。",
            "地隔南溟斷，天低北斗橫。",
            "高譙聞遠柝，孤枕歷寒更。",
            "隻影惟堪弔，殊鄉鮮弟兄。"
        ],
        "title": "遠遊",
        "id": "6ad2bfdf-4af7-4814-8ee4-22a520cf8b79"
    },
    {
        "author": "陳必復",
        "paragraphs": [
            "蠶月家家靜，村流處處深。",
            "草分兩岸色，竹覆半池陰。",
            "少飲亦微醉，獨行還自吟。",
            "兒童怪相問，爭識野夫心。"
        ],
        "title": "雨晴小步",
        "id": "a020837d-0e51-46e5-8a97-516b5bc49fec"
    },
    {
        "author": "陳必復",
        "paragraphs": [
            "亂山迎馬首，樹色辨微茫。",
            "犬吠一村月，鴉啼滿屋霜。",
            "近郊人語早，遠市漏聲長。",
            "隔岸誰家圃，疏梅出短牆。"
        ],
        "title": "晨征",
        "id": "d04aa437-b513-4c9e-9c76-52aa854f5832"
    },
    {
        "author": "陳必復",
        "paragraphs": [
            "泥深留屐齒，出郭少人行。",
            "遠磬含餘韻，疏簾透薄明。",
            "浮雲時態異，流水世情輕。",
            "只讀南華了，年來悟養生。"
        ],
        "title": "出郭",
        "id": "f9628c73-1ce7-4b94-b84c-c88b67c41a45"
    },
    {
        "author": "陳必復",
        "paragraphs": [
            "夏半餘寒在，新秧綠未齊。",
            "僧歸知有寺，水盡覺無溪。",
            "疏徑風行籜，空庭鳥篆泥。",
            "東郊有幽致，小暇一扶藜。"
        ],
        "title": "郊行",
        "id": "104ff3c9-649b-4dfd-b6c9-32baba6e22db"
    },
    {
        "author": "陳必復",
        "paragraphs": [
            "漏長知夜久，夢薄覺衣輕。",
            "曙月侵霜白，寒星度水明。",
            "遥空一雁過，鄰屋數雞鳴。",
            "著論吾寧敢，徐徐待老成。"
        ],
        "title": "漏長",
        "id": "06b00607-f56e-4c61-9cb7-48ac373ebe63"
    },
    {
        "author": "陳必復",
        "paragraphs": [
            "簡出少過從，前遊仙夢中。",
            "寒峰千嶺碧，霜葉半林紅。",
            "霽表浮餘景，明邊落去鴻。",
            "意行隨所止，端未哭塗窮。"
        ],
        "title": "意行",
        "id": "0716f5eb-edae-4245-bee3-ab50ab00eac1"
    },
    {
        "author": "陳必復",
        "paragraphs": [
            "野店荒雞曙，籬荆带暝開。",
            "漏聲隨雨盡，山色傍船來。",
            "事業歸書卷，生涯付酒杯。",
            "溪翁往還慣，不怕白鷗猜。"
        ],
        "title": "偶出",
        "id": "b5369d1f-6e0c-46c8-a9c1-e526fd21ce27"
    },
    {
        "author": "陳必復",
        "paragraphs": [
            "半枕午窗夢，一聲啼鳥清。",
            "雨深花有恨，春老柳無情。",
            "退覺身名重，閒知世事輕。",
            "杜門非謝客，懶甚闕將迎。"
        ],
        "title": "書西齋几",
        "id": "bd955980-1003-41b2-ac9b-383252406e13"
    },
    {
        "author": "陳必復",
        "paragraphs": [
            "約客久不至，春明坐小軒。",
            "牆陰侵霽色，簷暈上波痕。",
            "晴色麥花老，暖風鶑語繁。",
            "午庭人寂寂，桃李亦無言。"
        ],
        "title": "遲客小軒",
        "id": "4908fb4a-6b5d-465c-ac44-79e40c336e8d"
    },
    {
        "author": "陳必復",
        "paragraphs": [
            "一段漁歌起夕陽，溪山佳處欠平章。",
            "受風楊柳絲絲弱，臨水軒窗面面凉。",
            "約客有時同把酒，橫琴無事自燒香。",
            "沙頭鷗鳥忘機久，却被官船去較忙。"
        ],
        "title": "賦參政叔祖水亭",
        "id": "57ad253f-ecf3-447c-af95-e23776654af8"
    },
    {
        "author": "陳必復",
        "paragraphs": [
            "扣宿精廬旋啟扉，佛香未冷坐多時。",
            "分僧一半雲歸榻，借竹幾些風入詩。",
            "隔夢聽鐘疑寺遠，避寒移枕覺宵遲。",
            "起看猶有殘窗月，春雪滿山啼子規。"
        ],
        "title": "夜宿山庵",
        "id": "cd3fd56f-0250-4d04-9f10-66fb92d7b0fa"
    },
    {
        "author": "陳必復",
        "paragraphs": [
            "數簷隙地葺幽齋，小作軒窗傍竹開。",
            "行蟻上緣風折笋，饑鴉爭啄雨殘梅。",
            "閉門惟有讀書樂，愛客苦無佳士來。",
            "最憶西湖柳陰底，扁舟欲去尚徘徊。"
        ],
        "tags": [
            "西湖"
        ],
        "title": "書齋戲題",
        "id": "4ae4b27a-8c60-49c3-877a-e4ddcbdaabb6"
    },
    {
        "author": "陳必復",
        "paragraphs": [
            "江湖路遠總風波，欲向山中製芰荷。",
            "黄葉落來秋色晚，亂鴉歸處夕陽多。",
            "慣經世態知時異，拙爲身謀惜歲過。",
            "有屋一區田二頃，分無清夢到鳴珂。"
        ],
        "title": "江湖",
        "id": "bf5b7e18-04b4-45dd-9d64-d982718dd80c"
    },
    {
        "author": "陳必復",
        "paragraphs": [
            "瘦筇獨與鶴相隨，行盡荒郊入翠微。",
            "溪鳥喜晴將子浴，山蜂傍暖採花歸。",
            "空村歲月徵書晚，深徑蒿萊客屨稀。",
            "久欲依居圖別業，自愁無計泣牛衣。"
        ],
        "title": "過隠者居",
        "id": "2448bef9-b925-4893-9cb9-90754640a074"
    },
    {
        "author": "陳必復",
        "paragraphs": [
            "寒侵征袖客先知，曉角吹霜下客衣。",
            "歸興只緣松菊晚，宦情肯爲稻粱肥。",
            "山村日落人收市，海浦風生浪打圍。",
            "怊悵詩成無便寄，夜深暗遣夢魂歸。"
        ],
        "title": "奉酬陳介庵明府桐江見寄",
        "id": "1c142928-e81c-484a-90dd-50a723912be8"
    },
    {
        "author": "陳必復",
        "paragraphs": [
            "乃翁兒戲可憐生，折葉浮舟趁岸行。",
            "有便信風翻覆易，無心逐水去留輕。",
            "觸崖頗似乘時意，藏壑深關遯世情。",
            "幸喜此身元不繫，底須壁上覓寰瀛。"
        ],
        "title": "戲折竹葉爲舟示奚奴",
        "id": "252e41ad-1851-437b-9dbd-d3803d1372a8"
    },
    {
        "author": "陳必復",
        "paragraphs": [
            "東風第一番春游，白袷清樽半日休。",
            "花氣未醒蜂蝶懶，宿寒猶殢雨雲愁。",
            "人烟带郭居全少，林沼當軒趣迥幽。",
            "吟過小橋歸夢晚，亂鐘何處思悠悠。"
        ],
        "title": "元日酌悠然賦坐客悠字韻",
        "id": "bb1507b3-037e-4d3b-bd1f-90cc1e06cf37"
    },
    {
        "author": "陳必復",
        "paragraphs": [
            "郭外有村名孟堡，舊傳君此卜幽棲。",
            "草荒東野千年宅，水繞南山一曲溪。",
            "人物不生詩渺渺，秋風無語恨悽悽。",
            "可憐如許衣冠士，不爲留祠向竹西。"
        ],
        "title": "重過東野故居",
        "id": "d88bc53e-c00c-4591-b173-fe8905868528"
    },
    {
        "author": "陳必復",
        "paragraphs": [
            "小笠輕蓑卧短篷，曉歌楚曲和漁翁。",
            "片帆自識歸來路，借得清江一釣風。"
        ],
        "title": "歸來",
        "id": "17f12996-6f79-42da-a63a-2c847d0ee10c"
    },
    {
        "author": "陳必復",
        "paragraphs": [
            "自折疏花插小瓶，醉眠明月讀騷經。",
            "白雲也識幽人意，分與秋山一半青。"
        ],
        "title": "幽興",
        "id": "30962339-bad1-49f2-8510-a58c25adcecf"
    },
    {
        "author": "陳必復",
        "paragraphs": [
            "讀易燒香自閉門，懶於世故苦紛紛。",
            "曉來靜處參生意，春到梅花有幾分。"
        ],
        "title": "山中冬至",
        "id": "2b0987e5-211f-4ff3-97c2-d25691e56f9d"
    },
    {
        "author": "陳必復",
        "paragraphs": [
            "銀牀破睡霧籠紗，翠簟湘紋捲浪斜。",
            "小院夜深凉似水，一池明月浸荷花。"
        ],
        "title": "夜軒納凉",
        "id": "6ab7f4a2-5de3-4391-a57c-1841709d47e6"
    },
    {
        "author": "陳必復",
        "paragraphs": [
            "富貴真同一蟻丘，寵榮多處獨多憂。",
            "靜觀草木自生意，晚愛溪山多勝游。",
            "竹豈有情那得醉，雞寧解語亦能愁。",
            "紛紛數子成何事，只合求田問舍休。"
        ],
        "title": "五月十三日偶成",
        "id": "2d5f4d4e-2380-47cf-9a53-539f0adf3e7b"
    },
    {
        "author": "陳必復",
        "paragraphs": [
            "篝燈讀易聽更殘，微雨蕭蕭獨閉關。",
            "治世豈無謀可獻，書生從古命多寒。",
            "數莖鬚爲憂時白，一點心猶報國丹。",
            "未肯軒裳便塵土，此身翻恐誤儒冠。"
        ],
        "title": "漫賦",
        "id": "e7bc39fc-c2c0-49f5-ba29-6857d73ae9dc"
    },
    {
        "author": "陳必復",
        "paragraphs": [
            "百世人參杜陵句，一燈晚得後山傳。",
            "天寒霜重隼孤擊，木落江空花自妍。",
            "絕代文章驚此老，半生心力盡他年。",
            "後來不作嗟誰繼，古意淒涼付斷編。"
        ],
        "title": "讀後山詩",
        "id": "deb4e488-02fc-43a2-a180-811d6f6985fd"
    },
    {
        "author": "陳必復",
        "paragraphs": [
            "移舟別浦待潮生，客子怱怱又夜行。",
            "雲趁遠帆離島岸，風傳疏角過江城。",
            "憂時諫草嗟無用，愛客燈花喜有情。",
            "愁甚不堪親友別，小窗張酒到天明。"
        ],
        "title": "夜發江城",
        "id": "0e4988f1-2375-4829-a926-0476ef17b388"
    },
    {
        "author": "陳必復",
        "paragraphs": [
            "關山勞眺望，宇宙憶經行。",
            "地隔南溟斷，天低北斗橫。",
            "高譙聞遠柝，孤枕歷寒更。",
            "隻影惟堪弔，殊鄉鮮弟兄。"
        ],
        "title": "遠遊",
        "id": "5c36bc9d-fd60-41e2-b727-10ca50711c6c"
    },
    {
        "author": "陳必復",
        "paragraphs": [
            "小臣憂國志，所願見時平。",
            "刁斗春防塞，囊書夜入京。",
            "邊風吹冷骨，淮月浸重城。",
            "失喜天驕死，傳聞已息兵。"
        ],
        "title": "聞虜退後作",
        "id": "8cc90d39-1eaf-43d8-a4e4-63adf9627ffa"
    },
    {
        "author": "陳必復",
        "paragraphs": [
            "狂虜何時靜，干戈卒未休。",
            "乾坤猶半拆，汴泗自東流。",
            "腥日鼪鼯野，悲風鴻雁秋。",
            "諸賢江左計，長爲晉人羞。"
        ],
        "title": "詠狂虜",
        "id": "70099e29-07ae-40e2-858a-2bd52f133f74"
    },
    {
        "author": "陳必復",
        "paragraphs": [
            "嗟我賦歸役，憐君尚滯留。",
            "江風借行色，山月伴離愁。",
            "天地日以肅，星辰夜欲浮。",
            "東籬菊花約，莫易負清秋。"
        ],
        "title": "松江",
        "id": "a0bd6853-362f-4cbb-838a-c7b9027ab1b0"
    },
    {
        "author": "陳必復",
        "paragraphs": [
            "長恐山林計未成，可能俯仰羨公卿。",
            "鶴閑不受雲拘束，梅冷惟須雪主盟。",
            "北闕無書休悔出，東皋有秫可歸耕。",
            "鏡容漸改驚非昔，猶喜旁人喚後生。"
        ],
        "title": "還西里所居",
        "id": "3c3688b5-f44a-4cc0-9888-56a4d51df56e"
    },
    {
        "author": "陳杰",
        "paragraphs": [
            "春日悠悠，春風載條，春酒思柔。",
            "念我農人，種秫在疇。"
        ],
        "title": "春日  其一",
        "id": "69198dc4-6a01-45ee-8076-e4238677b9a5"
    },
    {
        "author": "陳杰",
        "paragraphs": [
            "春日遲遲，春風載時，春服有暉。",
            "念我蠶女，勩于桑疇。"
        ],
        "title": "春日  其二",
        "id": "17c2d495-17c9-4868-be88-17582e2a3f06"
    },
    {
        "author": "陳杰",
        "paragraphs": [
            "翩翩黄鳥，載好其羽。",
            "鮮鮮遊子，式歌且舞。",
            "曾孫萬年，敬我有土。"
        ],
        "title": "春日  其三",
        "id": "091b5d80-add9-48bf-865b-3fc36bbd6ba3"
    },
    {
        "author": "陳杰",
        "paragraphs": [
            "江之永兮，朝宗于海。",
            "匪江永兮，洛水攸會。",
            "洛書其系兮，曷敢不愛。"
        ],
        "title": "江永  其一",
        "id": "8c5f136c-827b-4ade-974e-c3c926eaef91"
    },
    {
        "author": "陳杰",
        "paragraphs": [
            "江之永兮，于海朝宗。",
            "匪江永兮，河水攸同。",
            "河圖其系兮，曷敢不恭。"
        ],
        "title": "江永  其二",
        "id": "b999708f-cb21-4a54-83ef-4a069b1b4b3c"
    },
    {
        "author": "陳杰",
        "paragraphs": [
            "江之永兮，我瞻禹迹。",
            "微江之永兮，三正幾息。",
            "三極其系兮，曷敢不惕。"
        ],
        "title": "江永  其三",
        "id": "c328e82d-457f-4135-a113-9026e0693762"
    },
    {
        "author": "陳杰",
        "paragraphs": [
            "悠悠明月，載盈載缺，我酒在室。"
        ],
        "title": "明月  其一",
        "id": "fff98cc1-5ede-4d36-9296-b77b69c60153"
    },
    {
        "author": "陳杰",
        "paragraphs": [
            "皎皎明月，載缺載盈，我酒在庭。"
        ],
        "title": "明月  其二",
        "id": "b35629bf-52b2-4e37-bf6f-68638432ccfe"
    },
    {
        "author": "陳杰",
        "paragraphs": [
            "白日苦短，而夜苦長。",
            "遲爾不來，明月靡常。"
        ],
        "title": "明月  其三",
        "id": "41dcd90a-41b1-4862-8f2d-89ec70c71340"
    },
    {
        "author": "陳杰",
        "paragraphs": [
            "載脂我車，載秣我馬。",
            "煌煌于征，明月在下。"
        ],
        "title": "明月  其四",
        "id": "4690477b-c9bf-438d-a650-ee0fe54011d3"
    },
    {
        "author": "陳杰",
        "paragraphs": [
            "元和天子聖，玉燭萬方同。",
            "乾坤一澄霽，草木皆春融。",
            "臣度再稽首，臣愬三鞠躬。",
            "一雪洗蔡州，敢有貪天功。"
        ],
        "title": "元和",
        "id": "d9d37736-c71d-4a38-8f4c-b0e8cb6fddbe"
    },
    {
        "author": "陳杰",
        "paragraphs": [
            "晨興絕無思，清坐還復佳。",
            "夜氣不啻存，俗氛殊未來。",
            "居然類禪定，正爾悟心齋。",
            "明發謝西爽，故山先夢回。"
        ],
        "title": "清坐",
        "id": "6c2d3af1-37b4-4c26-889f-6a2bbed15b05"
    },
    {
        "author": "陳杰",
        "paragraphs": [
            "曉色澹長路，微霜乍霑巾。",
            "彗妖如撒沙，下覆秋江濆。",
            "送君萬里船，黯然及茲晨。",
            "豈無陽關疊，亦有酒盈樽。",
            "憂端塞宇宙，壯懷浩風雲。",
            "丈夫矚千載，薄細安足陳。",
            "欲語重回首，天高水無津。"
        ],
        "title": "送別",
        "id": "5802a06d-571c-4cc2-896a-c440e029f1ac"
    },
    {
        "author": "陳杰",
        "paragraphs": [
            "青霞餘絢皆成章，虎變龍匿超故常。",
            "異時欣然讀奇崛，觸眼慘淡令人傷。",
            "矢心爲詞血爲筆，沈恨欲訴天茫茫。",
            "波瀾收卷見至性，星斗隠翳回幽光。",
            "題將片石寄冥漠，意與萬古生凄凉。",
            "山靈護持夜半泣，悲風著木春無芳。",
            "伯庸罔極白日短，龍舒歸夢青山長。",
            "萬鍾不解羊棗痛，一死儻補南陔亡。",
            "載之實錄非虛譽，斯文知心地下郎。",
            "檀弓孝經不浪許，椽筆足徵老玉堂。"
        ],
        "title": "書徐經坂先誌",
        "id": "722903d4-ef9a-451d-ac0d-8588ba3dd066"
    },
    {
        "author": "陳杰",
        "paragraphs": [
            "玉泉寺中三鈕銅，十年解池討業龍。",
            "當時何不佐取流馬出，火德重開兩都日。",
            "玄潭觀中半圭鐵，千年龍沙擬蛟孽。",
            "當時何不喚取泉阿歸，汛灑河洛風雷飛。",
            "白衣摇艣天難料，鷄犬雲中帝親召。",
            "漢陵無樹兮晉國成丘，待侯不來兮仙又竟去而莫留，徒使我百世而下生閒愁。",
            "荆州看印心尚烈，洪州看劍頭如雪。"
        ],
        "title": "曩從玉泉道人見壽亭侯印大可方二寸併解池龍骨一枚云侯所下討者今從玄潭道人見旌陽令劍長不過五六寸云令留以鎮水妖者皆微物遠不可考道人請予賦劍因併及印以起興焉",
        "id": "2371f305-3f4b-435f-bf0f-535d1588f543"
    },
    {
        "author": "陳杰",
        "paragraphs": [
            "漢濱人物誰耆舊，湖上古松吾老友。",
            "入郭人民半是非，升堂絲竹真烏有。",
            "煩君楚舞吾楚歌，街頭小兒笑阿婆。",
            "明年湖水還綠波，携詩來看田田荷。"
        ],
        "title": "和山長胡端逸辭歸",
        "id": "d9bf7848-7395-47aa-a8c3-d5a06b79bbbc"
    },
    {
        "author": "陳杰",
        "paragraphs": [
            "口體乃累人，寒餓事亦細。",
            "擁篲何爲者，妨我雪中睡。",
            "先生死非令尹辱，彼四百家無罪哭。",
            "粟三鍾，薪十束，天留先生雪楚獄。"
        ],
        "title": "讀史",
        "id": "2bf6a950-172d-4ad4-9dae-eecf59f35430"
    },
    {
        "author": "陳杰",
        "paragraphs": [
            "去年山中行，未了廬山意。",
            "今年江上望，始盡廬山勢。",
            "只道山中行，未識廬山面。",
            "那知江上望，已失廬山願。",
            "人生出處前料難，向來窗下有此山。",
            "一行作吏事便廢，十年讀書早已悔。",
            "五老招人笑舉頭，三老催船不自由。",
            "柔艣一聲天似水，無情飛起兩沙鷗。"
        ],
        "tags": [
            "庐山"
        ],
        "title": "望廬山",
        "id": "70285966-0819-4e54-a155-4399ac81fcbc"
    },
    {
        "author": "陳杰",
        "paragraphs": [
            "乖龍捲雨焦土山，妖蟆蝕晴長夜漫。",
            "安得霹靂鞭龍起，取光還天磔蟆死。",
            "寥落風霆道術空，坐看短世入盲聾。",
            "南人巫醫尚方滿，一試兩長君恨晚。"
        ],
        "title": "贈蔡俊民挾雷法兼眼科北行",
        "id": "e03386af-8c1e-4ea8-a775-cdeb5a422301"
    },
    {
        "author": "陳杰",
        "paragraphs": [
            "昔年鋤梅嶺頭月，今年看梅江路雪。",
            "月還在江雪在嶺，兩處開花一般境。",
            "道人兩眼冰霜寒，道人一襟湖海寬。",
            "夢回紙帳北窗曉，眼前肯作南枝看。",
            "月夜雪天花一色，未怕孤山分破得。"
        ],
        "title": "陳梅境恩科晚遇由廣而江帥幕留司索賦",
        "id": "0ff485e4-d0fc-4cd2-9736-699217a3f9ab"
    },
    {
        "author": "陳杰",
        "paragraphs": [
            "檻外春江如醱醅，檻前松株逐番栽。",
            "西門安得陶氏柳，西嶺併無坡老梅。",
            "惟餘荒磎入煙霧，曾載轍迹行崔嵬。",
            "漥樽其多一卷石，清風千丈嚴瀨臺。",
            "人間此事固不朽，山高唐業澌成埃。",
            "干戈五季亂離瘼，帝命封之白雲堆。",
            "餘三百年付遷客，眼底盆盎得古罍。",
            "每登勝絕不忍去，往往拂枕眠其隈。",
            "毀書滅迹坐再閏，枝筇雙屐印蘚苔。",
            "無端玉堂牽清夢，九虎乍放天門開。",
            "武昌舊令偶同直，得句一粲金蓮摧。",
            "那知白頭不同趨，首倡紹述蚊成雷。",
            "憑高爲弔千古恨，魂兮可招儻一來。",
            "併持公案徵漫叟，立盡落日山靈哀。"
        ],
        "title": "蘇東坡西山詩前後和者五十餘篇暇日登覽愴然有感於元祐紹聖之事僭亦用韻",
        "id": "c2e596e0-74b6-4484-bf2a-59edcf139b1e"
    },
    {
        "author": "陳杰",
        "paragraphs": [
            "出門看雪一萬里，閉門讀書一萬年。",
            "讀書只讀三皇後，看雪還看太始前。",
            "洪濛以還初紀異，鍊石補天灰滲地，人蟲森然盜元氣。",
            "介鱗日深蹄跡多，閫抉垠開奈若何。",
            "千山忽絕萬逕滅，宇宙鶻崙無璺裂。",
            "夜燈太極强披圖，清曉長淮初見雪。",
            "丁寧莫遣風日分，暫時大地皆瑶琨，我爾一醉瓊花樽。",
            "明朝山河各異色，獨在書生頭上白。"
        ],
        "title": "淮南看雪歌",
        "id": "ffdfb9d3-05b8-4577-8a5d-00c2ea9730a0"
    },
    {
        "author": "陳杰",
        "paragraphs": [
            "簡齋以詩冠兩都，鶴山以文擅江東。",
            "茲溪僻在萬山底，遼絕安能來兩公。",
            "或撞天關忤九虎，或走窮海隨六龍。",
            "畏途迂車一笑粲，遠謫信杖雙音跫。",
            "誰其主者林下叟，又誰嗣之大雅翁。",
            "詩題田家足渾朴，帖送石刻何舂容。",
            "百年向氏兩奇遇，千載江山真發矇。",
            "到今窗戶有佳色，尚想林壑生清風。",
            "恭惟人物一代幾，伊洛既竭岷峨空。",
            "艱虞各行天下半，名數况復參樞崇。",
            "高吟大冊照寰宇，如此過化良亦匆。",
            "泥上指爪東西鴻，精神如水行地中。",
            "偶然流落亦安計，牽合推引驚盲聾。",
            "二公德業吾豈敢，淺陋最識詩文工。",
            "平生此兩大家數，秤較力量能無同。",
            "創聞合祀適有契，一瓣聊借歌詞通。"
        ],
        "title": "武岡向權叔家有陳魏祠堂合祀簡齋鶴山惟兩公世異事殊實難牽合諸公既極推引復徵予言",
        "id": "e6fc5b66-6b06-4946-99f4-feb2bc782843"
    },
    {
        "author": "陳杰",
        "paragraphs": [
            "衣如飛鶉馬如狗，二尺錦囊香宇宙。",
            "車如流水馬如龍，濯龍橋邊吹斷蓬。",
            "諸公南渡亦不惡，百年西湖最行樂。",
            "師王園地號山莊，戚畹洞天標水樂。",
            "銅鋪珠箔錦爲茵，玉簫金管歌遏雲。",
            "曲江三月勢絕倫，此占四時長作春。",
            "歲月無情留不住，園上送官洞更主。",
            "當時一聚冶遊塵，雨打風飄去安所。",
            "三間古屋餘老梅，千年放鶴歸來暮。"
        ],
        "tags": [
            "西湖"
        ],
        "title": "重過西湖感事",
        "id": "30e8f7c5-0a3f-4307-bde0-a5edc7ef9f79"
    },
    {
        "author": "陳杰",
        "paragraphs": [
            "人莫不欲壽，文子之祈省非矯。",
            "人莫不欲康，文公之步省非狂。",
            "震風不貸蝸牛廬，堂中老人方晏如，笑我閉門生白鬚。",
            "安得八荒開壽域，却隨童子詠康衢。"
        ],
        "title": "壽康堂爲吳氏題",
        "id": "a35996cd-341f-41f9-b2b4-a7009b92dc33"
    },
    {
        "author": "陳杰",
        "paragraphs": [
            "美哉不濟如此水，巨川有楫春萬里。",
            "空貽魏瓠拙用大，誰謂河廣航一葦。"
        ],
        "title": "維揚之役浩堂撥賜鉅舟願易小者",
        "id": "67fc21a9-51b5-4300-8fa1-e8071fd0ca73"
    },
    {
        "author": "陳杰",
        "paragraphs": [
            "武夷山中有伏龍，鬣捲雲雨深重重，化爲白鬚一老翁。",
            "疾雷破山六丁取，置衛銅鐶森守虎，云是健將雨下土。",
            "老翁一笑百不能，山中所讀皆僊經，吾亦泠然御風行。",
            "洪崖道上逢老友，手舉無何指翁口，翁已辟穀安事酒。",
            "青牛紫氣關河咫，大鵬風斯九萬里，回首蓬萊淺清水。"
        ],
        "title": "御風行送武夷道人謝疊山",
        "id": "b4ee91ff-76b2-42db-b78c-97c970dc8755"
    },
    {
        "author": "陳杰",
        "paragraphs": [
            "權貴人，多怒嗔，頤指所向四海奔。",
            "小忤其意中如焚，髮上指冠兩目瞋，投袂而起劍及門。",
            "當時使氣廉將軍，君視孰與秦王尊。",
            "氣力到頭同一盡，牧兒持炬上丘墳。"
        ],
        "title": "權貴人",
        "id": "fa546f52-ee73-47d0-ab39-da5a569b719d"
    },
    {
        "author": "陳杰",
        "paragraphs": [
            "古豐怪事未前聞，誰遣盜起紛如雲。",
            "民無掩骭盜乘馬，民無寸鐵盜鑄冶。",
            "英英別乘紫髯風，萬甲兵藏學古胸。",
            "前年借才從柏府，今年駕車就熟路。",
            "直指賊巢冞入阻，談笑雙收卞莊虎。",
            "十年養癰破一朝，溪山深處復漁樵。",
            "由來禁暴非智力，廉爲先聲義爲的。",
            "蒼生何時蘇息在，安得邦伯皆結輩。"
        ],
        "title": "書孫州判澹翁再擒寇事蹟",
        "id": "2169c371-0afc-4d2e-b06f-16b01a8fe562"
    },
    {
        "author": "陳杰",
        "paragraphs": [
            "凍雲留雪消較遲，乾風颼颼時一吹。",
            "原野慘淡看不宜，饑烏愁絕噤寒鴟。",
            "飽死帳下羊羔兒，灞橋寂歷久無詩。",
            "誰歟凝香清夢回，玉山半側瘦藤支。",
            "意行髣髴鶴氅披，畫堂五丈閒朱旗。",
            "胡牀冷月浸元規，膝上素弦呵手揮。",
            "木聲正與絲聲比，避君三舍高漸離。",
            "忽然曲終雪滿衣，洞庭水湧魚龍知。",
            "急麾頹魄鞭傾曦，吾聲豈與肅殺期。",
            "不然持此將安之，折膠無續指無醫。",
            "我亦從君妄聽奚，雪中作操終何爲，古有履霜思伯奇。"
        ],
        "tags": [
            "洞庭湖"
        ],
        "title": "和張岳州雪夜彈琴",
        "id": "df40c86f-b9fa-4c1b-b74e-88c28a1c4d17"
    },
    {
        "author": "陳杰",
        "paragraphs": [
            "昔人讀書松竹林，今之書林乃無竹。",
            "有松無竹何不可，松亦元同借鄰燭。",
            "十年人事桑田變，隔舍丁丁斧斤蹙。",
            "歸來窗下一燈青，夜半林空山鬼哭。",
            "乃知藝木印歲寒，不似閉門繙故牘。",
            "客來若問子孫枝，窗間正有聲吾伊。"
        ],
        "title": "王儀仲名其讀書之所曰松林願印一言",
        "id": "c985baa5-2aae-4ecb-8a58-feca28b27490"
    },
    {
        "author": "陳杰",
        "paragraphs": [
            "隋珠和璧碎一斧，尤物在鎔堪萬古。",
            "王陽巾㡚捲握多，顧家之穴董家塢。",
            "天生五材貴民用，饑不可糜寒不縷。",
            "願天一拔好愛本，與世潛消禍亂祖。",
            "神奇淮南化爲寶，談笑蕭齊價同土。",
            "盡收地力作陰産，剩長桑麻富禾黍。",
            "貨無難得平斗量，行或不齎扣門與。",
            "遼東獻豕易厭欲，崑山抵鵲誰爭所。",
            "建德老死不往來，蠻觸長辭血流杵。"
        ],
        "title": "尤物",
        "id": "2b28f377-bb88-479c-8073-1a596739097b"
    },
    {
        "author": "陳杰",
        "paragraphs": [
            "潁川賢人聚無聚，德行何裨理亂數。",
            "吳中高士死不死，少微何與興亡事。",
            "古來觀星觀用星，閒劇災祥一羽輕。",
            "渾儀圖上無人會，兩曜五行四餘外。",
            "有福星力關世大，一夕煩君十起看。",
            "光芒看取十分端，百千萬億蒼生命，由來都在上頭安。"
        ],
        "title": "送彭萊山談星",
        "id": "6f509963-2cb1-4512-8aee-95071a513f76"
    },
    {
        "author": "陳杰",
        "paragraphs": [
            "書來草木吾臭味，詩有膽氣非黄冠。",
            "清溪研露一雙鶴，蘇門嘯空千仞鸞。",
            "愁連青燐引觴醉，憤入白虹提劍看。",
            "誰識道人心最苦，半壇霜月夜漫漫。"
        ],
        "title": "題點易窗道人蘇門遺嘯",
        "id": "c07e9d1a-6fd9-4d30-ba4d-e5d4b41816ea"
    },
    {
        "author": "陳杰",
        "paragraphs": [
            "北平山頭羽穿石，將軍醉眼橫夜色。",
            "高堂白晝坐眈眈，想見負嵎俱辟易。",
            "銅鐶鎖深雙古槐，霍地嘯舞含風雷。",
            "三生得非故人積，變化爲我騰空來。",
            "目光射庭威百步，童奴近前初不怒。",
            "再三未敢尺箠麾，生綃張羅紅打圍。",
            "頭如可編鬚可捋，約莫留皮是渾脫。",
            "世上丹青得許神，向來葉公龍乃真。",
            "笑渠檻中直摇尾，不動齒牙猶咀爾。",
            "乾坤意氣空崢嶸，饑鼠倒齧雲母屏，論功有不如狸狌。",
            "人間猛者何暇像，韓公歌行最知狀。"
        ],
        "title": "猛虎行",
        "id": "3506c7da-90e9-454f-abe2-f826796dc523"
    },
    {
        "author": "陳杰",
        "paragraphs": [
            "客有云自矩山來，急欲問公起虛左。",
            "能言近履殊快活，更誦新篇極精妥。",
            "奚奴添箇富錦囊，樊子遣餘疏藥裹。",
            "田租不及胡椒斛，壽數行多念珠顆。",
            "江濤惱殺浮海翁，野水白鷗閒似我。"
        ],
        "title": "客談矩山大資近事近詩及新相麻云欲浮海以安歸走筆附訊",
        "id": "7b38ff84-b7f2-4efe-8c47-275e475f5834"
    },
    {
        "author": "陳杰",
        "paragraphs": [
            "天公研黛朝染山，天女戲手雙娥彎，挼絲試青墜人間。",
            "年時春山未著色，十萬野條先弄碧。",
            "天公一笑不汝爭，白華吹盡秋風生。",
            "膚寸長含八分雨，南山與天青萬古。"
        ],
        "title": "南山青",
        "id": "e9d45bd2-2793-476e-9343-02d851749a40"
    },
    {
        "author": "陳杰",
        "paragraphs": [
            "玉門關冷風低草，浪泊水西看飛鳥。",
            "柴桑松菊坐來荒，杜曲桑麻隨分有。",
            "封侯作夢嗟晚歲，吟詩無功成白首。",
            "驀波一葉故都懷，短世閒身髮方黝。",
            "未省匡山幾卷書，能勝平樂千金酒。",
            "白雲舍下綺疏新，行止隨時總悅親。",
            "君家所有吾猶贈，已負東洋北海身。"
        ],
        "tags": [
            "庐山"
        ],
        "title": "羅壽可再如舊都作歸來窗以爲親悅勸之歸者皆是予特下轉語焉",
        "id": "7fb8cf9f-c39d-4c47-9a55-32eac1a1863d"
    },
    {
        "author": "陳杰",
        "paragraphs": [
            "碧玉琢幹如拇大，黄金縷花三萬箇。",
            "下如弗勝下如幬，疾風過前不少撓。",
            "園丁結束無餘枝，詩翁打量四十圍。",
            "放渠疎散得自性，十本奚啻專百畦。",
            "人間籬落殊短淺，曷不歸來上林苑。",
            "兩螭侍臣慣在眼，朝旭亭亭照黄繖。",
            "厥封黑土大斗盛，階南尺五喘兩黥。",
            "避堂以舍虛左迎，畫梁素壁生晶熒。",
            "百匝環之三太息，生物何私培植力。",
            "輪囷正色根極香，桃李爭春笑人寂。",
            "三葩五蘂好事家，問渠曾識如許花。",
            "相逢白眼花無恙，千載無人識元亮。"
        ],
        "title": "林告院伯文送菊大如蓋予謂惟黄繖兩字可極形容遂賦",
        "id": "f33fd78d-599a-4d46-8be4-2a745f79b783"
    },
    {
        "author": "陳杰",
        "paragraphs": [
            "黄蘆落木寒颼飀，平沙占斷江天秋。",
            "嗷嗷累百來未休，宛頸相樂飛相求。",
            "其中各有稻粱謀，落旄海上霜滿裘，不肯爲渠作書郵。",
            "南去雲峰有盡頭，北歸矰弋正多憂。",
            "冥鴻高哉獨無儔，祁連將軍生暮愁。"
        ],
        "title": "題王書史百鴈圖",
        "id": "eb120263-8391-4051-a111-19a018feef92"
    },
    {
        "author": "陳杰",
        "paragraphs": [
            "富貴驕人擁廬兒，寒士不遜原壤夷。",
            "傲稱凶德無適宜，長者寄爾渠得知。",
            "使襪聊爲廷尉重，命履乃有帝師用，苟非其人千仞鳳。",
            "鸚鵡洲前弔月明，歸來痛飲師劉伶。"
        ],
        "title": "題寄傲軒",
        "id": "cb64177f-48bc-48da-8363-e537ab65d00c"
    },
    {
        "author": "陳杰",
        "paragraphs": [
            "前簷看雨如銀竹，後簷聽雨如瀉瀑。",
            "九衢對面起波濤，昨日黄埃一丈高。",
            "書生生無快意事，天公覆手爲辦此。",
            "邂逅一愜吾已多，千家萬家豐年歌。",
            "三更不寐凉如水，清愁宛轉秋風起。",
            "壯士天河更洗兵，皇威海岱一時清。",
            "幅巾歸去江南好，長卧東皋聽雨聲。"
        ],
        "title": "淮南聽雨歌",
        "id": "b2b4c95b-6181-4101-a0ee-a02e8239d3bd"
    },
    {
        "author": "陳杰",
        "paragraphs": [
            "脫舊著新金谷客，力能除蛟并白額。",
            "家養飛飛角傅翼，天下風塵兒亦得。",
            "高才疾足長歎息，御卿無權挽無力。",
            "可人可人與游辟，出門實繁九千跖。"
        ],
        "title": "金谷客",
        "id": "293dad56-e334-489c-92ab-1c935e576d5c"
    },
    {
        "author": "陳杰",
        "paragraphs": [
            "南風導前北風續，仁氣潜隨殺機伏。",
            "初疑慘淡八表昏，忽變光明大千足。",
            "上天之載德如毛，帝力不知封比屋。",
            "垢汙過眼俱衣被，枯朽何心亦膏沐。",
            "調治竹君折節下，表顯梅兄受命獨。",
            "於至嚴凝見溫厚，有大包容分類族。",
            "是空非空色非色，在坑滿坑谷滿谷。",
            "鋪張元化有許奇，收斂神功又何速。",
            "欲搜好句極形容，回首千章成淺俗。",
            "夜深獸紅妓打圍，雪消雪落何用知。"
        ],
        "title": "雪禁體",
        "id": "2fe88b71-d1a4-4c1c-b19e-97142f17d77d"
    },
    {
        "author": "陳杰",
        "paragraphs": [
            "伸脚踏沙蹟，開口喫漢天。",
            "見天不見雪，况辨雪與氈。",
            "環觀不敢殺，謂是不死仙。",
            "漢庭方求不死訣，方士取露和玉屑，何如老臣氈夾雪。"
        ],
        "title": "讀蘇武傳",
        "id": "f59df2a8-1cbc-44fd-a30e-755584740b79"
    },
    {
        "author": "陳杰",
        "paragraphs": [
            "玉筯暈深宮領巾，金槽夜琤出塞新。",
            "風沙隴上歲摇碧，一掬猶殘長樂春。",
            "六奇計醜書來慢，曾是控弦三十萬。",
            "沼仇無術遣蛾眉，此日天驕更須豢。",
            "黄鵠傳歌天爲悲，邊笳按拍鵲南飛。",
            "琵琶遠恨無人省，灼面東家曉粧影。"
        ],
        "title": "昭君怨",
        "id": "82649358-1854-4634-9928-54278de668b7"
    },
    {
        "author": "陳杰",
        "paragraphs": [
            "盛服黎明起，瞻天咫尺東。",
            "舒遲寅出日，清淑艮來風。",
            "陰盡恰亭午，景長疑再中。",
            "初元調玉燭，勉勉聖神功。"
        ],
        "title": "乙丑元日壽昌拜表",
        "id": "e0530047-dce1-4c96-9716-c75f7efbb1c3"
    },
    {
        "author": "陳杰",
        "paragraphs": [
            "東風特地奇，閣雨放朝曦。",
            "歷數歸仁壽，乾坤表誕彌。",
            "願敷皇極福，重立太平基。",
            "忠愛無疎賤，新年第一詩。"
        ],
        "title": "天基節特晴",
        "id": "a4f2643f-0189-4311-a5fb-184c9e24958a"
    },
    {
        "author": "陳杰",
        "paragraphs": [
            "鑪穟無風直，燈蓮有月嬌。",
            "我常占樂歲，人自看元宵。",
            "印信烽煙息，光輝玉燭調。",
            "平生笑徼福，今夕爲民徼。"
        ],
        "title": "壽昌元夕建醮",
        "id": "28028e70-887d-40c7-9b25-e18e0b94430e"
    },
    {
        "author": "陳杰",
        "paragraphs": [
            "風物瞻天咫，林塘占地幽。",
            "夾牆樓蔭術，跨岸屋藏舟。",
            "湖近家皆給，田腴歲再秋。",
            "幸生無事日，更隸浙西州。"
        ],
        "title": "蘇湖道間",
        "id": "d7722d7f-4dec-48b7-9975-e215bb4f28eb"
    },
    {
        "author": "陳杰",
        "paragraphs": [
            "遠戍不辭難，書生本色官。",
            "炎埃五嶺熱，夜雨一氈寒。",
            "鄉信無鴻到，梅花當雪看。",
            "風雲忽諧偶，擊海起鵬摶。"
        ],
        "title": "送張教授赴廣闕",
        "id": "11966683-2c7a-4b73-a020-038b0acfce6a"
    },
    {
        "author": "陳杰",
        "paragraphs": [
            "大享先玄酒，嘉賓貴食蒿。",
            "不無籩豆實，正有澗溪毛。",
            "歲未登三鬴，家安取百牢。",
            "充庭君試數，一一是民膏。"
        ],
        "title": "大享先玄酒",
        "id": "afb0ef09-b68f-437b-9d02-3e6ad29797a0"
    },
    {
        "author": "陳杰",
        "paragraphs": [
            "間闊長回首，伻來忽嗣音。",
            "故人今有子，吾輩數論心。",
            "歲晏懷甘旨，年衰毖枕衾。",
            "殷勤各彊健，春在北枝深。"
        ],
        "title": "寄黄思梅就別祖德",
        "id": "b69256d1-f69f-4d9a-a533-253ea5d60af8"
    },
    {
        "author": "陳杰",
        "paragraphs": [
            "西周固羸國，東轍幾孱王。",
            "信有親親弱，終無善善亡。",
            "精詳隋五教，疎略漢三章。",
            "始悟清談相，嘉言味最長。"
        ],
        "title": "冶城清談",
        "id": "2f61aa2d-07b3-41c1-9968-3e4e25fd18f0"
    },
    {
        "author": "陳杰",
        "paragraphs": [
            "睟盎真元會，揚休沕穆宣。",
            "定非三代下，自得六經先。",
            "翠草紅蓮地，光風霽月天。",
            "幾神千載悟，紙上更須圈。"
        ],
        "title": "題濂溪畫像",
        "id": "7be4a4fc-debe-4833-b6c4-6b308b43bebf"
    },
    {
        "author": "陳杰",
        "paragraphs": [
            "碧天無過鴈，芳草靜遊人。",
            "深院綠雲曉，滿階紅雨春。",
            "釵鸞慵照影，簫鳳暗棲塵。",
            "鄰女焉知事，終朝學美矉。"
        ],
        "title": "題思婦",
        "id": "6ee5463a-93e1-4c04-bd43-9ebd70fcd45f"
    },
    {
        "author": "陳杰",
        "paragraphs": [
            "花氣深迷院，湖光曲抱城。",
            "淺春烽火暇，細雨笑談清。",
            "舁甕看浮蟻，飛書報斬鯨。",
            "漁陽迴席處，半著魯諸生。"
        ],
        "title": "大閫撥醅于園亭坐上文武各半恰西師捷至用同官韻",
        "id": "3008bf1f-8f73-4371-88bd-451b57706caa"
    },
    {
        "author": "陳杰",
        "paragraphs": [
            "郡小凋殘最，兵餘旱疫仍。",
            "不能無獄訟，但見可哀矜。",
            "卿自別利器，吾猶治亂繩。",
            "新林有孳尾，珍重莫呼鷹。"
        ],
        "title": "請代",
        "id": "1371d8cb-53ba-48af-af2e-7b27c6627e52"
    },
    {
        "author": "陳杰",
        "paragraphs": [
            "江闊初寒雨，天高欲委秋。",
            "輕陰明遠巘，晚色澹平疇。",
            "桂樹幽人屋，蘆花釣叟舟。",
            "人生足清事，長遣意悠悠。"
        ],
        "title": "江亭秋思",
        "id": "fbf055b4-4bf0-4333-a59d-74b964e8c227"
    },
    {
        "author": "陳杰",
        "paragraphs": [
            "遠樹依山瘦，空江抱郭斜。",
            "水雲涵鴈影，晴雪落梅花。",
            "經歲長爲客，方春最憶家。",
            "又持五字律，草草答年華。"
        ],
        "title": "江亭小憩",
        "id": "8327da3c-3cbf-4302-8a0e-ba4f2a05b137"
    },
    {
        "author": "陳杰",
        "paragraphs": [
            "荆州寒氣盛，一尺雪花圍。",
            "賞覺心猶在，餐憐齒寖非。",
            "蔡功裴度入，剡興子猷歸。",
            "豈不俱奇事，微醺訊玉妃。"
        ],
        "title": "荆州雪",
        "id": "8f23fd6d-6918-4ed1-aa86-657ed0535a60"
    },
    {
        "author": "陳杰",
        "paragraphs": [
            "泝楚三千里，離淮第一程。",
            "海潮隨意送，江月打頭迎。",
            "西事端無恙，東風故有情。",
            "篙師渾未解，掛席亦歡聲。"
        ],
        "title": "宣檄隨府初程得風",
        "id": "bc5d1d3a-dae4-47b4-bac8-94b1d616e237"
    },
    {
        "author": "陳杰",
        "paragraphs": [
            "天地秋聲早，山河夜色深。",
            "市荒餘冷銼，村迥落孤砧。",
            "紙帳三生夢，蒲團萬古心。",
            "漫漫獨無旦，微步數看參。"
        ],
        "title": "重宿城頭驛",
        "id": "9f66dd8f-3fe1-4aaf-9706-b4c1d7a9c04c"
    },
    {
        "author": "陳杰",
        "paragraphs": [
            "佳節一消憂，携壺上斗牛。",
            "乾坤有今日，江漢自東流。",
            "亂後不多菊，看來無限秋。",
            "憑高未能已，更爲夕陽留。"
        ],
        "title": "斗牛山登高",
        "id": "2b68fdf9-71b2-481e-85be-04d161436a00"
    },
    {
        "author": "陳杰",
        "paragraphs": [
            "喬木藏村古，枯藤取逕微。",
            "落紅隨蠟屐，空翠近荷衣。",
            "抱甕雲間出，吹簫月下歸。",
            "桃源吾酷慕，何必此間非。"
        ],
        "title": "山村",
        "id": "16141c07-a39f-4d4e-a11a-1176ac901362"
    },
    {
        "author": "陳杰",
        "paragraphs": [
            "孤撐出叢葦，小泊得疎林。",
            "兩岸桑麻地，一川楊柳陰。",
            "鷺拳沙磧遠，人語竹籬深。",
            "惟有波間月，照予行役心。"
        ],
        "title": "景陵湖中宿人村",
        "id": "e79fb93f-b6fc-4b0c-b1c1-0978c115cb01"
    },
    {
        "author": "陳杰",
        "paragraphs": [
            "夙駕恭深詔，圓壇儼博臨。",
            "獻班公位亞，冊捧帝書欽。",
            "星象開明曜，神靈畢顧歆。",
            "極知祈永命，猶願戒難諶。"
        ],
        "title": "冬至攝獻于郊",
        "id": "213d0a5c-71ec-4ce4-955e-5ccf087cff33"
    },
    {
        "author": "陳杰",
        "paragraphs": [
            "飛蓋籠晴晝，行厨帳遠林。",
            "柳塘風度絮，花逕日移陰。",
            "翠袖穿紅迥，清歌繞綠深。",
            "獨將衰晚意，危坐數雲岑。"
        ],
        "title": "出郊",
        "id": "13a24733-a7d9-4193-8194-db68931e1b08"
    },
    {
        "author": "陳杰",
        "paragraphs": [
            "風葉靜千林，歸根深復深。",
            "江山皆本色，天地見初心。",
            "苓少和冰斸，梅殘带雪吟。",
            "人間正彫落，春在二陽臨。"
        ],
        "title": "和葉宋英",
        "id": "ecd0b8a7-3b44-4bd8-be2c-952560d0c4e1"
    },
    {
        "author": "陳杰",
        "paragraphs": [
            "夜深仍露坐，湖曲小迷藏。",
            "松月半身影，藕花三面香。",
            "雖忘入城府，終擬卜林塘。",
            "何日清逋賊，妖星漸不芒。"
        ],
        "title": "東湖夜坐松間",
        "id": "36ba49e9-a982-4303-aa24-aee56a2e56e8"
    },
    {
        "author": "陳杰",
        "paragraphs": [
            "渠水咨良牧，金臺輟上賓。",
            "山川今後戶，蠻獠亦吾人。",
            "保障一方寄，袴襦千里春。",
            "西師足家問，吉語寄郵頻。"
        ],
        "title": "送朱靖州",
        "id": "98e2861a-1db9-4723-a7dc-ca03b597b2fa"
    },
    {
        "author": "陳杰",
        "paragraphs": [
            "天馬從西極，雲鵬起北溟。",
            "黍離懷故國，風景過新亭。",
            "文物衣冠會，山河廟社靈。",
            "獨無中上策，一聳漢臣聽。"
        ],
        "title": "餞西北流寓士舟赴南省",
        "id": "9cd7e09f-cdc0-4889-8592-049c205b7f13"
    },
    {
        "author": "陳杰",
        "paragraphs": [
            "入夜朔風烈，出門黄葉深。",
            "霜曦開暢月，雪蘤動陽林。",
            "冬暖兒童色，時和父老心。",
            "百年吾此日，乘健數經尋。"
        ],
        "title": "冬晴散步",
        "id": "71e98c3b-ff0c-4c82-b8e4-956aec910b30"
    },
    {
        "author": "陳杰",
        "paragraphs": [
            "水宿乍移浦，客程初望鄉。",
            "江涵鷗夢闊，天入鴈愁長。",
            "漢月關山白，淮雲草樹蒼。",
            "東遊何限意，搔首聽鳴榔。"
        ],
        "title": "初出大江移泊別浦",
        "id": "6210e7b4-a137-4a91-8460-4c821ab32eab"
    },
    {
        "author": "陳杰",
        "paragraphs": [
            "人事擾多智，天機行不言。",
            "庭榴華就實，梁燕子生孫。",
            "西嶺千家月，南湖百丈潭。",
            "晚風吹䆉稏，歸夢繞江村。"
        ],
        "title": "歸夢",
        "id": "c67d4afa-9ed8-403d-9dba-bbeec973d3bc"
    },
    {
        "author": "陳杰",
        "paragraphs": [
            "千載生諸葛，餘才了十丕。",
            "百年巴蜀佐，三代渭濱師。",
            "禮樂無興日，乾坤有閏時。",
            "空留文字在，不愧說兼伊。"
        ],
        "title": "孔明",
        "id": "b4cf67dd-d684-453b-94ec-b3af50bb1d28"
    },
    {
        "author": "陳杰",
        "paragraphs": [
            "地大中原接，天低七澤浮。",
            "山川元用武，離亂一登樓。",
            "平遠難爲畫，高寒易得秋。",
            "無言雙野鶩，相對抱清愁。"
        ],
        "title": "仲宣樓",
        "id": "8d5908b6-2b23-4a91-be03-322bcc87748b"
    },
    {
        "author": "陳杰",
        "paragraphs": [
            "海水朝天白，宮雲捧日紅。",
            "衣冠四方極，正朔九夷通。",
            "矢射狼星北，旗迎太乙東。",
            "側聞南渡意，暫與去邠同。"
        ],
        "title": "曉登吳山二首  其一",
        "id": "e81cc18e-192f-4a8c-be81-e164187be930"
    },
    {
        "author": "陳杰",
        "paragraphs": [
            "漢鼎猶分二，梁甌未闕全。",
            "宸居本無外，王業偶成偏。",
            "藝祖肇千祀，嫡孫方四傳。",
            "會將新雨露，遍灑舊山川。"
        ],
        "title": "曉登吳山二首  其二",
        "id": "0c0bd404-ffd3-4409-bbbe-16def4695b05"
    },
    {
        "author": "陳杰",
        "paragraphs": [
            "嵐氣深籠屋，機聲細出林。",
            "落花流水逕，芳草短牆陰。",
            "啼鳥招人處，斜陽過客心。",
            "明朝坐曹去，拄頰盼遥岑。"
        ],
        "title": "郊行小憩",
        "id": "4e94a366-b557-4e48-b39f-c5eaca62e376"
    },
    {
        "author": "陳杰",
        "paragraphs": [
            "怪來留滯久，世尚識斯人。",
            "雨露元深厚，龍蛇互屈伸。",
            "定無綿蕞習，富有治安陳。",
            "華要方從始，青雲自立身。"
        ],
        "title": "送安常簿",
        "id": "d3260225-bea6-46a8-8b01-880511ac8a33"
    },
    {
        "author": "陳杰",
        "paragraphs": [
            "天上分明暗，人間浪喜嗔。",
            "及魚殃本妄，得馬福非真。",
            "酒薄還圍趙，渠成適利秦。",
            "聖賢惟任道，兩不繫天人。"
        ],
        "title": "天人",
        "id": "f4b8e8f1-e182-492a-b3ad-5c0348a05f71"
    },
    {
        "author": "陳杰",
        "paragraphs": [
            "疑是瑶林種，分從后土家。",
            "暫來爲地主，相伴住天涯。",
            "勝日更携酒，明年誰看花。",
            "此生均一寄，杜曲有桑麻。"
        ],
        "title": "寓舍瓊花一株盛開",
        "id": "13ca0ff2-dab6-4c3f-96ed-81d02e50113d"
    },
    {
        "author": "陳杰",
        "paragraphs": [
            "木落見江空，星回屬紀窮。",
            "畏途兵雜盜，急景雪兼風。",
            "問學嗟遊子，論交愧老翁。",
            "歸來富千古，此理此心同。"
        ],
        "title": "送程楚翁歸歙用其韻",
        "id": "f90618c2-01d8-4db7-a171-e18bb6fb6a5f"
    },
    {
        "author": "陳杰",
        "paragraphs": [
            "畏人兼憚暑，息影正逃空。",
            "忽訝衣冠古，還欣臭味同。",
            "带來西嶺雪，睡起北窗風。",
            "雙璧無嘉報，懷斤愧郢工。"
        ],
        "title": "酬西山龔學諭",
        "id": "818d5b44-c285-4838-ab02-c3518cfa74c4"
    },
    {
        "author": "陳杰",
        "paragraphs": [
            "更化公初召，將行我賦詩。",
            "呼兒同肅客，謂子亦憂時。",
            "不盡相於意，而無再見期。",
            "些章慙拱木，亦復歎吾衰。"
        ],
        "title": "追哭泉谷徐侍郎墓",
        "id": "f746d493-9efe-4c85-b372-158fbeae1718"
    },
    {
        "author": "陳杰",
        "paragraphs": [
            "去國已爲農，憂時但願豐。",
            "目光牛背上，世事草廬中。",
            "絕異炰羔惲，聊如藝黍通。",
            "新來詩亦變，稍稍近豳風。"
        ],
        "title": "爲農",
        "id": "8c841865-8090-491a-b867-9eeffb205da9"
    },
    {
        "author": "陳杰",
        "paragraphs": [
            "老子卧林丘，憂時雪滿頭。",
            "詩筒自江社，句律到夔州。",
            "把菊青山晚，看雲白日流。",
            "至人安有夢，八極偶神遊。"
        ],
        "title": "和後林寄以夢中不知天盡頭之韻",
        "id": "963e809e-f680-4c71-8d34-13fc90612021"
    },
    {
        "author": "陳杰",
        "paragraphs": [
            "事來思爛熟，罪去得深循。",
            "天壤嗟微義，風霜本至仁。",
            "十年江社夢，一道雪梅春。",
            "回首無他囑，當言莫愛身。"
        ],
        "title": "出關和雷侍郎送行無魔不成佛觀過始知仁之句",
        "id": "61ba83ee-6645-4908-9007-ed8afa1eefea"
    },
    {
        "author": "陳杰",
        "paragraphs": [
            "窮有詩劘壘，愁無酒盪城。",
            "艱虞開口笑，邂逅倒衣迎。",
            "朔雪殘榆柳，東風拂燕鶑。",
            "一樽何日醁，重論不嫌精。"
        ],
        "title": "和陳別魁元吉",
        "id": "4224fefa-1b1e-42cc-8aac-7bb5ec5abd62"
    },
    {
        "author": "陳杰",
        "paragraphs": [
            "即墨當交困，金城請自行。",
            "劍方及蒲外，星遽隕中營。",
            "遺恨羊碑淚，忠魂晉柩聲。",
            "成謀授宿將，穩爲了殘枰。"
        ],
        "title": "懋勳挽辭",
        "id": "a9c63188-406f-4b6b-8f8a-a4f3bc517958"
    },
    {
        "author": "陳杰",
        "paragraphs": [
            "藝祖的孫傳，仁皇享國年。",
            "思文重揭日，皇武再中天。",
            "多難扶三正，彌留痛八埏。",
            "乾坤理最大，高益帝王前。"
        ],
        "title": "理考挽詞",
        "id": "8a18d789-94b6-43fb-b6c2-183f431b5397"
    },
    {
        "author": "陳杰",
        "paragraphs": [
            "十年三令尹，王事厄還期。",
            "只爲生人重，非貪死節奇。",
            "冷雲回鴈處，妖雨泣鵑時。",
            "提得英魂在，邦侯一片碑。"
        ],
        "title": "黄茶陵死寇吳荆溪作碑祭文云斥彼懦夫提此英魄爲賦詩以挽之",
        "id": "3fdd617f-6746-41a6-b734-8b95c5be8046"
    },
    {
        "author": "陳杰",
        "paragraphs": [
            "太上務爲德，後來紛立言。",
            "誰非託鄒魯，甯復得羲軒。",
            "吾愛黄叔度，人稱李仲元。",
            "典刑如可作，庶用約文煩。"
        ],
        "title": "太上務德",
        "id": "c1e118fa-00e2-4f5e-9ed9-94d03036bc7c"
    },
    {
        "author": "陳杰",
        "paragraphs": [
            "柳影年華度，鶑聲午夢回。",
            "空牀靜看易，滿席澹凝埃。",
            "隠几野花落，閉門山雨來。",
            "無人見愁緒，歡伯一樽開。"
        ],
        "title": "春晝睡起",
        "id": "eb3e3f7d-b7a0-405e-ba87-7d730e5ad4cb"
    },
    {
        "author": "陳杰",
        "paragraphs": [
            "要識梅孤絕，花於未葉時。",
            "玲瓏寒玉片，點綴古銅枝。",
            "初雪落旄節，始刪無傳詩。",
            "東風一吹綠，萬卉更能奇。"
        ],
        "title": "探梅",
        "id": "ef0d2bd4-9e55-482b-a0f4-c5d65200763b"
    },
    {
        "author": "陳杰",
        "paragraphs": [
            "株峰紫翠邊，仙已住三年。",
            "手有屠龍技，腰無跨鶴錢。",
            "地圖藏尚秘，山屐著多穿。",
            "笑指青囊道，人家要福田。"
        ],
        "title": "贈孫仙輩",
        "id": "689983a0-0cf7-4696-a827-30e9849b55a6"
    },
    {
        "author": "陳杰",
        "paragraphs": [
            "每番昏見甲，茲夕兌中天。",
            "金水光初滿，山河影正全。",
            "娥曾分大藥，兔敢笑華顛。",
            "還見乘槎使，重來犯斗年。"
        ],
        "title": "和蕭太秀中秋月言內事",
        "id": "bb63f8b9-ae0d-4adb-b141-5d1ec47a65ac"
    },
    {
        "author": "陳杰",
        "paragraphs": [
            "院靜塵囂隔，閒看砌長苔。",
            "新晴農乍急，舊雨客能來。",
            "適報提壺勸，還驚布穀催。",
            "窮居有先務，一笑且持杯。"
        ],
        "title": "客來",
        "id": "738e2784-379c-4e82-b208-aff050aab698"
    },
    {
        "author": "陳杰",
        "paragraphs": [
            "信屐倦仍還，詩生暮靄間。",
            "塘蒲身共晚，野鶴意俱閒。",
            "送客度流水，見雲歸別山。",
            "一聲長嘯遠，吾亦掩柴關。"
        ],
        "title": "送客",
        "id": "c98f5e17-9ffd-4495-a6f4-77128da05f52"
    },
    {
        "author": "陳杰",
        "paragraphs": [
            "華閥晁科峻，寒氈洛學開。",
            "燕山庭五桂，晉國手三槐。",
            "風幕南烹養，塗車北首哀。",
            "讀書終不憾，九秩過江來。"
        ],
        "title": "挽洛陽李教授喪北歸",
        "id": "8cca56ba-050d-4767-8246-7e15f24cd749"
    },
    {
        "author": "陳杰",
        "paragraphs": [
            "酒亦有何好，離人而趣天。",
            "乾坤撥醅甕，世界拍浮船。",
            "魯趙移兵隙，淮澠互霸權。",
            "醉鄉知許事，蜾蠃過吾前。"
        ],
        "title": "醉鄉",
        "id": "7c85c069-4d16-4c2a-b63a-b95a952321a2"
    },
    {
        "author": "陳杰",
        "paragraphs": [
            "少學真華國，郎潛劣晚逢。",
            "幾看新貴駛，獨抱古文終。",
            "夢事一丘盡，遺編千載公。",
            "空餘細論恨，裳錦玉樓東。"
        ],
        "title": "挽念齋陳郎中",
        "id": "4bcded65-4d19-4555-8516-036610a02618"
    },
    {
        "author": "陳杰",
        "paragraphs": [
            "回首前臺諫，寒心事阽危。",
            "著高棋敗後，力盡厦顛時。",
            "國論家無稿，民庸路有碑。",
            "絮觴成阻絕，灑淚對傾曦。"
        ],
        "title": "挽雲屋徐侍郎",
        "id": "a085a428-f658-4f52-8045-e01d814dcd28"
    },
    {
        "author": "陳杰",
        "paragraphs": [
            "禾黍古離宮，荒畦屈曲通。",
            "語音京洛近，王氣海潮東。",
            "山色餘蕭寺，松聲尚晉風。",
            "興亡不可詰，太息定林翁。"
        ],
        "title": "登鍾山憩定林",
        "id": "17977620-87b4-4cba-87de-5618dbd71208"
    },
    {
        "author": "陳杰",
        "paragraphs": [
            "秋風江上生，秋月渡頭明。",
            "人地籟俱寂，水天心共清。",
            "一雙斜閣艣，二百順流程。",
            "已泊還佳寐，城頭劣四更。"
        ],
        "title": "夜發吳城渡",
        "id": "7ee7a5a9-b0cc-4049-97ba-2ea6ddb939a2"
    },
    {
        "author": "陳杰",
        "paragraphs": [
            "同是飲玻人，均爲騎鶴身。",
            "我無錢使鬼，君有畫通神。",
            "客夢黄粱熟，邊愁白髮新。",
            "歸帆過鷗社，爲拂釣簑塵。"
        ],
        "title": "熊校尉挾名畫來淮得官辭歸",
        "id": "ae8b4006-42dd-4635-9e16-e191e47955e0"
    },
    {
        "author": "陳杰",
        "paragraphs": [
            "書生稽古力，詞苑久虛名。",
            "聊遠三台逼，非貪一佛榮。",
            "乃身自本末，豈果有虧成。",
            "不盡明時報，歸來頌太平。"
        ],
        "title": "訊給事徐尚書自除知制誥歸",
        "id": "3ad19e67-8fc4-4496-b9a1-c3885aa50e09"
    },
    {
        "author": "陳杰",
        "paragraphs": [
            "遠公招隠處，宿我上方雲。",
            "夜永地祇出，谷虛天籟聞。",
            "挑燈過鴈盡，得句曉窗分。",
            "不寐關何事，幽棲意自欣。"
        ],
        "title": "宿東林寺",
        "id": "e28f8cb0-8168-47ff-8103-65a656312692"
    },
    {
        "author": "陳杰",
        "paragraphs": [
            "正有尋梅約，今朝此見梅。",
            "小停剡溪棹，更盡渭城杯。",
            "人物良堪惜，山川會復來。",
            "前村風雪夜，歸意莫生埃。"
        ],
        "title": "江頭閒行送去客",
        "id": "2986d253-53eb-4689-bbc6-4b52164e6de1"
    },
    {
        "author": "陳杰",
        "paragraphs": [
            "客裏還分袂，樽前小繫舟。",
            "笛聲揚子曉，帆色洞庭秋。",
            "萬里身爲本，中年別作愁。",
            "乾坤多事在，何日各林丘。"
        ],
        "tags": [
            "洞庭湖"
        ],
        "title": "揚子橋送客浮湘",
        "id": "40f45d67-fb84-430d-9eab-a992238f9315"
    },
    {
        "author": "陳杰",
        "paragraphs": [
            "論建關時大，幾微犯怨深。",
            "功名歸厚福，歲月老初心。",
            "自以無前劍，那知不鼓琴。",
            "空留忠憤在，斜月暮雲陰。"
        ],
        "title": "挽李司諫",
        "id": "0b0b1f6e-e825-4224-bf24-23768f168ba7"
    },
    {
        "author": "陳杰",
        "paragraphs": [
            "論心曾未面，惜別重相於。",
            "此復失交臂，何當逢下車。",
            "倚風三弄笛，搔首十年書。",
            "吟卷歌壺暇，春江足鯉魚。"
        ],
        "title": "吳真州屢交詩而不及見告去送別",
        "id": "ba45b590-df23-4600-a3af-6622dfe9055e"
    },
    {
        "author": "陳杰",
        "paragraphs": [
            "昨夜風雨聲，今朝鳥弄晴。",
            "光陰殊變態，天地本清明。",
            "世事觀新火，年華怯冷餳。",
            "棠梨溪上冢，諸老得無情。"
        ],
        "title": "清明日新霽",
        "id": "c3ebdbb5-73b2-4e43-8626-ecd15c4118a2"
    },
    {
        "author": "陳杰",
        "paragraphs": [
            "昧谷含凉景，環涂進晚程。",
            "角聲呼月出，鞭影御風行。",
            "雲樹故多思，暗泉偏有情。",
            "臨關不得下，回首愧塵纓。"
        ],
        "title": "出郭晚回",
        "id": "8dbba8f7-397e-4c7a-9769-74ed583df0fc"
    },
    {
        "author": "陳杰",
        "paragraphs": [
            "出塞功名薄，還家父老憐。",
            "尚遲一飯報，又愧五漿先。",
            "手本平分社，詩堪助種田。",
            "從今數來往，東陌與西阡。"
        ],
        "title": "還家父老見迓境上",
        "id": "d899006c-fc66-4484-9b23-1221fa01cce5"
    },
    {
        "author": "陳杰",
        "paragraphs": [
            "亂後江濱路，跫然客裏聲。",
            "依稀認維梓，邂逅共班荆。",
            "邑里今安否，親交半死生。",
            "松楸十年淚，和酒對君傾。"
        ],
        "title": "郊行遇鄉人",
        "id": "912ec04a-c654-4e86-be6d-93e24331a726"
    },
    {
        "author": "陳杰",
        "paragraphs": [
            "年華機事息，世故妄心空。",
            "一笑播糠瞇，多生聞蟻聰。",
            "體中癡黠半，酒外醉醒同。",
            "天運端如此，聊師五柳翁。"
        ],
        "title": "年華",
        "id": "fb3abe09-fcb5-4067-9cf6-7638e8bde4da"
    },
    {
        "author": "陳杰",
        "paragraphs": [
            "細柳連營地，高風昨夜秋。",
            "叟兵擐甲歎，中婦寄衣愁。",
            "白骨閨猶夢，黄丁籍已收。",
            "江南窮巷士，抵掌說封侯。"
        ],
        "title": "移居戍將衙",
        "id": "39a299e5-e08d-4b2a-97a2-ce57764f69c4"
    },
    {
        "author": "陳杰",
        "paragraphs": [
            "暮程聞潦漲，投宿取村斜。",
            "凉借何方雨，香來隔浦花。",
            "翁分區種粒，婦進圃抽芽。",
            "官驛應無此，通宵夢亦佳。"
        ],
        "title": "過衢阻潦宿民家",
        "id": "16142005-0b05-4c71-9e5f-58376c2f39ce"
    },
    {
        "author": "陳杰",
        "paragraphs": [
            "鄭重傳河尹，殷勤舍蓋公。",
            "今安裨議政，昔已坐談空。",
            "鄉飲干戈後，花朝雨雪中。",
            "明當移棹去，啼鳥綠怱怱。"
        ],
        "title": "富州花朝用諸老韻",
        "id": "43f5fe3c-6f9d-4533-86cc-fc709a7a7dd7"
    },
    {
        "author": "陳杰",
        "paragraphs": [
            "相看同味少，又送可人行。",
            "曉日朝天旆，春江下水程。",
            "方將有民社，何患不公卿。",
            "還憶南樓夜，論心霜月明。"
        ],
        "title": "送陳知錄赴班改秩",
        "id": "89e1c1cb-85a2-476b-bdb5-63feb2cd1ea5"
    },
    {
        "author": "陳杰",
        "paragraphs": [
            "玉節江湖晚，油幢嶺海春。",
            "一朝晉遺老，千古漢名臣。",
            "清白冰壺操，尊光紫府身。",
            "全歸公不憾，愁絕奠芻人。"
        ],
        "title": "挽劉實齋尚書",
        "id": "5538b9f7-e735-4b0d-ba89-8fb8e76446f7"
    },
    {
        "author": "陳杰",
        "paragraphs": [
            "遍閲穹華了，還來寂寞濱。",
            "山林枉高眼，宇宙著低人。",
            "關月吟魂冷，吳霜鬢影新。",
            "相逢欲開說，笑指臘醅醇。"
        ],
        "title": "贈高眼相士",
        "id": "8e9af1d0-ccff-4965-9d05-ff812f6599c1"
    },
    {
        "author": "陳杰",
        "paragraphs": [
            "迅甚風鵬翮，蕭然野鶴深。",
            "一經教子舊，萬里出門新。",
            "天下師傳道，方來友輔仁。",
            "異時吾悔殺，虛負客中春。"
        ],
        "title": "送七姪遊學",
        "id": "3e7c826a-ee34-4ec3-8050-068c6dedeeff"
    },
    {
        "author": "陳杰",
        "paragraphs": [
            "熙朝政化謹三元，有事郊南典禮全。",
            "嗣聖萬年初見帝，小臣十起夜瞻天。",
            "想回玉輅紅雲曉，更揭金鷄暖雨前。",
            "但願慶成天下福，賦詩豈必從甘泉。"
        ],
        "title": "元旦南郊慶成",
        "id": "35518a3c-1e9b-4655-8a6a-17b1ac6e335f"
    },
    {
        "author": "陳杰",
        "paragraphs": [
            "王春又數五堯蓂，先自春來半月贏。",
            "天上聖功調玉燭，雲問暖律寫莖英。",
            "蒼生正頼吾君福，每歲長占此日晴。",
            "三祝莫嫌言語朴，時和年熟早休兵。"
        ],
        "title": "天基節特晴",
        "id": "29d71c1b-f4cf-4c97-ad42-26e41c36be36"
    },
    {
        "author": "陳杰",
        "paragraphs": [
            "綵鞭點雨斧如雷，頭上頑雲打不開。",
            "冬序方隨人日盡，春愁却載土牛來。",
            "幾多漕運留冰解，何限耕桑要暖回。",
            "惟有上林花自早，天公羯鼓更頻催。"
        ],
        "title": "人日立春極寒",
        "id": "66ba53c3-d483-4574-a59e-97e92d061748"
    },
    {
        "author": "陳杰",
        "paragraphs": [
            "夜光吟屋炯無眠，曉色梅簷重粲然。",
            "芒端殘臘洗晴雪，花底好春回隔年。",
            "田疇膏脈占時早，禽鳥和聲得氣先。",
            "多少趨生寰宇望，紫皇更斡大鈞旋。"
        ],
        "title": "臘月中旬立春快雪遄晴",
        "id": "39586f5d-8dae-483a-b31b-0429f414d7dd"
    },
    {
        "author": "陳杰",
        "paragraphs": [
            "去年冬孟朔朝雪，今歲臘三十日來。",
            "釀久直疑包地盡，飛狂忽作舞風回。",
            "盈虛有數天已定，氣候不齊人得猜。",
            "流轉春光又明發，一樽且送息如雷。"
        ],
        "title": "除日始雪遄霽",
        "id": "3253c461-caf5-484c-bfe6-74c0aa086c3f"
    },
    {
        "author": "陳杰",
        "paragraphs": [
            "順水風吹順水船，全家水上作飛仙。",
            "猶疑五老瞠居後，不覺九華參在前。",
            "蕭颯自憐雙鬢髮，應酬不暇許山川。",
            "腐儒易動還多事，三老齁齁倚柁眠。"
        ],
        "title": "過小孤順風縱帆瞬息數百里",
        "id": "2ca74a43-441d-4797-91a5-4cc0d664355d"
    },
    {
        "author": "陳杰",
        "paragraphs": [
            "驚濤拍岸臨無地，遠壑藏舟別有天。",
            "風舉酒旗黄帽舞，雨拋魚網綠蓑眠。",
            "機心起滅浮漚外，世事昏明返照邊。",
            "安得杖拏相印可，碧蘆深處小延緣。"
        ],
        "title": "獅子寨小港軃風",
        "id": "bbf52da9-5cbe-484e-8be8-86e857ac872f"
    },
    {
        "author": "陳杰",
        "paragraphs": [
            "無端佩玉更長裾，銜袖人疑表餌疏。",
            "塞路連雲痡僕馬，轅門似海歎車魚。",
            "那無定遠封侯相，正有南涯種樹書。",
            "久客土思吾亦動，明朝滿意聽驪駒。"
        ],
        "title": "閫下忽動歸興",
        "id": "8ce6e2c7-1c0f-4ef9-9d49-70171d7ec30e"
    },
    {
        "author": "陳杰",
        "paragraphs": [
            "黄竹弄口雨初晴，靈溪渡頭水漸生。",
            "兩岸桑麻人著本，一川鷗鷺我同盟。",
            "風環摇日浣紗影，雲杵打波舂稻聲。",
            "少日經行渾草草，暮年歸路不勝情。"
        ],
        "title": "舊愛靈溪渡風物之美歸途由浙而江即目成詠",
        "id": "de83301e-a4eb-4472-9973-289a2f5e4774"
    },
    {
        "author": "陳杰",
        "paragraphs": [
            "羌管橫吹萬點梅，漢葭微透半銖灰。",
            "從知急景彫年駛，更著驚飆截道催。",
            "掠野已空征鳥厲，叫雲欲曙澤鴻哀。",
            "布衾小作須臾忍，多少無眠待暖回。"
        ],
        "title": "歲晏大風",
        "id": "5ae0c700-4d4e-49d3-99bb-0087b7154248"
    },
    {
        "author": "陳杰",
        "paragraphs": [
            "爆聲喚醒鼻中雷，宿溜初停曉色開。",
            "雲落小須新日上，雪消剩放好春回。",
            "老人自寫題門帖，稚子先嘗得歲杯。",
            "明暖一窗聊引筆，東風折盡膽瓶梅。"
        ],
        "title": "三朝書窗",
        "id": "edd1e599-458a-4a9c-9e46-0e821c0f2ea5"
    },
    {
        "author": "陳杰",
        "paragraphs": [
            "誰與凜秋料理悲，木樨香冷未梅時。",
            "直疑天上金莖露，全付籬間黄菊枝。",
            "佳色足陪陶令醉，落英還慰屈原饑。",
            "東風試問千紅紫，曾有西風此段奇。"
        ],
        "title": "得菊花絕黄",
        "id": "09c347b2-5031-4024-bd40-0a1f8bb3451c"
    },
    {
        "author": "陳杰",
        "paragraphs": [
            "舊遊觸景不無情，已辦牽江復小停。",
            "好在夕陽紅葉樹，依然新月白沙汀。",
            "舟回剡曲潮空落，笛起山陽酒乍醒。",
            "當日摻袪談底事，獨揮老淚下旗亭。"
        ],
        "title": "歸舟發南浦",
        "id": "20492a55-c1be-4366-8a8b-4490b3a057cd"
    },
    {
        "author": "陳杰",
        "paragraphs": [
            "冷雲初雁水明霞，遥見星躔動漢槎。",
            "咫尺江淮分表裏，一番禮樂又光華。",
            "水通建業寧迂道，天近城南且過家。",
            "忙處得閒應更好，故園秋色上黄花。"
        ],
        "title": "送淮漕洪監移節江東暫回天目",
        "id": "09f3dedc-dd83-4a5e-807d-3ef1478b3602"
    },
    {
        "author": "陳杰",
        "paragraphs": [
            "又報微陽九地回，堂堂心在鬢顔摧。",
            "鄉愁雲物有詩寫，驛訊春枝無使來。",
            "燕谷可能生出黍，漆園但愛死如灰。",
            "相從導引學仙去，吳市不知人姓梅。"
        ],
        "title": "和鄧中齋至日舟中七言",
        "id": "78bd642c-87c9-49d1-ab0d-942e79905d0e"
    },
    {
        "author": "陳杰",
        "paragraphs": [
            "柳邊梅外試陰晴，清曉誰來鵲滿庭。",
            "春似久痿纔得沾，天如熟醉驟難醒。",
            "窗含西嶺千秋白，筆轉東皇萬古青。",
            "又與新年書甲子，階前堯曆第三蓂。"
        ],
        "title": "正月三日甲子題",
        "id": "15ab43af-5095-4b78-b222-3786fbc70f6a"
    },
    {
        "author": "陳杰",
        "paragraphs": [
            "同遊鼎貴佩鳴珂，寸祿中年不啻過。",
            "方朔猶須設非有，爰絲正可飲無何。",
            "山前華表書官大，江上郵亭送使多。",
            "草草百年勳業夢，插天浯石未曾磨。"
        ],
        "title": "寸祿",
        "id": "462719da-9899-4320-ae45-d2ed49e6f354"
    },
    {
        "author": "陳杰",
        "paragraphs": [
            "萬人如海長安市，歌酒相逢底處樓。",
            "容有門間曾半面，可堪塵際重回頭。",
            "我非賣藥伯休那，君豈呼盧彥道不。",
            "歸過舊題梅柳處，寄聲爲謝少年遊。"
        ],
        "title": "京口閒行逢李編校謂嘗共蒱戲於長安酒家殊惘然也",
        "id": "fa1fe814-650c-498a-b652-bb36a3b03378"
    },
    {
        "author": "陳杰",
        "paragraphs": [
            "相逢莫說亂離苦，江北江南皆戰場。",
            "何限忠肝膏草野，幾多徒手化侯王。",
            "方當羽檄馳千里，信有纓冠衛一鄉。",
            "事已論功殊未已，何如相賀返屠羊。"
        ],
        "title": "贈艾校尉",
        "id": "ac1ded10-5a4a-485d-9017-f583dc9b3a2c"
    },
    {
        "author": "陳杰",
        "paragraphs": [
            "三尺青蛇冷劍鋩，百跗委蛻像生黄。",
            "分來上界金神節，豎起平生鐵脊梁。",
            "千步已穿蘿逕月，一棱猶带柏臺霜。",
            "小煩拄到天壇了，歸化爲龍亦未量。"
        ],
        "title": "憲使魏青崖惠拄杖堅多節而色尚黄惟額用白立秋後十日聲詩",
        "id": "eb2572a1-b715-4c12-8d27-c640c498d3bc"
    },
    {
        "author": "陳杰",
        "paragraphs": [
            "酸風射眼舊沙頭，我亦從來兩鬢秋。",
            "萬里客心驚塞雁，五更歸夢化江鷗。",
            "山川信美坐成晚，風景不殊看總愁。",
            "征築百年無了日，老天亦自厭兵休。"
        ],
        "title": "沙頭點視城池",
        "id": "6ece3a81-a851-4179-9722-126b4796e5c0"
    },
    {
        "author": "陳杰",
        "paragraphs": [
            "千載同歸兩陶令，故園相望一青山。",
            "怪來强健休官早，贏得艱虞閲世閒。",
            "差樂輸君已天上，不堪愧我尚人間。",
            "斯文回首遊從日，淚盡重華叫不還。"
        ],
        "title": "挽陶縣令叔元",
        "id": "9a78f482-a3c9-4d56-92c2-1e217150cdba"
    },
    {
        "author": "陳杰",
        "paragraphs": [
            "年時初峻道官班，紫氣隨師亦度關。",
            "賜號競驩新宇宙，藏身獨憶舊雲山。",
            "玄都聊復栽桃去，遼海何當化鶴還。",
            "見說高人無寵辱，乘除翻手一漚間。"
        ],
        "title": "挽張提點自創玄都觀歸故山羽化",
        "id": "5910238d-0aaf-4498-b32b-101a0845872b"
    },
    {
        "author": "陳杰",
        "paragraphs": [
            "江濤如此得離難，禍本蕭牆兩巨姦。",
            "仲舉能無推席起，茂弘正有角巾還。",
            "救時豈料兔三窟，去國纔知虎九關。",
            "賣論取官方翕翕，吾詩未敢落人間。"
        ],
        "title": "聞履齋丞相再論貶",
        "id": "41a8d477-aae4-4325-93d2-cc4682f54cee"
    },
    {
        "author": "陳杰",
        "paragraphs": [
            "與君生共一雌辰，枌社相違整十春。",
            "肯爲江山輕萬里，不嫌風雨住兼旬。",
            "携書又作鸚洲客，有弟能娛鶴髮親。",
            "豈不勸君歸去好，回頭我自愧鱸蓴。"
        ],
        "title": "黄孟博辭往鄂渚贈別",
        "id": "4426315e-ae74-41d8-87e3-984f81574198"
    },
    {
        "author": "陳杰",
        "paragraphs": [
            "稍覺闌干遠水漪，枉持錢貫去安之。",
            "湖山千古戶庭內，簾棟幾番鸞玉時。",
            "記好儘堪邕輟翰，序工且放顥題詩。",
            "西風何限憑高事，鐵笛吹愁酒一巵。"
        ],
        "tags": [
            "滕王阁"
        ],
        "title": "滕王閣",
        "id": "a80057fd-beed-4532-b104-a03ec7392976"
    },
    {
        "author": "陳杰",
        "paragraphs": [
            "嫩黄裹冊印如斗，傳教打門驚晝眠。",
            "又見朔平新改歲，獨憐絳老不知年。",
            "繡衣春立層霄上，黍律陽回七日前。",
            "更願時和戢豺虎，一犁歸種久荒田。"
        ],
        "title": "冬至前七日青崖分送新曆",
        "id": "55a221ba-91a1-424d-b73f-0618cfb5459f"
    },
    {
        "author": "陳杰",
        "paragraphs": [
            "葳蕤桑梓翦爲荒，翰墨橫流墜緒茫。",
            "天北有星明武曲，江南無地託文昌。",
            "幾時興雨蘇民望，何日乘雲返帝鄉。",
            "我少乞靈今不夢，倚觀魁宿照詞場。"
        ],
        "title": "陪蜀士文昌醮",
        "id": "dc3a9a43-16b4-4dc6-b24e-6ca2f030025e"
    },
    {
        "author": "陳杰",
        "paragraphs": [
            "一雨真成五月秋，十年重上仲宣樓。",
            "崢嶸歲月欺人事，浩蕩乾坤入客愁。",
            "孫劉氣力三分盡，蜀漢山川百戰收。",
            "可是登臨無限意，閒看西日下城頭。"
        ],
        "title": "仲宣樓",
        "id": "6d93ffb0-fca9-445c-892a-f934958d1bec"
    },
    {
        "author": "陳杰",
        "paragraphs": [
            "當年亦自一蓑閒，百丈孤牽夜泝灘。",
            "乘海安歸如此險，臨河不濟美哉瀾。",
            "五湖月暗收綸卧，七澤雲移倚柁看。",
            "豈是淪胥惜援手，瞿塘回首上天難。"
        ],
        "title": "和諸君野舟之作",
        "id": "c78be637-7606-4801-b38f-fae55163975f"
    },
    {
        "author": "陳杰",
        "paragraphs": [
            "華表歸威可手攀，新亭風景落眉間。",
            "千年宇宙千年事，萬里湖山萬里天。",
            "庭蠡水來仍水落，衡廬雲起復雲閒。",
            "古今只在斜陽外，安得憑高一破顔。"
        ],
        "title": "寄題興國倅廳湖山偉觀樓",
        "id": "feaa6ccd-3e09-4eb9-a542-5123fa2f04f9"
    },
    {
        "author": "陳杰",
        "paragraphs": [
            "一水相望汝與豐，亂來如隔萬山重。",
            "清名昔已香三楚，晚節今真繼兩龔。",
            "正自南山深霧豹，何時東野快雲龍。",
            "唾珠滿紙慳瓊報，聊寫相於磊磈胸。"
        ],
        "title": "答龔帥幹楚清",
        "id": "ee004748-d2db-430f-ad27-367361a5c28f"
    },
    {
        "author": "陳杰",
        "paragraphs": [
            "雲霞一片從天墜，誰爲淮南種好春。",
            "揮羽本調金鼎手，對花未老玉關人。",
            "萬紅清洛無前譜，四瑞平山曠後塵。",
            "坐上魏公甯用讚，倚風商略秩筵賓。"
        ],
        "title": "和大閫芍藥讌韻",
        "id": "72eeb52b-5e9e-492a-a16d-ca261bf87843"
    },
    {
        "author": "陳杰",
        "paragraphs": [
            "清薰一枕暑初炎，綵索朱符懶重拈。",
            "天上賜衣無媚骨，山中采藥有長髯。",
            "扶衰底要三年艾，用拙何嗟六日蟾。",
            "惟有昌陽堪引壽，一盃泛玉不妨添。"
        ],
        "title": "端午命童採藥",
        "id": "5abf33a2-2052-4866-b9e1-22bdf71eda33"
    },
    {
        "author": "陳杰",
        "paragraphs": [
            "天成不挫節根完，底是園工出相端。",
            "花面縈回銀鳳舞，苔身宛轉翠虬蟠。",
            "由來疎散林壑性，稍就規繩廊廟看。",
            "至竟風流無改度，霧窗玉立雪籬寒。"
        ],
        "title": "詠物",
        "id": "1e76cc0e-793d-4d11-a73e-c954c0043df5"
    },
    {
        "author": "陳杰",
        "paragraphs": [
            "苦炎未了又悲秋，如此相催老即休。",
            "病裏有時烏可帝，夢中奚翅蟻能侯。",
            "屈平正不爭鷄鶩，老子真堪謂馬牛。",
            "茲理卧來尤透徹，颯然毛孔散千憂。"
        ],
        "title": "病起",
        "id": "1e1d6d1e-4426-4e4b-90a5-1047dfd10db0"
    },
    {
        "author": "陳杰",
        "paragraphs": [
            "書幣何因識灌園，等閒夜度北山雲。",
            "明朝難覓蘇仙鶴，鄰舍空餘孺子墳。",
            "不世大功關氣數，故人高義足知聞。",
            "看來只是談恢復，已隠無堪佐萬分。"
        ],
        "title": "尋蘇雲卿隠處",
        "id": "224c6b50-436e-42c0-ac0f-3080d31c3aff"
    },
    {
        "author": "陳杰",
        "paragraphs": [
            "清野風沙覺更長，謫仙此日尚能狂。",
            "一株殘柳專春事，兩箔頹籬共夕陽。",
            "過鷁去空江浪白，歸鴻沒盡塞雲黄。",
            "酒醒何處吹羌笛，未省吳兒有石腸。"
        ],
        "title": "風沙",
        "id": "32eed024-e925-4daf-aec5-327926953336"
    },
    {
        "author": "陳杰",
        "paragraphs": [
            "客裏蕭蕭兩鬢秋，此身何止二宜休。",
            "禮文疎似嵇中散，疾病多於沈隠侯。",
            "愧我空餐有懸特，看君迎刃解全牛。",
            "夜來一炬平安火，賸喜先寬玉食憂。"
        ],
        "title": "寄贈",
        "id": "f2e08d2d-517a-4c4d-a50e-d035bb5021a2"
    },
    {
        "author": "陳杰",
        "paragraphs": [
            "世間最有詩人傲，龍馬行天不受鞿。",
            "鐘鼎何如白木鑱，軒裳得似綠蓑衣。",
            "舍人錦好宜遭卷，諫議茶清亦取譏。",
            "近代後翁尤卓絕，客來無語袖金歸。"
        ],
        "title": "詩客有歎不遇者作詩人傲以慰之",
        "id": "cd8ab91f-b83e-42b5-ae25-8536b31c09d2"
    },
    {
        "author": "陳杰",
        "paragraphs": [
            "雌雄在殻衆雛分，養手當年紀渻君。",
            "飽履雪霜方出距，淺含風霧未成文。",
            "徐行肯與鶩爭食，小立還如鶴在羣。",
            "待放一鳴天下白，秦關下客敢論勳。"
        ],
        "title": "伯文覓雞雛賦送",
        "id": "480ce991-e790-4f5a-b67b-7c4d3ce802de"
    },
    {
        "author": "陳杰",
        "paragraphs": [
            "江光萬頃碧香酒，春事一年紅白桃。",
            "不飲其如胸磊磈，欲簪還愧鬢蕭騷。",
            "言之淺矣乾坤大，逝者如斯晝夜滔。",
            "多謝江亭好風日，頗哀老子得遊遨。"
        ],
        "title": "携碧香酒賞紅白桃因觀江漲",
        "id": "65ea3042-54e9-4985-93a6-15f45e1b823c"
    },
    {
        "author": "陳杰",
        "paragraphs": [
            "兵前萬事舉頭非，風太無情宰木悲。",
            "馬鬣未隨陵谷變，龍髯還長子孫枝。",
            "會看高表鶴歸日，毋忘新栽鹿觸時。",
            "雨露百年思不極，深心更有歲寒知。"
        ],
        "title": "題王氏先壠壽松亭",
        "id": "296a528e-a785-4eca-b279-7c610f7c4108"
    },
    {
        "author": "陳杰",
        "paragraphs": [
            "寄詩曾自日邊郵，眼底江楓幾換秋。",
            "頗憶故人當富貴，又傳新句寫窮愁。",
            "人生不會長彈鋏，心事何知各倚樓。",
            "閒把武昌魚送似，試參風味帝王州。"
        ],
        "title": "徐子蒼自金陵遣詩來用韻送魚腊",
        "id": "0fa7f4ff-2f11-4948-816b-15360ba048b2"
    },
    {
        "author": "陳杰",
        "paragraphs": [
            "階前爆竹作驚雷，從俗何妨進酒杯。",
            "微醉偶便深閣坐，好春先入小瓶梅。",
            "焚香靜閲年光轉，不寐頻聞夜漏催。",
            "明日買臣當五十，却思上印故鄉回。"
        ],
        "title": "守歲",
        "id": "b964d698-839f-49a2-af97-026485658418"
    },
    {
        "author": "陳杰",
        "paragraphs": [
            "賞心壓景與晴期，廣讌張山下漏遲。",
            "萬國燈宵臣卜晝，三軍樂舞客歌詩。",
            "抃鼇東極遥觴壽，飛雹南風活著棋。",
            "不爲清談恐妨要，胡牀儘到月來時。"
        ],
        "title": "上元果晴讌南樓詩弈盡歡用韻",
        "id": "d5434d30-0f8d-4bd0-83f1-758dbd7561a7"
    },
    {
        "author": "陳杰",
        "paragraphs": [
            "五日江城因遠望，畫橈不動美哉洋。",
            "人間昌歜誰同嗜，地下離騷只自香。",
            "折得玉蕖冰照坐，飛來鷗鳥雪爲裳。",
            "一番節物忙收拾，客舍題詩生晚凉。"
        ],
        "title": "五日江亭即事",
        "id": "dbc60c6e-2745-4647-9931-7b85ed8a2927"
    },
    {
        "author": "陳杰",
        "paragraphs": [
            "晉朝徵士種菊處，滿地蒼雲無古今。",
            "漫喜孤亭初結構，每懷高節此登臨。",
            "南山日入輸佳氣，北闕天長馳寸心。",
            "瞻眺徘徊徒感慨，清風簾底坐鳴琴。"
        ],
        "title": "題菊鄉亭",
        "id": "9632a878-e059-41b6-a821-a7187cf53eef"
    },
    {
        "author": "陳杰",
        "paragraphs": [
            "廣武醉後呵豎子，稷下談鋒避少年。",
            "未知更蠟阮屐幾，惟恐有著祖鞭先。",
            "鬻技百金或封地，著書五車無入玄。",
            "人間事多特未定，把茅去老白雲邊。"
        ],
        "title": "把茅",
        "id": "69e0df55-3518-4380-8907-98959c4d2e50"
    },
    {
        "author": "陳杰",
        "paragraphs": [
            "九日陰陰怯遠遨，南樓平壓騎臺豪。",
            "輕颸吹帽何妨落，囂市登山易得高。",
            "烽火太平州送酒，檄書餘暇客題糕。",
            "歸來不盡良辰意，更折黄花照鬢毛。"
        ],
        "title": "南樓登高",
        "id": "90fcd0ca-6972-4c8a-b4b4-ac6f8b9a28b8"
    },
    {
        "author": "陳杰",
        "paragraphs": [
            "凉意蕭蕭起白蘋，憑高小扇一障塵。",
            "西風可是生華髮，秋水偏能隔美人。",
            "巴曲數聲烏散後，楚騷滿目雁來新。",
            "江天只屬漁翁管，那得閒愁上釣綸。"
        ],
        "title": "江天",
        "id": "2040ff39-d2b1-41dd-9114-2362a9e954e2"
    },
    {
        "author": "陳杰",
        "paragraphs": [
            "殘紅滿地綠平池，趁得晴天一日嬉。",
            "曲徑間行逃酒處，小樓閒坐品簫時。",
            "俗間禮節疎來久，客裏光陰去不知。",
            "一笑主人還指似，牆東忽自有酴醿。"
        ],
        "title": "出郊",
        "id": "3ce7cde7-c96a-49a0-b944-25467c70732a"
    },
    {
        "author": "陳杰",
        "paragraphs": [
            "周行淮漢萬山川，重此經過十五年。",
            "野老眉間新世事，蹇馿背上舊吟鞭。",
            "幾分春色梅花後，一片歸心杜宇前。",
            "深谷有人難問信，石橋倚遍晚晴天。"
        ],
        "title": "予以甲寅冬過弋陽石橋戊辰正月重過",
        "id": "457cf0ec-8a74-4a45-989b-fa961f176e0e"
    },
    {
        "author": "陳杰",
        "paragraphs": [
            "四簷殘溜雜風鈴，長夜遥空候啟明。",
            "綠鬢望郎猶不寐，白頭遺老得無情。",
            "幾時畫角吹愁徹，何處黄粱做夢成。",
            "一笑詩來扶杖起，滿湖煙霽曉寒輕。"
        ],
        "title": "和陳郎中時舉清夜不寐",
        "id": "ad962a9c-928f-4e21-8104-71eb4ad1517b"
    },
    {
        "author": "陳杰",
        "paragraphs": [
            "全人未可一偏論，盛德真堪百代尊。",
            "房魏其逢猶愧禮，荀陳之道不知文。",
            "我朝正有二三老，地位向妨八九分。",
            "近日後生談理學，直將聞百掩前聞。"
        ],
        "title": "惡講義不遜者",
        "id": "dfa7ab6b-8c8a-416c-a287-2d7bfc7ee96e"
    },
    {
        "author": "陳杰",
        "paragraphs": [
            "年時歌管縈雲處，閒倚欄干水拍空。",
            "萬古胡牀自明月，幾行官柳又西風。",
            "鬅鬙那復梳千下，磊磈聊須酒一中。",
            "更憶翹材人獨自，夜燈寒雁耳偏聰。"
        ],
        "title": "用同官南樓韻尾聯以慰李倅子發",
        "id": "31bc9553-de17-4cdc-af4a-3fb05cd74af8"
    },
    {
        "author": "陳杰",
        "paragraphs": [
            "縹渺層巒出畫闌，半空長鎖白雲閒。",
            "一弓斜摺蜀江水，八字平分漢渚山。",
            "眼入中原鴻去迥，手摩華表鶴飛還。",
            "好天誰遣成南北，遺限悠悠落照間。"
        ],
        "title": "又登南樓",
        "id": "1e0aaa38-58d2-4b91-880d-f63130521322"
    },
    {
        "author": "陳杰",
        "paragraphs": [
            "東南賦甲天下處，萬里西風生黍禾。",
            "禹貢九州今見一，晉軍三役古無多。",
            "水包楚蜀雖朝海，山引終嵩只隔河。",
            "安得六飛時此駐，棘間咫尺望銅駝。"
        ],
        "title": "揚州城樓",
        "id": "7ca30249-e891-4b59-bbe6-7ab2956e29b4"
    },
    {
        "author": "陳杰",
        "paragraphs": [
            "布衣蔬食百無營，底用江湖更有聲。",
            "正爾多才憂管輅，何如一肆老君平。",
            "逢人足可談忠孝，對鬼無勞語爽精。",
            "問鵲占珠還動否，親年喜懼室嬛嬛。"
        ],
        "title": "索隠張君風鑒兼人未嘗衣帛食肉自謂數短故勉之歸就肆焉",
        "id": "eb2efa7e-204e-41cf-96e0-528dd73db9bf"
    },
    {
        "author": "陳杰",
        "paragraphs": [
            "初持小惠釣聲華，祿厚官高譽轉加。",
            "過客厨豐路碑炫，中朝賂重裏言誇。",
            "黄金何但買身貴，多粟尤堪作傳佳。",
            "百世倘無公論在，邪人渾指正人邪。"
        ],
        "title": "小惠",
        "id": "b09cb799-570b-4175-8a2a-3c8e259e720b"
    },
    {
        "author": "陳杰",
        "paragraphs": [
            "百年歲月此池臺，十里雲霞鏡面開。",
            "青鳥慣含紅旆去，小娃頻採白蓮回。",
            "玉簫吹拂玻瓈國，繡縠穿交金碧堆。",
            "好是太平人自樂，宮車咫尺不曾來。"
        ],
        "tags": [
            "西湖"
        ],
        "title": "泛西湖",
        "id": "11500baf-1a85-429e-b549-fc51c9f8397e"
    },
    {
        "author": "陳杰",
        "paragraphs": [
            "宇宙詩愁海未深，有情何必句鏗金。",
            "蹇馿橋上長寒眼，短笠山頭獨苦心。",
            "千載暗中捫沈謝，幾人灰裏撥何陰。",
            "濯纓自取滄浪去，好在三閭澤畔吟。"
        ],
        "title": "和韻歸趙宗聖詩卷",
        "id": "13f5558b-bd24-4106-8d09-5f99b3a3f100"
    },
    {
        "author": "陳杰",
        "paragraphs": [
            "當年握手談何事，此日相觀一卷詩。",
            "湘竹恨深聽雨夜，洛英夢繼看花時。",
            "杜陵春好工添淚，宋玉秋清祇益悲。",
            "猶有堪論千載上，由來不倩俗間知。"
        ],
        "title": "和韻歸張通父詩卷",
        "id": "5af0c89c-78f9-4361-879c-71fdb3c5e74e"
    },
    {
        "author": "陳杰",
        "paragraphs": [
            "至狂而聖至愚神，天命何私與物均。",
            "萬水各涵全體月，千花同受十分春。",
            "一家路透家家路，一性仁通性性仁。",
            "秦漢以還無講學，幾多輕棄不貲身。"
        ],
        "title": "天命",
        "id": "59ea87f9-a370-40c3-9453-b6399b9c7241"
    },
    {
        "author": "陳杰",
        "paragraphs": [
            "拍天富貴有危機，屠釣逃名未覺非。",
            "許靖何嘗羞馬磨，王章安用泣牛衣。",
            "班荆道舊身俱晚，折柳臨分意重違。",
            "且復斯須相勞苦，明年我亦荷鋤歸。"
        ],
        "title": "武甯道間遇故舊於負販中",
        "id": "de468f45-1210-4349-9e60-5babef71b54d"
    },
    {
        "author": "陳杰",
        "paragraphs": [
            "滿目塵沙萬里還，客來相對舊儒酸。",
            "秋風慣識茅茨屋，朝日仍登苜蓿盤。",
            "雲鶴性情閒去好，山林面目本來看。",
            "今年少緩梅花約，敝盡貂裘未可寒。"
        ],
        "title": "感興",
        "id": "2af40b24-3f68-4b47-b1c6-8feac89284c0"
    },
    {
        "author": "陳杰",
        "paragraphs": [
            "萬箇瑶姬擁御筵，千官玉立壽巵前。",
            "豐年三度雪平地，需燕一番雲上天。",
            "鷺序捲班元老後，龍顔瞻喜侍臣先。",
            "幾多夜訪籌邊事，更願毋安一枕眠。"
        ],
        "title": "和雷侍郎賀雪賜燕",
        "id": "5456e6f1-64c7-49f6-8065-e222afc9eda4"
    },
    {
        "author": "陳杰",
        "paragraphs": [
            "潭潭居府美哉輪，歌舞回頭迹已陳。",
            "東閣早知爲馬廐，西曹正可認車茵。",
            "高明易瞰多招鬼，富貴無常忽易人。",
            "看取田文何意氣，雍門未鼓淚盈巾。"
        ],
        "title": "空第",
        "id": "d891215b-7aae-4959-8ae1-12e810600208"
    },
    {
        "author": "陳杰",
        "paragraphs": [
            "憶曾守歲荆州夜，多少艱虞共濟人。",
            "一紀重來仍作客，百年誰是自由身。",
            "干戈滿地今猶昨，日月行天故復新。",
            "願及春回再清晏，綠蓑永換黑貂塵。"
        ],
        "title": "除夕",
        "id": "e978e219-bc90-452a-8288-b9ac568d0ee5"
    },
    {
        "author": "陳杰",
        "paragraphs": [
            "農祥見正久當雨，元日至人還要晴。",
            "長旦始和開歲事，一番既渥起春耕。",
            "瓣香及物何神速，咫拜瞻天只血誠。",
            "小待爲霖三日足，燈宵又放十分明。"
        ],
        "title": "立春久渴雨大閫正月八日禱遄應",
        "id": "719f9b4c-8491-4bc2-974f-d38be25a43cb"
    },
    {
        "author": "陳杰",
        "paragraphs": [
            "大慈寺裏談天寶，蜀産凋零此亦奇。",
            "借我干支作正鵠，驗渠禍福似蓍龜。",
            "李虛中術曾無失，絳老人年漫不知。",
            "大運茫茫君自扣，故鄉歸去定何時。"
        ],
        "title": "贈張慈寶五行精到奇中",
        "id": "bf99fffd-dee3-412d-b738-8b99080d8ad7"
    },
    {
        "author": "陳杰",
        "paragraphs": [
            "扁舟小繫畫闌西，萬里晴光一拄頤。",
            "湖面欲包天外去，嶠鬟疑割海中來。",
            "高空自瀉軒皇樂，元氣長涵杜老詩。",
            "慶曆殘碑重回首，此生何限退憂時。"
        ],
        "title": "即事二首  其一",
        "id": "91387465-3911-4076-b3f8-90dc66efbc4f"
    },
    {
        "author": "陳杰",
        "paragraphs": [
            "慶曆殘碑倦復看，斯文豈是爲游觀。",
            "一番棟宇開荒礎，萬古青螺點玉盤。",
            "鳥度雲移人事換，天高地大客愁寬。",
            "六絲小駐詢遺俗，尚憶重華舞羽干。"
        ],
        "title": "即事二首  其二",
        "id": "e5642570-2216-4cf4-8268-499745a8327a"
    },
    {
        "author": "陳杰",
        "paragraphs": [
            "一箭乾風射眼酸，幾棱遠碧壓眉攢。",
            "芙蓉開徹徐娘老，楊柳疎來范叔寒。",
            "何處素商調綠綺，誰家翠袖倚琅玕。",
            "無情九辯渾拋得，却被天公畫出看。"
        ],
        "title": "感懷",
        "id": "3507418d-afea-4024-8aa5-4227731980c5"
    },
    {
        "author": "陳杰",
        "paragraphs": [
            "水氣昏昏接海邊，清江狂客繫吳船。",
            "天風十日河冰碎，夜雨三更瀑布懸。",
            "寂寂春光歸柳上，匆匆離色在花前。",
            "故人著屐能相過，剪燭西窗話昔年。"
        ],
        "title": "十二月二十六日蔡叔庸至剪燭聽雨",
        "id": "97211660-3cde-4b8e-a0c3-daeaec8b58a9"
    },
    {
        "author": "陳杰",
        "paragraphs": [
            "老去何心說看燈，一年還要此宵晴。",
            "暖風忽斷簷間溜，繁吹初過枕上聲。",
            "誰變慘悽成笑語，定回離亂作清平。",
            "不應淡薄梅花月，偏照詩人白髮生。"
        ],
        "title": "元宵",
        "id": "785064b3-9d77-4df3-854c-d844d38708e4"
    },
    {
        "author": "陳杰",
        "paragraphs": [
            "班朝曾共多艱日，草疏相過太息時。",
            "扶起斁倫千古痛，喚醒忠魄九原悲。",
            "我逃微責去汶遠，公坐高名出晝遲。",
            "危急一朝還並命，舉頭顛厦欲安之。"
        ],
        "title": "挽雷尚書喪歸二首  其一",
        "id": "35f62aa9-1453-4473-a72c-93b168ef6925"
    },
    {
        "author": "陳杰",
        "paragraphs": [
            "初聞難及廬山老，晚見喪歸南海翁。",
            "猶被卹章雖弗逮，竟成全節略相同。",
            "事惟有死仲連子，貌乃如生顔魯公。",
            "不盡哀榮千載下，爽鳩墟壠幾秋風。"
        ],
        "tags": [
            "庐山"
        ],
        "title": "挽雷尚書喪歸二首  其二",
        "id": "7f165f19-af78-4a24-864b-1a29b78c2678"
    },
    {
        "author": "陳杰",
        "paragraphs": [
            "同朝尚憶當時事，我去明朝公入臺。",
            "岳柱摧邊忽英簜，海塵揚處又蓬萊。",
            "夢闌杞國憂天痛，世換遼東避地回。",
            "似爾全歸亦安憾，貞元遺曲自生哀。"
        ],
        "title": "挽龔竹卿",
        "id": "b7c39fe2-c2f8-46b6-ad7a-b04a02b122ee"
    },
    {
        "author": "陳杰",
        "paragraphs": [
            "夢回殘月墮觚棱，歸棹滄浪自濯纓。",
            "城郭重來嗟隔世，江山如畫憶初盟。",
            "當年阮瑀誰爭長，千載相如凜若生。",
            "空復滿襟餘老淚，臨風三叫爲君傾。"
        ],
        "title": "挽黄思梅",
        "id": "4a947252-94dc-4ecc-93bb-eb98285eaaff"
    },
    {
        "author": "陳杰",
        "paragraphs": [
            "十載紛紛死亂離，如君清苦獨堪悲。",
            "醫餘書眼猶評史，瘦盡吟肩正琢詩。",
            "李涉空哦綠林夜，阿先竟厄白波時。",
            "還勝罹難天涯者，荒冢無人酹一巵。"
        ],
        "title": "挽范安仲死寇",
        "id": "66650e45-3f1a-44f9-8520-4c4fb33f2397"
    },
    {
        "author": "陳杰",
        "paragraphs": [
            "幾度思君欲白頭，人間富貴曲如鈎。",
            "細論誰可一樽酒，高卧惟應百尺樓。",
            "工力忽從詩句見，鋒鋩漸向筆端收。",
            "海鷗不駭漁爭席，自此寬閒任釣遊。"
        ],
        "title": "和林一父自溫陵寄詩由信上再忤時貴歸本貫",
        "id": "46a98a1c-5fdd-452a-9e99-93042a688c7c"
    },
    {
        "author": "陳杰",
        "paragraphs": [
            "聞道機心不下鷗，丈夫乃不爲身謀。",
            "人間信有城門犬，江滸非無夜半舟。",
            "塞上馬來還反掌，揚州鶴去又從頭。",
            "茫茫世事誰能料，未蓋棺前卒未休。"
        ],
        "title": "和伯文送丁校尉往維揚伯文嘗教之避禍不從",
        "id": "0105f6e1-83ac-47f2-9ee6-8158972c9878"
    },
    {
        "author": "陳杰",
        "paragraphs": [
            "少狂拂劍指天山，中歲驅馳萬險艱。",
            "射虎將軍頻出塞，墮鳶老子晚征蠻。",
            "莫誇兵法來圯上，但愛挐音出葦間。",
            "風后大鴻三引首，一波長乞白鷗閒。"
        ],
        "title": "和欽弟讀予孫吳之作",
        "id": "89607fe4-cfa3-44be-ad19-a2592afca1eb"
    },
    {
        "author": "陳杰",
        "paragraphs": [
            "眼光如電氣如虹，少日詞場互長雄。",
            "幾度憶君風月社，十年坐我簿書叢。",
            "癡兒了事未易了，老兔中書今不中。",
            "次第買山歸隠去，不嫌苦淡幸來同。"
        ],
        "title": "和天民寄筆",
        "id": "2bd0416c-9738-40bf-b63e-fc1be86b296c"
    },
    {
        "author": "陳杰",
        "paragraphs": [
            "潭影悠悠白日閒，千年如畫此江山。",
            "高人徐孺死已朽，上疏梅仙去不還。",
            "底是憂堪埋地下，誰能遠不在人間。",
            "相逢正有論詩樂，且透西江句上關。"
        ],
        "title": "和姚山長一甫",
        "id": "fd388c36-a207-43c4-8b34-6af56052525e"
    },
    {
        "author": "陳杰",
        "paragraphs": [
            "宦遊落拓成前夢，亂瘼摧藏各幸民。",
            "歲晚來門今雨舊，人間傾蓋白頭新。",
            "斯文不厭重論細，吾味何關數面親。",
            "海內凄然成二老，玻瓈更共一江濱。"
        ],
        "title": "和王守城山",
        "id": "ba67845e-f567-4b79-80ea-1938229895aa"
    },
    {
        "author": "陳杰",
        "paragraphs": [
            "又遲江南緝落毛，兒衣折盡海紋濤。",
            "靜看機事梟羣奕，醉倚西風蠃二豪。",
            "黄菊籬間三引滿，夕陽樓上一凭高。",
            "故人經亂渾無恙，贏得新吟可擬騷。"
        ],
        "title": "和敖教諭",
        "id": "2e0029d1-a26d-43f4-b5bc-0aa542edb5d9"
    },
    {
        "author": "陳杰",
        "paragraphs": [
            "金石論交半化狼，竹桐吾味暫棲凰。",
            "陶籬三畝新荒逕，孔壁千秋未壞堂。",
            "彩鳳題門人灑落，驪珠照夜筆淋浪。",
            "惜無北海盈樽酒，與賦東湖五月凉。"
        ],
        "title": "和夏南麓繡斧曾驅當道狼及答尹存吾喻仁山携詩相過值出",
        "id": "5dbff8bc-dd42-44cb-b9f0-40fcabfb4248"
    },
    {
        "author": "陳杰",
        "paragraphs": [
            "夢事曾陳一瓣香，清愁兩地鬢眉蒼。",
            "少陵空復詩劘壘，王湛聊須易在牀。",
            "古有忘言行畏壘，今無書法可柴桑。",
            "提君四印各安穩，正使同羣不亂行。"
        ],
        "title": "和曾平山見貽蚤自溫榮挹豔香韻",
        "id": "bfac34c5-31d5-4b92-b9fa-e085e5968ff9"
    },
    {
        "author": "陳杰",
        "paragraphs": [
            "來參軍事久無功，宜黜而陞愧在中。",
            "攬轡登車寧有是，過家祭竈略相同。",
            "送人萬里鷗波白，回首千山騎火紅。",
            "待得故園高卧日，諸君劍佩一時東。"
        ],
        "title": "與節東歸和同幕送行之作",
        "id": "c4938131-f68c-4979-bfc2-68e517583137"
    },
    {
        "author": "陳杰",
        "paragraphs": [
            "千羊濈濈擁初平，不抵封人反哺羹。",
            "自說老來行欲倦，忽聞親在座皆驚。",
            "白雲飛動能無思，寒雀啁啾故有聲。",
            "回首送君雙淚落，松楸霜露正關情。"
        ],
        "title": "胡端逸結庵於清江之草鞋甲歲晏言別始知猶有九袠母在敬和韻",
        "id": "67756061-9f1f-4391-b9e4-c3ab4a9f84b8"
    },
    {
        "author": "陳杰",
        "paragraphs": [
            "故王沉憤九重泉，先帝焦勞四十年。",
            "已有含桃薦新廟，獨無麥飯灑荒阡。",
            "挽回天怒當初政，扶植人倫在衆賢。",
            "此邸最關宗社計，加恩莫放代來先。"
        ],
        "title": "永穆陵復土隨龍除官甚盛",
        "id": "f1b3c9f2-1dca-445a-9af2-e74382e0ac68"
    },
    {
        "author": "陳杰",
        "paragraphs": [
            "短世人間厦幾顛，高風湖上榻猶懸。",
            "荒凉士豎殘碑日，遼邈官修廢祀年。",
            "萬古南州人似玉，千秋曾子筆如椽。",
            "斯文未喪神猶在，會見冠裳擁壞阡。"
        ],
        "title": "徐祠曾碑久仆前山長胡端逸與士友共豎之邀予賦",
        "id": "095dd068-7065-4702-828b-5ad0e6902b81"
    },
    {
        "author": "陳杰",
        "paragraphs": [
            "報答春光兩鬢華，荆南二月苦無花。",
            "津亭折柳清江駛，野寺觀棋白日斜。",
            "賦客不來樓背隰，霸功安在戟沉沙。",
            "歸途却惜怱怱過，一徑深紅賣酒家。"
        ],
        "title": "沙頭送客和伯文",
        "id": "d9af53fc-e674-4bee-8e10-e0680d8823cc"
    },
    {
        "author": "陳杰",
        "paragraphs": [
            "巾履鮮明意氣洋，高門懸箔走如狂。",
            "慣曾携筯從崔贍，可但驅車造辟疆。",
            "合五侯鯖爲一饌，染公鼎指要先嘗。",
            "寄聲窮巷長饑士，今代何人餉子桑。"
        ],
        "title": "食客",
        "id": "5d2a5301-a489-4ead-9f1c-cb037b835043"
    },
    {
        "author": "陳杰",
        "paragraphs": [
            "戰骨如山血未乾，補瘡遮眼肉都剜。",
            "向來手詔真哀痛，間者人言已治安。",
            "夜訪宰臣憂卧榻，晝延學士論危竿。",
            "祖宗全盛猶如此，半壁江風面面寒。"
        ],
        "title": "讀邸報  其一",
        "id": "0ac70ddd-6694-4045-9019-d06f992fc4c2"
    },
    {
        "author": "陳杰",
        "paragraphs": [
            "鑽刺逢迎狀似奴，是非羞惡一毫無。",
            "蓋間老犬曾共嗾，韝上新鷹正待呼。",
            "遞趲庸回聯鼎食，長排耆俊在泥途。",
            "一朝政事渠何算，可惜傾人好國都。"
        ],
        "title": "讀邸報  其二",
        "id": "b64f5e40-0f57-4398-a6cd-d3a3479091b5"
    },
    {
        "author": "陳杰",
        "paragraphs": [
            "正徯朝陽聽鳳鳴，忽傳鵜鴂作秋聲。",
            "百年事會紛成毀，一日光陰屢晦明。",
            "張霸安能識時務，翟公久自見交情。",
            "人間快意真難待，茅屋看山了此生。"
        ],
        "title": "見邸報",
        "id": "95bd824c-19ef-45e3-a349-5019ced86323"
    },
    {
        "author": "陳杰",
        "paragraphs": [
            "决漢排淮二十春，玉班步武乍駸駸。",
            "緊官爲餌剛摇手，退處如飴肯動心。",
            "寶劍夜鳴猶斗近，貂裘晚出已寒深。",
            "當初若聽苞桑計，未必江濤許浸淫。"
        ],
        "title": "扶憊效死清事久廢奏院郭公應酉以舊翹館客自杭來談江上師潰及京城非才誤著極爲不平且辱惠書明日又爲嶺海之行勉强用韻",
        "id": "faac1c3d-54f4-401c-930e-9d0edd80ce46"
    },
    {
        "author": "陳杰",
        "paragraphs": [
            "夾道歡呼百吏恭，微垣上相領藩雄。",
            "一星文采低南斗，十乘先驅走祝融。",
            "孔子猶須晚封楚，周公只合早歸東。",
            "林深近亦聞時事，小駐油幢請下風。"
        ],
        "title": "迓古心觀相帥長沙",
        "id": "e39a6387-b4e6-4c8d-9ca6-bae5b50513df"
    },
    {
        "author": "陳杰",
        "paragraphs": [
            "當家勳閥舊巍煌，天女裁雲爲製裳。",
            "胸飽治朝周典禮，篋餘內苑漢詞章。",
            "經行禾黍關河遠，指點蓬萊日月長。",
            "故國風流一回首，不妨鸞玉小徜徉。"
        ],
        "title": "中齋生朝",
        "id": "02f6c9da-5376-40df-bee8-8843c9e156cf"
    },
    {
        "author": "陳杰",
        "paragraphs": [
            "深僻山居自在身，似僧有髮俗無塵。",
            "讀殘貝葉都忘世，看足梅花不要春。",
            "嘖嘖樹間黄口小，悠悠道上白頭新。",
            "足非何與先生事，閒倚枯藤一欠伸。"
        ],
        "title": "山居",
        "id": "2e9cd6ae-c16b-42e4-8edf-b877bf8c35c7"
    },
    {
        "author": "陳杰",
        "paragraphs": [
            "窮居省事亦欣然，老屋中間易一篇。",
            "安步當車蔬當肉，筆耕爲耒紙爲田。",
            "幸生朱陸相鳴後，猶憶羲文未露前。",
            "三益不來山月白，卧聽澗水說真詮。"
        ],
        "title": "窮居",
        "id": "9ae7cd2f-ea16-412a-83cb-1399f506898e"
    },
    {
        "author": "陳杰",
        "paragraphs": [
            "著柳成新綠，吹花作故紅。",
            "衰顔與華髮，不敢怨春風。"
        ],
        "title": "春風",
        "id": "1af0334c-ac61-4779-982d-d3a8b7b877e5"
    },
    {
        "author": "陳杰",
        "paragraphs": [
            "只道潮聲落，潮來復有聲。",
            "何當機事息，暫遣海門平。"
        ],
        "title": "浙江潮",
        "id": "3af8703c-ebc3-46fc-9865-c766b6315103"
    },
    {
        "author": "陳杰",
        "paragraphs": [
            "試問屋藏書，何如斛貯珠。",
            "奄奄投閣老，凜凜墜樓姝。"
        ],
        "title": "試問",
        "id": "f2042b2f-7b75-45bd-9db6-8993caa868eb"
    },
    {
        "author": "陳杰",
        "paragraphs": [
            "松下無喝道，言樹聊蠲憂。",
            "誰知赤籐杖，獨倚萬古愁。"
        ],
        "title": "萱徑携筇",
        "id": "a6cc5c79-846a-40b3-9108-09aa6a415e3f"
    },
    {
        "author": "陳杰",
        "paragraphs": [
            "金莖餘孤標，青女滿殺氣。",
            "隨地堪百畦，流芳亦千歲。"
        ],
        "title": "菊畹秋香",
        "id": "8b4f6e9d-d8e5-4726-9121-1cfb64e7c995"
    },
    {
        "author": "陳杰",
        "paragraphs": [
            "千古和戎恨，冢青今尚聞。",
            "漢朝三尺草，埋沒幾昭君。"
        ],
        "title": "昭君",
        "id": "8cf7ebec-1f4a-48d8-aca1-1c8aae26db04"
    },
    {
        "author": "陳杰",
        "paragraphs": [
            "寒更洞書幌，几上明素絃。",
            "滿意宇宙曙，霏霏正漫天。"
        ],
        "title": "琴窗夜雪",
        "id": "97978635-c078-41c6-b91a-cd725baa3752"
    },
    {
        "author": "陳杰",
        "paragraphs": [
            "畫前逃弧馬，井法開賦役。",
            "聖人本仁民，何意重利跖。"
        ],
        "title": "讀書三首  其一",
        "id": "88ad3090-649b-4591-b36e-d0713fe0e242"
    },
    {
        "author": "陳杰",
        "paragraphs": [
            "書初說包貢，禮有獻民虜。",
            "末流尚忍聞，作俑叫千古。"
        ],
        "title": "讀書三首  其二",
        "id": "0e9de12e-f91d-4c9f-9d17-46381a699642"
    },
    {
        "author": "陳杰",
        "paragraphs": [
            "汝以爲多學，吾猶及闕文。",
            "憂端已秦誓，糟粕尚三墳。"
        ],
        "title": "讀書三首  其三",
        "id": "7d266cf7-4493-4d4a-859d-4b081bf12fd2"
    },
    {
        "author": "陳杰",
        "paragraphs": [
            "承平米家船，遺我獨悽然。",
            "此豈有愁地，不能無暝天。"
        ],
        "title": "老米暮景",
        "id": "18b610db-c41a-489c-aee7-57ac23555818"
    },
    {
        "author": "陳杰",
        "paragraphs": [
            "西軍嚴駕後，北府捷書前。",
            "勝負豈人與，兩公天已全。"
        ],
        "title": "博弈觀人二首  其一",
        "id": "f6b64ed2-714a-46ff-a842-46cfcfd1feba"
    },
    {
        "author": "陳杰",
        "paragraphs": [
            "等閒移作塞，鄭重喝成盧。",
            "莫看文懷瘦，胸吞幾寄奴。"
        ],
        "title": "博弈觀人二首  其二",
        "id": "a04d75d5-3f1b-4632-a731-fecf3f35bec2"
    },
    {
        "author": "陳杰",
        "paragraphs": [
            "吳以讓長國，讓亡吳亦隨。",
            "屬鏤天討賊，魚劍禍階誰。"
        ],
        "title": "題子胥廟",
        "id": "e012ecb1-de0f-4132-a906-e107b69b4877"
    },
    {
        "author": "陳杰",
        "paragraphs": [
            "疊疊雲山過盡，茫茫煙水安歸。",
            "還君此畫三歎，閒殺江南釣磯。"
        ],
        "title": "題江山煙水圖",
        "id": "cf03b08e-dc25-407b-bf72-5d95d1e18094"
    },
    {
        "author": "陳杰",
        "paragraphs": [
            "阿六生活大可，滕叔經紀自能。",
            "申生死爲恭子，寧哥墓曰惠陵。"
        ],
        "title": "述往二首  其一",
        "id": "e7b9b7d4-90b6-455e-826c-7bec3928b596"
    },
    {
        "author": "陳杰",
        "paragraphs": [
            "貞惠文子升士，睿聖武公好賢。",
            "晏平仲狐裘一，齊景公駟馬千。"
        ],
        "title": "述往二首  其二",
        "id": "7aca0ab8-4bb1-4fe0-973c-4b8ae810f6df"
    },
    {
        "author": "陳杰",
        "paragraphs": [
            "渭川其釣莫釣，濠上知魚非魚。",
            "幾曲清泠寄耳，一聲欵乃歸歟。"
        ],
        "title": "題石泉漁歌",
        "id": "4aa3bad7-852b-430f-8ed1-28885ac9d9c3"
    },
    {
        "author": "陳杰",
        "paragraphs": [
            "翠竹西江我屋，白雲南粵君家。",
            "當日設陳弧矢，今朝相對天涯。"
        ],
        "title": "與伯文同作生朝林母在閩",
        "id": "111f43e6-de70-418b-8bb4-648319b62757"
    },
    {
        "author": "陳杰",
        "paragraphs": [
            "寒江獨釣焉往，剡溪高興久空。",
            "欲識梅花自色，小須雪霽開篷。"
        ],
        "title": "贈雪篷相士",
        "id": "aff3af7a-53b0-43a6-8993-30e2946d3bd1"
    },
    {
        "author": "陳杰",
        "paragraphs": [
            "樹小都來三尺長，撩人那得許生香。",
            "隔窗只道花如簇，纔是梢頭一粟黄。"
        ],
        "title": "小桂二首  其一",
        "id": "3f704b31-024c-4cfe-ab94-95ab50288021"
    },
    {
        "author": "陳杰",
        "paragraphs": [
            "甲第人家萬木犀，著忙曾看盛開時。",
            "日長小院差深靜，時遣輕風破一枝。"
        ],
        "title": "小桂二首  其二",
        "id": "66819f13-7185-4273-982e-d53cd212fe28"
    },
    {
        "author": "陳杰",
        "paragraphs": [
            "暈消舊習風前籜，怒長新功雨後竿。",
            "頭角嶄然真小友，雪霜歲晚更相觀。"
        ],
        "title": "篤志齋前新竹",
        "id": "1919a7e5-3b2e-46b8-a6d9-3896cfa3756c"
    },
    {
        "author": "陳杰",
        "paragraphs": [
            "欲將心事梅邊說，放鶴經年去不還。",
            "寒日碧雲無限意，却成喑啞對湖山。"
        ],
        "title": "題和靖祠",
        "id": "6877a268-dd2b-44a6-aa36-7df435c356ea"
    },
    {
        "author": "陳杰",
        "paragraphs": [
            "幽居日對野人多，滿耳桑麻不及他。",
            "驚怪朝來富新事，徑容貴客偶相過。"
        ],
        "title": "貴要之客來",
        "id": "9a2683eb-66d3-4482-a1ae-45d3cff3de25"
    },
    {
        "author": "陳杰",
        "paragraphs": [
            "日晏到門三斗塵，隔簾午暝託朝真。",
            "乘肩鼻涕關何事，試看斤風向郢人。"
        ],
        "title": "聞須溪坐午謝客用所寄絕句韻葉宋英先容",
        "id": "aaa1cb94-826e-4849-b407-17798b8f58eb"
    },
    {
        "author": "陳杰",
        "paragraphs": [
            "飲邊聊復得元子，坐上安非類蔡邕。",
            "袖取清談鐵如意，茫茫世事正蛇龍。"
        ],
        "title": "龍灣野店同軍校舉杯",
        "id": "e97dcb4c-5d1d-4094-b046-350b4e5261ce"
    },
    {
        "author": "陳杰",
        "paragraphs": [
            "離離玉立已無多，顔色相於冷不阿。",
            "一種東風自根極，銅鞮最後謫仙歌。"
        ],
        "title": "和落梅",
        "id": "4ee021b0-dfe8-4569-b5b7-c3365fad646c"
    },
    {
        "author": "陳杰",
        "paragraphs": [
            "消磨甲子門前柳，傲睨羲皇膝上桐。",
            "晉宋一杯無認處，先生萬古此山中。"
        ],
        "title": "柴桑圖",
        "id": "64f27077-7bd4-4f01-8984-db551d2b6c50"
    },
    {
        "author": "陳杰",
        "paragraphs": [
            "回舟望見雪來時，此興山陰不與知。",
            "天上白衣殊變化，人間臭腐正神奇。"
        ],
        "title": "和雷侍郎省身湖上遇雪",
        "id": "62ba7a61-cfcc-4667-8948-53081b5e6ee8"
    },
    {
        "author": "陳杰",
        "paragraphs": [
            "無復斯人過虎溪，溪上朝朝新虎蹄。",
            "江左風流却回首，幾曾極樂在天西。"
        ],
        "title": "題湯雋溪留遠法師蓮社圖",
        "id": "24f4291f-2291-4d59-873e-6078811c7343"
    },
    {
        "author": "陳杰",
        "paragraphs": [
            "茫端寒燠關生物，一粲疎花可得禁。",
            "香影天機行世淺，風騷古思不言深。"
        ],
        "title": "題老杜巡簷索笑圖",
        "id": "784f3b31-d100-4fbf-8f40-f86e741b7d10"
    },
    {
        "author": "陳杰",
        "paragraphs": [
            "故家文獻世公台，直爲遺黎萬里來。",
            "應念顛崖最辛苦，更移鄂省近南開。"
        ],
        "title": "賈鹿泉屢約一出小詩代行十首  其一",
        "id": "4600aa9f-6152-4176-b366-af5e0a8bf1d3"
    },
    {
        "author": "陳杰",
        "paragraphs": [
            "河洛聲名莽舊墟，百年消息孕真儒。",
            "南方只道足文史，今見北方行秘書。"
        ],
        "title": "賈鹿泉屢約一出小詩代行十首  其二",
        "id": "05b65bd3-ece0-4f65-935d-d1296b5fc378"
    },
    {
        "author": "陳杰",
        "paragraphs": [
            "悃愊無華憂世深，十詩直寫古人心。",
            "也教窮谷敲推士，一識中原正大音。"
        ],
        "title": "賈鹿泉屢約一出小詩代行十首  其三",
        "id": "4ebb6bb8-c471-4f77-9c56-d6a3c33f8543"
    },
    {
        "author": "陳杰",
        "paragraphs": [
            "兵前創建教條新，鞍馬叢中玉雪身。",
            "揭起先牌一廉字，十州草木亦回春。"
        ],
        "title": "賈鹿泉屢約一出小詩代行十首  其四",
        "id": "e304f8b1-0d51-4dde-b357-03caf8407c57"
    },
    {
        "author": "陳杰",
        "paragraphs": [
            "世變崢嶸可奈何，魚龍雜襲故應多。",
            "風休雲定須臾事，惟有高賢炯不磨。"
        ],
        "title": "賈鹿泉屢約一出小詩代行十首  其五",
        "id": "5655cd6a-7e7a-4148-8d93-7a377a94cde0"
    },
    {
        "author": "陳杰",
        "paragraphs": [
            "上都仁問遠如天，人望公來望歲然。",
            "正有郇模三十字，含毫欲愬復難宣。"
        ],
        "title": "賈鹿泉屢約一出小詩代行十首  其六",
        "id": "5e5a2eee-06ff-4520-b338-8f82645cb922"
    },
    {
        "author": "陳杰",
        "paragraphs": [
            "南北風殊久未諳，亂離更值旱如惔。",
            "斗升試酌西江水，應有湯年一溉甘。"
        ],
        "tags": [
            "长江"
        ],
        "title": "賈鹿泉屢約一出小詩代行十首  其七",
        "id": "50508706-7ac1-4944-9bc9-978c2169845f"
    },
    {
        "author": "陳杰",
        "paragraphs": [
            "詔旨丁寧畫一頒，盡驅黠吏革貪官。",
            "若行兩事無他事，民命那無一綫寬。"
        ],
        "title": "賈鹿泉屢約一出小詩代行十首  其八",
        "id": "592fc7a5-68ca-419c-a55d-e00b47144489"
    },
    {
        "author": "陳杰",
        "paragraphs": [
            "釋老新來各有宗，四民最惜一民窮。",
            "挽回世道能無在，主張斯文盡屬公。"
        ],
        "title": "賈鹿泉屢約一出小詩代行十首  其九",
        "id": "4c2e9678-9ce4-4a27-b3b7-1aad45dda035"
    },
    {
        "author": "陳杰",
        "paragraphs": [
            "故園三畝淡生涯，雨橫風狂縮似蝸。",
            "從此亦稱蕭相客，合無穩種邵平瓜。"
        ],
        "title": "賈鹿泉屢約一出小詩代行十首  其一○",
        "id": "70b13196-2cca-44ee-9f07-c9850f6377d5"
    },
    {
        "author": "陳杰",
        "paragraphs": [
            "關防秋暑雙蕉葉，商略時宜十兔毫。",
            "贈別不須嗔語淺，如君正復坐名高。"
        ],
        "title": "送林一甫試浙漕二首  其一",
        "id": "19e30e08-2c35-4406-bd6e-ddb4a5dd9c59"
    },
    {
        "author": "陳杰",
        "paragraphs": [
            "偶題熟紙光浮桂，漫遣生綃色染藍。",
            "入手功名如此耳，人間看北會成南。"
        ],
        "title": "送林一甫試浙漕二首  其二",
        "id": "d4c385fd-4a25-40ec-ac96-a46ff129b93c"
    },
    {
        "author": "陳杰",
        "paragraphs": [
            "外大如壺內不粗，閩山風物楚山無。",
            "后皇等是栽培力，消得千頭與作奴。"
        ],
        "title": "伯文送海紅柑及橄欖  其一",
        "id": "a86431c7-ba72-4fc7-a75f-40c09fd805cd"
    },
    {
        "author": "陳杰",
        "paragraphs": [
            "微苦何妨著舌尖，就中永味已相兼。",
            "平生冰檗東坡老，直爲羣兒說蜜甜。"
        ],
        "title": "伯文送海紅柑及橄欖  其二",
        "id": "8aef8da2-d942-4b67-9f3a-d39dfb514c64"
    },
    {
        "author": "陳杰",
        "paragraphs": [
            "年光冉冉東流水，客恨怱怱旦過僧。",
            "門插一枝荆楚柳，夢回十里廣陵燈。"
        ],
        "title": "燈夕解嘲和同官二首  其一",
        "id": "862e889e-f24b-4455-92c2-aa37f7dd0ba3"
    },
    {
        "author": "陳杰",
        "paragraphs": [
            "同上南樓看月去，莫嫌官舍冷如僧。",
            "一株西北平安火，萬里東南無盡燈。"
        ],
        "title": "燈夕解嘲和同官二首  其二",
        "id": "8b563ec1-c0a9-469d-8501-178a46ee679c"
    },
    {
        "author": "陳杰",
        "paragraphs": [
            "陽坡春事已全動，陰谷餘寒容未收。",
            "花雨一番成蝶夢，柳風十日看鶑流。"
        ],
        "title": "春事",
        "id": "634bf422-ca66-427a-8165-a993ccd559f2"
    },
    {
        "author": "陳杰",
        "paragraphs": [
            "宿雨初收水滿村，斷橋千事不相聞。",
            "隔籬試寫流年影，手種山田熟幾分。"
        ],
        "title": "贈熊易課",
        "id": "835d1d8a-a0e8-4ad6-bb37-ec71ee7fe2a2"
    },
    {
        "author": "陳杰",
        "paragraphs": [
            "千樹江頭雪作裳，一枝故欲犯時粧。",
            "分明瑩薄裁瓊玉，不比臙脂抹海棠。"
        ],
        "title": "紅梅",
        "id": "07b29eba-4175-4344-adcc-3613edd48bf6"
    },
    {
        "author": "陳杰",
        "paragraphs": [
            "殺雞季偉蔬留客，列鼎孫弘外一肴。",
            "古道無存幾夫子，今人何限不全交。"
        ],
        "title": "古道",
        "id": "fca9b6dd-0a97-4e01-ac01-3a0bf975c963"
    },
    {
        "author": "陳杰",
        "paragraphs": [
            "蓬頭歷齒王霸子，葛帔練裙任昉兒。",
            "世緒何妨有凋落，若敖羊舌正堪悲。"
        ],
        "title": "故人家",
        "id": "c157a9c1-9cfb-4509-838c-e167b07eb47e"
    },
    {
        "author": "陳杰",
        "paragraphs": [
            "花與先生共歲寒，坐來不管漏聲殘。",
            "移瓶更轉橫枝影，貼在窗扉作畫看。"
        ],
        "title": "除夕對梅花燭花二首  其一",
        "id": "b1bc6beb-68d6-4596-b6a0-3b2a55a39bfb"
    },
    {
        "author": "陳杰",
        "paragraphs": [
            "頃刻開花翦復成，大如菡萏小朱櫻。",
            "一年歲事占來日，知爲先生報曉晴。"
        ],
        "title": "除夕對梅花燭花二首  其二",
        "id": "61e7a61c-0ae8-404c-8f9b-37b7a21bb9df"
    },
    {
        "author": "陳杰",
        "paragraphs": [
            "陽林小春醉風日，老面得酒須臾歡。",
            "不妨桃李妍冬谷，正要松篁用歲寒。"
        ],
        "title": "小春桃李俱花",
        "id": "c9b30dd3-ade4-4320-8821-4c1bb3deb467"
    },
    {
        "author": "陳杰",
        "paragraphs": [
            "黄金取印斗來大，白玉作壺冰樣寒。",
            "子號甚清堪自照，吾詩愈淡欲誰看。"
        ],
        "title": "贈玉壺相士",
        "id": "c77509d6-3976-4f5f-b5bb-0f84ad31e6f2"
    },
    {
        "author": "陳杰",
        "paragraphs": [
            "明月誰令作鑑寒，紙窗何日透蠅鑽。",
            "人間萬事秋毫細，跳出須彌頂上看。"
        ],
        "title": "月窗相士",
        "id": "acbe8f23-a404-4472-bfe1-4d744f18eace"
    },
    {
        "author": "陳杰",
        "paragraphs": [
            "十年已往如冰冷，千載方來似月明。",
            "唐許何嘗關世事，人間正有一書生。"
        ],
        "title": "贈冰月相士",
        "id": "478b81c7-b4cf-4ff1-b5f7-5161b9191ef4"
    },
    {
        "author": "陳杰",
        "paragraphs": [
            "千里論詩半語無，出門濠上子知魚。",
            "寒潭潦盡水歸壑，落日山明人荷鋤。"
        ],
        "title": "和葉宋英三絕句  其一",
        "id": "ec177558-ad6a-4c0d-9ca1-6d49c7d19436"
    },
    {
        "author": "陳杰",
        "paragraphs": [
            "大范寄詩題八十，龍韜照夜白虹寒。",
            "重紆剡雪歸時棹，問訊磻璜約處灘。"
        ],
        "title": "和葉宋英三絕句  其二",
        "id": "0b4147be-a093-425a-9abc-95c536671677"
    },
    {
        "author": "陳杰",
        "paragraphs": [
            "昌谷鯨蛇供誕幻，玉川騄駬玩虛空。",
            "獨無桃實三千歲，更有鵬扶九萬風。"
        ],
        "title": "和葉宋英三絕句  其三",
        "id": "b11d99f0-4924-4a35-8916-2a40a3654cc3"
    },
    {
        "author": "陳杰",
        "paragraphs": [
            "洞庭高秋乃無事，洞庭主人獨多才。",
            "滿天如水烏啼夜，寫出寒蟬濕兔來。"
        ],
        "tags": [
            "洞庭湖"
        ],
        "title": "和張純父霜月三首  其一",
        "id": "3fc15534-5217-4636-8ef1-7059809898c9"
    },
    {
        "author": "陳杰",
        "paragraphs": [
            "茅店板橋天落趣，素娥青女洗長新。",
            "昔人已與不傳死，千古誰憐老斲輪。"
        ],
        "title": "和張純父霜月三首  其二",
        "id": "d78618fc-0b2e-4cbd-b385-6a34280356c0"
    },
    {
        "author": "陳杰",
        "paragraphs": [
            "天公戲劇高寒上，豈識人間有凜秋。",
            "八萬四千揮斧手，閒拋玉屑下瓊樓。"
        ],
        "title": "和張純父霜月三首  其三",
        "id": "99f89005-190e-4d0b-b9bd-c986b375351d"
    },
    {
        "author": "陳杰",
        "paragraphs": [
            "雨風睡過一年春，破悶無茶可策勳。",
            "失笑起來聞玉笛，嬾晴吹漲滿空雲。"
        ],
        "title": "和州秋陽",
        "id": "28056afc-95fe-4243-a75a-847db2261d99"
    },
    {
        "author": "陳杰",
        "paragraphs": [
            "吟屋青山萬壘間，割來風月少陵壇。",
            "可憐雲樹相望地，今作江東渭北看。"
        ],
        "title": "和成修堂見寄吟稿韻二首  其一",
        "id": "8fdb5a55-474b-4e64-a243-75ac725d9853"
    },
    {
        "author": "陳杰",
        "paragraphs": [
            "猶憶朝天曉漏遲，龍蛇暖日動旌旂。",
            "此生那復賡酬樂，風雪天涯各鍛詩。"
        ],
        "title": "和成修堂見寄吟稿韻二首  其二",
        "id": "dfd6a806-d5ab-41ec-b26d-fa3b179a0bde"
    },
    {
        "author": "陳杰",
        "paragraphs": [
            "水仙盆間瑞香盆，着一枝梅一幹蓀。",
            "箇是山中生四和，麝沈棗甲更須論。"
        ],
        "title": "和友人生香四和",
        "id": "7c715c77-6909-4d37-a1c1-aa55c8060ecf"
    },
    {
        "author": "陳杰",
        "paragraphs": [
            "江頭風雨連年惡，破屋驚秋復惜春。",
            "天上金甌足時棟，人間白髮是閒身。"
        ],
        "title": "破屋",
        "id": "8ead9b45-b306-40ed-9eca-b5d5692e6294"
    },
    {
        "author": "陳杰",
        "paragraphs": [
            "壯歲高科晚一麾，江濤如此幅巾歸。",
            "書生何限經綸意，曾共危闌送落暉。"
        ],
        "title": "挽周溪園國史三首  其一",
        "id": "a2c9b5c5-c044-4f0b-a4af-7bdea3716799"
    },
    {
        "author": "陳杰",
        "paragraphs": [
            "一瞬風雲宇宙新，一家中外幾朱輪。",
            "歸來却就千鍾養，贏得深衣處士身。"
        ],
        "title": "挽周溪園國史三首  其二",
        "id": "9018b2d2-1d06-4d39-b408-3f03d9d36d8b"
    },
    {
        "author": "陳杰",
        "paragraphs": [
            "鉅筆曾編兩大藩，江山如畫朔風酸。",
            "如何地下修文手，還要南朝舊史官。"
        ],
        "title": "挽周溪園國史三首  其三",
        "id": "6462f8ae-3a10-40fa-84b4-1630995ee0ae"
    },
    {
        "author": "陳杰",
        "paragraphs": [
            "鐵騎琱戈夾道馳，元戎小隊出郊時。",
            "白袍容與其間者，莫是參謀老拾遺。"
        ],
        "title": "勸農同幕皆預即事四絕  其一",
        "id": "691b5849-eaf1-4a8b-9564-a9190cf43dea"
    },
    {
        "author": "陳杰",
        "paragraphs": [
            "妥貼輕輿我自便，更施小帳暖如氈。",
            "前山一陣東風雨，馬上諸郎陛楯然。"
        ],
        "title": "勸農同幕皆預即事四絕  其二",
        "id": "a7b60bf3-e598-4d41-9be3-7657f26b650b"
    },
    {
        "author": "陳杰",
        "paragraphs": [
            "風捲岡頭似怒雷，曉來驅我上崔嵬。",
            "斗牛儘是登臨處，到得清明却不來。"
        ],
        "title": "勸農同幕皆預即事四絕  其三",
        "id": "9781537d-e8c9-40ea-8bb1-9869c3047b39"
    },
    {
        "author": "陳杰",
        "paragraphs": [
            "烏帽持觴鬢似銀，近前不怕相公嗔。",
            "未知此日殷勤意，曾到深村作苦人。"
        ],
        "title": "勸農同幕皆預即事四絕  其四",
        "id": "5a66cb38-f159-4edf-9b99-698151cda294"
    },
    {
        "author": "陳杰",
        "paragraphs": [
            "鼎湖不挾宇宙去，驪墓曾包山海來。",
            "教兒倒誦阿房賦，一與張陽洗七哀。"
        ],
        "title": "見諸君感事之作",
        "id": "e0303d90-8f40-4712-898b-b79f0a23a351"
    },
    {
        "author": "陳杰",
        "paragraphs": [
            "白鷗飛來類從汝，寒鴈瞥起幾導吾。",
            "未覺咫間能萬里，曲肱殘夢落東湖。"
        ],
        "title": "題李生烟江萬里圖",
        "id": "88739c4d-4320-4da5-9485-3efaf2c6ccdb"
    },
    {
        "author": "陳杰",
        "paragraphs": [
            "三命橫鋪下點星，風雷歘起斗牛靈。",
            "正堪持獻雲霄士，不中山間倦客聽。"
        ],
        "title": "贈徐先輩星命課",
        "id": "02fc3914-e6b7-4790-a38a-9fe27c5c3ad5"
    },
    {
        "author": "陳杰",
        "paragraphs": [
            "閉門風雨九十日，生物趨新曾未休。",
            "適見桃枝暗明月，漸聞柳絮逐江流。"
        ],
        "title": "閉門",
        "id": "0e715b16-7c99-400d-baf5-9de86eb7790a"
    },
    {
        "author": "陳杰",
        "paragraphs": [
            "城裏北風連夜號，平湖捲綠上枯壕。",
            "不知江水長多少，檣尾過城三丈高。"
        ],
        "title": "東湖晚步洪恩橋海棠洞三首  其一",
        "id": "f5205c6f-a5a1-4e5c-997c-bc412d851f34"
    },
    {
        "author": "陳杰",
        "paragraphs": [
            "雪前一枝玉出牆，獨立小橋風信香。",
            "爛霞晴日炙蔫錦，十里輭紅人若狂。"
        ],
        "title": "東湖晚步洪恩橋海棠洞三首  其二",
        "id": "08f3d5b6-4ae5-4d80-826a-2307b0b867d1"
    },
    {
        "author": "陳杰",
        "paragraphs": [
            "百花洲前萬柳隄，一川紅綠醉春時。",
            "樓臺忽斷見西爽，鶑燕正深聞子規。"
        ],
        "title": "東湖晚步洪恩橋海棠洞三首  其三",
        "id": "5ffb50c1-b6e0-447a-8932-48d054b588e8"
    },
    {
        "author": "陳杰",
        "paragraphs": [
            "風流頓盡萬花浦，俛仰已陳雙桂亭。",
            "黄鞠華差强人意，紅拒霜猶有典刑。"
        ],
        "title": "詠歸晚步",
        "id": "ac37b59e-ca46-4546-a8be-a09b95b766c0"
    },
    {
        "author": "陳杰",
        "paragraphs": [
            "長憶西風翠袖單，暮簷修玉倚初寒。",
            "一回得嫁平生足，更用花枝插白看。"
        ],
        "title": "書生舊夢二解皆因榜過作  其一",
        "id": "692c64ec-088d-4dae-a00b-a693f98b44ed"
    },
    {
        "author": "陳杰",
        "paragraphs": [
            "一著當機已百全，落枰忽誤豈非天。",
            "空函墮甑都休惋，赤壁淮淝本偶然。"
        ],
        "title": "書生舊夢二解皆因榜過作  其二",
        "id": "5c85e9b6-97de-4698-8b77-08bac633fc65"
    },
    {
        "author": "陳杰",
        "paragraphs": [
            "林昏月落淮南夜，還憶江清水見沙。",
            "冰雪爲魂玉在側，了知不是夢梨花。"
        ],
        "title": "和徐子蒼揚州夢梅",
        "id": "855b89bf-33a6-4257-b805-3092f3373c2f"
    },
    {
        "author": "陳杰",
        "paragraphs": [
            "寒夢初回斗帳深，清輝忽破小窗陰。",
            "若爲推上松蘿月，展盡梅花一寸心。"
        ],
        "title": "寒夢",
        "id": "397893e8-bfec-45d1-bdff-f579c966edf3"
    },
    {
        "author": "陳杰",
        "paragraphs": [
            "驊騮捕鼠不如狸，鏌干綴履不如錐。",
            "過都歷塊成何事，剸虎裁蛟彼一時。"
        ],
        "title": "題驛壁",
        "id": "47dff824-144d-429a-80d6-2c820eafa109"
    },
    {
        "author": "陳杰",
        "paragraphs": [
            "正朔奄奄一脈垂，不多文物迭興衰。",
            "菰蘆等是偏方士，爾尚生逢六季時。"
        ],
        "title": "六朝",
        "id": "23a136d1-ea82-49dc-9702-ac6424914f81"
    },
    {
        "author": "陳杰",
        "paragraphs": [
            "玉芝隨手燕堂空，翠幰宸遊黍滿宮。",
            "一片宣和殘歲月，百年田舍古屏風。"
        ],
        "title": "詠涂璋家屏風上題宣和壬寅季夏",
        "id": "4ede631c-c94a-4199-b0e3-d91cc24c5039"
    },
    {
        "author": "陳杰",
        "paragraphs": [
            "蜀相猶雄懿已王，江東逮見魏先亡。",
            "山陽更在江東後，如此三分未用傷。"
        ],
        "title": "詠史",
        "id": "03829e2b-6295-4756-8a8f-45365c46f84e"
    },
    {
        "author": "陳杰",
        "paragraphs": [
            "白衣蒼狗無情物，翻手悲歡變古今。",
            "輸與道人長快活，看渠起滅不關心。"
        ],
        "title": "題梅壇毛慶甫道士雲悅樓",
        "id": "d25ee504-1345-42e5-9f3b-dc4f6cf348b8"
    },
    {
        "author": "陳杰",
        "paragraphs": [
            "老子廢吟恐妨道，道人學詩如學僊。",
            "探藏不惜藏諸密，試換黄庭內景篇。"
        ],
        "title": "答李道士",
        "id": "399ef58c-3644-4d33-a715-e2db5333a222"
    },
    {
        "author": "陳杰",
        "paragraphs": [
            "夢回華表千年遠，思入廬山三疊寒。",
            "綠髮道人知許事，山中自寫鶴泉看。"
        ],
        "tags": [
            "庐山"
        ],
        "title": "題傅道士鶴鳴泉",
        "id": "6ea1af64-4131-43f1-a2a8-6eee4e96fed7"
    },
    {
        "author": "陳杰",
        "paragraphs": [
            "消得剛風三日夜，吹開正色泬寥天。",
            "蘇門月朗君長嘯，太華雲高我晝眠。"
        ],
        "title": "酬別孫道人存心歸上饒二首  其一",
        "id": "a73c72f0-e403-414f-8a68-9f2254e60a86"
    },
    {
        "author": "陳杰",
        "paragraphs": [
            "短些幾迴無寄處，一聲歸鶴落江東。",
            "兩行老淚千年恨，問訊騎鯨太白翁。"
        ],
        "title": "酬別孫道人存心歸上饒二首  其二",
        "id": "9f7b635a-3ec4-4ae5-b919-a4e69b071730"
    },
    {
        "author": "陳杰",
        "paragraphs": [
            "豔不山礬瘦不梅，全身奪得八仙胎。",
            "揚州怕有歸來鶴，曾見無雙檻裏開。"
        ],
        "title": "和諸公瓊花二首  其一",
        "id": "d6e725e7-cef3-475e-b908-11d474c839b0"
    },
    {
        "author": "陳杰",
        "paragraphs": [
            "淡日微雲燕麥斜，江思笋蕨客思家。",
            "是非欲共東風語，一曲欄干眼自花。"
        ],
        "title": "和諸公瓊花二首  其二",
        "id": "60986bd8-0197-4b39-9a54-c078598703d1"
    },
    {
        "author": "陳杰",
        "paragraphs": [
            "蘆邊晚吹冷颼颼，背立孤禽有許愁。",
            "可是殿庭無事筆，已含原野十分秋。"
        ],
        "title": "題宣和御畫蘆禽",
        "id": "a209b0d2-82b8-4dcd-b4fd-8d2a3af86e99"
    },
    {
        "author": "陳杰",
        "paragraphs": [
            "東園一株千葉茶，阿翁手栽紅錦花。",
            "今年團欒且同看，明年大哥天一涯。"
        ],
        "title": "男竹枝歌",
        "id": "6fbe31a7-f5d1-4ae8-9f21-ec71f552e585"
    },
    {
        "author": "陳杰",
        "paragraphs": [
            "南園一株雨前茶，阿婆手種黄玉芽。",
            "今年團欒且同摘，明年大姊阿誰家。"
        ],
        "title": "女竹枝歌",
        "id": "78f6c0b2-a645-42c7-a943-53e03f003fdf"
    },
    {
        "author": "陳杰",
        "paragraphs": [
            "平生於二南，百過在芣苢。",
            "不知孰舞蹈，但覺烏可已。",
            "煌煌古人心，豈與不死傳。",
            "天和本發中，世味或食耳。",
            "全明凋靡後，未造放蕩始。",
            "折楊紛皇荂，敗素正堪紫。",
            "斯文吾衰久，安得力任鄙。",
            "天河儻可挽，舉俗快一洗。",
            "不且尊杜黄，卿言尚予起。"
        ],
        "title": "和彭教諭論詩",
        "id": "1e8a7d6b-6582-4767-afc4-42a74a041aa2"
    },
    {
        "author": "陳杰",
        "paragraphs": [
            "盛氣劘騷壘，長歌歷杜藩。",
            "二南四字始，萬古一解難。"
        ],
        "title": "誦詩",
        "id": "0494d495-a95d-4117-9b60-c2ecced77fa5"
    },
    {
        "author": "陳杰",
        "paragraphs": [
            "大地生靈惜暵乾，紙田不飽腐儒餐。",
            "閑將博士虀鹽味，試上先生苜蓿盤。"
        ],
        "title": "無題  其一",
        "id": "66e1df8f-4baf-461e-a4fc-aea378b5b765"
    },
    {
        "author": "陳杰",
        "paragraphs": [
            "口語甘時心猶異，中邊甜處味方宜。",
            "詩情合薦東坡老，慙媿當年蜜荔枝。"
        ],
        "title": "無題  其二",
        "id": "2bb8985e-ef33-4382-88b4-7be326308fba"
    },
    {
        "author": "陳杰",
        "paragraphs": [
            "聞道江邊起柁樓，欲將吾道付滄洲。",
            "三年惡瞰盧仝屋，一日輕裝范蠡舟。",
            "蹈海高懷欣獨往，濟川好手蹇難留。",
            "檣陰舸下能容我，雨笠烟簑傲白鷗。"
        ],
        "title": "無題  其三",
        "id": "674b2dea-804b-48d8-bcbe-13715c2ac935"
    },
    {
        "author": "陳杰",
        "paragraphs": [
            "千官萬歲講朝儀，黄繖高張簇仗齊。",
            "清曉山窗頻扣首，虬鬚隆準伴宸奎。"
        ],
        "title": "至日拜賜",
        "id": "ca70e106-30ba-4e69-ba59-2d6b1ea4ddcd"
    },
    {
        "author": "陳杰",
        "paragraphs": [
            "高吟鼎臠屢經嘗，群噪紛紛子貢牆。",
            "雪曲我應慙郢下，笛聲公自感山陽。",
            "堪嗟絳老泥塗役，孤負春官桃李場。",
            "斗大康山盛儒者，憑誰推此叩循良。"
        ],
        "title": "程簿能靜袖詩來訪次韻",
        "id": "56928af3-0247-4a08-8f22-262e9f641675"
    },
    {
        "author": "陳杰",
        "paragraphs": [
            "重遊如隔世，露雨暗池臺。",
            "蓬島又淺水，昆明幾劫灰。",
            "蒼鵝飛底去，白雁集何來。",
            "萬古南州土，荒祠一造哀。"
        ],
        "title": "東湖",
        "id": "7703788d-9ee6-4816-9589-3fc1acc78e4f"
    },
    {
        "author": "陳杰",
        "paragraphs": [
            "小春好風日，湖上足池臺。",
            "彼美少年子，適從何處來。",
            "恩光被鞍馬，艷麗照樽罍。",
            "今者不自樂，後人誰爾哀。"
        ],
        "tags": [
            "西湖"
        ],
        "title": "西湖",
        "id": "74f519ff-2bff-4a40-a70b-d118f786dd91"
    },
    {
        "author": "陳杰",
        "paragraphs": [
            "小家住深村，獨犬應門戶。",
            "招麾不去來，進止有常處。",
            "從田仍司盜，奔走亦禦侮。",
            "常恐下生氂，八方嘯狐兔。"
        ],
        "title": "小家住深村",
        "id": "535281db-fad9-4632-b433-c075617bd7a8"
    },
    {
        "author": "陳杰",
        "paragraphs": [
            "江浙相望半月程，燕雲萬里重行行。",
            "幾多臨水登山賦，不盡還家去國情。",
            "三入換來金印大，一歸贏得綵衣明。",
            "東湖何似西湖好，且對梅花捧壽觥。"
        ],
        "tags": [
            "西湖"
        ],
        "title": "送中齋過家入燕",
        "id": "05ac334a-391b-4100-a14c-18694f81ed34"
    },
    {
        "author": "陳杰",
        "paragraphs": [
            "厥初生人，稟性受中。",
            "不患不善，患不能充。",
            "血氣既剛，物我交戰。",
            "不患不充，又患不善。",
            "充而善者，可鸞可凰。",
            "匪善而充，化爲豺狼。",
            "其充爲何，勿助勿害。",
            "鷄鳴而興，善與利對。",
            "申嚴界限，審察毫釐。",
            "誠內僞外，理公欲私。",
            "充無穿窬，義不勝用。",
            "彼充孔揚，傲誕是從。",
            "故得其正，泉達火然。",
            "一有弗協，履冰臨淵。",
            "嗚呼道微，志遠瞻卓。",
            "子如充之，明善守約。"
        ],
        "title": "充善堂爲吳氏題",
        "id": "30490f47-e2c2-4e8b-9b2a-3b0a20d14f9b"
    },
    {
        "author": "陳杰",
        "paragraphs": [
            "瑶編每讀憤填膺，始末權姦託罷兵。",
            "初渡已誅雙烈士，小吏更壞一長城。",
            "齧氈大老投荒死，借劍孤忠竄島生。",
            "長與東南羞汗簡，更堪西北望神京。"
        ],
        "title": "中興事蹟",
        "id": "0e54ffa9-90b5-4f3d-95b6-1e5954c836b3"
    },
    {
        "author": "陳杰",
        "paragraphs": [
            "朔雲垂天野四平，羌笛叫月山秋清。",
            "金臺此日燕萬里，綿蕞當年魯兩生。",
            "衢路屏營詩少味，江關蕭瑟賦多情。",
            "西風瞥眼鱸魚鱠，一夜相思聞雁聲。"
        ],
        "title": "送萬平野余秋山被薦北行",
        "id": "8f0a866f-dbaa-4ecf-a086-18b749bb116b"
    },
    {
        "author": "陳杰",
        "paragraphs": [
            "岡路陰陰忽半規，無盈萬古亦無虧。",
            "鑿開空洞地有眼，劈下廣寒天不知。",
            "小著山河偏影處，平分蟾桂上弦時。",
            "遊人莫訝清光少，照見江東幾盛衰。"
        ],
        "title": "題信州月巖",
        "id": "41820a35-aab5-4331-9bdc-f72e13ce6402"
    },
    {
        "author": "陳杰",
        "paragraphs": [
            "老火張成傘，柔金伏在爐。",
            "正遮西日手，忽坐北風圖。",
            "霜葉條嗷雁，冰枝有噤烏。",
            "摩挲懷美獻，短策濟時無。"
        ],
        "title": "秋熱抵信上一歌館壁張蘆雁寒林",
        "id": "f1fd3ae2-c180-4e18-b1a2-1c37b44c28f7"
    },
    {
        "author": "陳杰",
        "paragraphs": [
            "伸脚踏胡地，開口喫漢天。",
            "見天不見雪，况辨雪與旃。",
            "胡人不敢殺，謂是不死仙。",
            "漢庭方求不死訣，方士取露和玉屑，何如老臣旃夾雪。"
        ],
        "title": "大窖齧旃",
        "id": "4f11d748-0ce4-477f-b8e9-a2c7f5745f53"
    },
    {
        "author": "陳杰",
        "paragraphs": [
            "扶義風雲急，投難歲月長。",
            "猶懷置嗣子，豈要負劉璋。",
            "討賊吾誰遜，違天有併亡。",
            "春秋復讎方，萬古烜炎光。"
        ],
        "title": "先主",
        "id": "1b184fb7-bbd9-40a5-8795-4bd8624b58bc"
    },
    {
        "author": "陳杰",
        "paragraphs": [
            "鹿去卯金刀，當塗未敢高。",
            "爭榮猶在弈，食馬已同槽。",
            "身後三分閏，生前百詐勞。",
            "就如題墓上，盜豹亦焉逃。"
        ],
        "title": "曹操",
        "id": "d53adb83-0a24-4b28-8d32-7e39471e0ef8"
    },
    {
        "author": "陳杰",
        "paragraphs": [
            "本祖賊爲媒，聊同漢報仇。",
            "機深螳後雀，禍隠馬中牛。",
            "夷甫毋專罪，江生足遠猷。",
            "誰開千古恨，落日淡神州。"
        ],
        "title": "司馬懿",
        "id": "fabaaf40-b7a1-4864-a6ac-dd280210898a"
    },
    {
        "author": "陳杰",
        "paragraphs": [
            "扁舟小繫畫欄西，萬里清光一拄頤。",
            "湖面欲包天外去，嶠鬟疑割海中來。",
            "高空自瀉軒皇樂，元氣長涵老杜詩。",
            "慶曆殘碑重回首，此生何限退憂時。"
        ],
        "tags": [
            "岳阳楼"
        ],
        "title": "登岳陽樓",
        "id": "d0680739-65af-4e8f-9577-82a50baf3bd3"
    },
    {
        "author": "郭居安",
        "paragraphs": [
            "詩來老氣鬰沈沈，猶負驛騮萬里駸。",
            "輦路風塵重回首，梅花歲晚獨知心。",
            "張南有死天無遠，管邴如生海未深。",
            "明發陽關底須疊，只哦雅製沈哇淫。"
        ],
        "title": "赴崖山贈別陳燾父",
        "id": "259c85b0-f5ee-40d4-b61d-c453ed134760"
    },
    {
        "author": "雷侍郎",
        "paragraphs": [
            "無魔不成佛，觀過始知仁。"
        ],
        "title": "句",
        "id": "e1f1e072-b641-41d7-a728-d1beb86e7fb0"
    },
    {
        "author": "釋道璨",
        "paragraphs": [
            "培塿視崔巍，眼高如許哉。",
            "舉頭天在上，四面景皆來。",
            "漸老成多病，看山又一回。",
            "盡供詩世界，霽色爲君開。"
        ],
        "title": "陪山泉登芝山和文正公舊韻",
        "id": "9f541e38-6a1a-42ab-86ce-766533065786"
    },
    {
        "author": "釋道璨",
        "paragraphs": [
            "江水清無底，江月明如洗。",
            "開軒浥清明，道人清若此。",
            "春風不摇江面波，春雲不載江頭雨。",
            "天地無塵夜未央，照影軒中惟自許。",
            "我來風雨夜漫漫，水月俱忘無表裏。",
            "笑拍闌干問阿師，水在月兮月在水。"
        ],
        "title": "水月軒",
        "id": "fa94b47a-2fe4-4490-9184-8781f9e6b87f"
    },
    {
        "author": "釋道璨",
        "paragraphs": [
            "花短秋意長，神清顔色少。",
            "筆端有西風，國香來未了。"
        ],
        "title": "題物初蕙蘭",
        "id": "340ab454-b61c-4a5a-acca-cde7beca33a4"
    },
    {
        "author": "釋道璨",
        "paragraphs": [
            "領客坐花陰，飲客酌花露。",
            "先生自家春，八荒一牖戶。",
            "凄其望前修，一枝閲世故。",
            "鶴車來不來，東風吹日暮。"
        ],
        "title": "仙巢海棠洞",
        "id": "1c217b31-399d-4b99-b538-9c7b87bc4f7e"
    },
    {
        "author": "釋道璨",
        "paragraphs": [
            "望之一葉輕，即之萬鈞重。",
            "天風吹不去，世波摇不動。",
            "送盡千帆飛，濟川已無夢。",
            "月冷蘋花秋，此興白鷗共。"
        ],
        "title": "野水橫舟",
        "id": "a8ae9f86-7a05-4f17-928f-215291952507"
    },
    {
        "author": "釋道璨",
        "paragraphs": [
            "鑿開渾沌竅，豁見天地根。",
            "舉瓢酌桂漿，引足蹈崑崙。",
            "湛然一精明，身外無乾坤。",
            "我欲從之遊，雲深入無門。"
        ],
        "title": "月窟",
        "id": "f67aacb8-054d-4ad1-a071-83e1e92ddaf0"
    },
    {
        "author": "釋道璨",
        "paragraphs": [
            "我泛浙西船，夜泊蘭溪岸。",
            "篷窗坐不眠，縣鼓鳴夜半。",
            "橋上趁墟人，徃來徹清旦。",
            "辦此朝夕勞，不博一日飯。",
            "複氈睡正煖，閉戶有人嫌夜短。"
        ],
        "title": "蘭溪夜泊",
        "id": "f04bf184-abce-4551-bdde-70045fb4b5fd"
    },
    {
        "author": "釋道璨",
        "paragraphs": [
            "妙處不可觀，可觀非是妙。",
            "杳杳無方所，冥冥無朕兆。",
            "我觀三十年，力盡不能透。",
            "及其會心時，忻然惟一笑。",
            "碧桃開晚花，黄鸝囀春晝。",
            "大哉衆妙門，老子親傳授。"
        ],
        "title": "贈觀妙道士",
        "id": "aaff70dd-b5c6-4338-a07f-e8bfc31ebe82"
    },
    {
        "author": "釋道璨",
        "paragraphs": [
            "胸中有廬山，筆下有廬山。",
            "窗下有廬山，眼中有廬山。",
            "別山十七年，見山一日間。",
            "韵險落鬼膽，語妙破天慳。",
            "永懷看山人，恨不同躋攀。",
            "摩挲青石硯，負山良厚顔。",
            "天風幾時來，乘之欲西還。"
        ],
        "tags": [
            "庐山"
        ],
        "title": "題源虛叟廬山行卷",
        "id": "59d9cda2-d7c0-45a8-b1d5-239edd4edc29"
    },
    {
        "author": "釋道璨",
        "paragraphs": [
            "青山在屋頭，易見甚難識。",
            "如玉有碎氣，如土有正色。",
            "平生萬里眼，付此千丈壁。",
            "雲行山欲動，雲深山更碧。",
            "動止同一機，兼處貴自得。",
            "心外無青山，身外無周易。",
            "安得識山人，倚闌論未畫。"
        ],
        "title": "題於潜西菩兼山閣參寥受業",
        "id": "04fafee4-eead-4885-bbb0-9eddbe69bb32"
    },
    {
        "author": "釋道璨",
        "paragraphs": [
            "梅梁在屋東，梅溪在屋西。",
            "舉頭東西望，古意入雙眉。",
            "彼溺猶己溺，彼饑猶己饑。",
            "皇皇聖人心，萬世同一機。",
            "誠明與物欲，方寸分町畦。",
            "火然而泉達，擴充無邊涯。",
            "禹亦何人哉，勉之宜及時。"
        ],
        "title": "題會稽孫竹閣望梅亭",
        "id": "9730175e-7494-471f-8f24-fdd2168237a5"
    },
    {
        "author": "釋道璨",
        "paragraphs": [
            "白髮照黄花，薄晚散幽步。",
            "何年乘五雲，來自三神嶼。",
            "膝下千載人，富貴等儒素。",
            "西風天地秋，細雨江城莫。",
            "酒酣拍闌干，憂時起愁緒。",
            "懷哉平原公，孤忠乃吾與。",
            "重此一臂力，日月容易去。"
        ],
        "title": "和雨崖吳提刑奉母夫人雨中登魯公亭",
        "id": "ec0a837b-c751-495e-b543-f83cc14d70ed"
    },
    {
        "author": "釋道璨",
        "paragraphs": [
            "久旱天地焦，酷出秦法外。",
            "一雨中夜來，漢兵起豐沛。",
            "萬物皆吐氣，昭蘇脫厄會。",
            "憂國有天人，愛民如子輩。",
            "心香徹九關，化爲雲靉靆。",
            "生意一萬里，直在方寸內。",
            "老農相與言，曉晴坐牛背。"
        ],
        "title": "喜雨呈梅石趙都大",
        "id": "c6ccddbd-c812-4a2f-a2bf-c56202fe1e96"
    },
    {
        "author": "釋道璨",
        "paragraphs": [
            "一葉復一葉，世道幾翻覆。",
            "一點復一點，書脈要接續。",
            "親見長公來，一節不肯曲。",
            "見竹如見公，北麓能不俗。",
            "回首熙豐間，幾人愧此竹。",
            "翰墨直枝葉，點化到草木。",
            "長公有深意，此事付北麓。"
        ],
        "title": "寄題瑞昌簿廳景蘇堂墨竹",
        "id": "aa6b7daf-75ac-4cea-bd04-462e6e9882ac"
    },
    {
        "author": "釋道璨",
        "paragraphs": [
            "武侯與晦翁，千載兩名流。",
            "各以一臂力，能鎮百世浮。",
            "神游天地間，或爲山阿留。",
            "心期有佳人，駕言寫幽憂。",
            "水流崖華開，山空明月秋。",
            "桂樹影團團，乳鹿鳴呦呦。",
            "薦菊秋盈筐，酌茶花滿甌。",
            "兩翁來不來，徘徊駐歸騶。"
        ],
        "title": "和卧龍招隠吟",
        "id": "07363e22-04ec-4760-9a14-63da6c333412"
    },
    {
        "author": "釋道璨",
        "paragraphs": [
            "我夢稽山陰，茂林映修竹。",
            "鑒湖八百里，眼看不盈掬。",
            "管領天下清，此樂梅邊獨。",
            "幾欲驅車去，雲根夜同宿。",
            "山空秋月明，安期未可卜。",
            "蓬萊水清淺，褰裳同往復。",
            "徑謁蔡少霞，不待青童覆。",
            "共草新宮銘，調高語圓熟。"
        ],
        "title": "和梅邊汪提幹",
        "id": "55dd6216-69cf-4196-932e-258a3af736b0"
    },
    {
        "author": "釋道璨",
        "paragraphs": [
            "空山木葉下，坐觀不二門。",
            "茶香舌本甘，直探天地根。",
            "兩袖江海風，眼前見夫君。",
            "十年戎馬間，未發詩與文。",
            "逐祿士之常，一廉減萬想。",
            "六經在日用，論說漫深廣。",
            "躬行能尺寸，光燄長萬丈。",
            "世波易溺人，外此無保障。"
        ],
        "title": "和童敬重",
        "id": "63617b21-c89b-41b9-b714-741543ecf650"
    },
    {
        "author": "釋道璨",
        "paragraphs": [
            "具郎號菊山，秀色已衰朽。",
            "潛郎號菊山，清香滿襟袖。",
            "天地一東籬，萬古一重九。",
            "絕愛陶淵明，攬之不盈手。",
            "後人不識秋，多向籬邊守。",
            "璨璨萬黄金，把玩豈長久。",
            "西風容易老，回首已如箒。",
            "因潛憶具郎，有淚如苦酒。"
        ],
        "title": "潛上人求菊山",
        "id": "f39ad79e-f276-41c9-9670-74c4f4036751"
    },
    {
        "author": "釋道璨",
        "paragraphs": [
            "去年無準死，今年癡絕喪。",
            "二老百世師，一去空天壤。",
            "玉磬與天球，滿耳皆新響。",
            "堂堂萬鐘鼎，橫列乳峰上。",
            "愿也天台來，雙眉擁青嶂。",
            "要見乳峰人，不作行役相。",
            "碧樹明秋花，吹香上藤杖。",
            "長松四十圍，懸水一千丈。",
            "到門相見時，爲我問無恙。"
        ],
        "title": "送愿上人過雪竇兼呈弁山",
        "id": "2c42b3f4-9bde-4f35-b094-d2e436c60891"
    },
    {
        "author": "釋道璨",
        "paragraphs": [
            "大雪凍不死，秋風吹不開。",
            "許大天地間，受得一氣獃。",
            "生意在根本，肯趁陽和回。",
            "要從梅兄游，一笑霜雪堆。",
            "六花已飛舞，槁悴如根荄。",
            "下有返魂香，英英死不摧。",
            "老仙造化手，妙處能奪胎。",
            "喚醒萬黄金，桃李皆奴儕。",
            "對花酌老仙，高致誰能陪。",
            "東籬有佳人，萬些招不來。"
        ],
        "title": "雪菊",
        "id": "d3515411-f371-4601-9e34-f45857cd8e19"
    },
    {
        "author": "釋道璨",
        "paragraphs": [
            "三洲相接連，斷處直如割。",
            "中洲二十里，平沙浄如刷。",
            "雲開天四垂，雨晴山一抹。",
            "綠波三萬頃，乞與漁翁撥。",
            "納之窗戶間，道人巧點掇。",
            "我來不忍去，倚闌腕欲脫。",
            "草青烟冉冉，柳靜浪聒聒。",
            "天風駕滄海，奔突不可遏。",
            "忻然見此翁，句險眼能活。",
            "遡流欲從之，水深春岸闊。"
        ],
        "title": "坐圓常江天軒聽謀西江示衆語",
        "id": "9285636f-b31c-4e51-9f2f-71502ab16a5b"
    },
    {
        "author": "釋道璨",
        "paragraphs": [
            "我不識靈溪，夢向溪邊去。",
            "溪遶屋頭流，橋通溪上路。",
            "軒窗水面開，水清石無數。",
            "煮茶僧請詩，茶香竹當戶。",
            "花箋暈淺紅，霜毫脫毛兔。",
            "引筆信手書，波峭含韻度。",
            "置筆喜語客，眼明失沉痼。",
            "夢覺秋滿床，殘月挂庭樹。",
            "病眩二十年，萬花舞深霧。",
            "夢中能楷書，以我心念故。",
            "人生孰非夢，百年等是寓。",
            "便欲驅車去，傍溪縛茅住。",
            "但恐秋雨來，溪深不可渡。"
        ],
        "title": "紀夢",
        "id": "08b20926-0c3e-4f20-a5ec-883b8d12af07"
    },
    {
        "author": "釋道璨",
        "paragraphs": [
            "好詩無音律，至文難言說。",
            "學之無他術，先要心路絕。",
            "兀坐送清晝，萬事付一拙。",
            "如是三十年，大巧自發越。",
            "萬象赴陶冶，百怪乞提挈。",
            "興來忽運筆，妙處無前哲。",
            "古來翰墨士，外此別無訣。",
            "明也江南來，俊氣方烈烈。",
            "乘潮觀海門，入越探禹穴。",
            "須從言外參，莫向紙上竊。",
            "此方吾必秘，爲子輕漏洩。",
            "慎勿語俗子，只可自怡悅。"
        ],
        "title": "贈明侍者",
        "id": "0a95a961-334a-48ef-a8a2-d34f43615654"
    },
    {
        "author": "釋道璨",
        "paragraphs": [
            "宇宙入八窗，芙蓉製衣裳。",
            "兩眼挂萬古，深柱書傳香。",
            "筆端膚寸合，要作天下凉。",
            "餘事亦演雅，簸弄正未妨。",
            "顛倒走百怪，陸離羅衆芳。",
            "氣焰壓牛斗，何止萬丈光。",
            "笑他兒女曹，白道空茫茫。",
            "秋風三尺劍，塵土壓下方。",
            "斫却月中桂，及此鬢未蒼。",
            "我欲援北斗，酌以椒桂漿。",
            "文章於此道，太山一毫芒。",
            "洙泗到伊洛，波瀾正泱泱。",
            "多少遡流人，褰裳復回翔。",
            "孰知方寸間，一葦直可航。",
            "勉哉吳夫子，此事當毋忘。"
        ],
        "title": "吳太清有遠役以詩寄別次韻",
        "id": "dc6957f4-bdc3-4cf7-8810-e19e6de50da9"
    },
    {
        "author": "釋道璨",
        "paragraphs": [
            "別山三十年，見山雙眼碧。",
            "山靈喜我來，一笑作戲劇。",
            "縱橫萬花舞，變亂山顔色。",
            "圭璧拔地起，自在羣玉國。",
            "去興紛莫留，下足深沒膝。",
            "凍合坡長短，石礙路剞側。",
            "躋攀脚未穩，失勢落數尺。",
            "平生江海屐，常患天地窄。",
            "立處貴穩密，取道貴徑直。",
            "只要緩步行，不在多用力。",
            "祇以到爲期，半途肯休息。",
            "須臾到山趾，坦途隨意適。",
            "回看行路處，倚天立青壁。",
            "極愛山上雲，長年抱幽石。",
            "耐得許多清，一夜遥相憶。"
        ],
        "title": "蹋雪下雲居山宿崇壽寄草堂",
        "id": "8620395d-226f-4f4d-904d-9137cddd1a5c"
    },
    {
        "author": "釋道璨",
        "paragraphs": [
            "秋氣入我窗，秋風吹我裳。",
            "可人溪上來，語妙齒頰香。",
            "餘味徹肝肺，散作六月凉。",
            "苦吟有天知，不知正無妨。",
            "譬如叢生蘭，無人亦自芳。",
            "明珠遺我把，爛爛照乘光。",
            "疾風駕滄海，世波正茫茫。",
            "老氣蓋九州，老眼隘四方。",
            "黄塵暗長淮，蒹葭色蒼蒼。",
            "醉草馬上檄，舉瓢酌天漿。",
            "雲開帝星明，妖彗收光芒。",
            "長江砥樣平，鷗鳥水泱泱。",
            "照影東湖濱，矯首看橫翔。",
            "釣竿拂珊瑚，凉意滿歸航。",
            "到海得明月，寄我毋相忘。"
        ],
        "tags": [
            "长江"
        ],
        "title": "和郭澹溪",
        "id": "245be63a-f025-4dc3-b48f-da8b3787749b"
    },
    {
        "author": "釋道璨",
        "paragraphs": [
            "西苑寶峰麓，占地寬一弓。",
            "梵放殷青冥，與峰相長雄。",
            "鬼域何方來，包舉歸提封。",
            "樓鐘不敢鳴，僧趨鄰寺鐘。",
            "徑也鐵石姿，直欲箋天公。",
            "天高不可叫，虎豹守九重。",
            "六年長安道，往來如飛蓬。",
            "雲開日正杲，死草生華風。",
            "青山復入手，盡埽狐兔蹤。",
            "魚鼓發新響，松桂還舊容。",
            "掘地尋泉源，鋤荒理菊叢。",
            "桃李一家春，萬古無異宗。",
            "玉色十丈煇，秀潤浄磨礱。",
            "大書付誰氏，千載深居翁。",
            "他年來讀碑，病眼摩朦朧。",
            "爲碑三夕留，卧聽寒巖松。"
        ],
        "title": "送西苑徑上人見深居馮常簿求寺記",
        "id": "af9f5845-11c8-4606-ae69-9eed8ed27d65"
    },
    {
        "author": "釋道璨",
        "paragraphs": [
            "心明於月過於月，廣寒有殿無城闕。",
            "不須更服九轉丹，目光射人如月寒。",
            "凌烟閣上公侯像，未必肩如山字樣。",
            "玉川地上蟣虱臣，未必文章非此人。",
            "口眼分明天不夜，輸與月齋擅聲價。"
        ],
        "title": "和蕭太山韻相士李月齋",
        "id": "eee4d4e1-c4ff-49d5-a0f4-c6fcf931fbf5"
    },
    {
        "author": "釋道璨",
        "paragraphs": [
            "貂蟬換却章甫冠，十年出入鵷行間。",
            "天門九重虎豹惡，手携諫疏歸掩關。",
            "白鷗浩蕩滄波闊，冷看諸公治三窟。",
            "庭院無人春日長，尚記向來頻往復。",
            "平生眼裏無機雲，建安餘子不足吞。",
            "剔起枝葉見根本，上人將底酬公恩。"
        ],
        "title": "和滄洲尚書送坦上人",
        "id": "a9dd1b60-c4de-4e2f-b502-3a5e54801a45"
    },
    {
        "author": "釋道璨",
        "paragraphs": [
            "郭家墓田土花碧，輪菌紫芝大盈尺。",
            "淋浪雨淚種得成，不識春風生長力。",
            "晴雲練練依遥岑，霽月烱烱懸崖陰。",
            "苦心實竹誰賞識，青山重疊黄泉深。",
            "兩翁落筆九天上，發煇潛德光千丈。",
            "此卷長留天地間，靈芝萬古常無恙。"
        ],
        "title": "題饒德操關子長紫芝詩軸",
        "id": "7d5653ae-aa05-4a6b-b076-6f7e0d958b0b"
    },
    {
        "author": "釋道璨",
        "paragraphs": [
            "長安城頭秋日黄，長安道上秋風凉。",
            "游子念親從定起，一衲卷雲歸故鄉。",
            "七月八月吳楚路，十里五里東南疆。",
            "遥知子母相見處，籬落黄花吹晚香。",
            "我母今年六十四，千丈白髮應滄浪。",
            "石田茆屋歸未得，西山幾度明斜陽。",
            "因送君行發深省，天地闊遠愁茫茫。",
            "他年相尋君勿忘，楊柳當門水滿塘。"
        ],
        "title": "送誠上人",
        "id": "f67420e2-d7fc-4790-afcc-a54529b0f633"
    },
    {
        "author": "釋道璨",
        "paragraphs": [
            "閣前溪水聲潺湲，閣後山色空巑岏。",
            "取之不得舍不得，善住道人如是觀。",
            "浩蕩春風滿天地，飛絮游絲無定處。",
            "去無所至來無蹤，善住道人如是住。",
            "有所住兮成守株，魚止濼兮鳥栖蘆。",
            "無所住兮成漫浪，空中迹兮鏡中像。",
            "道人一笑璨琳琅，住不住兮吾已忘。",
            "閒倚闌干春晝長，眼看白鳥浮滄浪。"
        ],
        "title": "題善住閣",
        "id": "6fb0e031-8286-4392-8fc6-9c50e2b399ab"
    },
    {
        "author": "釋道璨",
        "paragraphs": [
            "沙頭寒聲入蘆葦，沙際暝烟濕微雨。",
            "疎花明在樹梢頭，吟身卧在船蓬底。",
            "相看一笑大江橫，白鳥不飛天似水。",
            "逃禪英骨閟九原，褚郎有神呼得起。",
            "倔强橫枝不受屈，玲瓏孤標浄如洗。",
            "春風滿面吹不開，冰雪滿身凍不死。",
            "歲寒心事誰得知，大似和山隠君子。",
            "我有扁舟簑笠盟，落在吳頭并楚尾。",
            "挑燈今夜不成眠，免得相尋來夢裏。"
        ],
        "title": "題和山推蓬看梅",
        "id": "6890e43c-fb6d-46cd-8195-0e8fcccc9441"
    },
    {
        "author": "釋道璨",
        "paragraphs": [
            "四壁縱橫都十尺，門對若耶溪水碧。",
            "畫闌漠漠吹香風，綠窗練練浮秋色。",
            "中有詩家白玉顔，飲露沐芳度朝夕。",
            "當軒大坐眼波橫，只許詩人來入室。"
        ],
        "title": "寄題趙山台蓮花方丈",
        "id": "c8f96910-c529-4112-b3bc-dbe44b7e6512"
    },
    {
        "author": "釋道璨",
        "paragraphs": [
            "詞林丈夫安晚氏，筆端有口吞餘子。",
            "阿戎在傍橫點頭，萬言不直一杯水。",
            "文詞於道祇毫芒，枉勞平生兩鬢蒼。",
            "落花植實願自□，□□□□□□□。"
        ],
        "title": "和鄭半溪",
        "id": "6917fcca-6db0-44b5-87c3-7845a6c13d9d"
    },
    {
        "author": "釋道璨",
        "paragraphs": [
            "可人久別喜逢迎，分坐南窗曉放晴。",
            "竹所多時無此樂，梅兄一笑讓渠清。",
            "字如晉樣神饒韻，詩比唐人語更精。",
            "雋永韋編有真味，更須分我一杯羹。"
        ],
        "title": "和騰可趙司戶",
        "id": "5c5f66e1-854e-4512-b81c-155a0f692636"
    },
    {
        "author": "釋道璨",
        "paragraphs": [
            "樗寮先生千載士，草木有誰同臭味。",
            "外無刀斧斫削痕，中有冰霜不老氣。",
            "紅紫紛紛滿上林，我自無心趁桃李。",
            "蘇秦張儀自縱橫，寵辱不驚魯連氏。",
            "梁棟峨峨入阿閣，我自無心爲杞梓。",
            "杜喬李固自黨錮，網羅不及徐孺子。",
            "故家喬木百世陰，有此孫枝能蔽芾。",
            "落去英華植本根，深培不朽聖賢事。",
            "犧尊青黄互翻覆，眼看世事如醒醉。",
            "願言善保丘壑姿，留取清風在天地。"
        ],
        "title": "賦張寺丞樗寮",
        "id": "5c110ece-30c7-4954-bba2-43e3062063b4"
    },
    {
        "author": "釋道璨",
        "paragraphs": [
            "長庚流煇千丈强，斗南夜氣浮耿光。",
            "晉唐以前舊人物，翩然乘風下大荒。",
            "平生厭官不愛做，自歌招隠山中住。",
            "後園明月手自鋤，多種山前老梅樹。",
            "歲寒心事梅花清，滄浪白髮梅花明。",
            "有時指花對客道，此是吾家難弟兄。",
            "上國春風醉桃李，過眼紛紛付流水。",
            "禁得清寒耐後霜，幽獨何曾有如許。",
            "今年枝間著子無，黄金作顆應纍纍。",
            "想見日長庭院靜，時時繞枝如哺雛。",
            "摘來不用供調鼎，且喚麯生相管領。",
            "等閒一醉一千年，莫遣東風吹酒醒。"
        ],
        "title": "樗寮生日",
        "id": "51a30311-d50d-4a00-af3d-78dd05ef9213"
    },
    {
        "author": "釋道璨",
        "paragraphs": [
            "東風已老南風急，浪蕊浮花和露泣。",
            "翠袖盈盈波上來，相向美人如玉立。",
            "軒渠一笑俱動容，彼此一樣冰雪蹤。",
            "明珠散不論斛斗，清溪化作驪龍宮。",
            "大江以東北山北，時樣新粧皆失色。",
            "古心一寸誰得知，江上晚來數峰碧。",
            "普天之下率土濱，容著不盡胸中春。",
            "濂溪愛花我愛葉，難將此意輕語人。",
            "探尋勝處到深杳，兩眼眈眈天地小。",
            "不離枝葉見花實，紅白紛紛跡如埽。",
            "膝間不著無絃琴，酒中清濁時自斟。",
            "興寄超然八方內，身在水流香世界。",
            "綠雲冉冉撥不開，樂地可中能許大。",
            "中通外直真絕奇，一語能覺千古迷。",
            "二百年後誰傳衣，清溪滾滾通濂溪。"
        ],
        "title": "和余山南僉判清溪觀荷",
        "id": "bc29bcf5-ec8e-4501-bb93-ad2c4426e957"
    },
    {
        "author": "釋道璨",
        "paragraphs": [
            "髮白爲憂時，思家日念歸。",
            "涉春問行李，隔歲理征衣。",
            "夜雨繙書屋，秋風把釣磯。",
            "叮嚀舊僮僕，拂拭蘚痕微。"
        ],
        "title": "和陳東廬提幹",
        "id": "d4db3c7c-d63b-42dc-9024-c7197dd27419"
    },
    {
        "author": "釋道璨",
        "paragraphs": [
            "亂來誰訪古，杖屨竹邊聞。",
            "小立真堪畫，閒談亦自文。",
            "長翁千載語，中允百年墳。",
            "寂寞廬山下，幽尋獨有君。"
        ],
        "tags": [
            "庐山"
        ],
        "title": "和吳山泉知府",
        "id": "ca3e1012-3891-473d-bfee-c28be450a29e"
    },
    {
        "author": "釋道璨",
        "paragraphs": [
            "色香俱第一，知己是華光。",
            "風味嫌膚淺，精神貴斂藏。",
            "一生雖抱獨，千古却流芳。",
            "若論調羹事，還他一日長。"
        ],
        "title": "和馮叔炎梅桂二首  其一",
        "id": "9b777ae5-4e21-4ca0-a0e6-96ee2c11507b"
    },
    {
        "author": "釋道璨",
        "paragraphs": [
            "風露透枝葉，團團翠滿坡。",
            "但教秋思足，不必月明多。",
            "騷在誰招隠，山空自放歌。",
            "故家射科手，折取莫蹉跎。"
        ],
        "title": "和馮叔炎梅桂二首  其二",
        "id": "80b3f93f-5f22-4784-9826-ebd87051d953"
    },
    {
        "author": "釋道璨",
        "paragraphs": [
            "眉睫功名氣，筆端天地春。",
            "孰知心念苦，祇與聖賢親。",
            "味淡有真樂，眼高無古人。",
            "金鸞行夜直，坐聽漏聲頻。"
        ],
        "title": "和致軒送余魁",
        "id": "e4123e2a-cfc8-48c7-8a67-11d8e41cf076"
    },
    {
        "author": "釋道璨",
        "paragraphs": [
            "泛宅江湖上，蕭蕭兩鬢皤。",
            "祇知衣可典，不厭客來多。",
            "文富家安有，名高實若何。",
            "身前身後事，令我起悲歌。"
        ],
        "title": "哭馮深居常簿",
        "id": "48911364-0c8f-430d-9b36-41ef9b9a730c"
    },
    {
        "author": "釋道璨",
        "paragraphs": [
            "戴家湖上宅，近市有山林。",
            "雨足四郊潤，雲低盡日陰。",
            "竹疎和翠減，松老受春深。",
            "留得行窩住，樓頭午漏沉。"
        ],
        "title": "致軒趙使君領客及妻子入山即事原韻",
        "id": "d987d09c-fa8e-4438-91af-d15a5bbea877"
    },
    {
        "author": "釋道璨",
        "paragraphs": [
            "君王愛不均，不信問江濱。",
            "却是一江水，能知千載人。",
            "仲連寧蹈海，百里忍之秦。",
            "先死依蘭芷，還他不二臣。"
        ],
        "title": "和致軒趙使君午日讀騷",
        "id": "9774691a-ead6-4a40-9693-e37275bdef23"
    },
    {
        "author": "釋道璨",
        "paragraphs": [
            "又來上國看新元，細嚼梅花嚥冷泉。",
            "阿母在家年六十，孤兒爲客路三千。",
            "身居東海滄波上，心在西山落照邊。",
            "碧戶朱門楊柳岸，不知歸日是何年。"
        ],
        "tags": [
            "西湖"
        ],
        "title": "西湖除夜",
        "id": "8365a70d-ecc4-45b1-beda-0fde56366c26"
    },
    {
        "author": "釋道璨",
        "paragraphs": [
            "人物如公豈久淹，極和平處極森嚴。",
            "無心爲祿長思去，直道從人肯避嫌。",
            "學務躬行惟恐失，貧於未仕不言廉。",
            "書邊大有閒田地，有口從今只學鉗。"
        ],
        "title": "送松岡黄提幹",
        "id": "0ca1c58c-8171-4515-9848-12df21956b5a"
    },
    {
        "author": "釋道璨",
        "paragraphs": [
            "截斷人間名利塵，橫塘深碧護新墳。",
            "昏明不定霜天月，開合無心竹屋雲。",
            "風雨對床差可喜，乾坤萬事不堪聞。",
            "栽松種竹閒功課，却爲憂時一半分。"
        ],
        "title": "和恕齋吳提刑秋陽菴居",
        "id": "eda00ac7-fcb5-49bf-bca9-06fa4bdd9544"
    },
    {
        "author": "釋道璨",
        "paragraphs": [
            "楊柳陰陰水一涯，無邊天地入窗紗。",
            "土階過雨苔生潤，竹逕無人草自花。",
            "聖處工夫期我立，吟邊生活頼成家。",
            "夜來夢泛滄浪水，兩袖清風釣岸沙。"
        ],
        "title": "和鄧講書",
        "id": "0111d573-96cf-4191-bfc4-7ec1b6971ad2"
    },
    {
        "author": "釋道璨",
        "paragraphs": [
            "面無老色氣精明，南海歸來住未成。",
            "不道山中無宰相，要從恕上做功名。",
            "雲屯萬騎西風急，月浸三更夜柝清。",
            "謀國定知有長算，胡雛不樹向南旌。"
        ],
        "title": "賀恕齋除兵部侍郎",
        "id": "5c715073-4d1f-4bc5-a9d1-abb68d4a0fc9"
    },
    {
        "author": "釋道璨",
        "paragraphs": [
            "一曲清溪十二闌，分明常在畫中安。",
            "千年藥竈和雲暖，五色丹光徹夜寒。",
            "魂夢不來懷好友，山居能久是蒼官。",
            "葛翁顔色紅如染，不信桃花樹上看。"
        ],
        "title": "和謝君澤題弋陽桃花寺并弔鄭盤翁",
        "id": "4d0c99ca-8564-4714-8c8b-eac0e17ba389"
    },
    {
        "author": "釋道璨",
        "paragraphs": [
            "箭下曾親一鵠來，一簑風雨霅川回。",
            "近詩不逐唐聲變，燕服多依晉樣裁。",
            "竹屋逢僧閒煮茗，梅邊領客慣行盃。",
            "終當夜直金鸞去，要試平生倚馬才。"
        ],
        "title": "和楊在軒劑院",
        "id": "512daa18-7771-4f96-ad1c-77f10a29bfea"
    },
    {
        "author": "釋道璨",
        "paragraphs": [
            "掉臂紛紛桃李場，聲名暴耀急收藏。",
            "春風未解瞻顔色，落月長思滿屋梁。",
            "大學十年心獨苦，天門一疏日爭光。",
            "弟兄千載詩書澤，染得人間草木香。"
        ],
        "title": "和君澤謝主簿",
        "id": "15ecdfc5-c584-4f2d-956c-3d016c7d23e8"
    },
    {
        "author": "釋道璨",
        "paragraphs": [
            "家近芝山傍淡湖，城居清似隠人廬。",
            "凌煙閣上同年在，光範門前一字無。",
            "信口語言多得忌，謀身術數不嫌疎。",
            "人生要是閒中好，軒冕何須苦見拘。"
        ],
        "title": "和耕道趙制幹與賈秋壑同科",
        "id": "14ffeddc-4451-49f4-921d-b073dc05d0df"
    },
    {
        "author": "釋道璨",
        "paragraphs": [
            "久矣常峨豸角冠，未應上綴史臣班。",
            "名高自是難推去，才大如何愛得閒。",
            "齋閣不須垂絳帳，精神留取上蓬山。",
            "散人夢落滄浪外，白鳥冥冥去不還。"
        ],
        "title": "和謝君直新除史館檢閲",
        "id": "42e635fc-a1e1-4e72-aace-867b52d2cef1"
    },
    {
        "author": "釋道璨",
        "paragraphs": [
            "高下隨風自在吹，縱橫萬里急還遲。",
            "園林頃刻生春意，天地中間有此奇。",
            "深入重城垂縛處，不持寸刃令行時。",
            "夜來竹外生盈尺，凍損梅花人未知。"
        ],
        "title": "和山泉喜雪",
        "id": "c1dd58da-f56e-4be5-aa95-ae4ed233dbad"
    },
    {
        "author": "釋道璨",
        "paragraphs": [
            "蕊宮仙子下明湖，剪水桃花更滴酥。",
            "潔白十分天下瑞，光明一片剡溪圖。",
            "園林春到何嫌早，閶闔雲開不待呼。",
            "方寸去天纔尺五，笑他上界覓玄都。"
        ],
        "title": "和春谷趙泉使賀端齋趙憲使喜雪",
        "id": "c97154d6-3ba2-4acd-b508-e2c2d2d211f6"
    },
    {
        "author": "釋道璨",
        "paragraphs": [
            "輕雲卷雨過簷牙，楊柳池塘合亂蛙。",
            "四壁月華春夜永，一年風物此時嘉。",
            "詩當淡處工差退，心到平時語不誇。",
            "睡眼醒來人不見，杏花散影滿窗紗。"
        ],
        "title": "和菊隠陳知縣西庵有感",
        "id": "b12677ba-2ef8-4071-b28a-3b2dac990779"
    },
    {
        "author": "釋道璨",
        "paragraphs": [
            "相國歸來卧舊山，功名雖好不如閒。",
            "向來北望中原眼，送在滄波白鳥間。"
        ],
        "title": "上安晚節丞相三首  其一",
        "id": "457f6982-8c12-41cd-8905-ed7b0875480b"
    },
    {
        "author": "釋道璨",
        "paragraphs": [
            "清於獨鶴瘦於梅，小袖春衫晉樣裁。",
            "推出柴車人不指，前身曾住洛中來。"
        ],
        "title": "上安晚節丞相三首  其二",
        "id": "01cfe145-cd38-4ef8-9231-d9be3012911b"
    },
    {
        "author": "釋道璨",
        "paragraphs": [
            "日食何曾費萬錢，只將苜蓿薦春盤。",
            "俸餘不用肥奴馬，留買青山取性看。"
        ],
        "title": "上安晚節丞相三首  其三",
        "id": "a557f93b-3552-4574-b8d1-8538dcc3a782"
    },
    {
        "author": "釋道璨",
        "paragraphs": [
            "向來九虎守天關，已是無心便出山。",
            "宇裏春風閒不得，又携桃李種人間。"
        ],
        "title": "迎晦靜湯先生",
        "id": "f818012f-8fe5-419b-a44f-22fac01ca72f"
    },
    {
        "author": "釋道璨",
        "paragraphs": [
            "手把黄花語後期，孤山雪後早梅時。",
            "春風不管人無信，又要吹香上北枝。"
        ],
        "title": "寄無聞知侍者",
        "id": "3aeacd56-881a-4daa-89c8-a2ca33686b20"
    },
    {
        "author": "釋道璨",
        "paragraphs": [
            "蜻蜓低傍豆花飛，絡緯無聲抱竹枝。",
            "憶得西湖烟雨裏，小園清曉獨行時。"
        ],
        "tags": [
            "西湖"
        ],
        "title": "題水墨草蟲",
        "id": "df5e5ca9-3319-46bc-87cb-1dace11b4884"
    },
    {
        "author": "釋道璨",
        "paragraphs": [
            "主人去後客來過，丹竈重重鎖薜蘿。",
            "滿院碧桃花寂寞，春風不似舊時多。"
        ],
        "title": "過桃花寺懷東叟",
        "id": "8dda7145-9787-4930-92b9-9c7107ab6367"
    },
    {
        "author": "釋道璨",
        "paragraphs": [
            "坐對青青仔細看，別來且喜尚平安。",
            "山中歲晚風霜惡，不易孤標耐得寒。"
        ],
        "title": "疏山問竹",
        "id": "2d667eb7-0214-4624-93bb-309afa627de6"
    },
    {
        "author": "釋道璨",
        "paragraphs": [
            "碧樹蕭蕭凉氣回，一年懷抱此時開。",
            "槿花籬下占秋事，早有牽牛上竹來。"
        ],
        "title": "立秋",
        "id": "09579fd0-b6ea-49bb-a565-15c9004ce664"
    },
    {
        "author": "釋道璨",
        "paragraphs": [
            "青青岸草綠於袍，雨後江流數尺高。",
            "庭院日長春睡足，幽蘭花底讀離騷。"
        ],
        "title": "睡起",
        "id": "7417a93a-9f89-483a-85b8-9674b7c0648e"
    },
    {
        "author": "釋道璨",
        "paragraphs": [
            "草根無數候蟲鳴，月在梧桐樹上明。",
            "庭院無人過夜半，自携團扇繞階行。"
        ],
        "title": "秋思",
        "id": "8e620c06-1459-4037-815c-6dc051c898f9"
    },
    {
        "author": "釋道璨",
        "paragraphs": [
            "罏香燒罷欲黄昏，風雨瀟瀟嬾閉門。",
            "聽得疎鐘林後發，上方道士正朝元。"
        ],
        "title": "國祥齋中晚坐",
        "id": "5d33ef15-16f3-4849-908c-55f030dc1453"
    },
    {
        "author": "釋道璨",
        "paragraphs": [
            "牆頭楊柳老無枝，門外新泥淤舊泥。",
            "因看兒童騎竹馬，憶曾隨母北歸時。"
        ],
        "title": "過舅氏宅",
        "id": "d1329362-7386-4c33-aab7-ee35bdc27713"
    },
    {
        "author": "釋道璨",
        "paragraphs": [
            "巖桂花開滿院香，青莎葉底有鳴螿。",
            "人家只在西林住，鷄犬聲中又夕陽。"
        ],
        "title": "超師房",
        "id": "7dce28bb-6088-4ce6-88fc-aeccf1f0da32"
    },
    {
        "author": "釋道璨",
        "paragraphs": [
            "燈火青青照夜堂，誦經辛苦早年亡。",
            "白蓮花發秋池上，誰住池邊舊日房。"
        ],
        "title": "悼延慶教僧",
        "id": "a3b0115d-f477-485b-828b-189e4ddbd798"
    },
    {
        "author": "釋道璨",
        "paragraphs": [
            "笙鶴孤雲宿子圍，寫詩阿買已能詩。",
            "舊時先友今誰貴，紅葉花開有牧之。"
        ],
        "title": "送薛野鶴子侄過洛陽秋壑制使",
        "id": "82807ade-98af-41eb-ba59-5c387c1893d7"
    },
    {
        "author": "釋道璨",
        "paragraphs": [
            "望斷南屏眼力窮，吟邊不見玉璁瓏。",
            "日長十二闌干外，誰共庭槐一院風。"
        ],
        "title": "和南屏湯司戶",
        "id": "28b86edf-b5ca-4fa6-90d3-be944c6670f2"
    },
    {
        "author": "釋道璨",
        "paragraphs": [
            "浮花浪蕊易飄零，看著桑麻眼便青。",
            "荷鍤歸來春晝永，案頭重讀相牛經。"
        ],
        "title": "寄題高大清東村",
        "id": "b1e0a25b-0616-4b7d-a6f3-5dc4a93dc8e0"
    },
    {
        "author": "釋道璨",
        "paragraphs": [
            "新吟痛快底能加，八月秋風萬里槎。",
            "海上詩家無行輩，分明春雨一池蛙。"
        ],
        "title": "和蔡提幹二首  其一",
        "id": "5d81e91b-5975-478c-b829-1ea354f0d91a"
    },
    {
        "author": "釋道璨",
        "paragraphs": [
            "落盡燈花獨倚闌，四簷風雨夜漫漫。",
            "也知憂樂先天下，不是推敲字未安。"
        ],
        "title": "和蔡提幹二首  其二",
        "id": "aa8bbe62-571c-4aab-99da-40e8c900ba01"
    },
    {
        "author": "釋道璨",
        "paragraphs": [
            "風流不減晉諸賢，冰雪精神已凜然。",
            "歲晚莫教冰雪盛，聽他明月下青天。"
        ],
        "title": "和吳山泉萬竹亭",
        "id": "7f471d21-f8cd-49a4-9c48-30eaae795fb7"
    },
    {
        "author": "釋道璨",
        "paragraphs": [
            "一窗南日照芳祠，憂國空存兩鬢絲。",
            "更化早知成紹述，平舟悔不用元龜。"
        ],
        "title": "陳了翁祠",
        "id": "8dbcaa3e-12d6-48fb-b3b0-80f48dd35c5f"
    },
    {
        "author": "釋道璨",
        "paragraphs": [
            "滿目青山滿面風，誰云太極在圖中。",
            "晦翁去後僧來少，苔滿空堂曉日融。"
        ],
        "title": "和恕齋濂溪書院二首  其一",
        "id": "69ad0067-f080-41c2-a80e-ca11ffad5cd0"
    },
    {
        "author": "釋道璨",
        "paragraphs": [
            "洙泗淵源水一溪，蘚花綠遍考亭碑。",
            "白雲散盡青山出，一卷通書未寫時。"
        ],
        "title": "和恕齋濂溪書院二首  其二",
        "id": "a173edaf-f432-43ba-968a-cf09c37601fb"
    },
    {
        "author": "釋道璨",
        "paragraphs": [
            "學海無邊心自謀，天風滿櫂去還留。",
            "慶源以後波瀾小，老却湖邊月一舟。"
        ],
        "title": "和題洪內翰野航",
        "id": "01949b6e-4dd0-4cc3-b76a-fd8f09b78fd3"
    },
    {
        "author": "釋道璨",
        "paragraphs": [
            "太耐冰霜老玉關，北風滿面不知寒。",
            "無邊生意天難泄，春色教人紙上看。"
        ],
        "title": "題信國墨梅",
        "id": "0ce20ea5-352a-4fe6-8e38-024cc2990e40"
    },
    {
        "author": "釋道璨",
        "paragraphs": [
            "卧聞開到碧桃花，病起情懷屬自家。",
            "報到春風無可得，呼童洗鼎煮新茶。"
        ],
        "title": "病起和徐處士并寄致軒二首  其一",
        "id": "e6e4b211-38dd-4ef8-8548-37aed796ef20"
    },
    {
        "author": "釋道璨",
        "paragraphs": [
            "讀易年深眼易花，尚餘心力到詩家。",
            "日長更有幽憂病，臨罷蘭亭品建茶。"
        ],
        "title": "病起和徐處士并寄致軒二首  其二",
        "id": "5f6fdbf2-c66a-4a4c-abbf-9091f62f7f5b"
    },
    {
        "author": "釋道璨",
        "paragraphs": [
            "汲水傷多井水渾，刈葵放手損葵根。",
            "不能誤國寧歸去，無愧忠宣直下孫。"
        ],
        "title": "讀陸雲西志供定城墓有感書呈子勉總幹三首  其一",
        "id": "b54436df-0993-480e-a78a-90f9998b557c"
    },
    {
        "author": "釋道璨",
        "paragraphs": [
            "到家差晚兩眉顰，直氣輪囷吐未伸。",
            "却恨青山埋骨早，不教眼見洛陽人。"
        ],
        "title": "讀陸雲西志供定城墓有感書呈子勉總幹三首  其二",
        "id": "3bd361c8-d1d2-4b64-9cb0-ea76741c5176"
    },
    {
        "author": "釋道璨",
        "paragraphs": [
            "一艇東來公已仙，午天花柳爲誰妍。",
            "深培根本存生意，把握春風有阿連。"
        ],
        "title": "讀陸雲西志供定城墓有感書呈子勉總幹三首  其三",
        "id": "278bbf78-c0d4-4acc-853e-9258fafb6431"
    },
    {
        "author": "釋道璨",
        "paragraphs": [
            "一寸歸心酒得知，門前官道是危機。",
            "道傍也有人歸去，不似先生真個歸。"
        ],
        "title": "和淵明祠",
        "id": "a28594bc-fb24-40b2-b93e-326f9725c53d"
    },
    {
        "author": "釋道璨",
        "paragraphs": [
            "清癯骨相瘦觀流，詩不能工滿面羞。",
            "鏡裏新愁無一點，却因吟事上眉頭。"
        ],
        "title": "和慶兄覽鏡",
        "id": "1a56e283-d001-402e-8d70-3d9389b17e67"
    },
    {
        "author": "釋道璨",
        "paragraphs": [
            "姑射真人笑臉開，肯將顔色涴香腮。",
            "仙游曾向桃源過，引得春風上面來。"
        ],
        "title": "和紅梅",
        "id": "db7ed06a-df53-4c95-8dea-46d9556c76fa"
    },
    {
        "author": "釋道璨",
        "paragraphs": [
            "雲滿空階書滿床，開門對面是清江。",
            "多時不看梅花影，閒却中庭月一窗。"
        ],
        "title": "懷舊業",
        "id": "13457cb9-7437-46c6-ac95-a2e29369054b"
    },
    {
        "author": "釋道璨",
        "paragraphs": [
            "無心檢點筆頭春，疎嬾從教到十分。",
            "留取半生揮翰手，崖前無事學耕雲。"
        ],
        "title": "投筆",
        "id": "80adcdfb-bfbd-4b73-a131-28862a5c2820"
    },
    {
        "author": "釋道璨",
        "paragraphs": [
            "歷盡風波學得獃，全無伎倆口慵開。",
            "門前不厭頻來客，要學聰明莫入來。"
        ],
        "title": "爲鄧子煇賦拙齋",
        "id": "61974ad1-749d-47a3-9fe8-5f50dbef3625"
    },
    {
        "author": "釋道璨",
        "paragraphs": [
            "漢室興亡一聚塵，山河社稷幾翻新。",
            "獨餘七里灘頭水，只屬嚴家不屬人。"
        ],
        "title": "釣臺",
        "id": "8834a3fe-a46f-4b9b-8b95-411b630a35b1"
    },
    {
        "author": "釋道璨",
        "paragraphs": [
            "天高地厚，日盈月昃。",
            "全提半提，天地懸隔。"
        ],
        "title": "偈頌十八首  其一",
        "id": "94945a91-87b0-4067-baf6-55104e203253"
    },
    {
        "author": "釋道璨",
        "paragraphs": [
            "弟兄財本不多爭，共駕官船各自撐。",
            "撐去撐來回首看，依前不離蓼花汀。"
        ],
        "title": "偈頌十八首  其二",
        "id": "03f13399-bd48-4d28-9459-84afd70b018d"
    },
    {
        "author": "釋道璨",
        "paragraphs": [
            "鼓棹揚帆，駕沒底船。",
            "橫行海上，神頭鬼面。"
        ],
        "title": "偈頌十八首  其三",
        "id": "86d2b84e-8164-484b-9a3b-7373a4fa246e"
    },
    {
        "author": "釋道璨",
        "paragraphs": [
            "雲門放洞山三頓棒，黄蘗打臨濟三頓棒。",
            "減竈添兵，傷鹽費醤。",
            "一不成單，二不成兩。",
            "多少蘆花對蓼紅，時人只看絲綸上。"
        ],
        "title": "偈頌十八首  其四",
        "id": "ef9be417-1abd-4fdb-a9fb-ab2e45218126"
    },
    {
        "author": "釋道璨",
        "paragraphs": [
            "自小離家住日邊，去家只道路三千。",
            "從人問得來時路，回首元來在目前。"
        ],
        "title": "偈頌十八首  其五",
        "id": "530d8d00-dfa4-4d4f-a7a9-57b05793e8a2"
    },
    {
        "author": "釋道璨",
        "paragraphs": [
            "即心即佛，山無重數。",
            "非心非佛，水無重數。",
            "不是心不是佛，白雲又無重數。",
            "薦福恁麽告報，灞陵橋上望西川。"
        ],
        "title": "偈頌十八首  其六",
        "id": "f779e3ed-aeae-4a8d-888f-ae78834c2a8e"
    },
    {
        "author": "釋道璨",
        "paragraphs": [
            "寒一上，熱一上。",
            "普通年事只在，于今更無三般兩樣。"
        ],
        "title": "偈頌十八首  其七",
        "id": "e19a0c82-7dbf-4814-9e47-4bfc07d05f45"
    },
    {
        "author": "釋道璨",
        "paragraphs": [
            "臨濟處一杓，末山處半杓。",
            "玉本無暇，妄自雕琢。",
            "有年無德老睦州，無端拶折雲門脚。"
        ],
        "title": "偈頌十八首  其八",
        "id": "fc262aaf-1550-4d0d-8041-0b1b5239eb5a"
    },
    {
        "author": "釋道璨",
        "paragraphs": [
            "玉關度了久班師，猶向人前動鼓鼙。",
            "只道馬行荒草地，不知身已陷重圍。"
        ],
        "title": "偈頌十八首  其九",
        "id": "c921f92a-c72b-49af-93bf-5a0a64847d02"
    },
    {
        "author": "釋道璨",
        "paragraphs": [
            "閙浩浩，閑寂寂。",
            "不動一絲頭，如對萬人敵。",
            "惺惺直是惺惺，歷歷直是歷歷。",
            "捉象亦全其力，捉兔亦全其力。"
        ],
        "title": "偈頌十八首  其一○",
        "id": "3b69b28b-fc8e-4a28-9561-deb258a10927"
    },
    {
        "author": "釋道璨",
        "paragraphs": [
            "符不書，藥不採。",
            "起死禁不祥，幸有這箇在。",
            "滿院薰風夏日長，人在藕花香世界。"
        ],
        "title": "偈頌十八首  其一一",
        "id": "9df42ce2-af7a-4d58-b14f-1a4c4d74e293"
    },
    {
        "author": "釋道璨",
        "paragraphs": [
            "秋深夜長，露寒月皎。",
            "鐘聲短底短長底長，蟲聲大底大小底小。",
            "山僧聞得，展轉反側，不寐到曉。",
            "一片祖師心，狼藉知多少。"
        ],
        "title": "偈頌十八首  其一二",
        "id": "a09ed79c-b2dd-4c8d-b7a3-ecaeb4cca7bb"
    }
]