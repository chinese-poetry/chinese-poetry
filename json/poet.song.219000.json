[
    {
        "author": "釋文珦",
        "paragraphs": [
            "凜凜冰玉質，亭亭雪霜姿。",
            "共此歲寒操，不與東風期。",
            "羣芳性苦殊，道人心自知。",
            "悠然澹相對，千載有遐思。"
        ],
        "title": "永嘉迪古巖作亭梅竹間東閣爲摘少陵天寒翠袖薄日暮倚修竹句扁曰寒倚書來索詩寄題四韻",
        "id": "fdf8b8dd-a877-4252-996c-6f3669eb5523"
    },
    {
        "author": "釋文珦",
        "paragraphs": [
            "山人日無事，行行自娛嬉。",
            "竹西數家村，喜聞翁媼辭。",
            "蠶以禦我寒，麥以充我饑。",
            "二者嘗致禱，羣神將我貽。",
            "繭必大如甕，繭繭皆成絲。",
            "麥必生兩岐，粒粒皆可炊。",
            "儻得遂所願，報謝無敢遲。",
            "此意頗淳古，當見於周詩。"
        ],
        "title": "蠶麥辭",
        "id": "97d97ea4-06a9-43f7-901f-60afb417b784"
    },
    {
        "author": "釋文珦",
        "paragraphs": [
            "霜月何皎皎，寒風更淒淒。",
            "氣候感微蟲，終夜常悲啼。",
            "遊子當此時，能不念故棲。",
            "念久結爲夢，遠過橫塘西。",
            "此夢亦良勞，屢涉山谷溪。",
            "宛然見親友，笑語相招携。",
            "覺來仍在旅，鄉遠人乖暌。",
            "浮生等如夢，短長不須稽。"
        ],
        "title": "夢覺辭",
        "id": "7dfcad88-d23d-4e3f-ba8c-875e5149a716"
    },
    {
        "author": "釋文珦",
        "paragraphs": [
            "日晚投山寺，蕭然異人境。",
            "石房雲氣深，苔階雨聲冷。",
            "心清不成寐，篝燈對孤影。",
            "清猿亦可人，長嘯西南頂。"
        ],
        "title": "晚宿山寺",
        "id": "1fe3f31a-fc2c-415d-9900-c3734fd78216"
    },
    {
        "author": "釋文珦",
        "paragraphs": [
            "東臯縱遐目，生意良自多。",
            "魚躍喜冰釋，鳥語乘春和。",
            "芳蘭馥餘荄，名花眩喬柯。",
            "倦客獨無依，奈此庶物何。"
        ],
        "title": "題東皋",
        "id": "dc171b72-ca2d-45bf-bb22-7fa8fd66a840"
    },
    {
        "author": "釋文珦",
        "paragraphs": [
            "我愛山中人，冥心住幽寂。",
            "危亭上絕巘，不染世人跡。",
            "群峰合空翠，疑若天宇窄。",
            "午夜獨長嘯，雲開山月白。"
        ],
        "title": "披雲亭",
        "id": "9f80eccc-2698-4c8a-af35-85039de8aade"
    },
    {
        "author": "釋文珦",
        "paragraphs": [
            "別駕公事閒，翦棘開三徑。",
            "天風引長松，蕭蕭滿清聽。",
            "坐石琴意真，憑欄醉魂醒。",
            "亦使山中人，悠然動歸興。"
        ],
        "title": "題聽松亭",
        "id": "d5e74c71-d93a-48e0-8d40-280a4fbc4818"
    },
    {
        "author": "釋文珦",
        "paragraphs": [
            "寒泉發靈竇，翠靄生重岡。",
            "偶因山鳥鳴，得此林僧房。",
            "高槐肅夜氣，短牖熙晨光。",
            "空門了無事，歲月靜中忘。"
        ],
        "title": "題靈泉寺更幽軒",
        "id": "8873924a-b8ce-40cd-b0f4-407a2c0fbc89"
    },
    {
        "author": "釋文珦",
        "paragraphs": [
            "造化既橐籥，坱圠斯無窮。",
            "下達于幽陰，上徹于穹窿。",
            "物各限己私，是以無全功。",
            "高人作軒宇，與彼造化通。",
            "洋水皆心深，一碧涵虛空。",
            "洗盡世間塵，萬象皆沖融。",
            "乾坤清淑氣，大集於其中。",
            "爲語登軒人，快覩開昏蒙。"
        ],
        "title": "爲清渭濱賦集清軒詩",
        "id": "0b1977d2-4dcc-40b9-851e-d7d7feaafb78"
    },
    {
        "author": "釋文珦",
        "paragraphs": [
            "垂楊裊東風，桐花醉鳴鳩。",
            "地僻無行人，方塘水交流。"
        ],
        "title": "郊外春日",
        "id": "a099726f-7c6f-426e-8588-0c680415648a"
    },
    {
        "author": "釋文珦",
        "paragraphs": [
            "隨意作清遊，唯與筇竹偶。",
            "徘徊望原田，宛轉赴林藪。",
            "隔溪更幽奇，欲往興彌厚。",
            "漁人自知心，涉我不待叩。",
            "爛爛桃花明，粼粼白沙走。",
            "灘峻舟行遲，輟棹入崖口。",
            "亂峰青虬蟠，一瀑素霓吼。",
            "微徑上青冥，高木掛星斗。",
            "梵宇金碧開，萬象發蒙蔀。",
            "老僧雪眉長，妙語滌心垢。",
            "乘雲者何人，笙鶴自先後。",
            "邀余過殊庭，酌以流霞酒。",
            "靈桃粲丹朱，仙飯雜芝糗。",
            "白鹿守天壇，彩煙生藥臼。",
            "謂言保其真，物我盡芻狗。",
            "窗外鐵鐘鳴，驚覺復何有。",
            "乃知百年間，夢境匪長久。"
        ],
        "title": "春夜夢遊溪上如世傳桃源與梵僧仙子遇具蟠桃丹液靈芝胡麻於雲窗霧閣間請賦古詩頗有思致覺而恍然猶能記憶五句云灘峻舟行遲亂峰青虬蟠一瀑素霓吼靈桃粲丹朱仙飯雜芝糗遂追述夢事足成一十七韻",
        "id": "089905bd-af44-4f24-ab72-83add70bf9ab"
    },
    {
        "author": "釋文珦",
        "paragraphs": [
            "棄置何足憂，貧賤元非病。",
            "山邊水邊行，頗適幽人情。",
            "柴門絕輪鞅，蒼苔滿修徑。",
            "忽聽漁者歌，還動江湖興。"
        ],
        "title": "夢中作",
        "id": "62f3b21a-1acc-456e-aadb-8c06970bd109"
    },
    {
        "author": "釋文珦",
        "paragraphs": [
            "神清發幽夢，夢到仙人峰。",
            "老仙啟玄門，問我來何從。",
            "仙髮映山綠，仙顔眩日紅。",
            "高低種玉田，異植方茸茸。",
            "里閭見翁媼，亦復非塵容。",
            "雞犬聲相聞，略與桃源同。",
            "雲中飛仙人，縹緲如游龍。",
            "遄征不可即，得非是喬松。",
            "白雲既變滅，仙軿亦無蹤。",
            "夢覺兩何有，聞打西林鐘。"
        ],
        "title": "記夢",
        "id": "7dd16b19-6f53-4d62-8b93-54b96be69b97"
    },
    {
        "author": "釋文珦",
        "paragraphs": [
            "幽人山水心，獨向新安去。",
            "應爲一絲風，元非釣名具。",
            "浪高灘七里，片石還如故。",
            "回首問雲臺，荒煙渺無處。"
        ],
        "title": "過嚴灘登子陵釣臺",
        "id": "abb1ddaa-1884-4840-8a52-ce119c5096ce"
    },
    {
        "author": "釋文珦",
        "paragraphs": [
            "苦無住山資，千里遠爲客。",
            "兄弟會面難，雙親鬢毛白。",
            "故園書不來，愁緒日夜積。",
            "滿庭枯草根，忽復化新碧。"
        ],
        "title": "旅感",
        "id": "dcac726f-e0b9-4b89-b28c-2ed784a02729"
    },
    {
        "author": "釋文珦",
        "paragraphs": [
            "田家望西成，彌月雨霖霔。",
            "流潦迷川澤，秔稻盡漂淤。",
            "牛犬奔崇丘，雞亦栖高樹。",
            "室廬畢沈沒，野老無歸處。",
            "大家還急租，官中未蠲賦。",
            "妻子多轉徙，天高不可籲。",
            "但願吾皇知，聖恩加咻噢。",
            "下詔發倉廩，賑卹散紅腐。",
            "不唯赤子活，亦使根本固。",
            "八表皆歸仁，萬歲永終譽。"
        ],
        "title": "大水後作",
        "id": "49e38258-1fc4-4335-8c80-d62307ed4ab6"
    },
    {
        "author": "釋文珦",
        "paragraphs": [
            "霜風吹槁梧，索索生秋聲。",
            "梁燕已無跡，哀鴻復南征。",
            "遊子當此時，轉覺難爲情。",
            "庭闈隔千里，日夜白髮生。"
        ],
        "title": "秋懷",
        "id": "76fdc5da-4146-423f-9e02-4a78a736ea25"
    },
    {
        "author": "釋文珦",
        "paragraphs": [
            "去年與君別，綠樹聞啼鴂。",
            "今年當此時，憶君君未歸。",
            "音書難寄遠，珠淚濕羅衣。"
        ],
        "title": "倣古思邊",
        "id": "36b0261d-b53a-40bf-b2ca-dc49dac4f89d"
    },
    {
        "author": "釋文珦",
        "paragraphs": [
            "秋光已過半，風氣日淒緊。",
            "鴻鴈復來賓，燕鶑無留影。",
            "遊子於此時，感物念鄉井。",
            "縱使夢能歸，歸塗難歷省。"
        ],
        "title": "秋光",
        "id": "98beaa1e-0553-43c7-a8a3-726b4fa7c310"
    },
    {
        "author": "釋文珦",
        "paragraphs": [
            "秋老木葉乾，露冷蟲聲死。",
            "征人未授衣，鄉心日千里。",
            "揮手睇雲帆，頃刻限煙水。",
            "他時慰相思，遠寄書一紙。"
        ],
        "title": "送歸篇",
        "id": "84460ad9-96c1-413b-ba34-fba59527109d"
    },
    {
        "author": "釋文珦",
        "paragraphs": [
            "吾性本閒曠，素不喜城郭。",
            "而况賓主間，禮數相束縛。",
            "悵望西南山，佳氣日參錯。",
            "逸興不可羈，飄飄出籠鶴。",
            "翩然曳杖還，專意在一壑。",
            "時方孟夏初，衆花已零落。",
            "櫧林晚雪香，麥隴殘雲薄。",
            "谷深絕遊塵，苗田叫姑惡。",
            "幽人舊相知，一見心喜躍。",
            "謂言舊山畬，今猶可耕鑿。",
            "日夕共登臨，靡憚筋力弱。",
            "於焉得天真，畢志甘澹泊。",
            "初非傲軒冕，終又畏矰繳。",
            "置身聲利場，何如且行樂。",
            "纍纍北原上，萬古同寂寞。"
        ],
        "title": "還山",
        "id": "7337cff7-f811-45f4-8692-fceb42499fc7"
    },
    {
        "author": "釋文珦",
        "paragraphs": [
            "仙以靜爲道，佛以空爲宗。",
            "羣動本皆靜，萬有體恒空。",
            "服食迷靜趣，仙道不可從。",
            "宴息昧空性，佛理無由通。",
            "或曰空靜殊，斯言吾不庸。",
            "空靜即仙佛，得於此心中。",
            "心乃佛仙質，仙佛心之容。",
            "三法妙而一，脗焉歸大同。"
        ],
        "title": "仙佛辭",
        "id": "962a7d27-afa6-44cd-a7f3-6e94a1c2af2d"
    },
    {
        "author": "釋文珦",
        "paragraphs": [
            "深居謝交遊，積葉任埋徑。",
            "澹然忘所營，爲是疎懶性。",
            "已達身本虛，寧憂室垂罄。",
            "時於泉石間，信意成短詠。",
            "于以寫吾情，漁樵或相命。",
            "一皆用其真，魯魚事參訂。",
            "猶不拘四聲，豈復疑八病。",
            "難入時人耳，獨許山鬼聽。",
            "生來妄想絕，禪心本清浄。",
            "斷不重出山，此志寔先定。"
        ],
        "title": "深居",
        "id": "0cf75af6-08e0-4c63-9bde-219fcdad2897"
    },
    {
        "author": "釋文珦",
        "paragraphs": [
            "女蘿施松柏，終始相因依。",
            "結髮爲婚姻，偕老相與期。",
            "夫今戍邊城，賤妾無由隨。",
            "行行日已遠，何時定當歸。",
            "但願崇勳業，上報明主知。",
            "諒君守恒節，妾心終不移。"
        ],
        "title": "戍婦詞",
        "id": "3829eb77-07a8-4971-8021-e3a062bcca10"
    },
    {
        "author": "釋文珦",
        "paragraphs": [
            "憶昨遊中林，鳥鳴蘭蕙芳。",
            "重來豈云久，草木倏已黄。",
            "乙鳥始辭去，羣鴻復南翔。",
            "天道有代謝，人生安得常。",
            "促促不我留，譬如石火光。",
            "紅顔日以瘁，玄髮日以霜。",
            "載念泉下人，寧不增悲傷。",
            "聆我短歌行，歌短意則長。"
        ],
        "title": "短歌行",
        "id": "12946bfd-e188-4a6c-896d-2f5881bc424f"
    },
    {
        "author": "釋文珦",
        "paragraphs": [
            "竹下坐清曉，露氣沾裳衣。",
            "樓鐘發清響，山月耿餘輝。",
            "心靜息欲無，渺與萬物違。",
            "莊周苦未達，夢作蝴蝶飛。"
        ],
        "title": "竹下曉吟",
        "id": "26e9a51e-7c13-45a0-a70b-7833aac4dbde"
    },
    {
        "author": "釋文珦",
        "paragraphs": [
            "曉行竺山心，草露濡衣襟。",
            "稽留雖在眼，謝客難重尋。",
            "靈木逾千齡，斤斧日見侵。",
            "侵伐殊未已，使我老氣瘖。",
            "雅樂寖不作，滿耳侏離淫。",
            "野性羞雷同，自爲梁父吟。",
            "疵賤苦無力，安能變夷音。",
            "畏塗不可行，林下甘陸沈。",
            "世道已如此，懷抱那易禁。",
            "獨愛古桂林，歲晚猶森森。",
            "此桂亦未保，慨歎良又深。"
        ],
        "title": "先雲洲訪予於萬玉歸而寄詩因用其韻",
        "id": "9ca104c3-6c66-4b04-8a37-f3660765ac5a"
    },
    {
        "author": "釋文珦",
        "paragraphs": [
            "靈雨應時至，四野生新泉。",
            "眢井久廢汲，湛湛成深淵。",
            "老農喜欲舞，田苗綠如煙。",
            "桔槔掛屋梁，坦腹清晝眠。"
        ],
        "title": "靈雨",
        "id": "898a7bf2-8c33-4944-8fe1-f19cc5408e07"
    },
    {
        "author": "釋文珦",
        "paragraphs": [
            "夜雨萬雷集，漲水三尺深。",
            "游鱗得其所，波間自浮沉。",
            "科斗千點墨，鯉鯽數寸金。",
            "偶會濠梁意，道人本無心。"
        ],
        "title": "雨後",
        "id": "4dcc3b81-098d-45a8-83fb-40442f36984e"
    },
    {
        "author": "釋文珦",
        "paragraphs": [
            "難與時流道，憂心常悄悄。",
            "古道貴平易，今人尚機巧。",
            "好古而居今，每飯不能飽。",
            "來往無嫌猜，唯知愛沙鳥。"
        ],
        "title": "古意  其一",
        "id": "6caa1c1b-2438-4e42-b682-aab833d923a3"
    },
    {
        "author": "釋文珦",
        "paragraphs": [
            "逝水尚東流，白日易西沒。",
            "悠悠天地間，二物何飄忽。",
            "促迫於生人，綠鬢成華髮。",
            "昧者不自知，終朝常汩汩。",
            "利欲沈厥身，其本已先蹷。",
            "孰若繕真性，以自固靈骨。"
        ],
        "title": "古意  其二",
        "id": "f8df2693-cba5-4318-9a80-b81a510b8a54"
    },
    {
        "author": "釋文珦",
        "paragraphs": [
            "老梅何偃蹇，雪時方始花。",
            "自守歲寒性，不肯隨春華。",
            "隠人適然見，移植溪水涯。",
            "瘦影無陽艷，清香絕淫邪。",
            "閒靜如隠人，隠人心所嘉。",
            "樵牧無見侵，以貽隠人嗟。"
        ],
        "title": "古意  其三",
        "id": "1d26738d-dd7f-4829-8b23-b182298946db"
    },
    {
        "author": "釋文珦",
        "paragraphs": [
            "自昔真仙道，恬淡而無爲。",
            "以之固靈根，遠寄或可期。",
            "秦皇與漢武，縱欲不知疲。",
            "既已長中國，復欲威四夷。",
            "其性忍而愎，舉非仙者資。",
            "天監常昭晰，詎容肆謾欺。",
            "不自省其衷，妄冀苟得之。",
            "所願竟無成，徒爲後人嗤。"
        ],
        "title": "古意  其四",
        "id": "ab6b8990-57a1-4b22-b70c-bae764444d64"
    },
    {
        "author": "釋文珦",
        "paragraphs": [
            "鳥樂在深林，魚樂在深淵。",
            "人樂在深居，不深常致患。",
            "吾居今已深，柴門草樹間。",
            "油然自成樂，其樂難具言。",
            "問吾樂伊何，一皆得之天。",
            "至樂任天與，不知然而然。",
            "朝樂暮亦樂，此樂真具全。",
            "吾歌天樂歌，聽者慎勿喧。"
        ],
        "title": "天樂歌",
        "id": "e4be2b76-d2a9-4360-91cb-1e11cd03a65c"
    },
    {
        "author": "釋文珦",
        "paragraphs": [
            "當夏而閔雨，百神靡不宗。",
            "精誠既上達，所願神輒從。",
            "觸石忽生雲，初亦無多濃。",
            "東風借其力，斯須滿諸峰。",
            "稍久彌六虛，油油復溶溶。",
            "炎歊化清涼，密布難知重。",
            "雷電發靈響，潭湫起飛龍。",
            "甘霔岡不周，非止千里封。",
            "槁苗浡然興，連疇遂芃芃。",
            "焚香拜天賜，歡聲徧羣農。",
            "當書大有年，賦食皆足供。",
            "公私有餘羨，露積如崇墉。",
            "誓言爲酒醴，報祀於秋冬。",
            "降福宜孔皆，萬國稱時雍。"
        ],
        "title": "夏雨應禱",
        "id": "5d726a80-5cb7-4a4e-9282-3a46e112cb08"
    },
    {
        "author": "釋文珦",
        "paragraphs": [
            "厚地産桑穀，爲民衣食資。",
            "井田取什一，公私兩俱宜。",
            "今者異古昔，苛征常倍蓰。",
            "倍蓰猶未厭，泛索仍無時。",
            "官因字民設，胡爲反害之。",
            "盡以應上求，民病莫能支。",
            "織者恒苦寒，耕者恒苦饑。",
            "空村絕雞犬，敗屋多流離。",
            "白叟與我言，其言乃如斯。",
            "老夫爲悲吟，聞者當致思。"
        ],
        "title": "感時",
        "id": "cf00ff59-2b19-449f-922f-1b4827786583"
    },
    {
        "author": "釋文珦",
        "paragraphs": [
            "迂拙不任用，於焉老雲耕。",
            "曾非尚高亢，聊復辭送迎。",
            "孤蹤類山鹿，幽意存柴荆。",
            "春薇擷初茁，秋菊餐落英。",
            "倦來唯宴默，興到或遊行。",
            "明目煙霞色，清聽風泉聲。",
            "萬象畢昭明，四體常安平。",
            "縱誕殊有適，利祿非所榮。",
            "外物遺天地，真心齊死生。",
            "但願絕知聞，怡我閒曠情。"
        ],
        "title": "迂拙",
        "id": "d16bc80a-486b-40e0-ad4e-8b1dc2275e8a"
    },
    {
        "author": "釋文珦",
        "paragraphs": [
            "拙叟百念無，眎身同木石。",
            "有客問生涯，笑指松與柏。",
            "客言人之生，當有資生策。",
            "縱曰遺聲利，其能去衣食。",
            "松柏本無情，於子知何益。",
            "吾言子姑去，吾倦將偃息。",
            "反關據槁梧，隤然竟終夕。",
            "覺來寂無有，雞叫東方白。"
        ],
        "title": "拙叟",
        "id": "c2e4e502-95dc-41d9-a0cc-c2702f765d31"
    },
    {
        "author": "釋文珦",
        "paragraphs": [
            "所畫者誰子，將非高陽兒。",
            "滿腹常貯酒，何異於鴟夷。",
            "陶陶以自樂，禮法不可縻。",
            "釀酒用老瓦，漉酒脫接䍦。",
            "寧復問升斗，豈嘗辨醇醨。",
            "終日但兀兀，一巵掌中持。",
            "頗謂有妙理，非人所能知。",
            "飲罷忘百慮，袒跣行斜暉。",
            "大笑沈湘人，獨醒亦奚爲。"
        ],
        "title": "題醉翁圖",
        "id": "0a16f9f0-ffb2-4082-a6d5-4c31c5d3390c"
    },
    {
        "author": "釋文珦",
        "paragraphs": [
            "十載棲山楹，影不入州縣。",
            "地偏交易絕，心閒體逾健。",
            "脫粟無宿儲，壞衣多斷綫。",
            "人皆爲吾憂，吾樂未嘗變。",
            "上下巖壑間，幽賞不知倦。",
            "一一全天真，斷斷非飾緣。",
            "西峰煉金客，邂逅時相見。",
            "談笑輒忘形，殊亦諧素願。",
            "古者賢達人，道或在貧賤。",
            "往躅良可循，維以謹繾綣。"
        ],
        "title": "山棲",
        "id": "132a6f78-cf6e-451e-8b8c-8b81d67939e8"
    },
    {
        "author": "釋文珦",
        "paragraphs": [
            "四體本虛空，萬物猶土苴。",
            "以此存內照，頗覺非外假。",
            "存亡楚人弓，得失塞翁馬。",
            "但使吾道存，正欲知者寡。"
        ],
        "title": "閑居  其一",
        "id": "023d77c1-a69b-4733-b8d4-70000cc07dcb"
    },
    {
        "author": "釋文珦",
        "paragraphs": [
            "蕭然謝塵境，日夕心悠哉。",
            "厨空無鼠雀，徑僻多莓苔。",
            "麻衣足自蔽，柴門詎曾開。",
            "坐聽風葉鳴，疑有幽人來。"
        ],
        "title": "閑居  其二",
        "id": "9a052308-54fe-44bd-8a23-501b1d248bf7"
    },
    {
        "author": "釋文珦",
        "paragraphs": [
            "閒人了無營，偃卧常至午。",
            "暖日到床前，落葉滿籬戶。",
            "或時散幽步，東岡復西塢。",
            "誓此畢餘齡，青山不相負。"
        ],
        "title": "閑居  其三",
        "id": "6b48a08e-5336-4493-9b55-2726ad2514d1"
    },
    {
        "author": "釋文珦",
        "paragraphs": [
            "雖貧常晏如，兀兀坐山舍。",
            "案有麻衣易，門無俗士駕。",
            "虞人不從招，尼父亦待賈。",
            "狗苟復蠅營，此事吾不暇。"
        ],
        "title": "閑居  其四",
        "id": "a5d87b60-fedd-4934-83f9-7a4f4ce50ddc"
    },
    {
        "author": "釋文珦",
        "paragraphs": [
            "結交貴同心，心同難間疏。",
            "嘗聞膠漆固，亦曰金蘭如。",
            "君子要其終，小人變厥初。",
            "宜當作管鮑，慎勿爲耳餘。"
        ],
        "title": "言交",
        "id": "728f29a5-c8f2-48ad-8ae0-e9af7414f7b7"
    },
    {
        "author": "釋文珦",
        "paragraphs": [
            "道交淡如水，世交甘如醴。",
            "結交當以真，審交當以理。",
            "道交似無情，曾不異生死。",
            "世稱刎頸交，未必能終始。",
            "君不見昔者，陳餘與張耳。"
        ],
        "title": "又言交",
        "id": "38424b69-48f8-4a34-8220-9c539f831135"
    },
    {
        "author": "釋文珦",
        "paragraphs": [
            "野性樂疎曠，從來厭風塵。",
            "孤寒無所資，屈身隨衆人。",
            "貴遊棄疵賤，不能强相親。",
            "蹉跎三十年，客路常清貧。",
            "晚來歸山林，麋鹿爲我鄰。",
            "萬事不掛意，一一皆天真。",
            "同流乃知此，難與俗子陳。"
        ],
        "title": "野性",
        "id": "b52557a8-83aa-4c91-b1d9-363d05023284"
    },
    {
        "author": "釋文珦",
        "paragraphs": [
            "白日常苦短，無方使遲延。",
            "始見出暘谷，忽已沈虞淵。",
            "迫促於生人，無一能永年。",
            "豐質成槁項，鬒髮變華顛。",
            "雞鳴逐聲利，夜分未遑眠。",
            "奄化同草木，沒沒歸重泉。",
            "或復自超放，導引求神仙。",
            "喬松在何許，亦若茫昧然。",
            "必當實根祗，塵物皆棄捐。",
            "德性貴純正，文華在昭宣。",
            "道與天地準，萬古唯聖賢。",
            "景行不可忘，抒情爲此篇。"
        ],
        "title": "白日苦短行",
        "id": "fe52715c-c83a-4420-85da-94eabebb5223"
    },
    {
        "author": "釋文珦",
        "paragraphs": [
            "破屋無兄弟，拙者所棲息。",
            "衡門未嘗啟，聲利詎能迫。",
            "資身不求備，百事遂省力。",
            "糞埽皆可衣，草木皆可食。",
            "春來有餘暇，手種豆一席。",
            "秋深葉黄隕，霜莢漸開拆。",
            "收歸籬落間，早晚自剝擊。",
            "藏之於瓶罌，粒粒堪愛惜。",
            "窮冬火鑪頭，時喚山猿喫。",
            "猿去吾亦眠，巖房愈幽寂。",
            "口誦寒山詩，頭枕麻衣易。",
            "于以陶性情，終然遠憂責。",
            "頗謂貧非病，更覺損勝益。",
            "與其稱楩柟，未若作樗櫟。",
            "傍人莫相問，老子方有適。"
        ],
        "title": "有適",
        "id": "6ac62a6b-76af-4a76-a23b-9061bf23a674"
    },
    {
        "author": "釋文珦",
        "paragraphs": [
            "秋雲滿茅屋，秋風響楓林。",
            "杖藜步幽徑，落葉數寸深。",
            "悠然拾葉歸，寫我閒中吟。",
            "坐客興亦閒，彈入青瑶琴。",
            "曲終各無語，山水遺清音。"
        ],
        "title": "秋興",
        "id": "a9152bf3-9e29-43bb-9a8f-1ade155097f7"
    },
    {
        "author": "釋文珦",
        "paragraphs": [
            "北風吹同雲，慘澹日已夕。",
            "枕上聞霰零，須臾映窗白。",
            "曉來籬戶間，平地忽過尺。",
            "羣峰靜繚繞，彌望無寸碧。",
            "棲鳥噤不鳴，空山斷行跡。",
            "古木摧危梢，荒崖失奇石。",
            "瑞色徧天壤，膏潤歸宿麥。",
            "螟蟊深入地，沴氣亦消釋。",
            "豐年信可占，豈復憂民食。",
            "野老不知寒，歡聲動阡陌。",
            "聊作喜雪歌，仰謝天鈞力。",
            "歌長遣誰和，寫寄西峰客。"
        ],
        "title": "喜雪",
        "id": "fb8c98b6-553f-4a7e-b568-4eeee0c19e4e"
    },
    {
        "author": "釋文珦",
        "paragraphs": [
            "忽聞春欲去，園林謾遊矚。",
            "輕風散餘紅，細雨滋繁綠。",
            "綠繁似歡榮，紅散猶僇辱。",
            "因悟人間世，萬事易翻覆。",
            "賤或登青雲，貴或成赤族。",
            "禍福無定端，往往相倚伏。",
            "那知今日歌，不是明朝哭。",
            "書以爲世鑒，得志毋縱欲。",
            "兢兢如履冰，坎坎念伐輻。",
            "苟能閑此理，堪追聖賢躅。"
        ],
        "title": "感春",
        "id": "7353dd38-8aa1-426e-8904-b33c8d3b32df"
    },
    {
        "author": "釋文珦",
        "paragraphs": [
            "隠居絕他營，曉步緣澗壑。",
            "水深魚影閒，林密鳥聲樂。",
            "晴空極清明，孤雲何住著。",
            "原窮得危磴，路轉見橫彴。",
            "嘯響空谷傳，吟情古靈覺。",
            "所遇皆隠淪，論心遺厚薄。",
            "在山無小草，忘世勝大藥。",
            "餘生豈須計，此興諒非錯。",
            "其適在閒曠，何用嫌落魄。",
            "書此以告君，狂言君勿噱。"
        ],
        "title": "曉步十韻示山友",
        "id": "583c7587-8e8c-4b38-adc7-e99edd6a6d1c"
    },
    {
        "author": "釋文珦",
        "paragraphs": [
            "靜坐四無鄰，看山待明月。",
            "池邊暑氣盡，竹上涼颸發。",
            "伏翼打窗飛，孤螢隨草沒。",
            "予心適有會，還就幽人說。"
        ],
        "title": "夜思",
        "id": "2a38907f-9c28-4a27-9b1b-d143195e0769"
    },
    {
        "author": "釋文珦",
        "paragraphs": [
            "爲子當盡孝，事君當盡忠。",
            "凡人不知此，斯與犬豕同。",
            "臣子固貞亮，君父或顓蒙。",
            "乃知守忠孝，亦繫於遭逢。",
            "比干忠以戮，申生孝而終。",
            "忠戮得稱仁，孝終宜曰恭。",
            "古今每如此，片言安可窮。",
            "炳然垂竹帛，于以開盲聾。",
            "所遭雖若彼，力行誠在躬。",
            "於焉二本立，足爲百行宗。",
            "忠孝苟純至，聞望當昭融。",
            "此理亙萬世，來者能無從。"
        ],
        "title": "事君盡忠行",
        "id": "99b50e5f-7093-41ce-8aa3-4a2ca67e9ab6"
    },
    {
        "author": "釋文珦",
        "paragraphs": [
            "山石何嵬嵬，孤松何薿薿。",
            "其大踰百圍，其高過千尺。",
            "廣厦需梁棟，求之若匪克。",
            "梓人一以視，斤斧見促迫。",
            "牛夫競牽輓，輸入王侯宅。",
            "觀者如堵牆，靡不重嘉惜。",
            "鏤刻以爲工，丹青以爲飾。",
            "巍然在雲霄，七貴所棲息。",
            "梁棟豈不美，殘生良可哀。",
            "寧作南山松，毋爲廣厦材。"
        ],
        "title": "嵬嵬山石行",
        "id": "fefaeace-8783-4134-9915-f7402566b2af"
    },
    {
        "author": "釋文珦",
        "paragraphs": [
            "四序迭遷變，春光獨豐茂。",
            "生意徧羣物，動植不違候。",
            "噰噰塞鴻歸，喔喔野雉雊。",
            "軟草鋪作茵，芳葩粲成綉。",
            "唯有靜者徒，抱道終莫售。",
            "直躬在林藪，朝夕飯藜糗。",
            "與時既乖舛，輿臺或加詬。",
            "俛仰天地間，此理終莫究。"
        ],
        "title": "四序",
        "id": "f619dd13-8a5a-4df1-80c5-adeae9a2441f"
    },
    {
        "author": "釋文珦",
        "paragraphs": [
            "槿籬三四掩，荒竹百十箇。",
            "無人扣柴扉，偏稱潜夫卧。",
            "夢作野雲飛，覺來松日墮。",
            "隨分有狂吟，吟長不須和。"
        ],
        "title": "狂吟",
        "id": "88edc55c-8cf9-4e7a-b142-73677cc375e5"
    },
    {
        "author": "釋文珦",
        "paragraphs": [
            "生無機巧姿，所貴唯實踐。",
            "探玄髮盡霜，窮勝足重趼。",
            "渡水識歸源，看雲悟舒卷。",
            "寧教身不遭，頗謂首難俛。",
            "餘年辭畏途，滅迹向絕巘。",
            "形骸未全枯，囂煩幸俱遣。",
            "中心本難誣，萬事不欲辯。",
            "手把楞伽經，交趺對鑪篆。"
        ],
        "title": "自紀",
        "id": "e0d6f50a-9c0d-423c-9bcc-0d6fb255ad3c"
    },
    {
        "author": "釋文珦",
        "paragraphs": [
            "昔人苦悲秋，我獨愛秋色。",
            "無雲天萬里，遠嶠出寒碧。",
            "楓林葉如丹，溪水清見石。",
            "飽雨豆莢肥，經霜栗包拆。",
            "連疇稻正黄，冒野蕎亦白。",
            "籬菊忽盈把，山萸又堪摘。",
            "日月如過鳥，良辰敢虛擲。",
            "青猿頗會意，爲我具短策。",
            "西風吹破帽，野興在故屐。",
            "不憚登涉勞，遠訪巢居客。",
            "此客更可人，分我漁樵席。",
            "人生貴適意，何必累形役。"
        ],
        "title": "秋興",
        "id": "751ec072-e4dd-4510-8279-da0df34a0830"
    },
    {
        "author": "釋文珦",
        "paragraphs": [
            "天寒常早睡，不待日光斂。",
            "恐礙山猿入，柴門未嘗掩。",
            "落葉打窗鳴，枕間疑雨點。",
            "起視西峰頭，月殘星閃閃。"
        ],
        "title": "早睡",
        "id": "74fb4730-93d7-48c1-9529-c0675e1416ff"
    },
    {
        "author": "釋文珦",
        "paragraphs": [
            "居山樂無涯，三徑富松菊。",
            "山體靜吾心，山光悅吾目。",
            "春來山蕨肥，秋後山田熟。",
            "未必王侯家，有吾清浄福。"
        ],
        "title": "居山樂",
        "id": "ea5aa325-2530-480a-bd9c-531a0d503a32"
    },
    {
        "author": "釋文珦",
        "paragraphs": [
            "畏暑不復眠，空階踏涼月。",
            "冰輪了無翳，明可數毛髮。",
            "夜久肝肺清，如嚥太古雪。",
            "擬換飛仙人，乘鸞上寥泬。"
        ],
        "title": "暑夜步月",
        "id": "ba86bdbd-3b65-488e-b4ca-4f0c7ee4d4fc"
    },
    {
        "author": "釋文珦",
        "paragraphs": [
            "見說春方還，春猶未相識。",
            "山童指梅花，言是春消息。",
            "梅花亦含笑，道我是知音。",
            "遮莫隨桃李，貪榮變此心。",
            "相看出此語，愛爾良獨深。",
            "聽之儻不疑，足以爲規箴。"
        ],
        "title": "贈梅",
        "id": "058e8efe-5b9d-4a61-a2ea-62703a67a0cb"
    },
    {
        "author": "釋文珦",
        "paragraphs": [
            "萬緣不相涉，默坐調四肢。",
            "天理靜中見，物情閒處知。",
            "長風掃重陰，皎月生東籬。",
            "寒蟲唧唧鳴，亦各知天時。",
            "悠然發清興，朗誦淵明詩。",
            "人生百年間，汲汲奚所爲。",
            "賢愚雖有殊，同爲來者悲。",
            "爲語高世流，有酒當自持。"
        ],
        "title": "夜興",
        "id": "c86c9804-742c-4312-b24f-f18d2e483506"
    },
    {
        "author": "釋文珦",
        "paragraphs": [
            "金散免鎔冶，木散逃斧斤。",
            "人散外榮辱，所以爲散人。",
            "世皆賤吾散，此散吾自珍。",
            "偃蹇不任用，庶足全其身。"
        ],
        "title": "散人詠",
        "id": "db71f341-69a2-499d-b88f-7cd51bc565e7"
    },
    {
        "author": "釋文珦",
        "paragraphs": [
            "今日天氣清，聊試登山屐。",
            "共看雲外峰，分坐澗邊石。",
            "絕境不逢人，啼鶑似留客。",
            "一聲無處尋，還被青林隔。"
        ],
        "title": "初夏同趙東閣西里諸公山行聞鶑分韻得隔字",
        "id": "8849f6a5-2661-45ed-9a55-c17e65960504"
    },
    {
        "author": "釋文珦",
        "paragraphs": [
            "秋山夜無人，蟲在草根泣。",
            "明月照高林，虛窗風露入。",
            "生年四十餘，萬事未有立。",
            "東西岐路間，終歲常汲汲。",
            "雙親死經年，宅兆久完葺。",
            "兄弟亦貧窶，於此不暇給。",
            "回首思故園，愁雲滿原隰。",
            "交朋閲千百，存者已無十。",
            "顧我枯槁姿，奈此短景急。",
            "終宵不成寐，起坐千慮集。",
            "至人乃忘情，效慕安可及。",
            "唯作無生觀，去此衣袖濕。"
        ],
        "title": "秋夜感懷",
        "id": "05a57161-7288-4fb4-b310-f9b8b4b40a71"
    },
    {
        "author": "釋文珦",
        "paragraphs": [
            "白露生庭蕪，明月照栖烏。",
            "栖烏啼不已，閨人中夜起。",
            "起視西北方，翩翩鴈南翔。",
            "幽燕戍未返，云胡不悽傷。"
        ],
        "title": "烏棲曲",
        "id": "a208c239-d1db-4bd7-9595-0744af69c7f5"
    },
    {
        "author": "釋文珦",
        "paragraphs": [
            "生無食肉資，飯蔬幽壑底。",
            "朝采南澗芹，莫擷東籬薺。",
            "此中有真味，豈必鱠魴鱧。",
            "何曾萬金饌，惡謚不可洗。"
        ],
        "title": "食薺",
        "id": "31c18fd3-4d06-4be0-b9ab-616d9c13dddf"
    },
    {
        "author": "釋文珦",
        "paragraphs": [
            "一身素貧窶，四海長爲客。",
            "客塗不可窮，老去少筋力。",
            "賤者人多棄，風霜變顔色。",
            "歸來旅亭下，倚杖三歎息。",
            "隻字不堪煮，萬卷亦徒積。",
            "未如田舍翁，耕桑了衣食。",
            "身世蟻旋磨，日月駒過隙。",
            "百年竟何爲，鬢髮空皓白。",
            "乾坤渺難馮，倦羽復奚適。",
            "一枝願深栖，庶以避彈射。"
        ],
        "title": "感興",
        "id": "32346d7c-fce0-42b4-bfca-5caef64a9d53"
    },
    {
        "author": "釋文珦",
        "paragraphs": [
            "悠悠涉長途，西日照禾黍。",
            "回首睇關山，故鄉在何許。",
            "秋風吹櫟林，憂思莫能禁。",
            "同懷不可見，日暮空沈吟。",
            "方矜美少年，倏忽傷醜老。",
            "百年能幾何，况復不長保。",
            "存者日已少，逝者日已多。",
            "榮華亦難恃，薤露有遺歌。"
        ],
        "title": "途中感興",
        "id": "06f4af91-bf15-4e03-8465-c126b49cca3e"
    },
    {
        "author": "釋文珦",
        "paragraphs": [
            "雙檜高亭亭，遥見百里外。",
            "恍疑香烟幢，亦若羽葆蓋。",
            "秀色何其多，貞心固常在。",
            "化龍想非難，坐待風雨會。"
        ],
        "title": "金竹峰",
        "id": "19894c77-0d59-433d-8699-2f1e60c79845"
    },
    {
        "author": "釋文珦",
        "paragraphs": [
            "岐路不可極，歲月亦易遒。",
            "朔風振寒威，行子無衾裯。",
            "厥生良可哀，半世空悠悠。",
            "知音盡淪沒，明月難暗投。",
            "親朋復遐阻，日夕生離憂。"
        ],
        "title": "歲暮旅思",
        "id": "438534a1-b05d-48f7-9eb8-2dc0534e5fb9"
    },
    {
        "author": "釋文珦",
        "paragraphs": [
            "世路饒風波，生平有終極。",
            "東西苦漂蕩，鬢髮非舊色。",
            "倦鳥懷安栖，老馬思故櫪。",
            "萬類雖不齊，彼此各有適。",
            "富貴亦偶然，何須置胸臆。"
        ],
        "title": "世路",
        "id": "30addf25-24be-43dd-b484-4d35a6454220"
    },
    {
        "author": "釋文珦",
        "paragraphs": [
            "端居念局促，聊復起行遊。",
            "褰裳涉淺瀨，隨雲陟高丘。",
            "時當孟夏月，嘉木清且稠。",
            "衆鳥相和鳴，關關無時休。",
            "頗覺愜幽抱，遂爾忘百憂。",
            "解衣坐磐石，濯足臨長流。",
            "心空了無取，身閒方自由。",
            "寄言養生客，於此同歸休。"
        ],
        "title": "遊興  其一",
        "id": "f241a6cb-411b-4f9f-96ae-752c91007e97"
    },
    {
        "author": "釋文珦",
        "paragraphs": [
            "閒人無所管，扶藜散幽步。",
            "古路絕遊塵，霜林葉自雨。",
            "坐石聽流泉，頗得空寂趣。",
            "雲外巢居子，邂逅兩相遇。",
            "語久各忘還，見月出深樹。",
            "彼此無滯情，忽散同烟霧。",
            "歸來夜已深，山衣浥清露。",
            "隤然竟終夕，不復脫芒屨。",
            "鐵鐘驚夢回，斗轉東方曙。",
            "重欲見巢居，雲深無覓處。"
        ],
        "title": "遊興  其二",
        "id": "b1956c75-56c5-421d-b06e-86d08f4daf03"
    },
    {
        "author": "釋文珦",
        "paragraphs": [
            "不暖亦不寒，氣候正清淑。",
            "岸柳盡垂絲，園筍已成竹。",
            "山禽屢催喚，拄杖情又熟。",
            "出門信吾步，豈復計遲速。",
            "渡水或穿雲，山陰又溪曲。",
            "悠然得真趣，此外非所欲。"
        ],
        "title": "遊興  其三",
        "id": "09fcab22-6629-4b05-bb5d-4ac724b8e668"
    },
    {
        "author": "釋文珦",
        "paragraphs": [
            "昨日出城南，戰陣如雲屯。",
            "兵刃欲相接，殺氣方騰掀。",
            "黄塵塞天地，日月爲之昏。",
            "壯士仗忠義，不忘喪其元。",
            "奮然爲前驅，誓報明主恩。",
            "卒伍皆賈勇，翕合無異言。",
            "唯欲紓禍難，豈辭屬櫜鞬。",
            "元戎既啟行，旌旆交繽繙。",
            "謂當奏凱還，受爵效屏藩。",
            "衆寡力不侔，傍復乏外援。",
            "戰久俄敗衂，靡聞鉦皷喧。",
            "軍中紀律嚴，致死無敢奔。",
            "全師同陷沒，千萬無一存。",
            "肢體膏草莽，血流成川源。",
            "國雖加恤典，莫能返其魂。",
            "白骨蔽四野，鬼哭多煩冤。",
            "懷哉唐虞君，大德罔虧騫。",
            "垂衣成至治，萬國皆晏然。",
            "齊威雖霸主，亦頼仲父賢。",
            "九合不以兵，仲尼所稱傳。",
            "兵乃不祥器，聖賢嘗戒旃。",
            "人苟服其仁，斯亦何用焉。"
        ],
        "title": "昨日出城南行",
        "id": "894be803-6477-4247-a03a-01617243bfc4"
    },
    {
        "author": "釋文珦",
        "paragraphs": [
            "屈身必受制，屈志必違仁。",
            "受制己則辱，違仁道則屯。",
            "身志兩不辱，度幾德之純。",
            "以此率其性，乾坤一閑人。"
        ],
        "title": "不屈",
        "id": "106c720b-c59e-4b22-abed-5ce863126981"
    },
    {
        "author": "釋文珦",
        "paragraphs": [
            "閒身孰能鞿，蕭散隨所欲。",
            "涼風入芒屨，緩步秋塘曲。",
            "清波淡無涯，于以滌心目。",
            "魚鳥亦忘情，何如在濠濮。"
        ],
        "title": "閒身  其一",
        "id": "6166f39c-4e82-49e1-8aff-b26f328f8b09"
    },
    {
        "author": "釋文珦",
        "paragraphs": [
            "閑身出塵表，世鞅詎能絕。",
            "真若寒崖松，凌傲幾霜雪。",
            "枝葉任生枯，唯自老根節。",
            "更有無心雲，油然足怡悅。"
        ],
        "title": "閒身  其二",
        "id": "c867477a-1b34-40a8-bdc3-c78ff084e450"
    },
    {
        "author": "釋文珦",
        "paragraphs": [
            "吾謂釣者徒，今古不同流。",
            "今釣曲爲餌，古釣直不鈎。",
            "直釣不在得，所得過於求。",
            "曲釣志在得，所得良可羞。",
            "乃知今古釣，不可相爲謀。",
            "好古不好今，頗若能自修。",
            "試問羊裘人，亦合子意不。"
        ],
        "title": "釣者吟",
        "id": "426d73c8-d619-445b-9ae7-7510afef0c4a"
    },
    {
        "author": "釋文珦",
        "paragraphs": [
            "西村逢老叟，事事皆天真。",
            "髮白不記歲，鳥鳴知是春。",
            "耕桑了衣食，兒女俱和循。",
            "日暮野中歸，荷鋤仍带薪。",
            "見人但恭敬，塵滿頭上巾。",
            "未嘗識都邑，豈聞有君臣。",
            "我疑百世下，猶有羲皇民。"
        ],
        "title": "西村老叟",
        "id": "d56b7443-892d-4f6a-ac2d-75722776454b"
    },
    {
        "author": "釋文珦",
        "paragraphs": [
            "梅如姑射仙，桃李終難竝。",
            "雪底暗傳香，泉邊孤照影。",
            "清聲聞麗譙，至味入鐘鼎。",
            "愛者雖繁多，知名獨和靖。",
            "隠顯不同功，因之發深省。"
        ],
        "title": "梅花",
        "id": "09a1da85-e9d4-4649-ad17-1793fb6c8f9d"
    },
    {
        "author": "釋文珦",
        "paragraphs": [
            "吾嫌人世隘，忻同古仙伍。",
            "寂爾契沖虛，與之相爾汝。",
            "晨多遊玉清，夕每憇園圃。",
            "身已外乾坤，飄飄自遐舉。"
        ],
        "title": "遊仙  其一",
        "id": "61449b67-cc01-4a30-870a-e566bc493487"
    },
    {
        "author": "釋文珦",
        "paragraphs": [
            "結交真仙徒，翛然凌太清。",
            "體與虛無合，心同日月明。",
            "逍遥龍鳳駕，縹緲雲霓旌。",
            "豈知區中人，狗苟復蠅營。"
        ],
        "title": "遊仙  其二",
        "id": "2e88e2c0-e983-4f00-a60a-d12e9a11b9a8"
    },
    {
        "author": "釋文珦",
        "paragraphs": [
            "喧囂非所事，靈府自怡神。",
            "食每吸丹景，飲常漱玄津。",
            "洞覽周八極，內照唯一真。",
            "體妙含至精，希微難具陳。"
        ],
        "title": "遊仙  其三",
        "id": "2bea2025-1865-4c7b-b061-e560b73392a4"
    },
    {
        "author": "釋文珦",
        "paragraphs": [
            "高升洞陽界，論道太常前。",
            "與彼羣仙游，一夕千萬年。",
            "眼中屢曾見，滄海爲桑田。",
            "時同宴玉醴，廣樂聽鈞天。"
        ],
        "title": "遊仙  其四",
        "id": "fb329508-97eb-4ced-accc-d022f220f802"
    },
    {
        "author": "釋文珦",
        "paragraphs": [
            "超然塵垢外，元化實希夷。",
            "吾生有道骨，中心常慕之。",
            "感通影響然，高真不遐遺。",
            "導我歸帝鄉，雲軿共委蛇。"
        ],
        "title": "遊仙  其五",
        "id": "772dc277-76eb-4770-b09c-e63e62cd4e80"
    },
    {
        "author": "釋文珦",
        "paragraphs": [
            "青峰萬仞高，雲路多盤紆。",
            "松柏冬不凋，懸溜成石膚。",
            "上有逍遥天，元心與道俱。",
            "長揖謝塵凡，放情常晏如。",
            "唯服玉石脂，千年貌不枯。",
            "命我登仙壇，壇名號玄都。",
            "天風起西極，日月生東隅。",
            "神仙遞升降，鸞鶴相號呼。",
            "拍肩友洪崖，揮手招麻姑。",
            "流目極昭曠，使我隘九區。",
            "山中有至樂，功名焉足圖。"
        ],
        "title": "遊仙  其六",
        "id": "0766b441-9c9b-4374-b1c4-0d1b349baa16"
    },
    {
        "author": "釋文珦",
        "paragraphs": [
            "平旦氣偏清，境界復深窔。",
            "初日上東溟，高峰最先照。",
            "會意發長吟，何似蘇門嘯。",
            "不必諧宮商，自是山中調。"
        ],
        "title": "平旦",
        "id": "d932e004-87d0-4f7e-b04c-064e1bd5a7c0"
    },
    {
        "author": "釋文珦",
        "paragraphs": [
            "清遊興難窮，倦就苔磯坐。",
            "爲愛松風涼，不知寒日墮。",
            "鹿下飲溪流，猨來摘山果。",
            "我本貴無聞，何用人知我。"
        ],
        "title": "清遊",
        "id": "6c883749-c3b9-49cf-97c2-ca243bd6596f"
    },
    {
        "author": "釋文珦",
        "paragraphs": [
            "修梧散瑶碧，溪水涵清漪。",
            "凡翼毋飲棲，鳳鳥當來儀。",
            "山人以自鳴，俗士安能知。",
            "陵谷可變遷，此志當勿移。"
        ],
        "title": "桐溪",
        "id": "bff6a2e4-648a-4952-98d9-fad406bb0909"
    },
    {
        "author": "釋文珦",
        "paragraphs": [
            "北風吹荒林，蕭騷起寒聲。",
            "客子耳中聞，展轉傷離情。",
            "親朋不在眼，他鄉但{女孕+日}{女孕+日}。",
            "狐死亦首丘，奈此終身行。"
        ],
        "title": "旅懷",
        "id": "9c0aa3e8-f598-458a-895f-a091143bd3a7"
    },
    {
        "author": "釋文珦",
        "paragraphs": [
            "子期不可作，伯牙終絕絃。",
            "泠泠太古音，在此幽澗泉。",
            "泉流如碧玉，老僧聽不足。",
            "後夜月明時，還向泉邊宿。"
        ],
        "title": "琴泉",
        "id": "473d5fbf-fe13-442d-8b5b-c70129594943"
    },
    {
        "author": "釋文珦",
        "paragraphs": [
            "逝水向東流，前後浪相續。",
            "尼父達機兆，川上歎不足。",
            "人生天地間，百年誠短促。",
            "菁華草頭露，光景風中燭。",
            "兩鬢成枯蓬，蕭蕭不再綠。",
            "那知今日歡，不是明朝哭。",
            "所仰唯聖賢，亦復歸鬼錄。",
            "而況頑冥者，厥身沈利欲。",
            "隨流不知返，終世常僕僕。",
            "大化一朝盡，腐滅同草木。",
            "豈若黄綺徒，居然在空谷。",
            "于焉自逍遥，其人美如玉。",
            "吾生千載餘，猶知慕遐躅。",
            "寤寐斯不忘，耿耿在心目。"
        ],
        "title": "逝水",
        "id": "fabbfc70-ca6f-492a-b7cb-6b109b4e36a1"
    },
    {
        "author": "釋文珦",
        "paragraphs": [
            "水西多好山，山光足娛人。",
            "一重復一掩，比比如魚鱗。",
            "居來三十年，仙佛皆其鄰。",
            "魚鳥不忘情，朝暮長相親。",
            "遯世乃吾性，非因來避秦。",
            "曾不事緣飾，庶事全天真。",
            "早嘗知夢幻，視身若無身。",
            "無生以爲樂，此樂難具陳。"
        ],
        "title": "水西",
        "id": "69fea86c-1bc0-4a9b-9508-c107fd6456a4"
    },
    {
        "author": "釋文珦",
        "paragraphs": [
            "生年已六十，所歷更萬端。",
            "富貴等浮雲，變滅不足觀。",
            "身如冬嶺松，獨立守歲寒。",
            "心如古井水，到底無波瀾。",
            "吾道即古道，處今良獨難。",
            "是非不易辯，長歎復長歎。"
        ],
        "title": "生年",
        "id": "6304899c-4b0e-48d4-a01d-771f6c944564"
    },
    {
        "author": "釋文珦",
        "paragraphs": [
            "槁葉殊可憐，寒風吹女急。",
            "天復雨嚴霜，恐女難自立。",
            "零落歸草莽，晚悟嗟何及。",
            "朝陽達機兆，爲女增泫泣。"
        ],
        "title": "曉林日融葉霜滴瀝如涕泣",
        "id": "ee1f9b97-1a0f-4891-8ba5-b081378bc50b"
    },
    {
        "author": "釋文珦",
        "paragraphs": [
            "江湖厭風波，巖壑事幽屏。",
            "柴門絕往還，自閲朝昏景。",
            "日出烟霧消，鳥散松竹靜。",
            "須臾日西頹，餘暉在高嶺。",
            "短生亦如寄，舉世孰能省。",
            "願學遠公儔，終然謝塵境。"
        ],
        "title": "屏迹",
        "id": "fbe41f0b-670d-46ee-84e1-a70ef33004a4"
    },
    {
        "author": "釋文珦",
        "paragraphs": [
            "百年如大夢，夢裏幾紛馳。",
            "覺後識爲夢，夢時曾未知。",
            "吾生今已覺，不記夢中時。",
            "在夢人無限，昏昏信可悲。"
        ],
        "title": "夢覺吟",
        "id": "0a34f144-8aaf-42b2-8aca-072f6d6f0f4a"
    },
    {
        "author": "釋文珦",
        "paragraphs": [
            "吾心靜而貞，是乃出天稟。",
            "驅之入塵樊，違性豈不甚。",
            "所對非同流，欲語口還噤。",
            "世塗機穽多，動足常懔懔。",
            "今來返中林，夜卧始安枕。",
            "山薇既可餐，清泉又堪飲。",
            "布衣極相宜，亦不羨文錦。",
            "斯謀良已臧，餘生不須諗。"
        ],
        "title": "吾心",
        "id": "5f2e63e3-cb34-4724-bd6c-f99bef0570b5"
    },
    {
        "author": "釋文珦",
        "paragraphs": [
            "高木引修藤，藤束樹身死。",
            "慎莫進小人，終當負君子。",
            "君子思報德，小人易忘恩。",
            "所與苟非類，反爲禍之元。",
            "誠能遠小人，終身乃無患。",
            "世莫輕斯言，亦足以爲諫。"
        ],
        "title": "枯樹謠",
        "id": "1499d2bc-5c75-4cf0-9e5b-d580c0eb6584"
    },
    {
        "author": "釋文珦",
        "paragraphs": [
            "道狹難並車，相逢苦踟躕。",
            "踟躕將何念，所念在康衢。",
            "康衢平如砥，八達無斜迂。",
            "君子之所履，所履常虛邪。",
            "折旋應規矩，永矢無越踰。",
            "有時亦壅底，久之還廓如。",
            "狹道殊徑捷，小人所爭趨。",
            "夙夜不遑止，草露多沾濡。",
            "勢利迭相傾，旋踵成遷渝。",
            "迷眩不知返，逝將致淪胥。",
            "康衢吾所遵，狹道吾所吁。",
            "遄車返山林，守一以自娛。",
            "大道既凋喪，安能復區區。"
        ],
        "title": "道狹踟躕行",
        "id": "0a48f1d8-e8c3-49c1-adc5-f938708d41ad"
    },
    {
        "author": "釋文珦",
        "paragraphs": [
            "松柏何夭矯，南山何崚嶒。",
            "松柏有常性，南山不騫崩。",
            "南山人所仰，松柏人所承。",
            "尋常部婁間，瑣瑣唯薪蒸。",
            "彼無高志徒，眡此宜自懲。",
            "堅守歲寒操，亦當慎攸憑。"
        ],
        "title": "南山松柏章",
        "id": "eadd18f3-cc11-4cf4-be74-33444efe50e1"
    },
    {
        "author": "釋文珦",
        "paragraphs": [
            "西山有孤松，亭亭高百尺。",
            "冰雪屢凌厲，難變青青色。",
            "東園盛桃李，摇艷矜春容。",
            "少皞布秋律，掃地無遺蹤。",
            "青松固真心，桃李乏堅操。",
            "君子與小人，自古不同調。",
            "寧忍學桃李，誓言作青松。",
            "偃蹇終不屈，傲睨秦皇封。"
        ],
        "title": "青松篇",
        "id": "90a54d9b-ee5a-4350-8925-2643ae9c2854"
    },
    {
        "author": "釋文珦",
        "paragraphs": [
            "養形而放心，譬若樹抱蝎。",
            "表似內已虛，識者爲憯怛。",
            "形瘁或當腴，心蠹不可活。",
            "先民有格言，勿使本先撥。"
        ],
        "title": "箴放心",
        "id": "25091ef5-a83e-431a-bb50-3d43af27d481"
    },
    {
        "author": "釋文珦",
        "paragraphs": [
            "白露變氣候，促織階下鳴。",
            "切切鳴不已，倦客心自驚。",
            "中夜攬衣起，星疎松月明。",
            "念彼同懷人，迢迢隔山城。",
            "此身無羽翼，不得東南征。",
            "聊作相思吟，寄此千里情。"
        ],
        "title": "天竺中夜",
        "id": "a3d8f349-4d00-4e24-8bcf-e630120c0ac7"
    },
    {
        "author": "釋文珦",
        "paragraphs": [
            "介特無門徒，室亦如垂罄。",
            "隤然類枯株，聊以養衰病。",
            "朝來啟籬戶，落葉滿苔徑。",
            "流光遽如斯，脆質安能競。",
            "虛籟起高林，助我發長詠。"
        ],
        "title": "養疾",
        "id": "3ef1abba-0081-42a8-91ab-767d8b8d41e9"
    },
    {
        "author": "釋文珦",
        "paragraphs": [
            "三老皆達人，虛受無蔕芥。",
            "筆陣絕縱橫，詞源極澎湃。",
            "丁時身屢蹇，志道心不懈。",
            "放浪事物表，若曰宇宙隘。",
            "求我於空間，豈識有機械。",
            "留詩在幽窗，足以鎮山怪。",
            "神靈謹守藏，光豔無減殺。",
            "今朝一長吟，頓使老疾差。",
            "三老不可作，吾心亦遄邁。",
            "中心曷能忘，長吟復長喟。"
        ],
        "title": "馮深居長余二十三歲趙東閣長余二十二歲周汶陽長余一十七歲皆折行輩與余交淳祐辛丑同訪余於竺山有會宿詩距咸淳乙丑已二十五年矣痛先覺之凋零感吾生之既老因成十韻以寄死生之情",
        "id": "09b4367f-fb39-4cc0-9be8-33afeebf7646"
    },
    {
        "author": "釋文珦",
        "paragraphs": [
            "晨興啟蓬戶，當面來清風。",
            "初日麗喬林，光影尤玲瓏。",
            "悠然與心會，物物皆沖融。",
            "得喪豈吾事，此道足自終。"
        ],
        "title": "晨興",
        "id": "c8e13a4f-8c28-4d80-abce-cf5192fd989e"
    },
    {
        "author": "釋文珦",
        "paragraphs": [
            "山蔬有真味，肉食者不知。",
            "老我於空林，自愛園中葵。",
            "種蒔舉有法，采擷初無時。",
            "置之折脚鐺，燎以枯松枝。",
            "芼之以薑桂，是乃性所宜。",
            "嗜此已成癖，自覺甘如飴。",
            "既足果吾腹，何用五鼎爲。",
            "衆欲不干慮，出處常委蛇。",
            "笑傲泉石間，萬象皆吾詩。",
            "我已自忘我，人知我爲誰。"
        ],
        "title": "山蔬",
        "id": "2621bd28-b697-4ae5-995d-3ea4692831df"
    },
    {
        "author": "釋文珦",
        "paragraphs": [
            "百年如大夢，夢中誰到老。",
            "貧賤固可憐，富貴亦何好。",
            "舉世盡蚩蚩，醒寤苦不早。",
            "自古知幾人，獨在商山皓。"
        ],
        "title": "百年  其一",
        "id": "3612aff1-2a6c-4b88-96e6-3f8386ba147e"
    },
    {
        "author": "釋文珦",
        "paragraphs": [
            "百年亦何爲，終歲常壈坎。",
            "玄裘不掩脛，素髮自垂頷。",
            "吾親歸夜臺，益重霜露感。",
            "仰視天一方，星河同慘澹。"
        ],
        "title": "百年  其二",
        "id": "71d4ff0f-86b3-4e1f-8941-fadddee7e226"
    },
    {
        "author": "釋文珦",
        "paragraphs": [
            "雲際坐磐石，悠悠兩無心。",
            "波靜白鷗下，山寒黄葉深。",
            "幽人住何處，午磬來清音。",
            "日暮不能去，羣峰生夕陰。"
        ],
        "title": "雲際獨坐",
        "id": "4494b539-619e-47ac-9d43-6e8ee739b273"
    },
    {
        "author": "釋文珦",
        "paragraphs": [
            "幽人臨澗居，爲愛澗中水。",
            "泠泠出雲竇，决决漱石齒。",
            "流行本無意，遇坎還自止。",
            "坎深遂成池，寒光映窗几。",
            "于以鑑禪心，清浄絕塵滓。",
            "唯供種白蓮，不洗聞堯耳。"
        ],
        "title": "山人居澗上號澗居因澗作池名鑑止爲賦是詩",
        "id": "cf82e3e7-fbec-4123-be41-e86623a8652a"
    },
    {
        "author": "釋文珦",
        "paragraphs": [
            "苦菜吾所嗜，意與食蘗同。",
            "古者以益名，頗足昭其衷。",
            "秋花更清妍，綽約冰雪容。",
            "恍疑姑射仙，或如采芝翁。",
            "菊以彭澤顯，蓮以濂溪崇。",
            "此獨無知音，沒身蕭艾中。",
            "人生天壤間，用舍爲窮通。",
            "草木豈不然，一皆係其逢。"
        ],
        "title": "苦益菜",
        "id": "f2f2b743-0d0d-4d25-9e30-2fc9fd0097f7"
    },
    {
        "author": "釋文珦",
        "paragraphs": [
            "昔者聞盧殷，頗爲世所推。",
            "讀書過萬卷，盡以資於詩。",
            "復聞孟東野，氣清而色夷。",
            "平生嗜章句，有甚於渴饑。",
            "二士舉無子，所學竟不施。",
            "昌黎爲買棺，又作銘墓辭。",
            "相去五百年，雪林酷似之。",
            "春谷古人徒，生死相維持。",
            "亦爲立佳城，著文樹穹碑。",
            "林兮信不忘，千載修名垂。"
        ],
        "title": "哭李雪林",
        "id": "0e2b381f-ae99-4c11-9f45-19ea8aabd9f3"
    },
    {
        "author": "釋文珦",
        "paragraphs": [
            "梅有歲寒姿，桃李非其偶。",
            "冰雪見凌厲，斯固梅之守。",
            "伊人清且妍，是曰梅之友。",
            "臭味得所同，不在金蘭後。",
            "溪烟隴月間，幽期未嘗負。",
            "中路勿棄捐，友道貴長久。"
        ],
        "title": "梅友",
        "id": "f472d8d1-50ba-45a7-911c-ca79a5b926fc"
    },
    {
        "author": "釋文珦",
        "paragraphs": [
            "吾年未七十，頗覺漸昏耄。",
            "舊事盡遺忘，獨餘山水好。",
            "天寒附葉火，塵埃滿烏帽。",
            "客至欲逢迎，無奈筋力耗。",
            "君當恕衰翁，遮莫謂予傲。"
        ],
        "title": "吾年  其一",
        "id": "c019bf94-3457-48e6-a8e2-a5a2d587bef1"
    },
    {
        "author": "釋文珦",
        "paragraphs": [
            "吾年易逾邁，感慨難具陳。",
            "齒髮半缺禿，肌膚多不仁。",
            "屏迹於空山，幾與木石鄰。",
            "憶昔少年時，秉志將求伸。",
            "所交四方士，一一非常人。",
            "論文窮道要，日夕長相親。",
            "逝者若流水，存者猶參辰。",
            "輾轉空懷思，欲見終無因。",
            "新知棄玼賤，坐卧唯一身。",
            "餘生諒非久，當爲灰與塵。",
            "存亡固可念，亦復徒傷神。",
            "於焉息吾慮，靜然全天真。"
        ],
        "title": "吾年  其二",
        "id": "3d56241a-2088-4f54-8332-6690e659387c"
    },
    {
        "author": "釋文珦",
        "paragraphs": [
            "遊人未歸來，芳草又還歇。",
            "悵望江東雲，久負山中月。",
            "扁舟在何處，一水不可越。",
            "相思千里間，日暮飛鳥沒。"
        ],
        "title": "秋晚懷浙東故人",
        "id": "f69cea83-7b1a-4c6d-953d-d5214ec04bf8"
    },
    {
        "author": "釋文珦",
        "paragraphs": [
            "庸賈狗鼠輩，齷齪無足觀。",
            "少小爲博徒，狹斜恣遊般。",
            "憑附椒房寵，濫吹於王官。",
            "匿罪而言功，虛聲尚欺謾。",
            "以之致鼎貴，真如沐猴冠。",
            "擅命十五年，肆毒侔蠑蚖。",
            "仁脈爲之絕，善類爲之殫。",
            "納侮於北鄰，徵盟日囂讙。",
            "兵戈滿四海，天步極艱難。",
            "鄂漢距江淮，列郡多創殘。",
            "人命若菅蒯，聞之心膽寒。",
            "王家急軍食，耕者不得餐。",
            "罪大已難逭，猶思揜其奸。",
            "駕言督諸軍，翺翔向江干。",
            "小器不自量，妄冀於曹瞞。",
            "潛欲移帝室，微辭啟其端。",
            "賢哉夏金吾，直氣生忠肝。",
            "立欲碎其首，無奈師旅單。",
            "姦謀既已洩，跼蹐方自歎。",
            "畏誅竟宵遁，鴞鵩鎩羽翰。",
            "逆賊幸屏迹，宗社得再安。",
            "勤王畢雲會，聖慮行小寬。",
            "祖宗德澤深，國體宜無瘢。",
            "指日恢中原，以盡萬國歡。"
        ],
        "title": "紀事",
        "id": "e616848d-8cb8-4af8-9f98-e22c2b279a8e"
    },
    {
        "author": "釋文珦",
        "paragraphs": [
            "狂賈何人斯，曾莫犬豕若。",
            "包藏竊國機，直爾棄天爵。",
            "逆罪浮草莽，盜術逾跖蹻。",
            "殛死於荒陬，厲肉不中臛。",
            "竄賊亦云晚，帝脈以微弱。",
            "倉扁皆拱手，神聖難救藥。",
            "興亡誰召之，禮樂至銷鑠。",
            "兵戈滿天地，騰沸猶鼎鑊。",
            "億萬蒼生命，枕藉委溝壑。",
            "寰中蕩無章，吾徒曷棲託。",
            "頼有塵外地，猶堪遂飛躍。",
            "泉石盡清奇，烟霞地參錯。",
            "有客賦歸來，楸枰見高著。",
            "真是離聲名，非唯解纓絡。",
            "山心極閒曠，雲蹤忘住著。",
            "長歌松月高，晏坐林花落。",
            "游衍狎漁樵，追隨任猿鶴。",
            "他年四方志，此日三生約。",
            "終逃小草譏，嘉遯自成樂。",
            "於焉以求志，爲記良不惡。"
        ],
        "title": "爲先雲洲賦塵外地",
        "id": "aa76a137-1ae4-4698-b990-0abfe3e66086"
    },
    {
        "author": "釋文珦",
        "paragraphs": [
            "順逆人獸心，成敗翻覆手。",
            "鬼神不相容，子孫豈能守。",
            "昔者過此門，歌鐘會羣醜。",
            "今者過此門，闐然已豐蔀。",
            "羞死滿院花，顰殘數株柳。",
            "空室走鼪鼯，荒池長蝌蚪。",
            "轉眼即淒涼，况復百年後。",
            "積釁多自戕，盛德斯可久。",
            "富貴如浮埃，於身竟何有。",
            "爲謝高明人，非義慎勿取。"
        ],
        "title": "過賈似道葛嶺舊居",
        "id": "3fc42d48-5901-4832-a077-248322c7ce63"
    },
    {
        "author": "釋文珦",
        "paragraphs": [
            "惟初結髮時，志氣凌蒼昊。",
            "飄然去園廬，名山縱幽討。",
            "流光暗相催，於今已衰老。",
            "滿眼皆少年，誰堪寫懷抱。",
            "潛蹤寂寞濱，蕭颯同霜草。",
            "謂可安餘齡，異俗驚我倒。",
            "頗解空王宗，懷之以爲寶。",
            "世故等浮塵，棄置勿復道。"
        ],
        "title": "惟初",
        "id": "2d8a1ef2-2601-4dea-bac7-7526c9b33ab0"
    },
    {
        "author": "釋文珦",
        "paragraphs": [
            "世情多反覆，衰榮難預卜。",
            "本是昔時笑，翻成今日哭。",
            "故鄉無舊業，客身同草木。",
            "紛紛輕薄兒，誰能顧幽獨。",
            "雖無祿資身，喜有山在目。",
            "得失何足論，長歌倚修竹。"
        ],
        "title": "世情",
        "id": "a354b2a9-63f3-418e-a62c-383f75d1e2b4"
    },
    {
        "author": "釋文珦",
        "paragraphs": [
            "貧賤交親絕，形影自相弔。",
            "清泉白石間，朝夕事吟嘯。",
            "甑墮何足言，灰死不須溺。",
            "達人乃知此，寧免俗士誚。"
        ],
        "title": "貧賤詩",
        "id": "d83ca0d9-4a33-4d8f-96f5-1ae44d449efe"
    },
    {
        "author": "釋文珦",
        "paragraphs": [
            "羲娥不停轂，催暑到茅屋。",
            "萍蓬無地頭，桑梓念天目。",
            "古吟寓深情，時事堪痛哭。",
            "餘生竟何歸，行已變陵谷。"
        ],
        "title": "酬李漫翁暑中見寄韻",
        "id": "9e2d50ce-6d0b-4dd4-b7a6-b016a7dc26f5"
    },
    {
        "author": "釋文珦",
        "paragraphs": [
            "谿翁若冰雪，明浄不受涅。",
            "經歲斷知聞，使我心菀結。",
            "佳句來清風，足以灑炎熱。",
            "山中有奇事，遲向秋深說。"
        ],
        "title": "篔房暑中寄詩依韻酬答",
        "id": "e477af27-f829-45e0-a8a2-7e173517ae43"
    },
    {
        "author": "釋文珦",
        "paragraphs": [
            "山林自多趣，况此晴和時。",
            "我友賁然來，相娛以琴詩。",
            "倉庚遺好音，薰風發清吹。",
            "悠然與心會，安能遽忘茲。"
        ],
        "title": "依韻酬葛秋巖陶體四首  其一",
        "id": "fddd768a-dd62-443d-9e22-62a7a82b36af"
    },
    {
        "author": "釋文珦",
        "paragraphs": [
            "大化無端倪，至道絕馮仗。",
            "委身於一靜，足以去羣妄。",
            "死生亦寄耳，遐齡豈吾望。",
            "伯倫稱達人，胡爲未忘葬。"
        ],
        "title": "依韻酬葛秋巖陶體四首  其二",
        "id": "d3063041-a35d-4fd8-90de-d3205d3bfa54"
    },
    {
        "author": "釋文珦",
        "paragraphs": [
            "吾生一無營，終日衡門下。",
            "棲遲已成樂，豈羨臺與榭。",
            "相彼常汲汲，而我獨多暇。",
            "時聽蜾祝兒，於以知物化。"
        ],
        "title": "依韻酬葛秋巖陶體四首  其三",
        "id": "8d9977ac-65c0-4905-a311-2b01ff34a23c"
    },
    {
        "author": "釋文珦",
        "paragraphs": [
            "東原風正和，西山氣尤爽。",
            "坐我於其中，此心日以廣。",
            "腰間豈須重，眼下何必兩。",
            "顔原陋巷居，歌有金石響。"
        ],
        "title": "依韻酬葛秋巖陶體四首  其四",
        "id": "4d0cd216-cd76-404f-aef5-a3a5e20044aa"
    },
    {
        "author": "釋文珦",
        "paragraphs": [
            "坐石滋南風，幽抱和且衎。",
            "志唯在山水，身不關治亂。",
            "終曲遂忘言，舉目送飛翰。",
            "所得皆天真，初不加習翫。"
        ],
        "title": "效陶四首用葛秋巖韻  其一",
        "id": "461baee3-1543-4db5-9327-30628a6646d7"
    },
    {
        "author": "釋文珦",
        "paragraphs": [
            "山深自無暑，五月草樹寒。",
            "頗有遯世樂，得之亦非難。",
            "巖翁我同流，邂逅成清歡。",
            "回首功名人，瑣瑣不足觀。"
        ],
        "title": "效陶四首用葛秋巖韻  其二",
        "id": "d89d0497-9089-4d7f-afe3-90eac069ea85"
    },
    {
        "author": "釋文珦",
        "paragraphs": [
            "眼前幾富貴，變滅同浮烟。",
            "舉非吾所欽，眷然思古先。",
            "窮達無二道，彭殤可齊年。",
            "中心既昭徹，萬象皆澄鮮。"
        ],
        "title": "效陶四首用葛秋巖韻  其三",
        "id": "aba5c522-d060-4333-b3af-bcd2b6b04ce8"
    },
    {
        "author": "釋文珦",
        "paragraphs": [
            "我居本山林，茅茨蔭嘉樹。",
            "骯髒塵網間，歸心自西騖。",
            "吾駕今已返，終然守貞素。",
            "每思夜氣清，起坐天未曙。"
        ],
        "title": "效陶四首用葛秋巖韻  其四",
        "id": "b6c9fe45-be65-4a21-b5a7-faa84e926cf8"
    },
    {
        "author": "釋文珦",
        "paragraphs": [
            "野翁百不爲，白髮老巖澗。",
            "寧肯慕膏粱，且復飽藜莧。",
            "故交非不多，盡作風葉散。",
            "餘生雖獨存，反觀亦如幻。"
        ],
        "title": "野翁",
        "id": "cd84f247-88dc-480c-8e42-a0148fe27e22"
    },
    {
        "author": "釋文珦",
        "paragraphs": [
            "富貴有何好，祇以勞其形。",
            "吾居在山林，四體常安寧。",
            "寒緝沼中荷，饑斸松下苓。",
            "蒼苔沒幽徑，白雲度疎櫺。",
            "明月石上看，清風枕間聽。",
            "滅惑生智焰，破塵出空經。",
            "真如寐而寤，亦若醉而醒。",
            "此外非吾事，眡之等浮萍。",
            "誓不出籬戶，期以終頹齡。",
            "君如不吾信，重當問山靈。"
        ],
        "title": "山居答客問",
        "id": "76dc861d-41cf-47f3-a2e8-bbfd66e961c8"
    },
    {
        "author": "釋文珦",
        "paragraphs": [
            "吾方慕孤貞，俗苦尚馮附。",
            "一身天地間，瓠落如大瓠。",
            "短寄無百年，倏忽已遲暮。",
            "平生清浄禪，猶嫌被詩污。",
            "洗除豈誠難，心空滅萬慮。",
            "更當尋亮公，竟入西山去。"
        ],
        "title": "遣興",
        "id": "0ed53c08-00d1-4737-afc7-c26731dce18e"
    },
    {
        "author": "釋文珦",
        "paragraphs": [
            "寓形宇宙間，治身猶治木。",
            "要在直而方，毋使圓且曲。",
            "直方固違衆，吾心以爲是。",
            "圓曲雖適時，吾心以爲恥。",
            "人由圓曲富，吾用直方貧。",
            "吾心雖不移，予以書諸紳。"
        ],
        "title": "寓形",
        "id": "9d8a75bc-3ace-4b59-bc18-71eebdba8153"
    },
    {
        "author": "釋文珦",
        "paragraphs": [
            "吾心愛黄葉，不翅於南金。",
            "九月秋風高，柴門積來深。",
            "一一自掇拾，書我白頭吟。",
            "吟成意誰與，拄頰對遥岑。"
        ],
        "title": "黄葉",
        "id": "5a651dab-e84e-4a33-a413-89b96a7969ad"
    },
    {
        "author": "釋文珦",
        "paragraphs": [
            "夜來有清夢，夢見山陰客。",
            "宛然過蘭亭，分吟坐苔石。",
            "曉聞在湖寺，揮麈論經席。",
            "會面安可期，相思春草碧。"
        ],
        "title": "寄友分得客字",
        "id": "3f53e976-2a1c-4c2b-a5cd-8ca5e55ceefc"
    },
    {
        "author": "釋文珦",
        "paragraphs": [
            "吾生少壯時，窮力在經教。",
            "一心融萬境，頗亦能致效。",
            "老來更脫略，山水隨所樂。",
            "今成信手棋，勝負不復校。"
        ],
        "title": "吾生",
        "id": "7c0a9029-3d72-4b2e-b861-ce38c2ed1ea1"
    },
    {
        "author": "釋文珦",
        "paragraphs": [
            "人生能幾何，百年三萬日。",
            "一半睡中消，餘壽或難必。",
            "鐘鼎與軒裳，總是牢籠物。",
            "貪夫所甘心，宛轉無由出。",
            "富貴者常勞，貧賤者常逸。",
            "所以箕山人，不爲唐堯屈。"
        ],
        "title": "人生幾何行  其一",
        "id": "6e1bddc6-eae8-4d85-8dfc-d1b044d45be5"
    },
    {
        "author": "釋文珦",
        "paragraphs": [
            "人生百年間，何殊旅亭客。",
            "少壯不可留，漸覺衰老迫。",
            "縱使功業成，誰能免形役。",
            "長歌歸去來，山中煮白石。"
        ],
        "title": "人生幾何行  其二",
        "id": "df2fd5fa-6644-4c78-a87c-3730c6cac7f2"
    },
    {
        "author": "釋文珦",
        "paragraphs": [
            "始見迎秋氣，又復換玄律。",
            "寒山何蕭蕭，飄風何弗弗。",
            "雙丸遞隠見，百齡信超忽。",
            "慨念同遊人，大半成異物。",
            "吾年亦云衰，逾六已望七。",
            "不唯齒髮變，舊聞盡遺失。",
            "死生無定據，萬事難固必。",
            "且以永今朝，奚須計明日。",
            "息影入山林，曾不厭深密。",
            "賢哉龐德公，萬世稱隠逸。"
        ],
        "title": "冬日山中遣興",
        "id": "c4c092fc-f55f-4547-8d3b-b4d4ea292909"
    },
    {
        "author": "釋文珦",
        "paragraphs": [
            "重阜何崔嵬，遥瞻北邙路。",
            "曠野無人居，高低盡丘墓。",
            "不知古與新，落落似棋布。",
            "下有荒草叢，上有白楊樹。",
            "樹頂嘯鴟鳶，草根穴狐兔。",
            "嗟哉昔爲人，妻子相愛慕。",
            "豈知易殂落，到此長別處。",
            "天地雖好生，安能蹔留駐。",
            "夜臺杳冥冥，千載竟不曙。",
            "託身同草木，坐受螻蟻蠹。",
            "衣冠變成塵，精靈自相語。",
            "親戚不重過，他人豈能顧。",
            "聽我蒿里歌，年命如朝露。"
        ],
        "title": "重阜崔嵬行",
        "id": "33c3d4a4-d9e4-49ac-bf83-a18ecb66817b"
    },
    {
        "author": "釋文珦",
        "paragraphs": [
            "久別思見面，重逢反成悲。",
            "相持問年紀，各在桑榆時。",
            "道途筋力殘，玄髮成素絲。",
            "時命苟不遭，有才亦奚爲。",
            "榮華既非願，但願亡寒饑。",
            "眼前且相慰，老別難再期。",
            "此語亦良苦，君心還自知。"
        ],
        "title": "與雲耕重會復別",
        "id": "5979c65a-64aa-46a1-a41d-b038521abb2d"
    },
    {
        "author": "釋文珦",
        "paragraphs": [
            "人生貴適意，窮達奚足論。",
            "此意君能知，方喜吾道存。",
            "于心既莫逆，彼此俱忘言。",
            "胡爲又當別，誰能不消魂。"
        ],
        "title": "別山中友",
        "id": "89a7b462-8310-4b73-adbe-00074e782466"
    },
    {
        "author": "釋文珦",
        "paragraphs": [
            "閉戶日無事，山光滿盈几。",
            "飯餘曲肱睡，一覺頗酣美。",
            "心平不作夢，境寂如止水。",
            "山童爲煎茶，茶熟我當起。"
        ],
        "title": "閉戶",
        "id": "2939c274-1af7-4724-a79e-99ed43ac095f"
    },
    {
        "author": "釋文珦",
        "paragraphs": [
            "天氣殊清和，山中多勝踐。",
            "沿流采香芹，穿雲得芳荈。",
            "幽懷日以舒，囂塵自茲遣。",
            "乘月返茅茨，倦足不復洗。"
        ],
        "title": "夜歸  其一",
        "id": "fc91dde4-ff80-454a-b937-f6d7e993f360"
    },
    {
        "author": "釋文珦",
        "paragraphs": [
            "生唯浄命食，持鉢向人境。",
            "莫夜歸茅廬，月出山愈靜。",
            "處處聞泉聲，行行踏松影。",
            "洗足便安禪，雲深石床冷。"
        ],
        "title": "夜歸  其二",
        "id": "ed306db1-9421-4347-912a-a7491ea65056"
    },
    {
        "author": "釋文珦",
        "paragraphs": [
            "吾生嗜苦茗，春山恣攀緣。",
            "采采不盈掬，浥露殊芳鮮。",
            "慮溷仙草性，崖間取靈泉。",
            "石鼎乃所宜，灌濯手自煎。",
            "擇火亦云至，不令有微烟。",
            "初沸碧雲聚，再沸雪浪翻。",
            "一碗復一碗，盡啜袪憂煩。",
            "良恐失正味，緘默久不言。",
            "須臾齒頰甘，兩腋風颯然。",
            "飄飄欲遐舉，未下盧玉川。"
        ],
        "title": "煎茶",
        "id": "29c13766-adb3-4deb-949c-b4750cdf67e7"
    },
    {
        "author": "釋文珦",
        "paragraphs": [
            "學畫同學書，藝精人已老。",
            "三年始向學，一紙未能好。",
            "墨淡石不蒼，筆枯松亦槁。",
            "芝翁索此圖，遺笑應絕倒。"
        ],
        "title": "芝田老師索余作松石因書此詩",
        "id": "c3e7c5a7-7b33-4900-a4bd-451c83613d6b"
    },
    {
        "author": "釋文珦",
        "paragraphs": [
            "樗散不任用，居然老空林。",
            "柴門絕車馬，徑草三尺深。",
            "靜對西山雲，頗覺諧素心。",
            "此外非所知，誰言有華簪。"
        ],
        "title": "樗散",
        "id": "b8ccbf44-4ea6-4102-9e3c-8186ec604f19"
    },
    {
        "author": "釋文珦",
        "paragraphs": [
            "楖𣗖古藤杖，偃蹇如虬龍。",
            "伊昔訪隠人，得之天柱峰。",
            "眡爾如良朋，出處常相從。",
            "渡水逾萬折，穿雲或千重。",
            "忽於風雨時，狡獪誇靈蹤。",
            "使我失馮倚，瓠落無所容。"
        ],
        "title": "藤杖",
        "id": "aff8d0f5-d0ff-4b59-b153-958e12eb38d5"
    },
    {
        "author": "釋文珦",
        "paragraphs": [
            "寶此五字田，不羨千畝耤。",
            "冥搜爲播種，發言皆黍稷。",
            "梅山老吟農，良已著深績。",
            "終然乃有秋，不負平生力。"
        ],
        "title": "爲顧美山賦五字田",
        "id": "145de0ab-2843-469c-b643-2d50db6b181b"
    },
    {
        "author": "釋文珦",
        "paragraphs": [
            "野翁有湯婆，愛逾美淑姬。",
            "眡之若彭亨，虛中而無爲。",
            "冬日則飲湯，身唯一衲隨。",
            "曾不涴脂粉，簡潔良易資。",
            "終宵暖吾足，貞靜無邪思。",
            "德音之所同，可作偕老期。",
            "誓不中道絕，若彼氓蚩蚩。",
            "作詩以遺婆，婆聽當勿疑。"
        ],
        "title": "湯婆",
        "id": "eb1b2c91-67e5-42bc-abff-582bf402804a"
    },
    {
        "author": "釋文珦",
        "paragraphs": [
            "衆人務苟合，達士羞雷同。",
            "不可相爲謀，真成馬牛風。",
            "我愛郭文舉，乾坤一冥鴻。"
        ],
        "title": "讀郭文舉傳",
        "id": "bc3ed4e2-2009-49f9-acf6-550b0e3326ee"
    },
    {
        "author": "釋文珦",
        "paragraphs": [
            "今朝送君處，草色如許新。",
            "後會既難定，別愁那易陳。",
            "分手限吳越，烟波渺無津。",
            "雲山更重疊，歸與何峰鄰。",
            "憑人問消息，或恐非其真。",
            "不如早重來，勿使山猿嗔。"
        ],
        "title": "送僧東歸",
        "id": "7fbb2c39-e16f-49c5-8483-d7c57357bcec"
    },
    {
        "author": "釋文珦",
        "paragraphs": [
            "仲履真吾徒，敏慧出流輩。",
            "比玉無纖瑕，方珠絕微纇。",
            "子心如秋月，皎皎長不昧。",
            "子身如閒雲，出處極自在。",
            "相從逾十年，不見時俗態。",
            "愛子靜而文，喜子和而耐。",
            "語子以玄微，一一能領會。",
            "今子隔重泉，使我增感慨。",
            "酌彼清澗泉，爲子供一酹。",
            "魂氣誠有知，歆監儼如對。"
        ],
        "title": "祭坦仲履",
        "id": "3153c32d-a9b8-4933-bb36-eb8669db45be"
    },
    {
        "author": "釋文珦",
        "paragraphs": [
            "我本忘世人，有志在巖穴。",
            "欣逢會心友，提携步林樾。",
            "雲中野僧居，樹梢清磬發。",
            "不憚登陟勞，遂得造石窟。",
            "門前羃蘿蔦，座後翳松栝。",
            "結草爲三衣，降龍在一鉢。",
            "問我從何來，執手道契闊。",
            "食我青精飯，語我頗諄切。",
            "教我去衆巧，使我守一拙。",
            "我誠服其言，畢志不敢越。",
            "他年定依止，相與定晚節。",
            "萬事盡棄捐，飲澗茹薇蕨。"
        ],
        "title": "同友行山逢隠僧語",
        "id": "ee4d9281-f47f-4abf-831b-ae6baccb4e1f"
    },
    {
        "author": "釋文珦",
        "paragraphs": [
            "西岑我同流，常惜會面疏。",
            "秋深來舊京，一嘗造君廬。",
            "感君故情深，館我於恬虛。",
            "十日更倡酬，閒蹤頗虛邪。",
            "人事那好乖，扁舟賦歸與。",
            "茫茫烟水隔，無使堪寄書。",
            "萬玉森篔簹，孤峰麗芙蕖。",
            "掛夢於其間，栩栩復蘧蘧。",
            "以我常思君，知君亦思予。",
            "何時重携手，使此菀結舒。"
        ],
        "title": "寄教西岑",
        "id": "c2bb84c4-9b46-424b-b8b2-fc73ad113d69"
    },
    {
        "author": "釋文珦",
        "paragraphs": [
            "老身不能寒，心唯愛冬日。",
            "炙背蓬門下，暖氣浹肌骨。",
            "自謂人間世，此樂居第一。",
            "雖曰狐貉溫，功莫與之匹。",
            "山居人不到，獨坐快捫虱。"
        ],
        "title": "炙背",
        "id": "ea304388-d316-4815-a026-8ea4ec19bcc0"
    },
    {
        "author": "釋文珦",
        "paragraphs": [
            "我本無生儔，涉有乖素願。",
            "百年直寄耳，倏忽如過電。",
            "猶記學語時，老色遽滿面。",
            "富貴非所希，吾道在貧賤。",
            "往事絕尋思，殘生喜彊健。",
            "忘機有白鷗，消日頼黄卷。",
            "今辰扶杖出，窮探不知倦。",
            "與子偶相逢，抵掌說嘉遯。",
            "同歌紫芝曲，共飽青精飯。",
            "世人不相知，心通亦何悶。"
        ],
        "title": "贈同志",
        "id": "c2e0e12e-f864-4e1b-ab1b-7b2b421c752c"
    },
    {
        "author": "釋文珦",
        "paragraphs": [
            "子靜野鹿性，蕭散逃縶鞿。",
            "倚詩以爲田，曾弗憂年饑。",
            "詩腸有餘積，詩貌無多肥。",
            "朝吟暮亦吟，吐屑常霏霏。",
            "糟粕三百篇，自能發天機。",
            "兩脚走黄土，頗若知音稀。",
            "多時不相逢，念爾魂夢飛。",
            "何當抱詩來，共食山中薇。"
        ],
        "title": "寄贈王子靜",
        "id": "6f96ea14-868c-4f9d-b724-fd1717dfa49c"
    },
    {
        "author": "釋文珦",
        "paragraphs": [
            "高僧謝人世，誅茅亂峰曲。",
            "三衣不著蠶，一飯長分鹿。",
            "露滴秋逕松，烟蒙曉窗竹。",
            "真隠澹無營，怡然心自足。"
        ],
        "title": "贈隠僧",
        "id": "1876fdd6-213d-4d19-9519-4ff988afbbc0"
    },
    {
        "author": "釋文珦",
        "paragraphs": [
            "篔翁非時流，溫然古君子。",
            "我雖異教人，臭味略相似。",
            "四月不見翁，相望隔煙水。",
            "石壇忽來前，言翁乖攝理。",
            "真體本無病，請說病原委。",
            "乃知爲蒼生，常欲致平治。",
            "神明所扶持，厥疾自衰已。",
            "秋日定拏舟，賀翁勿藥喜。",
            "既爲蒼生病，須爲蒼生起。",
            "比壽於廣成，與宋相終始。"
        ],
        "title": "問李篔房疾",
        "id": "32a38409-7357-4839-9d47-73a370823922"
    },
    {
        "author": "釋文珦",
        "paragraphs": [
            "桂山吾友于，壯歲即相親。",
            "跌宕去鞿縶，出語必驚人。",
            "倏爾罹世難，東西各全身。",
            "十年不相逢，有若參與辰。",
            "偶乘霅舟來，見翁西澗濱。",
            "相對恍如夢，彼此白髮新。",
            "抵掌話疇昔，故情一何真。",
            "遺我白雪章，字字無埃塵。",
            "長歌山水中，鏗鈜驚鬼神。",
            "胡爲又當別，繾綣難具陳。",
            "風前一回首，寒波渺無津。",
            "他時定相思，題詩附雙鱗。"
        ],
        "title": "重會馨桂山",
        "id": "0262d26b-0c4a-4d8d-8530-1841d31db272"
    },
    {
        "author": "釋文珦",
        "paragraphs": [
            "城市多溷濁，溪山宜避喧。",
            "山色日在門，變態從朝昏。",
            "悠然得之心，真樂方自存。",
            "此心誠不渝，軒冕何足論。"
        ],
        "title": "日夕佳",
        "id": "5d66ecfd-5c80-4eb7-af87-0058d4ec2e2a"
    },
    {
        "author": "釋文珦",
        "paragraphs": [
            "放浪遊名山，山水悅人意。",
            "窮日不知疲，行行轉幽邃。",
            "空籟如風聲，奇峰似雲氣。",
            "濯足就寒流，憇錫投古寺。",
            "長廊遇真僧，妙語發清秘。",
            "道我多隠情，喜我無衆僞。",
            "願言從此始，萬事盡捐棄。",
            "相從了餘生，共踐真實地。"
        ],
        "title": "放浪詩",
        "id": "ee2ed9f8-b992-4060-aa19-d546ce65688f"
    },
    {
        "author": "釋文珦",
        "paragraphs": [
            "屏居泉石間，所樂在閒縱。",
            "山田與山果，皆吾手自種。",
            "禾穗已垂穎，栗包初拆縫。",
            "一飽既可期，肯復作詩用。"
        ],
        "title": "屏居",
        "id": "e3996425-cdb9-4fdf-a13f-d79c23b34dcb"
    },
    {
        "author": "釋文珦",
        "paragraphs": [
            "閒人無外事，飯餘聊散策。",
            "路逢一老翁，疑是避秦客。",
            "招携過別墅，茅茨翳桑麥。",
            "唯聞雞犬聲，了無車馬跡。",
            "自言入山來，居然長兒息。",
            "身將雲木親，志與風塵隔。",
            "屋邊種桃李，無言花自拆。",
            "原上耦耕人，將非是沮溺。",
            "遺世乃全真，何爲牽物役。",
            "從此數相尋，幽期竟難易。"
        ],
        "title": "過野人居",
        "id": "c16c40de-b1ed-4ed1-bbde-0d322885f5de"
    },
    {
        "author": "釋文珦",
        "paragraphs": [
            "吾生苦疎拙，不解謀此身。",
            "輾轉常寄食，短褐如懸鶉。",
            "徒御捨之去，往往嫌我貧。",
            "達交亦良多，安能强相親。",
            "唯有湖濱山，於我如故人。",
            "日夕與之對，澹然忘主賓。",
            "仲溫我同流，道我此意真。",
            "新詩遠相寄，可以書諸紳。",
            "何時到清苕，相携采白蘋。"
        ],
        "title": "酬清苕恭仲溫見寄舊詩追誌於此",
        "id": "f3a714bd-1b2d-4530-989e-858874e8e756"
    },
    {
        "author": "釋文珦",
        "paragraphs": [
            "雲作達人性，東西無定居。",
            "重逢在京闕，忽憶歸園廬。",
            "水宿傍江市，山行見樵車。",
            "後期難重尋，握手空躊躇。"
        ],
        "title": "送僧",
        "id": "badb62a4-3f4f-4315-9a83-3937fd06a83a"
    },
    {
        "author": "釋文珦",
        "paragraphs": [
            "東西南北人，寂寞住巖澗。",
            "年衰鬢凝霜，客久衣絕襻。",
            "何須念粱肉，且復飽藜莧。",
            "猶患有吾身，身死即無患。"
        ],
        "title": "吾身  其一",
        "id": "5d1d7e0c-4e2d-4a21-85bd-f024cfb23d0d"
    },
    {
        "author": "釋文珦",
        "paragraphs": [
            "趨時非好步，步步青山歸。",
            "眼界絕塵垢，耳根遺是非。",
            "充腸草木實，被體雲霞衣。",
            "吾貧豈當念，吾願已無違。"
        ],
        "title": "吾身  其二",
        "id": "16f97d39-5009-4364-8c4b-470010b5325d"
    },
    {
        "author": "釋文珦",
        "paragraphs": [
            "林卧歲月久，閒襟頗孤清。",
            "靜中觀庶類，因之感予情。",
            "木伐以其材，膏煎以其明。",
            "獸檻以狡彯，禽籠以音聲。",
            "人苟矜智慮，自械傷神形。",
            "縱使功業崇，或受鼎鑊烹。",
            "今古無不然，念之殊可驚。",
            "世用常致患，時棄乃全生。",
            "所以箕潁客，翛然竟遺名。",
            "吾幸拙而愚，冀可終餘齡。"
        ],
        "title": "林卧",
        "id": "2c1b6398-218b-425d-a350-e836570d0ebb"
    },
    {
        "author": "釋文珦",
        "paragraphs": [
            "夢破不成寐，茅齋坐清曉。",
            "他山已擊鐘，獨樹初啼鳥。",
            "四體既調柔，衆境亦深窈。",
            "素書未終軸，朝光射林杪。",
            "任性無外求，一靜萬緣了。",
            "何事塵中人，百年徒擾擾。"
        ],
        "title": "曉坐",
        "id": "8701986e-923c-4b34-9521-4e26c8c5ce7d"
    },
    {
        "author": "釋文珦",
        "paragraphs": [
            "出門無所求，藜杖常掛壁。",
            "睡起日將午，耳目有清適。",
            "冰池坼寒光，雪簷響清滴。",
            "道人期不來，獨看麻衣易。"
        ],
        "title": "冬日山居",
        "id": "ecd87d81-8a31-4e64-9843-afe5d6a841da"
    },
    {
        "author": "釋文珦",
        "paragraphs": [
            "自爲山居人，夢寐亦安佚。",
            "頗謂龜六藏，全勝兔三窟。",
            "性中唯一真，身外無餘物。",
            "形謝即示已，誰能問埋骨。"
        ],
        "title": "山居",
        "id": "64045118-b212-40b4-9efc-a29858aba0de"
    },
    {
        "author": "釋文珦",
        "paragraphs": [
            "彼漁者何人，莫是滄浪叟。",
            "萬頃自清心，千山同白首。",
            "忘世但垂綸，得魚唯換酒。",
            "醉後任扁舟，流到湘川口。"
        ],
        "title": "釣雪老漁",
        "id": "7555aad4-a8d9-4bbc-8ad3-e359fe8bffb8"
    },
    {
        "author": "釋文珦",
        "paragraphs": [
            "古道久淪喪，世塗堪痛哭。",
            "鸞鳳盡收聲，豺虎方擇肉。",
            "君從東方來，求我山北谷。",
            "君容一何臞，我髮日已禿。",
            "衰殘兩如此，寧不感心目。",
            "又還別我去，後期難重卜。",
            "握手臨路岐，贈言以爲祝。",
            "一祝宜强飯，二祝宜避俗。"
        ],
        "title": "贈別",
        "id": "c0ff6fcd-1956-4caa-8e1a-17df7af43bb0"
    },
    {
        "author": "釋文珦",
        "paragraphs": [
            "山人出山去，山鳥長相憶。",
            "歲月能幾何，諸峯復秋色。",
            "孤雲在何處，烟水望不極。",
            "怊悵多遠情，飛鴻杳無跡。"
        ],
        "title": "秋日有懷故人",
        "id": "dc154aae-e62b-4f96-ba9f-6f48891bed2f"
    },
    {
        "author": "釋文珦",
        "paragraphs": [
            "吾生本疎庸，不作塵間夢。",
            "屏居萬山中，野性頗自縱。",
            "消摇鷹脫鞲，蕭散馬釋鞚。",
            "天寒放麋入，春燠聞鳥哢。",
            "斸藥時荷鉏，灌圃晨抱甕。",
            "薇生富採擷，橘熟斷包貢。",
            "喬松已巢鶴，瘦竹待鳴鳳。",
            "回首視世人，真若螘一鬨。"
        ],
        "title": "屏居",
        "id": "ca25adee-4d02-4242-b41d-e690774aeb52"
    },
    {
        "author": "釋文珦",
        "paragraphs": [
            "先生巢許流，遠志在箕潁。",
            "由來天機深，遂使塵事屏。",
            "雲霾山徑長，草沒柴門靜。",
            "相逢冬日暮，共語寒夜永。",
            "照暝然枯松，漱泉𣂏暗井。",
            "虎嘯谷風生，猿啼霜月冷。",
            "潺湲瀑泉聲，寒亂高杉影。",
            "藐焉豁塵襟，頗若異人境。",
            "明朝還別君，尋幽過他嶺。",
            "他日擬重來，同采春山茗。"
        ],
        "title": "尋幽宿隠者居",
        "id": "76549b1b-847d-43b8-a76b-812ce7a847fb"
    },
    {
        "author": "釋文珦",
        "paragraphs": [
            "老齒皆脫落，十中無二三。",
            "存者一動摇，咀嚼寧復堪。",
            "荼薺均一咽，盡略苦與甘。",
            "世味非道腴，正爾不欲耽。"
        ],
        "title": "齒脫",
        "id": "db864139-c22a-4076-9177-53a263328626"
    },
    {
        "author": "釋文珦",
        "paragraphs": [
            "日月如飛梭，爲我織老景。",
            "蒼艾浸成色，素絲颯垂領。",
            "短長任所裁，厚薄焉足省。",
            "善賈亦徒施，終然付泡影。"
        ],
        "title": "老景",
        "id": "9a999d75-16ff-4e0b-9faf-45332ea5e120"
    },
    {
        "author": "釋文珦",
        "paragraphs": [
            "卜居就窮崖，几席凈如氾。",
            "三池更幽絕，澄澈皆可鑑。",
            "深處有蟠蛟，遊子不敢瞰。",
            "獨向月明時，臨流學清梵。"
        ],
        "title": "天目山僧隠居",
        "id": "217a32e8-3203-4e90-8efb-836627416671"
    },
    {
        "author": "釋文珦",
        "paragraphs": [
            "滅迹巖岫間，居然養真素。",
            "夕餐籬菊英，朝飲木蘭露。",
            "玄衢諒堪涉，時榮焉足慕。",
            "萬古功名人，纍纍但丘墓。"
        ],
        "title": "滅迹",
        "id": "21f460f7-d95f-4e66-9d02-9d0819fce71b"
    },
    {
        "author": "釋文珦",
        "paragraphs": [
            "衰病苦無悰，偃仰以終日。",
            "少間步東園，愈使我心怵。",
            "名芳掃跡空，野草爭頭出。",
            "無力事耘耛，長吁返蓬室。"
        ],
        "title": "衰病",
        "id": "ceea8c27-ff1b-4f58-a0bd-3790143a534b"
    },
    {
        "author": "釋文珦",
        "paragraphs": [
            "桂非桃李儔，露冷花始拆。",
            "馨香枝可取，欲以寄嘉客。",
            "道遠莫能致，徘徊終日夕。",
            "別情因物感，千里未嘗隔。"
        ],
        "title": "桂感",
        "id": "990b5af3-584b-4509-a2b2-7976642d214b"
    },
    {
        "author": "釋文珦",
        "paragraphs": [
            "皓首四老人，獨見何明徹。",
            "耻爲暴秦汙，商山永歸潔。",
            "暫出正前星，遄回卧松雪。",
            "終令漢天子，不敢亂適孽。",
            "舒卷盡天機，非徒上名節。"
        ],
        "title": "四皓",
        "id": "f58b6544-5ed1-45f8-af20-18ef079e82d6"
    },
    {
        "author": "釋文珦",
        "paragraphs": [
            "石室靜而深，青山迭相映。",
            "且無籠檻羈，頗適猿鳥性。",
            "外物俱棄捐，內塵亦清凈。",
            "人莫來扣門，驚回老僧定。"
        ],
        "title": "石室",
        "id": "201e8f78-4ce0-4ec3-9060-769adabc514f"
    },
    {
        "author": "釋文珦",
        "paragraphs": [
            "深居在空閑，頗適靜者性。",
            "門外無遊塵，落葉滿荒徑。",
            "陽光下西垂，東嶺有餘映。",
            "焚香讀楞伽，唯許山鬼聽。"
        ],
        "title": "深居  其一",
        "id": "aa17333f-ea51-402a-b672-a6bb8e20e31e"
    },
    {
        "author": "釋文珦",
        "paragraphs": [
            "榮華不入夢，於焉謝憂責。",
            "深居三十年，禽猿盡相識。",
            "白日久知心，孤雲本無迹。",
            "丈室常寂然，焚香自終夕。"
        ],
        "title": "深居  其二",
        "id": "babc7ed5-04cc-4974-8d92-8d3afe91dab6"
    },
    {
        "author": "釋文珦",
        "paragraphs": [
            "虛舟我良友，生平快冥搜。",
            "放迹江湖間，自與造物遊。",
            "憶昔仗短筇，訪我竺峰頭。",
            "貽我選體詩，得法於曹劉。",
            "因之與定盟，有若膠漆投。",
            "出處雖小殊，夢寐常相求。",
            "是乃以神交，真如持遠儔。",
            "有力負舟去，迅速不少留。",
            "易寘於涼池，亦善爲舟謀。",
            "我獨念故情，涕淚如泉流。",
            "些舟以此詩，舟亦能聽不。",
            "舟或不吾聽，吾淚終難收。"
        ],
        "title": "哭立虛舟",
        "id": "b1b9da2c-bb5d-4db6-8275-9c2b09656f50"
    },
    {
        "author": "釋文珦",
        "paragraphs": [
            "今日天氣佳，悠然動清興。",
            "桑間葚初熟，時復鳴戴勝。",
            "同遊盡蕭散，野徑亦幽夐。",
            "仰面看青天，長嘯山谷應。"
        ],
        "title": "今日",
        "id": "a1d00c5b-ee92-467e-9ee5-075d91cce3f6"
    },
    {
        "author": "釋文珦",
        "paragraphs": [
            "自從住山來，未嘗離於山。",
            "予愛山之靜，山亦多予閒。",
            "閒靜兩相得，悠然真意存。",
            "白雲乃知此，難與躁者言。"
        ],
        "title": "閒靜詞",
        "id": "fb8ddf2e-f35c-44d6-919e-ec9a0986f21c"
    },
    {
        "author": "釋文珦",
        "paragraphs": [
            "吾學本經論，由之契無爲。",
            "書生習未忘，有時或吟詩。",
            "興到即有言，長短信所施。",
            "盡忘工與拙，往往不修辭。",
            "唯覺意頗真，亦復無邪思。",
            "事物皆寓爾，又豈存肝脾。",
            "老來欲消閒，裒集還自嗤。",
            "聊以識吾過，吾道不在茲。"
        ],
        "title": "裒集詩藁",
        "id": "334cca1c-c088-4ab7-b573-92c14026705c"
    },
    {
        "author": "釋文珦",
        "paragraphs": [
            "石床定起夜方中，爲豁幽興開房櫳。",
            "吳天潔凈無雲蹤，萬里一色磨青銅。",
            "明月皎皎行虛空，穿松透竹光玲瓏。",
            "猛虎忽嘯茅屋東，林樹葉葉皆生風。",
            "壯哉宿客清溪翁，對月與我調絲桐。",
            "不拘商羽徵角宮，五音迭奏意無窮。",
            "希聲一一關天聰，天神下假山鬼從。",
            "玄鶴抃舞節奏同，延頸舒翼多儀容。",
            "嘗聞雅樂與政通，乃知此語非顓蒙。",
            "更漏欲徹曲未終，西鄰忽打五鼓鐘。",
            "溪翁憶著溪頭蓬，抱琴歸去還怱怱。",
            "願翁重來勿棄儂，儂欲共爾論心胸。"
        ],
        "title": "月夜聽琴歌",
        "id": "c2f7c461-0d8e-49ea-944d-fbad9260a0a1"
    },
    {
        "author": "釋文珦",
        "paragraphs": [
            "遊子行遠方，慈母在高堂。",
            "砌有忘憂草，對之還斷腸。",
            "母心乃如斯，子心其可忘。",
            "子心苟如母，足以感蒼蒼。",
            "君不見漢蔡邕，晉王祥。"
        ],
        "title": "母子吟",
        "id": "d68ffd32-25d0-43e8-bc3c-b34be736c48b"
    },
    {
        "author": "釋文珦",
        "paragraphs": [
            "江郎峰頭雲漠漠，江郎廟前風雨作。",
            "路傍古寺不可棲，破屋殘僧情味惡。",
            "重尋野店度前林，夜寒無奈春衣薄。",
            "慚媿主人能會意，地鑪爇火深相慰。",
            "何似山中夢覺時，紙被蒙頭聽松吹。"
        ],
        "title": "江山縣旅夜",
        "id": "93f000f2-53de-4f8b-b221-c7726197654e"
    },
    {
        "author": "釋文珦",
        "paragraphs": [
            "東家屋樹與雲齊，夜夜有烏來上棲。",
            "明月照樹栖烏啼，愁殺窗中戰士妻。",
            "官家遣夫戍遼西，三年不歸守空閨。",
            "烏啼不止婦增泣，淚痕如雨衣裳濕。"
        ],
        "title": "烏夜啼",
        "id": "602ac44f-c069-45b1-b366-f00062a51621"
    },
    {
        "author": "釋文珦",
        "paragraphs": [
            "有美一人閑且都，天然自與常人殊。",
            "奔逸絕塵遺步趨，宛在大海之東隅。",
            "珠宮貝闕非凡居，鮫綃被體雲霞裾。",
            "朝乘一鶴暮雙鳬，往來圓嶠仍方壺。",
            "所交皆古真仙徒，赤松羨門及麻姑。",
            "共論妙道得道樞，天地萬物指馬如。",
            "人間歲月良易徂，別來眼暗齒髮疎。",
            "山可泐兮海可枯，相思之念無時無。",
            "示好亦有明月珠，藏之懷袖不敢沽。",
            "屢欲致之乏飛魚，側身東望空躊躇。"
        ],
        "title": "有美一人行",
        "id": "d97dd7ff-53d5-4af0-99bf-872f4b382cde"
    },
    {
        "author": "釋文珦",
        "paragraphs": [
            "苕溪發源自天目，一谿東之漾寒淥。",
            "岸山續續相照映，原田每每資滲漉。",
            "祗看後浪催前浪，當悟新人換舊人。",
            "來往舟航謾如識，到頭若箇曾知津。"
        ],
        "title": "過苕溪",
        "id": "ad5d4883-9d14-4875-8e9c-1496080d6d62"
    },
    {
        "author": "釋文珦",
        "paragraphs": [
            "昔聞兩溪水色異，苕清霅渾猶渭涇。",
            "又聞發源自天目，懸高墜峻如建瓴。",
            "日夜滾滾流不止，盡過白蘋紅蓼汀。",
            "流入太湖不復辨，挹之但聞魚鼈腥。",
            "堪笑人生亦如此，百年汲汲勞其形。",
            "到頭富貴亦何用，一卧泉下無由醒。",
            "爭似漁翁扁舟獨往最脫灑，七十二峰相對長青青。"
        ],
        "tags": [
            "太湖"
        ],
        "title": "苕霅歌",
        "id": "96916235-d9f0-4b72-84b3-95e84f074f7c"
    },
    {
        "author": "釋文珦",
        "paragraphs": [
            "春山青，春水綠，野鳥啼春聲續續。",
            "提壺勸我飲，杜鵑勸我歸。",
            "吾歸不待勸，吾貧無酒資。",
            "之二蟲，不吾知，徒爾爲。"
        ],
        "title": "春日吟",
        "id": "99032763-7313-46ed-b37e-d84da44d9bfb"
    },
    {
        "author": "釋文珦",
        "paragraphs": [
            "東鄰檻外芙蓉花，初開粲粲如朝霞。",
            "今朝花謝枝空在，繞樹千回只嘆嗟。",
            "花謝明年還復開，紅顔已去終難回。",
            "人生不及花枝耐，况有流光白髮催。",
            "遊子對花心盡醉，老翁見之如夢寐。",
            "解把浮生比夢中，肯計榮華與憔悴。"
        ],
        "title": "芙蓉花歌",
        "id": "0e9c65c6-3d47-42b6-a4ae-72763b5ab258"
    },
    {
        "author": "釋文珦",
        "paragraphs": [
            "餘英山中楓葉赤，龜溪溪上蘋花白。",
            "野翁杖屨往來頻，爲愛溪山好秋色。",
            "白叟虬髯眼深碧，邂逅相歡坐苔石。",
            "語終長嘯歸青壁，恐是雲深避秦客。",
            "斯人再見雖難期，忘機亦有漁樵席。",
            "藉草班荆相爾汝，無主無賓心自適。",
            "沙鷗飛度夕陽間，烟外遥聞一聲笛。"
        ],
        "title": "晚秋遊興",
        "id": "1e05db9e-1df9-4512-846f-caeff6f7592d"
    },
    {
        "author": "釋文珦",
        "paragraphs": [
            "宏齋伊洛宗，白雲風雅主。",
            "二公在斯世，光艷燭寰宇。",
            "白雲歸帝鄉，宏齋庇寒士。",
            "出處雖小殊，憐才酷相似。",
            "吟詩貧到骨，白雲古知音。",
            "吹送宏齋前，雄詞重南金。",
            "乘流春浩蕩，變化那可測。",
            "君不見北溟有魚會風雲，一舉自然生羽翼。"
        ],
        "title": "趙白雲宗丞以詩送惠柳下謁浙西憲使包宏齋命余同賦",
        "id": "dce1c566-000e-470c-afa4-d0c7a325d8da"
    },
    {
        "author": "釋文珦",
        "paragraphs": [
            "幽齋衆客多清娛，弁翁開卷示此圖。",
            "細畫纖纖比毛髮，老眼眴轉眡若無。",
            "須臾神定乃能辨，蓬山圓嶠連方壺。",
            "山川盤紆體勢遠，樓觀縹緲棼桴鋪。",
            "霓旌羽蓋蔽空日，雲軿鶴馭交天衢。",
            "瓌麗綺錯千萬狀，一一盡與人間殊。",
            "弁翁指陳更詳悉，言是澄江惠氏所寶之舊物。",
            "昔有道人方外來，暮夜延之入其室。",
            "蕭然獨卧無燈明，時聞爪甲鏗有聲。",
            "明發道人不知處，但見桶底搯畫成。",
            "吾知道人非小巧，物物之中存幻眇。",
            "更于爪畫兩俱忘，當與道人同一笑。"
        ],
        "title": "周草窗命題異人爪搯仙境圖",
        "id": "442edf8a-8d24-49d0-80d6-97586538374b"
    },
    {
        "author": "釋文珦",
        "paragraphs": [
            "嘗聞阮孚心好屐，對客蠟之手不釋。",
            "閒暢非唯時所推，千載嘉名猶著白。",
            "弁山山陽有吟翁，嗜詩亦與嗜屐同。",
            "盡將書傳資詩用，字字句句加磨礱。",
            "萬象一時供掇拾，大翫於詞成鉅集。",
            "還將蠟屐以自名，吾知清尚人難及。",
            "尚喜江湖有此翁，此詩此屐當無窮。"
        ],
        "title": "周草窗吟藁號蠟屐爲賦古語",
        "id": "52af2f26-7f59-4ae1-ac9b-ab63272a31ea"
    },
    {
        "author": "釋文珦",
        "paragraphs": [
            "晚來江上天不分，老蛟吐氣成江雲。",
            "夜半大風飄屋瓦，頃刻簷間雨如瀉。",
            "柴門緊閉不敢開，漸聞水聲到床下。",
            "開門處處聞啼號，盡說浪頭三尺高。",
            "室廬漂蕩無處所，妻孥大半隨波濤。",
            "江市一時爲沮洳，急打行包入山去。",
            "通衢沆漭不可行，歷盡西山豺虎路。",
            "但願自今風雨調，無復破塊與鳴條。"
        ],
        "title": "風雨",
        "id": "31274d1f-076f-4ea0-8c0e-812ea3e3635e"
    },
    {
        "author": "釋文珦",
        "paragraphs": [
            "河源來自崑崙西，滔天沃日無津涯，擢夫漁子不敢窺。",
            "公欲徑渡公誠癡，癡公溺死如何爲。",
            "竟委骨肉於蛟螭，徒使萬古箜篌悲。"
        ],
        "title": "公無渡河",
        "id": "43139853-b04d-4957-8602-7d5b8e2eedf6"
    },
    {
        "author": "釋文珦",
        "paragraphs": [
            "山中草木知何數，獨愛菴西古松樹。",
            "千歲老鶴巢其巔，根有茯苓心不蠹。",
            "秋來是物皆摇落，此君勁色還如故。",
            "嘗間無用乃全生，却恐身爲材所誤。",
            "最好無過是樗散，一生不入良工眼。"
        ],
        "title": "古松歌",
        "id": "25e5210c-268d-43e4-85c6-2760442e0f3c"
    },
    {
        "author": "釋文珦",
        "paragraphs": [
            "村西大樹高入雲，樹根作屋祠爲神。",
            "村農四時常祭賽，但願長幼無災屯。",
            "更乞風雨皆調適，官不追呼無盜賊。",
            "六畜蕃滋百穀成，報神之賜何終極。",
            "問農當年未生樹，此樹之神何所附。",
            "它時此樹朽而仆，樹神又向何方去。",
            "農笑吾言吾笑農，濁涇清渭終難同。"
        ],
        "title": "神樹詞",
        "id": "d1806a8e-949f-441c-aca7-e96c773f9400"
    },
    {
        "author": "釋文珦",
        "paragraphs": [
            "四時之氣秋最清，千崖風骨方崢嶸。",
            "石黛碧玉迭照映，喬松老柏森縱橫。",
            "上有白雲可爲佩，下有寒泉堪濯纓。",
            "樵夫仰視不敢上，鸞鶴日夜長和鳴。",
            "若有人兮似冰雪，以斯崖兮擬高潔。",
            "飲玄津兮餐玉屑，御清風兮朝帝闕。"
        ],
        "title": "爲李少監賦秋崖歌",
        "id": "4027f653-1560-487d-9336-a57130c4aae6"
    },
    {
        "author": "釋文珦",
        "paragraphs": [
            "秋浦老漁人不識，清溪數灣船一隻。",
            "釣竿垂垂釣絲直，眼光過似谿光碧。",
            "得魚歸來不自喫，開籠分與白鷳食。",
            "却來獨坐磯頭石，對著斜陽誦周易。",
            "恐是渭濱姜子牙，安得文王與同車。"
        ],
        "title": "秋浦老漁",
        "id": "0b83a74f-2044-44d7-a213-aa594b990fec"
    },
    {
        "author": "釋文珦",
        "paragraphs": [
            "吳儂三月春盡時，蠶已三眠蠶正饑。",
            "家貧無錢買桑餧，奈何饑蠶不生絲。",
            "婦姑携籃自相語，誰知我儂心裏苦。",
            "姑年二十無嫁衣，官中催稅聲如虎。",
            "無衣衣姑猶可緩，無絹納官當破産。",
            "鄰家破産已流離，頹垣廢井行人悲。"
        ],
        "title": "蠶婦歎",
        "id": "b0c284d3-d33a-48cb-a5f1-d307998ae80b"
    },
    {
        "author": "釋文珦",
        "paragraphs": [
            "鳴鴈𡄸𡄸來自北，一一銜蘆度深磧。",
            "空受嚴霜捐羽毛，不爲征人寄消息。",
            "散落湘吳無定所，或寄平川或洲渚。",
            "相喚相呼不亂羣，非比寒鴉無次序。",
            "弋者多懷害爾心，栖宿須尋烟水深。"
        ],
        "title": "鳴鴈行",
        "id": "5e6e3d7d-dd24-40e4-86f6-e878056f48aa"
    },
    {
        "author": "釋文珦",
        "paragraphs": [
            "北風凜凜生祁寒，陰雲萬里何𩆓𩆓，羣木盡槁叶盡丹。",
            "日月迅駃猶飛湍，人間光景亦易殫。",
            "離家不如在家安，胡爲夫君乃遊般。",
            "自古共嗟行路難，摧輪折軸良可嘆。",
            "客中憂緒常萬端，何當對面同歌歡。",
            "願得此身生羽翰，與君相逐同鴛鸞。",
            "有懷未遂寧容寬，耿耿不寐遥夜闌。",
            "孤鴻求匹聲嘶酸，使我感物摧心肝。"
        ],
        "title": "北風行",
        "id": "964d6394-928e-4975-bce3-1b5553dff7ff"
    },
    {
        "author": "釋文珦",
        "paragraphs": [
            "衰翁卧病山之阿，東村沈老來相過。",
            "首言年饑苦無備，次說時政多煩苛。",
            "其間數事盡切己，具有本末非差訛。",
            "農家累世服畎畝，此外寧復知其他。",
            "世道愈變俗愈薄，天意亦復相折磨。",
            "舉貸養蠶不收繭，盡瘁耕耨田無禾。",
            "千瘡百孔正難補，前月里正來催科。",
            "家貧乏錢辦酒食，賣却養命雙種鵝。",
            "昨朝縣吏又追喚，真如鳥雀遭網羅。",
            "兒女啼號顧弗及，心如亂絲頭緒多。",
            "西鄰寡婦更可念，譬彼壞木無枝柯。",
            "饑寒交煎絕生意，母子牽挽沈於河。",
            "句句皆從痛腸出，語罷涕泣俱滂沱。",
            "民之多艱有如此，於乎彼蒼其奈何。"
        ],
        "title": "聽野老所言",
        "id": "ae2d77ad-ace0-4d35-bb1d-945e1bbc9d7e"
    },
    {
        "author": "釋文珦",
        "paragraphs": [
            "寒風蕭蕭吹我衣，迎晨入山采蕨薇。",
            "魍魎窺人猛虎嘯，草間多露猶未晞。",
            "歷盡窮崖與陰谷，終朝采之不盈匊。",
            "憂心殷殷日將暮，手持空筐返茅屋。",
            "賊臣惡子厭輕肥，志士幽人常苦饑。",
            "古來萬代共如此，樂天知命復何悲。"
        ],
        "title": "寒風",
        "id": "dad5f28b-7108-4cac-a87b-8498f0105a5b"
    },
    {
        "author": "釋文珦",
        "paragraphs": [
            "非本韓國諸公子，胡乃人形心蝮虺。",
            "身既入秦而媚秦，肆無忌憚浮商李。",
            "狂言著書三十篇，讀者能無汙脣齒。",
            "且言仁義不足用，唯有嚴刑堪致治。",
            "斯言豈足稱人言，反悖經常滅天理。",
            "助秦爲虐猶庶幾，名教不容良可耻。",
            "昔者韓虔嘗篡晉，遠遡其源固應爾。",
            "吾欲火書而人人，周孔之道不如是。"
        ],
        "title": "讀韓非子",
        "id": "f5e7e16a-3847-4bea-8618-4cae216064af"
    },
    {
        "author": "釋文珦",
        "paragraphs": [
            "賊臣弄權罔明主，億萬蒼生受辛苦。",
            "大家巨室盡逃亡，賸積黄金向郿鄔。",
            "弘羊未烹旱如許，弘羊將烹天乃雨。",
            "吾言此雨是雨穀，點點活人勝珠玉。",
            "聖恩新放限田租，從此農家飽飦粥。"
        ],
        "title": "旱雨",
        "id": "e987e223-a896-4271-9ef5-006016510803"
    },
    {
        "author": "釋文珦",
        "paragraphs": [
            "夏日烈烈揚暉光，陽氣入土土力强。",
            "望秋三日雨滂滂，庶物浡然俱阜昌。",
            "雨暘時若異咎恒，秔稻薿薿如人長。",
            "西風朝夕吹新涼，風來已作酒飯香。",
            "老農再拜謝穹蒼，此去足以供烝嘗。",
            "只今吏卒多豺狼，唯恐肆威加奪攘。",
            "一粒不得入我腸，父子悲啼茹糟糠。",
            "願將此意達君王，毋官貪冒官循良。"
        ],
        "title": "夏暑正隆望秋得雨因賦長句",
        "id": "e69d4218-c292-454d-8a5b-9c5639d81aa3"
    },
    {
        "author": "釋文珦",
        "paragraphs": [
            "走馬官奴金縷衣，食人膏血如瓠肥。",
            "田夫力耕猶餓死，爾曹醉飽忘年饑。",
            "天視生民同一子，胡爲不平乃如此。",
            "人衆勝天且勿驚，天若定時天自平。"
        ],
        "title": "走馬引",
        "id": "121bdab7-ea83-483a-92ba-b90e9f375c8c"
    },
    {
        "author": "釋文珦",
        "paragraphs": [
            "十年不見山村人，瑶華忽到英溪濱。",
            "見詩猶如見君面，讀詩隻字必三嚥。",
            "當今滿眼非吾曹，與君例亦同此遭。",
            "風雅之音幸未變，託之足以舒鬰陶。",
            "頗謂仇仙若鸞鳳，造次而鳴亦驚衆。",
            "丹穴方堪養羽儀，他年會作明時用。"
        ],
        "title": "答仇山村見寄",
        "id": "93201c8d-adf5-4d74-b557-c9aca6e6d45d"
    },
    {
        "author": "釋文珦",
        "paragraphs": [
            "我愛巖間古樗櫟，蔽日參雲過千尺。",
            "樵蘇來往作陰凉，不爲風霜變顔色。",
            "匠氏入林持斧斤，材無大小皆選掄。",
            "豫章楩楠豈復有，獨以無用全其身。",
            "山僧因得養生理，故以巖樗自爲比。",
            "只把樛枝庇本根，肯誇美幹招殘毀。",
            "幽人志士當勿疑，聽我朗誦巖樗詩。",
            "縱爲梁棟或易撓，巖下清風無盡時。"
        ],
        "title": "爲脩樗作歌",
        "id": "2e05895c-3e4f-46ac-97f2-c21a17fd26c4"
    },
    {
        "author": "釋文珦",
        "paragraphs": [
            "一片石，一株松。",
            "石如虎距松如龍，風雲變化多靈蹤。",
            "有僧託此憇寂寞，心與境會無塵容。",
            "記得當年採秀於天台萬八千丈之深峰，石橋西畔曾相逢。"
        ],
        "title": "爲山僧作松石歌",
        "id": "4885ea5a-3c47-413f-b939-2c66a1c42d4f"
    },
    {
        "author": "釋文珦",
        "paragraphs": [
            "青山映溪三十里，水中白石何齒齒。",
            "是非不入溪翁耳，生涯祇在清溪裏。",
            "終日磯頭坐碧藟，釣絲入潭魚唯唯。",
            "得魚滿籠渾家喜。",
            "溪光似鏡山如黛，不是溪翁不知愛。"
        ],
        "title": "溪翁",
        "id": "e517686b-f16a-461f-863b-05597b9fcd4e"
    },
    {
        "author": "釋文珦",
        "paragraphs": [
            "閒蹤無滯留，有興即行樂。",
            "崎嶇歷重丘，窈窕窮遠壑。",
            "遂步西城道，脩墉带高閎。",
            "門前設梐枑，喧喧歌吹聲。",
            "老人咨嗟語予故，園林曾是前人墓。",
            "予謂老人置勿論，自古廢興何定據。",
            "今人歡樂寧長保，後人還爲傷懷抱。"
        ],
        "title": "西城行",
        "id": "d6b8e1e2-fac1-42cf-94b3-3737374b87b4"
    },
    {
        "author": "釋文珦",
        "paragraphs": [
            "高僧誦經經出泉，泉靈不許蛟龍眠。",
            "湛湛長開古明鏡，泠泠暗瀉朱絲絃。",
            "曾說煮茶甘入齒，爲是心源功德水。",
            "淵然千古無是非，遮莫放人來洗耳。"
        ],
        "title": "靈泉篇",
        "id": "81de716e-20cf-4325-a9b7-046ece43c8c7"
    },
    {
        "author": "釋文珦",
        "paragraphs": [
            "屏間何人畫四松，高標半在烟雲中。",
            "人來盡作真松看，槎枒古怪勢不同。",
            "一株連蜷如老龍，曾見於康廬窈窱之深峰。",
            "兩株橫斜蒼黛色，曾見於鴈蕩高寒之絕壁。",
            "最西一株更奇特，老來昏耄記不得。",
            "想得當初落筆時，名山洞府徧尋思。",
            "細將覽勝探幽興，暗寫凌霜傲雪姿。",
            "古來畫者雖無數，少有人能得真趣。",
            "畢宏韋偃骨已寒，今日此圖堪獨步。",
            "主人勸我爲作歌，才薄無奈此圖何。",
            "疾書一百六十字，勿笑迫促無委佗。"
        ],
        "title": "題履道兄古松圖",
        "id": "4bb21125-8866-409a-8744-ac609220d196"
    },
    {
        "author": "釋文珦",
        "paragraphs": [
            "秋氣清，秋葉鳴，四山風骨方崢嶸。",
            "有時支頤靜對，有時緩步遊行。",
            "朝昏之景無盡藏，一皆遺我無人爭。",
            "中林橡栗又可拾，老夫快活不可名。",
            "乃作歌，歌此情，雲中木客時來賡。"
        ],
        "title": "秋月山中放歌",
        "id": "40ffbb44-0a18-473b-905d-b3851115962a"
    },
    {
        "author": "釋文珦",
        "paragraphs": [
            "山房夜坐無衆喧，隠几而卧方澹然。",
            "忽夢有人來我前，從容爲我揮五絃。",
            "琴聲一一皆清圓，如聽廣樂於鈞天。",
            "曲終倏爾升雲軿，亦有笙鶴相後先。",
            "未知重會在何年，臨風別恨空綿綿。",
            "覺來竟亦何有焉，唯聞漏鼓聲咽咽。",
            "因識死生同寤寐，榮枯得失皆無意。"
        ],
        "title": "山房假寐夢有一客抱琴奏曲而去既覺詩以記之",
        "id": "55e79290-3beb-4d44-9a66-7e1e11c2365c"
    },
    {
        "author": "釋文珦",
        "paragraphs": [
            "月從東海出，冷照玉門關。",
            "征人家萬里，夢向月中還。",
            "金閨亦有夢，却行玉關道。",
            "道路不相知，思深各衰老。",
            "胡笳亂吹哀怨多，奈此關山明月何。",
            "終宵迸淚如金波。"
        ],
        "title": "關山月",
        "id": "4a9b23ac-8379-4355-b271-d47221f0d37e"
    },
    {
        "author": "釋文珦",
        "paragraphs": [
            "炎宵喜見月，對月還傷神。",
            "視彼清涼月，感吾夢幻身。",
            "月色鎮長在，身將化爲塵。",
            "月照今人盡，還照後來人。",
            "今人後人自歸土，此月光輝彌萬古。",
            "了知身幻不堅牢，富貴功名何足取。"
        ],
        "title": "月下吟",
        "id": "6be83996-e3b1-4eb7-8e5f-99895cbf439e"
    },
    {
        "author": "釋文珦",
        "paragraphs": [
            "吾生素無寵祿願，自向空林灰百念。",
            "但存心地如砥平，不道人間有崖塹。",
            "皇天幸能念無辜，脫我險難歸夷塗。",
            "天定勝人乃其證，紛紛譖舌胡爲乎。",
            "四方交朋盈什百，反眼如同不相識。",
            "豈唯袖手不能援，多若蒼蠅變白黑。",
            "獨有空門三老人，或未識面非交親。",
            "奮身爲余直其枉，惻隠如此宜稱仁。",
            "思欲報之苦無力，但有此心匪石席。",
            "今日同爲異世人，俛仰存亡三太息。"
        ],
        "title": "寧退耕巖維石隆湖隠皆嘗有德於余圖報未能而俱下世感念存亡哭以十韻",
        "id": "aa391ed7-b021-4628-bf84-76d8b9984842"
    },
    {
        "author": "釋文珦",
        "paragraphs": [
            "小人必樹黨，勢利相因依。",
            "勢成乃翕合，勢去還暌離。",
            "君子貴獨立，中心存不欺。",
            "榮華羞附麗，衰謝罔棄遺。",
            "君子與小人，於此常見之。",
            "君子誠可宗，小人足堪嗤。",
            "君不見媚春野卉億萬數，花欄映發如有期。",
            "一朝霜風肆凌厲，傍睨不復相扶持。",
            "澗底喬松過百尺，干霄直上無附枝。",
            "黛色不爲時所變，澹然自有歲寒姿。"
        ],
        "title": "余行江湖餘五十載備知交態唯熏自聞始終不變因作歌見意焉",
        "id": "0f6471e6-12e0-4898-a07a-a8cd776a1d01"
    },
    {
        "author": "釋文珦",
        "paragraphs": [
            "潛山道人性疎懶，地覆天翻渾不管。",
            "草座麻衣居絕巘，一間茅屋雲常滿。",
            "頗愛雲縱亦蕭散，於焉誓與雲爲伴。",
            "終日卧雲忘早晚，夢回日照雲床暖。",
            "彼此無心體舒緩，所以相從加繾綣。",
            "他年我死雲獨存，雲應惋惜吾生短。"
        ],
        "title": "卧雲歌",
        "id": "9c5f3467-81ac-4d49-9172-8a0925398276"
    },
    {
        "author": "釋文珦",
        "paragraphs": [
            "少年走馬去如飛，大笑吾衰行走遲。",
            "吾同君健應無日，君似吾衰定有時。",
            "烏兔交馳猶急傳，能令海水桑田變。",
            "物之大者尚難常，何况百年如迅電。",
            "要知此語非相誣，更當持以問麻姑。"
        ],
        "title": "少年走馬行",
        "id": "2e42fcfa-287c-43a9-a1e5-ec6bd7f907f2"
    },
    {
        "author": "釋文珦",
        "paragraphs": [
            "昔在英谿識仇遠，豈意別來陵谷變。",
            "死生契闊不相知，一十四年如過電。",
            "蓮花峰下得重逢，老色駸駸驚上面。",
            "袖出新吟數百篇，非特清新更奇健。",
            "我道風流似謫仙，定知當上金鑾殿。",
            "愛才未必無明皇，薦聞亦有賀知章。"
        ],
        "title": "書仇遠吟卷後",
        "id": "4a188ddf-71ad-45be-a002-f6fd4ebba7de"
    },
    {
        "author": "釋文珦",
        "paragraphs": [
            "宴山山裏白頭翁，室空亦復無山童。",
            "往來山月幾圓缺，入山未聾今已聾。",
            "柴門反關不容叫，翁欲養蒙仍養浩。",
            "莫嫌翁苦戀山中，良恐出山爲小草。"
        ],
        "title": "次教西岑見貽韻",
        "id": "560ac7cb-98c2-43c6-bfdc-ad5ddd75128f"
    },
    {
        "author": "釋文珦",
        "paragraphs": [
            "西尖高插白雲裏，下視行人細如蟻。",
            "客至山翁禪不起，天風吹落青松子。"
        ],
        "title": "懷天目西尖隠者",
        "id": "17903942-5fd2-47e3-9359-4442f3a1ac45"
    },
    {
        "author": "釋文珦",
        "paragraphs": [
            "上人家在廬山陰，木皮作衣雲作心。",
            "獨携鐵錫來參尋，禪中悟得唐人吟。",
            "秋高忽憶歸山住，舊結茅茨連古樹。",
            "他年我欲尋君去，祇恐雲深不知處。"
        ],
        "tags": [
            "庐山"
        ],
        "title": "送僧歸廬山",
        "id": "dc59ba84-ca15-4371-bc4d-4734c00028da"
    },
    {
        "author": "釋文珦",
        "paragraphs": [
            "寒蟲感秋氣，非爲遊子吟。",
            "遊子寂寞聞，自然動歸心。",
            "歸到南巖秋欲晚，山栗正肥山稼滿。",
            "山中獨坐看雲時，還憶湖邊舊吟伴。"
        ],
        "title": "送僧",
        "id": "584156b4-901b-4b9c-bbe1-bf7f8bd1339c"
    },
    {
        "author": "釋文珦",
        "paragraphs": [
            "七十七歲潛山翁，見聞已盡如盲聾。",
            "祇在山邊水邊住，了得人空我亦空。",
            "鐵心石腸安晚節，未輸金口而木舌。",
            "此真難與時人說，明知獨有高空月。"
        ],
        "title": "遣興",
        "id": "fc5ea00b-852d-48cf-a1e4-450a442596b5"
    },
    {
        "author": "釋文珦",
        "paragraphs": [
            "當展經綸志，初爲撫字官。",
            "五絃能自愛，百里幾民安。",
            "此去還家便，知非行路難。",
            "蒍于歌一曲，先合盡親歡。"
        ],
        "title": "送林弓寮歸閩省覲竹谿中書往赴安谿縣新任  其一",
        "id": "efb38aab-d24f-4edc-9ede-ecef5f66fcad"
    },
    {
        "author": "釋文珦",
        "paragraphs": [
            "別我重雲裏，揚舲積雨餘。",
            "預愁千里道，難寄一緘書。",
            "蹔爾還谿館，重來任石渠。",
            "明朝謾凝睇，舟已過桐廬。"
        ],
        "title": "送林弓寮歸閩省覲竹谿中書往赴安谿縣新任  其二",
        "id": "08202e33-3825-4aa4-a455-6013c6bcc16f"
    },
    {
        "author": "釋文珦",
        "paragraphs": [
            "新月似蛾眉，娟娟止片時。",
            "輝光雖有缺，輪廓未曾虧。",
            "三五還應滿，尋常那得知。",
            "人生亦如此，窮達信難期。"
        ],
        "title": "初三夜月",
        "id": "23c18e0f-8d9e-407f-8e2b-e83b5a0fe062"
    },
    {
        "author": "釋文珦",
        "paragraphs": [
            "逸步脫譏讒，高蹤不混凡。",
            "獨甘巢絕谷，人似說遊巖。",
            "自製幽人筆，妻裁隠士衫。",
            "世交空見憶，無處寄書函。"
        ],
        "title": "懷隠者",
        "id": "9f4d5e39-3ed1-43a7-911e-a909ff5ad34a"
    },
    {
        "author": "釋文珦",
        "paragraphs": [
            "九重思共理，符竹付更生。",
            "卿月輝麟譜，文星次鹿城。",
            "精微敷易教，信厚播詩聲。",
            "好使中川水，長流不盡清。"
        ],
        "title": "送趙一嚴守永嘉",
        "id": "d30b2525-5b54-484b-996d-289940aaccaa"
    },
    {
        "author": "釋文珦",
        "paragraphs": [
            "君是甲科人，文章已立身。",
            "遠邦迎父母，天闕動星辰。",
            "行愛三冬日，到爲千里春。",
            "如將致吾后，先要惜斯民。"
        ],
        "title": "送兵部兄出守高安",
        "id": "9f77388f-6d14-4e50-9d3e-42ff547b50f4"
    },
    {
        "author": "釋文珦",
        "paragraphs": [
            "吟徧唐人句，玄蹤不易攀。",
            "一溪清到郭，諸寺各依山。",
            "暮雨松花老，秋風藥井間。",
            "唯應千歲後，華表鶴飛還。"
        ],
        "title": "雲門六寺即唐靈澈師舊隠",
        "id": "7751aef0-4cb2-4b22-9b3b-376afd1df3cc"
    },
    {
        "author": "釋文珦",
        "paragraphs": [
            "人與山同靜，亭安紫翠間。",
            "無時臨鏡水，終日見南山。",
            "子敬心猶雜，淵明意自閒。",
            "坐來輕世事，薄暮鳥飛還。"
        ],
        "title": "題暇亭",
        "id": "0e16db05-1345-48b9-8f83-93bd0fec596d"
    },
    {
        "author": "釋文珦",
        "paragraphs": [
            "來訪幽人宿，春風未變和。",
            "水聲依澗遠，雪意向山多。",
            "坡竹摧新粉，庭杉失舊柯。",
            "山童曉相報，鹿跡夜曾過。"
        ],
        "title": "日鑄山中阻雪",
        "id": "9712e667-06ec-42bb-9b1e-a1d134c75ede"
    },
    {
        "author": "釋文珦",
        "paragraphs": [
            "客居還歲暮，風雪掩柴扉。",
            "人向行中老，鄉從夢裏歸。",
            "繁聲交澗竹，餘冷入山衣。",
            "消遣憑詩句，猶慚未入微。"
        ],
        "title": "客居阻雪",
        "id": "0ae439b0-e278-4848-830d-2bc635582bbc"
    },
    {
        "author": "釋文珦",
        "paragraphs": [
            "大禹未疏鑿，此山爲海門。",
            "試從樵逕上，猶有釣車存。",
            "佛屋棲靈竇，仙墳蔭遠村。",
            "巖頭一滴水，居者不知源。"
        ],
        "title": "新昌南巖",
        "id": "720bb2d2-cfb0-4dad-a9f1-6c9fe9d7e40b"
    },
    {
        "author": "釋文珦",
        "paragraphs": [
            "絕頂一庵孤，悠悠清夜徂。",
            "野僧寒出定，山鬼暗相呼。",
            "泉落池應滿，雲深樹欲無。",
            "何年捐萬事，來此共跏趺。"
        ],
        "title": "宿山庵",
        "id": "0ada0d3b-3b33-4076-8c4c-96ee897a0541"
    },
    {
        "author": "釋文珦",
        "paragraphs": [
            "翁媼已相催，喧喧鼓笛來。",
            "荒祠三面水，老樹一身苔。",
            "休咎馮巫語，凶豐信珓杯。",
            "神前釃酒罷，風散紙錢灰。"
        ],
        "title": "野祠",
        "id": "03b14405-7928-4f11-a169-fb5d0712483d"
    },
    {
        "author": "釋文珦",
        "paragraphs": [
            "雙轂苦難留，江城又晚秋。",
            "故鄉難寄訊，倦客獨登樓。",
            "衰草重重恨，征鴻字字愁。",
            "漁翁却蕭散，吹笛過前洲。"
        ],
        "title": "和人晚秋客思",
        "id": "a16cf8e8-9231-4e21-aeb3-4e9ab34cd0da"
    },
    {
        "author": "釋文珦",
        "paragraphs": [
            "節物苦驚人，那堪遠客身。",
            "梅心輕送臘，柳意轉隨春。",
            "叢薄啼新鳥，深泉動蟄鱗。",
            "獨憐歸夢短，不得面慈親。"
        ],
        "title": "節物",
        "id": "a3918f14-f42f-4d4d-a877-c2a8c38608af"
    },
    {
        "author": "釋文珦",
        "paragraphs": [
            "一舸寒江上，蕭蕭兩鬢華。",
            "不唯傷道路，終恐委泥沙。",
            "宿雨添山靄，秋風起浪花。",
            "故人應念我，夢裏勸還家。"
        ],
        "title": "姚江舟中夢故人勸歸",
        "id": "15e00807-dc2d-4ab2-9528-88ac1f75c289"
    },
    {
        "author": "釋文珦",
        "paragraphs": [
            "碧浸他山古，梅梁昔化龍。",
            "江溪一堰隔，禾黍四郊重。",
            "絕唱思幽客，歡聲徧野農。",
            "長官功不朽，遺廟合歌鐘。"
        ],
        "title": "鄞中他山堰",
        "id": "4130386b-98c8-4cc3-acde-a407f69b666d"
    },
    {
        "author": "釋文珦",
        "paragraphs": [
            "在處變名姓，往來長嘯歌。",
            "一身無賦役，幾口共烟波。",
            "江月垂綸下，汀雲宿棹和。",
            "却應嫌渭叟，老去脫寒蓑。"
        ],
        "title": "漁父",
        "id": "5aa2a46d-310a-4969-9b83-d0a5e49e2922"
    },
    {
        "author": "釋文珦",
        "paragraphs": [
            "間氣鍾河岳，深衷悟冕旒。",
            "雄文驚萬古，勁節凜高秋。",
            "清廟絃何絕，明堂柱不留。",
            "我生蒙許與，灑淚莫能休。"
        ],
        "title": "忠文洪相公挽辭  其一",
        "id": "da0bc6c9-a28f-4322-9b8d-e2de3b0e4985"
    },
    {
        "author": "釋文珦",
        "paragraphs": [
            "盛德歸冥寞，斯文轉寂寥。",
            "聲名昭信史，功業在清朝。",
            "遺表祈天切，忠魂入地遥。",
            "九重思亮直，應作楚辭招。"
        ],
        "title": "忠文洪相公挽辭  其二",
        "id": "7ec4ed95-7e86-49e3-aeaf-2f4e4f26f394"
    },
    {
        "author": "釋文珦",
        "paragraphs": [
            "秋風水上亭，獨坐望郊坰。",
            "佛寺山偏好，漁家地亦腥。",
            "桑枯因抱蝎，草腐自生螢。",
            "踏月歸林下，柴扉尚未扃。"
        ],
        "title": "水亭舒眺",
        "id": "1c0d5a37-3b99-4eab-92c1-50aec250c109"
    },
    {
        "author": "釋文珦",
        "paragraphs": [
            "城北桃花渡，樓居半海商。",
            "官河通遠浦，津樹雜高檣。",
            "旭日江烟暖，東風水草香。",
            "爲看風土異，客子又懷鄉。"
        ],
        "title": "鄞中桃花渡即事",
        "id": "e1ed06bc-fc43-45b2-9f97-374ebcc0d578"
    },
    {
        "author": "釋文珦",
        "paragraphs": [
            "望望白雲居，崔嵬在碧虛。",
            "水窮方度嶺，石峻不容車。",
            "舊愛松蘿頂，重來筍蕨餘。",
            "却憐清絕景，無地著吟廬。"
        ],
        "title": "自鄞江東泛舟至黄山橋度嶺遊白雲寺",
        "id": "c3482833-d4e0-421b-bd55-8e048b7904e8"
    },
    {
        "author": "釋文珦",
        "paragraphs": [
            "飛瀑掛晴霓，山門對小溪。",
            "曉行青玉峽，時聽白猿啼。",
            "野竹樊蕉徑，脩桐間茗畦。",
            "儻容分席地，便此卜幽棲。"
        ],
        "title": "建溪青玉峽雲際寺",
        "id": "651edea2-bbed-4f16-93a6-7018b30da3e0"
    },
    {
        "author": "釋文珦",
        "paragraphs": [
            "瀑布依真境，何曾與世同。",
            "灑空輕作霧，濺石亂生風。",
            "絕壁驚飛鳥，危梁卧斷虹。",
            "人言龍窟宅，祇在此潭中。"
        ],
        "title": "石橋瀑布",
        "id": "eba10a91-dfad-414c-a571-d8cece2b2ae3"
    },
    {
        "author": "釋文珦",
        "paragraphs": [
            "一水從天下，源深不可知。",
            "千尋垂縞練，餘沫散珠璣。",
            "響激雷霆合，風生草木欹。",
            "老僧來灌頂，濺濕薜蘿衣。"
        ],
        "title": "九仙山中瀑",
        "id": "e8e01ad0-b81c-4a4d-8d55-93ed1fc45d03"
    },
    {
        "author": "釋文珦",
        "paragraphs": [
            "複嶺又重岡，塵緣此地忘。",
            "五峰朝寺古，雙澗出雲長。",
            "深靜宜棲隠，高寒易雪霜。",
            "擬登華頂去，幽徑旋鋤荒。"
        ],
        "title": "雙溪寺",
        "id": "443d5085-73c1-4d39-b955-0e89bc9bd746"
    },
    {
        "author": "釋文珦",
        "paragraphs": [
            "緣山一徑微，竹樹隠禪扉。",
            "雲絕去來性，僧無生滅機。",
            "風簷鐵自語，陰洞石能飛。",
            "終擬携缾錫，他年向此歸。"
        ],
        "title": "煙霞石屋諸寺",
        "id": "1fac0df7-7071-49bc-a371-827fa81cf2f1"
    },
    {
        "author": "釋文珦",
        "paragraphs": [
            "野寺依溪曲，長橋接柳堤。",
            "俗人忙不入，孤客自安棲。",
            "嬾散今成性，煙雲盡入題。",
            "鄰居有農父，時與話耕犁。"
        ],
        "title": "溪寺書懷",
        "id": "2793f061-8325-423c-9317-768ad94960bd"
    },
    {
        "author": "釋文珦",
        "paragraphs": [
            "獨宿閩溪寺，中宵夢自驚。",
            "月斜移樹影，風急轉灘聲。",
            "起對清秋色，難爲遠客情。",
            "雲山千萬疊，何處是神京。"
        ],
        "title": "宿閩中溪寺",
        "id": "41eab392-11db-49e3-8ec6-4dc5eba857b5"
    },
    {
        "author": "釋文珦",
        "paragraphs": [
            "海上蓮花國，初從太守招。",
            "衣傳方石偈，舟泊丈亭潮。",
            "漁子應焚簄，鮫人擬獻綃。",
            "他時思舊社，無奈寄書遥。"
        ],
        "title": "送友人住海寺",
        "id": "cf99ea61-3976-46f6-b4da-3ef2ea4f50be"
    },
    {
        "author": "釋文珦",
        "paragraphs": [
            "古寺氛埃表，幽程屈曲通。",
            "高峰常似雨，陰壑易生風。",
            "架棧爲平地，寒鐘出半空。",
            "他年依老宿，掛錫此山中。"
        ],
        "title": "山寺  其一",
        "id": "7972efb2-cf88-4fb8-a08a-4e1ffa4fe8e8"
    },
    {
        "author": "釋文珦",
        "paragraphs": [
            "出城行半日，始得到招提。",
            "山氣隨時變，州形入望低。",
            "地靈多産藥，村遠不聞雞。",
            "詰旦還離此，尋幽過別谿。"
        ],
        "title": "山寺  其二",
        "id": "615b2ed1-cccb-4c34-b403-c6972a77dea0"
    },
    {
        "author": "釋文珦",
        "paragraphs": [
            "冉冉年光盡，悽悽客思驚。",
            "疎狂輕萬事，行役負平生。",
            "海月移松影，山風壯瀑聲。",
            "寒宵頻作夢，曾不離吳城。"
        ],
        "title": "閩中歲暮懷吳中",
        "id": "f2da1399-956c-4b43-9733-82d641fba89c"
    },
    {
        "author": "釋文珦",
        "paragraphs": [
            "凈土雖周徧，標方必在西。",
            "一心無彼此，九品自高低。",
            "久別情無奈，重歸路不迷。",
            "依憑法藏願，名字欲先題。"
        ],
        "title": "懷安養  其一",
        "id": "a71e60de-9e89-4042-9228-767c45bc37f2"
    },
    {
        "author": "釋文珦",
        "paragraphs": [
            "惟吾與西佛，天性本相關。",
            "怊悵迷方久，浮沉苦海間。",
            "三心終不退，上輩必容攀。",
            "慈念應尤切，提携早共還。"
        ],
        "title": "懷安養  其二",
        "id": "7f1e697c-be45-4c09-b6fa-8481b5ee98d9"
    },
    {
        "author": "釋文珦",
        "paragraphs": [
            "容易拋鄉國，漂流幾歲年。",
            "癡兒竟何事，慈父必興憐。",
            "客泪東風裏，歸心落日邊。",
            "如今定當返，業已具西船。"
        ],
        "title": "懷安養  其三",
        "id": "121d77b4-38e6-4f23-8a8e-dc44ac45d1a8"
    },
    {
        "author": "釋文珦",
        "paragraphs": [
            "西方清泰國，元自是吾家。",
            "寶樹千般樂，金池四色花。",
            "同遊諸伴侶，一別幾年華。",
            "有意重歸去，途程本不賒。"
        ],
        "title": "懷安養  其四",
        "id": "bea9a907-b6a7-4322-b4bc-2fb139a158b6"
    },
    {
        "author": "釋文珦",
        "paragraphs": [
            "林嶺春雲滿，陂湖春水多。",
            "舊鄉書不到，久客意如何。",
            "老去長牢落，悲來一嘯歌。",
            "故人今在否，相憶夢青蘿。"
        ],
        "title": "春日懷人",
        "id": "c41498b7-5f40-4150-b58d-b3e619ba79eb"
    },
    {
        "author": "釋文珦",
        "paragraphs": [
            "換却青雲志，高眠舊隠廬。",
            "閒門誰踐草，隙地自栽蔬。",
            "交道貧尤密，吟情老不疎。",
            "囊中何所有，一卷養生書。"
        ],
        "title": "贈隠人",
        "id": "64177b60-5edb-49f9-9de2-72c396c6f897"
    },
    {
        "author": "釋文珦",
        "paragraphs": [
            "斷壁青松古，空江翠靄多。",
            "行人幾迴老，漁父祇高歌。",
            "縱有重逢約，其如此別何。",
            "明朝重回首，惆悵隔烟波。"
        ],
        "title": "七里灘別友",
        "id": "5af3c2d6-153a-46d1-a10f-e25f11ee2f78"
    },
    {
        "author": "釋文珦",
        "paragraphs": [
            "與君俱是客，重別意如何。",
            "斜日孤帆去，寒江風浪多。",
            "遠懷隨鴈影，新詠雜漁歌。",
            "知此遨遊地，何時復共過。"
        ],
        "title": "湖亭別友",
        "id": "509f6c62-985c-400c-93ee-6007d01ae283"
    },
    {
        "author": "釋文珦",
        "paragraphs": [
            "交朋似君少，澹泊自真宗。",
            "不記何年別，翻驚此地逢。",
            "烟波涵暮景，霜露改秋容。",
            "又說天台去，天台千萬峰。"
        ],
        "title": "江上與故人暫會復別",
        "id": "366dc60f-9cac-4f7a-92fa-426aa6a334f9"
    },
    {
        "author": "釋文珦",
        "paragraphs": [
            "今朝携手處，高榭俯風漪。",
            "正爾俱衰暮，寧堪又別離。",
            "柳長深映馬，荷弱未勝龜。",
            "它日遥相憶，還應話此時。"
        ],
        "title": "池上別友人",
        "id": "102301f0-ba25-4b4e-a14a-1c1b02bd89e7"
    },
    {
        "author": "釋文珦",
        "paragraphs": [
            "薄俗謾紛紛，焉知贋與真。",
            "空餘千里馬，難覓九方歅。",
            "古道何當復，時風未易陳。",
            "王門舊賓客，懷舊重悲辛。"
        ],
        "title": "贈王門老賓客",
        "id": "6bd1eba4-8118-444f-b6fe-3d07da318a35"
    },
    {
        "author": "釋文珦",
        "paragraphs": [
            "衆人皆汲汲，孤客自俞俞。",
            "方外居來久，囊中物盡無。",
            "行將筇作伴，講以石爲徒。",
            "若問何宗旨，饑來飯一盂。"
        ],
        "title": "孤客",
        "id": "1e4ddee9-e33a-459e-9361-a55c2a0a3b4a"
    },
    {
        "author": "釋文珦",
        "paragraphs": [
            "世狹難紆轡，全生託散財。",
            "紛華因地遣，懷抱向山開。",
            "野祭鴉爭聚，貧居燕亦來。",
            "不知江上笛，何事有餘哀。"
        ],
        "title": "除狹",
        "id": "842e797b-552b-4a26-a679-51e2a1424d46"
    },
    {
        "author": "釋文珦",
        "paragraphs": [
            "飄然携杖錫，歸隠故山中。",
            "鳥道雲泉遠，猿聲烟樹重。",
            "清閑銷不盡，塵累坐來空。",
            "早晚須相覓，知居若箇峰。"
        ],
        "title": "題顔晞仲歸隠",
        "id": "49263a30-d3fe-473f-94e2-242883b6bd51"
    },
    {
        "author": "釋文珦",
        "paragraphs": [
            "離城纔一舍，已得近樵漁。",
            "秀石雲松路，荒籬水竹居。",
            "陽坡收早粟，燒地長新蔬。",
            "便好爲茲隠，吾生不願餘。"
        ],
        "title": "行石林蒼莽間頗多幽致有思歸隠",
        "id": "4f0edf34-dc71-4d34-99e8-a079d32f0157"
    },
    {
        "author": "釋文珦",
        "paragraphs": [
            "靜室焚香罷，間吟倚石欄。",
            "忽從青玉峽，湧出白銀盤。",
            "列宿消芒盡，清暉照膽寒。",
            "終宵不成寐，二十四回看。"
        ],
        "title": "看月",
        "id": "23581206-6c50-4da8-8c92-1f3c00f9c123"
    },
    {
        "author": "釋文珦",
        "paragraphs": [
            "山南山北住，來往共煙霞。",
            "午徑行松葉，秋籬問菊花。",
            "叩門人不見，歸路日西斜。",
            "應是孤雲性，難教只在家。"
        ],
        "title": "尋北山友不值",
        "id": "bae67656-8312-44b2-80dc-53fafab08b41"
    },
    {
        "author": "釋文珦",
        "paragraphs": [
            "驟雨幡然下，風雷駕疾威。",
            "烏兼巢穴墮，龍挾水雲飛。",
            "物象回生意，神功解旱圍。",
            "田間喜相語，點點勝珠璣。"
        ],
        "title": "旱雨",
        "id": "a0af49d2-95ad-4799-ba09-043934a2cd6f"
    },
    {
        "author": "釋文珦",
        "paragraphs": [
            "利祿與名稱，拘囚豈易勝。",
            "由來立仗馬，有媿脫鞲鷹。",
            "達者知求解，貪夫反自矜。",
            "吾方用三術，止觀足堪憑。"
        ],
        "title": "三術",
        "id": "04bfec54-3d69-4c79-a9b7-cb1d443880e4"
    },
    {
        "author": "釋文珦",
        "paragraphs": [
            "山氣夜沉沉，泉流石澗陰。",
            "虛廊羣動息，寒殿一燈深。",
            "潔白孤蟾影，清澄野客心。",
            "興來歌古調，風動古松林。"
        ],
        "title": "山夜",
        "id": "f9a02de5-f3f5-495b-b8fe-af54fc497634"
    },
    {
        "author": "釋文珦",
        "paragraphs": [
            "祇以閒爲樂，寧論是與非。",
            "安身唯草座，終歲掩柴扉。",
            "水蓏收菱芡，山糧采蕨薇。",
            "幾回清夢去，還共白雲飛。"
        ],
        "title": "閒樂",
        "id": "7ccaa553-7d60-49d6-b1c1-402420f863f2"
    },
    {
        "author": "釋文珦",
        "paragraphs": [
            "物外清虛境，由來遠衆紛。",
            "靈蹤幾年說，梵放或時聞。",
            "似有似無路，漫山漫谷雲。",
            "自難容俗駕，曾不待移文。"
        ],
        "title": "題規無範雲深室",
        "id": "302f0f03-d658-49d6-8dd9-c2867a1eb23b"
    },
    {
        "author": "釋文珦",
        "paragraphs": [
            "恐山還欲去，着爾慰山靈。",
            "掛處頻分影，吟時不見形。",
            "鷲峰愁外遠，巴峽夢中青。",
            "月下三聲苦，幽人却要聽。"
        ],
        "title": "飛來峰猿",
        "id": "174b5504-a506-4387-8f21-034822e83a26"
    },
    {
        "author": "釋文珦",
        "paragraphs": [
            "應臈雨連朝，豐年瑞已饒。",
            "亂聲還蔌蔌，猛勢尚瀌瀌。",
            "嶺嶠松增秀，原田麥長臕。",
            "窮閻休怨冷，見睍自應消。"
        ],
        "title": "禁體詠雪",
        "id": "a27909df-3c21-4712-a56a-e9299505d98e"
    },
    {
        "author": "釋文珦",
        "paragraphs": [
            "擁衲坐深更，頻聞蔌蔌聲。",
            "祇疑爲落葉，不道是飛霙。",
            "曉壓松頭重，寒鋪砌面平。",
            "幸成豐歲兆，何事却徵兵。"
        ],
        "title": "禁體詠雪時方用兵故其末及之",
        "id": "9a1bdf2a-bd13-48b2-ac46-6f08b30fb435"
    },
    {
        "author": "釋文珦",
        "paragraphs": [
            "地遠無人迹，心閒見物情。",
            "洞中飛石燕，崖頂住山精。",
            "僊木開花異，靈泉吐溜清。",
            "幽棲已成趣，不復問浮名。"
        ],
        "title": "地遠  其一",
        "id": "e55c4f9d-808a-4b63-b8df-4417aa6848f2"
    },
    {
        "author": "釋文珦",
        "paragraphs": [
            "地遠隔凡塵，因而此隠淪。",
            "閒知雲意度，清愛水精神。",
            "蔬食聊充腹，麻衣足蔽身。",
            "休嫌吾懶拙，懶拙廼吾真。"
        ],
        "title": "地遠  其二",
        "id": "d4acbc46-aefa-4897-bf74-fa0f0f2d10e2"
    },
    {
        "author": "釋文珦",
        "paragraphs": [
            "離情不可說，握手更躊躇。",
            "爲客三秋盡，還家千里餘。",
            "山程楓葉赤，水驛柳條疎。",
            "日夕空林下，何人伴索居。"
        ],
        "title": "送遠",
        "id": "289a43b9-0ad6-431b-ae2c-b7928cce2140"
    },
    {
        "author": "釋文珦",
        "paragraphs": [
            "吾性本疎狂，難教住帝鄉。",
            "看心忘世界，濯足愛滄浪。",
            "往事皆如夢，浮生底用忙。",
            "到頭華衮服，不及芰荷裳。"
        ],
        "title": "吾性",
        "id": "90137969-a02e-46ab-8111-3070f0f3419c"
    },
    {
        "author": "釋文珦",
        "paragraphs": [
            "愛性畏讙呶，雲深一徑茅。",
            "了無徒屬累，唯結鹿麋交。",
            "灌木由來古，修篁亦漸苞。",
            "終然聲利表，頗若類由巢。"
        ],
        "title": "愛性",
        "id": "d60a5732-c9d5-445d-8319-7a00ac3d05ea"
    },
    {
        "author": "釋文珦",
        "paragraphs": [
            "嬾性難趨世，深棲自養蒙。",
            "得閒真可樂，未死已知空。",
            "陰壑長留雪，喬林易有風。",
            "見聞今又絕，眼暗耳全聾。"
        ],
        "title": "嬾性",
        "id": "e5ca0ad1-d464-47ab-9ba2-64cebbe92755"
    },
    {
        "author": "釋文珦",
        "paragraphs": [
            "野性難諧俗，空林自葺茅。",
            "且教同木石，不是慕夷巢。",
            "竹樹長陰合，風泉夜響交。",
            "山中無小草，那許世人嘲。"
        ],
        "title": "野性",
        "id": "8f3b81df-4912-4850-abbb-fe4283f9036d"
    },
    {
        "author": "釋文珦",
        "paragraphs": [
            "苕霅水烟鄉，溪風六月涼。",
            "家家有船步，日日聽魚桹。",
            "柳樹垂陰密，蘋花入夢香。",
            "山入心亦愛，時到詠滄浪。"
        ],
        "title": "詠苕霅",
        "id": "7ae77ee3-9c7d-4778-be36-952f1d824dd8"
    },
    {
        "author": "釋文珦",
        "paragraphs": [
            "山翁居處僻，野屋蓋茅新。",
            "自得烟霞趣，應無車馬塵。",
            "怪禽啼似鬼，古木變爲人。",
            "不是忘緣者，誰能與子親。"
        ],
        "title": "訪山家",
        "id": "74fb0954-4094-490f-b3f9-136333929a07"
    },
    {
        "author": "釋文珦",
        "paragraphs": [
            "閒身如野鶴，天地一虛巢。",
            "山水琴中趣，松筠世外交。",
            "懷親逢遠信，開卦卜歸爻。",
            "更說雲門好，相期共結茅。"
        ],
        "title": "送王逸人",
        "id": "14c70fe3-d243-47ee-9c14-243c3d009fc7"
    },
    {
        "author": "釋文珦",
        "paragraphs": [
            "闔閭城裏去，瘦沈是同舟。",
            "不用悲遊鹿，唯須問狎鷗。",
            "夕陽空茂苑，殘雪徧長洲。",
            "太守相逢日，言詩定點頭。"
        ],
        "title": "送立上人偕沈東皋謁吳退菴",
        "id": "1f5bc14d-39c3-42be-b16a-541907a1feae"
    },
    {
        "author": "釋文珦",
        "paragraphs": [
            "覓句東嘉去，春風草又薰。",
            "一千餘里路，四十九盤雲。",
            "幸有江山助，休爲旅泊分。",
            "曹劉諸老在，爲我致殷勤。"
        ],
        "title": "送王商公遊永嘉兼呈東甽曹侍郎荆山劉學士",
        "id": "ed25e9dc-20a7-4d64-a096-0b08083fd257"
    },
    {
        "author": "釋文珦",
        "paragraphs": [
            "秋露洗晴空，秋光處處同。",
            "楓霞明野樹，蘆雪覆沙叢。",
            "旅況悲寒蛩，歸心寄斷鴻。",
            "幾時隨牧豎，吹笛亂山中。"
        ],
        "title": "旅中秋晚",
        "id": "fe5bc4d5-3fd6-49a8-812c-0efeff985ac7"
    },
    {
        "author": "釋文珦",
        "paragraphs": [
            "瀟灑桐廬縣，名聞漢代餘。",
            "民風尚耕釣，土物富薪蔬。",
            "江水連衢港，雲山带越墟。",
            "終期置茅屋，鄰近釣臺居。"
        ],
        "title": "桐廬縣",
        "id": "c61118aa-c69a-4f77-8922-205f2118d343"
    },
    {
        "author": "釋文珦",
        "paragraphs": [
            "地占三吳勝，名因二陸雄。",
            "海村宵見日，江市晝多風。",
            "商賈通倭舶，樓臺半佛宮。",
            "歸來千歲鶴，應恨故巢空。"
        ],
        "title": "華亭縣",
        "id": "34354666-f180-4531-8596-9a625ae19afc"
    },
    {
        "author": "釋文珦",
        "paragraphs": [
            "霸業歸王室，空城但黍苗。",
            "溪隨山勢轉，路入市聲遥。",
            "故俗多征歛，遺民尚寂寥。",
            "傷心到今古，祠樹亦蕭蕭。"
        ],
        "title": "臨安縣",
        "id": "e6b24e20-e934-4c34-9b89-fd217d4dde4d"
    },
    {
        "author": "釋文珦",
        "paragraphs": [
            "商飆何厲疾，羣籟盡囂囂。",
            "迴穴生崖谷，淜滂度泬寥。",
            "恍疑沙漠戰，誤聽浙江潮。",
            "遮莫頻相聒，羈魂易得消。"
        ],
        "title": "秋聲",
        "id": "b045bb6d-baa8-4a46-90f7-ef64c99da239"
    },
    {
        "author": "釋文珦",
        "paragraphs": [
            "寂寥誰與共，華髮卧滄洲。",
            "月照空堂夕，蛩吟壞壁秋。",
            "故人稀問訊，遠客易生愁。",
            "安得如沙鳥，煙波任去留。"
        ],
        "title": "江上留滯有作",
        "id": "fd7f3100-126d-404c-acdd-b3209e4f3cea"
    },
    {
        "author": "釋文珦",
        "paragraphs": [
            "秋波無際遠，短艇遡寒江。",
            "風景由來異，鄉心未易降。",
            "晚烟生驛樹，空翠撲船窗。",
            "賦得滄浪曲，長謠不便腔。"
        ],
        "title": "秋江獨泛",
        "id": "8cf84e96-c494-428f-bf01-00b9fa86121c"
    },
    {
        "author": "釋文珦",
        "paragraphs": [
            "短景又還暮，羈愁那易禁。",
            "半生無著莫，萬事任浮沉。",
            "衲敝蘆花冷，爐存葑火深。",
            "雲間斷行鴈，時復動哀吟。"
        ],
        "title": "水鄉聞鴈",
        "id": "856fcc58-0eb0-4aad-838f-3b79d18cb041"
    },
    {
        "author": "釋文珦",
        "paragraphs": [
            "孤雁如貞婦，餘生不再雙。",
            "避寒辭北塞，隨日到南邦。",
            "倦翼堪憐影，哀音自滿腔。",
            "空閨人聽得，離思轉難降。"
        ],
        "title": "孤雁",
        "id": "f36ae088-961f-48d4-bc7c-4c9fe66b8db4"
    },
    {
        "author": "釋文珦",
        "paragraphs": [
            "客中難度日，池上獨徘徊。",
            "露冷芙蕖死，天高鴻雁來。",
            "枯莖寧再潤，羣叫易成哀。",
            "對此能無感，吾親在夜臺。"
        ],
        "title": "秋感",
        "id": "23328aa4-f1e8-4438-86dd-8ddff6d0d597"
    },
    {
        "author": "釋文珦",
        "paragraphs": [
            "幾歲遠辭家，勞生詎有涯。",
            "客居終不穩，詩鬢獨先華。",
            "掃葉江風厲，侵床山月斜。",
            "念歸歸未得，清夢入煙霞。"
        ],
        "title": "歸夢",
        "id": "8166da11-70c2-4008-a52e-50261cf17f22"
    },
    {
        "author": "釋文珦",
        "paragraphs": [
            "吟是大乘禪，禪深夢亦僊。",
            "放身行碧落，古樂聽鈞天。",
            "骨換言方異，心空意始圓。",
            "手挼黄菊蕊，寫放瀑厓邊。"
        ],
        "title": "記夢",
        "id": "059101c5-bbec-4c4c-93f8-16becf3d6a0a"
    },
    {
        "author": "釋文珦",
        "paragraphs": [
            "高人持遠流，凈行在林丘。",
            "觀與心爲度，身將世作仇。",
            "不曾過午食，常滿六時修。",
            "苦海人求度，師應駕法舟。"
        ],
        "title": "春夜夢中得觀與心爲度身將世作仇一聯既覺而足成四韻寄修觀者",
        "id": "d835345d-2176-4726-bb6b-f38abd301198"
    },
    {
        "author": "釋文珦",
        "paragraphs": [
            "清曉泛苕濱，長歌撥櫂頻。",
            "山川開霽景，草木暢餘春。",
            "野老知閒趣，沙鷗似故人。",
            "絕勝拈麈尾，駕說弊精神。"
        ],
        "title": "清苕",
        "id": "30e7be0e-8a78-4581-be09-2db6f9297292"
    },
    {
        "author": "釋文珦",
        "paragraphs": [
            "野水連苔徑，山雲掩竹房。",
            "人閑清晝永，鳥語綠陰凉。",
            "斷刻排籤古，新茶入焙香。",
            "眼前清事足，不道在殊方。"
        ],
        "title": "題竹房",
        "id": "41850103-d9ff-4be1-afb1-3af07253a8a3"
    },
    {
        "author": "釋文珦",
        "paragraphs": [
            "清泉繞砌流，境界極深幽。",
            "有客暫投宿，羨君長此留。",
            "詩成雲滿磵，人靜月當樓。",
            "忽聽清猨嘯，南山山樹秋。"
        ],
        "title": "宿靈鷲瀾師房",
        "id": "34d2882d-51dd-4b3a-8cb5-d602fb236225"
    },
    {
        "author": "釋文珦",
        "paragraphs": [
            "幽程寧憚遠，野外意無窮。",
            "山疊高低古，川流宛轉通。",
            "采芝隨羽客，拾橡共狙公。",
            "爛熳遊三日，塵勞頓覺空。"
        ],
        "title": "幽程",
        "id": "6e2e9e9e-833f-41fa-916c-163cd4ece179"
    },
    {
        "author": "釋文珦",
        "paragraphs": [
            "我忘方就隠，鳥倦自知還。",
            "隨寓皆爲道，何人有此閒。",
            "微茫春水渡，平遠夕陽山。",
            "盡入清吟景，誰言勝事慳。"
        ],
        "title": "隨寓",
        "id": "3306cdaa-45ed-4569-be0a-06e5281aca70"
    },
    {
        "author": "釋文珦",
        "paragraphs": [
            "君向淮堧去，相思夢不安。",
            "兵戈猶未定，道路自應難。",
            "曠野人煙少，荒城鬼燐寒。",
            "故園松菊在，何必戀微官。"
        ],
        "title": "寄淮頭家兄",
        "id": "77047712-ddef-4080-9eb3-92f404dd9289"
    },
    {
        "author": "釋文珦",
        "paragraphs": [
            "石房清睡熟，猶擁黑貂裘。",
            "鄉遠難爲夢，山深易得秋。",
            "脊令空在詠，蟋蟀暗生愁。",
            "何日潜溪岸，吟詩共倚樓。"
        ],
        "title": "秋夜憶兄",
        "id": "45c8d7d9-7691-4f19-b0e1-2829c231fc09"
    },
    {
        "author": "釋文珦",
        "paragraphs": [
            "秀穎出儒林，吾甥所得深。",
            "良材竟難用，造物果何心。",
            "身後無遺育，生前惜寸陰。",
            "臨棺一悲咤，萬籟亦同音。"
        ],
        "title": "哭何甥",
        "id": "49eb202d-7f12-4260-b50a-e79421a10b58"
    },
    {
        "author": "釋文珦",
        "paragraphs": [
            "少年爲遠戍，兩鬢已䰄䰄。",
            "百戰功誰賞，空閨信不來。",
            "鄉關成夢境，邊月是愁媒。",
            "聽徹胡笳曲，寒聲轉更哀。"
        ],
        "title": "邊思",
        "id": "673a93c7-3338-4714-ab7c-8326d1c73d0e"
    },
    {
        "author": "釋文珦",
        "paragraphs": [
            "江月照揚舲，乘風過萬汀。",
            "素光流遠漢，高浪濕寒星。",
            "客恨消長笛，閒身渺一蘋。",
            "到京天未曙，隠隠越山青。"
        ],
        "title": "春江夜泛",
        "id": "65c66a72-36da-43f1-8903-809e802a8ac3"
    },
    {
        "author": "釋文珦",
        "paragraphs": [
            "毛羽誠無取，禽中號善鳴。",
            "能將一片舌，巧作百般聲。",
            "元是因風氣，曾非出性情。",
            "君看五月後，瘖默媿流鶑。"
        ],
        "title": "反舌",
        "id": "0d4abf23-6530-45bc-bf84-02d9b66827ae"
    },
    {
        "author": "釋文珦",
        "paragraphs": [
            "詔辟稽山縣，清風在一琴。",
            "那知致君術，不是字民心。",
            "官舍桐陰合，圜扉草色深。",
            "退衙人吏散，應共野僧吟。"
        ],
        "title": "馮深居宰會稽",
        "id": "8f254308-305a-4efe-aa8e-ff0d06339c05"
    },
    {
        "author": "釋文珦",
        "paragraphs": [
            "字民無異術，薄斂與寬刑。",
            "宓子琴猶在，蒍于歌重聽。",
            "瘴雲消晝黑，毒草變春青。",
            "萬里南中路，秋風幾驛亭。"
        ],
        "title": "送趙寒泉重宰南中邑",
        "id": "090e7149-b693-4d91-8814-66839901ebe4"
    },
    {
        "author": "釋文珦",
        "paragraphs": [
            "殘日下重城，寒潮起暮聲。",
            "岸遥江樹小，天闊野雲平。",
            "一水分吳越，孤舟寄死生。",
            "如何未歸者，猶此計鄉程。"
        ],
        "title": "錢塘晚渡",
        "id": "9603f184-9333-4fd2-882d-7f4c7b1f2832"
    },
    {
        "author": "釋文珦",
        "paragraphs": [
            "夢寐羊裘客，清遊樂此邦。",
            "一篙殘臘雨，千古富春江。",
            "岸轉青螺合，烟明白鳥雙。",
            "洗除名利跡，灘瀨日舂撞。"
        ],
        "title": "泛富春江",
        "id": "842c4c50-9a4b-40bc-9329-2d399fc65011"
    },
    {
        "author": "釋文珦",
        "paragraphs": [
            "世祖龍飛日，玄纁起故人。",
            "榮名既無取，閒足固應伸。",
            "釣石關乾象，江流入富春。",
            "高風千古在，來者自迷津。"
        ],
        "title": "釣臺",
        "id": "be394d10-fb1e-49b3-879e-95b1485d6d69"
    },
    {
        "author": "釋文珦",
        "paragraphs": [
            "南陵初作尉，應亦似南昌。",
            "名在神仙籍，才優翰墨場。",
            "盜聞無欲止，吏化不欺良。",
            "交舊如君少，懷思未易忘。"
        ],
        "title": "懷寄南陵尉沈道正",
        "id": "9031ab36-9948-41ff-9c18-809b26185d32"
    },
    {
        "author": "釋文珦",
        "paragraphs": [
            "自解朝纓去，西山有的傳。",
            "此心如白水，把酒問青天。",
            "直道難諧俗，閒身勝得仙。",
            "山林鐘鼎味，併在小梅邊。"
        ],
        "title": "寄潛齋王尚書",
        "id": "007f05ce-335c-4279-ba6a-41ec70d4434a"
    },
    {
        "author": "釋文珦",
        "paragraphs": [
            "客塗方浩蕩，歲物正蕭條。",
            "相見江城暮，俱傷鬢髮凋。",
            "陰雲將變雪，寒水不成潮。",
            "明日還爲別，離愁未易消。"
        ],
        "title": "客中會友",
        "id": "7e238ea7-657b-4abf-b3b3-1b02f068000f"
    },
    {
        "author": "釋文珦",
        "paragraphs": [
            "梯空上華頂，老脚尚能堪。",
            "照膽泉源異，薰人藥氣酣。",
            "危巔窺巨浸，晴日破重嵐。",
            "記得前回到，幽人未結庵。"
        ],
        "title": "重遊天台華頂峰  其一",
        "id": "282626d7-54d4-4e9a-8c00-cab7f310f0dc"
    },
    {
        "author": "釋文珦",
        "paragraphs": [
            "天台三萬丈，華頂入穹蒼。",
            "片石群魔懾，千年古寺荒。",
            "樹枯頳菌出，僧老白眉長。",
            "極目滄溟際，烟波更渺茫。"
        ],
        "title": "重遊天台華頂峰  其二",
        "id": "279d5051-7041-4eac-b0db-53eb8778e2db"
    },
    {
        "author": "釋文珦",
        "paragraphs": [
            "野人乘野興，短策勝華軒。",
            "緩步有幽趣，長歌非俗言。",
            "烟霞僊佛境，鼓笛鬼神村。",
            "遯世今成樂，浮華豈足論。"
        ],
        "title": "野興",
        "id": "2a3cc079-e993-410c-9690-c5243ec83112"
    },
    {
        "author": "釋文珦",
        "paragraphs": [
            "短策堪扶老，飄飄野興濃。",
            "山行不知遠，真侶或相逢。",
            "積溜穿幽石，長蘿上古松。",
            "今宵隨處宿，難定在何峰。"
        ],
        "title": "天台野興",
        "id": "b7acbf99-7fa3-4e90-9964-371a6484a968"
    },
    {
        "author": "釋文珦",
        "paragraphs": [
            "地僻斷知聞，相過知有君。",
            "晴溪堪數石，晚岫暗通雲。",
            "果熟猨無數，松高鶴不羣。",
            "深居豈無事，終勝世紛紛。"
        ],
        "title": "示山友",
        "id": "c16d3cd7-ffa7-4c5f-9c26-7892cad98e28"
    },
    {
        "author": "釋文珦",
        "paragraphs": [
            "深蹊入薜蘿，一瀑瀉巖阿。",
            "曾閲西天志，言居諾詎羅。",
            "斜飛疑是雨，清激自成渦。",
            "下有蒼龍窟，樵人不敢過。"
        ],
        "title": "鴈蕩大龍湫",
        "id": "9802ea32-543a-4a27-8963-61221e70f762"
    },
    {
        "author": "釋文珦",
        "paragraphs": [
            "鴈蕩高寒處，穿雲採得來。",
            "豈能同野草，容易有花開。",
            "瘦節偏宜石，纖叢不受埃。",
            "幽人知爾性，曉澗汲泉杯。"
        ],
        "title": "采菖蒲",
        "id": "6d4f77aa-3055-437b-a940-c092855ded0a"
    },
    {
        "author": "釋文珦",
        "paragraphs": [
            "客袂只翩翩，家林何處邊。",
            "天寒愁遠道，木落感衰年。",
            "慘澹漁村日，凄涼鴈渚烟。",
            "秋來更多疾，空有夢歸田。"
        ],
        "title": "客袂",
        "id": "a3a7fb92-e8ab-431f-868b-955e9d60a9f3"
    },
    {
        "author": "釋文珦",
        "paragraphs": [
            "雲影晝沉沉，雲邊草徑深。",
            "樹爲幽鳥宅，山是隠人心。",
            "靜室無他物，清風寄一琴。",
            "調高唯自識，不問有知音。"
        ],
        "title": "贈山中琴友",
        "id": "a50e0312-207b-4520-ba6c-bfc0502bc981"
    },
    {
        "author": "釋文珦",
        "paragraphs": [
            "日落西水浄，雲歸北崦昏。",
            "老僧方在定，童子不譍門。",
            "伏虎知慈力，靈禽演法言。",
            "檻前泉數斛，清澈是心源。"
        ],
        "title": "山中僧",
        "id": "fa16745d-5b55-4591-abcd-74e3d8bd3ca3"
    },
    {
        "author": "釋文珦",
        "paragraphs": [
            "秋宵似歲長，旅館更荒涼。",
            "燈暗鼠出穴，天寒蟲近床。",
            "羈栖彌歲月，老大易悲傷。",
            "幸有茅廬在，何爲別故鄉。"
        ],
        "title": "旅夜  其一",
        "id": "6396ea07-9da3-4463-a55e-2c85130223e7"
    },
    {
        "author": "釋文珦",
        "paragraphs": [
            "離人厭夜長，獨起坐空床。",
            "苦雨遲家信，秋雲隔舊鄉。",
            "燭殘重作焰，桂濕不生香。",
            "倘得歸期遂，閒居在上方。"
        ],
        "title": "旅夜  其二",
        "id": "50d3c2ae-778f-4974-b6cb-ebd26ae88f28"
    },
    {
        "author": "釋文珦",
        "paragraphs": [
            "霜滿啼猿石，風迴落鴈洲。",
            "半生爲遠客，此夕欠同流。",
            "白月無窮意，滄波不盡秋。",
            "倚闌吟未足，長嘯上峰頭。"
        ],
        "title": "宿海上正覺寺",
        "id": "d71f3720-d650-43c4-bcbc-94fedb62b2ae"
    },
    {
        "author": "釋文珦",
        "paragraphs": [
            "尚此高閑久，空林舊徑存。",
            "掩關防俗駕，登閣俯鄰園。",
            "植竹驚初笋，移花過別根。",
            "幽懷在自得，勿易與人言。"
        ],
        "title": "過逸人居",
        "id": "cc72f843-5fba-4cd4-9715-ea2d977fc875"
    },
    {
        "author": "釋文珦",
        "paragraphs": [
            "石田所無用，君獨愛斯名。",
            "應爲詩書種，免教人世爭。",
            "秋風還自穫，春雨不須耕。",
            "除是長沮輩，能知高隠情。"
        ],
        "title": "爲林隠君賦石田",
        "id": "2f8d805c-a36f-449f-bc0e-9f8cad47fbbf"
    },
    {
        "author": "釋文珦",
        "paragraphs": [
            "幽居清絕甚，四面盡滄波。",
            "柳步春船集，花源晚吹和。",
            "宦情垂釣薄，吟思捲簾多。",
            "便有書來辟，其如愛此何。"
        ],
        "title": "胡逸人幽居",
        "id": "1055bd23-aae1-4842-b496-a2bb744cfc9e"
    },
    {
        "author": "釋文珦",
        "paragraphs": [
            "澤國無袢暑，幽居趣自長。",
            "花開殊旦暮，稻熟間青黄。",
            "急雨分塍下，微風度水涼。",
            "斷除車馬跡，日日聽魚桹。"
        ],
        "title": "澤國幽居夏日雜題  其一",
        "id": "d2fc8388-9b99-4edc-8148-a30f9797ef24"
    },
    {
        "author": "釋文珦",
        "paragraphs": [
            "爲得近樵漁，來尋此地居。",
            "省交長閉戶，耽靜欲焚書。",
            "自愛心清淡，人嫌禮貌疎。",
            "徑荒從草沒，衰懶不能除。"
        ],
        "title": "澤國幽居夏日雜題  其二",
        "id": "1c5fde92-f2cd-4d1f-9aa5-e15d79d66954"
    },
    {
        "author": "釋文珦",
        "paragraphs": [
            "林憩無完室，舟行避惡灘。",
            "異鄉爲客久，浮俗定交難。",
            "草引春愁長，霜侵曉夢殘。",
            "忽聞城角動，歸思若爲安。"
        ],
        "title": "遠遊",
        "id": "59dae565-a6f8-407c-9cd0-b1aea6a0a2a8"
    },
    {
        "author": "釋文珦",
        "paragraphs": [
            "客處空林下，貧唯七尺單。",
            "重陰迷曉色，細雨作春寒。",
            "鄉信憑誰寄，離情强自寬。",
            "一詩吟未穩，倚遍石池欄。"
        ],
        "title": "客中春日",
        "id": "224dde0f-9688-470a-a02a-2c8a08fe5567"
    },
    {
        "author": "釋文珦",
        "paragraphs": [
            "春泉青似淀，春嶂碧于螺。",
            "遠近隨吾意，芒鞋幽興多。",
            "人生行樂爾，富貴復如何。",
            "難與時人道，風前獨放歌。"
        ],
        "title": "春日",
        "id": "124edceb-fa61-42c4-9b2b-f1687c044f1e"
    },
    {
        "author": "釋文珦",
        "paragraphs": [
            "心喜麥秋晴，貪遊舉步輕。",
            "泬寥無點翳，山水有餘清。",
            "怕入紅欄隊，來尋白社盟。",
            "應門童子熟，認得老夫聲。"
        ],
        "title": "麥秋遊興",
        "id": "0dbff11b-a5eb-4faa-b2aa-22a2a5bd9b30"
    },
    {
        "author": "釋文珦",
        "paragraphs": [
            "徑穿荒草入，門向斷河開。",
            "不是君居此，應無人到來。",
            "種花逢雨活，接樹待春回。",
            "冷笑求名者，衣間有俗埃。"
        ],
        "title": "宋氏林園",
        "id": "7962c08e-ff24-4ed7-923d-1f20f53683b3"
    },
    {
        "author": "釋文珦",
        "paragraphs": [
            "一路盤雲遠，連朝策瘦筇。",
            "神祠依古木，佛屋占奇峰。",
            "立石分田界，疏泉作澗舂。",
            "因思似鄉土，歸意忽然濃。"
        ],
        "title": "集奉川道中",
        "id": "bf7d80f1-d8f6-46f9-b2ea-c074ee47692f"
    },
    {
        "author": "釋文珦",
        "paragraphs": [
            "身同水上萍，老去尚飄零。",
            "遠客人誰到，空床夢獨醒。",
            "閃雲雙電紫，晦雨一燈青。",
            "慷慨長歌發，歌聲入杳冥。"
        ],
        "title": "雨夜",
        "id": "c8a1e4e4-11e5-44f6-b95b-2a93e11c6815"
    },
    {
        "author": "釋文珦",
        "paragraphs": [
            "蒼莽勢連空，躋攀徑絕蹤。",
            "亂峰排似戟，片石響於鐘。",
            "鳥語春雲密，龍歸暮雨重。",
            "下觀羣岫小，始覺此爲宗。"
        ],
        "title": "登太白絕頂龍池望遠",
        "id": "f5f3030c-c50d-493c-8b08-682d3fa5b677"
    },
    {
        "author": "釋文珦",
        "paragraphs": [
            "峰頂非人世，青山滿目多。",
            "塔層侵樹影，鐘響度湖波。",
            "心外元無境，詩成亦是魔。",
            "禪翁清浄耳，渾不聽笙歌。"
        ],
        "title": "湖寺上方通玄峰頂",
        "id": "9537c285-28b9-41ca-b6a2-a43f9b6fe9b0"
    },
    {
        "author": "釋文珦",
        "paragraphs": [
            "客遊忘歲月，長是自調心。",
            "野水偏多浪，浮雲易作陰。",
            "途窮何用哭，興到即須吟。",
            "吟到忘言境，方諧正始音。"
        ],
        "title": "客遊",
        "id": "f3ec83fb-d70c-4432-a133-43a69a6d0f7b"
    },
    {
        "author": "釋文珦",
        "paragraphs": [
            "日暮投村館，悽然逆旅情。",
            "地荒頻有盜，城遠不聞更。",
            "度歲無多日，思鄉是幾程。",
            "聽雞還束被，霜月伴晨征。"
        ],
        "title": "旅况",
        "id": "555fafd5-d27c-4247-a0ff-f453c4403fae"
    },
    {
        "author": "釋文珦",
        "paragraphs": [
            "荒烟迷小市，細雨隔遥津。",
            "麥浪農疇晚，桐花客路春。",
            "幾番時序換，兩鬢雪霜新。",
            "唯有溪邊鷺，相看似故人。"
        ],
        "title": "柘溪道中",
        "id": "59a9f7e8-e56f-4b4e-9260-6751d10b25ff"
    },
    {
        "author": "釋文珦",
        "paragraphs": [
            "白石蒼苔路，荒涼古墓門。",
            "看來百歲後，曾有幾人存。",
            "故物餘翁仲，今誰是子孫。",
            "狐狸穿敗穴，殘魄不能言。"
        ],
        "title": "山中古墓",
        "id": "9b348805-5839-4622-a690-6180dcc76c6b"
    },
    {
        "author": "釋文珦",
        "paragraphs": [
            "此世爲何世，吾身亦幻身。",
            "固應常邈邈，其可效頻頻。",
            "餞日懷鄉國，聞鶑憶故人。",
            "得歸方始樂，久客厭風塵。"
        ],
        "title": "懷歸西國",
        "id": "b2ec362f-8af0-4e3c-90c2-10203e81fdb9"
    },
    {
        "author": "釋文珦",
        "paragraphs": [
            "老大偏多感，那堪客路中。",
            "凄涼經月病，安忍半生窮。",
            "衰草凝霜白，高楓借日紅。",
            "今朝方暫起，先問菊花叢。"
        ],
        "title": "老大",
        "id": "87a3578e-410a-4e63-bbcb-a90be2f24903"
    },
    {
        "author": "釋文珦",
        "paragraphs": [
            "乾坤有散人，事事不關身。",
            "斂念息諸妄，到頭唯一真。",
            "忘榮寧慮辱，無富豈嫌貧。",
            "雖道青山好，猶知是外塵。"
        ],
        "title": "散人",
        "id": "97fffa23-a19d-4b6c-98c7-6c1aeec0ba8e"
    },
    {
        "author": "釋文珦",
        "paragraphs": [
            "秋色令人愛，青藜助遠探。",
            "柿楓丹互映，天水碧相涵。",
            "絕景沙鷗占，幽程野老諳。",
            "謂予雲外去，更有古龍潭。"
        ],
        "title": "探幽",
        "id": "3255b38e-b863-4e85-82f9-4c002fb19cd3"
    },
    {
        "author": "釋文珦",
        "paragraphs": [
            "上國又逢春，衣裳化客塵。",
            "園廬空入夢，歲月但依人。",
            "生意歸羣物，窮愁老一身。",
            "喜餘鷗鷺伴，猶不怪吾真。"
        ],
        "title": "立春日",
        "id": "ae7bfc56-d520-4d3e-ac12-45db8d21b767"
    },
    {
        "author": "釋文珦",
        "paragraphs": [
            "閏歲兩番春，流光故逼人。",
            "月筩將謝丑，斗柄倏旋寅。",
            "玉作梅容潤，金歸柳眼新。",
            "物情雖萬變，曾莫變吾真。"
        ],
        "title": "臘月立明年春",
        "id": "ae24aac7-fefe-47e5-a908-77bf933c1998"
    },
    {
        "author": "釋文珦",
        "paragraphs": [
            "離宮今作寺，往事日荒蕪。",
            "越女承恩寵，吳王失霸圖。",
            "屧廊斜带嶺，香徑直通湖。",
            "莫上琴臺望，風烟滿舊都。"
        ],
        "title": "吳中靈巖寺",
        "id": "971e2786-adc9-49b2-8883-45760ada7c89"
    },
    {
        "author": "釋文珦",
        "paragraphs": [
            "昔年誇富貴，磨滅等流塵。",
            "應是重歸燕，難尋舊主人。",
            "徑莎空泣露，門柳不成春。",
            "唯有同遊客，經過感慨頻。"
        ],
        "title": "廢宅",
        "id": "25c4cd14-ee9f-4134-b0f7-794edb0f2106"
    },
    {
        "author": "釋文珦",
        "paragraphs": [
            "隠處元無路，烟霞素所期。",
            "不逢樵子說，那有世人知。",
            "樹老回春晚，山高見日遲。",
            "欲爲重到約，恐爾又深移。"
        ],
        "title": "天目山逸人居",
        "id": "30fbfd22-1925-4919-9438-3c694ded82dc"
    },
    {
        "author": "釋文珦",
        "paragraphs": [
            "西風落葉間，孤客有餘閒。",
            "寒水皆歸壑，秋雲不離山。",
            "鶻翻枯草去，鴉带夕陽還。",
            "幽趣何人共，柴門祇自關。"
        ],
        "title": "西風",
        "id": "d9daa865-a670-45d4-9aed-3ef7429fc250"
    },
    {
        "author": "釋文珦",
        "paragraphs": [
            "歸興比春濃，迢遥發鏡中。",
            "船頭指西日，帆腹飽春風。",
            "岸柳眉舒黛，源桃臉露紅。",
            "到家天已暝，童穉候衰翁。"
        ],
        "title": "歸興",
        "id": "1608340a-bb4c-4273-a345-08134fe97dfd"
    },
    {
        "author": "釋文珦",
        "paragraphs": [
            "石徑隨山轉，迢迢十里餘。",
            "險曾稱地壁，高合號天衢。",
            "老樹因風折，新畬趁雨鋤。",
            "層巔人不到，異鳥自相呼。"
        ],
        "title": "墜壁嶺",
        "id": "7ff68663-6eb3-491a-a0ba-2bc01a3cd492"
    },
    {
        "author": "釋文珦",
        "paragraphs": [
            "古寺千峰表，雲泉處處佳。",
            "山靈嫌俗駕，野鶴喚僧齋。",
            "靜默通玄理，幽深愜隠懷。",
            "閒門何用掃，秋葉任平階。"
        ],
        "title": "歸棲竺嶺將啟午供野鶴必鳴寺僧常以此爲候",
        "id": "49a03d38-08f9-40bd-9d0b-fc559d955f2a"
    },
    {
        "author": "釋文珦",
        "paragraphs": [
            "三十六渡溪，溪邊絕去蹊。",
            "亂山如疊浪，一嶺類登梯。",
            "風緊妖蛇出，烟昏異鳥啼。",
            "蜀僧言劍閣，與此亦相齊。"
        ],
        "title": "陟三十六渡溪唐塢嶺",
        "id": "c0133dc6-3eff-4170-9b21-d6eaec5b3082"
    },
    {
        "author": "釋文珦",
        "paragraphs": [
            "布襪與青鞋，山巔復水涯。",
            "閒爲真富貴，吟是好情懷。",
            "既可全吾樂，何慙與世乖。",
            "自隨無畚插，忘死亦忘骸。"
        ],
        "title": "山巔水涯",
        "id": "1bd17a9a-5a8c-4731-a09f-927943ad1ccf"
    },
    {
        "author": "釋文珦",
        "paragraphs": [
            "壺更猶未徹，起坐看螢流。",
            "夜氣清如水，禪心淡似秋。",
            "月沉西嶺樹，鐘動上方樓。",
            "可有昏冥者，知吾所得優。"
        ],
        "title": "殘夜清坐",
        "id": "82ead987-6c7f-43a3-ab1b-1dd37e7fa03d"
    },
    {
        "author": "釋文珦",
        "paragraphs": [
            "崖井涵虛碧，心塵望即空。",
            "遥通滄海脈，近出白雲峰。",
            "旱夕翻爲雨，饑年屢變豐。",
            "小魚纔似葉，誰識是真龍。"
        ],
        "title": "龍井",
        "id": "fdb0bf00-7458-4100-975e-6c00f259f551"
    },
    {
        "author": "釋文珦",
        "paragraphs": [
            "五井蜿蜒宅，幽深父老言。",
            "傍溪唯見瀑，度嶺始知源。",
            "夾谷斜暉隠，空林夕電翻。",
            "屢聞當旱歲，噀雨出松門。"
        ],
        "title": "五洩龍井",
        "id": "51e41778-414f-4a86-a952-e933cbf016fa"
    },
    {
        "author": "釋文珦",
        "paragraphs": [
            "不定似飛蓬，還來宿此峰。",
            "霜欺孤客枕，風亂四山鐘。",
            "好夢如冰薄，歸心與酒濃。",
            "舊房誰占住，門有最長松。"
        ],
        "title": "雷峰",
        "id": "d66c5d3a-10ca-4fc0-8820-3cddcb4bf352"
    },
    {
        "author": "釋文珦",
        "paragraphs": [
            "經歲雨不作，溪源皆絕流。",
            "旱妖長似夏，蟲響謾占秋。",
            "滿目傷黎庶，焦心在冕旒。",
            "天河盍傾瀉，併洗甲兵憂。"
        ],
        "title": "歲旱",
        "id": "da5cfc44-821c-447d-8546-5336d7f27ae2"
    },
    {
        "author": "釋文珦",
        "paragraphs": [
            "鷲嶺清無盡，池亭趣亦佳。",
            "泉衝沙觜出，石壓樹身斜。",
            "居者應遺世，遊人欲忘家。",
            "蓮華峰更好，惜被白雲遮。"
        ],
        "title": "行飛來冷泉水石間",
        "id": "8bab1339-23b5-4d38-ae9c-87252c00de0b"
    },
    {
        "author": "釋文珦",
        "paragraphs": [
            "深原草徑斜，烟際兩三家。",
            "老屋門無鑰，清溪底見沙。",
            "斷蟬嘶敗柳，孤蝶戀寒花。",
            "歷省曾遊處，分明似若耶。"
        ],
        "title": "秋野即事",
        "id": "5f371f32-914f-4cda-8faa-0fdb8dcce5c7"
    },
    {
        "author": "釋文珦",
        "paragraphs": [
            "鷃鵬雖有異，小大各逍遥。",
            "靜處安吾分，塵緣坐見消。",
            "烟霞開古色，松柏尚高標。",
            "更愛無生侶，時來伴寂寥。"
        ],
        "title": "安分",
        "id": "e7ce52a3-4ff9-4961-92f9-8181cfcbb016"
    },
    {
        "author": "釋文珦",
        "paragraphs": [
            "雨脚何當斷，風頭不肯收。",
            "中宵還集霰，四月尚重裘。",
            "客有塗泥嘆，民懷畎畝憂。",
            "是誰同燮理，對此合包羞。"
        ],
        "title": "甲子歲初夏連雨作寒",
        "id": "03faf1af-1f60-4311-813e-21097d53eb3f"
    },
    {
        "author": "釋文珦",
        "paragraphs": [
            "秋雨連三月，愁吟野水濆。",
            "漸看禾黍沒，難使渭涇分。",
            "山澤纔通氣，天霄便作雲。",
            "民憂昏墊苦，苦語不堪聞。"
        ],
        "title": "苦雨",
        "id": "1e07e8ff-96a3-4d3e-b6d4-3065a71a9da7"
    },
    {
        "author": "釋文珦",
        "paragraphs": [
            "西郊金氣盛，庶物減華滋。",
            "蘀蘀丹楓雨，茫茫白草衰。",
            "炎曦何慘淡，氣曀若委遲。",
            "對此凄涼景，能無宋玉悲。"
        ],
        "title": "秋色",
        "id": "b727bbf7-57b0-4e2a-8984-49ffea885820"
    },
    {
        "author": "釋文珦",
        "paragraphs": [
            "菊屋何爲者，耽吟嘔肺肝。",
            "短衣空自詠，長鋏向誰彈。",
            "不計爲儒誤，唯言得句難。",
            "幾人憐此別，把酒不成歡。"
        ],
        "title": "送楊菊屋",
        "id": "0193a644-948f-4565-88b3-42f9948d6980"
    },
    {
        "author": "釋文珦",
        "paragraphs": [
            "山臨東郭暮，路轉北原斜。",
            "此地輕爲別，孤蓬不戀家。",
            "客程何地盡，離思滿天涯。",
            "明日重陽至，同誰對菊花。"
        ],
        "title": "送友",
        "id": "dfdfe021-df8e-4c7c-a638-fa52c73d6085"
    },
    {
        "author": "釋文珦",
        "paragraphs": [
            "送子西風裏，令予起別愁。",
            "何時通遠信，逾月在孤舟。",
            "野果經霜實，潮田带露收。",
            "明朝於此地，獨自倚高樓。"
        ],
        "title": "送人",
        "id": "1f4ce952-d413-4de6-af60-b3948ce0cab5"
    },
    {
        "author": "釋文珦",
        "paragraphs": [
            "與君俱是客，那復送君行。",
            "未卜重逢日，難爲欲別情。",
            "露花皆遠淚，風葉是愁聲。",
            "到日寒應極，脩途七十程。"
        ],
        "title": "送北征人",
        "id": "4b2224a1-867b-47bf-a93c-03e413b75fea"
    },
    {
        "author": "釋文珦",
        "paragraphs": [
            "禪貌如冰雪，禪心去町畦。",
            "休糧烟火絕，養氣語言低。",
            "空室無關鑰，隨身止杖藜。",
            "不曾遊聚落，終老只山棲。"
        ],
        "title": "休糧僧",
        "id": "8b9090f1-e7be-4ebb-b8c5-e02c866fc8ae"
    },
    {
        "author": "釋文珦",
        "paragraphs": [
            "閫相招惟重，邦人望亦濃。",
            "欲開新象教，應掃舊狐蹤。",
            "烟水浮缾錫，雲山應皷鐘。",
            "寶嚴初變土，遥想雨花重。"
        ],
        "title": "送極太初住鄞江寶嚴",
        "id": "7150121e-fae0-4acb-93b3-d8f9cc9ccb50"
    },
    {
        "author": "釋文珦",
        "paragraphs": [
            "之子幡然別，何人伴寂寥。",
            "相從非世道，獨去是寒朝。",
            "目送孤帆遠，魂隨曉浪消。",
            "重來須定約，莫待隔江招。"
        ],
        "title": "送雅上人自鄞歸杭",
        "id": "a4d1f110-99c5-4357-bb50-3fe634853a08"
    },
    {
        "author": "釋文珦",
        "paragraphs": [
            "野僧塵慮盡，住在最深峰。",
            "庭樹巢孤鶴，崖湫宅老龍。",
            "瀑綃懸百尺，雲幌羃千重。",
            "靜裏玄機發，登樓夜擊鐘。"
        ],
        "title": "野僧",
        "id": "c3eb7a83-0249-4ff9-939b-87d81471d8d4"
    },
    {
        "author": "釋文珦",
        "paragraphs": [
            "同鄉唯子在，欲別意何如。",
            "歸路青苔遠，還家白露初。",
            "山光圍古邑，溪影渡寒魚。",
            "須爲過星渚，高風似二疏。"
        ],
        "title": "送杞上人歸於潛山",
        "id": "bf1ae931-e3b1-461a-9b16-363570c843c3"
    },
    {
        "author": "釋文珦",
        "paragraphs": [
            "空山草木秋，相送古原頭。",
            "倦客難爲別，寒蛩替說愁。",
            "舊房深翠壁，歸路隔滄洲。",
            "後夜多明月，相思爲上樓。"
        ],
        "title": "送僧",
        "id": "2a897a9a-37e4-4dad-b787-1f58f3b6af47"
    },
    {
        "author": "釋文珦",
        "paragraphs": [
            "候禽來報我，春已到園林。",
            "凍解通泉脈，風和動草心。",
            "由來增齒臘，翻是促光陰。",
            "其可陪人事，衰遲已不任。"
        ],
        "title": "候禽",
        "id": "03c18725-cc1b-4de4-9503-ad55f70da1f9"
    },
    {
        "author": "釋文珦",
        "paragraphs": [
            "簷外竹珊珊，空房住一間。",
            "無人曾到此，老子有餘閑。",
            "土蝕銅罇綠，苔滋粉壁斑。",
            "於焉自成樂，遮莫笑癡頑。"
        ],
        "title": "竹居",
        "id": "d1056fe4-d516-4bd6-bc2a-81d7eba25368"
    },
    {
        "author": "釋文珦",
        "paragraphs": [
            "白首蒼山裏，生涯舊已空。",
            "別離人易遠，江海意無窮。",
            "夜月悲新蛩，秋烟落斷鴻。",
            "遥思來往處，朝暮有樵風。"
        ],
        "title": "懷別越中友人",
        "id": "860ef2e2-4d01-4b16-8aca-0bbb34b84569"
    },
    {
        "author": "釋文珦",
        "paragraphs": [
            "庭樹涼飈入，西山爽氣多。",
            "獨行清澗曲，閒詠紫芝歌。",
            "野饌甘黄獨，山衣足薜蘿。",
            "幽人同此好，何事不相過。"
        ],
        "title": "山中秋日懷友",
        "id": "393051f3-1b28-4f5a-b7b0-7e607459bfc1"
    },
    {
        "author": "釋文珦",
        "paragraphs": [
            "孤蟾如鑑明，照我坐寒更。",
            "列宿光芒淡，滿林風露清。",
            "人行守犬吠，猿過宿禽驚。",
            "靜趣憑誰會，忘言對短檠。"
        ],
        "title": "夜坐",
        "id": "eacf0749-8abb-4010-a591-7b8ba35481bc"
    },
    {
        "author": "釋文珦",
        "paragraphs": [
            "古寺居深處，隨緣掃一房。",
            "本圖依水石，因得避炎涼。",
            "皓鶴巢松潔，青蟲蠹橘香。",
            "但教終遠俗，貧賤亦何妨。"
        ],
        "title": "古寺",
        "id": "7086e0b3-4e86-429b-9069-3c6a736eee39"
    },
    {
        "author": "釋文珦",
        "paragraphs": [
            "靜寄向空林，於今歲月深。",
            "因知閒趣味，嬾與俗浮沉。",
            "霽雪千峰玉，朝陽萬樹金。",
            "是吾真富貴，不覺動微吟。"
        ],
        "title": "雪霽",
        "id": "a64a12ca-9b30-4033-9740-cc3e0ee28f91"
    },
    {
        "author": "釋文珦",
        "paragraphs": [
            "隠者心常靜，山林迹易安。",
            "幾年靈運屐，九轉葛玄丹。",
            "石圃菁苗在，崖房桂影寒。",
            "豈知塵世窄，萬事雜悲歡。"
        ],
        "title": "爲言以道賦巖隠",
        "id": "cc04d696-c989-4df3-9098-5dcb33fdd80a"
    },
    {
        "author": "釋文珦",
        "paragraphs": [
            "湖波方瀰瀰，柳影自珊珊。",
            "有客坐終日，城中無此閒。",
            "鳥飛明鏡裏，人語翠帷間。",
            "月下清尤甚，今宵擬不還。"
        ],
        "title": "湖亭",
        "id": "0f06deef-5b72-4215-a762-cbb0c5466768"
    },
    {
        "author": "釋文珦",
        "paragraphs": [
            "行止定如何，江湖歲月多。",
            "情真疑近傲，語直似傷和。",
            "野饌甘藜藿，山衣愛薜蘿。",
            "因同田父熟，學得飯牛歌。"
        ],
        "title": "行止吟",
        "id": "9524bc29-4163-413e-9ed7-84d59829a50e"
    },
    {
        "author": "釋文珦",
        "paragraphs": [
            "厚德孰能名，靈芝自化成。",
            "人間無此種，天上合分莖。",
            "紫蓋隨王母，彤雲表帝京。",
            "僊家多服餌，鸞鶴共長生。"
        ],
        "title": "中殿功德永壽寺産紫芝",
        "id": "e7639ae4-04b0-4fdb-a8d7-efb9ad2efb6f"
    },
    {
        "author": "釋文珦",
        "paragraphs": [
            "盛德方爲貴，虛名底用高。",
            "異時游蕩子，今日儗蕭曹。",
            "紅粉催身朽，清霜入鬢牢。",
            "勢窮人事改，槐棘等蓬蒿。"
        ],
        "title": "聞似道入相因賦詩",
        "id": "653893ed-b91e-4074-9501-76264b1236a5"
    },
    {
        "author": "釋文珦",
        "paragraphs": [
            "靜中觀世道，一一總非真。",
            "齟齬英賢詘，依馮鄙賤伸。",
            "狂瀾乘颶勢，枯木借藤春。",
            "何似都忘著，沈潛自養神。"
        ],
        "title": "靜中",
        "id": "4b46e648-604f-4dcf-8bbf-542d18315d7a"
    },
    {
        "author": "釋文珦",
        "paragraphs": [
            "寂寂老僊家，蒼山一逕斜。",
            "還丹延日月，洞府足煙霞。",
            "野鶴千年壽，靈桃幾度花。",
            "豈知人世上，塵事亂如麻。"
        ],
        "title": "山中道士居",
        "id": "fb9996e7-5ed6-4b77-90fc-367f72e065d2"
    },
    {
        "author": "釋文珦",
        "paragraphs": [
            "多年於此住，賣藥但資身。",
            "窗冷梅花月，門閒柳樹春。",
            "水妖愁使術，山鶴伴朝真。",
            "果欲求仙道，惟應自養神。"
        ],
        "title": "贈孤山道士",
        "id": "c693fa81-c1b4-4e19-8f95-418310281ba9"
    },
    {
        "author": "釋文珦",
        "paragraphs": [
            "世外無塵累，幽居趣味長。",
            "深蹊竹影薄，小圃藥苗香。",
            "水氣浮溪壁，山風掃石牀。",
            "頻來從此始，莫怪老夫狂。"
        ],
        "title": "過山家",
        "id": "e733302a-6c39-487a-8621-645cb5762ca9"
    },
    {
        "author": "釋文珦",
        "paragraphs": [
            "野步任吾情，深村復遠坰。",
            "陂塘波瀰瀰，坡壟麥青青。",
            "竈婦知蠶性，田夫識地形。",
            "牧兒尤可喜，記得相牛經。"
        ],
        "title": "野步",
        "id": "4a480bbb-0bf5-4fd6-8f1b-d00731345761"
    },
    {
        "author": "釋文珦",
        "paragraphs": [
            "春色在筇履，山前山後行。",
            "野花隨處發，林鳥百般聲。",
            "幽徑遥通寺，清流可濯纓。",
            "村翁忽相值，又得盡閒情。"
        ],
        "title": "春日野步",
        "id": "69df14e6-9dbb-4d7e-90ea-50c9c8b123c6"
    },
    {
        "author": "釋文珦",
        "paragraphs": [
            "疊巘復平原，行行足力煩。",
            "野程難較里，旅食蹔依村。",
            "棗熟兒童聚，禾收鳥鵲喧。",
            "徘徊顧風景，不覺念丘園。"
        ],
        "title": "野步即事",
        "id": "fdb50750-91a3-438c-b444-994887414ce1"
    },
    {
        "author": "釋文珦",
        "paragraphs": [
            "開襟坐石床，豈是俗肝腸。",
            "月露寒秋氣，天風生夜涼。",
            "禽猿四山寂，松桂滿林香。",
            "萬事不相接，誰知幽興長。"
        ],
        "title": "開襟",
        "id": "cac370de-54ef-4d98-9252-e30640a72aec"
    },
    {
        "author": "釋文珦",
        "paragraphs": [
            "中宵霰雪零，寒氣曉來凝。",
            "崖樹當中折，山池到底冰。",
            "芎糜强食肉，松火勝添繒。",
            "籬戶牢關上，何人喚得譍。"
        ],
        "title": "山中雪",
        "id": "262433ba-fe2c-491a-8f3c-fce6dbe4d8fb"
    },
    {
        "author": "釋文珦",
        "paragraphs": [
            "忽爾來相別，携琴便出關。",
            "此行離日下，何事到雲間。",
            "郭外遥通海，舟前少見山。",
            "應思舊棲處，樵屋過秋閒。"
        ],
        "title": "送僧之華亭",
        "id": "d3516291-c47a-4f29-8b4a-b58156dc013b"
    },
    {
        "author": "釋文珦",
        "paragraphs": [
            "春風湖上別，携手欲何之。",
            "細問重來日，那曾有定期。",
            "舟行江路永，錫掛海峰遲。",
            "若有東南使，相逢即寄詩。"
        ],
        "title": "送襄錦二上人之鄞",
        "id": "de1a7be3-2833-4f94-8d83-55f7f6f3f2ab"
    },
    {
        "author": "釋文珦",
        "paragraphs": [
            "支遁還山去，翛然世外心。",
            "不曾離磵壑，長是愛雲林。",
            "馬放秋場靜，龍眠夜井深。",
            "山林如許到，早晚亦相尋。"
        ],
        "title": "寄西山嵩雪庭",
        "id": "ebd76a9e-093d-4ae3-9bc7-582515805a60"
    },
    {
        "author": "釋文珦",
        "paragraphs": [
            "高僧成獨往，古路少人過。",
            "切柏貞心在，看山靜意多。",
            "清鐘生響答，空翠與雲和。",
            "不解相隨住，其如白髮何。"
        ],
        "title": "贈隠僧",
        "id": "1ccd4e5b-2c01-4444-adea-d22b4822f593"
    },
    {
        "author": "釋文珦",
        "paragraphs": [
            "自從相別後，聞過海邦居。",
            "不得陪鄉話，空煩寄遠書。",
            "林聲隨雨散，溪影度雲虛。",
            "若遂東遊計，終朝到子廬。"
        ],
        "title": "酬源上人見寄",
        "id": "d96eacea-4abe-40a3-b871-6911b2923bea"
    },
    {
        "author": "釋文珦",
        "paragraphs": [
            "交遊星散盡，之子復南行。",
            "惜別悲楊柳，相思寄杜蘅。",
            "好山須駐錫，惡路莫貪程。",
            "近得湘中信，湘中寇未平。"
        ],
        "title": "送僧之湖南",
        "id": "0c16c905-3e78-41c8-b9eb-bbdad7f4dcf9"
    },
    {
        "author": "釋文珦",
        "paragraphs": [
            "分講南山日，人推學問精。",
            "彌綸八教網，堅實五言城。",
            "願力生前重，聲華滅後清。",
            "家山孤塔在，過者敬如生。"
        ],
        "title": "哭復荆山",
        "id": "8d5d186b-af62-4454-9489-658da45cbf1b"
    },
    {
        "author": "釋文珦",
        "paragraphs": [
            "愛君心似我，十載共隨緣。",
            "離別從茲始，音書何處傳。",
            "嶺雲迷晚寺，江水入春田。",
            "遥憶歸棲後，松門獨夜禪。"
        ],
        "title": "送敬從可上人",
        "id": "88435416-228f-443d-a8f4-bb37ce1cafcd"
    },
    {
        "author": "釋文珦",
        "paragraphs": [
            "白雲相見初，而子獨知予。",
            "世態易翻覆，道交難間疏。",
            "三江同遠棹，此日晚離袪。",
            "莫放音書絕，東來有鯉魚。"
        ],
        "title": "鄞中送坦上人歸故里",
        "id": "3e22009a-9bc7-4c81-b452-e796fb2377de"
    },
    {
        "author": "釋文珦",
        "paragraphs": [
            "遠人仍遠別，把手話江臯。",
            "積水三韓路，西風八月濤。",
            "海門山似粒，洋嶼樹如毛。",
            "他日難通信，想思夢寐勞。"
        ],
        "title": "送僧歸日本",
        "id": "f0250967-dace-4105-a138-c6166787e306"
    },
    {
        "author": "釋文珦",
        "paragraphs": [
            "聞師歸渚上，欲盡百年間。",
            "獨鶴知難侶，孤雲不易攀。",
            "龍盂經幾綴，虎錫上重環。",
            "禪子多求法，玄門爲啟關。"
        ],
        "title": "天目禪師歸梁渚舊隠",
        "id": "9f0f844b-46d2-4d57-b8b2-8bd8e63745bc"
    },
    {
        "author": "釋文珦",
        "paragraphs": [
            "湖水繞孤峰，知曾住此中。",
            "既傷遺塔變，重惜講臺空。",
            "鵝護晴池乳，鷹呼古樹風。",
            "唯聞林處士，清節與師同。"
        ],
        "title": "孤山懷圓法師",
        "id": "988057cd-a34d-4a8e-9160-fc2d35bec280"
    },
    {
        "author": "釋文珦",
        "paragraphs": [
            "堅持先佛戒，不染世間緣。",
            "過午都忘食，終年只坐禪。",
            "可曾焚蠹木，長是濾蟲泉。",
            "何日能相見，同君話五篇。"
        ],
        "title": "持律僧",
        "id": "afffdc1b-3cc9-422e-acff-93deca07a460"
    },
    {
        "author": "釋文珦",
        "paragraphs": [
            "禪居既高靜，道氣尤凄清。",
            "不識市朝路，深諳猨鳥情。",
            "田衣聯槲葉，山火燎松明。",
            "自說歸棲後，柴門罷送迎。"
        ],
        "title": "贈隠僧",
        "id": "e963ee2d-f831-49a9-8aed-68134b75b210"
    },
    {
        "author": "釋文珦",
        "paragraphs": [
            "所知惟二仲，不見意何如。",
            "別後雲山阻，傳來信息虛。",
            "黍粱收露下，草木變霜餘。",
            "應有悲秋作，何曾一寄予。"
        ],
        "title": "秋日懷新敬二上人",
        "id": "4150ae8e-e07a-4668-b66f-619ad8f6feb3"
    },
    {
        "author": "釋文珦",
        "paragraphs": [
            "江湖身不定，十載別年兄。",
            "忽爾重逢面，翻疑是隔生。",
            "濕雲行有路，細雨落無聲。",
            "惆悵還分手，扁舟出郡城。"
        ],
        "title": "霅城重會修蘋州",
        "id": "c083724a-68f1-4014-8347-90a679958178"
    },
    {
        "author": "釋文珦",
        "paragraphs": [
            "二十里松陰，居來不厭深。",
            "雲迷歸日路，山是暮年心。",
            "水黑龍移井，風腥虎過林。",
            "消除萬事盡，時或動微吟。"
        ],
        "title": "太白山老僧",
        "id": "d6f73b5c-9040-4a29-bbaf-cf9195e78d8a"
    },
    {
        "author": "釋文珦",
        "paragraphs": [
            "泯然諸念盡，木食貌常羸。",
            "林下身雖老，人間事不知。",
            "持經被艾衲，禮像爇楓脂。",
            "不是忘形者，終難學爾爲。"
        ],
        "title": "贈苦行僧",
        "id": "ff838c64-3e7a-4936-b197-17c9c0cf23c7"
    },
    {
        "author": "釋文珦",
        "paragraphs": [
            "隨緣遊上國，興盡即言行。",
            "今日不辭我，他宵還夢兄。",
            "出山雲滿橐，歸路水兼程。",
            "無奈汀洲畔，春風草又生。"
        ],
        "title": "追送奎上人還鄞",
        "id": "e5614bae-417e-4a8b-b769-a6310c7eabf4"
    },
    {
        "author": "釋文珦",
        "paragraphs": [
            "偶隨流水出，不礙滯人間。",
            "道樹多年別，空門此日還。",
            "瀑飛春澗浄，雲度曉窗閒。",
            "後會應難定，相思桂滿山。"
        ],
        "title": "送鑑上人還故山",
        "id": "45616407-4e6f-4bb6-a570-1fd5e3484553"
    },
    {
        "author": "釋文珦",
        "paragraphs": [
            "四海今淮海，中年主萬年。",
            "虛空曾悟性，文字不離禪。",
            "靈瀑煎茶浄，寒株拾菌鮮。",
            "無由親道話，夢繞石橋煙。"
        ],
        "title": "寄天台萬年淮海禪席",
        "id": "8c351441-419d-40e9-b130-fc5bae703c7a"
    },
    {
        "author": "釋文珦",
        "paragraphs": [
            "心憶東嘉郡，殘年別上都。",
            "住房拋疏鈔，歸橐带缾盂。",
            "劚凍江船澀，侵星野飯孤。",
            "高堂見慈母，驚怪長髭鬚。"
        ],
        "title": "送極上人歸永嘉",
        "id": "f936a470-f604-4912-aa0e-2f7753099993"
    },
    {
        "author": "釋文珦",
        "paragraphs": [
            "一千餘里路，知爲爾師行。",
            "晚嶠踏雲影，春江聞浪聲。",
            "相逢知有約，又別似無情。",
            "莫話傳衣事，北宗人恐爭。"
        ],
        "title": "送通嗣法書僧歸隆興",
        "id": "dd8a96b4-922b-4320-9c15-f10bbca74e41"
    },
    {
        "author": "釋文珦",
        "paragraphs": [
            "孤雲無定跡，興至即難留。",
            "獨往經秦望，相期隠沃洲。",
            "雪晴分去路，風急阻行舟。",
            "舊住如相問，惟煩話旅遊。"
        ],
        "title": "送僧行古歸越",
        "id": "e7a6ad23-34a5-4f03-a67d-f7868ae1264b"
    },
    {
        "author": "釋文珦",
        "paragraphs": [
            "節序易推遷，行行感暮年。",
            "麥雲黄冒隴，柳浪綠浮川。",
            "倦鳥猶知返，飄蓬最可憐。",
            "故鄉無舊業，何計賦歸田。"
        ],
        "title": "郊行遣興",
        "id": "13dd27c1-3623-40de-89e8-671a4ed84164"
    },
    {
        "author": "釋文珦",
        "paragraphs": [
            "人皆有所樂，此樂獨吾真。",
            "一靜滅萬慮，空房無點塵。",
            "雪清梅骨骼，烟養竹精神。",
            "羈絏徒千丈，難拘散誕身。"
        ],
        "title": "真樂  其一",
        "id": "dbf8893b-59f8-484b-b62f-5bf3cc6c5d70"
    },
    {
        "author": "釋文珦",
        "paragraphs": [
            "歲律又將窮，山房四壁空。",
            "水雲蹤不異，松柏性元同。",
            "睡起蹲鴟熟，香消貝葉終。",
            "誰知真樂事，却在寂寥中。"
        ],
        "title": "真樂  其二",
        "id": "649dd714-f86e-48ac-bbdd-369e34e18b11"
    },
    {
        "author": "釋文珦",
        "paragraphs": [
            "石泉清浸檻，終日遠囂紛。",
            "境與禪心會，源從靜處分。",
            "亂峰寒蔽日，斷壁晝生雲。",
            "向此長棲止，何人得似君。"
        ],
        "title": "題故人溪亭",
        "id": "101d165d-e4d2-4aee-a91a-67da288580d0"
    },
    {
        "author": "釋文珦",
        "paragraphs": [
            "柴門映石柟，茅屋似僧庵。",
            "蠶候家人熟，耕時父老諳。",
            "設罝當兔徑，添竹護魚潭。",
            "賽雨鳴簫皷，迎神向水南。"
        ],
        "title": "東湖北崦人家",
        "id": "0ca30ba1-4bff-4578-9070-5f40d4bcdd0d"
    },
    {
        "author": "釋文珦",
        "paragraphs": [
            "江人遂生理，社甕足新醅。",
            "家有兒童樂，門無官吏來。",
            "潮生漁市合，風便客帆開。",
            "水廟迎神罷，喧喧皷笛迴。"
        ],
        "title": "江上人家",
        "id": "fb5df85f-6425-4189-beab-81387307c416"
    },
    {
        "author": "釋文珦",
        "paragraphs": [
            "曲崦人家少，謀生各自安。",
            "墾耕因地力，墐塞禦天寒。",
            "獵火明深嶠，漁梁露淺灘。",
            "老翁知客醉，語不到悲歡。"
        ],
        "title": "冬日山崦人家",
        "id": "d30df2e2-d8ee-4a15-89a0-b6f150c491cf"
    },
    {
        "author": "釋文珦",
        "paragraphs": [
            "隔水兩三家，荆扉带郭斜。",
            "春風喧燕雀，時雨足桑麻。",
            "翁媼皆垂白，衣冠不尚華。",
            "烏蓬船一隻，出入渡頭沙。"
        ],
        "title": "溪上野人家",
        "id": "cfe715f0-f9f8-453c-8520-614243af1752"
    },
    {
        "author": "釋文珦",
        "paragraphs": [
            "高懷厭古市，買屋住深峰。",
            "束帛不可聘，世人那易逢。",
            "故家遺石皷，好景對金鐘。",
            "得句憑誰會，長歌慰井龍。"
        ],
        "title": "向樂古移居山中",
        "id": "878549dd-a36b-486d-96e3-4ef38c91d56c"
    },
    {
        "author": "釋文珦",
        "paragraphs": [
            "莫嫌司職小，先聖亦曾爲。",
            "蕃息更何事，蕭閒且賦詩。",
            "爾牲誠具止，爾牧自來思。",
            "考牧宣王雅，應拈短笛吹。"
        ],
        "title": "贈牛羊司范月谿",
        "id": "3c7a5ed6-c126-4382-8ccd-c04fc897e2de"
    },
    {
        "author": "釋文珦",
        "paragraphs": [
            "此地長依止，人間境亦偏。",
            "壁蘿斜引蔓，崖竹倒垂鞭。",
            "野鶴通秋夢，妖狐恐夜禪。",
            "願來相伴住，解脫世間緣。"
        ],
        "title": "贈山友",
        "id": "1b9c626a-38c1-4dab-abd5-972f09bc8bbb"
    },
    {
        "author": "釋文珦",
        "paragraphs": [
            "閒居已二毛，破屋翳蓬蒿。",
            "短笛清風在，長吟白雪高。",
            "籬腰懸瓠小，柳癭繫船牢。",
            "自是嫌機事，寧持抱甕勞。"
        ],
        "title": "贈林隠君",
        "id": "3f0074a0-fd85-44da-8a12-8d90cb0ffd12"
    },
    {
        "author": "釋文珦",
        "paragraphs": [
            "忘情三十載，曾不厭頑疏。",
            "白石能同煮，青山亦共居。",
            "猨聲依樹樂，鳥影入雲虛。",
            "聞道黄精熟，相呼又荷鉏。"
        ],
        "title": "贈同志",
        "id": "cf42c6e2-e254-4301-a24d-8911a02543d2"
    },
    {
        "author": "釋文珦",
        "paragraphs": [
            "風和宿雨晴，幽屨出柴荆。",
            "好鳥各相語，野花如有情。",
            "心閒何用隠，身健豈須名。",
            "今日不行樂，真成孤此生。"
        ],
        "title": "春遊",
        "id": "b3d09b12-3637-4bd8-a32d-d230b6303a63"
    },
    {
        "author": "釋文珦",
        "paragraphs": [
            "幽處絕煩喧，白雲常在門。",
            "高歌動澗壑，空境外乾坤。",
            "洗眼菖蒲水，輕身枸杞根。",
            "閒中存至樂，難與俗人言。"
        ],
        "title": "幽處",
        "id": "a604f57e-44f1-41c8-a777-e061bc468f74"
    },
    {
        "author": "釋文珦",
        "paragraphs": [
            "野處日多暇，扶藜信脚行。",
            "荒原寒鴨陣，深巷午雞聲。",
            "隨地有幽事，閒人無滯情。",
            "歸來新月上，照我入柴荆。"
        ],
        "title": "野處",
        "id": "da25ce2d-94e2-4474-8721-8ffda02447ef"
    },
    {
        "author": "釋文珦",
        "paragraphs": [
            "山林雖寂寞，亦可息塵勞。",
            "野食分猿果，寒衣補毳袍。",
            "雲蹤常散誕，松貌極孤高。",
            "賦詠隨吾意，無心更擬騷。"
        ],
        "title": "山中吟",
        "id": "722332bc-55b8-43d6-9d10-f9d94f8219fc"
    },
    {
        "author": "釋文珦",
        "paragraphs": [
            "蓬戶何須啟，年來已絕交。",
            "色空原自了，玄白任渠嘲。",
            "琴譜添新曲，書囊屏舊抄。",
            "摶風九萬里，安隠愧枝巢。"
        ],
        "title": "蓬戶",
        "id": "a3887063-f552-48b8-8633-43448dec0e96"
    },
    {
        "author": "釋文珦",
        "paragraphs": [
            "有客老柴荆，終辭世上名。",
            "因貧諸事省，無位一身輕。",
            "水月通禪意，山雲寄野情。",
            "草衣兼木食，亦足了餘生。"
        ],
        "title": "有客",
        "id": "cb3ab86f-e10c-4800-bcdd-4a5bad6924c2"
    },
    {
        "author": "釋文珦",
        "paragraphs": [
            "吟行不憚遥，風景盡堪抄。",
            "天水清相入，秋冬氣始交。",
            "飲虹消海曲，宿鴈下塘坳。",
            "歸去須乘月，松門許夜敲。"
        ],
        "title": "立冬日野外行吟",
        "id": "1a5d8466-5427-4d27-b635-9701d91af313"
    },
    {
        "author": "釋文珦",
        "paragraphs": [
            "塵表多年住，身閒人事稀。",
            "或時聯敝衲，終日掩柴扉。",
            "野鶴惟孤唳，寒鴉作陣飛。",
            "物情從自異，於我總忘機。"
        ],
        "title": "塵表",
        "id": "e1aeada0-824d-40e3-9431-dcfc2fa1f7ba"
    },
    {
        "author": "釋文珦",
        "paragraphs": [
            "全德寡知音，浮漚亦易沉。",
            "終因三昧火，始驗一生心。",
            "講齒猶存玉，輪珠自化金。",
            "幾多空掩胾，遺臭在山林。"
        ],
        "title": "題杲東軒闍維齒不壞輪珠變金色",
        "id": "09aac882-96b3-4ed7-b351-43d73d8ced18"
    },
    {
        "author": "釋文珦",
        "paragraphs": [
            "秋光幾一半，在候已無雷。",
            "顥氣凝爲露，嘉禾秀出胎。",
            "燕銜餘暑去，蟲喚嫩寒來。",
            "泡影非能久，流光又苦催。"
        ],
        "title": "秋分前三日偶成",
        "id": "d8b90549-1a79-46d5-8d64-a3899ebddd0d"
    },
    {
        "author": "釋文珦",
        "paragraphs": [
            "詩有盛唐風，人稱一代雄。",
            "朱絃終自直，白簡豈能公。",
            "官到升朝止，身隨過電空。",
            "傷心千里馬，力盡畏塗中。"
        ],
        "title": "朱靜佳挽詞",
        "id": "f7e5b588-3883-430c-81fb-a01cfa85fc74"
    },
    {
        "author": "釋文珦",
        "paragraphs": [
            "殘燈閃閃青，蟋蟀怨空庭。",
            "骨老似難睡，夢寒還易醒。",
            "凄涼生倦枕，沆瀣入疏櫺。",
            "起視東方白，唯餘三兩星。"
        ],
        "title": "殘燈",
        "id": "967e1716-e534-418a-81cb-aa5af424d971"
    },
    {
        "author": "釋文珦",
        "paragraphs": [
            "城市如煁竈，輸茲山水鄉。",
            "松深不見日，瀑近自生涼。",
            "靜裏疑秋至，吟邊喜晝長。",
            "蕉衣與紈扇，皆棄在空箱。"
        ],
        "title": "山中暑月",
        "id": "af2db952-ccd2-42a6-a18b-550c9a6ac382"
    },
    {
        "author": "釋文珦",
        "paragraphs": [
            "踽踽復睘睘，誰知遠客情。",
            "衰齡餘六甲，酷暑畏三庚。",
            "舊業今何有，秋衣亦未成。",
            "東鄰弄羌管，休作斷腸聲。"
        ],
        "title": "時當末伏暑氣愈隆老者殊不能堪而舊業荒殘清凉石室無由歸隠因賦是詩",
        "id": "84756f30-66e5-4812-8e51-156502fbcc03"
    },
    {
        "author": "釋文珦",
        "paragraphs": [
            "耿介絕依憑，清虛尚飲冰。",
            "悟明中觀論，度越小乘僧。",
            "夢已三生破，神應九品陞。",
            "法門誰得髓，石塔冷孤燈。"
        ],
        "title": "桐州先師塔",
        "id": "53f19eeb-fc7f-43b9-87dd-ce48b3cdf0c1"
    },
    {
        "author": "釋文珦",
        "paragraphs": [
            "秋氣清如此，閒蹤信所如。",
            "因窮流水脈，偶到野僧居。",
            "地遠囂紛息，山回響答虛。",
            "幾人來不得，老死向塵車。"
        ],
        "title": "秋日",
        "id": "505d1e39-4aa8-4464-aceb-09466e429c8e"
    },
    {
        "author": "釋文珦",
        "paragraphs": [
            "西風吹客襟，客正白頭吟。",
            "無復歡娛意，惟傷遲暮心。",
            "飲虹明遠浦，饑鶻下荒林。",
            "日月不相貸，人生那易禁。"
        ],
        "title": "秋懷",
        "id": "0409043c-1f5f-47c6-9845-b886b92a11c4"
    },
    {
        "author": "釋文珦",
        "paragraphs": [
            "田父秉耒耜，東郊生意繁。",
            "風和土脈應，雨過水花渾。",
            "麥隴抽新穗，秧疇腐宿根。",
            "春耕易爲力，歡笑語兒孫。"
        ],
        "title": "田父",
        "id": "fa0249f3-9169-4fdd-bbf2-5213a92c56cc"
    },
    {
        "author": "釋文珦",
        "paragraphs": [
            "客路何當極，家林久未還。",
            "只今明鏡裏，又覺鬢毛斑。",
            "夜雨添春水，寒雲沒曉山。",
            "彊吟無好思，佳句也應慳。"
        ],
        "title": "旅懷",
        "id": "63ec7ce3-c04e-42f8-8980-bd267b537ee4"
    },
    {
        "author": "釋文珦",
        "paragraphs": [
            "一年花信過，滿院綠陰多。",
            "老子於中住，新鶑每到歌。",
            "蕭閒遺世慮，清浄合天和。",
            "好是孤雲性，誰能管得他。"
        ],
        "title": "綠陰滿院",
        "id": "fb1cdfba-3ab8-4719-9d9a-f796924199fb"
    },
    {
        "author": "釋文珦",
        "paragraphs": [
            "出戶逢幽客，相携過別村。",
            "凍開泥徑滑，橋斷石星存。",
            "雲起難知處，泉流自有源。",
            "老農心甚適，耕鑿長兒孫。"
        ],
        "title": "出戶",
        "id": "5e046b18-a97c-45e3-80d3-24bdeb92b9a5"
    },
    {
        "author": "釋文珦",
        "paragraphs": [
            "不存分別見，真是與盲同。",
            "常以身爲觀，因知色即空。",
            "無生方會道，取相未成功。",
            "此意吾嘗得，皆歸心鏡中。"
        ],
        "title": "心鏡",
        "id": "31efbe69-4555-4f6c-949b-517ede32065c"
    },
    {
        "author": "釋文珦",
        "paragraphs": [
            "庭前雙柏子，曾入祖師禪。",
            "黛色參天古，貞心比石堅。",
            "材堪舟楫用，名在邶鄘篇。",
            "歲晚冰霜裏，清標獨蔚然。"
        ],
        "title": "古柏",
        "id": "5aabc466-a8fd-41a0-9649-9d90c9634091"
    },
    {
        "author": "釋文珦",
        "paragraphs": [
            "飄零長是客，節物更催人。",
            "前日方辭臘，今朝又得辛。",
            "一天回暖氣，九陌動遊塵。",
            "心愛青藜杖，多年伴老身。"
        ],
        "title": "初春賡李篔房韻",
        "id": "faa15d99-1acd-4ed5-a6c9-860a5c164e16"
    },
    {
        "author": "釋文珦",
        "paragraphs": [
            "久作餘英客，溪山似有緣。",
            "柳堤便野步，竹寺稱幽禪。",
            "結伴尋沙鷺，忘歸笑杜鵑。",
            "翛然繩檢外，頗覺勝神仙。"
        ],
        "title": "忘歸",
        "id": "46c3bffd-36d6-48b1-a96f-49bddf08fb60"
    },
    {
        "author": "釋文珦",
        "paragraphs": [
            "山房一事無，開篋理殘書。",
            "習氣嗟難斷，閒情爲折除。",
            "菊籬秋爛熳，楓徑意蕭疎。",
            "忽枉瑶華贈，知君又起予。"
        ],
        "title": "酬友人見寄",
        "id": "057709a5-adec-42f2-ab0a-d45f983e66cc"
    },
    {
        "author": "釋文珦",
        "paragraphs": [
            "修篔古君子，谿上有清風。",
            "直節應難並，高標自不同。",
            "嬋娟消俗慮，培養見深功。",
            "愛此黄鐘管，傳聲到谷中。"
        ],
        "title": "酬李篔房見寄",
        "id": "c54b5e42-c8eb-4447-8164-0f8862e16997"
    },
    {
        "author": "釋文珦",
        "paragraphs": [
            "野老一身輕，於今野趣成。",
            "交遊木上座，疏闊楮先生。",
            "溪甑炊菰米，山巵咀菊英。",
            "林園道子好，時復到柴荆。"
        ],
        "title": "野老  其一",
        "id": "cabab2dc-f824-46af-a5b9-e2c4ed648283"
    },
    {
        "author": "釋文珦",
        "paragraphs": [
            "溪頭逢野老，邀我過橋東。",
            "牛卧閒田上，雞鳴村巷中。",
            "豆乾霜腹飽，蓮倒露房空。",
            "鄰里交相命，桃源風景同。"
        ],
        "title": "野老  其二",
        "id": "becf73bf-635a-4367-be09-2a194c607bd5"
    },
    {
        "author": "釋文珦",
        "paragraphs": [
            "老去寡交游，孤吟倚石樓。",
            "風生雲漸散，虹見雨初收。",
            "蒼莽天將暮，凄清氣似秋。",
            "玄猿慰岑寂，長嘯碧峰頭。"
        ],
        "title": "老去  其一",
        "id": "f6b78a2a-c2a4-49c9-9b5c-a2278a1cff49"
    },
    {
        "author": "釋文珦",
        "paragraphs": [
            "老去玄衣敝，歸來白屋寒。",
            "故書多散失，時事轉艱難。",
            "背日松慳長，經霜菊盡乾。",
            "鄰翁猶念舊，扶杖數相看。"
        ],
        "title": "老去  其二",
        "id": "252c7a46-111b-414f-9af7-d6a01abcd574"
    },
    {
        "author": "釋文珦",
        "paragraphs": [
            "路轉新塘曲，舟通別墅幽。",
            "覺華嚴佛地，梵放雜漁謳。",
            "秔稌連疇晚，菱渠四澤秋。",
            "竹坡今不作，清淚落菟裘。"
        ],
        "title": "竹坡舊隠",
        "id": "62780c17-07e1-4b9d-b200-7f341f384de0"
    },
    {
        "author": "釋文珦",
        "paragraphs": [
            "隠居那用名，名沒隠方成。",
            "交絕身常定，心安病不生。",
            "山肴珍白蕈，野飯美青精。",
            "回視人間世，何如戲一棚。"
        ],
        "title": "隠居",
        "id": "d2a16096-1dbc-409c-a634-6e1ebf88715d"
    },
    {
        "author": "釋文珦",
        "paragraphs": [
            "端溪下巖石，縋鑿出重淵。",
            "溫澤非人力，精華得自然。",
            "龍涎紫霞聚，鵒眼碧光圓。",
            "玉德終無變，斯文萬古傳。"
        ],
        "title": "嚴維石端研詩",
        "id": "24548b84-015d-4ae0-b8e0-135a4c2358ab"
    },
    {
        "author": "釋文珦",
        "paragraphs": [
            "九秋禾正熟，三日雨滂沱。",
            "畎畝黄雲失，溝塍白水多。",
            "豈知民已病，猶苦賦重科。",
            "父子難相保，流離可奈何。"
        ],
        "title": "稻熟而遭巨浸以詩傷之",
        "id": "ad359c56-7f20-4a48-ae28-27b86f5ce32d"
    },
    {
        "author": "釋文珦",
        "paragraphs": [
            "仙姿孤潔甚，不與衆芳期。",
            "的皪臨寒澗，凄清闖短籬。",
            "祗愁風作惡，最與雪相宜。",
            "野叟心偏愛，莓苔古怪枝。"
        ],
        "title": "咏梅  其一",
        "id": "0a77c42b-13ab-4bed-8f68-df409fef1b25"
    },
    {
        "author": "釋文珦",
        "paragraphs": [
            "萬木凋零盡，知經幾度霜。",
            "獨餘冰玉質，薰得夢魂香。",
            "影入清泉瘦，聲傳畫角長。",
            "每因春爛熳，惆悵失孤芳。"
        ],
        "title": "咏梅  其二",
        "id": "2b13da12-ae7d-42a3-b0a7-bb5edb87d1ba"
    },
    {
        "author": "釋文珦",
        "paragraphs": [
            "怪怪復奇奇，照溪三兩枝。",
            "首陽清骨骼，姑射靜丰姿。",
            "桃李應非伍，松筠素有期。",
            "憑他伴幽寂，玉笛且休吹。"
        ],
        "title": "咏梅  其三",
        "id": "81f4f55f-230a-4796-8eb6-ef0bc0114b9c"
    },
    {
        "author": "釋文珦",
        "paragraphs": [
            "交因貧盡絕，嬾與病相兼。",
            "客裏朱顔失，吟中白髮添。",
            "衲衣冬未補，霜氣夜來嚴。",
            "坐待朝曦上，支離曝短簷。"
        ],
        "title": "冬日",
        "id": "ce7f1c2c-c214-4fed-989c-6fa2fc8d047c"
    },
    {
        "author": "釋文珦",
        "paragraphs": [
            "臘窮春自至，四序遞相延。",
            "玄髮成華髮，添年是減年。",
            "嶰筒灰已動，象魏法初懸。",
            "吾獨存吾道，凝然不受遷。"
        ],
        "title": "元日作是歲除夕立春",
        "id": "18245a9b-8446-4396-82be-115d34b70c3d"
    },
    {
        "author": "釋文珦",
        "paragraphs": [
            "初聞萬馬聲，漸覺似長城。",
            "遠自三山起，高連兩岸平。",
            "淩風添怒勢，映日作虛明。",
            "若是吳胥魄，如何渡越兵。"
        ],
        "tags": [
            "钱塘江"
        ],
        "title": "錢塘江潮",
        "id": "a9adb8ba-49da-4a9d-ba2f-e7bd2f3e5783"
    },
    {
        "author": "釋文珦",
        "paragraphs": [
            "農家逢樂歲，歡笑自村村。",
            "麰麥黄鋪野，桑麻綠映門。",
            "簄梁收鰋鯉，圈柵足雞豚。",
            "古廟高楓下，迎神皷笛喧。"
        ],
        "title": "農父",
        "id": "e75c4496-4e5e-484c-a26d-811e7a34bc28"
    },
    {
        "author": "釋文珦",
        "paragraphs": [
            "青春還又暮，草樹各相高。",
            "細雨啼姑惡，微風飛伯勞。",
            "壯懷消白髮，隱跡寄玄袍。",
            "萬事何須計，人生各有遭。"
        ],
        "title": "暮春書懷",
        "id": "04e7cb79-db53-4ba5-9e68-62aa2cbefdb6"
    },
    {
        "author": "釋文珦",
        "paragraphs": [
            "年衰常嬾出，經歲坐衡茅。",
            "適俗無新韻，因貧失故交。",
            "厨空鳴蟋蟀，簷靜落蠨蛸。",
            "獨有吟詩癖，如今亦盡拋。"
        ],
        "title": "嬾出",
        "id": "fcf1e80b-9b3e-4068-928e-6bab59f489df"
    },
    {
        "author": "釋文珦",
        "paragraphs": [
            "衡茅隠翠層，聊以盡殘形。",
            "得性非常道，忘言是此經。",
            "孤標松落落，晚節竹青青。",
            "此外非吾事，來言總不聽。"
        ],
        "title": "衡茅",
        "id": "8164cf98-bf91-4f9e-97bb-df27a2eaf2ca"
    },
    {
        "author": "釋文珦",
        "paragraphs": [
            "偃息冷雲邊，悠然白已玄。",
            "動時皆物役，靜處是吾天。",
            "虛牖延蘿月，連筒引竹泉。",
            "心期終不出，就此了餘年。"
        ],
        "title": "偃息",
        "id": "967f252b-2646-46c1-b547-6027e6aa9c68"
    },
    {
        "author": "釋文珦",
        "paragraphs": [
            "息影塵埃表，安心靜默間。",
            "若爲消白日，長是對青山。",
            "流水欲窮處，野猿相與還。",
            "孤雲時起滅，未必似余閒。"
        ],
        "title": "息影",
        "id": "c2b8506b-97a2-4009-9b90-fd50d7496fc4"
    },
    {
        "author": "釋文珦",
        "paragraphs": [
            "絕巘秋光裏，禪房夜氣清。",
            "天風吹鶴夢，山月照猿聲。",
            "性懶諸緣絕，身閒四體輕。",
            "生來自蕭散，不是彊遺名。"
        ],
        "title": "秋日禪房",
        "id": "edc8fd3a-b1d0-414e-92b6-dbefa6af72bf"
    },
    {
        "author": "釋文珦",
        "paragraphs": [
            "農戶竹林西，茅簷傍水低。",
            "黄雞四五隻，青韭兩三畦。",
            "社甕醅堪漉，秋田秫又齊。",
            "老翁留客住，爲具任山妻。"
        ],
        "title": "農戶",
        "id": "7a0c56fd-2546-4e41-946f-6ad728b7646d"
    },
    {
        "author": "釋文珦",
        "paragraphs": [
            "農居深且僻，城市不相聞。",
            "草路縱橫入，柴門向背分。",
            "兒童知放牧，父老念耕耘。",
            "但願桑麻長，勤勞豈足云。"
        ],
        "title": "農居",
        "id": "d854fbf3-b49a-4e82-947d-5776c10370dc"
    },
    {
        "author": "釋文珦",
        "paragraphs": [
            "山房孟冬月，獨坐對殘缸。",
            "侍者嫌貧去，詩魔以靜降。",
            "霜威寒透衲，月色碎穿窗。",
            "萬法皆非侶，令人憶老龐。"
        ],
        "title": "山房",
        "id": "b622dcdb-e610-49fd-92d4-b4a7227f858f"
    },
    {
        "author": "釋文珦",
        "paragraphs": [
            "空中窴至理，彼我兩俱忘。",
            "自有心如鐵，寧嫌鬢似霜。",
            "清泉隨澗遠，古屋入雲長。",
            "此是吾安處，陶然樂未央。"
        ],
        "title": "空中",
        "id": "520b3a98-27f5-4e7a-b691-08f8bf3f419b"
    },
    {
        "author": "釋文珦",
        "paragraphs": [
            "物我兩俱忘，隤然入道鄉。",
            "空爲真命脈，靜是悟肝腸。",
            "竹月光零亂，松風韻短長。",
            "色聲皆妙契，曾不費思量。"
        ],
        "title": "物我",
        "id": "f65ba427-0af3-4420-b634-81ea4fdea771"
    },
    {
        "author": "釋文珦",
        "paragraphs": [
            "樗櫟非時用，悠悠任散材。",
            "自歸孤嶂下，已是十年來。",
            "世慮消除盡，閒門少得開。",
            "相過但清話，嬾不置茶杯。"
        ],
        "title": "樗櫟",
        "id": "cd94889f-47d7-407c-abce-b41e87eb16e8"
    },
    {
        "author": "釋文珦",
        "paragraphs": [
            "身老心仍懶，深棲樂此園。",
            "飲冰難變節，卧雪不開門。",
            "八尺藜牀輭，三重紙被溫。",
            "傷懷惟一事，凍破石陶尊。"
        ],
        "title": "身老",
        "id": "a9d79c97-a922-41c6-ad67-e9ec541b20c7"
    },
    {
        "author": "釋文珦",
        "paragraphs": [
            "吾心偏向靜，物外寄柴荆。",
            "山意深方好，溪源遠自清。",
            "餘生惟欠死，衆慮已皆平。",
            "隠者宜無迹，人休問姓名。"
        ],
        "title": "吾心",
        "id": "27ddd024-2796-4cc1-84cc-eb29da11ff14"
    },
    {
        "author": "釋文珦",
        "paragraphs": [
            "夜氣正冥冥，閒人夢已醒。",
            "上方風磬斷，小室雨燈青。",
            "照鏡諸心靜，忘緣四體寧。",
            "勝他名利客，騎馬戴寒星。"
        ],
        "title": "夜氣",
        "id": "b7a0e136-d75a-4aa3-99de-d6bc1385bb1a"
    },
    {
        "author": "釋文珦",
        "paragraphs": [
            "老人方外人，觀物又觀身。",
            "得性無今古，隨時亦故新。",
            "梅容微笑臘，柳意暗藏春。",
            "除是同懷者，知予此語真。"
        ],
        "title": "老人",
        "id": "0b9e4cc2-d8d5-435c-b8c5-06293567c3b2"
    },
    {
        "author": "釋文珦",
        "paragraphs": [
            "永晝絕將迎，禪房似水清。",
            "可曾留長物，頗以厭虛名。",
            "日正樓無影，風迴樹有聲。",
            "吟章久不弄，今日偶然成。"
        ],
        "title": "永晝",
        "id": "0bad5e1f-a936-4caa-8e0c-90289dd6684a"
    },
    {
        "author": "釋文珦",
        "paragraphs": [
            "斯篔非俗本，清韻古今同。",
            "渭上曾千畝，房邊又一叢。",
            "月生金散亂，風過玉玲瓏。",
            "勁節尤宜晚，青青雨露中。"
        ],
        "title": "爲商隠賦篔房",
        "id": "bd7b3710-5cf4-4a75-a1be-506d5953d3e7"
    },
    {
        "author": "釋文珦",
        "paragraphs": [
            "一身誰與偕，病骨老窮崖。",
            "春雨苔封徑，秋風葉滿階。",
            "翦雲成隠服，煮石當清齋。",
            "樵客時相過，言予有好懷。"
        ],
        "title": "一身",
        "id": "064feaaa-29c3-4442-8704-41e85d79b93f"
    },
    {
        "author": "釋文珦",
        "paragraphs": [
            "草木隨時變，由來不少停。",
            "新萌將欲吐，陳葉已先零。",
            "便可知浮世，無由固此形。",
            "保常同醉夢，曾有幾人醒。"
        ],
        "title": "山園叢桂新蘗將抽陳葉皆隕感而成詠",
        "id": "18b538b5-1267-4300-a57e-3ede9efc97df"
    },
    {
        "author": "釋文珦",
        "paragraphs": [
            "室空無侍者，坐卧一團蒲。",
            "但見朝還暮，焉知榮與枯。",
            "山心便寂寞，天籟聽喁于。",
            "雲外幽人好，時來問老夫。"
        ],
        "title": "室空",
        "id": "31bfbd1e-a59e-43ab-870b-269b77082b68"
    },
    {
        "author": "釋文珦",
        "paragraphs": [
            "茅堂清潄罷，隨意涉西陵。",
            "茅屋冰千柱，高峰雪一稜。",
            "水渾潮已長，霞淡日初昇。",
            "更欲過前浦，漁舟喚不譍。"
        ],
        "title": "晨步",
        "id": "19b11d30-f244-4c24-a4e4-2846922c1793"
    },
    {
        "author": "釋文珦",
        "paragraphs": [
            "羣動夜中息，霜清月滿林。",
            "野僧無俗事，幽興寄瑶琴。",
            "澹澹思歸操，悠悠太古心。",
            "希聲在自得，不必爲知音。"
        ],
        "title": "調琴",
        "id": "ef9a1a95-60f1-487f-80f8-796a60e3e2e1"
    },
    {
        "author": "釋文珦",
        "paragraphs": [
            "陋室隨緣住，空山信意行。",
            "何須稱隠逸，且復謝將迎。",
            "古木青猨性，孤烟白鳥程。",
            "由來各有適，豈必用浮名。"
        ],
        "title": "郊行",
        "id": "f29ed0ae-c9a2-46aa-a8c7-bad12f329002"
    },
    {
        "author": "釋文珦",
        "paragraphs": [
            "乘興不拘程，悠悠任意行。",
            "小溪橫木渡，何寺遠鐘聲。",
            "野菜抽心起，山花照眼明。",
            "幽禽亦堪愛，多解自呼名。"
        ],
        "title": "乘興",
        "id": "4504d037-9944-4013-9571-29ab880f9450"
    },
    {
        "author": "釋文珦",
        "paragraphs": [
            "世變今如此，吾心復背時。",
            "皇皇無所與，去去欲何之。",
            "獨木橋難渡，三叉路可疑。",
            "歸來差自好，猨鶴舊相知。"
        ],
        "title": "歸來",
        "id": "d6dabaae-73cd-4865-b909-29490cc5e7b0"
    },
    {
        "author": "釋文珦",
        "paragraphs": [
            "虛室冷雲邊，消閒讀太玄。",
            "未須求甚解，聊復竟餘篇。",
            "夜永殘膏薄，天高列宿懸。",
            "有蓍還懶揲，休咎已俱捐。"
        ],
        "title": "夜讀太玄",
        "id": "d5eeb46e-d608-4bca-89de-d4faa835342f"
    },
    {
        "author": "釋文珦",
        "paragraphs": [
            "年來已絕交，孤憩竹間寮。",
            "境寂身逾嬾，神安息自調。",
            "雲開山意靜，風止樹聲消。",
            "自足全無樂，誰能問市朝。"
        ],
        "title": "年來",
        "id": "cc89554f-16fd-48f2-b7fa-d56505570cbe"
    },
    {
        "author": "釋文珦",
        "paragraphs": [
            "世路古來難，深居息萬端。",
            "道因無欲勝，山不厭人看。",
            "石碓寒流淺，畬田遠燒殘。",
            "未嫌生意少，老子自能安。"
        ],
        "title": "世路",
        "id": "e29a0dd4-0192-45ca-a60f-5d217fd12902"
    },
    {
        "author": "釋文珦",
        "paragraphs": [
            "踽踽白頭人，江湖寡所親。",
            "故鄉千里念，閏歲兩番春。",
            "北雪歌黄竹，東風變綠蘋。",
            "此中來往熟，不問自知津。"
        ],
        "title": "臘月立春雪後谿行偶作",
        "id": "62f4d838-d0d7-40b6-8aa8-5161d6040bfe"
    },
    {
        "author": "釋文珦",
        "paragraphs": [
            "暮景交朋盡，何人問死生。",
            "卧於蝸室底，看得鵲巢成。",
            "緣絕門常靜，心空疾漸平。",
            "又思扶杖出，溪上聽泉聲。"
        ],
        "title": "春日病起",
        "id": "54433983-8fc7-4788-b79e-89de9a53b926"
    },
    {
        "author": "釋文珦",
        "paragraphs": [
            "朽質任浮沉，都無住著心。",
            "未凴三窟兔，得似九臯禽。",
            "煮石清泉潔，眠雲翠壁深。",
            "生來有詩癖，老去亦忘吟。"
        ],
        "title": "朽質",
        "id": "1e14dd9b-840e-4f56-85fb-be5b0c6fc02d"
    },
    {
        "author": "釋文珦",
        "paragraphs": [
            "梅柟三四樹，手種近巖房。",
            "始見條抽綠，俄驚葉隕黄。",
            "物情殊易變，身世豈能常。",
            "且盡修心法，休傳却死方。"
        ],
        "title": "梅柟",
        "id": "a8331d12-1e45-4679-a993-036bbb78d1c7"
    },
    {
        "author": "釋文珦",
        "paragraphs": [
            "地僻鄰居少，蕭條獨掩關。",
            "還因萬事拙，分得一生閒。",
            "野水皆歸壑，孤雲不離山。",
            "白鷗知我性，渾不怪疎頑。"
        ],
        "title": "地僻",
        "id": "4f62293a-418f-4113-8b31-b44d71555f4b"
    },
    {
        "author": "釋文珦",
        "paragraphs": [
            "堪歎是衰年，年年白髮添。",
            "客身窮鬼狎，古道俗人嫌。",
            "當作凌霄鶴，休爲上竹鮎。",
            "到頭歸去好，祇合效陶潛。"
        ],
        "title": "堪歎",
        "id": "45860477-500f-4fdd-9160-ea9bd798eea9"
    },
    {
        "author": "釋文珦",
        "paragraphs": [
            "身榮如美疢，身退是良方。",
            "雲月皆成趣，悲歡不入腸。",
            "閑門清晝永，宴坐綠陰涼。",
            "昔者惟忘物，今焉己亦忘。"
        ],
        "title": "忘己",
        "id": "b58cc775-90e8-45fe-99c2-8175b1bd790d"
    },
    {
        "author": "釋文珦",
        "paragraphs": [
            "古松形甚怪，得性在山林。",
            "偃蓋盤空老，流脂入地深。",
            "青霜曾換骨，野火誤燒心。",
            "材大誠難用，良工亦漫尋。"
        ],
        "title": "山林古松",
        "id": "c4941f95-af91-4a78-b04f-55c669131e4f"
    },
    {
        "author": "釋文珦",
        "paragraphs": [
            "閒房近竺岑，四面是清陰。",
            "涉物皆成趣，無因廢得吟。",
            "蛇蟠枯樹腹，雀乳古亭心。",
            "倘或遊人見，猶疑隠欠深。"
        ],
        "title": "閒房",
        "id": "fa44bc72-5aeb-46eb-8fde-abbcb527b078"
    },
    {
        "author": "釋文珦",
        "paragraphs": [
            "僻好唯泉石，深居任草萊。",
            "寧辭幽步遠，且放好懷開。",
            "綠樹鶑求友，青坡雉應媒。",
            "因逢道人語，月出始能回。"
        ],
        "title": "幽步",
        "id": "d6e0c452-4936-4d27-bdee-b8dbc7157584"
    },
    {
        "author": "釋文珦",
        "paragraphs": [
            "秋色徧西原，行吟野興存。",
            "坂田通堰熟，溪水度灘喧。",
            "宿鳥分投樹，歸牛各認村。",
            "幽居乘夜返，松月在衡門。"
        ],
        "title": "晚步",
        "id": "9e92018a-c853-43e7-92da-b10f523da692"
    },
    {
        "author": "釋文珦",
        "paragraphs": [
            "故國頻關夢，春深一到來。",
            "却因風景異，便棹雨舟回。",
            "其可忘諸夏，真堪賦七哀。",
            "天居曾入處，滿目是寒苔。"
        ],
        "title": "賡李篔房韻",
        "id": "0825c244-1ef0-4640-96ab-7491612ec08f"
    },
    {
        "author": "釋文珦",
        "paragraphs": [
            "老知身是患，萬事不關心。",
            "曝背茅簷下，孤猨時一吟。",
            "白雲同去住，青壁共幽深。",
            "小嶺尤堪隠，難尋支道林。"
        ],
        "title": "曝背",
        "id": "e4fd356f-886b-492c-82bd-a717ed3122f3"
    },
    {
        "author": "釋文珦",
        "paragraphs": [
            "異荈雲邊得，山房手自烘。",
            "頗思同陸羽，全覺似盧仝。",
            "孤閲當先破，仙靈更可通。",
            "蓬萊知遠近，我欲便乘風。"
        ],
        "title": "焙茶",
        "id": "42921c84-3f97-41de-893f-ab4f1ebfacb9"
    },
    {
        "author": "釋文珦",
        "paragraphs": [
            "看月倚修桐，寥寥夜正中。",
            "西郊金氣肅，南陸火雲空。",
            "繞樹徒憐鵲，傳書未有鴻。",
            "浩歌誰與和，禪意自相通。"
        ],
        "title": "秋夜月下獨吟",
        "id": "21ad7245-b783-4fc7-896f-d9a76e906ee5"
    },
    {
        "author": "釋文珦",
        "paragraphs": [
            "寂寥誰共語，白髮對寒流。",
            "往事渾疑夢，餘生祇似浮。",
            "青蟲鳴向夕，玄鳥去因秋。",
            "故友滄江外，茫茫不可求。"
        ],
        "title": "秋懷",
        "id": "e0a75437-b7f8-42c3-9900-2810ce7c9d83"
    },
    {
        "author": "釋文珦",
        "paragraphs": [
            "種植有良法，曾聞老圃辭。",
            "靈苗如已茂，惡草自然萎。",
            "根本須培養，生枯勿顧思。",
            "修身亦如此，於理足堪推。"
        ],
        "title": "種植",
        "id": "9d32afab-159b-404a-9367-236ab524867f"
    },
    {
        "author": "釋文珦",
        "paragraphs": [
            "影不落人間，空門斷往還。",
            "心如灰已死，身與石同頑。",
            "洗耳清𣂏瀑，搘筇靜對山。",
            "老僧閒甚富，誰欲賈予閒。"
        ],
        "title": "閒居",
        "id": "d9c1226e-9d89-4634-8a7d-2e7ae3281646"
    },
    {
        "author": "釋文珦",
        "paragraphs": [
            "荒徑入林微，蓬廬客到稀。",
            "苔痕侵藥裹，山色冷吟衣。",
            "蚯蚓耕泥起，蜻蜓點水飛。",
            "坐來忘萬事，靜看宿雲歸。"
        ],
        "title": "荒徑  其一",
        "id": "23f96239-aae7-421a-9958-a7713cd52f93"
    },
    {
        "author": "釋文珦",
        "paragraphs": [
            "幽徑任蓬蒿，衡門閉亦牢。",
            "駒寒宜在谷，鶴倦懶鳴皋。",
            "老樹根流髓，重崖石長膏。",
            "樵童更閒靜，聽我讀離騷。"
        ],
        "title": "荒徑  其二",
        "id": "47ed5465-609a-49ea-8960-adf0e82ce0cd"
    },
    {
        "author": "釋文珦",
        "paragraphs": [
            "湖海同流盡，深居獨繫匏。",
            "已全忘疏鈔，亦不事推敲。",
            "水石爲清供，烟霞作澹交。",
            "隨行一枝錫，高掛在松梢。"
        ],
        "title": "深居",
        "id": "c9aa3de7-775c-4049-b5d5-ae1bb2bda848"
    },
    {
        "author": "釋文珦",
        "paragraphs": [
            "孤踪不擇地，陵上即安陵。",
            "聊自存吾道，其他無異能。",
            "禪衣皆芰製，齋鉢但藜蒸。",
            "更喜交游絕，閒房冷似冰。"
        ],
        "title": "孤蹤",
        "id": "6631ec12-43a7-4326-8831-1a94f3b8fde6"
    },
    {
        "author": "釋文珦",
        "paragraphs": [
            "嘉况日因仍，山翁樂豈勝。",
            "自知梅已熟，人報麥初登。",
            "外患忘饑渴，中心散滯凝。",
            "超然出天地，不止似壺冰。"
        ],
        "title": "嘉况",
        "id": "29824e10-6e40-4d3a-ba2d-1ba005166096"
    },
    {
        "author": "釋文珦",
        "paragraphs": [
            "讀書無與娛，日夕友猿狙。",
            "喜悅深交至，參同未畫初。",
            "語邊驚鬼魅，句裏得真儒。",
            "茲事忘來久，因君又起予。"
        ],
        "title": "喜故人來訪共論易",
        "id": "58c3c933-9195-441b-95f5-3d2eeaa1a42d"
    },
    {
        "author": "釋文珦",
        "paragraphs": [
            "爾質非天賦，唯從腐草生。",
            "細微曾未覺，變化亦難明。",
            "自照光寧遠，羣飛體更輕。",
            "空教征戍婦，容易動離情。"
        ],
        "title": "螢火",
        "id": "e4bfb0a6-95c7-45c5-9d9b-15bf9b6e9858"
    },
    {
        "author": "釋文珦",
        "paragraphs": [
            "衣裳唯毳衲，飲啄祇簞瓢。",
            "翻爲生涯薄，能令世慮消。",
            "寒花香不遠，病木葉先凋。",
            "自愛秋風裏，雲山共寂寥。"
        ],
        "title": "自愛",
        "id": "552fc7ef-2b5a-4f05-b2d7-5d6313def18d"
    },
    {
        "author": "釋文珦",
        "paragraphs": [
            "梅雨無時下，霖淫一月餘。",
            "重陰迷早晚，常課廢經書。",
            "衣潤無由曝，園荒亦欠鋤。",
            "堯天舜日遠，懷抱若爲舒。"
        ],
        "title": "梅雨",
        "id": "a335d986-96b4-4ccb-a543-1cd9a6638de6"
    },
    {
        "author": "釋文珦",
        "paragraphs": [
            "世外多幽勝，塵樊豈足云。",
            "泉聲長似樂，山氣自成雲。",
            "觀象知羲易，安禪悟竺墳。",
            "貴交休見憶，已與鹿麋羣。"
        ],
        "title": "世外",
        "id": "b4ba1d8d-b79c-4202-bdc6-d75ed32783ff"
    },
    {
        "author": "釋文珦",
        "paragraphs": [
            "物外煙霞古，幽深斷送迎。",
            "聵僧唯反聽，啼鳥自春聲。",
            "望嶽山心靜，臨池水觀成。",
            "豈知趨世者，終日但營營。"
        ],
        "title": "物外",
        "id": "f0e2cdf2-982b-49f5-a6d0-41422e481a76"
    },
    {
        "author": "釋文珦",
        "paragraphs": [
            "風濤晚未止，鼓枻欲何之。",
            "穉齒便相識，暮年成別離。",
            "水香浮浦樹，月露滿江蘺。",
            "明日空凝佇，茫茫無處期。"
        ],
        "title": "惜別",
        "id": "47e9a731-5f86-4269-9238-be907c1179e3"
    },
    {
        "author": "釋文珦",
        "paragraphs": [
            "樗散本靈種，根於廣莫鄉。",
            "繁陰深雨露，怪節老風霜。",
            "幸自忘封植，何須較短長。",
            "世交多未達，爲子重悲傷。"
        ],
        "title": "哀理樗散",
        "id": "422d7317-cec9-41be-bbf2-037f432ae255"
    },
    {
        "author": "釋文珦",
        "paragraphs": [
            "散逸羲皇上，風流晉宋間。",
            "金蓮推寓直，玉筍竟虛班。",
            "名在方爲重，身榮等是閒。",
            "知心千古月，耿耿照泉關。"
        ],
        "title": "哀梅麓樓寺丞  其一",
        "id": "d2f1b8dd-7538-4c2b-b020-2563829305cc"
    },
    {
        "author": "釋文珦",
        "paragraphs": [
            "道與時人背，多因得所深。",
            "文章千古印，忠孝一生心。",
            "棘冷難承澤，梅殘祇在林。",
            "空門翻有淚，斷斷是知音。"
        ],
        "title": "哀梅麓樓寺丞  其二",
        "id": "2e515744-ad4d-4648-9267-3e5d51f575d9"
    },
    {
        "author": "釋文珦",
        "paragraphs": [
            "寄酒全清達，論交不世情。",
            "遠猷期變俗，直氣反傷生。",
            "屬纊無妻子，營墳尚弟兄。",
            "九原那可作，腸斷買山盟。"
        ],
        "title": "哀梅麓樓寺丞  其三",
        "id": "00cedf8b-ed4b-4d7e-b0c6-ef436983dfc7"
    },
    {
        "author": "釋文珦",
        "paragraphs": [
            "古今人共愛，不獨是林逋。",
            "樹老枝方怪，花開葉已無。",
            "月中香冷澹，雪後意清孤。",
            "長憶山房外，臨溪有一株。"
        ],
        "title": "詠梅戲效晚唐體",
        "id": "27034b54-4c43-484d-9ec1-b9de9ed605f0"
    },
    {
        "author": "釋文珦",
        "paragraphs": [
            "天地一陰陽，推遷見短長。",
            "後朝方反復，此月謾稱良。",
            "萍梗餘浮迹，桑榆借晚光。",
            "有龜還懶卜，唯覺好支牀。"
        ],
        "title": "辛巳仲冬二日冬至孟冬晦日偶成  其一",
        "id": "52038e49-e5d9-4087-a9af-4c92a0f53ca2"
    },
    {
        "author": "釋文珦",
        "paragraphs": [
            "駸駸近一陽，晝短夜偏長。",
            "打睡工夫到，潛蹤計策良。",
            "曉霜寒有力，冬日淡無光。",
            "生怕人相覓，衰翁嬾下牀。"
        ],
        "title": "辛巳仲冬二日冬至孟冬晦日偶成  其二",
        "id": "30cc8a39-49b8-4cb3-880e-531f007f3f4a"
    },
    {
        "author": "釋文珦",
        "paragraphs": [
            "雲深路不通，獨處歲還窮。",
            "盡斷塵勞念，方成隱遯功。",
            "松疏斜漏日，竹勁老吟風。",
            "不是遺名者，何由到此中。"
        ],
        "title": "歲盡",
        "id": "7f64acec-1893-4abc-8349-d41c2e064328"
    },
    {
        "author": "釋文珦",
        "paragraphs": [
            "地偏人到稀，倦客老柴扉。",
            "屈指同遊盡，回頭萬事違。",
            "石泉清夢枕，山月冷禪衣。",
            "身與孤雲合，無心自在飛。"
        ],
        "title": "地偏",
        "id": "e6b99917-9d11-4305-8347-aa27688af2c8"
    },
    {
        "author": "釋文珦",
        "paragraphs": [
            "適時非所長，靜地閲流光。",
            "舊燕無留影，新鴻有斷行。",
            "交朋皆謝往，老大足悲傷。",
            "彊詠多羞澀，追思亦易忘。"
        ],
        "title": "靜地",
        "id": "0bddd911-020d-433a-b02e-5a782a7ab911"
    },
    {
        "author": "釋文珦",
        "paragraphs": [
            "嬾隨冬日柳，獨許歲寒松。",
            "無復芳菲意，深棲雲外峰。",
            "病身寒易縮，老衲澀難縫。",
            "却喜同懷者，時來問隠蹤。"
        ],
        "title": "山居冬日",
        "id": "feb007a2-5afb-44a3-95ee-6d618dab1dc6"
    },
    {
        "author": "釋文珦",
        "paragraphs": [
            "問我是何人，空門舊隠淪。",
            "因知身世假，養得性情真。",
            "短景將沉照，枯株不受春。",
            "古來黄綺輩，亦復嬾稱臣。"
        ],
        "title": "傳聲問我",
        "id": "25dcd21f-08b7-43e0-9b56-637f1fb581da"
    },
    {
        "author": "釋文珦",
        "paragraphs": [
            "心愛無名草，閒花取次開。",
            "自能追造化，渾不假栽培。",
            "姚魏傷攀折，楩柟困剪裁。",
            "祇因非世用，長得保根荄。"
        ],
        "title": "野草花",
        "id": "685a8e0f-8084-4e71-ba68-9c8aee134e92"
    },
    {
        "author": "釋文珦",
        "paragraphs": [
            "放浪一虛舟，江湖七十秋。",
            "見聞遺耳目，生死付浮休。",
            "寧有機心在，唯同造物游。",
            "脫然人境外，無喜亦無憂。"
        ],
        "title": "放浪",
        "id": "5cebd325-64d0-4265-b60d-e3e4d999e9de"
    },
    {
        "author": "釋文珦",
        "paragraphs": [
            "野僧如野鹿，畏下白雲層。",
            "遲暮知身幻，疎慵奈世憎。",
            "烟埋秋徑竹，風閃夜堂燈。",
            "萬事何須問，幽懷自可憑。"
        ],
        "title": "幽懷",
        "id": "e52226c0-2cba-4e1f-a62a-09ff6d866e8e"
    },
    {
        "author": "釋文珦",
        "paragraphs": [
            "別日不易數，相逢多故情。",
            "爲吾留一宿，同子話三生。",
            "月印秋燈白，霜添夜氣清。",
            "晨鐘緣底事，還又動離聲。"
        ],
        "title": "曉別故人",
        "id": "a664c3fa-4a1e-4275-8838-076daeecd609"
    },
    {
        "author": "釋文珦",
        "paragraphs": [
            "山川雖不改，傷感自難窮。",
            "野樹浮新綠，宮花隕舊紅。",
            "兩間無異氣，一等是春風。",
            "萬古乘除理，誰能究始終。"
        ],
        "title": "感舊",
        "id": "e7c77f98-cdc1-4af8-b12a-4c1429145c23"
    },
    {
        "author": "釋文珦",
        "paragraphs": [
            "饑寒驅不出，忍死住空山。",
            "芰製幾回補，荆扉終歲關。",
            "是非塵外遠，雲月句中閒。",
            "此意難名道，存諸靜默間。"
        ],
        "title": "不出",
        "id": "10ccd04a-6a07-49e4-a69a-9b47f2f3c93b"
    },
    {
        "author": "釋文珦",
        "paragraphs": [
            "雪霽別鄉關，經行百里間。",
            "溪流殊蕩漾，山色正斕斒。",
            "民散無多戶，程途轉幾灣。",
            "衰齡垂八十，未必又重還。"
        ],
        "title": "雪霽別鄉",
        "id": "adb350d5-6056-40c6-b8e4-c2c4a6c3a1a9"
    },
    {
        "author": "釋文珦",
        "paragraphs": [
            "朝吟暮亦吟，吟意在山林。",
            "往事皆如夢，餘生已死心。",
            "白雲閒到底，黄葉積來深。",
            "此是吾安處，人休笑陸沉。"
        ],
        "title": "吟意",
        "id": "4131d915-b92a-4508-943c-335b1d168f58"
    },
    {
        "author": "釋文珦",
        "paragraphs": [
            "閉戶秋風裏，寥寥絕往還。",
            "菊開無俗豔，木落見真山。",
            "心比孤蟾浄，身同野鹿閒。",
            "困來雖就枕，無夢到人間。"
        ],
        "title": "閉戶",
        "id": "2a88006f-f33c-4990-9fac-5bf3a981a035"
    },
    {
        "author": "釋文珦",
        "paragraphs": [
            "又過一番秋，秋應笑白頭。",
            "任教花自笑，其奈我忘憂。",
            "未死聊游戲，纔亡即罷休。",
            "應知皆是幻，盡底付悠悠。"
        ],
        "title": "九日吟",
        "id": "bfe8a456-baa1-4b6e-b5a7-d720c0eda597"
    },
    {
        "author": "釋文珦",
        "paragraphs": [
            "吳客來遊古越都，緬懷前事更踟躕。",
            "高峰篆刻空秦望，遺廟丹青尚禹謨。",
            "佛屋幾遷王令宅，官租半入賀家湖。",
            "日斜欲返烟城去，柳下春船不受呼。"
        ],
        "title": "遊越",
        "id": "0557c7bb-9c3f-46f1-8e4d-4caffad4ee92"
    },
    {
        "author": "釋文珦",
        "paragraphs": [
            "何事相尋向此遊，入城不似出城幽。",
            "山於屋外參差見，水到門前款曲流。",
            "樹腹半空栖伏翼，竹梢初動蔓牽牛。",
            "分明記得前回過，斜月疎鐘到客舟。"
        ],
        "title": "出越城訪歸隠庵主人",
        "id": "612f15db-4c24-4431-b66a-d7e0856b6554"
    },
    {
        "author": "釋文珦",
        "paragraphs": [
            "爲知不是功名骨，換著方袍入翠微。",
            "身事半生貧裏過，家園千里夢中歸。",
            "尋詩野寺雲黏屐，采藥名山露濕衣。",
            "似此疎狂爭怪得，從來野鶴自難鞿。"
        ],
        "title": "書懷",
        "id": "4addca85-fb8a-4d1d-947f-213a23ab7341"
    },
    {
        "author": "釋文珦",
        "paragraphs": [
            "此水昔年人不見，梵僧來說始知名。",
            "飛揚半雜烟嵐氣，斷續全同風雨聲。",
            "四壁倚空疑鬼鑿，一峰當面自天成。",
            "雖然未作山中住，曾到山中夢亦清。"
        ],
        "title": "雁蕩大龍湫",
        "id": "c2683188-a58b-4367-a521-f8a84e51ddb1"
    },
    {
        "author": "釋文珦",
        "paragraphs": [
            "繞屋桑麻槿作籬，當門一樹白薔薇。",
            "老翁請喚牛醫至，穉子鞭攔鴨陣歸。",
            "賽願酒豐同飲福，輸官絹足各裁衣。",
            "年年十月農功畢，還向谿頭整釣磯。"
        ],
        "title": "農家",
        "id": "b5cc697f-c080-42b1-8d4a-df56a7d25d81"
    },
    {
        "author": "釋文珦",
        "paragraphs": [
            "千里辭家比塞鴻，飄飄不定又還東。",
            "波平蹔喜扁舟穩，天闊回瞻故壘空。",
            "別墅烟昏歸晚牧，長江雨歇掛晴虹。",
            "前程行止誰能計，已悟浮生似夢中。"
        ],
        "tags": [
            "长江"
        ],
        "title": "千里",
        "id": "f32499ef-5902-4154-8e9d-d69cfcbcceab"
    },
    {
        "author": "釋文珦",
        "paragraphs": [
            "偶泛扁舟向海埏，初非有意訪神仙。",
            "蓬萊方丈不可問，漢武秦皇空復然。",
            "水上樓臺皆蜃氣，石間膏馥是龍涎。",
            "麻姑曾共方平說，行復揚塵變土田。"
        ],
        "title": "偶泛",
        "id": "6350bad7-7ee2-4a9d-a968-8a8fde17141c"
    },
    {
        "author": "釋文珦",
        "paragraphs": [
            "萍蹤人泛清苕去，水宿風餐幾度經。",
            "結網燈沈漁浦霧，待艐船泊酒家亭。",
            "樹頭栖鷺疑殘雪，草上流螢似亂星。",
            "夜後夢回寒月上，棹歌聲裏弁山青。"
        ],
        "title": "苕溪夜泛",
        "id": "2daea328-26ac-4e06-8903-59042e568ac5"
    },
    {
        "author": "釋文珦",
        "paragraphs": [
            "又過防風舊國西，客懷煙景兩淒淒。",
            "青山環繞疑無路，白水分流盡入溪。",
            "竹外野祠荒甃缺，柳邊漁戶草廬低。",
            "萍蓬漂轉成何事，不及林猿有定棲。"
        ],
        "title": "武康道中",
        "id": "ba8722a6-0392-4595-b3ae-cddd8652c852"
    },
    {
        "author": "釋文珦",
        "paragraphs": [
            "惆悵當年死屬鏤，到頭忠義竟何如。",
            "眼懸城郭空懷舊，魂寄江濤尚賈餘。",
            "向使君王從諫諍，未應宮闕便丘墟。",
            "唯應教得鴟夷子，萬里扁舟計不疎。"
        ],
        "title": "讀伍子胥史事",
        "id": "7ab6c659-4d26-41c4-b114-38bcce0c6889"
    },
    {
        "author": "釋文珦",
        "paragraphs": [
            "了無一事可相拘，布襪青鞋信所如。",
            "亂石荒苔樵子徑，竹籬茅舍隠人居。",
            "山林真樂須還我，朝市閑名不問渠。",
            "頗謂行窩安樂法，遠勝叔夜養生書。"
        ],
        "title": "行窩吟",
        "id": "279af3ad-d7d4-4ffc-b309-87a4e81f3784"
    },
    {
        "author": "釋文珦",
        "paragraphs": [
            "酣紅膩綠三千頃，總是波神變化成。",
            "出自淤泥元不染，開於玉井舊知名。",
            "暑天勝似涼天好，葉氣過於花氣清。",
            "何事濂溪偏愛此，爲他枝蔓不曾生。"
        ],
        "title": "東湖荷花",
        "id": "09899d79-7a68-4da7-9363-d889a4f18119"
    },
    {
        "author": "釋文珦",
        "paragraphs": [
            "莫知小朶飛來日，慧理曾經指異蹤。",
            "香潤儘多西竺石，孤高亦有晉朝松。",
            "斷無一幹栖凡鳥，別有深泓卧老龍。",
            "絕頂世人遊不到，瑶叢清麗似芙蓉。"
        ],
        "title": "五朵峰",
        "id": "f25b7366-7f59-4933-b0dd-580cb83127f4"
    },
    {
        "author": "釋文珦",
        "paragraphs": [
            "萬里江山幾廢興，覽圖真合拊吾膺。",
            "三王二帝皆難問，兩漢六朝何所稱。",
            "此日中原全拱北，異時深谷或爲陵。",
            "看來今古皆如夢，夢境虛無豈足憑。"
        ],
        "title": "觀禹貢九州歷代帝王國都地理圖",
        "id": "8a4dade3-f21c-4497-9d2c-464ab2bad3f9"
    },
    {
        "author": "釋文珦",
        "paragraphs": [
            "新婚便別比秋胡，何似當年莫嫁夫。",
            "身在朔方征戍久，鴈來南國信音無。",
            "空閨寂寂寒宵永，荒路悠悠遠夢孤。",
            "聞道仙家能縮地，癡心要覓長房符。"
        ],
        "title": "戍婦詞",
        "id": "0df5a1c3-bfd4-485f-8f43-1feebbf19ebd"
    },
    {
        "author": "釋文珦",
        "paragraphs": [
            "爲愛幽亭枕碧流，乘閒於此對沙鷗。",
            "荷傾宿雨明珠碎，蒲颭輕風翠带柔。",
            "列岫周遭疑雉堞，斷霞零落似汀洲。",
            "無人相與言清事，落日鳴蟬滿樹愁。"
        ],
        "title": "水亭寫興",
        "id": "2569bd2e-17eb-48bb-8293-0825f903d5f2"
    },
    {
        "author": "釋文珦",
        "paragraphs": [
            "一年吟抱寄京華，幾度相逢說永嘉。",
            "夢入西山尋枸杞，約歸東閣看梅花。",
            "風霜摧拉知何事，雨露生成自有涯。",
            "應笑屈平終不返，空留遺恨在長沙。"
        ],
        "title": "送趙東閣罷官歸永嘉",
        "id": "4884a054-1084-41ca-a316-04c538187b42"
    },
    {
        "author": "釋文珦",
        "paragraphs": [
            "爲有風流賀季真，道齋從此往來頻。",
            "錦囊牙軸詩千卷，金橘銀魚酒一巡。",
            "見我每呼蓮社客，看君還是竹林人。",
            "有時夜話寒更盡，明日相逢語又新。"
        ],
        "title": "奉酬鹽倉李丈金橘銀魚之什",
        "id": "1539a7fb-a9ae-4b0c-9135-1fea5f285a8a"
    },
    {
        "author": "釋文珦",
        "paragraphs": [
            "老慵祇合在雞羣，變化那能慕海鵾。",
            "壯歲親朋多死別，窮途造化與生存。",
            "欲尋衣食愁無路，却被妻孥怨少恩。",
            "健筆期君今落第，相賙未得剩空論。"
        ],
        "title": "子思惠詩用韻酬之",
        "id": "eddb8378-e0f7-4aef-93bc-05baf1d174d0"
    },
    {
        "author": "釋文珦",
        "paragraphs": [
            "晚來閒步閲秋光，田上人家盡滌場。",
            "遠浦寒波浮鴈鶩，荒山落日下牛羊。",
            "客鬢已非當日黑，菊花空似去年黄。",
            "因聽翁媼言音異，又復令人憶故鄉。"
        ],
        "title": "晚秋閒步",
        "id": "470efbaf-73f2-40e0-98a2-cc0ccfd7da90"
    },
    {
        "author": "釋文珦",
        "paragraphs": [
            "路入深原三四里，林藏雞犬十餘家。",
            "村籬疎密齊栽枳，山崦高低盡種畬。",
            "石罅春風生野筍，洞中流水出殘花。",
            "愛同樵客言幽事，不覺歸途暮景斜。"
        ],
        "title": "尋山家",
        "id": "9cc161c5-7c99-4673-8653-7dbca4fd17ee"
    },
    {
        "author": "釋文珦",
        "paragraphs": [
            "客裏還驚節序還，倚闌搔首獨淒然。",
            "垂開柳眼如相看，落盡梅花又可憐。",
            "幻境自知如夢螘，離情幾欲託啼鵑。",
            "數聲忽聽烏檐角，款曲吹殘谷口煙。"
        ],
        "title": "客裏",
        "id": "c029c3a3-070f-4421-a552-ee8a8db88bab"
    },
    {
        "author": "釋文珦",
        "paragraphs": [
            "不解驅馳巧作謀，偃然守拙卧林丘。",
            "方忻嫩綠成槐夏，又愛輕寒作麥秋。",
            "龍宅清深唯獨往，鶑聲款曲似相留。",
            "僧言瀑布巖尤好，明日須當到上頭。"
        ],
        "title": "首夏獨遊響潭",
        "id": "22a323ee-33b5-492a-a9f9-da2cf5a242cf"
    },
    {
        "author": "釋文珦",
        "paragraphs": [
            "又看景定新頒歷，百歲還驚五十過。",
            "憶昔壯懷多曠遠，只今衰鬢已蹉跎。",
            "飄零世路饒荆棘，展轉歸心念薜蘿。",
            "春草夕陽江上去，不堪回首一長歌。"
        ],
        "title": "看新歷",
        "id": "0826063c-09ea-4016-9c96-cb3c0bb9fb12"
    },
    {
        "author": "釋文珦",
        "paragraphs": [
            "不求富貴不嫌貧，天地悠悠任此身。",
            "飛步任教趨要路，好懷到底屬閒人。",
            "自歸白屋交遊遠，認得青山面目真。",
            "平地退藏知是寶，太行從古有摧輪。"
        ],
        "title": "閒人",
        "id": "02024dc9-d9d3-4d33-ad1d-cbf17a0d66b6"
    },
    {
        "author": "釋文珦",
        "paragraphs": [
            "春去無緣得暫留，意行曉到古原頭。",
            "落花隨水如多怨，老柳因風不奈愁。",
            "鵑聲作意歸何許，蝶夢無憑覺即休。",
            "林叟相逢俱一笑，都緣彼此是同流。"
        ],
        "title": "春盡日",
        "id": "f17d0943-4224-478f-9fc2-e8b2c366113c"
    },
    {
        "author": "釋文珦",
        "paragraphs": [
            "始聽鄰屋響秋碪，獨住閒房春又深。",
            "徧地繁花非故色，一窗涼葉是新陰。",
            "倉庚謾得東君意，杜宇偏傷遠客心。",
            "節物相催身易老，臨風時復動悲吟。"
        ],
        "title": "晚春遣興",
        "id": "fd3a4617-c556-4f8b-9be2-f9985a313a5f"
    },
    {
        "author": "釋文珦",
        "paragraphs": [
            "五年嬾踏上京塵，真是乾坤散誕身。",
            "正向山中閒卧雪，忽聞戶外報迎春。",
            "且傾竹葉屠蘇酒，休畫桃符鬰壘神。",
            "底事詩筒來往密，結交多是苦吟人。"
        ],
        "title": "酬李篔房元日見寄韻",
        "id": "91e82889-6fce-490a-995b-7e6872cc3280"
    },
    {
        "author": "釋文珦",
        "paragraphs": [
            "歲月駸駸苦易過，凝霜還見委庭莎。",
            "從來桑下不三宿，此去榆光尚幾何。",
            "舊社久荒誰復記，遠公難覓恨空多。",
            "諸賢頼有劉雷在，時寄新詩到薜蘿。"
        ],
        "title": "酬篔房秋崖昆仲見寄韻",
        "id": "893fd0ad-2d1b-4ec2-a823-aa6743e739a7"
    },
    {
        "author": "釋文珦",
        "paragraphs": [
            "沙谿谿上看梅夕，苔徑荒涼月暈黄。",
            "何事重尋老吟伴，爲難同入少年場。",
            "和風澹澹行花塢，春水溶溶滿柳塘。",
            "尚欲重聽送神曲，祇愁明月雨淋浪。"
        ],
        "title": "余與篔房秋崖冬日會於沙谿春復會於龜谿適逢祠山誕辰二翁有詩見貽依韻酬答",
        "id": "72afb724-6689-4c43-a7bb-20880e198b3d"
    },
    {
        "author": "釋文珦",
        "paragraphs": [
            "禪心直以山爲體，不與終南捷徑同。",
            "吟久白雲生曲檻，定回明月在前峰。",
            "子牙釣石臨溪古，博望槎源與漢通。",
            "自有山靈回俗駕，幾人於此得相逢。"
        ],
        "title": "題慈照坦上人房應山閣",
        "id": "e442b0ca-ab4f-462d-aae4-959b30c2a75f"
    },
    {
        "author": "釋文珦",
        "paragraphs": [
            "老去居山樂最真，盤蔬日日富前陳。",
            "愛嘗苦筍疏甜筍，似進忠臣遠佞臣。",
            "飯爲韻清常倍食，酒因味爽或添巡。",
            "美芹之意全相似，頗謂堪將獻紫宸。"
        ],
        "title": "食苦筍",
        "id": "3799b9ea-c765-4cc1-b270-408d1db643dc"
    },
    {
        "author": "釋文珦",
        "paragraphs": [
            "踏徧諸方倦說禪，偶逢佳處結良緣。",
            "祖師聖解何須舉，衲子家風要別傳。",
            "雲外壺中如聚墨，望中滄海欲浮天。",
            "如今覿面相呈了，啼鳥落花俱寂然。"
        ],
        "title": "遊囊山禮妙應祖師慧薰塔",
        "id": "88241f67-cb1f-400f-9913-badd030323db"
    },
    {
        "author": "釋文珦",
        "paragraphs": [
            "白水青山不礙禪，登高臨遠意翛然。",
            "老梅卧雪香逾遠，瘦柏凌霜骨更堅。",
            "四海交遊多契闊，一生陶寫頼詩篇。",
            "人間萬事俱拋棄，自此閒居又幾年。"
        ],
        "title": "山居冬日",
        "id": "cc7253d1-f7db-4d30-8b49-247c5adc61ad"
    },
    {
        "author": "釋文珦",
        "paragraphs": [
            "與君相見各華顛，握手松間感變遷。",
            "能記靈山同聽日，不疑絳縣老人年。",
            "難尋舊夢悲蝴蝶，替說新愁頼杜鵑。",
            "無奈怱怱又還別，有詩須寄武康船。"
        ],
        "title": "別馨桂山",
        "id": "8d237f04-8aed-4bbd-b65b-314feb1f8c5d"
    },
    {
        "author": "釋文珦",
        "paragraphs": [
            "借得空房住十春，野麋山鹿日相新。",
            "寧嫌老景猶爲客，却喜閑身不屬人。",
            "於轉物時觀世界，向無心處得天真。",
            "深居謝絕曾非傲，朽鈍形骸畏屈伸。"
        ],
        "title": "客居",
        "id": "7a388425-8316-4baf-a9c4-4f4ed35580dd"
    },
    {
        "author": "釋文珦",
        "paragraphs": [
            "無情日月互相磨，萬古悠悠一逝波。",
            "六十四年成事少，八千餘卷費功多。",
            "山林有志知難變，毀譽無根聽自訛。",
            "近問野人安穩法，教予祇學採樵歌。"
        ],
        "title": "閒居遣興",
        "id": "09bc8cd1-4c2d-44f3-8e49-4ceea079cc84"
    },
    {
        "author": "釋文珦",
        "paragraphs": [
            "雲林佳處輒遲留，不覺駸駸白盡頭。",
            "率野唯聞多虎兕，到門那得有羊裘。",
            "老身真箇如山靜，往事從教逐水流。",
            "富貴功名是何物，纔堪休處便須休。"
        ],
        "title": "雲林",
        "id": "e6fe133b-18f8-4f6c-ad67-ddc886b474df"
    },
    {
        "author": "釋文珦",
        "paragraphs": [
            "心絕馳競如安流，身逃繫屬同虛舟。",
            "無車每每跨黄犢，有暇時時盟白鷗。",
            "隨分嬉遊隨分樂，可曾計較可曾愁。",
            "老吟亦不記聲律，亂寫孟郊沙井頭。"
        ],
        "title": "放吟",
        "id": "a1bca987-61c0-4093-9128-90afd2ccee49"
    },
    {
        "author": "釋文珦",
        "paragraphs": [
            "一生踪跡任浮沉，兩鬢何爲雪易侵。",
            "不可破除唯道義，最難憑託是人心。",
            "清溪路口閒雲合，白版門前落葉深。",
            "老子衰年嬾酬應，若非同伴莫相尋。"
        ],
        "title": "一生",
        "id": "8f3d6ee7-b24a-4d40-9c88-61b33879f3e5"
    },
    {
        "author": "釋文珦",
        "paragraphs": [
            "鳥路欹傾不可登，攀緣直上最高層。",
            "陰崖老樹春無葉，古竇寒泉夏作冰。",
            "斜抱江流縈翠带，亂山分脈走瓜藤。",
            "雲根細紀當年事，太守曾來訪隠僧。"
        ],
        "title": "由樵徑登北高峰遂至韜光庵",
        "id": "f0e29f50-c3b6-4fc1-8ac6-b24bd65a4bdb"
    },
    {
        "author": "釋文珦",
        "paragraphs": [
            "客中頗覺身無事，徐步西村引興長。",
            "茅舍竹籬分向背，麥畦麻稜間青黄。",
            "少婦乘時方煮繭，老翁擇日又移秧。",
            "農家滿眼皆生意，應是無心出此鄉。"
        ],
        "title": "村行即事",
        "id": "391b7b84-cbc1-41e7-8d7c-5f9f44a16f1f"
    },
    {
        "author": "釋文珦",
        "paragraphs": [
            "身寄孤猨野鶴鄉，邇來真與世相忘。",
            "東南地闕多流水，西北山高少夕陽。",
            "根有茯苓松色異，土生蘭茝蘚苔香。",
            "細將萬事都思徧，唯有閒居味最長。"
        ],
        "title": "山居  其一",
        "id": "0d7197e9-6215-43e7-9d3c-5229df910767"
    },
    {
        "author": "釋文珦",
        "paragraphs": [
            "肯道山居太寂寥，不妨隨分自逍遥。",
            "盡空眼界終無翳，爲厭聲塵亦去瓢。",
            "菊老尚能存正色，松孤還自有高標。",
            "道人樂地唯如此，說與同流意更消。"
        ],
        "title": "山居  其二",
        "id": "05e199fe-3bd8-4b0a-89e0-d54bf603b3f6"
    },
    {
        "author": "釋文珦",
        "paragraphs": [
            "老人無復趁春場，見說春歸亦送將。",
            "唯恐再來吾不見，偏於此別意難忘。",
            "花枝卧雨紅顔盡，草蔓梳風綠髮長。",
            "作計欲留留不住，聊歌一曲當離觴。"
        ],
        "title": "送春",
        "id": "2068d66f-0ace-4d66-9d9d-225e3361145e"
    },
    {
        "author": "釋文珦",
        "paragraphs": [
            "臨水登山送此生，禽猿箇箇盡忘情。",
            "破除妄念唯空寂，藏蓄危機是利名。",
            "老子樂時誰不笑，衆人重處我能輕。",
            "有時信口長歌發，好似東陽獨自精。"
        ],
        "title": "登臨寫興",
        "id": "ad375bf1-319b-4d5b-ad68-6882d7250c58"
    },
    {
        "author": "釋文珦",
        "paragraphs": [
            "菶菶萋萋綠漸滋，昔人辭意足堪推。",
            "由來南浦傷離日，不似西堂得句時。",
            "行旅獨看空感慨，池塘關夢自神奇。",
            "吾雖萬事皆慵嬾，春草生時亦有詩。"
        ],
        "title": "春草",
        "id": "7c956ce9-35ae-4276-840e-03b525eb1d97"
    },
    {
        "author": "釋文珦",
        "paragraphs": [
            "世味從前已備嘗，重罹世難轉悽傷。",
            "肯希逸驥能千里，最善靈龜解六藏。",
            "覽勝每尋清伴侶，觀山別是好心腸。",
            "年逾七十唯求死，便不埋時也不妨。"
        ],
        "title": "世味",
        "id": "31cd2c42-8fcd-4e67-9757-402af8350339"
    },
    {
        "author": "釋文珦",
        "paragraphs": [
            "惡圓難與俗浮沉，野處窮居歲月深。",
            "青嶂於予偏有分，白雲嫌道太無心。",
            "人間富貴皆塵物，世外風泉是好音。",
            "老去翛然竟何事，若非入靜即閒吟。"
        ],
        "title": "幽處",
        "id": "6219e065-0b07-4cd3-9c68-e61ac2a28154"
    },
    {
        "author": "釋文珦",
        "paragraphs": [
            "吟車曾到社橋來，不見山人乞食回。",
            "荒沼秋深蓮已謝，寒林冬近菊初開。",
            "句引淵明無酒琖，觀迎元度但茶杯。",
            "尋盟却喜梅花發，日日論詩坐碧苔。"
        ],
        "title": "篔房秋崖來訪不相值後往謝之篔復有詩喜余之至因次其韻",
        "id": "327196d7-1385-4b26-9d81-088291b3198c"
    },
    {
        "author": "釋文珦",
        "paragraphs": [
            "石室閒眠過午鐘，看來唯我最疎慵。",
            "生憎俗客妨幽趣，不與樵夫說定蹤。",
            "麋下磵陰時引子，鶴歸林表只依松。",
            "人生未解休心去，多向塵區歎不逢。"
        ],
        "title": "石室",
        "id": "c37b2253-b56c-4f1e-b2ba-77afeda13048"
    },
    {
        "author": "釋文珦",
        "paragraphs": [
            "野寺居來歲月長，幽深真是隠人鄉。",
            "怪枝結頂青松古，巨石分流碧澗長。",
            "拈弄詩章非俗事，斷除禪病得良方。",
            "因悲竊國亡身者，枉作塵勞夢一場。"
        ],
        "title": "野寺",
        "id": "96614d42-61cb-4e24-92bd-c6c63ae89108"
    },
    {
        "author": "釋文珦",
        "paragraphs": [
            "逆賈猖狂秉國鈞，民彝帝業總成塵。",
            "虔劉幾似刀兵劫，全活幸蒙天地仁。",
            "衆醉有誰知甲子，獨醒還自記庚申。",
            "鼎湖龍馭重回首，應悔當年錯用人。"
        ],
        "title": "題逆賈",
        "id": "4e4ee6da-de4f-4c39-a116-6babd17a6ac2"
    },
    {
        "author": "釋文珦",
        "paragraphs": [
            "竹杖芒鞋晚步遲，爲貪山水有清暉。",
            "栖鴉已带殘陽去，牧豎遥穿薄靄歸。",
            "可保禪身終放浪，從教塵世各脂韋。",
            "閒中自有無窮樂，敢道麻衣勝錦衣。"
        ],
        "title": "晚步",
        "id": "12f01087-5c65-4f78-862d-fb166ce3e278"
    },
    {
        "author": "釋文珦",
        "paragraphs": [
            "因悟維顛匪一繩，遂無心續祖師燈。",
            "祇圖塵世難窺影，遠入深峰不記層。",
            "土木形骸從朽腐，冰霜志節自堅凝。",
            "非吾同伴如相覓，牢閉蓬門定不譍。"
        ],
        "title": "因悟",
        "id": "2f1b7d7c-296c-4a91-8502-bfb90948df23"
    },
    {
        "author": "釋文珦",
        "paragraphs": [
            "天地之間有此身，此身豈肯惹風塵。",
            "竹籬茅舍居來穩，紙帳蒲團趣更真。",
            "行己作成山水癖，到頭不是利名人。",
            "使予生遇陶唐世，當與許由巢父倫。"
        ],
        "title": "天地之間有此身",
        "id": "c2149b5a-9731-4243-ab62-9bb6e40a2420"
    },
    {
        "author": "釋文珦",
        "paragraphs": [
            "老身到此合稱翁，雙足蹣跚兩耳聾。",
            "聊託迂疎居世表，幸無名字到官中。",
            "生期槁木寒灰盡，性與孤猿野鶴同。",
            "去歲有錐無地卓，今年錐地併皆空。"
        ],
        "title": "老身",
        "id": "52196333-3705-419a-a86e-509cef07f8fe"
    },
    {
        "author": "釋文珦",
        "paragraphs": [
            "山勢逶迤九鎖分，洞天終自異人羣。",
            "君王在昔曾游幸，故老猶今述見聞。",
            "瀑濺鶴衣明似雪，氣蒸龍穴暗成雲。",
            "夢回髣髴鳴笙磬，定有游仙拜老君。"
        ],
        "title": "洞霄宮",
        "id": "3ade35f8-6d4e-408d-9f1d-92cca665513f"
    },
    {
        "author": "釋文珦",
        "paragraphs": [
            "出遊歸隠兩無心，非慕沃洲支道林。",
            "啗柏自然閑土銼，製荷曾不費金鍼。",
            "悠悠往事空塵夢，冉冉餘生任陸沉。",
            "頗謂天閑千里馬，難勝寥廓九臯禽。"
        ],
        "title": "出遊歸隠",
        "id": "712f9c08-b7b8-4922-9e0d-ac474094258a"
    },
    {
        "author": "釋文珦",
        "paragraphs": [
            "雲壑居來歲月長，千株松下一間房。",
            "掃空心地苕花帚，熏徹根塵柏子香。",
            "施法定應拈麈柄，接人曾不下禪床。",
            "生緣已自都忘了，唯道西歸有故鄉。"
        ],
        "title": "山中老宿",
        "id": "44d57f21-7726-4f63-9f72-c36a6ff16ee3"
    },
    {
        "author": "釋文珦",
        "paragraphs": [
            "禪翁八十鬢如霜，冷坐雲邊舊竹房。",
            "唯放此身長嬾散，更無餘事可思量。",
            "飛流激石泉珠迸，斜照入林松影長。",
            "即景成詩疑未穩，更尋樵父爲平章。"
        ],
        "title": "禪翁",
        "id": "b954cfe7-c1ad-4349-8fc4-aa74bf8fc9cd"
    },
    {
        "author": "釋文珦",
        "paragraphs": [
            "信敬謙勤德更純，江湖風誼最相親。",
            "曾知九要三玄髓，豈混重泉一窖塵。",
            "此日傷心亡我友，異時再面是他人。",
            "山中弟子懷師德，各翦生綃暗寫真。"
        ],
        "title": "哭恭仲溫",
        "id": "edaaa45c-51de-492f-a205-bb419ab1f665"
    },
    {
        "author": "釋文珦",
        "paragraphs": [
            "西風吹鬢鬢成霜，變異無端那有常。",
            "交友後先同昨夢，老人八十尚他鄉。",
            "書空鴈字行疎密，泣砌蟲吟韻短長。",
            "盡是客中秋意緒，誰能對此不凄涼。"
        ],
        "title": "西風",
        "id": "1b043390-2391-4f90-a425-c7713b7ff576"
    },
    {
        "author": "釋文珦",
        "paragraphs": [
            "歸來巖下養衰形，日日眠雲聽瀑聲。",
            "但愛一閒堪佚老，翻思萬卷是勞生。",
            "人嫌草座麻衣陋，自守芝翁木客盟。",
            "沒齒如斯吾事足，更無他事可關情。"
        ],
        "title": "歸來",
        "id": "e8012677-6b9e-4ecf-9708-e8b360dc0274"
    },
    {
        "author": "釋文珦",
        "paragraphs": [
            "自愛予生愛性真，真存渾不管渠嗔。",
            "從來有水有山處，著得無名無利人。",
            "騰踏豈須誇駔駿，幽潛端可養精神。",
            "盡向雲邊尋隠迹，誰知雲是老夫身。"
        ],
        "title": "自愛",
        "id": "8c75b297-6722-43a8-8cb8-207d2c88174a"
    },
    {
        "author": "釋文珦",
        "paragraphs": [
            "人壽百年三萬日，有誰曾滿百年來。",
            "騰騰任運聊堪樂，汩汩勞生盡可哀。",
            "富貴惟增身外累，酕醄當覆掌中杯。",
            "到頭一等皆歸死，未死須教笑口開。"
        ],
        "title": "人壽",
        "id": "3d724720-e9ea-4cab-bab3-bf0153d3a6a0"
    },
    {
        "author": "釋文珦",
        "paragraphs": [
            "老子深棲趣已成，塵鞿何計可相縈。",
            "寒泉一道知來脈，靈木多年産寄生。",
            "雲外暗藏龍虎穴，風中清度鶴猿聲。",
            "過從等是無心侶，同喫山厨芋顆羹。"
        ],
        "title": "老子",
        "id": "944e0504-6b7e-4fb3-95cc-77aeb0d0f271"
    },
    {
        "author": "釋文珦",
        "paragraphs": [
            "蕩槳入平湖，湖波渺無極。",
            "紅白芙蓉花，何如妾顔色。"
        ],
        "title": "採蓮曲  其一",
        "id": "381388a5-7106-4bd9-8b93-5583ffc78a58"
    },
    {
        "author": "釋文珦",
        "paragraphs": [
            "荷葉似儂鬢，荷花似儂妝。",
            "夫壻常別離，羞見雙鴛鴦。"
        ],
        "title": "採蓮曲  其二",
        "id": "6c9bd12e-9fe4-46e4-95e1-fd48e176cfbc"
    },
    {
        "author": "釋文珦",
        "paragraphs": [
            "採蓮莫傷根，傷根不成藕。",
            "因思藕不成，悔作征人婦。"
        ],
        "title": "採蓮曲  其三",
        "id": "7eeb2feb-06ff-4282-8986-743db4ea2dcd"
    },
    {
        "author": "釋文珦",
        "paragraphs": [
            "採蓮惟採花，不敢採蓮子。",
            "其中有苦意，與妾心相似。"
        ],
        "title": "採蓮曲  其四",
        "id": "67ed2b22-694e-428d-80be-05c68b1c3bb2"
    },
    {
        "author": "釋文珦",
        "paragraphs": [
            "菊蒔陶籬本，蘭滋楚畹芳。",
            "荷鋤春雨後，懷古意何長。"
        ],
        "title": "種蘭菊",
        "id": "d98fa608-61c6-45ca-9faf-5b6804423a86"
    },
    {
        "author": "釋文珦",
        "paragraphs": [
            "經旬坐春雨，畏濕不下席。",
            "曉看籬角萱，怒長忽過尺。"
        ],
        "title": "經旬",
        "id": "7aa228a4-356c-4a5f-88cd-4e5553f23829"
    },
    {
        "author": "釋文珦",
        "paragraphs": [
            "斗種播良田，可收三十石。",
            "天予人奪之，耕夫每無食。"
        ],
        "title": "農謠",
        "id": "04264999-e0b3-4383-977e-a436a5545710"
    },
    {
        "author": "釋文珦",
        "paragraphs": [
            "身不離珠庭，新箋道德經。",
            "時來琪樹下，閒看鶴梳翎。"
        ],
        "title": "贈道士褚雪巘",
        "id": "f7201239-7c35-4474-895b-269f124a90b0"
    },
    {
        "author": "釋文珦",
        "paragraphs": [
            "煙生浦欲無，日暮潮初落。",
            "客帆何處來，又近垂楊泊。"
        ],
        "title": "晚泊",
        "id": "c059cb19-d323-4ca4-b34d-d301bcc26154"
    },
    {
        "author": "釋文珦",
        "paragraphs": [
            "梅花如隠人，不與羣芳競。",
            "別塢春風多，寒流照清影。"
        ],
        "title": "梅花",
        "id": "d59f095e-e159-47cc-886d-3a6548a2cb12"
    },
    {
        "author": "釋文珦",
        "paragraphs": [
            "秋月滿疎林，林影自零亂。",
            "白猿啼一聲，山空夜將半。"
        ],
        "title": "山中月夜",
        "id": "00bbc6a7-8b14-403e-be15-1127a81a29bc"
    },
    {
        "author": "釋文珦",
        "paragraphs": [
            "寒雞誤客行，躑躅犯霜露。",
            "冰凍不生潮，娥江夜難渡。"
        ],
        "title": "曉行",
        "id": "50a42102-40f7-4faf-9808-9c0c820f5543"
    },
    {
        "author": "釋文珦",
        "paragraphs": [
            "暝色生前浦，日沉西嶺樹。",
            "隠約有孤僧，遠入深雲去。"
        ],
        "title": "晚  其一",
        "id": "c73268f6-c2aa-4322-8f4d-c3ed44185ac7"
    },
    {
        "author": "釋文珦",
        "paragraphs": [
            "殘陽下西岑，暝色起平坂。",
            "林下一僧歸，鐘聲煙際遠。"
        ],
        "title": "晚  其二",
        "id": "db6ba4a3-f231-44cb-85b5-9b2b3ac5b45f"
    },
    {
        "author": "釋文珦",
        "paragraphs": [
            "炊菰青蘆叢，釣魚白蘋洲。",
            "扁舟不用楫，蕩漾隨春流。"
        ],
        "title": "漁艇  其一",
        "id": "f646c043-270c-4a08-b563-80eb33f11922"
    },
    {
        "author": "釋文珦",
        "paragraphs": [
            "斜枕綠蓑衣，醉眠呼不醒。",
            "午夜天無雲，月滿孤篷頂。"
        ],
        "title": "漁艇  其二",
        "id": "c0885682-92cd-4985-89dd-bb454bb5365a"
    },
    {
        "author": "釋文珦",
        "paragraphs": [
            "客枕正無憀，寒鷄鳴夜半。",
            "開門望天末，月沉星爛爛。"
        ],
        "title": "客枕  其一",
        "id": "d2a7caf3-a106-466c-a0ca-66cdfc6fa92e"
    },
    {
        "author": "釋文珦",
        "paragraphs": [
            "客枕難成夢，秋宵轉覺長。",
            "莎鷄鳴不住，階下月如霜。"
        ],
        "title": "客枕  其二",
        "id": "4ba02c61-ca09-48ff-af96-909f1bc2a0d6"
    },
    {
        "author": "釋文珦",
        "paragraphs": [
            "逆旅夜冥冥，寒燈結燼青。",
            "一聲霜鴈過，倦客夢初醒。"
        ],
        "title": "逆旅",
        "id": "46273665-9c38-409e-ac0a-7b5b19281907"
    },
    {
        "author": "釋文珦",
        "paragraphs": [
            "霜露變羣物，遊子難爲情。",
            "吾親隔重泉，奈此風葉聲。"
        ],
        "title": "秋感",
        "id": "e8b32f8c-db04-415a-89c0-57ab413ac60c"
    },
    {
        "author": "釋文珦",
        "paragraphs": [
            "客裏又深秋，凄凉怕舉頭。",
            "西風吹敗葉，葉葉是歸愁。"
        ],
        "title": "久客",
        "id": "bd1b55c0-939d-4b03-937e-731059a226f1"
    },
    {
        "author": "釋文珦",
        "paragraphs": [
            "客中春又半，舊隠欲歸難。",
            "唯恐傷懷抱，花開不欲看。"
        ],
        "title": "客中",
        "id": "e8a75e83-c047-48e4-97c4-892c1dcffd67"
    },
    {
        "author": "釋文珦",
        "paragraphs": [
            "蕭蕭夜來雪，失却登山徑。",
            "曉望東岡頭，寒花滿松頂。"
        ],
        "title": "東岡曉雪",
        "id": "4745ba48-2e5e-4688-b053-9950ce524411"
    },
    {
        "author": "釋文珦",
        "paragraphs": [
            "舊隠青山下，歸程白露前。",
            "他時此相憶，懊惱浙江船。"
        ],
        "title": "送僧歸浙東",
        "id": "e32d643d-04ee-4bbf-8ed7-d74934d568d3"
    },
    {
        "author": "釋文珦",
        "paragraphs": [
            "秋雨滴寒竹，主人魂夢清。",
            "客來聽未慣，認作打篷聲。"
        ],
        "title": "竹堂秋雨",
        "id": "fb62e852-8210-4cc8-98b7-834cf2067c86"
    },
    {
        "author": "釋文珦",
        "paragraphs": [
            "幽居面西嶺，窗几有真趣。",
            "睡覺無人聲，殘陽在高樹。"
        ],
        "title": "西明落照",
        "id": "a78674fa-d77c-46fa-8b5b-d79f140a8c19"
    },
    {
        "author": "釋文珦",
        "paragraphs": [
            "鷗鷺雪衣明，忘機更閒暇。",
            "青青芳草間，嫋嫋垂楊下。"
        ],
        "title": "題畫  其一",
        "id": "63ff3549-243f-4fa1-a92f-e85bb61fea54"
    },
    {
        "author": "釋文珦",
        "paragraphs": [
            "蒲長荷已折，秋水碧相涵。",
            "日照沙洲暖，鴛鴦睡正酣。"
        ],
        "title": "題畫  其二",
        "id": "e43de575-43f8-423f-b734-a9775caed0a9"
    },
    {
        "author": "釋文珦",
        "paragraphs": [
            "淺水與平沙，煙光盡相接。",
            "鳥立折茄莖，蟹上枯荷葉。"
        ],
        "title": "題畫  其三",
        "id": "0b88ab55-616d-4afe-9817-5c5d87b0a275"
    },
    {
        "author": "釋文珦",
        "paragraphs": [
            "翠羽立蒹葭，巨蟹行沮洳。",
            "狂僧淡墨間，無限滄洲趣。"
        ],
        "title": "題畫  其四",
        "id": "1f9d84fe-f757-4311-8b64-a392d1d8fc00"
    },
    {
        "author": "釋文珦",
        "paragraphs": [
            "淵明愛佳色，靈均餐落英。",
            "墨衣林下去，標致更淒清。"
        ],
        "title": "墨菊",
        "id": "5023bfb4-7325-4635-96e0-46d3485b56a3"
    },
    {
        "author": "釋文珦",
        "paragraphs": [
            "弱蔓引修藤，垂旒泫水晶。",
            "憶曾江路見，風露熟秋棚。"
        ],
        "title": "蒲萄畫",
        "id": "13cf8815-429c-47e7-9e02-ab7a40ea680e"
    },
    {
        "author": "釋文珦",
        "paragraphs": [
            "丹粉轉成緇，風姿尚瀟灑。",
            "對此可忘憂，依依北堂下。"
        ],
        "title": "墨萱",
        "id": "99139435-1364-4749-872a-fb347f8494f1"
    },
    {
        "author": "釋文珦",
        "paragraphs": [
            "澹然自忘憂，獨立薰風裏。",
            "紅藥非其倫，緇衣古君子。"
        ],
        "title": "書友人墨萱後卷",
        "id": "e171bd2f-3e01-44e8-9de9-892fdef64b29"
    },
    {
        "author": "釋文珦",
        "paragraphs": [
            "酷哉蝦蟆精，食月食之既。",
            "天地皆幽昏，使我增永愾。"
        ],
        "title": "月蝕",
        "id": "c215938a-2c7b-497e-af73-23bd4aadca7c"
    },
    {
        "author": "釋文珦",
        "paragraphs": [
            "二妃泣蒼梧，淚多衣袂黑。",
            "猶似不忘君，垂頭情脈脈。"
        ],
        "title": "墨水仙",
        "id": "141c5603-0f88-4938-aa54-6a9502e50bce"
    },
    {
        "author": "釋文珦",
        "paragraphs": [
            "故居拋水石，客路厭風霜。",
            "衰鬢從教短，餘生不願長。"
        ],
        "title": "旅吟  其一",
        "id": "8869878a-801b-440e-bbc1-d2341fb63e79"
    },
    {
        "author": "釋文珦",
        "paragraphs": [
            "逆旅新寒入，荒林敗葉飛。",
            "鄉心空自動，衰病不能歸。"
        ],
        "title": "旅吟  其二",
        "id": "a63045eb-0fe7-460f-8b72-a29f95a1fcc4"
    },
    {
        "author": "釋文珦",
        "paragraphs": [
            "窗前有修竹，道人心自足。",
            "清風入詩腸，何用五鼎肉。"
        ],
        "title": "題竹軒",
        "id": "57295456-5e5d-42f9-b765-b296ac0e3ed1"
    },
    {
        "author": "釋文珦",
        "paragraphs": [
            "種菊東籬下，悠然寄隠情。",
            "不辭頻抱甕，他日要餐英。"
        ],
        "title": "種菊",
        "id": "6400538b-bbfd-46e8-b324-8254d3ac119e"
    },
    {
        "author": "釋文珦",
        "paragraphs": [
            "連宵雨如瀉，老耳聵不聞。",
            "曉澗已流衍，山川猶出雲。"
        ],
        "title": "厭雨",
        "id": "e2eda2aa-480d-4c62-a42f-3bedb73f78bc"
    },
    {
        "author": "釋文珦",
        "paragraphs": [
            "坐石夜觀心，心明亡衆覆。",
            "一沼水涵秋，千山月如晝。"
        ],
        "title": "觀心",
        "id": "acedadd2-de5b-401c-920a-bce24d1f0491"
    },
    {
        "author": "釋文珦",
        "paragraphs": [
            "偶被鳥聲驚破夢，無心行到黄龍洞。",
            "道人已擊晚香鐘，猶有殘陽在高棟。"
        ],
        "title": "即事",
        "id": "339781d6-4fa4-4bfc-92d6-8cebf369ca71"
    },
    {
        "author": "釋文珦",
        "paragraphs": [
            "喬林瑟瑟起陰風，夜色歸山不辨重。",
            "唯有隠廬偏易認，石樓燈火最深峰。"
        ],
        "title": "晚歸",
        "id": "cc300866-86ca-4be0-b1e2-dfe1d6ff6c3e"
    },
    {
        "author": "釋文珦",
        "paragraphs": [
            "巖房靜坐夜方中，無相無緣智境融。",
            "未始將心空萬法，曾知萬法本來空。"
        ],
        "title": "夜禪",
        "id": "b9e44ed4-6bbe-47ba-ae6c-285abd98b890"
    },
    {
        "author": "釋文珦",
        "paragraphs": [
            "二月江頭送客船，絲絲楊柳散晴煙。",
            "生來未識衡陽路，安得相思有夢傳。"
        ],
        "title": "江邊送人之衡陽",
        "id": "267be5f6-d121-4daf-aed2-b94b6bbeb221"
    },
    {
        "author": "釋文珦",
        "paragraphs": [
            "青山隴麥與人齊，莓子花開謝豹啼。",
            "牛背牧兒心最樂，緩吹桐角過前溪。"
        ],
        "title": "即景",
        "id": "cc2ad286-83fe-4dac-ab28-daae8bdca50e"
    },
    {
        "author": "釋文珦",
        "paragraphs": [
            "客路東西又晚秋，相思空上水邊樓。",
            "嫌他新鴈無情煞，不带書來只带愁。"
        ],
        "title": "懷友",
        "id": "0a2a8610-b51c-4f5c-ac10-9634413e78da"
    },
    {
        "author": "釋文珦",
        "paragraphs": [
            "小艇悠揚只信風，岸邊霜葉似花紅。",
            "不同雪夜尋安道，儂自看山到剡中。"
        ],
        "title": "舟行  其一",
        "id": "1a3d9156-7723-4599-b035-f840aa6b0f4e"
    },
    {
        "author": "釋文珦",
        "paragraphs": [
            "艇子歸來月未升，汀洲宛轉夕煙凝。",
            "熒熒一點垂楊下，知是漁人結網燈。"
        ],
        "title": "舟行  其二",
        "id": "2210ca76-bae5-4b05-a4ce-8eb36df05562"
    },
    {
        "author": "釋文珦",
        "paragraphs": [
            "客路驅馳足自憐，壯懷消歇在花先。",
            "暖床寂寞聽風雨，孤負清明又一年。"
        ],
        "title": "清明",
        "id": "95b549c3-1836-40de-868b-3a07787b2678"
    },
    {
        "author": "釋文珦",
        "paragraphs": [
            "一年春色已摧殘，水滿陂塘草樹寒。",
            "轉覺歸愁消不得，杜鵑聲裏淚闌干。"
        ],
        "title": "春感",
        "id": "b7abec8f-75f3-4686-9e9e-55d7aecaf32a"
    },
    {
        "author": "釋文珦",
        "paragraphs": [
            "郡名元自山名得，石似疎櫺四面同。",
            "每恨世人遊不到，羨君身在此山中。"
        ],
        "title": "爲鄞僧題四明窗",
        "id": "bb775af0-013f-4adb-a982-a6b03e769746"
    },
    {
        "author": "釋文珦",
        "paragraphs": [
            "客裏厭厭病過秋，重陽失作雁山遊。",
            "起來忽見丹楓樹，又是思歸一種愁。"
        ],
        "title": "赤城病起",
        "id": "3a691e91-913d-4974-9baa-d3bd630fd726"
    },
    {
        "author": "釋文珦",
        "paragraphs": [
            "採藥歸來迹已陳，真風千古蛻凡塵。",
            "細看舊徑青青草，猶是仙人醉裏春。"
        ],
        "title": "采藥徑",
        "id": "d1658310-0dde-4b15-93a7-39e444f2066b"
    },
    {
        "author": "釋文珦",
        "paragraphs": [
            "謝公嶺下靈峰寺，諾詎羅曾向此居。",
            "入洞不知歸寺路，亂峰相倚上空虛。"
        ],
        "title": "鴈山靈峰寺",
        "id": "3bd4f280-1893-40dd-8b9b-9ce741d612d7"
    },
    {
        "author": "釋文珦",
        "paragraphs": [
            "苔徑高低草樹寒，雲從隨處有飛湍。",
            "山中老宿居來熟，却畫他山水石看。"
        ],
        "title": "遊衢州烏石山觀僧房畫山水",
        "id": "b86e8391-9e78-4f69-bcf2-1ceb7f9827c8"
    },
    {
        "author": "釋文珦",
        "paragraphs": [
            "岞崿東邊舊草堂，久拋日日費思量。",
            "夢中分曉曾歸去，覺後身仍在異鄉。"
        ],
        "title": "夢覺",
        "id": "6d828435-f793-49e1-bc18-0c010601c6ef"
    },
    {
        "author": "釋文珦",
        "paragraphs": [
            "不將華衮換羊裘，冷對青山到白頭。",
            "說與往來名利客，經過臺下莫維舟。"
        ],
        "title": "秋日過子陵釣臺",
        "id": "032cc599-35fd-41ec-9aa8-f4249eed723a"
    },
    {
        "author": "釋文珦",
        "paragraphs": [
            "江妃楚楚大江湄，玉冷金寒醉不歸。",
            "待得天風吹夢醒，露香清透綠雲衣。"
        ],
        "title": "蕭阜水仙花",
        "id": "f24c9abc-36e1-48b0-b612-48217f0a126b"
    },
    {
        "author": "釋文珦",
        "paragraphs": [
            "龍井山中楓葉愁，古塘橋外送行舟。",
            "明朝相憶在何處，孤鴈叫霜人白頭。"
        ],
        "title": "送兄",
        "id": "373b368f-9ca9-44dd-89d8-5b7cbdb7db3e"
    },
    {
        "author": "釋文珦",
        "paragraphs": [
            "第一傷心是別離，別來三度寄征衣。",
            "更嫌春夢無憑準，夢裏言歸又不歸。"
        ],
        "title": "征婦詞",
        "id": "36d5647b-26c4-45f8-9abf-96dc62870d1a"
    },
    {
        "author": "釋文珦",
        "paragraphs": [
            "蹔向江邊泊夜舟，忽聞吹笛水邊樓。",
            "笛聲可解生愁思，自是離人有許愁。"
        ],
        "title": "夜泊",
        "id": "2861e776-cceb-400d-bce7-6c7278342f76"
    },
    {
        "author": "釋文珦",
        "paragraphs": [
            "澹澹烟波南浦春，臨流揮手易沾巾。",
            "啼鵑不解留歸客，岸柳偏能送去人。"
        ],
        "title": "送人  其一",
        "id": "34754dc8-38c6-416a-ab39-bc40664035bf"
    },
    {
        "author": "釋文珦",
        "paragraphs": [
            "暫時相見還相別，別恨多於未見時。",
            "明日新安江上去，春風波浪不相知。"
        ],
        "title": "送人  其二",
        "id": "4b0dcf26-894c-4310-8ec9-55e86ccb343e"
    },
    {
        "author": "釋文珦",
        "paragraphs": [
            "錦屏山勢舞雙鸞，影入嘉陵江水寒。",
            "人在東南歸未得，時時獨展畫圖看。"
        ],
        "title": "錦屏山圖",
        "id": "56274710-6740-4f35-821c-c58b73be03dd"
    },
    {
        "author": "釋文珦",
        "paragraphs": [
            "萬里孤飛羽翼殘，一聲時復叫雲寒。",
            "江湖羣侶今難得，隨處煙波且自安。"
        ],
        "title": "孤鴈",
        "id": "26db4653-35e6-4e0f-add4-2dff1967e742"
    },
    {
        "author": "釋文珦",
        "paragraphs": [
            "夢回四壁無人語，高樹蕭蕭似有風。",
            "獨起繞池行數匝，萬山擎雪月明中。"
        ],
        "title": "夢回",
        "id": "c495adcb-43b0-489c-8049-f4ac18feab13"
    },
    {
        "author": "釋文珦",
        "paragraphs": [
            "娟娟秋月照空床，行人東征未還鄉。",
            "思如轆轤不斷絕，千轉萬轉縈愁腸。"
        ],
        "title": "思遠人四方四首  其一",
        "id": "3cff6d5e-47de-4021-b014-b7273d3890fd"
    },
    {
        "author": "釋文珦",
        "paragraphs": [
            "念郎南行在桂林，蠻風瘴雨衆毒侵。",
            "室家團欒第一樂，願郎早歸無久淫。"
        ],
        "title": "思遠人四方四首  其二",
        "id": "49fa3a15-a4c9-48ce-ba77-d9d801bde7b2"
    },
    {
        "author": "釋文珦",
        "paragraphs": [
            "草間小蟲鳴素秋，喚起妾身離別愁。",
            "愁多宛轉結成夢，夢遠直過西涼州。"
        ],
        "title": "思遠人四方四首  其三",
        "id": "1739f3b8-195e-4b3c-aa8a-86ce9283daa2"
    },
    {
        "author": "釋文珦",
        "paragraphs": [
            "幽燕地冷無春暉，此時道歸郎不歸。",
            "今朝朔風欺遠客，又還無處寄寒衣。"
        ],
        "title": "思遠人四方四首  其四",
        "id": "a7dd4b0e-12a5-4310-a86e-337671364ef4"
    },
    {
        "author": "釋文珦",
        "paragraphs": [
            "千古江山歸雅量，猶今二眺有遺蹤。",
            "要知當日經綸志，問取丹崖幾樹松。"
        ],
        "title": "東西二眺",
        "id": "6a4119ee-731a-4ea8-a875-7e1d4d086a48"
    },
    {
        "author": "釋文珦",
        "paragraphs": [
            "耳聲眼色總非真，物我同爲一窖塵。",
            "蝴蝶不知身是夢，花間栩栩過青春。"
        ],
        "title": "嘲蝶",
        "id": "1308d52b-564f-4d14-87a7-33d08f4ec032"
    },
    {
        "author": "釋文珦",
        "paragraphs": [
            "嘖嘖陰蟲鳴不已，獨客無悰夜中起。",
            "迢遥星漢正西流，千峰浸月清如水。"
        ],
        "title": "獨客",
        "id": "9a8d46d7-4300-49c6-aa3e-9329fd2dd60b"
    },
    {
        "author": "釋文珦",
        "paragraphs": [
            "十載唯耕谷口雲，倚鉏時復看天文。",
            "世間貴賤君皆識，却恐無人解識君。"
        ],
        "title": "贈日者雲谷俞喜  其一",
        "id": "c287526c-3fe8-4842-a36c-67c992820a73"
    },
    {
        "author": "釋文珦",
        "paragraphs": [
            "客身猶卧玲瓏石，鄉夢長懸岞崿山。",
            "詹尹自應知我意，爲言何日定當還。"
        ],
        "title": "贈日者雲谷俞喜  其二",
        "id": "7b2b28e6-3f70-4f2a-97eb-c2bed83557d2"
    },
    {
        "author": "釋文珦",
        "paragraphs": [
            "春波蕩瀁滿方塘，春草無名各自長。",
            "沙際漁翁偏自在，醉拋蓑笠卧斜陽。"
        ],
        "title": "春日野外",
        "id": "39166ec4-1fe3-465e-974d-7f01d8dba8bb"
    },
    {
        "author": "釋文珦",
        "paragraphs": [
            "徹底清閑住草堂，更無一事可商量。",
            "時時欹枕寒窗下，靜看西山白鷺行。"
        ],
        "title": "欹枕",
        "id": "44643917-c184-4d18-af75-3cfa1877455c"
    },
    {
        "author": "釋文珦",
        "paragraphs": [
            "百萬長驅入戰塵，幾人能保去時身。",
            "古來戰將知多少，盡作青青塞草春。"
        ],
        "title": "傷感",
        "id": "771774ed-512c-4d6e-b3e7-2807e2d561b7"
    },
    {
        "author": "釋文珦",
        "paragraphs": [
            "歸隠青山歲月多，定知無意出煙蘿。",
            "樵風自是仙家事，更莫看棋爛斧柯。"
        ],
        "title": "樵隠",
        "id": "01c0552a-0daf-4883-8351-f8e2db4b1e95"
    },
    {
        "author": "釋文珦",
        "paragraphs": [
            "家住潛溪雲萬里，別來四十九春風。",
            "無田種秫不歸去，夢落山光水色中。"
        ],
        "title": "懷故鄉",
        "id": "b6ac3cd7-e0a0-4cf9-a914-20fe6efa3a69"
    },
    {
        "author": "釋文珦",
        "paragraphs": [
            "山寒經月斷人行，孤鴈噰噰忽一聲。",
            "身在異鄉兄弟盡，老夫那得易爲情。"
        ],
        "title": "聞鴈  其一",
        "id": "7855b481-09a4-4cb0-b7f1-db20c53c50be"
    },
    {
        "author": "釋文珦",
        "paragraphs": [
            "重雲散盡天如鏡，寒鴈哭霜冬夜永。",
            "欲寫相思寄遠人，翩翩過盡無留影。"
        ],
        "title": "聞鴈  其二",
        "id": "461c164c-78b0-4eb4-82cb-740a7555185f"
    },
    {
        "author": "釋文珦",
        "paragraphs": [
            "垂老飄零兩鬢華，重陽又復對黄花。",
            "明年决定謀歸去，免使禽猿有怨嗟。"
        ],
        "title": "垂老",
        "id": "8dc84fe6-a5c1-40e5-b864-9dc4d80a3103"
    },
    {
        "author": "釋文珦",
        "paragraphs": [
            "日照松頭凍雪崩，又聞烘拆小池冰。",
            "起看門外羣峰色，絕頂纔分翠一稜。"
        ],
        "title": "雪晴",
        "id": "a4d2fe51-adfb-4a8f-9a11-df234784e7a5"
    },
    {
        "author": "釋文珦",
        "paragraphs": [
            "夢覺風吹雨脚斷，庵西斜月透疎松。",
            "披衣起坐不成寐，細聽四山鳴曉鐘。"
        ],
        "title": "曉鐘",
        "id": "6f30a796-d967-40e1-bf22-86e566c63c16"
    },
    {
        "author": "釋文珦",
        "paragraphs": [
            "貴遊拋果引羣狙，大小玄黄趕擲殊。",
            "別有白猿歸洞裏，一生不受俗人呼。"
        ],
        "title": "香林洞口觀猿",
        "id": "4ba5a1a1-ae4a-412d-819b-4c96c464e636"
    },
    {
        "author": "釋文珦",
        "paragraphs": [
            "門對荒陂柳半遮，老翁留客坐枯槎。",
            "自言雨足好苗色，猶恐風多損稻花。"
        ],
        "title": "村行與田翁語",
        "id": "6e6afcd6-7562-4bc1-a67b-ec598bac7e79"
    },
    {
        "author": "釋文珦",
        "paragraphs": [
            "九曲溪連萬樹松，樹邊雲屋住仙翁。",
            "不曾說著人間事，日暮唯先閉鶴籠。"
        ],
        "title": "贈仙翁",
        "id": "d352071a-7758-438c-91ae-9e161eaaf1a0"
    },
    {
        "author": "釋文珦",
        "paragraphs": [
            "西風似識野夫心，吹葉填門日漸深。",
            "童子切須休掃著，要他朝夕助秋吟。"
        ],
        "title": "西風  其一",
        "id": "20ebaf51-76b2-460e-a3d7-2551fafc6275"
    },
    {
        "author": "釋文珦",
        "paragraphs": [
            "西風飋飋起松林，捲盡長空萬里陰。",
            "明月在天天似水，似余一片坐禪心。"
        ],
        "title": "西風  其二",
        "id": "8089299b-cda3-4def-9236-d3b4039dc159"
    },
    {
        "author": "釋文珦",
        "paragraphs": [
            "十年辛苦戍邊城，朔漠漫漫萬里平。",
            "厭聽胡兒吹曉角，聲聲都是斷腸聲。"
        ],
        "title": "邊思  其一",
        "id": "d8e802b7-61a7-4937-bdb8-b5f592690b69"
    },
    {
        "author": "釋文珦",
        "paragraphs": [
            "胡鴈南翔已盡回，閨中不見寄書來。",
            "窮荒二月無青草，長對東風賦七哀。"
        ],
        "title": "邊思  其二",
        "id": "d61801f0-6af1-49b1-913a-39ca745689da"
    },
    {
        "author": "釋文珦",
        "paragraphs": [
            "宋玉悲秋我愛秋，清秋行樂勝春遊。",
            "林疎盡見山中石，更有寒泉带石流。"
        ],
        "title": "愛秋",
        "id": "8decafc1-44bc-45fd-baa2-bba85a1afb4d"
    },
    {
        "author": "釋文珦",
        "paragraphs": [
            "四山古木變精靈，聞得相呼來聽經。",
            "夜深經罷各分散，燈火滿林如亂星。"
        ],
        "title": "夜深",
        "id": "3655b5c2-675e-4b96-a7db-42540ee0eaa2"
    },
    {
        "author": "釋文珦",
        "paragraphs": [
            "昨夜三更風作惡，墮林橡栗如飛雹。",
            "山童清曉問禪翁，翁在定中都不覺。"
        ],
        "title": "昨夜",
        "id": "5f3bb962-8d3c-4637-a1a5-3aadb3ff5860"
    },
    {
        "author": "釋文珦",
        "paragraphs": [
            "不見生公四十秋，中間多少別離愁。",
            "重逢寧用傷頭白，難得相看盡白頭。"
        ],
        "title": "重逢故人",
        "id": "3e9bb9ce-f46b-42f0-a2ea-fc0f28bcf652"
    },
    {
        "author": "釋文珦",
        "paragraphs": [
            "天漢無雲星宿稀，夜涼清露濕山衣。",
            "月明照我孤禪影，亦照松頭野鶴飛。"
        ],
        "title": "竺山中夜",
        "id": "e2ec16f9-77a3-4eb0-bfda-05a14a11a141"
    },
    {
        "author": "釋文珦",
        "paragraphs": [
            "寢時忘夢覺忘形，惟覺無心最可憑。",
            "祇作秋空雲一片，任教乘化自消凝。"
        ],
        "title": "書懷",
        "id": "a4cee8c2-b2dc-44f2-9b13-28923f358ffd"
    },
    {
        "author": "釋文珦",
        "paragraphs": [
            "此心長是愛雲泉，平澹相親六十年。",
            "縱使流歸滄海去，清聲祇在屋頭邊。"
        ],
        "title": "雲泉吟",
        "id": "e3c649ac-46e6-478c-a251-f46e4b5681ad"
    },
    {
        "author": "釋文珦",
        "paragraphs": [
            "昨日名園錦萬叢，一宵風雨樹頭空。",
            "浮華往往皆如此，誰解看花似夢中。"
        ],
        "title": "落花",
        "id": "91c01f02-316e-4c02-9abd-0f41184979da"
    },
    {
        "author": "釋文珦",
        "paragraphs": [
            "歲暮溪頭欲雪天，思歸頻問社橋船。",
            "心知籬落梅花樹，已有寒香似去年。"
        ],
        "title": "歲晚自沙溪買舟歸社橋酬李秋崖送別韻",
        "id": "39f040ef-0c93-4991-94c1-2934de9e257d"
    },
    {
        "author": "釋文珦",
        "paragraphs": [
            "蟒身漆黑蟒首紅，蟒來動地起狂風。",
            "慙媿蜑巫能制蟒，床頭開柙放蜈蚣。"
        ],
        "title": "聽說南中蟒事",
        "id": "8f2319fd-c161-4016-8608-d3ff84f916ae"
    },
    {
        "author": "釋文珦",
        "paragraphs": [
            "幾年惆悵限江東，暫喜沙頭一笑同。",
            "依舊扁舟相背發，可堪回首月明中。"
        ],
        "title": "丈亭別癯翁",
        "id": "bc3f4f1a-651f-4f4b-9a1a-8d833ca6d795"
    },
    {
        "author": "釋文珦",
        "paragraphs": [
            "十年踪跡與君同，今日魂銷執手中。",
            "自是交深難話別，不關秋雨又秋風。"
        ],
        "title": "別友  其一",
        "id": "ecdd5110-bdf3-4342-99f2-150f5b211444"
    },
    {
        "author": "釋文珦",
        "paragraphs": [
            "故人別我江東去，不堪回首城邊路。",
            "明日思君不見君，惟有春雲滿江樹。"
        ],
        "title": "別友  其二",
        "id": "5f52ac40-3cfc-44eb-ba01-9d12492c6ead"
    },
    {
        "author": "釋文珦",
        "paragraphs": [
            "不知何代公侯墓，酹壇欹傾牧兒聚。",
            "淒涼翁仲滿身苔，獨對寒松泣秋雨。"
        ],
        "title": "古墓",
        "id": "60c1fa4e-70dc-41c9-922b-4754fc713ea6"
    },
    {
        "author": "釋文珦",
        "paragraphs": [
            "千巖萬壑幽深地，一鉢三衣自在身。",
            "斷定不行朝市路，無因猶識利名人。"
        ],
        "title": "深居",
        "id": "7390143e-e988-4670-bc42-8c7fc0c31f33"
    },
    {
        "author": "釋文珦",
        "paragraphs": [
            "春風不入窶人家，三月園桃未著花。",
            "老子放癡都不問，山厨日日飯胡麻。"
        ],
        "title": "山園三月桃未花",
        "id": "04fab86d-2d2d-4380-b8dd-3805e2d2d92b"
    },
    {
        "author": "釋文珦",
        "paragraphs": [
            "山桃初熟山人摘，中有甜子如藥黑。",
            "夜寒月落霜在枝，擘破獼猴不敢食。"
        ],
        "title": "山桃",
        "id": "094a27b6-4a58-4ef0-9f45-103bee71364c"
    },
    {
        "author": "釋文珦",
        "paragraphs": [
            "陌頭遊子矜年少，爭把夭桃比貌紅。",
            "老眼看來渾似夢，開時便與落時同。"
        ],
        "title": "陌頭",
        "id": "5b89d0f0-17f4-48e8-bbff-27c4f51e840f"
    },
    {
        "author": "釋文珦",
        "paragraphs": [
            "南軒竹色映溪光，不減吾州五月涼。",
            "猶恨秋來鷗鷺少，須君更爲築橫塘。"
        ],
        "title": "法寶璉師求竹軒",
        "id": "11753631-9c5e-4381-9410-f02fad801cbe"
    },
    {
        "author": "釋文珦",
        "paragraphs": [
            "終向江湖老此身，了無機事却難馴。",
            "沙鷗信是同盟者，白首相看意最真。"
        ],
        "title": "老懷",
        "id": "8bc5e12e-5f32-4cae-9cc2-9e6ef84468e5"
    },
    {
        "author": "釋文珦",
        "paragraphs": [
            "密片打窗窗自白，老翁寒坐正清吟。",
            "忽聞壓折牆頭竹，却想山中積處深。"
        ],
        "title": "聽雪",
        "id": "ec4bda49-f748-4652-a02c-84cfbd1a3e75"
    },
    {
        "author": "釋文珦",
        "paragraphs": [
            "幾夜自聽松雪響，西峰道者不曾來。",
            "今朝擬得尋幽話，溪路清寒却又迴。"
        ],
        "title": "幾夜",
        "id": "08bf8e88-27e3-4539-9294-ae727b800ea5"
    },
    {
        "author": "釋文珦",
        "paragraphs": [
            "遊人只道花時好，老子心偏愛晚春。",
            "萬紫千紅都謝了，綠陰時見採桑人。"
        ],
        "title": "晚春",
        "id": "b8ddabaf-5f10-4b75-9381-7cf76e11e89a"
    },
    {
        "author": "釋文珦",
        "paragraphs": [
            "一堤楊柳青絲輭，百頃芙蕖錦障開。",
            "中有閒人心似水，坐看沙鳥鏡中來。"
        ],
        "title": "湖亭",
        "id": "54206e6e-9118-4579-ae73-819780b2228b"
    },
    {
        "author": "釋文珦",
        "paragraphs": [
            "黄鳥聲中春意深，百花如夢已消沉。",
            "午窗睡覺心無事，行過溪南看綠陰。"
        ],
        "title": "春晚",
        "id": "2a1aeba4-2864-4f13-9858-024bff7194cf"
    },
    {
        "author": "釋文珦",
        "paragraphs": [
            "自入春來日日陰，客愁春恨兩難禁。",
            "不知門外東風信，看見池塘春水深。"
        ],
        "title": "客舍春日久雨",
        "id": "4b7a87a1-3a94-4834-a518-c53cf9e9ffbb"
    },
    {
        "author": "釋文珦",
        "paragraphs": [
            "岸柳飛花老却春，風前何事巧隨人。",
            "都緣漂蕩無歸處，全似天涯倦客身。"
        ],
        "title": "柳花",
        "id": "f4774f4a-085e-4ebc-bfcd-3daed427df07"
    },
    {
        "author": "釋文珦",
        "paragraphs": [
            "今日送君歸日東，便成永別恨難窮。",
            "海邦萬里波濤隔，不似青山有路通。"
        ],
        "title": "送禪上人歸日本",
        "id": "50f2169b-746a-4ab8-bad4-1eac4571d16b"
    },
    {
        "author": "釋文珦",
        "paragraphs": [
            "道林身世一何閒，去似孤雲不可攀。",
            "若果怕人知隠迹，買山休買有名山。"
        ],
        "title": "送僧歸隠",
        "id": "9701daf7-3ae1-46cf-970b-a3cd99ad6a36"
    },
    {
        "author": "釋文珦",
        "paragraphs": [
            "閒雲一片又飛還，松桂蕭森滿舊山。",
            "後夜有誰相伴住，自聽泉落翠微間。"
        ],
        "title": "送僧還山",
        "id": "347862c6-cf6d-4d2a-b2ec-e688a1ddcf50"
    },
    {
        "author": "釋文珦",
        "paragraphs": [
            "天竺山中秋講散，露蛩煙鴈動鄉情。",
            "五株松下梁朝寺，歸聽羅浮古磬聲。"
        ],
        "title": "送僧歸靜林精舍",
        "id": "69114e37-b59a-45cd-81a8-dd0b5bf7a2ff"
    },
    {
        "author": "釋文珦",
        "paragraphs": [
            "病起山房四壁空，一年春盡雨聲中。",
            "無人知道情懷惡，獨倚溪橋看落紅。"
        ],
        "title": "病起  其一",
        "id": "77018625-f2a7-4181-bf30-073d6fecc765"
    },
    {
        "author": "釋文珦",
        "paragraphs": [
            "卧病厭厭斷聞見，年頭未識春風面。",
            "今朝强起步晴光，傷心滿地殘梅片。"
        ],
        "title": "病起  其二",
        "id": "29971677-94d2-4b71-a9d2-53e821119f51"
    },
    {
        "author": "釋文珦",
        "paragraphs": [
            "遊魂變化事無涯，吳蜀相望萬里賒。",
            "回首故宮歸不得，聲聲啼血染山花。"
        ],
        "title": "杜鵑",
        "id": "18b38bac-3c94-423d-83e0-cdc8a3799a3c"
    },
    {
        "author": "釋文珦",
        "paragraphs": [
            "湖海漂流歲月長，每聞杜宇輒思鄉。",
            "如今耳與聲塵絕，啼殺吾心也不傷。"
        ],
        "title": "老耳聾聵乙酉歲絕不聞鵑啼",
        "id": "7f413a45-335d-4544-afe8-3da35e155f26"
    },
    {
        "author": "釋文珦",
        "paragraphs": [
            "書滿茅堂藥滿園，路蹊深絕似桃源。",
            "夕陽過去樵聲盡，一箇獼猴出掩門。"
        ],
        "title": "山中隠者居",
        "id": "d4c921d5-ca44-4d24-a8c1-e26a351fb19a"
    },
    {
        "author": "釋文珦",
        "paragraphs": [
            "不出柴門三月彊，亦無詩句答風光。",
            "悠然自有深居樂，滿徑從教春草長。"
        ],
        "title": "不出",
        "id": "d0ab445d-cc9b-42f3-a996-30a5a2b4a1e0"
    },
    {
        "author": "釋文珦",
        "paragraphs": [
            "出本無心倦即歸，悠悠天地一支離。",
            "此真難與時人說，惟有山雲乃得知。"
        ],
        "title": "無心",
        "id": "282ab9c3-c929-4fd4-8822-7e95a4bdaeee"
    },
    {
        "author": "釋文珦",
        "paragraphs": [
            "醉陶爲爾早辭官，醒屈曾將當夕餐。",
            "我愛露叢深似染，曉尋特地犯清寒。"
        ],
        "title": "秋曉訪菊",
        "id": "139bfdb2-17cd-4d73-a493-eb51da6c31c2"
    },
    {
        "author": "釋文珦",
        "paragraphs": [
            "落葉重重與砌平，流泉澹澹入池清。",
            "無人識我無人到，獨自吟詩獨自行。"
        ],
        "title": "落葉",
        "id": "f721380a-5894-4609-a786-02f87090d841"
    },
    {
        "author": "釋文珦",
        "paragraphs": [
            "不留塵物涴吾清，更喜官中無姓名。",
            "淡飯粗衣隨處樂，登山臨水一身輕。"
        ],
        "title": "不留塵物",
        "id": "9b123fd8-4ea2-4e67-810f-1cb45504ae57"
    },
    {
        "author": "釋文珦",
        "paragraphs": [
            "冷澹一堤枯柳，孤高九里寒松。",
            "行盡北山煙雨，白雲深處聞鐘。"
        ],
        "title": "湖上雨中晚歸",
        "id": "300b227b-ee43-4545-a270-ea7ffa196d15"
    },
    {
        "author": "釋文珦",
        "paragraphs": [
            "聽說相思情緒，難禁最是秋時。",
            "燕去重增別恨，鴈來不報歸期。"
        ],
        "title": "秋思",
        "id": "2b9992eb-7180-4253-b3a7-4d3dc360a86f"
    },
    {
        "author": "釋文珦",
        "paragraphs": [
            "月滿千重林壑，人憑一曲闌干。",
            "但覺衣襟徵潤，不知風露高寒。"
        ],
        "title": "山樓夜",
        "id": "8637e700-cd05-40f4-b565-e6177db3a8e3"
    },
    {
        "author": "釋文珦",
        "paragraphs": [
            "扁舟頗多幽趣，孤月正照寒沙。",
            "曲渚回塘深處，青燈竹屋誰家。"
        ],
        "title": "扁舟夜返",
        "id": "a6b81507-fbaf-43fb-8879-61560b5525c0"
    },
    {
        "author": "釋文珦",
        "paragraphs": [
            "落日回潮寂寞，西風老柳蕭疎。",
            "久客自知津渡，故人不寄音書。"
        ],
        "title": "久客",
        "id": "a05b0347-ae56-4dfd-bd5a-736cb5508d97"
    },
    {
        "author": "釋文珦",
        "paragraphs": [
            "隔岸茅茨低小，臨溪草徑橫斜。",
            "楊柳已無餘葉，芙蓉尚有殘花。"
        ],
        "title": "晚秋野外",
        "id": "63c0df10-807c-4314-8ca2-a6e1cd7cde4d"
    },
    {
        "author": "釋文珦",
        "paragraphs": [
            "絕巘應藏佛屋，深源定有仙家。",
            "風裏傳來清梵，澗中流出胡麻。"
        ],
        "title": "野外",
        "id": "a760b519-39a3-4559-a13c-6b676b7f6e67"
    },
    {
        "author": "釋文珦",
        "paragraphs": [
            "石澗寒流不盡，茅簷宿雨初晴。",
            "幽客眠雲未起，四時鳥弄春聲。"
        ],
        "title": "春曉尋山家",
        "id": "2a31c259-a436-460a-8d4f-95c7fd888775"
    },
    {
        "author": "釋文珦",
        "paragraphs": [
            "七十五聲更漏，一千餘里鄉心。",
            "夢裏分明歸去，覺來無處追尋。"
        ],
        "title": "夢覺",
        "id": "1714d909-e603-4f82-af95-79da00febc4c"
    },
    {
        "author": "釋文珦",
        "paragraphs": [
            "遠浦漁舟若箇，荒林草屋誰家。",
            "不信丹青能爾，分明鴈落平沙。"
        ],
        "title": "書山水畫卷",
        "id": "231e05a9-b0c6-45e8-b476-bcbef9023947"
    },
    {
        "author": "釋文珦",
        "paragraphs": [
            "得性賢於得祿，歸山勝似歸朝。",
            "飲澗肺腸清浄，卧雲魂夢逍遥。"
        ],
        "title": "得性",
        "id": "34af8bfb-f41f-4592-9ccf-f1a40245f04f"
    },
    {
        "author": "釋文珦",
        "paragraphs": [
            "大藥生自心田，神方藴乎靈府。",
            "不論火候抽添，萬病自然良愈。"
        ],
        "title": "闕題  其一",
        "id": "2a9d0fd5-bede-455a-9a92-a55a728fbd19"
    },
    {
        "author": "釋文珦",
        "paragraphs": [
            "衆患皆因有欲，一閒全得無聞。",
            "心定常如止水，身安不喜行雲。"
        ],
        "title": "闕題  其二",
        "id": "0eb6d830-4372-42b6-9a15-98cb6438495c"
    },
    {
        "author": "釋文珦",
        "paragraphs": [
            "飲罷唯圖睡快，老來不作書癡。",
            "一味古人糟粕，誰能更辨醇醨。"
        ],
        "title": "闕題  其三",
        "id": "d86899d2-6069-4130-91db-732e91740fa1"
    },
    {
        "author": "釋文珦",
        "paragraphs": [
            "吾生本不識字，人謂吾詩入微。",
            "篇章聊復爾耳，止觀然猶庶幾。"
        ],
        "title": "闕題  其四",
        "id": "f71ad329-48e4-4f4e-af95-3e7080a20793"
    },
    {
        "author": "釋文珦",
        "paragraphs": [
            "茅屋小於船，寒宵此會偏。",
            "苦吟因靜得，幽思與閒便。",
            "斷壁棲雲氣，虛窗閉篆煙。",
            "帖殘重補畫，琴老不勝絃。",
            "畫軸塵爲古，茶鑪火自然。",
            "細泉膠莧腹，凍鶴墮松巔。",
            "石皷鳴如磬，甆缾色類鉛。",
            "雪明燈焰減，風遠漏聲傳。",
            "鼠黠窺人走，僮頑背客眠。",
            "骨清神欲脫，興逸語猶顛。",
            "野性終應在，浮名豈足纏。",
            "欲從支遁隠，未有買山錢。"
        ],
        "title": "剡源山房",
        "id": "0790a95b-193a-4adb-8f79-3f735e861758"
    },
    {
        "author": "釋文珦",
        "paragraphs": [
            "秋中唯此夕，雨蔽月圓時。",
            "握管沉幽思，臨軒失舊期。",
            "孤燈花謾落，良會信成虧。",
            "宋玉悲潛長，安仁鬢亦衰。",
            "簷聲愁裏滴，星度暗中移。",
            "到曉休臨鑑，霜髯只自欺。"
        ],
        "title": "和盧推官中秋遇雨",
        "id": "bef95a2d-1851-44d7-8a72-0d7071dbbb01"
    },
    {
        "author": "釋文珦",
        "paragraphs": [
            "寒月照沙頭，輕風引客舟。",
            "掛帆重曠望，舉櫂復夷猶。",
            "地勢連吳越，星躔次斗牛。",
            "鴈煙縈別思，漁火點鄉愁。",
            "雙鬢誰憐白，單衣自怯秋。",
            "明朝定相憶，獨上水邊樓。"
        ],
        "title": "錢塘晚渡別友",
        "id": "db54402a-ca7b-4d86-97c1-d146f52e27a3"
    },
    {
        "author": "釋文珦",
        "paragraphs": [
            "湖際山何限，飛來獨著名。",
            "玲瓏疑鬼鑿，崷崒自天成。",
            "猿去猶存洞，龍歸尚有泓。",
            "樹因含玉潤，泉爲煉丹清。",
            "桂子排空落，蓮花浥露擎。",
            "鷲形傳佛國，靈應動神京。",
            "翻譯賢人迹，稽留隠者情。",
            "脩藤垂萬歲，孤石記三生。",
            "夜講臺偏古，春風檜重榮。",
            "賓王辭可訊，慧理塔難平。",
            "客至心多戀，僧居慮自輕。",
            "躋攀雖詰屈，臨眺獨高明。",
            "觀闕雄三島，衣冠邁百城。",
            "東南且行在，西北待經營。",
            "溟漲無涯涘，江流但注傾。",
            "一時歸眼界，終古播詩聲。"
        ],
        "title": "同諸友尋幽登飛來峰",
        "id": "3a90dd70-859d-45ea-b909-bd967e856c29"
    },
    {
        "author": "釋文珦",
        "paragraphs": [
            "晚策信所往，幽懷那可窮。",
            "孤村流水外，古木亂山中。",
            "雨過天容浄，風收地籟空。",
            "淡煙歸獨鳥，深澗飲長虹。",
            "日下青峰表，潮生滄海東。",
            "光吞羣象沒，氣混百川雄。",
            "㭬杙知樵子，乘舟識釣翁。",
            "閒身天與健，蕭散復誰同。"
        ],
        "title": "晚步",
        "id": "a4d4c46b-c213-4dbb-a7b4-2e2ee42dd193"
    },
    {
        "author": "釋文珦",
        "paragraphs": [
            "天地一深翁，匡廬氣所鍾。",
            "親傳厚齋業，優得考亭宗。",
            "勁節霜崖竹，高標雪嶠松。",
            "滄溟含雅量，干莫避辭鋒。",
            "元老皆知敬，憸夫獨不容。",
            "畏塗嘗跌足，道院蹔潛縱。",
            "冤白州麾晚，身亡奠斝重。",
            "魂應歸帝所，人盡哭堂封。",
            "有道存方冊，無名上景鐘。",
            "死生今隔異，湖海昔過從。",
            "芻束無繇致，愁凝五老峰。"
        ],
        "tags": [
            "庐山"
        ],
        "title": "馮深居挽詞",
        "id": "6713e8a8-fe05-46fc-b187-0d984e6ce6bb"
    },
    {
        "author": "釋文珦",
        "paragraphs": [
            "吾宗老兄弟，夫子最高明。",
            "問學窮根柢，公忠出性情。",
            "夙能全至孝，元不念脩程。",
            "道自成均重，身由射策榮。",
            "把麾聞列郡，持橐貳春卿。",
            "得請還山早，居家舊疾平。",
            "正安琳館樂，忽報玉樓成。",
            "死後名逾盛，生前志未行。",
            "他年如定謚，謚號决當清。"
        ],
        "title": "星諸兄挽詞",
        "id": "4ddb8c53-1972-46e5-8f23-26c57867dd88"
    },
    {
        "author": "釋文珦",
        "paragraphs": [
            "予生駑且鈍，良御謾加鞭。",
            "蹇步常居後，長途靡克前。",
            "於焉辭里塾，竟爾向林泉。",
            "魯誥方擩嚌，真乘又賾研。",
            "孳孳羞愒日，矻矻自窮年。",
            "靈嶽言猶在，天台筆已專。",
            "玄珠因象得，祖印以心傳。",
            "終覺符深妙，初非離簡編。",
            "連環資講貫，涵泳藉詩篇。",
            "斷斷無他技，愔愔合自然。",
            "從來憎繫屬，其肯望陶甄。",
            "謬忝諸公識，常推衆客先。",
            "歲時頻問勞，旦夕競招延。",
            "有意行方外，因思去日邊。",
            "書探禹穴古，鑑入賀湖漣。",
            "巖壑爭奇秀，涇溪互屬聯。",
            "鄞江浮汗漫，雪竇踏雲煙。",
            "曠望方壺表，高躋太白巔。",
            "石橋誇聖所，華頂歷星躔。",
            "羽洞僊蹤秘，丹丘地勢偏。",
            "搘筇踰絕嶠，杭葦下中川。",
            "秋蕩懷康樂，春池憶惠連。",
            "尋猿過翠壁，訪鶴列青田。",
            "古郡名存栝，仙都頂有蓮。",
            "江峰何嵂崒，馮嶺足迍邅。",
            "建涉東閩劇，茶從北苑煎。",
            "武夷循窈窱，九曲愛回漩。",
            "境接三山勝，名隨歷代遷。",
            "層巒無間斷，一水自蜿蜒。",
            "雪皷何深秀，滄溟可泝沿。",
            "衣冠常繼踵，魚蟹不論錢。",
            "正欲登衡霍，無端信杜鵑。",
            "遊情方稍稍，歸思忽翩翩。",
            "玄笠纔加首，青藜亦在肩。",
            "未窮交廣際，俄返浙淮埏。",
            "姑蔑墟難辨，金華洞可穿。",
            "爛柯人已往，起石事堪箋。",
            "新定人民質，桐廬物象妍。",
            "閒詢吟士室，重扣釣臺舷。",
            "風壤連吳越，雲山異隴汧。",
            "富春聊憇止，古霅又周旋。",
            "二水來天目，千峰列地𤲬。",
            "麥畦螽揖揖，桑野蠋蜎蜎。",
            "湖石偏求潤，山茅競摘鮮。",
            "毘陵季子邑，陽羨蜀僊佃。",
            "惠阜泉宜瀹，侯堂檜不蹎。",
            "醜梨生槜李，佳紙出由拳。",
            "漸聽華亭鶴，將求瀚海鱣。",
            "闔廬當日霸，郛郭入門堅。",
            "許越夫差誤，逃吳太伯賢。",
            "唯應希范蠡，不必慕成鱄。",
            "鐵甕州形固，金陵王氣宣。",
            "山回石頭壯，江下海門遄。",
            "南北茲爲限，英雄孰解填。",
            "千齡難致詰，六代自相挻。",
            "極目傷京汴，懸情比澗瀍。",
            "未歸文武業，猶慕蟻羊羶。",
            "今古雖興廢，山川但幅𢄙。",
            "地多秦漢迹，碑少晉唐鎸。",
            "題詠詩三百，經行路四千。",
            "豺狼頻犯軛，蛟鰐屢驚船。",
            "曉發蒙霜露，宵投閲望弦。",
            "往來唯適興，遊戲豈離禪。",
            "身外無餘嗜，行中頗自便。",
            "雲山期浪跡，輦寺迫充員。",
            "唯曰通宗說，何曾問陌阡。",
            "短長皆以度，輕重必於權。",
            "苦節貞徒爾，讒人不舍旃。",
            "菲萋成貝錦，海嶽起埃涓。",
            "事變安能測，冤深豈易湔。",
            "采苓空自賦，齧檗竟誰憐。",
            "悲寢難成夢，愁餐不下咽。",
            "中心誠匪石，直道信如絃。",
            "白首將沈穽，丹忱遂格天。",
            "釋然消怨結，劃爾脫拘攣。",
            "彼舌知何用，吾生固獨全。",
            "青雲非所覬，白日且高眠。",
            "頗覺閒情逸，渾無俗累牽。",
            "餘生今老矣，此地盍終焉。",
            "杖爲看山拄，裳因涉澗褰。",
            "祇堪朋鹿豕，庶免懼鷹鸇。",
            "于以存吾拙，休教謂我儇。",
            "淺深隨象兔，飛躍任魚鳶。",
            "門小無三逕，居幽止數椽。",
            "調琴新得譜，坐客舊無氈。",
            "旨蓄常留甕，胡麻或滿篅。",
            "但令山在目，肯顧雪盈顛。",
            "野飯忘精鑿，山肴略豆籩。",
            "未嘗嫌菲薄，自足養衰孱。",
            "陋室茅充瓦，寒衣艾當綿。",
            "冷非塵境外，靜是悟因緣。",
            "盡棄殘書帙，唯留古硯甎。",
            "雲歸多在樹，泉落自成淵。",
            "孤鶻翻霄健，羣猱上木獧。",
            "水邊梅的皪，雨際竹嬋娟。",
            "貞勁期松柏，芳馨尚葯荃。",
            "草間龍腦出，木末兔絲懸。",
            "澹若忘吾我，蕭然去糾纏。",
            "已能齊指馬，豈復記蹄筌。",
            "元自師調御，還曾訊偓佺。",
            "無心方契佛，有藥未爲仙。",
            "置窟嗟毚兔，遺身愛蛻蟬。",
            "岸登當捨筏，卜妄不須篿。",
            "覓句歸陶謝，觀空體竺乾。",
            "性天宜爽朗，戒月要孤圓。",
            "病起形神改，年加膂力愆。",
            "齒疎亡兩版，面瘠露雙顴。",
            "百歲人應少，諸塵相盡捐。",
            "客來歌九辨，僧至說三玄。",
            "白石常同煮，青葵亦共搴。",
            "虛懷本無取，那得更悁悁。"
        ],
        "title": "閒居多暇追敘舊遊成一百十韻",
        "id": "52441489-6942-4669-8d08-63c6d9288b55"
    },
    {
        "author": "釋文珦",
        "paragraphs": [
            "分得此生閒，於今老更頑。",
            "心終如白水，身不離青山。",
            "拙性從人誚，前詩或自刪。",
            "衡門深草色，壞衲上苔斑。",
            "雖有貧居樂，猶聞世道艱。",
            "皇天如有意，會見古風還。"
        ],
        "title": "閒興",
        "id": "d5f4a6ff-c6a6-467f-a8c3-6e931880559b"
    },
    {
        "author": "釋文珦",
        "paragraphs": [
            "晚暮衰慵劇，因尋此地居。",
            "山深常見鹿，溪淺少藏魚。",
            "野徑歸煙僻，寒窗映水虛。",
            "松枯生蘚遍，梅老著花疎。",
            "對月空塵翳，眠雲晤卷舒。",
            "以閒消苑結，因靜得真如。",
            "兀坐多凭几，徐行不用車。",
            "公卿誰識我，猿鶴最知予。",
            "善賈休沽玉，全生願作樗。",
            "終身期不出，頗自愛吾廬。"
        ],
        "title": "不出",
        "id": "c7e89284-1584-4a1e-af23-fee9f35bb5ca"
    },
    {
        "author": "釋文珦",
        "paragraphs": [
            "積雪兮深深，萬卉兮消沈。",
            "梅獨花兮水之陰，容斯靜兮暗暗。",
            "香斯清兮不淫。",
            "有孤操兮慰予心，爲高歌兮詔主林。"
        ],
        "title": "爲清渭濱作雪深室歌",
        "id": "8cc32241-ca29-4256-b778-952a5715cc54"
    },
    {
        "author": "釋文珦",
        "paragraphs": [
            "相彼胎禽兮有志凌霄，翦翎鎩翼兮羈縻於籠牢，爲時人之近玩兮中心鬰陶。",
            "有高人兮逆知其然，養成羽儀兮縱之於千仞之巔，使全其性兮逍遥乎九天。",
            "九天之高兮穹窿，鶴之樂兮融融，維高人之德兮與天無窮。"
        ],
        "title": "放鶴操",
        "id": "370cc19c-723d-4eb9-b41d-28e79f8cb89a"
    },
    {
        "author": "釋文珦",
        "paragraphs": [
            "楊柳蔭華館，菡萏生回塘。",
            "薰風散炎蒸，積水生夜涼。",
            "長歌滄浪曲，可洗冰炭腸。",
            "主人不知愛，白頭猶異方。"
        ],
        "title": "貴家園池夏夜",
        "id": "6e4cb603-fa1f-48cf-a3db-e88478982078"
    },
    {
        "author": "釋文珦",
        "paragraphs": [
            "名園無俗情，漁子往來密。",
            "憑闌古城近，屏翳秀石出。",
            "弁衡山獻青，苕霅水□碧。",
            "好景吟不窮，煙霏又將夕。"
        ],
        "tags": [
            "衡山"
        ],
        "title": "平齋老先生遊霅城葉氏園池有作俾次元韻",
        "id": "8c7f5b82-c1af-43c1-98f1-f968a7c32c6e"
    },
    {
        "author": "釋文珦",
        "paragraphs": [
            "漢朝諸公卿，鮮有能自全。",
            "廣受信明哲，獨悟於機先。",
            "託之老氏訓，辭祿偕歸田。",
            "祖帳東都門，萬口稱其賢。",
            "於今閲千齡，高風猶凜然。"
        ],
        "title": "二疏",
        "id": "67f35cf6-5b3f-4b7b-bf3b-1fd28dc55633"
    },
    {
        "author": "釋文珦",
        "paragraphs": [
            "斗門何代設，千古截寒潮。",
            "水廟依楓樹，湖田足葑苗。",
            "衆山臨海盡，叢港達城遥。",
            "落日漁歌裏，西風動泬寥。"
        ],
        "title": "越中三江斗門",
        "id": "a926877b-e4d3-4a04-aa30-3f4773a18ae1"
    },
    {
        "author": "釋文珦",
        "paragraphs": [
            "柴門雖設不曾關，時有忘機客往還。",
            "風送釣舟來北渚，雨催樵子下西山。",
            "生前富貴何勞美，身後聲名亦是閒。",
            "萬慮消除心自在，從教人道我疎頑。"
        ],
        "title": "柴門",
        "id": "e7751010-74ea-4bbb-9a15-b8f0b8488455"
    },
    {
        "author": "釋文珦",
        "paragraphs": [
            "衡門隨我分，可是賤儒冠。",
            "任性中腸樂，無營夢境安。",
            "澗聲暗後響，山氣夜深寒。",
            "活計何勞問，薇生採不難。"
        ],
        "title": "衡門  其一",
        "id": "1c5c5a45-aae3-47bb-9eb8-f156950955f9"
    },
    {
        "author": "釋文珦",
        "paragraphs": [
            "鐵錫已高懸，殘山剩水邊。",
            "算年齊易卦，寫夢入詩篇。",
            "介癖游從少，幽深景物偏。",
            "衡門終日掩，吾自守吾玄。"
        ],
        "title": "衡門  其二",
        "id": "1a282a82-edc6-4d8b-8e8a-77e4a89543a4"
    },
    {
        "author": "釋文珦",
        "paragraphs": [
            "古樹兩三株，人家四散居。",
            "草簷經雨爛，沙路過潮虛。",
            "漁罷籬懸網，耕歸壁掛鋤。",
            "相呼命鄰叟，農隙課兒書。"
        ],
        "title": "江村",
        "id": "c3278339-fcef-453e-8b70-8e5bcd8a65e8"
    },
    {
        "author": "釋文珦",
        "paragraphs": [
            "祭鼓鼕鼕野廟，茅茨小小人家。",
            "水際數株榆柳，籬邊幾陸桑麻。"
        ],
        "title": "水村即事二首  其一",
        "id": "4acaa945-f958-4137-994c-466aab2fdecd"
    },
    {
        "author": "釋文珦",
        "paragraphs": [
            "草徑別通村墅，柴門祇對河塍。",
            "老婦自安鷄柵，小兒解守魚罾。"
        ],
        "title": "水村即事二首  其二",
        "id": "cd18eb8e-6d5a-4a2b-9987-a185d43df1ca"
    },
    {
        "author": "釋文珦",
        "paragraphs": [
            "山村幾家住，茅屋障春泥。",
            "麥隴微通徑，桑林半閣梯。",
            "過溪孤放犢，隔巷數聲鷄。",
            "全似桃源裏，遊人到欲迷。"
        ],
        "title": "山村",
        "id": "061d82d2-f9c5-476f-ac6c-43b8911d4a19"
    },
    {
        "author": "釋文珦",
        "paragraphs": [
            "我愛山村人，自得山村趣。",
            "唯與漁樵狎，絕無軒冕慕。",
            "高情寄雲松，至樂在霜芋。",
            "長吟招隠詩，更作閒居賦。",
            "出處均一靜，曠達遺萬慮。",
            "猶嫌車馬喧，肯受塵土污。",
            "白駒志雖潔，玄豹斑已露。",
            "祗恐鶴書來，奪我良朋去。"
        ],
        "title": "爲仇近仁賦山村",
        "id": "1b4526cd-9804-460b-9e13-1a54273752b6"
    },
    {
        "author": "釋文珦",
        "paragraphs": [
            "深村堪就隠，隨處有人家。",
            "地遠官無禁，年豐酒易賒。",
            "烟波藏釣艇，山雨送樵車。",
            "絕似桃源裏，唯無洞口花。"
        ],
        "title": "深村",
        "id": "045798f1-f36f-43fb-8888-78f1a5b6a6a9"
    },
    {
        "author": "釋文珦",
        "paragraphs": [
            "常於靜處著閒身，別是清虛冷淡人。",
            "禪裏斷除千種法，吟中消受一生貧。",
            "聲名豈必存編簡，林壑從來有隠淪。",
            "雲月溪山無限景，對餘一一意皆真。"
        ],
        "title": "靜處",
        "id": "23a38aba-c8f7-4173-ae48-e94947329c0a"
    },
    {
        "author": "釋文珦",
        "paragraphs": [
            "萬山深處絕諠嘩，野鶴孤猿共此家。",
            "莫使游塵污泉石，有妨閑客卧烟霞。",
            "寒衣綠芰千層葉，饑食青松數樹花。",
            "無可破除無可羨，清貧却是好生涯。"
        ],
        "title": "萬山深處",
        "id": "1b9ea64b-bb7a-4095-a4ee-a8101c61461a"
    },
    {
        "author": "釋文珦",
        "paragraphs": [
            "身嬾都忘動，心空不待安。",
            "葉鳴山鹿至，火盡地鑪寒。",
            "即此爲吾樂，同人話却難。"
        ],
        "title": "身嬾",
        "id": "cb8bea77-d815-44fc-906f-f1ebf6f4e769"
    },
    {
        "author": "釋文珦",
        "paragraphs": [
            "身閒日日日高眠，疏牖開於疊嶂邊。",
            "巨竹拂雲知地力，細泉鳴玉自天然。",
            "牆頭盧橘金丸重，籬角楊梅火齊圓。",
            "只與禽猿同此樂，莫教馬跡到門前。"
        ],
        "title": "身閑  其一",
        "id": "9a909e5d-6dde-4641-b230-2d8938083dc5"
    },
    {
        "author": "釋文珦",
        "paragraphs": [
            "身閒更喜交遊絕，三徑寥寥草樹荒。",
            "但覺空門無住著，不知塵世有炎凉。",
            "吟殘海月生松壁，定起山雲滿石床。",
            "何緣饑渴猶相累，擬覓幽人斷穀方。"
        ],
        "title": "身閑  其二",
        "id": "8931a191-e2e8-4098-bc2f-165071a74130"
    },
    {
        "author": "釋文珦",
        "paragraphs": [
            "癖性唯耽靜，溪山占一坳。",
            "小橋橫獨水，矮屋蓋重茅。",
            "坎井寒泉冽，深蹊密陰交。",
            "閒門終日掩，不許俗人敲。"
        ],
        "title": "癖性",
        "id": "1ab3127e-efb3-44a9-9b65-ac892d81b9f0"
    },
    {
        "author": "釋文珦",
        "paragraphs": [
            "夙了萬緣空，年衰轉更慵。",
            "夢身休化蝶，病耳畏聞蛩。",
            "野服蘿堪製，山糧穄可舂。",
            "誓將雲木友，怕與世人逢。"
        ],
        "title": "敘志",
        "id": "e3c97197-efb4-4b81-b16e-d8a12214950b"
    },
    {
        "author": "釋文珦",
        "paragraphs": [
            "凡物無美惡，適俗斯見收。",
            "荆玉勿彊獻，隋珠毋暗投。",
            "苟曰道不同，其可相爲謀。",
            "知己盡淪喪，吾生行且休。"
        ],
        "title": "言志  其一",
        "id": "091dcd21-251c-40c0-aee5-fd9cb8e84409"
    },
    {
        "author": "釋文珦",
        "paragraphs": [
            "人生在斯世，窮達懸諸天。",
            "迷徒不知此，多爲外物遷。",
            "豈若保真素，白雲日高眠。",
            "鴻飛杳冥冥，弋者何慕焉。"
        ],
        "title": "言志  其二",
        "id": "d3783faf-4c6b-4074-b5b7-692d4c5ff1fe"
    },
    {
        "author": "釋文珦",
        "paragraphs": [
            "衆人窮智慮，沒齒常區區。",
            "吾獨不能爾，林卧安其愚。",
            "聰明既寂絕，因之得玄珠。",
            "其珠有夜光，終將破昏衢。"
        ],
        "title": "言志  其三",
        "id": "4014b782-d775-488f-b291-47878305ac04"
    },
    {
        "author": "釋文珦",
        "paragraphs": [
            "山中良自好，住久樂已成。",
            "山木有嘉蔭，山禽無俗聲。",
            "永言辭世路，世路多不平。",
            "亦以性疎嬾，不能但勞生。"
        ],
        "title": "言志  其四",
        "id": "12154ac2-e9cb-40b4-8d9d-2d5bdd7bd4af"
    },
    {
        "author": "釋文珦",
        "paragraphs": [
            "吾生癖而慵，煙霞成痼疾。",
            "千山復萬山，曾不厭深密。",
            "廣厦非所睎，分甘死蓬蓽。",
            "或問予如何，高明鬼瞰室。"
        ],
        "title": "言志  其五",
        "id": "249bad58-873b-4ffe-b6ff-988fab561fc0"
    },
    {
        "author": "釋文珦",
        "paragraphs": [
            "窮居雖寂寥，苦節諒難改。",
            "青青山上薇，朝莫猶可採。",
            "薇盡而長饑，餓死亦無悔。",
            "古者夷與齊，清風彌億載。"
        ],
        "title": "言志  其六",
        "id": "80dc8d8d-bf71-4d93-a5d5-5036e4a0f3f1"
    },
    {
        "author": "釋文珦",
        "paragraphs": [
            "人壽能幾何，百年猶一霎。",
            "豈識貂蟬貴，且與漁樵狎。",
            "飲澗不需瓢，採山時荷鍤。",
            "世人莫相嗤，吾自用吾法。"
        ],
        "title": "言志  其七",
        "id": "b754cbd8-4fa7-45c0-8e14-568dcf83dc42"
    },
    {
        "author": "釋文珦",
        "paragraphs": [
            "草衣而木食，老子樂在內。",
            "身似玄空雲，蹤跡了無礙。",
            "雙松亦孤高，青青遠爲對。",
            "富貴不須論，本非吾所愛。"
        ],
        "title": "草衣木食",
        "id": "62875a49-ce87-4a2c-b7c6-d00e30eccf55"
    },
    {
        "author": "釋文珦",
        "paragraphs": [
            "隠者似孤雲，都忘厭與忻。",
            "漁樵每爭席，鸞鶴自爲群。",
            "地僻雲常滿，山高日易曛。",
            "蹲鴟煨正熟，不與俗人分。"
        ],
        "title": "煨芋",
        "id": "7c663ee0-2c38-495c-9123-56bba9b57c75"
    },
    {
        "author": "釋文珦",
        "paragraphs": [
            "故交今何處，音問久不接。",
            "歲月易蹉跎，關山更重疊。",
            "凝霜遍衰草，寒日照黄葉。",
            "幾度欲相尋，清川苦難涉。"
        ],
        "title": "懷友  其一",
        "id": "74375fe0-86d7-4433-9a00-4ed2c847ff79"
    },
    {
        "author": "釋文珦",
        "paragraphs": [
            "路隔千里遥，人經十年別。",
            "音書久不至，芳草又還歇。",
            "青山天外盡，白鳥煙中沒。",
            "此夕倚江樓，相思心欲絕。"
        ],
        "title": "懷友  其二",
        "id": "66955b72-1edb-44cc-be95-f35b8eeb3bd5"
    },
    {
        "author": "釋文珦",
        "paragraphs": [
            "負疴在山澤，已若無此生。",
            "期與草木盡，隠人不須名。",
            "西南數奇峰，宛同親弟兄。",
            "悠然有靜意，青青日相迎。",
            "因持短柄鑱，入山斸黄精。",
            "志不在苟得，聊復怡吾情。"
        ],
        "title": "隠懷",
        "id": "7e105bc5-63ed-4e92-82e4-ffec6e047862"
    },
    {
        "author": "釋文珦",
        "paragraphs": [
            "夜深臺殿閉，空室自安禪。",
            "松頂掛寒月，竹根鳴暗泉。",
            "理方因靜勝，道不在言傳。",
            "溪友同知此，今居何處邊。"
        ],
        "title": "懷溪雲壑",
        "id": "b6ea253e-ff14-4b5e-812c-9bb6a385a668"
    },
    {
        "author": "釋文珦",
        "paragraphs": [
            "垂垂當莫景，每每憶同參。",
            "金石敦風誼，雲山異北南。",
            "道機應已熟，世夢莫教酣。",
            "路遠難相語，裁詩寄短函。"
        ],
        "title": "懷寄同志",
        "id": "d4cc48df-f2c4-49fc-9a87-bbf6a486b025"
    },
    {
        "author": "釋文珦",
        "paragraphs": [
            "高僧住太白，給侍來天童。",
            "東嶺極遐曠，西巖亦玲瓏。",
            "神龍宅其巔，風雲自相通。",
            "久別勞夢寐，何當返山中。"
        ],
        "title": "懷天童故棲",
        "id": "c30dd410-f34b-44fd-8618-a3bde6fd5bf8"
    },
    {
        "author": "釋文珦",
        "paragraphs": [
            "故里多離別，他鄉久滯留。",
            "蟲聲偏入夜，客夢不禁秋。",
            "枯葉兼風響，清溪带月流。",
            "倚門應望切，明日問歸舟。"
        ],
        "title": "旅夜思親",
        "id": "dc3f3706-f615-44a4-95ef-eaa495c33843"
    },
    {
        "author": "釋文珦",
        "paragraphs": [
            "同人久別離，消息不曾知。",
            "心似長堤柳，千絲又萬絲。"
        ],
        "title": "憶友",
        "id": "3dc87fb6-d169-4539-a87d-110b8943792c"
    },
    {
        "author": "釋文珦",
        "paragraphs": [
            "賈島憐無可，都緣數句詩。",
            "君雖是後輩，我謂過當時。",
            "溪浪和星動，松陰带鶴移。",
            "因吟到明坐，此道澹誰知。"
        ],
        "title": "贈雲英院",
        "id": "f9571b53-6f68-4561-b3f2-3da0cb152b32"
    },
    {
        "author": "釋文珦",
        "paragraphs": [
            "暗數鳴絃日，知君已及瓜。",
            "水光浮縣郭，山色滿樵家。",
            "訟簡遲開印，庭空早放衙。",
            "傳來多美政，不獨種桃花。"
        ],
        "title": "寄林弓寮",
        "id": "40b0f9b5-3977-487b-9db6-1416e5fd0b2a"
    },
    {
        "author": "釋文珦",
        "paragraphs": [
            "故人相別去，歲月良已深。",
            "人皆寄音書，我唯寄其心。",
            "心真無轉移，音書有浮湛。",
            "所寄匪有它，但願保斯諶。",
            "毋爲威武屈，毋爲富貴淫。",
            "與其常戚戚，不如自愔愔。",
            "但使吾道存，何傷貧病侵。",
            "難與昧者言，託之於長吟。"
        ],
        "title": "寄友  其一",
        "id": "fdfa6641-1079-4a3a-b2a1-d9794dbcad63"
    },
    {
        "author": "釋文珦",
        "paragraphs": [
            "半生行李各東西，無柰相思億萬重。",
            "又恐因書增別恨，人行不敢寄緘封。"
        ],
        "title": "寄友  其二",
        "id": "936dfecd-f17f-425b-881d-9f813f9d21bd"
    },
    {
        "author": "釋文珦",
        "paragraphs": [
            "疎索復疎索，世道今難託。",
            "驥騄筋力殘，鸞凰羽毛落。",
            "林公古人徒，風期諒如昨。",
            "歸來乎山中，携手共行樂。"
        ],
        "title": "寄友  其三",
        "id": "b203bc07-9419-46fd-b505-6d79c0451394"
    },
    {
        "author": "釋文珦",
        "paragraphs": [
            "聞道幽棲野思饒，徑無塵迹草蕭蕭。",
            "長松架壑因爲屋，老櫸橫溪便作橋。",
            "煮石未須閒水碓，漱流何必棄風瓢。",
            "吾生更愛深居樂，定擬相從不待招。"
        ],
        "title": "寄山中友人  其一",
        "id": "ced5ba17-25ae-4bd1-b4ad-08b25692b364"
    },
    {
        "author": "釋文珦",
        "paragraphs": [
            "清修二師持遠徒，麻衣草座深山居。",
            "心如蓮花不著水，身似孤雲行太虛。",
            "記得茅堂明月夕，同汲寒泉煮白石。",
            "多年不見擬相尋，秋風落葉迷行跡。"
        ],
        "title": "寄山中友人  其二",
        "id": "1e8b54d0-81e3-4470-b9b7-d385b98687a9"
    },
    {
        "author": "釋文珦",
        "paragraphs": [
            "念君爲遠役，日日爲君愁。",
            "直道無知己，身貧難自由。",
            "角吹關月曉，鼙動磧霜秋。",
            "想亦懷歸切，慈親雪滿頭。"
        ],
        "title": "寄遊邊友人",
        "id": "f3f2ac06-3681-4dca-be97-6d20346174f4"
    },
    {
        "author": "釋文珦",
        "paragraphs": [
            "居士性無染，栽蓮徧芳洲。",
            "宛在東林社，如乘太一舟。",
            "清香入書帷，浄色涵衣篝。",
            "尚友千載間，宗雷亦君儔。"
        ],
        "title": "寄社人",
        "id": "4b66738a-9a93-46fc-b5b2-af5cc3f554d8"
    },
    {
        "author": "釋文珦",
        "paragraphs": [
            "四海寥寥孰可宗，唯知谿上有谿翁。",
            "乾坤盡入文心裏，今古同歸醉眼中。",
            "梅子熟時明祖意，竹君多處振清風。",
            "野人祇是空相憶，浙水閩山信不通。"
        ],
        "title": "寄林竹谿",
        "id": "e7e4d0e5-7bf8-48ef-8805-ee37ceb55d51"
    },
    {
        "author": "釋文珦",
        "paragraphs": [
            "東東魏國之雲仍，一清不減玉壺冰。",
            "生平閉戶養真素，隠節久爲人所稱。",
            "遠來訪我青蓮嶂，道骨仙風極閒曠。",
            "正是秋風落葉時，坐石分題語尤壯。",
            "奈何蹔合還又分，匆匆不得盡殷勤。",
            "如今相憶難相見，日日長歌日莫雲。"
        ],
        "title": "韓東山遠訪於西岑寄",
        "id": "cdad1505-7e8f-4bd4-90f4-9e73b6973855"
    },
    {
        "author": "釋文珦",
        "paragraphs": [
            "相去亦不遠，相尋殊覺難。",
            "一旬長苦雨，五月尚清寒。",
            "石屋深浮靄，山溪易作瀾。",
            "今朝喜新霽，始得問平安。"
        ],
        "title": "雨後寄侃直翁新行古",
        "id": "7c83d594-db0c-44a7-89ee-7d11e08f7361"
    },
    {
        "author": "釋文珦",
        "paragraphs": [
            "人言石田無所用，我道此田好畦壟。",
            "靈根至竟不曾枯，徧與人間作詩種。",
            "田翁去作王門客，山翁復有居山癖。",
            "兩翁無奈路頭分，朝朝莫莫空相憶。"
        ],
        "title": "寄贈林石田",
        "id": "e2f4aba8-e92a-44c8-a6d5-a0857a27825d"
    },
    {
        "author": "釋文珦",
        "paragraphs": [
            "月汀家在帝王都，不藏歌舞唯藏書。",
            "舊詫鄴侯三萬軸，君家所藏還有餘。",
            "寄我一詩辭縝密，言言皆自書中出。",
            "復來訪我飛來陰，坐石分題更超軼。",
            "西山落日催歸軒，執手西風傷別魂。",
            "他日終期到書室，一一與君重細論。"
        ],
        "title": "惠蓮峰詩以爲謝",
        "id": "ddea3b4b-311c-441a-a391-d570a75844b3"
    },
    {
        "author": "釋文珦",
        "paragraphs": [
            "野岸多柔桑，春風長新綠。",
            "葉葉是羅紈，不同凡草木。"
        ],
        "title": "柔桑",
        "id": "67a8ebbc-fd78-4092-8f2b-6ebb64116757"
    },
    {
        "author": "釋文珦",
        "paragraphs": [
            "妸娜綠楊陰，深於夏屋深。",
            "居來身自在，勝與俗浮沉。",
            "坐暑堪忘箑，乘風或散襟。",
            "清閒消不盡，乞與野鶑吟。"
        ],
        "title": "柳下吟",
        "id": "cc2f6de9-bd8a-45d2-93e5-4f1dd8c27521"
    },
    {
        "author": "釋文珦",
        "paragraphs": [
            "擁腫仍卷曲，知經幾度春。",
            "斯能無用者，絕似養生人。",
            "儻曰堪繩墨，安能逭斧斤。",
            "良材有何好，祇以自災身。"
        ],
        "title": "曲木詠",
        "id": "b8985d10-b646-4beb-a99d-17c6676579de"
    },
    {
        "author": "釋文珦",
        "paragraphs": [
            "玉瀣乘旒晚，天漿滿珞秋。",
            "孟佗消不得，壓取換凉州。"
        ],
        "title": "蒲萄",
        "id": "6efdaba5-0ee8-468f-bc4c-ff21abfcfe49"
    },
    {
        "author": "釋文珦",
        "paragraphs": [
            "弁翁挽我入吟廬，示以秦漢雙金鋪。",
            "摩挲已覺銅腥盡，色如朱砂赤模糊。",
            "翁說多年棄中野，野人視之猶土苴。",
            "我心輒愛收拾歸，用配魏臺銅雀瓦。",
            "渟泉於中淺且清，玄穎由此生光晶。",
            "老夫生來亦好古，多翁於古能留情。",
            "阿房建章渺無所，此鋪獨入文房譜。",
            "資翁濡翰寫詩詞，千古遺音流樂府。"
        ],
        "title": "得兩金鋪乃秦漢門物以充水滴因作歌",
        "id": "9315ceab-ae47-4b1c-a0bc-4c04d0ebc2a3"
    },
    {
        "author": "釋文珦",
        "paragraphs": [
            "滄波渺渺思無窮，歸棹悠悠信夕風。",
            "睡去不知何處泊，覺來霜月滿船篷。"
        ],
        "title": "舟中  其一",
        "id": "9dab5fda-e1d5-4b28-989f-d0a6b7420100"
    },
    {
        "author": "釋文珦",
        "paragraphs": [
            "小艇不施檝，飄飄信天風。",
            "夷猶清川上，遠近秋光同。",
            "聽牧弄牛笛，看漁收釣筒。",
            "閒人有至樂，何須作三公。",
            "赤舄乃桎梏，玄衮爲牢籠。",
            "終輸玄真子，寄傲煙波中。",
            "更愛嚴子陵，高舉如冥鴻。"
        ],
        "title": "舟中  其二",
        "id": "955e0582-8e9e-4b6a-9f9f-63f110197c7b"
    },
    {
        "author": "釋文珦",
        "paragraphs": [
            "一鉢一枝藤，清虛度此生。",
            "不貪爲至寶，可賤是浮名。",
            "閉戶閒身樂，登山野步輕。",
            "溪翁與林叟，是識老夫情。"
        ],
        "title": "一鉢",
        "id": "3387d049-e14a-4c6c-bd36-e2ff6b9b35b0"
    },
    {
        "author": "釋文珦",
        "paragraphs": [
            "孤笛起寒洲，傳聲到暝樓。",
            "吹人元不怨，聽者自生愁。",
            "萬里家何所，三年戍未休。",
            "此時霜月下，白却少年頭。"
        ],
        "title": "塞笛",
        "id": "561b4c25-4b37-405c-a459-eec6a301fb1c"
    },
    {
        "author": "釋文珦",
        "paragraphs": [
            "舟次寒城外，人家已閉門。",
            "蜃眠春浪息，鳥入暮煙昏。",
            "澤廣疑無地，車鳴忽有村。",
            "茲遊雖適興，終不似丘園。"
        ],
        "title": "嘉禾舟中",
        "id": "10492061-a747-4839-9e05-db51b6f96513"
    },
    {
        "author": "釋文珦",
        "paragraphs": [
            "江潮遠入河，幾度此經過。",
            "浦溆漁船聚，泥塗蟹穴多。",
            "纏綿吳客恨，哀怨越人歌。",
            "一曲頭堪白，頻聞可奈何。"
        ],
        "title": "姚江舟中",
        "id": "b10655e6-0192-46dd-8a09-35e0d43a9df5"
    },
    {
        "author": "釋文珦",
        "paragraphs": [
            "晨鐘喚日出，夕鐘號月升。",
            "兩曜如轆轤，遞轉不曾停。",
            "人生於其間，誰能駐頹齡。",
            "樓頭鐘聲催人入黄土，長生之學虛荒誕幻無可馮。",
            "君不見嬴政入海採靈藥，回舟翻作鮑魚腥。"
        ],
        "title": "樓頭鐘",
        "id": "78501c3c-c5f0-43b9-b8e2-b70d2553deaf"
    },
    {
        "author": "釋文珦",
        "paragraphs": [
            "泊舟青林傍，日入風色莫。",
            "翩翩群鳥歸，各以類相聚。",
            "我生獨何爲，孤立寡良遇。",
            "落落天壤間，真如惠王瓠。",
            "苦吟復誰聽，直道遭時惡。",
            "齒豁眼已昏，鬒髮坐成素。",
            "躑躅中夜起，霑衣苦多露。",
            "仰視天一方，繁星不知數。",
            "故鄉何由返，年老忘歸路。",
            "良宵苦無悰，明朝又何處。",
            "餘生但迍邅，百念空回互。",
            "感激動悲歌，鄰舟還詬怒。",
            "吞聲入篷底，局促似罝兔。",
            "行役古所嘆，人生亦多誤。"
        ],
        "title": "泊舟",
        "id": "e04454e2-d01a-4452-aab7-d7c1d722a934"
    },
    {
        "author": "釋文珦",
        "paragraphs": [
            "四面煙霞一徑苔，碧桃花際洞門開。",
            "椶冠道士向余說，時復有人騎鶴來。"
        ],
        "title": "仙家",
        "id": "454ec080-bf97-4ec8-b148-40eeb57e7fa4"
    },
    {
        "author": "釋文珦",
        "paragraphs": [
            "白雲自悠然，幽人此棲息。",
            "去留果何心，變化了無迹。",
            "俗客不曾來，沙鷗盡相識。",
            "何處動吟情，漁村數聲笛。"
        ],
        "title": "棲雲樓",
        "id": "0ff2c68c-69c6-44f2-9ec0-2134b8ddfd48"
    },
    {
        "author": "釋文珦",
        "paragraphs": [
            "我頗愛雲散，雲不嫌我頑。",
            "兩心既莫逆，每事常相關。",
            "靜室雲守護，空門雲往還。",
            "雲棲良自嘉，雲與身俱閒。"
        ],
        "title": "雲棲",
        "id": "4f779cca-b28e-4544-915a-63167f0fefb4"
    },
    {
        "author": "釋文珦",
        "paragraphs": [
            "左右江湖仙聖宅，龍飛鳳舞帝王家。",
            "樓臺高下隨山勢，渤澥微茫湧日華。",
            "漁浦風和翻柳影，官河春盡落桐花。",
            "錢唐佳麗今無比，回首中原望眼賒。"
        ],
        "title": "題江湖偉觀",
        "id": "ae072bc8-4c12-42f6-aa90-b61e665ec406"
    },
    {
        "author": "釋文珦",
        "paragraphs": [
            "封禺山水國，曾是郭文遊。",
            "列岫開新障，平川合衆流。",
            "丹青遺像在，松竹古祠秋。",
            "雖不逢堯禪，高風似許由。"
        ],
        "title": "郭文舉祠",
        "id": "e00bedee-9d38-45a2-be72-818154015622"
    },
    {
        "author": "釋文珦",
        "paragraphs": [
            "嘗聞郭文舉，雅志在山林。",
            "內以道自勝，不爲外物淫。",
            "人皆戀妻子，先生獨幽尋。",
            "人皆厭輕肥，先生無衣衾。",
            "人皆覬榮達，先生甘陸沉。",
            "世道既難言，先生示如瘖。",
            "懷寶終不售，熟識先生心。",
            "身與豺虎鄰，豺虎不敢侵。",
            "溫嶠何所聞，比公於展禽。",
            "更歷數百年，尚爲人所欽。",
            "或以神事公，置廟青山岑。",
            "歲時致牲醴，諒非公所歆。",
            "我來吊遺像，顧瞻一長吟。",
            "公儻察余衷，泠然御風臨。"
        ],
        "title": "重題郭文廟",
        "id": "3b057369-d8d3-4369-a2c0-873c30267a29"
    },
    {
        "author": "釋文珦",
        "paragraphs": [
            "墳柏起陰風，舟行謁祭同。",
            "鄉人今變俗，孝女舊沈躬。",
            "名寄長江遠，神還野廟空。",
            "尚餘黄絹字，零落斷碑中。"
        ],
        "tags": [
            "长江"
        ],
        "title": "曹娥廟",
        "id": "d45f2e95-b729-42e6-aca1-1ae7879e276b"
    },
    {
        "author": "釋文珦",
        "paragraphs": [
            "山水知名舊永嘉，謝池千古湛清華。",
            "四郊風土宜柑樹，百里官河盡藕花。",
            "鴉鷺共棲江面石，漁商分泊渡頭沙。",
            "他年若向中川住，管定清遊少在家。"
        ],
        "title": "東嘉風土",
        "id": "b011d3dc-0b3b-4354-be59-f9e931a8131d"
    },
    {
        "author": "釋文珦",
        "paragraphs": [
            "溪路六七里，茅茨三兩家。",
            "斷崖懸石髓，古樹有松花。",
            "絕壑無人處，看雲到日斜。",
            "過山幽更甚，時復見樵車。"
        ],
        "title": "溪路",
        "id": "8250e922-025c-43c5-9636-1cf762c7bb40"
    },
    {
        "author": "釋文珦",
        "paragraphs": [
            "江路何迢遠，乘舟亦自勞。",
            "篷疎霜氣入，港狹水聲高。",
            "旅食無兼味，行裝祇縕袍。",
            "楫師催客起，初日上林皋。"
        ],
        "title": "江路",
        "id": "73d5f373-bf76-4fbf-a20a-c2417ff18113"
    },
    {
        "author": "釋文珦",
        "paragraphs": [
            "悠悠荒路間，能使客心惻。",
            "千里無居人，茫茫但蓁棘。",
            "東西失蹊徑，南北迷阡陌。",
            "室廬盡空虛，墳壟皆發掘。",
            "日行畏虎狼，夜卧憂盜賊。",
            "今日狐兔場，當年帝王國。",
            "興亡故常理，何爲至斯極。",
            "淚下如流泉，潸潸自沾臆。",
            "否泰恒相代，乘時聖明出。",
            "垂衣成至治，天下定于一。",
            "四夷奉琛贄，萬國尊王室。",
            "禮樂復興行，流離再安集。",
            "鷄犬聲相聞，田疇富黍稷。",
            "徵以鴻鴈詩，於焉在中澤。"
        ],
        "title": "悠悠荒路行",
        "id": "d10060e2-baa7-4ef6-b083-3cc0c9a293b1"
    },
    {
        "author": "釋文珦",
        "paragraphs": [
            "曉來池上獨凭闌，無限春愁欲訴難。",
            "最是閏年時候別，楝花開盡尚清寒。"
        ],
        "title": "池上",
        "id": "9115cf9b-5273-46d1-b510-32fd764f3384"
    },
    {
        "author": "釋文珦",
        "paragraphs": [
            "新塚嵯峨古塚平，塚頭澆酒又清明。",
            "酒痕不到重泉下，榆柳青青春鳥鳴。"
        ],
        "title": "原上曲",
        "id": "da9ee935-b164-42e9-a289-00737b4ad3e9"
    },
    {
        "author": "釋文珦",
        "paragraphs": [
            "塵世有衰榮，山林何損益。",
            "一身常晏如，于以養精魄。",
            "渴則飲清泉，饑則煮白石。",
            "自愛同閒雲，散誕無留迹。"
        ],
        "title": "山林  其一",
        "id": "55d4441d-e046-4fde-9f8b-9d4d9b151a6d"
    },
    {
        "author": "釋文珦",
        "paragraphs": [
            "山林與朝市，自昔分兩歧。",
            "勢利幾傾奪，道人猶未知。",
            "唯愛八還經，展卷時讀之。",
            "是亦遮眼爾，不作文字癡。"
        ],
        "title": "山林  其二",
        "id": "2a19d4f9-7d78-4938-b192-943dc9794a4d"
    },
    {
        "author": "釋文珦",
        "paragraphs": [
            "舊無卓錐地，今者亦忘錐。",
            "中心子無著，清浄如流離。",
            "野猿偶然來，問我何所爲。",
            "道我此意真，長嘯不相疑。"
        ],
        "title": "山林  其三",
        "id": "69411d37-e7fe-407d-9fd1-0822677d7a3a"
    },
    {
        "author": "釋文珦",
        "paragraphs": [
            "幽徑任蓬蒿，衡門閉亦牢。",
            "駒寒宜在谷，鶴倦懶鳴皋。",
            "老樹根流髓，重崖石長膏。",
            "樵童更閒靜，聽我讀離騷。"
        ],
        "title": "幽徑",
        "id": "94b4cfb8-5752-4b4a-8908-fc73917e1845"
    },
    {
        "author": "釋文珦",
        "paragraphs": [
            "荒徑入林微，蓬廬客到稀。",
            "苔痕侵藥裹，山色冷吟衣。",
            "蚯蚓耕泥起，蜻蜓點水飛。",
            "坐來忘萬事，靜看宿雲歸。"
        ],
        "title": "荒徑",
        "id": "720e5b20-2929-4fe7-aaaa-203142f03ca1"
    },
    {
        "author": "釋文珦",
        "paragraphs": [
            "忘名忘利人，傲岸孰能馴。",
            "老去身猶健，閒中樂最真。",
            "潔修松體貌，清勁竹精神。",
            "日夕常相對，無緣更有塵。"
        ],
        "title": "遠塵",
        "id": "71f251a3-6293-4574-841d-70b50756b8aa"
    },
    {
        "author": "釋文珦",
        "paragraphs": [
            "潜爲杭古邑，漢郡屬丹陽。",
            "俗本崇勤儉，民終不寇攘。",
            "屋頭猶種木，田岸亦栽桑。",
            "頗與豳風類，吾心愛此鄉。"
        ],
        "title": "潜山風土",
        "id": "63069904-a110-4d18-b222-4aa00a402d10"
    },
    {
        "author": "釋文珦",
        "paragraphs": [
            "華陰有山，上與天齊。",
            "仰望莫及，雲煙朝隮。",
            "人迹罕到，群仙所棲。",
            "餐食沆瀣，乘駕虹霓。",
            "下視萬國，大倉一稊。",
            "我欲從之，恨無飛梯。",
            "何當遭逢，授以刀圭。",
            "俾我服餌，妙合天倪。",
            "髮白而黑，齒落而兒。",
            "身復少彊，靡資提携。",
            "一息萬里，匪拘東西。",
            "蓬瀛閬苑，嬉遊忻忻。",
            "納交松喬，誓無乖暌。",
            "得玄秘道，終然弗迷。"
        ],
        "title": "華陰有山行",
        "id": "01d8eec2-c30c-4af3-b3a0-4946e5977187"
    },
    {
        "author": "釋文珦",
        "paragraphs": [
            "天台仙聖宅，隔斷世間塵。",
            "春夏長留雪，峰巒半入雲。",
            "溪行多病淑，樵徑少逢人。",
            "欲覓誅茅地，同流儻見分。"
        ],
        "title": "天台山",
        "id": "5599d65d-4fa3-4744-a4f3-a7275322ffa6"
    },
    {
        "author": "釋文珦",
        "paragraphs": [
            "岞崿多奇觀，人疑是假山。",
            "松亭藏霧黑，苔壁上雲斑。",
            "棧閣凌空險，巖棲履石艱。",
            "鶴眠庭樹穩，僮汲井泉慳。",
            "鐘磬青冥上，香燈杳靄間。",
            "志圖曾舊覽，題詠未經刪。",
            "疊嶂森南面，雙溪轉北灣。",
            "飛橋攔水斷，古邑带烟閒。",
            "猿嘯穿林遠，樵聲過嶺巒。",
            "客尋清梵至，僧背夕陽還。",
            "我亦頻來此，柴門不要關。"
        ],
        "title": "岞崿山",
        "id": "cdd83ae9-ada1-43a5-9d57-b181c4408f73"
    },
    {
        "author": "釋文珦",
        "paragraphs": [
            "高寒雪竇頂，仗錫更幽深。",
            "瀑布幾年雪，清猨終日吟。",
            "四窗標郡目，片石表山心。",
            "太白誅茅後，靈蹤尚可尋。"
        ],
        "title": "仗錫山",
        "id": "a86b1160-b1ab-4c74-b907-c57ecdbc4842"
    },
    {
        "author": "釋文珦",
        "paragraphs": [
            "深山一敝廬，今是幾年居。",
            "舉世皆嫌拙，吾心獨有餘。",
            "寒苴珍芥醤，嘉核愛梅諸。",
            "樵父時同賦，多將槁葉書。"
        ],
        "title": "空山  其一",
        "id": "4a5ff8e7-ca73-45f4-8f38-ed5f8c94d46f"
    },
    {
        "author": "釋文珦",
        "paragraphs": [
            "空山一草廬，住來忘歲月。",
            "孤身同夢幻，兩鬢任霜雪。",
            "紛紛蠻觸爭，頗若大瑣屑。",
            "予雖知其然，不欲有分別。"
        ],
        "title": "空山  其二",
        "id": "d75ce3f5-4168-4dfc-bf62-3a2496344455"
    },
    {
        "author": "釋文珦",
        "paragraphs": [
            "山深懶開門，忍饑卧風雪。",
            "忽聞簷外聲，知有崖松折。",
            "水邊盤陀石，中夜亦凍裂。",
            "西頂幽人來，清曉爲予說。"
        ],
        "title": "山深  其一",
        "id": "42d300f3-762a-4b7c-80ce-9097d0bbcf22"
    },
    {
        "author": "釋文珦",
        "paragraphs": [
            "山深寒易得，九月已蕭然。",
            "况是衰遲者，非同少壯年。",
            "玄裘如艾絮，禪榻藉蒲氈。",
            "童子燒枯葉，先教閟暖煙。"
        ],
        "title": "山深  其二",
        "id": "cfbbffb6-e22c-43cd-9ba5-e0674cfa4cdc"
    },
    {
        "author": "釋文珦",
        "paragraphs": [
            "雨過春山薇蕨長，曉隨樵子穿雲上。",
            "貪看巖頭瀑布飛，坐來忘却青藜杖。"
        ],
        "title": "仗錫山中",
        "id": "1b1513b4-141d-4f87-882a-a5ff5b8a676d"
    },
    {
        "author": "釋文珦",
        "paragraphs": [
            "世獨休分渭與涇，鴻飛祇合自冥冥。",
            "也知鬢髮變霜雪，終愛山光來戶庭。",
            "蟇傍花陰窺蛺蝶，蜾歸筠管祝螟蛉。",
            "從今萬事都拋棄，盡讀香山一藏經。"
        ],
        "title": "山中  其一",
        "id": "84cffc5e-eaca-4369-becc-cfbf84f79c2e"
    },
    {
        "author": "釋文珦",
        "paragraphs": [
            "每說遠公棲隠處，亂雲□歌石難通。",
            "不是樵夫相指引，無雲得到此山中。"
        ],
        "title": "山中  其二",
        "id": "3d42ef35-9cf3-4f57-b36c-6a79f62544e1"
    },
    {
        "author": "釋文珦",
        "paragraphs": [
            "偶爲山中遊，遂作山中住。",
            "猿鶴盡相忘，不記山前路。",
            "架有古仙書，立言談信去。",
            "往往賾其玄，頗有會心處。",
            "乃知筌蹄作，意本在魚兔。",
            "觀象既得之，自可略章句。",
            "童豎難與言，趺坐入禪度。",
            "萬事靜中忘，不省白日莫。",
            "野雲忽飛來，宿我簷間樹。",
            "知我無所著，飄然又飛去。"
        ],
        "title": "山中吟  其一",
        "id": "ad59674f-0edd-4192-bbf9-753fe1258b8e"
    },
    {
        "author": "釋文珦",
        "paragraphs": [
            "自爲山中人，不厭山中居。",
            "雲西最高峰，秀出如芙蕖。"
        ],
        "title": "山中吟  其二",
        "id": "9818bcd9-f465-4200-94a5-7b82cd792310"
    },
    {
        "author": "釋文珦",
        "paragraphs": [
            "山房更近仙翁井，汲水僧歸秋夜永。",
            "石上行吟萬境空，白猨叫在青松頂。"
        ],
        "title": "山中吟  其三",
        "id": "84ac3182-88ca-461d-a87e-51ae54e1e664"
    },
    {
        "author": "釋文珦",
        "paragraphs": [
            "適俗豈吾志，歸山存杖藜。",
            "漁樵日來往，巖崖恣攀躋。",
            "惜竹改新術，滋蘭因故畦。",
            "忘機舊猿鶴，偏近座邊栖。"
        ],
        "title": "山中吟  其四",
        "id": "a161d7fe-d943-4405-93f2-eeca3f3e2a61"
    },
    {
        "author": "釋文珦",
        "paragraphs": [
            "自爲山中歸，屢見歲華易。",
            "不問眉間黄，唯觀鼻端白。",
            "水石盡成趣，漁樵或爭席。",
            "塵世未歸人，營營復何益。"
        ],
        "title": "山中吟  其五",
        "id": "3c952649-2a5c-4070-8941-21ed170672dd"
    },
    {
        "author": "釋文珦",
        "paragraphs": [
            "受性不分拏，處身常落魄。",
            "難以事王侯，唯堪友猨鶴。",
            "遂爾辭國都，終然住林壑。",
            "渴則飲澗谿，饑則茹薇藿。",
            "煙霞水石間，自得無窮樂。",
            "所歸在一死，天地爲棺槨。",
            "棄埋任從他，曾不加計度。",
            "烏鳶與螻蟻，於吾無厚薄。",
            "清泰藕華池，深知可棲託。",
            "念茲常在茲，但觀西日落。"
        ],
        "title": "山中吟  其六",
        "id": "75f0ba3d-b678-4fc2-8568-11e726e6fcb1"
    },
    {
        "author": "釋文珦",
        "paragraphs": [
            "剡山千萬峰，維此善其獨。",
            "山中有幽人，遯世心自足。",
            "永言養靈苗，勿混凡草木。"
        ],
        "title": "獨山吟",
        "id": "5f4062a1-c20a-49c4-a680-030012a3e1e1"
    },
    {
        "author": "釋文珦",
        "paragraphs": [
            "謝公昔高卧，遠意在蒼生。",
            "方據要路津，中孚賤浮名。",
            "出處本一致，窮達無異營。",
            "秋房斯人徒，見此丘壑情。"
        ],
        "title": "丘壑美",
        "id": "59a9f14c-ab40-4f46-b023-ea01ad8c791a"
    },
    {
        "author": "釋文珦",
        "paragraphs": [
            "盤谷住來深，餘生任陸沈。",
            "自知塵外趣，消盡世間心。",
            "林靄飄成畫，風泉寫入琴。",
            "清猨亦可愛，旦莫發長吟。"
        ],
        "title": "盤谷",
        "id": "89237168-8b8f-477b-a8ea-021a82b37109"
    },
    {
        "author": "釋文珦",
        "paragraphs": [
            "邃谷居來久，寥寥絕衆喧。",
            "雲深通藥徑，草長失柴門。",
            "靜愛寒山色，閒尋野水源。",
            "清虛乃吾事，不與俗人言。"
        ],
        "title": "邃谷",
        "id": "8281a1e3-9ff5-482e-9bfd-e5b4b9a4126c"
    },
    {
        "author": "釋文珦",
        "paragraphs": [
            "幽谷寒偏早，初秋御裌衣。",
            "山田禾未熟，徑樹葉先飛。",
            "澗淺樵夫涉，籬疎野鹿歸。",
            "不嫌生計薄，且與世人違。"
        ],
        "title": "幽谷",
        "id": "ce97c948-1f21-4763-b2aa-f3ca47aa92fc"
    },
    {
        "author": "釋文珦",
        "paragraphs": [
            "谷口松泉相和鳴，山蹊詰曲少人登。",
            "苦櫧一樹猿偷盡，懊殺庵居老病僧。"
        ],
        "title": "谷中",
        "id": "d4aaa56b-4927-4a13-a26a-e405f867fbde"
    },
    {
        "author": "釋文珦",
        "paragraphs": [
            "煙生浦欲無，日莫潮初落。",
            "客帆何處來，又近垂楊泊。"
        ],
        "title": "江上  其一",
        "id": "4b8266d5-50a1-4671-b6c3-7f56b73e9315"
    },
    {
        "author": "釋文珦",
        "paragraphs": [
            "無柰春芳損客心，每於江上獨行吟。",
            "朝朝莫莫寒潮水，不似歸愁一度深。"
        ],
        "title": "江上  其二",
        "id": "19bb96b6-bf4b-43d5-9eba-12c41bbd74a0"
    },
    {
        "author": "釋文珦",
        "paragraphs": [
            "散策清溪岸，茅簷事事幽。",
            "燕巢春始壘，蛛網雨來收。",
            "翁媼能留客，兒童不識愁。",
            "興長歸徑晚，回首問羣鷗。"
        ],
        "title": "溪上",
        "id": "b646e34e-dad4-4a23-ae6f-7b7b633275a1"
    },
    {
        "author": "釋文珦",
        "paragraphs": [
            "溪邊得微徑，陟險窮層巔。",
            "上有巢居人，志隠忘歲年。",
            "心靜語言寡，道在精神全。",
            "終身願相依，媿我無宿緣。",
            "明朝下山去，悵望空雲煙。"
        ],
        "title": "溪邊",
        "id": "4f644e57-7385-47f5-9953-41347b498bd3"
    },
    {
        "author": "釋文珦",
        "paragraphs": [
            "寺在諸峰頂，寥寥遠世紛。",
            "巖飛千丈雪，門掩萬重雲。",
            "地冷春疑晚，松深日易曛。",
            "孤猨清叫月，僧向定中聞。"
        ],
        "title": "雪竇山",
        "id": "f629c184-c82a-4183-9914-02f34c0bd47e"
    },
    {
        "author": "釋文珦",
        "paragraphs": [
            "春谷行難盡，鷄聲忽一家。",
            "溪流隨雨漲，崖樹受風斜。",
            "竹地偏生菌，桐陰正養茶。",
            "老翁年八十，不識有紛華。"
        ],
        "title": "春谷",
        "id": "48b8c467-b0b6-485b-94e8-805374e8be13"
    },
    {
        "author": "釋文珦",
        "paragraphs": [
            "不知建業薔薇樹，何似淮淝草木立。",
            "因入謫仙詩句裏，等閑隨處得虛名。"
        ],
        "title": "薔薇洞",
        "id": "cd943eff-0829-4ad4-8c93-f5bc3da4c709"
    },
    {
        "author": "釋文珦",
        "paragraphs": [
            "猗猗谷中蘭，青青飽香露。",
            "爲語樵牧兒，莫采出山去。"
        ],
        "title": "蘭谷",
        "id": "a5160535-c7df-4186-80df-b07b99925c1c"
    },
    {
        "author": "釋文珦",
        "paragraphs": [
            "鷦鷯巢中林，所擇唯一枝。",
            "俛啄草間粒，自可長無饑。",
            "絕意於翺翔，其樂誠在茲。",
            "挾之上空虛，高風亦奚爲。",
            "體微力難任，飄飄竟何歸。",
            "窮達懸於天，賦予常不齊。",
            "君子識其分，小大隨所施。",
            "狂夫每爭先，虛騁不知疲。",
            "以之致高位，未免多瑕玼。",
            "靜退以爲德，此理良可推。"
        ],
        "title": "題鷦鷯巢林行",
        "id": "a89cc975-02f0-48fe-909d-e910f70f9ba5"
    },
    {
        "author": "釋文珦",
        "paragraphs": [
            "維昔晉唐人，其心多愛竹。",
            "七賢子猷徒，往駕已不復。",
            "惓惓思此君，鉏雲種青玉。",
            "勁節何亭亭，清風常穆穆。",
            "質美而貌閒，對之良不俗。",
            "遂老於其間，疇能賦淇奧。"
        ],
        "title": "竹間吟",
        "id": "91c2a132-24d5-4fb3-84bb-ec9e7288674e"
    },
    {
        "author": "釋文珦",
        "paragraphs": [
            "野性何曾計此身，老來方覺負初心。",
            "故山無地堪栽竹，猶傍人家看竹林。"
        ],
        "title": "竹邊",
        "id": "5876495a-381e-4102-958b-9e994850b04c"
    },
    {
        "author": "釋文珦",
        "paragraphs": [
            "何年鳳背古仙人，草木之中自化身。",
            "丹袂翠翹秋色裏，猶資沆瀣養精神。"
        ],
        "title": "鳳仙花",
        "id": "07c79bc6-ff28-4cc6-aded-5d35ea1208dc"
    },
    {
        "author": "釋文珦",
        "paragraphs": [
            "化紅爲浄綠，圃樹已成陰。",
            "俯映澄淵水，清如靜者心。",
            "華滋深几席，餘潤滴衣襟。",
            "衆鳥猶知愛，皎皎遺好音。"
        ],
        "title": "白湛淵書來命賦綠陰",
        "id": "c3440696-6ef6-4b33-ac98-454f137e3d3b"
    },
    {
        "author": "釋文珦",
        "paragraphs": [
            "一入長門只淡妝，秋衣猶是舊宮黄。",
            "到頭不信君恩斷，日日傾心向太陽。"
        ],
        "title": "黄葵花",
        "id": "92a70cbb-af2f-4ab6-974b-118fcbbaee34"
    },
    {
        "author": "釋文珦",
        "paragraphs": [
            "一本兩花新，重滋舊畹春。",
            "難教入凡夢，唯共保天真。",
            "沮溺終稱隠，夷齊又得仁。",
            "臨風如欲笑，笑著獨醒人。"
        ],
        "title": "和林靜學雙蘭",
        "id": "279c07cf-381f-40cd-90cc-2fc7ece5b202"
    },
    {
        "author": "釋文珦",
        "paragraphs": [
            "別駕公事閒，翦棘開三徑。",
            "天風引長松，蕭蕭滿清聽。",
            "坐石琴意真，憑闌醉魂醒。",
            "亦使山中人，悠然動歸興。"
        ],
        "title": "聽松",
        "id": "02b7bbcc-c5b6-4cb5-acf8-73b5a93b0eb0"
    },
    {
        "author": "釋文珦",
        "paragraphs": [
            "彭澤門前閒草木，絲絲那向路傍生。",
            "便教繫得春風住，也與時人管送迎。"
        ],
        "title": "柳言",
        "id": "b7493a41-3392-4051-baaf-cc75c9d18766"
    },
    {
        "author": "釋文珦",
        "paragraphs": [
            "楚芳有幽姿，采采倏盈把。",
            "馨香滿襟袖，欲寄同心者。",
            "道遠不可求，余懷爲誰寫。",
            "佩服林下遊，自愛逸而野。"
        ],
        "title": "采蘭吟",
        "id": "5b41d825-e9dc-4f64-906a-3f5ea3d30de6"
    },
    {
        "author": "釋文珦",
        "paragraphs": [
            "朝采卷耳，于陵于岡。",
            "取葉存根，以備酒漿。",
            "嗟我懷人，在彼遐方。",
            "閔其勤勞，寤寐弗忘。",
            "念得送我，置爾之傍。",
            "所願莫遂，徘徊彷徨。",
            "鳳遊四海，亦思其凰。",
            "毋以道遠，而易中腸。",
            "好鳥和鳴，其飛頡頏。",
            "感物增憂，泣涕沾裳。"
        ],
        "title": "朝采卷耳行",
        "id": "c784c683-83e3-41fe-89f2-b22e5714431a"
    },
    {
        "author": "釋文珦",
        "paragraphs": [
            "瀟灑非凡種，虛空是本心。",
            "纔生一青玉，不數萬黄金。",
            "月寫孤鸞影，風傳丹鳳音。",
            "從茲護根本，會見別成林。"
        ],
        "title": "鑒上人所居金竹青琅玕一莖",
        "id": "70c4a719-52db-4f44-9851-71ae50d48ad1"
    },
    {
        "author": "釋文珦",
        "paragraphs": [
            "清谿雙白鷺，其羽可爲儀。",
            "潔白廼如此，那肯居洿池。",
            "志士慎厥身，濁世難縶羈。",
            "鐘鼎或愆義，寧賤而長饑。",
            "貪夫昧所從，得養非攸宜。",
            "猶鴟啄腐鼠，此鳥能笑之。"
        ],
        "title": "清谿鷺",
        "id": "b27cceb2-64f6-4f8b-acb5-41a3afc2716e"
    },
    {
        "author": "釋文珦",
        "paragraphs": [
            "爲魚當深潜，深潜身可肥。",
            "勿以風濤便，踊躍圖奮飛。",
            "風濤或遽止，處陸胡能歸。",
            "汝骸既已腊，泣河計還非。",
            "生榮與死辱，二者相因依。",
            "富貴而亢極，後患亦豈微。",
            "功成泛五湖，鴟夷獨知幾。"
        ],
        "title": "枯魚過河泣",
        "id": "51c03e1f-2de6-4787-8331-6cbf5efe0ba8"
    },
    {
        "author": "釋文珦",
        "paragraphs": [
            "翩翩春燕，厥有常心。",
            "來以春陽，去以秋陰。",
            "不爽于社，爲時所欽。",
            "玄衣濟濟，美度愔愔。",
            "差池其羽，下上其音。",
            "如服仁義，如鼓瑟琴。",
            "繕壘杏梁，銜泥柳林。",
            "宮房孔式，非僭非淫。",
            "居處齊一，淑惠且任。",
            "實生商后，匪曰凡禽。"
        ],
        "title": "翩翩春燕行",
        "id": "2533c786-848b-4a5d-89c9-b5c9ad4b662f"
    },
    {
        "author": "釋文珦",
        "paragraphs": [
            "春日遲遲，有雉朝飛。",
            "一雄自得，群雌相隨。",
            "自西自東，飲啄不違。",
            "牧犢採薪，見而感之。",
            "我生徒爲人，七十反無妻。",
            "嘗聞二南世，天下無鰥嫠。",
            "萬物得其所，婚姻皆以時。"
        ],
        "title": "雉朝飛",
        "id": "ec9f185c-4e3c-44e0-ba9e-78baac300979"
    },
    {
        "author": "釋文珦",
        "paragraphs": [
            "嗚呼有鳥山樂官，鳴聲宛轉空林間。",
            "恐是執簧秉翟者，遺形變化之遊魂。",
            "生兮不遇聖明世，千載而下猶煩冤。",
            "遺之好音不爾聽，何如卷舌且勿言。",
            "簫韶九成集嘉瑞，當與威鳳同飛鶱。"
        ],
        "title": "山樂官",
        "id": "f8ccd103-3155-46c2-93cf-441f485a3c3c"
    },
    {
        "author": "釋文珦",
        "paragraphs": [
            "千重青嶂底，坐卧一茅茨。",
            "棲息今成樂，興亡總不知。",
            "林居獨脚鬼，壁畫九頭龜。",
            "自是山林樣，休嫌欠入時。"
        ],
        "title": "茅茨  其一",
        "id": "5723d622-e3d6-4ca4-925e-4a00b5f6a2a1"
    },
    {
        "author": "釋文珦",
        "paragraphs": [
            "茅茨住得安，何必府潭潭。",
            "省禍由知足，防心在不貪。",
            "衣荷同纊暖，食蘗比飴甘。",
            "清苦人休訝，山翁已慣諳。"
        ],
        "title": "茅茨  其二",
        "id": "2cebf39a-bafb-4027-ba35-a006023e1335"
    },
    {
        "author": "釋文珦",
        "paragraphs": [
            "蕭然一茅茨，遠在青山郭。",
            "歲晚倦行遊，來茲解纓絡。",
            "功名人莫笑，吾志在丘壑。",
            "試問伏轅駒，何如九霄鶴。"
        ],
        "title": "蕭然",
        "id": "595666fe-8ecd-4c0e-ac21-6c9028c0ef8e"
    },
    {
        "author": "釋文珦",
        "paragraphs": [
            "爲得近樵漁，閒尋此地居。",
            "省交長閉戶，耽靜欲焚書。",
            "自愛心情澹，人嫌禮貌疎。",
            "徑從荒草沒，衰懶不能除。"
        ],
        "title": "端居",
        "id": "6004c383-63bf-467e-8695-5fc92f54a790"
    },
    {
        "author": "釋文珦",
        "paragraphs": [
            "抱璞肯自剖，藏之在深櫝。",
            "嗟彼荆山人，不能衛其足。",
            "生先有良貴，那愛分□祿。",
            "閒居五十年，祗著山人服。",
            "華衮有何好，此服安且燠。",
            "童鶴亦清真，梅邊伴幽獨。",
            "身後無子孫，高風許誰續。",
            "疎澹水邊螢，飛來照吟屋。"
        ],
        "title": "林和靖孤山舊隠",
        "id": "9082ad33-15ba-458f-a32a-faedb357218f"
    },
    {
        "author": "釋文珦",
        "paragraphs": [
            "閒門絕塵鞅，松栝皆肺肺。",
            "言忘見道真，靜極聞天籟。",
            "野菜寧加糝，山衣或無带。",
            "此心苟不欺，貧賤亦何害。"
        ],
        "title": "閒門",
        "id": "c8075cd0-1fc7-4409-b6ee-4c886dd14908"
    },
    {
        "author": "釋文珦",
        "paragraphs": [
            "荒徑草青青，空廬未始扃。",
            "好山皆在目，無事可勞形。",
            "已信虛空講，何妨樹石聽。",
            "悠然朝復莫，真道自相冥。"
        ],
        "title": "空廬",
        "id": "b09a3a8b-670f-44a0-bdba-fec9d024720e"
    },
    {
        "author": "釋文珦",
        "paragraphs": [
            "幽棲絕世紛，足以養心君。",
            "是草皆爲藥，無山不出雲。",
            "房空留鹿伴，果熟與猿分。",
            "信口成詩句，長謠到夕曛。"
        ],
        "title": "幽棲",
        "id": "50765964-411a-41d3-86c8-a7f65129135b"
    },
    {
        "author": "釋文珦",
        "paragraphs": [
            "棲遲嚴壑間，所尚不同俗。",
            "窗下列芳蘭，門前藝修竹。",
            "崖屋夏中寒，石田秋後熟。",
            "委質於自然，陶然意常足。"
        ],
        "title": "棲遲",
        "id": "fa2326bb-f0e7-43ef-889f-a701bc441d60"
    },
    {
        "author": "釋文珦",
        "paragraphs": [
            "風落曉空寒，茅簷一尺寬。",
            "亂聲依竹密，斜片打窗殘。",
            "絕穀炊煙斷，開門去路難。",
            "枕書眠白晝，人說似袁安。"
        ],
        "title": "雪屋",
        "id": "9552ee0e-879d-4152-b781-42a72c643675"
    },
    {
        "author": "釋文珦",
        "paragraphs": [
            "田家翁媼頗自適，翁解耕耘婦能織。",
            "官中租賦無稽違，所養牛羊亦蕃息。",
            "歲時力作不徒勞，桑柘滿園禾黍高。",
            "皆因勤儉百事足，老身不復愁逋逃。",
            "兒女長成畢婚嫁，祇在東鄰與西舍。",
            "甕頭時復有新篘，親戚團欒樂情話。",
            "神前祭賽宜豊腴，家中衣飯隨精粗。",
            "縣吏下鄉雞犬盡，但願官府無追呼。"
        ],
        "title": "田家",
        "id": "a55f8645-f41c-45e6-a81a-87efab77fb37"
    },
    {
        "author": "釋文珦",
        "paragraphs": [
            "東坡粟已黄，西疇稻堪穫。",
            "農家慶豐年，茅茨舉盃酌。",
            "復喜官家用賢相，奮發天威去元惡。",
            "詔書寬徭榜村路，悍吏不來鷄犬樂。",
            "兒童牧牛捨牛舞，翁媼賽神聽神語。",
            "飲則食兮福鄉土，五日一風十日雨，萬歲千秋戴明主。"
        ],
        "title": "田家謠",
        "id": "28ca494f-ff97-4b9f-92a1-2b619b3ec98b"
    },
    {
        "author": "釋文珦",
        "paragraphs": [
            "茅簷共翠微，井臼亦相依。",
            "衣望桑麻熟，糧兼芋栗肥。",
            "山田秋賦少，村樂醉人歸。",
            "不識封侯事，王城相到稀。"
        ],
        "title": "山中田舍",
        "id": "d1df9a88-cad7-4801-bd4d-815bd9a806c9"
    },
    {
        "author": "釋文珦",
        "paragraphs": [
            "常於靜處著閒身，別是清虛冷澹人。",
            "禪裏斷除千種法，吟中消受一生貧。",
            "聲名豈必存編簡，林壑從來有隠淪。",
            "雲月溪山無限景，對余一一意皆真。"
        ],
        "title": "靜處",
        "id": "74a2a541-786d-41cb-85f8-cb6c2d0db9b8"
    },
    {
        "author": "釋文珦",
        "paragraphs": [
            "瘦竹老松間，閒房僅容膝。",
            "棲遲非一朝，謝遣用三術。",
            "泉落雙澗清，雲消衆山出。",
            "誰能强予遷，愛此成痼疾。"
        ],
        "title": "松竹間",
        "id": "23907b42-1b01-4712-b581-b855a2586f70"
    },
    {
        "author": "釋文珦",
        "paragraphs": [
            "團團老桂陰，縹緲見雲棟。",
            "西風吹古薌，熏破幽人夢。",
            "夢破葉間清露滴，明月滿空秋一色，便跨銀蟾上穹碧。"
        ],
        "title": "桂堂吟",
        "id": "254a301d-306c-4444-b1f5-77f70509698b"
    },
    {
        "author": "釋文珦",
        "paragraphs": [
            "謝客開山興，深居寄草堂。",
            "曲闌憑野色，虛牖敞晴光。",
            "路轉青林合，泉流碧澗長。",
            "群巒分向背，平楚接微茫。",
            "蘭茝含幽潔，松筠傲雪霜。",
            "玄猨啼夜月，青鶴舞朝陽。",
            "地僻煙霞古，雲深草樹凉。",
            "藤梢藏釣石，桂子落琴床。",
            "爲識禽魚性，終辭鴛鷺行。",
            "真曾脫穎出，祇作善刀藏。",
            "不愛燒金術，唯留煮石方。",
            "賦詩閒點筆，勘易靜焚香。",
            "釀酒應浮白，收茶自過黄。",
            "秋來看㓢竹，春盡課劙桑。",
            "水暖分魚種，崖寒取蜜房。",
            "人高徵士節，天動少微芒。",
            "道在名難隠，身閒樂叵量。",
            "更知齊指馬，誠足傲羲皇。",
            "蕭散氛埃表，高風不可忘。"
        ],
        "title": "祕書山中草堂",
        "id": "e99f455c-d96b-4160-9e6d-1e6b3d71e0a9"
    },
    {
        "author": "釋文珦",
        "paragraphs": [
            "玉立諸君子，蒼髯十八公。",
            "有此歲寒質，胡能媚東風。",
            "勿墮長房術，勿受秦皇封。",
            "深期老此堂，長與幽人同。"
        ],
        "title": "松竹堂",
        "id": "f1f00036-1559-444f-9f59-206c84c0679d"
    },
    {
        "author": "釋文珦",
        "paragraphs": [
            "試問青松若箇栽，僧門祇向樹邊開。",
            "月明定有仙人過，露滴頻聞野鶴回。",
            "千歲老根成虎魄，幾尋枯幹裹莓苔。",
            "住來自得清虛味，不管流光白髮催。"
        ],
        "title": "松屋",
        "id": "12bfd0f1-64ab-4e80-9175-ebc9a5048934"
    },
    {
        "author": "釋文珦",
        "paragraphs": [
            "道人不出山，偃卧一茅屋。",
            "獨有南山雲，時到簷前宿。"
        ],
        "title": "茅屋",
        "id": "35b0788b-80be-4930-bf03-ecda11c4125a"
    },
    {
        "author": "釋文珦",
        "paragraphs": [
            "簷外竹珊珊，空房住一間。",
            "無人曾到此，老子有餘閒。",
            "土蝕銅壺缺，苔滋粉壁斑。",
            "於焉自成樂，遮莫笑癡頑。"
        ],
        "title": "竹居",
        "id": "e670019c-45ad-434c-a005-069d65746035"
    },
    {
        "author": "釋文珦",
        "paragraphs": [
            "農家何所知，鄰里自相宜。",
            "草徑東風軟，茅簷春日遲。",
            "數鴉鳴禿樹，一犢卧荒陂。",
            "酒熟相留醉，於人不作期。"
        ],
        "title": "農家",
        "id": "59909dac-3605-4299-805f-d18f0176fd09"
    },
    {
        "author": "釋文珦",
        "paragraphs": [
            "流水何嘗有競，閒雲本亦無心。",
            "靜者不殊雲水，悠然自樂山林。"
        ],
        "title": "隠居二首  其一",
        "id": "3c4cd85e-5a11-4bc2-a5a2-18e318187aff"
    },
    {
        "author": "釋文珦",
        "paragraphs": [
            "任術終當死術，爲仁必得稱仁。",
            "比似榮華滅族，何如貧賤脩身。"
        ],
        "title": "隠居二首  其二",
        "id": "16a49a09-3cea-4852-b143-83d850b0d5f4"
    },
    {
        "author": "釋文珦",
        "paragraphs": [
            "客寄無生事，乘閒到水東。",
            "風和禽語樂，日暖土膏融。",
            "田父稱家有，行人自屢空。",
            "殷勤留我飯，憐我不爲農。"
        ],
        "title": "客居多暇步過田家",
        "id": "974987f3-4772-405a-8e46-0677fa10abee"
    },
    {
        "author": "釋文珦",
        "paragraphs": [
            "山翁居處僻，野屋蓋茅新。",
            "自得煙霞趣，應無車馬塵。",
            "怪禽啼似鬼，古木變爲人。",
            "不是忘緣者，誰能與子親。"
        ],
        "title": "訪山家",
        "id": "20c788f9-a6b5-44bb-ab3e-4f91f085ffeb"
    },
    {
        "author": "釋文珦",
        "paragraphs": [
            "石澗寒流不盡，茅簷宿雨初晴。",
            "幽客眠雲未起，四山鳥哢春聲。"
        ],
        "title": "春曉尋山家",
        "id": "b93bdea2-3966-4a0d-9bc3-72672eec8595"
    },
    {
        "author": "釋文珦",
        "paragraphs": [
            "軒窗臨水開，潔瑩如冰鏡。",
            "含風柳千絲，清暑荷萬柄。",
            "近結鷗鷺盟，遠寄江湖興。",
            "吾亦愛君廬，爲發滄浪詠。"
        ],
        "title": "夏日過隠人湖居",
        "id": "6ee439de-bc69-4658-84b1-b21b417aaad6"
    },
    {
        "author": "釋文珦",
        "paragraphs": [
            "山晚少人行，蕭蕭隕籜聲。",
            "陽光沈樹杪，暝色起柴荆。",
            "過我論幽事，知君無宦情。",
            "虛名是何物，濁酒且須傾。"
        ],
        "title": "宋飲冰晚過林居",
        "id": "98eed1e4-fe0f-4252-b983-d4842630f7b6"
    },
    {
        "author": "釋文珦",
        "paragraphs": [
            "蕭蕭兩鬢如凝霜，險阻艱難曾備嘗。",
            "少年氣節尚奇偉，老來事業成荒唐。",
            "盜賊紛紛安衽席，衰翁秋晚猶絺綌。",
            "明月皎皎星宿稀，夜靜入門徒四壁。",
            "四海知音今已矣，仰天太息悲風起。"
        ],
        "title": "夜歸陋室",
        "id": "e6ca51be-7180-47b1-9914-6c3b85431377"
    },
    {
        "author": "釋文珦",
        "paragraphs": [
            "危欄朝獨倚，千里望中閒。",
            "旭日穿層浪，明霞際斷山。",
            "京華襟带裏，于越有無間。",
            "鼓枻知誰子，長歌去不還。"
        ],
        "title": "江樓寫望  其一",
        "id": "137f26cd-1d4a-4e97-8306-e748720acc62"
    },
    {
        "author": "釋文珦",
        "paragraphs": [
            "晨登江上樓，周覽竟遐目。",
            "江天渺無際，清致如可匊。",
            "初日明遠峰，微煙消廣麓。",
            "平波浄如鏡，羣象印寒淥。",
            "浦溆集帆檣，長空來鸛鶩。",
            "涼風天末起，散入簷前竹。",
            "曠然適野情，誰能念幽獨。",
            "手把離騷經，閒倚闌干讀。",
            "靈均邈千載，遺音諒難續。",
            "滄浪在何處，思以濯吾足。"
        ],
        "title": "江樓寫望  其二",
        "id": "9d5ae4d1-ffbb-4420-9c93-23c9114cc13b"
    },
    {
        "author": "釋文珦",
        "paragraphs": [
            "摇落江天欲盡秋，遠鴻高送一行愁。",
            "音書寂絕秦雲外，身世蹉跎楚水頭。",
            "年貌暗隨黄葉去，時情深付碧波流。",
            "風凄日冷湖光晚，駐目寒空獨倚樓。"
        ],
        "title": "江樓閑望懷關內親知",
        "id": "a13059ae-bd27-485c-abfb-0c32c1654eee"
    },
    {
        "author": "釋文珦",
        "paragraphs": [
            "清川屢縈回，石路更深窈。",
            "經月無行人，柴門閉春草。",
            "虛堂在雲際，疎磬出林杪。",
            "日日有餘閒，憑闌看飛鳥。"
        ],
        "title": "憑闌",
        "id": "00b44795-eab3-443c-8883-924815012e12"
    },
    {
        "author": "釋文珦",
        "paragraphs": [
            "瓜橋路入屠山寺，山勢蜿蜒似卧龍。",
            "長者布金傳幾世，應真垂迹在前峰。",
            "連筒架壑寒泉潔，高閣凌空莫靄重。",
            "八十老僧偏念古，向余慷慨說孫鍾。"
        ],
        "title": "富春屠",
        "id": "1c6a250d-5c47-4a01-8609-b9469277359c"
    },
    {
        "author": "釋文珦",
        "paragraphs": [
            "君愛吾亦愛，居之幽且深。",
            "嘉木有餘蔭，鳴禽多好音。",
            "不知此身閒，但覺萬慮沈。",
            "自非羲皇人，何以知子心。"
        ],
        "title": "賦海上人吾廬",
        "id": "3b954d37-bac4-4354-bfe8-7f50c932519c"
    }
]