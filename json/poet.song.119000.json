[
    {
        "author": "王十朋",
        "paragraphs": [
            "平生恨未識剛者，今日豈期親見之。",
            "欲把江梅比孤潔，江梅無此歲寒枝。"
        ],
        "title": "依韻奉酬胡秘監",
        "id": "5d3cf7b0-ba13-40a1-a866-af1a9f5085d5"
    },
    {
        "author": "王十朋",
        "paragraphs": [
            "紅紫紛爭先，酴醾分甘晚。",
            "誰栽群玉府，童童翠張幰。",
            "華共芸芬香，韻隨官逸遠。",
            "奚用燃青藜，端能照書苑。",
            "先生海上歸，平步到蓬巘。",
            "招邀飲醇酎，剛腸出清婉。",
            "遥思吳宮魂，故作楚辭挽。",
            "勿爲花所留，興盡要知返。"
        ],
        "title": "次韻胡秘監酴醾",
        "id": "120965cc-3387-448a-8c8e-adba6e61bd34"
    },
    {
        "author": "王十朋",
        "paragraphs": [
            "久傷伐木廢，每嘆吾生晚。",
            "黄鳥從何來，喬林綠垂幰。",
            "忽作相呼聲，朋來無近遠。",
            "高翥凌雲烟，斜飛集池苑。",
            "中有幽谷姿，遲遲下遥巘。",
            "羣音巧相和，出語獨不婉。",
            "啞啞如老烏，聞者弓欲挽。",
            "知心有杜鵑，勸爾故園返。"
        ],
        "title": "館中三月晦日聞鶑胡邦衡有詩用東坡酴醾韻有君側無讒人發口不須婉句某次韻",
        "id": "f6d43d3f-9652-46c5-b4cf-46ce40e2917f"
    },
    {
        "author": "王十朋",
        "paragraphs": [
            "天表初容咫尺親，雲龍重拜太官珍。",
            "賜從明主恩尤渥，分及清流事更新。",
            "搜卷要須嘗七椀，乘風便合到三神。",
            "諸公異日沾君貺，願寄江湖老散人。"
        ],
        "title": "上賜講讀官建茶某以說書與焉以十餠分贈太學同舍苪太博有詩次韵",
        "id": "10c9f900-e9ad-4d47-8adb-6204065fa0ec"
    },
    {
        "author": "王十朋",
        "paragraphs": [
            "殿坳經幄侍清閒，學術空踈媿在顔。",
            "從駕濫騎承旨馬，朝天叨綴舍人班。",
            "登樓雖喜民和樂，論事還驚世險艱。",
            "聖主英姿同藝柤，諸君何苦戀湖山。"
        ],
        "title": "四月從駕詣德壽宮與諸公會食于和樂樓是日借洪景嚴承旨馬戲云從駕濫騎承旨馬朝天叨綴舍人班異日再集胡舍人邦衡云不可不成篇也遂於樓中足之",
        "id": "cab8b739-ca5f-47a0-8bfb-9b948936d940"
    },
    {
        "author": "王十朋",
        "paragraphs": [
            "未訪鄱陽范與顔，雁山深處且投閒。",
            "紫泥長記曾同召，丹陛何繇更對班。",
            "我媿未行平日志，公應不創昔時艱。",
            "筆端能制人生死，兼有劉郎在道山。"
        ],
        "title": "用登和樂樓韻酬胡邦衡送別兼簡劉韶美秘監",
        "id": "6d14af9a-7958-4b9f-8efc-b881e0dc60c0"
    },
    {
        "author": "王十朋",
        "paragraphs": [
            "去國常憂國，還家未有家。",
            "君恩報無所，含媿出京華。"
        ],
        "title": "去國",
        "id": "697a6fe6-7f25-4a6c-88e8-339f5b115524"
    },
    {
        "author": "王十朋",
        "paragraphs": [
            "三年兩泝釣灘濤，來徃何曾補一毫。",
            "聖主雅恢光武量，微臣當遂子陵高。"
        ],
        "title": "重游釣臺  其一",
        "id": "571018b2-7882-427a-8f76-1341c6011d1a"
    },
    {
        "author": "王十朋",
        "paragraphs": [
            "弭棹祠堂下，一天星斗明。",
            "客星尋不見，影浸釣灘清。"
        ],
        "title": "重游釣臺  其二",
        "id": "77021573-adce-4dc0-b6b0-8a980846af46"
    },
    {
        "author": "王十朋",
        "paragraphs": [
            "年時嘗泛婺溪舟，未上清風八詠樓。",
            "天爲故人償夙願，水知吾輩喜清流。",
            "沈郎不爲吟詩瘦，王粲長懷去國憂。",
            "明日山川共人遠，鄉情年契兩悠悠。"
        ],
        "title": "過婺女同年王節推黄教授鄉人華主簿會飲雙溪樓",
        "id": "98a7ced9-7fe3-42e2-a9f6-2c95c901556f"
    },
    {
        "author": "王十朋",
        "paragraphs": [
            "皇都歸客過仙都，厭看西湖看鼎湖。",
            "洞接龍泓片雲近，山分雁蕩一峯孤。",
            "香清天上碧華落，音好林間青鳥呼。",
            "天遣林泉慰吾輩，不容身世老迷塗。"
        ],
        "tags": [
            "西湖"
        ],
        "title": "游仙都",
        "id": "7db254ba-9184-4c70-a7de-618a4af0e2d8"
    },
    {
        "author": "王十朋",
        "paragraphs": [
            "段公不到溪豈好，李守已亡詩更奇。",
            "偶向思賢亭上坐，愛溪兼愛昔人詩。"
        ],
        "title": "游洞谿",
        "id": "5d539cfd-1ae3-47cd-a3ec-9e9f8253e5a8"
    },
    {
        "author": "王十朋",
        "paragraphs": [
            "石洞幾時闢，石門長不扃。",
            "貪看一派水，三載兩回經。"
        ],
        "title": "重游石門洞  其一",
        "id": "29b8508e-51ff-4aa4-a8e7-bdd70bf55245"
    },
    {
        "author": "王十朋",
        "paragraphs": [
            "誰把銀河水，直從天半傾。",
            "好流人世去，一洗四維清。"
        ],
        "title": "重游石門洞  其二",
        "id": "355d8ae3-d6e0-4923-9a56-2ba00016fd21"
    },
    {
        "author": "王十朋",
        "paragraphs": [
            "喻子有園堪養親，栽花種竹清且新。",
            "堂中戲罷即策杖，在家有此何憂貧。",
            "弟兄既好園亦好，大勝吾家園小小。",
            "兩園松竹懷主人，他日歸來各須早。"
        ],
        "title": "寄題喻叔奇亦好園",
        "id": "38486070-708f-401a-a191-34f9e15c556e"
    },
    {
        "author": "王十朋",
        "paragraphs": [
            "歸來日彈鋏，食無肉與魚。",
            "却將種花地，町畦毓嘉蔬。",
            "驕陽每抱甕，時雨親荷鉏。",
            "青青有生意，令我顔色舒。",
            "寧憂饉與饑，亦有瓶中儲。",
            "前身老闍梨，蔬氣端未除。",
            "文字亦宿業，復生魚蠹書。",
            "蠹書仍食蔬，苦淡味有餘。",
            "况茲清凈根，分來自僧居。",
            "端能納須彌，聊爾秀郊墟。",
            "洗我腥羶腸，襟宇生清虛。",
            "豈惟陶淵明，吾亦愛吾廬。",
            "荒園涉成趣，枯藤當安輿。",
            "困枕案頭卷，饑著盤中菹。",
            "孔門陳蔡色，借問何如予。"
        ],
        "title": "種蔬",
        "id": "84b2da94-a1e9-4597-9239-394638762f66"
    },
    {
        "author": "王十朋",
        "paragraphs": [
            "予手不善談，臨局氣先怯。",
            "偶逢孫萬林，三戰輒三捷。",
            "都緣敵不勍，非以臺威脅。",
            "孺子濫成名，凱奏意殊愜。",
            "三君皆壯士，小挫未肯厭。",
            "予今務持勝，堅壁不容劫。"
        ],
        "title": "予素不善棋孫先覺萬大年林大和見訪戲與對壘偶皆勝之因作數語",
        "id": "f97ff978-3ed9-4aaa-ad42-3e0c466111d9"
    },
    {
        "author": "王十朋",
        "paragraphs": [
            "君棋如龍且，初笑韓信怯。",
            "我棋似公瑾，赤壁真橫捷。",
            "但知貪旁角，不覺攻背脅。",
            "主人本無競，勝負兩俱愜。",
            "嘉賓儻再集，鏖戰定誰厭。",
            "新篇尤逼人，我輩徒劫劫。"
        ],
        "title": "大年和棋詩復次前韻",
        "id": "8846a39b-b98b-400f-b2c7-ae6dadc3a88a"
    },
    {
        "author": "王十朋",
        "paragraphs": [
            "煌煌太白生東方，追逐殘月生光芒。",
            "太陽中天不肯藏，過午一點猶微茫。",
            "太史占之此何祥，咸憂兵起人流亡。",
            "金行用事多災傷，大風地震水旱蝗。",
            "有一于此宜預防，雜然並見何以當。",
            "臣言天意未可量，滔天赤地興堯湯，偃禾拔木悟成王。",
            "宋景一言國乃昌，災異不作憂楚莊。",
            "吾皇修德應彼蒼，去讒遠佞任忠良。",
            "推誠納諫正紀綱，內修政事仍外攘。",
            "誓雪國耻還封疆，强虜當弱吾當强。",
            "天戒爲福非爲殃，願勿徒以虛文禳。"
        ],
        "title": "太白晝見",
        "id": "9430ae5d-2341-45e0-a3b6-9344d3b35c04"
    },
    {
        "author": "王十朋",
        "paragraphs": [
            "凉飈墮黄葉，促織催女工。",
            "鬢絲不堪織，細君哀我窮。",
            "青燈績深夜，績成寒素風。",
            "願爲隠者衣，德耀隨梁鴻。"
        ],
        "title": "荆婦夜績",
        "id": "ebd0bf1e-fbd6-4c87-b89c-8352efee62d2"
    },
    {
        "author": "王十朋",
        "paragraphs": [
            "問君胡爲入臺省，問君胡爲官輒冷。",
            "宣尼猶且畏元辰，羊鼠龍豬作君梗。",
            "退之宿直斗牛箕，聲名謗毀常相隨。",
            "死生窮達端有命，予知之矣當安之。"
        ],
        "title": "術者謂予命犯元辰故每仕輒已予笑曰有是哉戲作問答語",
        "id": "1b1d3cc0-26a7-47d8-bd14-5bc73f125445"
    },
    {
        "author": "王十朋",
        "paragraphs": [
            "此日一樽酒，再游雙植堂。",
            "湖山浮野色，草木带秋光。",
            "東道德已熟，西風花更香。",
            "相看俱老矣，會合意尤長。"
        ],
        "title": "再至雙植堂呈表兄李克明",
        "id": "b0c3bb8e-cddb-4c23-8507-0cd9276b3a6a"
    },
    {
        "author": "王十朋",
        "paragraphs": [
            "憶昔從師學絃誦，年與賈生相伯仲。",
            "九日登高鹿巖脊，感物題詩筆初弄。",
            "舊游回首半零落，三十六年真一夢。",
            "當時唱和三四老，尚有殘篇可吟諷。",
            "今年節物身在家，行樂山間謾隨衆。",
            "弟兄勸我登高山，身似駑駘不容鞚。",
            "河東先生今靖節，有酒寧須白衣送。",
            "朋尊聊獻菲蒙泉，賜茗仍分小團鳳。",
            "願公一飲壽千齡，三物年年敢馳貢。"
        ],
        "title": "九日寄表叔賈司理",
        "id": "15f9813d-897a-4eea-9add-88c7efcf6882"
    },
    {
        "author": "王十朋",
        "paragraphs": [
            "中秋對明月，九日逢黄花。",
            "節物豈不好，而况身在家。",
            "樽酒醵鄰里，盤餐飣魚蝦。",
            "何必登高山，清歡自無涯。"
        ],
        "title": "九日不登高與兄弟鄰里就敝舍飲菊",
        "id": "f7814919-3d74-4d01-9361-8615ce074116"
    },
    {
        "author": "王十朋",
        "paragraphs": [
            "九日登臨有雁來，書傳坐上手親開。",
            "呼兒滿酌黄花酒，爲子深傾錦石杯。"
        ],
        "title": "仙居陳少曾寄錦石杯書至乃九日也方與坐客把菊遂用以勸酒",
        "id": "80b7824a-6bf9-4079-b664-9f300dac0745"
    },
    {
        "author": "王十朋",
        "paragraphs": [
            "三秋不雨泉脈枯，僕夫浚井欣得魚。",
            "刀砧已具未及殺，我偶見之魚再活。",
            "親投不敢使校人，圉圉洋洋生意新。",
            "莫嫌井小思滄海，尺水相忘聊自在。"
        ],
        "title": "僕夫浚井得雙鯽一鰻未及烹也藏之泥水間予見而放之因作數語",
        "id": "caa5080b-b245-478e-b44f-1b6c0289cd74"
    },
    {
        "author": "王十朋",
        "paragraphs": [
            "一月霜臺屢犯顔，未回天聽已身閒。",
            "愛君憂國寸心赤，感物傷時雙鬢班。",
            "文舉才踈意徒廣，子雲思苦語尤艱。",
            "尚書左史雖知我，超海應難挾太山。"
        ],
        "title": "得張大猷尚書書云比每進對屢以待御爲言而邦衡舍人言尤數切云云某爲群邪所疾獨見知二公因讀邦衡和和樂樓詩復用前韻",
        "id": "27d0384d-c620-404e-a874-df5e8d7766db"
    },
    {
        "author": "王十朋",
        "paragraphs": [
            "何處名蘭若，依山結草堂。",
            "花枝法雨潤，心地佛燈光。",
            "浮世囂塵隔，空門歲月長。",
            "林間有啼鳥，聽法亦來翔。"
        ],
        "title": "次韻題寶印叔蘭若堂",
        "id": "f0d76eec-476e-4b2d-bb90-b2961536f497"
    },
    {
        "author": "王十朋",
        "paragraphs": [
            "頭角槎牙萬歲藤，徧身節目更稜稜。",
            "山僧贈我非無意，要我清閑亦似僧。"
        ],
        "title": "藤杖",
        "id": "fd0d7b09-3194-481e-9b03-aadd1d5d54fa"
    },
    {
        "author": "王十朋",
        "paragraphs": [
            "灑掃學者事，陳蕃胡不然。",
            "要令天下凈，端自室中先。"
        ],
        "title": "予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 掃室",
        "id": "2b8771be-678f-4f55-bfdc-a7a9efa1d407"
    },
    {
        "author": "王十朋",
        "paragraphs": [
            "掃地眼塵凈，焚香心境清。",
            "案頭時一炷，邪慮不應生。"
        ],
        "title": "予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 焚香",
        "id": "97d06d3e-dede-4aa1-bee6-8b9a9cf17d7b"
    },
    {
        "author": "王十朋",
        "paragraphs": [
            "入政慚無學，還家更讀書。",
            "翻同小兒輩，相共惜居諸。"
        ],
        "title": "予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 讀書",
        "id": "f21e255d-47b3-4953-8d37-e1d896f9084c"
    },
    {
        "author": "王十朋",
        "paragraphs": [
            "秋興最難遣，詩懷如亂雲。",
            "雖無少陵筆，一飯不忘君。"
        ],
        "title": "予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 賦詩",
        "id": "91eb8958-3f26-499e-a6be-071d09c01571"
    },
    {
        "author": "王十朋",
        "paragraphs": [
            "我意豈在酒，銜盃聊樂天。",
            "客來同一醉，客去獨高眠。"
        ],
        "title": "予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 飲酒",
        "id": "bb4c2605-6181-4004-a30a-b8601e0e2d00"
    },
    {
        "author": "王十朋",
        "paragraphs": [
            "濫與金華講，賜沾龍鳳團。",
            "却歸林下飲，更媿是粗官。"
        ],
        "title": "予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 啜茶",
        "id": "6dc47a7b-9d48-4592-bf6e-0dfbc18d1a62"
    },
    {
        "author": "王十朋",
        "paragraphs": [
            "光景老尤惜，忍銷枰弈間。",
            "娛賓欠絲竹，一局戰清閑。"
        ],
        "title": "予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 弈棋",
        "id": "9613ceb5-6723-4230-a8e0-ebff6e9916f3"
    },
    {
        "author": "王十朋",
        "paragraphs": [
            "秋日更可畏，所宜惟暴書。",
            "反身還自笑，均是蠹書魚。"
        ],
        "title": "予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 暴書",
        "id": "ee723159-f61e-4028-afc9-6d79675eeedb"
    },
    {
        "author": "王十朋",
        "paragraphs": [
            "園小日思涉，山高時欲登。",
            "老來疲脚力，興至策枯藤。"
        ],
        "title": "予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 策杖",
        "id": "1bf562f9-500d-417f-9f05-af68d8345f3d"
    },
    {
        "author": "王十朋",
        "paragraphs": [
            "山中久不雨，汲水欲何從。",
            "一夜井泉達，靈鰻恐是龍。"
        ],
        "title": "予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 汲水",
        "id": "798ef358-724a-45e1-9b55-b998fc9c69b2"
    },
    {
        "author": "王十朋",
        "paragraphs": [
            "花木正憔悴，秋陽那更驕。",
            "驅童綆深井，聊助化工澆。"
        ],
        "title": "予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 澆花",
        "id": "ed660422-f6ff-4d8d-9bdc-987d82b98cb1"
    },
    {
        "author": "王十朋",
        "paragraphs": [
            "還舍八十日，三逢明月圓。",
            "停盃試一問，歸去定何年。"
        ],
        "title": "予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 賞月",
        "id": "24c83b3f-a66c-4c9d-9b60-8769426d539a"
    },
    {
        "author": "王十朋",
        "paragraphs": [
            "既晚開何益，采之聊泛觴。",
            "書生自頭白，奚用泣馨香。"
        ],
        "title": "予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 采菊",
        "id": "a77370d7-42d3-49a7-99ee-ed0462302df9"
    },
    {
        "author": "王十朋",
        "paragraphs": [
            "可正宜頻覽，無塵亦自磨。",
            "少陵今老矣，功業欲如何。"
        ],
        "title": "予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 覽鏡",
        "id": "8488144a-48ca-4990-8161-ad1a39bfcb08"
    },
    {
        "author": "王十朋",
        "paragraphs": [
            "旱久井垂涸，汲多泉更渾。",
            "浚教泥凈盡，何患不逢原。"
        ],
        "title": "予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 浚井",
        "id": "59e13650-1fcc-4f96-9099-7badd0074e4c"
    },
    {
        "author": "王十朋",
        "paragraphs": [
            "江頭一別九十日，路隔烟波望欲迷。",
            "風送雁群來雁蕩，書從梅嶼到梅谿。",
            "羨君筆力能豪健，贈我詩篇過品題。",
            "謝客江山富觀覽，城南何日手重携。"
        ],
        "title": "酬林明仲寄書并長篇",
        "id": "f0d00af0-058f-4718-a09f-d69e7f64e39b"
    },
    {
        "author": "王十朋",
        "paragraphs": [
            "前年蠟屐遠尋幽，洞府曾經一宿留。",
            "詩句親題碧雲裏，夢魂時到白巖頭。",
            "風生見說欲飛去，興盡何如且罷休。",
            "他日相呼老兄弟，飄然杖屨共翱游。"
        ],
        "title": "昌齡欲游白石興盡而止予亦思前年之游遂次其韻",
        "id": "30005e90-e800-45de-afdd-7d61837bb2ea"
    },
    {
        "author": "王十朋",
        "paragraphs": [
            "坐此軒無媿，問君何以能。",
            "所行皆是學，不負豈惟丞。",
            "鳬鶩文書靜，槐松詩思凝。",
            "博陵徒種績，踐履亦何曾。"
        ],
        "title": "洪丞不負軒",
        "id": "a5de9e25-2939-433f-baca-ed2bbe07eae7"
    },
    {
        "author": "王十朋",
        "paragraphs": [
            "平生義方教，真是起家媒。",
            "有子願已足，無心官自來。",
            "興隨鳩杖逸，情爲雁行哀。",
            "想見長塘水，凄凉遶夜臺。"
        ],
        "title": "周丞奉挽詩",
        "id": "2f32574b-ad0b-4f23-a1a3-d4064190ddcb"
    },
    {
        "author": "王十朋",
        "paragraphs": [
            "薄有田園種斗升，兩兒傳授讀書燈。",
            "客來一局三盃酒，王十朋如趙十朋。"
        ],
        "title": "黄巖趙十朋賢士也有詩云四枚豚犬教知書二頃良田儘有餘魯酒三盃棋一局客來渾不問親疏予亦有東皋二頃，兩子皆學讀書客至則弈棋飲酒遂用趙君詩意成一絕",
        "id": "de2cd042-fd12-44a9-afac-b1901a4a41b0"
    },
    {
        "author": "王十朋",
        "paragraphs": [
            "貴似金張富石崇，紛紛老死利名中。",
            "退居不見香山老，肥遁誰知秀野翁。",
            "溪上園因種花闢，牀頭金爲好賓空。",
            "潸然痛念公兄弟，二十年前筆硯同。"
        ],
        "title": "陳商英挽詞",
        "id": "8118c8f0-5ebf-4685-9193-33b043e0605e"
    },
    {
        "author": "王十朋",
        "paragraphs": [
            "疇昔游從分不輕，十年鄉校讀書燈。",
            "德星會聚三兄弟，詩社追隨八友朋。",
            "去國悲凉老王粲，還鄉牢落失陳登。",
            "誦君生死炎凉句，斜日寒天涕滿膺。"
        ],
        "title": "陳商霖挽詞",
        "id": "24da1913-8f02-4c80-95b1-dc9d50f95000"
    },
    {
        "author": "王十朋",
        "paragraphs": [
            "燈花端爲故人然，留客殷勤爲擊鮮。",
            "更覺門闌增喜氣，氷清玉潤兩俱賢。"
        ],
        "title": "萬清之有詩三絕呈司理賈丈并簡某因次其韻  其一",
        "id": "cd3c6b24-66a1-44ba-a4c8-2869996e00b8"
    },
    {
        "author": "王十朋",
        "paragraphs": [
            "世路塵埃逐日生，鹿巖高卧自風清。",
            "吾皇有詔求遺逸，行見臨雍拜老更。"
        ],
        "title": "萬清之有詩三絕呈司理賈丈并簡某因次其韻  其二",
        "id": "b3e971ce-b033-4ebc-8644-317d3409f5a4"
    },
    {
        "author": "王十朋",
        "paragraphs": [
            "甘言耻效蜜翁翁，逆耳空餘畎畝忠。",
            "願子他年似房杜，好將一語記文中。"
        ],
        "title": "萬清之有詩三絕呈司理賈丈并簡某因次其韻  其三",
        "id": "2cbdee4b-d50e-4b16-bae4-00f91cd61c6f"
    },
    {
        "author": "王十朋",
        "paragraphs": [
            "論文尊酒意歡然，蠟炬高燒夜色鮮。",
            "得壻端同權相國，傳經更似老韋賢。"
        ],
        "title": "再用前韻 呈司理",
        "id": "a28651da-6624-44d5-9304-56b670abc2e2"
    },
    {
        "author": "王十朋",
        "paragraphs": [
            "僚壻欣逢舊友生，人如王謝氣尤清。",
            "十年前已心相許，細看新詩貌愈更。"
        ],
        "title": "再用前韻 酬清之",
        "id": "8e27d78b-b824-4a06-82d5-430f7729ac4f"
    },
    {
        "author": "王十朋",
        "paragraphs": [
            "士論鄉評重乃翁，賢如狐突教兒忠。",
            "治安策就君宜獻，宣室開時夜正中。"
        ],
        "title": "再用前韻 贈大老",
        "id": "a75be816-e013-459f-b766-45d87980560c"
    },
    {
        "author": "王十朋",
        "paragraphs": [
            "明年禾黍定千鍾，瑞雪攙先舞曉風。",
            "更願平淮捷書至，西平禽賊獻司空。"
        ],
        "title": "未臘而雪豐年兆也大老有詩次韻  其一",
        "id": "c0589f89-b1ed-4383-9f42-b580cc72dbba"
    },
    {
        "author": "王十朋",
        "paragraphs": [
            "主人開燕倒金鍾，坐客俱吟柳絮風。",
            "應念人間有貧者，爐星撥盡酒瓶空。"
        ],
        "title": "未臘而雪豐年兆也大老有詩次韻  其二",
        "id": "9d157402-03d5-4562-8ca7-3fd9149b2fdd"
    },
    {
        "author": "王十朋",
        "paragraphs": [
            "天花除惱臘前雪，香蘂報春溪上梅。",
            "分贈鹿巖龍穴友，異時俱是百花魁。"
        ],
        "title": "雪中寄梅花與清之大老",
        "id": "38d276f5-4ef9-461a-84ad-5fb88722bd15"
    },
    {
        "author": "王十朋",
        "paragraphs": [
            "我昔曾栽會趣堂，子今封植更芬芳。",
            "勝它福峙三珠樹，賽却東嘉五馬坊。",
            "靖節柳青寧耐久，大夫松老恨無香。",
            "何如移得蟾宮種，不媿靈椿竇十郎。"
        ],
        "title": "題夢齡五桂堂",
        "id": "307e4976-690f-4d45-869f-4a02953c7e39"
    },
    {
        "author": "王十朋",
        "paragraphs": [
            "江楓摇落江梅破，江上詩人有佳句。",
            "欲於龍穴覓明珠，試遣鯉魚傳尺素。"
        ],
        "title": "寄鯉魚與萬大年",
        "id": "79586c7a-ab1d-481f-8054-0e29f9cd0f20"
    },
    {
        "author": "王十朋",
        "paragraphs": [
            "兩郡三鄉頼保全，乃翁劍學不虛傳。",
            "黄巢詎敢臣周朴，趙勝那能爵魯連。",
            "仁里化成儒氣象，心田種得佛因緣。",
            "奇兒自是青雲士，行見榮光燭九泉。"
        ],
        "title": "梁府君挽詩",
        "id": "04245bdd-a148-4554-b5ca-4ab58b078183"
    },
    {
        "author": "王十朋",
        "paragraphs": [
            "地僻原名左，天寒歲欲徂。",
            "遥遥屈佳客，得得訪潛夫。",
            "一第且慁子，八篇真起予。",
            "蜚聲參四傑，誰復敢前盧。"
        ],
        "title": "永嘉盧仲脩永年袖文見訪酬以短句",
        "id": "4f71e8bb-d1ee-422a-bf92-cce9d22a1bbc"
    },
    {
        "author": "王十朋",
        "paragraphs": [
            "屢戰夷吾卒覇齊，棘棲鸞鳳暫沉迷。",
            "探春想見登梅嶼，乘興何訪從雪溪。",
            "樓上清歡庾公興，橋間壯志馬卿題。",
            "四場筆力媒身策，平步青雲豈待携。"
        ],
        "title": "林明仲和詩復用前韻",
        "id": "9bdb939c-f7d0-4bd0-95ff-8dda70c14bfd"
    },
    {
        "author": "王十朋",
        "paragraphs": [
            "心欲齊賢媿未齊，遠蒙佳句警昏迷。",
            "音如鼓瑟鏗清廟，味似煎茶鬭建溪。",
            "憂國非同長卿病，感時端類少陵題。",
            "二松豈是淹賢地，鳬鶩文書謾抱携。"
        ],
        "title": "張器先和詩復用前韻",
        "id": "b140bb13-7ada-4305-ad59-5221a094103f"
    },
    {
        "author": "王十朋",
        "paragraphs": [
            "四友共文房，蒲君最異常。",
            "研磨發文采，好去奉仇香。"
        ],
        "title": "寄蒲墨與明仲",
        "id": "294c56f2-9307-409b-8471-951d21ff1549"
    },
    {
        "author": "王十朋",
        "paragraphs": [
            "二十年前舊友生，緘封遠寄見交情。",
            "舊游回首多零落，大噐如君合晚成。"
        ],
        "title": "寄沈敦謨",
        "id": "b5d1bf02-0146-461d-a36d-4772298ef362"
    },
    {
        "author": "王十朋",
        "paragraphs": [
            "七歲吾從乃祖游，童蒙深媿未能求。",
            "堪嗟四十五年事，昔未裹頭今白頭。"
        ],
        "title": "送謝任之  其一",
        "id": "5c7797cb-2920-492b-acd0-9c696ac7bbd8"
    },
    {
        "author": "王十朋",
        "paragraphs": [
            "梅溪闢館子來游，回首如今二十秋。",
            "端似韓張互傳授，要令編剗紹箕裘。"
        ],
        "title": "送謝任之  其二",
        "id": "b144ceca-bc2c-4247-8aab-5210318ca2e7"
    },
    {
        "author": "王十朋",
        "paragraphs": [
            "去年還家已半年，盍簪尊酒數留連。",
            "歲窮送別溪頭路，手把梅花思黯然。"
        ],
        "title": "送謝任之  其三",
        "id": "f623535a-8841-4e85-a4b0-9fe2319dc4f0"
    },
    {
        "author": "王十朋",
        "paragraphs": [
            "女媧石爛幾經修，天漏猶餘兩派流。",
            "離合無心元不靜，朝宗得路却相投。",
            "干雲寶劔真同氣，出蕩神龍不異湫。",
            "何用築門防俗駕，林泉自是少人游。"
        ],
        "title": "題雙瀑",
        "id": "09ea3ec4-c710-457c-82f3-7c6707f3741c"
    },
    {
        "author": "王十朋",
        "paragraphs": [
            "歲宜鄉里守，杯共弟兄銜。",
            "明日人相問，行年五十三。"
        ],
        "title": "癸未守歲",
        "id": "d5358776-cf30-4e4f-84e7-dcb5f8414a20"
    },
    {
        "author": "王十朋",
        "paragraphs": [
            "短棹別孤嶼，故山歸左原。",
            "遥煩雁足字，重到雀羅門。",
            "歲月添新老，文章憶舊論。",
            "見詩如見面，氣象有餘溫。"
        ],
        "title": "張器先復和詩作五言以寄",
        "id": "a2c9ab32-a487-48d9-8a21-b06c0723c5d9"
    },
    {
        "author": "王十朋",
        "paragraphs": [
            "天闢金華一洞奇，洞中石是化羊遺。",
            "渾疑雪向閩山落，更訝峯從天竺飛。",
            "谿上又添乘棹興，案頭如照讀書時。",
            "故人重我膏肓疾，田不荒蕪應亦歸。"
        ],
        "title": "萬孝全贈金華洞石名雪灑遥峯作進退詩次韻",
        "id": "aa45d45e-a2a0-4e17-8e12-65b1d0650acd"
    },
    {
        "author": "王十朋",
        "paragraphs": [
            "凶年猶幸在家鄉，鄰里相過具豆觴。",
            "我輩忍將燈照眼，游人多是火燒腸。"
        ],
        "title": "元宵鄰里携具就弊廬張燈辭之不獲因成一絕",
        "id": "648601b1-b855-4abe-ac8c-0922ee88a9eb"
    },
    {
        "author": "王十朋",
        "paragraphs": [
            "歉歲還鄉益困窮，瓶無儲粟酒尊空。",
            "醉經且學文中子，閔雨難祈應上公。"
        ],
        "title": "祈雨不應",
        "id": "3f162b0a-c52c-480c-9329-5abc410b36e1"
    },
    {
        "author": "王十朋",
        "paragraphs": [
            "水旱年年費請求，仰勤湯禱與堯疇。",
            "何時三十六雨足，當宁免懷雲漢憂。"
        ],
        "title": "自秋七月不雨至于春二月十九日僅得雨昌齡作賀詩予未及和而雨止矣遂次韻以閔之  其一",
        "id": "4fe698b7-97a9-41aa-a9b3-34d217cd8472"
    },
    {
        "author": "王十朋",
        "paragraphs": [
            "一杯未吸甕頭春，三疊聊欹雨裛塵。",
            "不用遽興風伯訟，弘羊真是可烹人。"
        ],
        "title": "自秋七月不雨至于春二月十九日僅得雨昌齡作賀詩予未及和而雨止矣遂次韻以閔之  其二",
        "id": "03d45e57-f4b0-4402-8985-6566952bfa50"
    },
    {
        "author": "王十朋",
        "paragraphs": [
            "社日簷間不斷流，淵明欣欲事西疇。",
            "願言一飽均黎庶，瓶粟無儲不用憂。"
        ],
        "title": "社日喜雨復用前韻  其一",
        "id": "112f00eb-52bf-4dd5-b484-ef06a77d0b7d"
    },
    {
        "author": "王十朋",
        "paragraphs": [
            "欲放乾坤萬里春，要須先洗庾公塵。",
            "朝紳賀雨詩多少，誰是詩中諷諫人。"
        ],
        "title": "社日喜雨復用前韻  其二",
        "id": "c99fe9ea-4c9a-42c7-8c0a-dcb59942679a"
    },
    {
        "author": "王十朋",
        "paragraphs": [
            "淵明事高尚，瓶中缺儲粟。",
            "魯公凜名節，乞米給饘粥。",
            "廣文富才名，官冷飯不足。",
            "少陵老風騷，橡栗拾山谷。",
            "嗟予何爲者，處世真碌碌。",
            "謀生一何拙，甔石無儲蓄。",
            "三年兩去國，囊橐罄水陸。",
            "還家索租苗，不了臘與伏。",
            "前秋遭颶風，摧折數間屋。",
            "今年丁大侵破甑塵可掬。",
            "絕糧瘦百指，告糴走群僕。",
            "鄉鄰苟不捄，定恐填溝瀆。",
            "家藏千卷書，父子忍饑讀。",
            "一字不堪煮，何以充我腹。",
            "細君笑謂我，子命難食肉。",
            "去歲官臺省，僥倖食君祿。",
            "有口不三緘，月奏知幾牘。",
            "聖主倘不容，寧免遠竄逐。",
            "歸來固已幸，富貴非爾福。",
            "東皋二頃田，得雨尚可穀。",
            "子耕我當耘，固窮待秋熟。"
        ],
        "title": "家食遇歉有飯不足之憂妻孥相勉以固窮因錄其語",
        "id": "d70c1e43-a142-4fce-aac5-203171c49b35"
    },
    {
        "author": "王十朋",
        "paragraphs": [
            "用儒端可復侵疆，活國何勞別取方。",
            "文帝要須親御馬，子卿寧患遠看羊。",
            "撫師暫屈黄扉老，論將寧咨白首郎。",
            "行見車書混天下，豈容南北分三光。"
        ],
        "title": "聞小使胡昉抗虜不屈上甚嘉之有旨命右揆撫師仍有和不可成之語皆出睿斷宗社之福也昌齡有詩次韵",
        "id": "0800a520-9bae-4cb8-b972-293422f4e8b1"
    },
    {
        "author": "王十朋",
        "paragraphs": [
            "端似中山夢得詩，海中仙果子生遲。",
            "况當首夏清和後，更遇千秋啟建時。",
            "祝爾願同彭祖壽，命名聊效小蘇兒。",
            "吾家種德已數世，庭戶合生蘭與芝。"
        ],
        "title": "昌齡四月十九日得男請名於予命之曰遲",
        "id": "3b2839d2-6445-4fa2-8578-4bed78725483"
    },
    {
        "author": "王十朋",
        "paragraphs": [
            "四月相將莫，山丹開始都。",
            "真心本來赤，正色自然朱。",
            "百合晚仍俗，石榴繁更粗。",
            "誰將僊竈藥，花裏著工夫。"
        ],
        "title": "山丹花",
        "id": "dcb43937-85a4-4e28-a476-af8ec3640c03"
    },
    {
        "author": "王十朋",
        "paragraphs": [
            "我來鄱君山水州，山水入眼常遲留。",
            "絕境遥通雲錦洞，清音下瞰琵琶洲。"
        ],
        "title": "七月三日至鄱陽  其一",
        "id": "32bc20e4-d158-4ee2-9b58-13500531e0ac"
    },
    {
        "author": "王十朋",
        "paragraphs": [
            "干越亭前晚風起，湖入鄱陽三百里。",
            "曉來一雨洗新秋，身在江東畫圖裏。"
        ],
        "title": "七月三日至鄱陽  其二",
        "id": "f3dd3067-310a-456b-bf12-6db04021387f"
    },
    {
        "author": "王十朋",
        "paragraphs": [
            "亢陽誰謂不爲災，饑饉連年甑有埃。",
            "旱魃忽隨寃獄散，雨師遥逐使車來。",
            "平反盡欲歸中典，調燮端宜位上臺。",
            "更喜詩如杜陵老，江流坐穩興悠哉。"
        ],
        "title": "次韻何憲子應喜雨",
        "id": "bcc06e3e-deb0-494a-b6b0-9a977ed7f937"
    },
    {
        "author": "王十朋",
        "paragraphs": [
            "六月西征遇旱災，脩途千里踏塵埃。",
            "雷公俄喚阿香去，霖雨便隨流火來。",
            "天入滄浪游楚越，雲翻䆉䅉憶溫臺。",
            "綺霞亭上一回首，滿目湖山壯矣哉。"
        ],
        "title": "登綺霞亭用喜雨韻",
        "id": "d5709bf4-e634-4329-b056-b6910fdd01c5"
    },
    {
        "author": "王十朋",
        "paragraphs": [
            "理郡端如理亂絲，范公往矣欲誰師。",
            "典刑猶有堂中像，光豔長存壁上詩。",
            "未報國恩嗟老去，不逢人傑恨生遲。",
            "一尊坐對鄱江月，耿耿忠懷祇自知。"
        ],
        "title": "追和范文正公鄱陽詩 郡齋即事",
        "id": "a1ce5b89-4a80-4829-9df0-895364e6ee09"
    },
    {
        "author": "王十朋",
        "paragraphs": [
            "出郭上崔嵬，山川亦壯哉。",
            "三芝誰采去，五老欲飛來。",
            "懷古情無盡，思鄉首屢回。",
            "論文一尊酒，天色爲吾開。"
        ],
        "title": "追和范文正公鄱陽詩 游芝山寺",
        "id": "604e07ba-6e4e-4a5c-b3f4-c12d554b01cb"
    },
    {
        "author": "王十朋",
        "paragraphs": [
            "郡亭臨大澤，霞障截塵紛。",
            "有色祇因日，無心元是雲。",
            "滄浪隨郭轉，欵乃隔江聞。",
            "文正已仙去，佳名千載芬。"
        ],
        "title": "追和范文正公鄱陽詩 登綺霞亭用碧雲軒韻",
        "id": "97075a05-a71a-4571-919a-0f255bab0e70"
    },
    {
        "author": "王十朋",
        "paragraphs": [
            "顔范遥同異代心，琳宮香火道緣深。",
            "詩家風味今誰在，定訪彌明與共吟。"
        ],
        "title": "追和范文正公鄱陽詩 降聖節詣天慶觀因謁顔魯公范文正公祠堂用贈御賜名道士韻",
        "id": "8a42d69c-80b8-48b3-bfa6-f72412da0f1d"
    },
    {
        "author": "王十朋",
        "paragraphs": [
            "天然形貌寫何難，難得靈臺上筆端。",
            "朋黨論興三出日，不知誰作正人看。"
        ],
        "title": "追和范文正公鄱陽詩 觀文正像用贈傳神道士韻",
        "id": "0cf138dd-49e7-4dd8-a06e-ec70ef660b2f"
    },
    {
        "author": "王十朋",
        "paragraphs": [
            "手移修竹傍牆栽，老眼青青爲竹開。",
            "獨坐書齋誰是伴，清風時作故人來。"
        ],
        "title": "追和范文正公鄱陽詩 移竹植郡齋之東用懷慶朔堂韻",
        "id": "38347140-eba5-49d9-8cb8-de336150a383"
    },
    {
        "author": "王十朋",
        "paragraphs": [
            "鄱水同僚總不群，公餘相與共論文。",
            "遠公蓮社恐無酒，輒效江州王使君。"
        ],
        "title": "十月望日同官會飯薦福送酒",
        "id": "a536a762-9ea9-4b0c-811a-8033aed7d880"
    },
    {
        "author": "王十朋",
        "paragraphs": [
            "哀哀父母生我勞，生日不見徒悲號。",
            "今年偶然夢三刀，二千石向鄱陽叨。",
            "身雖五馬已二毛，烹羊擊鮮斫蟹螯。",
            "殷勤爲壽勞爾曹，願爾它年著綵袍。",
            "二親無恙年俱高，更與諸孫持壽醪。",
            "滿堂賓客來英豪，會看醉臉如仙桃。"
        ],
        "title": "生日示聞詩聞禮",
        "id": "4c616b48-df02-471a-a255-2416a023b8a3"
    },
    {
        "author": "王十朋",
        "paragraphs": [
            "少年才氣已超群，場屋能摛錦綉文。",
            "糠秕在前真有愧，春風得意豈如君。"
        ],
        "title": "木藴之即席和文字韻詩酬以二絕  其一",
        "id": "c2f82f72-baca-41b7-8ce2-03403055ee47"
    },
    {
        "author": "王十朋",
        "paragraphs": [
            "回頭遥念蕩中羣，把酒欣論坐上文。",
            "臭味聊將比兄弟，大馮君與小馮君。"
        ],
        "title": "木藴之即席和文字韻詩酬以二絕  其二",
        "id": "122c31d6-afd0-4335-a5cb-84e9b595860f"
    },
    {
        "author": "王十朋",
        "paragraphs": [
            "濫與江湖岳牧群，於中最慕范希文。",
            "人才相遠心相似，均是憂時與愛君。"
        ],
        "title": "觀郡守題名再書一絕",
        "id": "22a31dff-9405-438e-b67d-a7073a965a65"
    },
    {
        "author": "王十朋",
        "paragraphs": [
            "膽落庭中雁鶩群，寧容摘紙舞微文。",
            "鄱陽賢令知多少，惟有鄱君與項君。"
        ],
        "title": "項服善知縣和詩酬以三絕并簡林致一教授  其一",
        "id": "0f0fef6a-290b-4fe2-a0a1-9f75cf3348e9"
    },
    {
        "author": "王十朋",
        "paragraphs": [
            "牧養功成鮮敗群，絃歌聲裏出詩文。",
            "只愁桃李春風近，卧轍無由駐令君。"
        ],
        "title": "項服善知縣和詩酬以三絕并簡林致一教授  其二",
        "id": "048ac80f-7bca-4d93-8843-0a807ba14077"
    },
    {
        "author": "王十朋",
        "paragraphs": [
            "無錢令尹陶彭澤，有道先生鄭廣文。",
            "預約它年還故里，共騎白鹿效文君。"
        ],
        "title": "項服善知縣和詩酬以三絕并簡林致一教授  其三",
        "id": "cc549145-3db5-4f95-ac89-ee7a1c6be384"
    },
    {
        "author": "王十朋",
        "paragraphs": [
            "休休有室宜歸早，莫莫名堂去恨遲。",
            "禪老相逢應笑我，休休莫莫定何時。"
        ],
        "title": "題薦福寺莫莫堂",
        "id": "880ebd0d-1958-454f-bfeb-ba96c8d87786"
    },
    {
        "author": "王十朋",
        "paragraphs": [
            "一代奇男子，哀哉命止斯。",
            "共天終不忍，蹈海亦何辭。",
            "下惠已三黜，照鄰俄五悲。",
            "煩言何足辨，公論不容欺。"
        ],
        "title": "哭馮員仲  其一",
        "id": "1f883bfc-d5b3-411c-a5fc-a4a83989b3e4"
    },
    {
        "author": "王十朋",
        "paragraphs": [
            "身爲多才誤，朝無一日安。",
            "寧爲獨醒鬼，不作附炎官。",
            "夢斷吳江冷，魂歸蜀道難。",
            "郡齋揮老淚，重取近書看。"
        ],
        "title": "哭馮員仲  其二",
        "id": "7aeed2fa-136d-4115-836d-6a9d6ac08155"
    },
    {
        "author": "王十朋",
        "paragraphs": [
            "槐市訪同舍，麟經推阿戎。",
            "傳家知有子，種德本由公。",
            "遺訓皆新語，多男類陸終。",
            "佳城在何處，楚尾白雲中。"
        ],
        "title": "陸居士挽詩",
        "id": "96d514a2-6d39-49a2-b83e-9cf628da487e"
    },
    {
        "author": "王十朋",
        "paragraphs": [
            "均是蓬山逸遠官，夢中猶問竹平安。",
            "籜龍寄我知君意，要使剛腸飽歲寒。"
        ],
        "title": "洪帥陳阜卿寄筍",
        "id": "f183547c-34b8-4a87-97f6-094c244bece3"
    },
    {
        "author": "王十朋",
        "paragraphs": [
            "公如憂國房玄齡，我如鄭公思批鱗。",
            "隆興天下同貞觀，願爲賢相爲良臣。",
            "我去公來不同日，各展忠懷對宣室。",
            "江湖邂逅論赤心，更約聯翩書史筆。",
            "坤爻敬義誠君子，可惜作銘人已死。",
            "八十四字騰光芒，便是千年不欺史。"
        ],
        "title": "次韻何子應題不欺室",
        "id": "31d7b68a-0a08-4d67-8811-c65cc5815e39"
    },
    {
        "author": "王十朋",
        "paragraphs": [
            "平生爲雪牽詩興，今日無詩奈雪何。",
            "凈几翻書擁爐讀，冷齋呵硯带冰磨。",
            "寒江獨釣句思柳，銀海光摇人憶坡。",
            "欲兩三杯賀豐歲，却憂疆埸正干戈。"
        ],
        "title": "郡齋對雪",
        "id": "873ba740-6c6b-459e-b8a6-5e086e067ebb"
    },
    {
        "author": "王十朋",
        "paragraphs": [
            "江東臘雪爲誰多，清逼官梅興動何。",
            "堂坐玉芝勞想像，句工冰柱老研磨。",
            "賡酬往事思蓬島，災異狂言忤諫坡。",
            "聽取金華新號令，要須白戰不持戈。"
        ],
        "title": "子應和詩再用前韻",
        "id": "9c8943b7-f152-4866-b493-7be817dae369"
    },
    {
        "author": "王十朋",
        "paragraphs": [
            "鄱江善政九賢人，文正文忠更絕倫。",
            "桃李舊邦千里愛，丹青遺像兩朝臣。",
            "不同赤土祠劉阮，端勝睢陽廟遠巡。",
            "安得神仙返魂藥，九原喚起靜邊塵。"
        ],
        "title": "祠顔范二公",
        "id": "8d86e3c9-b242-4987-ad36-ef1dd2e56d02"
    },
    {
        "author": "王十朋",
        "paragraphs": [
            "君不見杜陵野客老更狂，浣花溪上結草堂。",
            "又不見謫仙世人皆欲殺，匡山讀書頭如雪。",
            "二公同時鳴有唐，文章萬丈光艷長。",
            "鈞天無人帝呼去，草堂書館今荒凉。",
            "太平宰相張居士，外甥似舅金華子。",
            "胸中萬卷杜陵翁，筆下千篇謫仙李。",
            "向來衣冠拜僞楚，我乃宋臣惟有死。",
            "何曾著眼癡宰相，况肯低顔驄御史。",
            "天邊卿月落九疑，口誦離騷吊湘水。",
            "誅茅築室小東山，天下蒼生望公起。",
            "種梅志欲調商鼎，持斧夢刀聊爾耳。",
            "公生長安我東嘉，天遣邂逅鄱江涯。",
            "筆頭一語真戲劇，却將鐵面擬金華。",
            "金華自是金閨彥，金口褒揚兩朝眷。",
            "末須歸去金華山，行將入侍金華殿。"
        ],
        "tags": [
            "庐山"
        ],
        "title": "題何子應金華書院圖",
        "id": "503b95da-4f63-478f-8474-f7b45f7d0a23"
    },
    {
        "author": "王十朋",
        "paragraphs": [
            "閏月生明後，江天未臘時。",
            "風翻禹門浪，花糝月宮枝。",
            "照夜皎珠樹，秀庭祥玉芝。",
            "定知年大有，何止麥相宜。"
        ],
        "title": "閏月三白三首  其一",
        "id": "e212ee23-ca4c-4e99-9e9b-3ba799c5fc55"
    },
    {
        "author": "王十朋",
        "paragraphs": [
            "迎臘雪三白，未春花萬株。",
            "神山森玉府，天象粲臺符。",
            "詞吐水流峽，鼎成風擊湖。",
            "鬢邊絲可織，四皓盍添吾。"
        ],
        "title": "閏月三白三首  其二",
        "id": "72beb7d6-2843-403b-83ef-e4e738e96019"
    },
    {
        "author": "王十朋",
        "paragraphs": [
            "占盡一陽月，分爲六出時。",
            "韋編照清夜，塞管落南枝。",
            "獻中荆山玉，開成廟柱芝。",
            "人間瑞已定，過此却非宜。"
        ],
        "title": "閏月三白三首  其三",
        "id": "9502ca7d-bd1e-414f-88f6-5a339ab38d42"
    },
    {
        "author": "王十朋",
        "paragraphs": [
            "風雲頻慘淡，草木屢蒼顔。",
            "詩裏報瓊玖，宮中歸玉環。",
            "帝庭侯帛至，佛殿寶珠還。",
            "更有人清白，鄱陽似魯山。"
        ],
        "title": "又和項服善二首  其一",
        "id": "98c0f3c5-73b4-4aa1-95a5-87b4e5b28073"
    },
    {
        "author": "王十朋",
        "paragraphs": [
            "梅蕊開仍落，同雲合末離。",
            "添爲五大老，真是四無私。",
            "天女來成粲，冰蠶老欲絲。",
            "梨花一枝雨，冷艷可能欺。"
        ],
        "title": "又和項服善二首  其二",
        "id": "46fa4764-157c-4531-9b8b-88d1d9a3cebb"
    },
    {
        "author": "王十朋",
        "paragraphs": [
            "黄竹成章日，陽春衆和時。",
            "玉階談戰陳，瓊燕賜花枝。",
            "陶徑還飛絮，商山欠採芝。",
            "西疇農事及，歸去正吾宜。"
        ],
        "title": "又用時字韻",
        "id": "a17cdaea-f75a-4db2-9004-f0c322ff4a7f"
    },
    {
        "author": "王十朋",
        "paragraphs": [
            "大似佛世界，端如玉燭時。",
            "穆家兄弟味，楊氏子孫枝。",
            "鄞海明瑶柱，鄱亭望秀芝。",
            "祁寒繇政拙，去倍二誠宜。"
        ],
        "title": "和洪景盧用三白韻作四白詩  其一",
        "id": "51feea59-c531-487c-867a-e653a2054e5a"
    },
    {
        "author": "王十朋",
        "paragraphs": [
            "楚士照千乘，韓梨夸數株。",
            "舜門紛執玉，堯岳衒分符。",
            "寶結文房友，鑑明狂客湖。",
            "郊圻正多壘，兵會憶夷吾。"
        ],
        "title": "和洪景盧用三白韻作四白詩  其二",
        "id": "480843c0-8f40-4939-9a5e-6cd1bc5959d1"
    },
    {
        "author": "王十朋",
        "paragraphs": [
            "天地俱同數，嘉平欲盡時。",
            "柳飄彭澤絮，松壓大夫枝。",
            "越絕山飛洩，文登石産芝。",
            "濫騎爲郡馬，深願穀相宜。"
        ],
        "title": "臘盡日又雪洪復作五白詩再和  其一",
        "id": "859df6e2-b74e-4920-8c98-1c784fe0caa1"
    },
    {
        "author": "王十朋",
        "paragraphs": [
            "日掩雲間色，榆栽天上株。",
            "芳聯仙桂籍，窮送舊桃符。",
            "遠岫明廬阜，澄江接带湖。",
            "宣麻開晉國，入蔡憶金吾。"
        ],
        "title": "臘盡日又雪洪復作五白詩再和  其二",
        "id": "1340cae9-4243-4ae1-bb4b-b914211a05b1"
    },
    {
        "author": "王十朋",
        "paragraphs": [
            "金華手握管城子，端類睢陽太守鬚。",
            "鬚筆有神人不識，怒時真可氣吞胡。"
        ],
        "title": "次韻何子應得宣城筆",
        "id": "195edfde-e811-44d0-b603-9882a1e78751"
    },
    {
        "author": "王十朋",
        "paragraphs": [
            "淮甸流離唐赤子，將軍奇特魏黄鬚。",
            "願將銀管書忠誼，糞土東京趙與胡。"
        ],
        "title": "聞捷報用何韻",
        "id": "a03404be-d839-4fd5-8a8f-95e1db7cbe43"
    },
    {
        "author": "王十朋",
        "paragraphs": [
            "雲山老人國大老，歷代遺編飫探討。",
            "餘事游神翰墨間，乘興濡毫快揮掃。",
            "嚴霜烈日如魯公，抉石奔泉陋徐浩。",
            "國朝君謨書第一，大字劣於行與草。",
            "雲山心畫無不長，筆力縱時書更好。",
            "我來求字蓋求人，不爲有官緣有道。",
            "紫巖之銘雲山筆，不欺室中雙至寶。",
            "玉簫峯下梅花溪，願學雲山歸去早。"
        ],
        "title": "不欺室三字參政張公書也筆力勁健如端人正士儼然人望而敬之因成古詩八韻",
        "id": "1a694753-6de6-4194-9ee3-7019bc741752"
    },
    {
        "author": "王十朋",
        "paragraphs": [
            "小隊出郊聊習戰，朔風吹雪似催詩。",
            "皇天有意誅驕虜，正類元戎破蔡時。"
        ],
        "title": "出郊遇雪",
        "id": "05af6d8a-b8f8-471f-a727-247612b18656"
    },
    {
        "author": "王十朋",
        "paragraphs": [
            "江左風流屬憲臺，筆端妙語出瓊瑰。",
            "濫居益友三人列，誤辱文房四寶來。"
        ],
        "title": "何子應以蜀中文房四寶分贈洪景盧王嘉叟某與焉因成一絕",
        "id": "8d19dc86-e5c6-4589-8617-7ddd39ecd7c6"
    },
    {
        "author": "王十朋",
        "paragraphs": [
            "鄱陽江上五見雪，鄱江樓上風栗烈。",
            "廣文先生不畏冷，弭棹登樓興清絕。",
            "筆端妙語出離騷，酒後剛腸吐名節。",
            "芝堂假守老鄉人，明日仙舟那忍別。"
        ],
        "title": "送翁東叟教授  其一",
        "id": "4800e33c-efd6-489f-a0d5-f3c00ed3b8f4"
    },
    {
        "author": "王十朋",
        "paragraphs": [
            "三十年間舊友生，眼青頭白見交情。",
            "官於湖北况尤冷，詩不江西語自清。",
            "行李少留吳芮國，夢魂先到謝公城。",
            "扁舟便合相隨去，薄有田園正可耕。"
        ],
        "title": "送翁東叟教授  其二",
        "id": "33c82772-022c-4c9f-ad66-465dfb9882bf"
    },
    {
        "author": "王十朋",
        "paragraphs": [
            "官舍蕭條怯莫冬，衰顔得酒暈生紅。",
            "遥思蘭若堂中老，非柏非松自耐風。"
        ],
        "title": "和寶印叔見寄  其一",
        "id": "8bdd4e9b-8bd7-4916-b614-2c7a840ca1d5"
    },
    {
        "author": "王十朋",
        "paragraphs": [
            "濫乘五馬二毛侵，雪滿鄱江坐擁衾。",
            "二叔年高兄弟遠，歸期當不待秋砧。"
        ],
        "title": "和寶印叔見寄  其二",
        "id": "1dbdc01d-aa3a-4223-9b47-4efac8203c03"
    },
    {
        "author": "王十朋",
        "paragraphs": [
            "六月離家忽莫冬，郡齋清夜擁爐紅。",
            "細看慶朔堂前雪，正似梅花溪上風。"
        ],
        "title": "用韻寄二弟  其一",
        "id": "4b9c50f8-acf0-4ec3-b0c4-ed9c3aee9196"
    },
    {
        "author": "王十朋",
        "paragraphs": [
            "甚矣今年老見侵，玉芝堂冷敝衣衾。",
            "夢魂夜夜尋兄弟，率飲亭前坐石砧。"
        ],
        "title": "用韻寄二弟  其二",
        "id": "fd3be3ce-33a5-4b80-8b44-a6d00a9104c9"
    },
    {
        "author": "王十朋",
        "paragraphs": [
            "白首論文得蔡侯，江東尊酒半年游。",
            "龍頭家世高千佛，驥足聲名重一州。",
            "方喜同僚吳芮國，不堪回首仲宣樓。",
            "送君撩我思鄉意，薄有田園歸去休。"
        ],
        "title": "送蔡倅",
        "id": "7fccb24b-a14d-4f36-9f1c-1776a2cf1f44"
    },
    {
        "author": "王十朋",
        "paragraphs": [
            "五十行將四，浮生已向殘。",
            "齒疏方咄柳，牙落遽驚韓。",
            "猶訝年初齔，翻疑頰未丹。",
            "定知從此去，梨栗怯堆盤。"
        ],
        "title": "齒落",
        "id": "b414e32c-ff37-4398-b533-2d819dd326ed"
    },
    {
        "author": "王十朋",
        "paragraphs": [
            "元老登朝首剡章，危言凜凜動明光。",
            "掉頭却向江湖去，不肯伊優上北堂。"
        ],
        "title": "次韻李懷安贈何憲五絕  其一",
        "id": "e8ad529e-211c-4cf1-984d-79f07e7ab8a7"
    },
    {
        "author": "王十朋",
        "paragraphs": [
            "伊洛橫渠造道深，誰傳衣缽見貞心。",
            "儒宗頼有金華子，後學寧憂不嗣音。"
        ],
        "title": "次韻李懷安贈何憲五絕  其二",
        "id": "bd1b5257-1fea-4c9a-b1cc-6fe140a1a83d"
    },
    {
        "author": "王十朋",
        "paragraphs": [
            "夢魂聞說到無何，曾共神官壯者哦。",
            "妙墨雄文滿天下，士衡應亦患才多。"
        ],
        "title": "次韻李懷安贈何憲五絕  其三",
        "id": "d5b563d7-bcab-4f92-974b-7be9eda0efc8"
    },
    {
        "author": "王十朋",
        "paragraphs": [
            "炙手權門盡好官，雲山高卧老江干。",
            "相期晚景全名節，富貴何須著眼看。"
        ],
        "title": "次韻李懷安贈何憲五絕  其四",
        "id": "730568f1-a0f9-4c39-8ef0-f6eb10bf7417"
    },
    {
        "author": "王十朋",
        "paragraphs": [
            "元白詩筒數往還，小生閣筆媿言艱。",
            "異時應起鄱江念，公在金華我雁山。"
        ],
        "title": "次韻李懷安贈何憲五絕  其五",
        "id": "75684a8e-8622-463a-b844-04d4d7bc7b1e"
    },
    {
        "author": "王十朋",
        "paragraphs": [
            "不肯隨群慕鶴軒，慨然丹陛吐危言。",
            "坐看蜀道平如地，可見忠臣勇似尊。",
            "駟馬橋邊驅弩矢，杜鵑聲裏擁旂旛。",
            "要須入境詢風俗，首訪嚴遵李仲元。"
        ],
        "title": "李懷安擁麾入蜀道出鄱江見贈二詩依韻奉酬  其一",
        "id": "645750cd-3905-45a4-82f6-6ab5012eceec"
    },
    {
        "author": "王十朋",
        "paragraphs": [
            "一麾出守楚東城，邂逅論交媿孔程。",
            "元禮仙舟行色好，子猷雪棹去心輕。",
            "虎符稔服君家世，雁蕩行逃我姓名。",
            "酒盞詩篇話時事，江湖何日更尋盟。"
        ],
        "title": "李懷安擁麾入蜀道出鄱江見贈二詩依韻奉酬  其二",
        "id": "4f310095-9502-41fa-973d-bfc20b7f0c23"
    },
    {
        "author": "王十朋",
        "paragraphs": [
            "往歲王司業，初生嫡女孫。",
            "命名聊志喜，曰國不忘恩。",
            "日在元正次，身居輩行尊。",
            "願如班與孟，賢淑振吾門。"
        ],
        "title": "國娘生日",
        "id": "2a8f58ac-2e3b-4e88-877c-e61f981cc204"
    },
    {
        "author": "王十朋",
        "paragraphs": [
            "江西大帥本仙官，餘事篇章過定安。",
            "欲遣詩筒寄詩伯，恐嫌白俗孟郊寒。"
        ],
        "title": "陳阜卿書云聞詩筒甚盛可使流傳江西否戲用竹萌韻以寄",
        "id": "91557d8a-0364-45c2-9539-a8d4e5d13ee7"
    },
    {
        "author": "王十朋",
        "paragraphs": [
            "毛穎神明更好鬚，飛騰入月跨蟾蜍。",
            "誰將銀管爲封邑，端爲金華妙簡書。",
            "鳳翥龍蟠文未稱，日光玉潔字還疏。",
            "何如今代何平叔，筆陣詞源總莫如。"
        ],
        "title": "次何憲韻",
        "id": "05da4c02-b976-4abb-9f03-a25ce80ab8f7"
    },
    {
        "author": "王十朋",
        "paragraphs": [
            "二公心古貌清癯，趣在林泉世味疏。",
            "寸碧來從錦江遠，九疑分向錫山居。",
            "山中丘壑奴金谷，筆下波瀾陋石渠。",
            "我有千峯藏雁蕩，擎天一柱插空虛。"
        ],
        "title": "金華先生有奇石名碧遠携來自蜀陳洪州以詩覓之金華輟所嗜以贈亦一段奇事也予家雁蕩群峯錯峙皆几案間物因和二公詩頗起鄉思寓意斷章",
        "id": "1061f936-1b1f-4e14-ae40-f9e2d5892c0d"
    },
    {
        "author": "王十朋",
        "paragraphs": [
            "邸報初聞見姓名，甘棠家世舊專城。",
            "伯魚詩禮趨庭處，五馬旌旗夾道迎。"
        ],
        "title": "嘉叟宗丞得郡喜成一絕",
        "id": "ae0da40c-1d68-4a13-a317-fc7b3a8df814"
    },
    {
        "author": "王十朋",
        "paragraphs": [
            "元正作佳天，涉七弄春氣。",
            "好雨亦知時，綠波行何濟。",
            "新詩如蜀州，句有梅柳味。",
            "七升年定豐，一石公當醉。"
        ],
        "title": "人日雨次何憲韻",
        "id": "895a6425-be3d-44e7-b385-3bd63b9ff731"
    },
    {
        "author": "王十朋",
        "paragraphs": [
            "金華石刻滿西州，不惜明珠輒暗投。",
            "詩泣鬼神追雅頌，義深君父妙春秋。",
            "隨身連軫崔評事，挿架懸籤李鄴侯。",
            "掃室焚香讀終卷，光芒萬丈照螺洲。"
        ],
        "title": "子應贈蜀中石刻十卷詩以謝之",
        "id": "1c5c9de7-8ac0-49f6-ab04-0589c6f6b528"
    },
    {
        "author": "王十朋",
        "paragraphs": [
            "孔孟久不作，况雄莫能和。",
            "韓公生有唐，力欲拯頹挫。",
            "文興八代衰，學捄諸子過。",
            "佛老蔓中華，微公衽其左。",
            "餘事以詩鳴，語險鬼膽破。",
            "汗瀾高駕天，捷敏劇飛笴。",
            "騎龍歸帝旁，玉日人間墮。",
            "汗流籍湜輩，圭璧分半箇。",
            "柳和詞擬騷，郊聯語成些。",
            "咸知太山仰，誰繼北窗卧。",
            "我本虀鹽生，久供筆硯課。",
            "幽香摘天葩，光艷拾珠唾。",
            "後公三百年，杖屨無從荷。",
            "世無六一翁，孰知珍古貨。",
            "巴詞擬陽春，僭竊罪宜坐。",
            "神交有吾宗，涉世同坎軻。",
            "學繼青箱玉，詩高碧紗播。",
            "勉令添和篇，才薄知何奈。",
            "謬同赤效白，深媿愈知賀。",
            "世事置勿論，蚊睫蟲容麽。"
        ],
        "title": "次韻嘉叟讀和韓詩",
        "id": "55428521-b325-4d13-a7f9-0daabec1bfdf"
    },
    {
        "author": "王十朋",
        "paragraphs": [
            "火樹銀花遍九衢，天移星斗下空虛。",
            "心憂機婦寒窗士，詩句分明似諫書。"
        ],
        "title": "元夕次何憲韻  其一",
        "id": "507a64ae-17da-4763-a4d6-22a0cd496633"
    },
    {
        "author": "王十朋",
        "paragraphs": [
            "鄱陽燈火類殘星，風雨那堪更滿城。",
            "爲郡何如在家好，長檠不似短檠明。"
        ],
        "title": "元夕次何憲韻  其二",
        "id": "f0f66dcb-a4b1-49a4-8fa2-518221378ab3"
    },
    {
        "author": "王十朋",
        "paragraphs": [
            "九郡饑民望使軺，陽春有脚不辭遥。",
            "更須速返鄱君國，莫遣詩筒久寂寥。"
        ],
        "title": "送何憲行部趣其早還",
        "id": "4c38ee46-61b4-4737-92c6-fec0069a0252"
    },
    {
        "author": "王十朋",
        "paragraphs": [
            "春光駘蕩楚天涯，李白桃紅次第花。",
            "未向名園看鐵樹，聊於郡圃種金沙。"
        ],
        "title": "種金沙花戲呈景盧",
        "id": "0cd91ea7-ff41-460e-badc-b7fa04e9a234"
    },
    {
        "author": "王十朋",
        "paragraphs": [
            "公餘吏隠不相賒，杖屨園林賞物華。",
            "五柳宅邊誰種柳，百花樓畔謾栽花。",
            "池塘有夢吟春草，屏障無心戀綺霞。",
            "來歲游人應話我，雁山深處老桑麻。"
        ],
        "title": "郡圃栽花",
        "id": "77419547-6377-41fd-a3a8-73e653be5570"
    },
    {
        "author": "王十朋",
        "paragraphs": [
            "鄱水芝山四望賒，雨餘風物陪光華。",
            "名園種果仍修果，妙手栽花似判花。",
            "行見晉公開綠野，聊從子美酌流霞。",
            "坐間賓主皆人傑，我質如蓬頼倚麻。"
        ],
        "title": "二月朔日同嘉叟藴之訪景盧別墅用郡圃栽花韻即席唱和  其一",
        "id": "587ba90a-4662-4f20-8572-d487941304a0"
    },
    {
        "author": "王十朋",
        "paragraphs": [
            "野處名園境界賒，夷堅博物似張華。",
            "參天先種柳州柳，照眼兼看花縣花。",
            "即席賦詩袍奪錦，論文對酒臉生霞。",
            "自慚衰病陪行樂，策杖登城脚欲麻。"
        ],
        "title": "二月朔日同嘉叟藴之訪景盧別墅用郡圃栽花韻即席唱和  其二",
        "id": "26ed93c0-2e43-43ca-a1b6-03bb20ab9d99"
    },
    {
        "author": "王十朋",
        "paragraphs": [
            "負郭園林路不賒，杖藜徐步賞韶華。",
            "芹宮地近分流水，芝嶺風高送落花。",
            "簷外梨枝春带雨，城頭桃樹晚蒸霞。",
            "行看共掌絲綸美，寧復丘中詠有麻。"
        ],
        "title": "還舍復用前韻以寄",
        "id": "621fbb23-39d2-497a-9247-1480835ecdbc"
    },
    {
        "author": "王十朋",
        "paragraphs": [
            "草堂相去不多賒，雨後登臨喚革華。",
            "心喜淵明尊有酒，眼驚太白筆生花。",
            "來看四澤滿時水，歸見九光披處霞。",
            "得兩使君詩十首，郡齋傳寫費川麻。"
        ],
        "title": "景盧嘉叟各和詩五首復用前韻",
        "id": "ad567dcc-19da-4032-8980-5b3cc624dea4"
    },
    {
        "author": "王十朋",
        "paragraphs": [
            "送別鄱江日未賒，詩人相問憶金華。",
            "烏衣巷口見歸燕，萬里橋西思浣花。",
            "持節要先蘇赤子，攝身未用踏蒼霞。",
            "行將歸侍玉皇案，不比少陵鞋用麻。"
        ],
        "title": "用韻懷何卿",
        "id": "92e7105d-c6ed-45e4-a579-3af5c2b9ab3f"
    },
    {
        "author": "王十朋",
        "paragraphs": [
            "學繼初寮事業賒，閉門寧悔讀南華。",
            "符分興化日烘荔，室寓維摩天雨花。",
            "故里君應懷北岳，歸心我已到飛霞。",
            "休休莫莫宜閑處，耕有添丁婦織麻。"
        ],
        "title": "嘉叟和詩至七篇有何時五畝成歸計來作鄰翁伴藝麻之句某鄉心方切復用韻",
        "id": "704d8252-a31a-4d63-8bc2-b2d91a46cf63"
    },
    {
        "author": "王十朋",
        "paragraphs": [
            "愷悌周君子，循良漢守臣。",
            "如今坐堂上，端是政平人。"
        ],
        "title": "州宅十二詠 平政堂",
        "id": "39254472-8d20-4edc-a000-81b47c96235e"
    },
    {
        "author": "王十朋",
        "paragraphs": [
            "不是因三秀，名堂意自深。",
            "要居森戟地，毋忘采芝心。"
        ],
        "title": "州宅十二詠 玉芝堂",
        "id": "ecc0a7e5-ec09-4e91-8927-c898393305da"
    },
    {
        "author": "王十朋",
        "paragraphs": [
            "昔日栽花者，官移花未開。",
            "舊花今豈在，猶說范公栽。"
        ],
        "title": "州宅十二詠 慶朔堂",
        "id": "8adb0ca2-a3e9-4160-8f31-71af4ed7068d"
    },
    {
        "author": "王十朋",
        "paragraphs": [
            "會得名軒意，公餘坐片時。",
            "退思何及矣，未退早須思。"
        ],
        "title": "州宅十二詠 退思軒",
        "id": "ebcdc1e2-39b1-4874-8ba2-b0596b156baf"
    },
    {
        "author": "王十朋",
        "paragraphs": [
            "猶起才難歎，同時九亂臣。",
            "鄱陽千載守，賢豈許多人。"
        ],
        "title": "州宅十二詠 九賢堂",
        "id": "07d3a975-66be-463b-92ad-45294bb8e46f"
    },
    {
        "author": "王十朋",
        "paragraphs": [
            "誰品鄱陽守，四人賢不知。",
            "如何堯舜世，能使野無遺。"
        ],
        "title": "州宅十二詠 四賢堂",
        "id": "3c5297d5-05d2-4519-9dab-cfed755826ba"
    },
    {
        "author": "王十朋",
        "paragraphs": [
            "有澤宜觀水，無簷不見山。",
            "鄱君千里國，俯仰一亭間。"
        ],
        "title": "州宅十二詠 四望亭",
        "id": "c5434f31-c90d-4ccf-9a01-52c771823e42"
    },
    {
        "author": "王十朋",
        "paragraphs": [
            "孤鶩同飛處，澄江共賦時。",
            "晚來亭上看，真是謝公詩。"
        ],
        "title": "州宅十二詠 綺霞亭",
        "id": "9b029a37-60db-410a-a21b-ace90888dcee"
    },
    {
        "author": "王十朋",
        "paragraphs": [
            "高架添風韻，芳醪共姓名。",
            "蘇州凝燕寢，疑是此香清。"
        ],
        "title": "州宅十二詠 清香亭",
        "id": "6de6845d-a2c5-4ffc-8826-18ed2bae2bfc"
    },
    {
        "author": "王十朋",
        "paragraphs": [
            "昔日風流守，公餘種百花。",
            "春風不檢點，紅紫落誰家。"
        ],
        "title": "州宅十二詠 百花樓",
        "id": "9f8fdf55-da11-4689-88c8-cbca67df5232"
    },
    {
        "author": "王十朋",
        "paragraphs": [
            "郭外山橫閣，江邊水照樓。",
            "粗官無暇日，何以得消憂。"
        ],
        "title": "州宅十二詠 鄱江樓",
        "id": "9865d3ee-8d83-41b4-9ed5-bf5b38745929"
    },
    {
        "author": "王十朋",
        "paragraphs": [
            "亭廢名猶在，春來花自芳。",
            "猶餘蜀中錦，愛惜比甘棠。"
        ],
        "title": "州宅十二詠 蜀錦亭",
        "id": "0b986c6f-549e-451c-bbb7-0135b9de290e"
    },
    {
        "author": "王十朋",
        "paragraphs": [
            "奔走方嗟力不任，得公一杖直千金。",
            "竹能有面如人面，人亦虛心似竹心。",
            "渡水只愁龍欲化，入山應與鳳聯吟。",
            "翰林虞部相酬贈，同舍交情復見今。"
        ],
        "title": "州宅十二詠 景盧贈人面竹杖",
        "id": "18a0ea51-acd9-4c04-a44b-b8ce5c586dbe"
    },
    {
        "author": "王十朋",
        "paragraphs": [
            "七歲名師世胄賒，雲孫行實副文華。",
            "仁心馴及魯恭雉，和氣種成潘岳花。",
            "清白見知鄱水月，高明相照楚天霞。",
            "送君撩我思鄉意，遥想吾廬日長麻。"
        ],
        "title": "鄉人項服善宰鄱陽有政聲人惜其去用郡圃栽花韻作詩數篇敘別遂和以送之  其一",
        "id": "f875af17-aa4d-4183-bd87-f6c7e75fe376"
    },
    {
        "author": "王十朋",
        "paragraphs": [
            "鄱江同事半年賒，直諒何人似去華。",
            "吏報圜扉多鞠草，民歌枯木再生花。",
            "暫留蕭寺行逢雨，剩作新詩語带霞。",
            "褒德自應侯卓茂，清朝知己况如麻。"
        ],
        "title": "鄉人項服善宰鄱陽有政聲人惜其去用郡圃栽花韻作詩數篇敘別遂和以送之  其二",
        "id": "90e5d09d-f29b-4c6b-b538-316298e215c6"
    },
    {
        "author": "王十朋",
        "paragraphs": [
            "江東回首莫雲賒，寒食令人感歲華。",
            "皎皎丹心惟望日，星星短髮不簪花。",
            "書傳何處山名雁，酒憶吾鄉水似霞。",
            "故舊相逢如問我，爲言多病服天麻。"
        ],
        "title": "鄉人項服善宰鄱陽有政聲人惜其去用郡圃栽花韻作詩數篇敘別遂和以送之  其三",
        "id": "e8d4e6ba-498a-4535-9afe-6bff3bd8e0d6"
    },
    {
        "author": "王十朋",
        "paragraphs": [
            "公真有德如元令，我媿無才似李華。",
            "話別芝堂傾竹葉，送行鄱水漲桃花。",
            "眼看三匝烏逢月，心羨齊飛鶩趁霞。",
            "它日相期訪劉阮，分桃采藥飲胡麻。"
        ],
        "title": "鄉人項服善宰鄱陽有政聲人惜其去用郡圃栽花韻作詩數篇敘別遂和以送之  其四",
        "id": "33c639a1-c11b-4b7b-895b-2058a1020420"
    },
    {
        "author": "王十朋",
        "paragraphs": [
            "少小思尚奇，薰風琴欲和。",
            "規模與時背，場屋屢摧挫。",
            "大道窺五原，高論讀二過。",
            "神游京城南，思渺蒸水左。",
            "竹看金影碎，菊擷霜風破。",
            "論文摩巨刃，薦士躬彊笴。",
            "蕭蘭發秋懷，木雁吟齒墮。",
            "飛飛雙鳥鳴，不數鸝兩箇。",
            "幽幽十琴操，可僕蘭臺些。",
            "光餘萬丈長，照我一牀卧。",
            "未終三百篇，正坐短檠課。",
            "不敢示友朋，懼遭泥滓唾。",
            "文章吉太守，臭味夙相荷。",
            "索我舊詩案，贈以千金貨。",
            "郡齋哦好句，艷艷月照坐。",
            "端如陳琳檄，快讀痊轗軻。",
            "濫把江湖麾，謬聲慚日播。",
            "祈寒兼苦雨，怨嗟吾豈奈。",
            "竊效衡山禱，因思鑑湖賀。",
            "鵬鷃各逍遥，溟蓬無巨麽。"
        ],
        "tags": [
            "衡山"
        ],
        "title": "予向年少不自量因讀韓詩輒和數篇未嘗敢出以示人蓋二十年矣近因嘉叟見之不能自掩且贈以長篇蒙景盧繼和用韻以謝",
        "id": "c60d3aa0-7b28-473e-933a-2c817dac94ac"
    },
    {
        "author": "王十朋",
        "paragraphs": [
            "風采稜稜御史官，旌麾所至庶民安。",
            "渭川千畆填匈臆，散作毫端風雨寒。"
        ],
        "title": "次韻陳阜卿讀洪景盧追和玉板詩  其一",
        "id": "900889e3-a64c-4671-9434-b2c132992a6a"
    },
    {
        "author": "王十朋",
        "paragraphs": [
            "前世書魚化宰官，肺腸元與竹相安。",
            "侯生韓子相酬贈，詩句驚人魂膽寒。"
        ],
        "title": "次韻陳阜卿讀洪景盧追和玉板詩  其二",
        "id": "cac0f3e4-1c11-440b-958d-d76c93cefab4"
    },
    {
        "author": "王十朋",
        "paragraphs": [
            "馬上詩成驛使馳，社中猶恨使來遲。",
            "不堪冀北群空後，况是江東日莫時。",
            "春半鶑猶懶呼喚，雨多鳩亦厭分離。",
            "論文尊酒何時共，公說歸期我去期。"
        ],
        "title": "次韻何憲脩途倦游懷鄱陽唱和之樂",
        "id": "fc0d1c41-4087-454d-bdd7-4c8ccbb49c36"
    },
    {
        "author": "王十朋",
        "paragraphs": [
            "明刑清詔使，行部近清明。",
            "况有太平象，想亡愁歎聲。",
            "問民知疾苦，按郡戒將迎。",
            "更向金陵看，六朝餘故城。"
        ],
        "title": "次韻何憲太平道中書事",
        "id": "f0d725cc-2bf0-4794-9258-cd4b5255c966"
    },
    {
        "author": "王十朋",
        "paragraphs": [
            "朝市隠誠好，山林通更嘉。",
            "出非專爲米，去亦不期瓜。",
            "下惠何妨介，東方未用夸。",
            "池州知此道，無媿仲連家。"
        ],
        "title": "次韵何憲題魯池州通隠堂",
        "id": "50995ec5-4b1f-47c3-a3fc-cfbf27024ef2"
    },
    {
        "author": "王十朋",
        "paragraphs": [
            "出門非爲采靈芝，端爲農時不可違。",
            "我欲勸農農勸我，田園薄有早。"
        ],
        "title": "芝山勸農",
        "id": "7c84ba4d-d762-456a-98d0-63912a139d56"
    },
    {
        "author": "王十朋",
        "paragraphs": [
            "清香一瓣乞晴回，準擬陽光萬里開。",
            "風伯未吹雲陣破，雷公又喚雨聲來。",
            "補天石爛疇能鍊，陷濘車深不易推。",
            "誰坐黄堂稱太守，深慙無術捄天災。"
        ],
        "title": "二月十五日祈晴十七日雷雨再作",
        "id": "ac8a1876-1f0e-47d9-a4ee-acd4665d6ed2"
    },
    {
        "author": "王十朋",
        "paragraphs": [
            "天閔斯民意已回，群陰不掃自應開。",
            "扶桑曉日曈曈出，玉宇清風習習來。",
            "水綠漁翁聲欵乃，月明詩客手敲推。",
            "秧針刺水麥摇浪，定有豐年無後災。"
        ],
        "title": "喜晴再用前韵",
        "id": "d6e57d0d-fc91-4555-8e98-c0e6693ae78a"
    },
    {
        "author": "王十朋",
        "paragraphs": [
            "忍饑面目類顔回，僅得青天半日開。",
            "且願催詩無雨至，只宜送月有風來。",
            "出游偶以文昌霽，待滿當爲桀溺推。",
            "曰雨曰暘皆帝力，麥苗無害免書災。"
        ],
        "title": "數日天氣朝陰莫晴復用前韵",
        "id": "ca393663-bf4a-45f3-8027-5c299e0cf4dd"
    },
    {
        "author": "王十朋",
        "paragraphs": [
            "籍甚何夫子，文章擅美名。",
            "金華傳語寶，鄱水主詩盟。",
            "心印橫渠學，相門無盡甥。",
            "人間一夢覺，卿月墮臺城。"
        ],
        "title": "哭何子應  其一",
        "id": "a922bba8-79e8-4376-be3e-7ac77d0fb0a3"
    },
    {
        "author": "王十朋",
        "paragraphs": [
            "骯髒宜三黜，飄零到九疑。",
            "忠膺黄屋眷，音遇紫巖知。",
            "共理符頻綰，明刑節屢持。",
            "青天萬里蜀，無復話歸期。"
        ],
        "title": "哭何子應  其二",
        "id": "8edc7284-0c84-4492-90fb-452a0fab682c"
    },
    {
        "author": "王十朋",
        "paragraphs": [
            "公作皇華使，予乘郡守轓。",
            "江湖吳芮國，襟抱杜陵尊。",
            "翰墨頻揮染，詩文細討論。",
            "新編刊未就，楚些已招魂。"
        ],
        "title": "哭何子應  其三",
        "id": "d74efc6c-e77a-4cef-a9e0-0866ebfcd49a"
    },
    {
        "author": "王十朋",
        "paragraphs": [
            "聞說樓中會八仙，郡齋分送谷簾泉。",
            "好將投向鄱江水，共作長鯨吸百川。"
        ],
        "title": "同官會飲鄱江樓送谷簾泉二尊戲成小詩",
        "id": "7b40c99b-042e-4c07-b3a6-4f2aea8ddcdb"
    },
    {
        "author": "王十朋",
        "paragraphs": [
            "鄱水新門號永平，永平何止一鄱城。",
            "願言廣此平天下，黎庶長無愁嘆聲。"
        ],
        "title": "名郡之東門曰永平書一絕",
        "id": "e2fbb083-b780-41bb-b8b4-6d255475d33c"
    },
    {
        "author": "王十朋",
        "paragraphs": [
            "迂儒政事只平平，濫守鄱陽十里城。",
            "頼有同年更同事，公餘時作苦吟聲。"
        ],
        "title": "主簿程同年和永平門詩再賦四絕因以贈別  其一",
        "id": "0a99910b-bd53-4b32-a2fd-246514473362"
    },
    {
        "author": "王十朋",
        "paragraphs": [
            "高唱猶嫌二謝平，偏師能破五言城。",
            "鄱人口誦新門記，已作雷門振大聲。"
        ],
        "title": "主簿程同年和永平門詩再賦四絕因以贈別  其二",
        "id": "9b02b4e6-5803-489c-a5c8-229ee2dbac9f"
    },
    {
        "author": "王十朋",
        "paragraphs": [
            "才知端如杜下平，異時何止任專城。",
            "三年俛首栖榛棘，行作沖霄鸞鳳聲。"
        ],
        "title": "主簿程同年和永平門詩再賦四絕因以贈別  其三",
        "id": "b4561b15-54f6-4087-9146-7b89a9795b20"
    },
    {
        "author": "王十朋",
        "paragraphs": [
            "春盡湖如鏡面平，扁舟送別古鄱城。",
            "相將我亦爲行客，征雁來時好寄聲。"
        ],
        "title": "主簿程同年和永平門詩再賦四絕因以贈別  其四",
        "id": "6490d2d6-97b4-40f6-83ba-441bed06a929"
    },
    {
        "author": "王十朋",
        "paragraphs": [
            "楊花榆莢滿天飛，九十風光別我時。",
            "鳬鶩成行報公事，簿書中作送春詩。"
        ],
        "title": "送春",
        "id": "56a2356d-145f-4b73-b50e-d1d2040e1757"
    },
    {
        "author": "王十朋",
        "paragraphs": [
            "把麾承乏楚邦東，獄及期年始報空。",
            "顧我自慚無德政，同僚深喜有于公。"
        ],
        "title": "州院獄空贈知錄孫聽",
        "id": "11adc600-7cfe-4238-a960-32047bb76bcc"
    },
    {
        "author": "王十朋",
        "paragraphs": [
            "尊酒相逢人二八，年少壯夫予白髮。",
            "明年何處更登樓，遥望鄱陽江上月。"
        ],
        "title": "鄱江樓分韵得月字",
        "id": "6206b40d-c485-4de8-810c-2f13f46f3115"
    },
    {
        "author": "王十朋",
        "paragraphs": [
            "佳節江樓上，同僚共把杯。",
            "人如舜才子，名半漢雲臺。",
            "詩占城南首，音參古磬枚。",
            "宜添兩學士，相約訪蓬萊。"
        ],
        "title": "前端午一日會飲鄱江樓十有六人既分韵賦詩又戲成短篇",
        "id": "84cba92e-8937-4d8d-838e-04705ad883bb"
    },
    {
        "author": "王十朋",
        "paragraphs": [
            "仲夏百穀長，中沐群龍分。",
            "此邦得何龍，行天莫辭勤。",
            "願於呼吸間，山川走風雲。",
            "亟下霈然澤，捄我心如焚。"
        ],
        "title": "五月二十日閔雨",
        "id": "3c3121fc-1563-4bd1-bcd8-cff3dc3e4467"
    },
    {
        "author": "王十朋",
        "paragraphs": [
            "流落江湖歲月侵，九重側席念公深。",
            "漢庭寬大頒綸綍，楚閣清和襆枕衾。",
            "大壑巨魚欣復縱，虛舟積羽可能沉。",
            "乾坤整頓須元老，芝嶺柯山未許尋。"
        ],
        "title": "次韵葉樞密言別",
        "id": "8119c96f-3e69-46b1-8252-522782c6027b"
    },
    {
        "author": "王十朋",
        "paragraphs": [
            "老境厭吏事，歸心遶丘園。",
            "日月忽有夏，炎蒸變春溫。",
            "芝堂孰新釀，誰共論文尊。",
            "緬懷蓬山舊，情好素所敦。",
            "殷勤十從事，往掃東坡軒。",
            "深杯滑琉璃，不比田家盆。",
            "醉吟到高處，舞月成清歡。",
            "我獨坐空齋，靜對忘憂萱。",
            "萱多憂未忘，香清思猶昏。",
            "懷君不成寐，兩處一聲猿。"
        ],
        "title": "洪景盧以郡釀飲客于野處園賦詩見寄次韵",
        "id": "94e6f21a-34e3-4cd6-924a-d09cbfeaba4e"
    },
    {
        "author": "王十朋",
        "paragraphs": [
            "仁義知君學子輿，豈惟詞賦似相如。",
            "剡溪百幅敲冰紙，換得臨池小草書。"
        ],
        "title": "剡紙贈嘉叟以詩爲謝次韵",
        "id": "a2784a65-ac03-4e06-9f3d-2ed9ecdfac05"
    },
    {
        "author": "王十朋",
        "paragraphs": [
            "伏日何處游，危亭陰清樾。",
            "十客同我登，詩興浩然發。",
            "四簷山在眼，奚用更拄笏。",
            "小飲未成醺，天邊見新月。"
        ],
        "title": "伏日四望亭分韵得月字",
        "id": "30fde4b5-6aea-4ed9-b2f4-1e9ff042d626"
    },
    {
        "author": "王十朋",
        "paragraphs": [
            "政拙時時費禱求，心憂赤子餓填溝。",
            "一聲霹靂中宵雨，洗出江湖萬里秋。"
        ],
        "title": "次韵趙通判喜雨",
        "id": "4c3ec82f-35e0-416c-b299-a20c019e2801"
    },
    {
        "author": "王十朋",
        "paragraphs": [
            "一室不暇掃，心期掃天下。",
            "一榻不妄設，所待必賢者。",
            "南州傑出士，林泉事瀟洒。",
            "閉門謝弓招，道合不吾舍。",
            "誰云性少通，得一不爲寡。",
            "豫章豈私交，端欲重宗社。",
            "漢廷無此賢，忍使遺在野。",
            "交章薦天闕，聘禮備車馬。",
            "高人竟不屈，清風凜華夏。",
            "寄聲郭有道，一木難支厦。",
            "肯同樊處士，聲名祇虛假。",
            "鷄酒弔知音，韜光老松檟。",
            "倘令居孔門，行藏似回也。",
            "江西今仲舉，吏事飾儒雅。",
            "神交千載友，丹青妙摹寫。",
            "作亭古東湖，鱗鱗萬椽瓦。",
            "序嗤滕閣王，詞偪長沙賈。",
            "佳客從公游，湖光瑩尊斚。",
            "孺子真可師，世途何土苴。",
            "行矣浙東西，鉏犂各歸把。"
        ],
        "title": "徐孺子亭",
        "id": "ed3ba31e-e2da-4299-9af1-73f40866d734"
    },
    {
        "author": "王十朋",
        "paragraphs": [
            "春水平原天可拍，夏日如焚天可拆。",
            "哀哉農民亦良苦，厭見常暘與常雨。",
            "去秋鄱陽偶中熟，巨室猶言廩無穀。",
            "萬畝家輸數千斛，路旁安得黔敖粥。",
            "吾君罪己同禹湯，思起傅巖調雨暘。",
            "暫勤千騎作南伯，要使炎嶠無餘殃。"
        ],
        "title": "張安國舍人以南陵鄱陽雨暘不同示詩次韵",
        "id": "5c550ded-b4a4-46a8-9a00-39fd38c4c116"
    },
    {
        "author": "王十朋",
        "paragraphs": [
            "長夏蚊蠅倦驅拍，忽得緘封手親拆。",
            "新詩首及民疾苦，更閔鄱陽境無雨。",
            "鄱陽假守仁不熟，作郡端如種焦穀。",
            "匈中賸有愁千斛，闔門百指顔公粥。",
            "紫微好善嗤弘湯，眉間和氣如時暘。",
            "行歸廊廟贊化育，善人宜賞淫人殃。"
        ],
        "title": "又次韵閔雨",
        "id": "ba7009f6-3cf3-4455-8cb0-6b9225153cce"
    },
    {
        "author": "王十朋",
        "paragraphs": [
            "麾把江湖遇列仙，賡酬篇什滿鄱川。",
            "竇家兄弟聯珠日，廬阜峯巒夕照天。",
            "三郡美名俱赫赫，一臺遺墨尚鮮鮮。",
            "紫微妙語題詩後，光艷真能照簡編。"
        ],
        "title": "次韵安國讀楚東酬唱集",
        "id": "cb878a8d-ca45-4685-9c2d-8dc54942952d"
    },
    {
        "author": "王十朋",
        "paragraphs": [
            "六逸中無李謫仙，詩筒忽得舊臨川。",
            "枝芳又類燕山桂，馬立欣瞻刺史天。",
            "公似虞臣宜作牧，我慙鼠技濫烹鮮。",
            "新詩不減顔公詠，貴若山王定不編。"
        ],
        "title": "安國讀酬倡集有平生我亦詩成癖却悔來遲不與編之句今欲編後集得佳作數篇爲楚東詩社之光復用前韵",
        "id": "0db22d3e-99d7-4735-9fe8-85a82212e503"
    },
    {
        "author": "王十朋",
        "paragraphs": [
            "金華遽作鬼中仙，嘆息真同子在川。",
            "何遜詩猶在東閣，杜陵家不上青天。",
            "忠隨奏疏留丹闕，字落禪房照碧鮮。",
            "客過楚東吟楚些，唱酬新集定須編。"
        ],
        "title": "次韵安國讀薦福壁間何卿二詩悵然有感",
        "id": "74dec34e-26c1-4301-b565-160779a956a1"
    },
    {
        "author": "王十朋",
        "paragraphs": [
            "尊酒相逢半八仙，鬢絲我類杜樊川。",
            "江東渭北四方客，楚尾吳頭五月天。",
            "蓮社濫陪陶令飲，兵厨聊擊陸生鮮。",
            "待將紅藥翻階句，別作鄱陽一集編。"
        ],
        "title": "五月二十五日餞安國舍人于薦福洪右史王宗丞來會坐間用前韵",
        "id": "2be1c8d5-bdcc-4f8a-8087-0f5a162a28ca"
    },
    {
        "author": "王十朋",
        "paragraphs": [
            "辟穀留侯早得仙，慶鍾苗裔福如川。",
            "少年爲佛魁千佛，今日生天作二天。",
            "西掖代言詞俊逸，東湖題壁墨澄鮮。",
            "此行定有詩千首，莫惜因風寄數編。"
        ],
        "title": "再用韵送安國",
        "id": "8f2644fd-79c7-439e-ab4a-cfbf545169f9"
    },
    {
        "author": "王十朋",
        "paragraphs": [
            "三秀呈祥處，危亭壓衆坡。",
            "眼驚廬阜近，峯類夏雲多。",
            "喬嶽神咸會，蒼穹頂共摩。",
            "紫微新鐵畫，輝映楚江波。"
        ],
        "title": "易芝山五老亭名曰五峯安國書之因成短篇",
        "id": "76dd01e6-4e97-4192-a385-e69fefd872f3"
    },
    {
        "author": "王十朋",
        "paragraphs": [
            "去歲西來路偶同，一言不肯話飄蓬。",
            "銘成養正首示我，室坐不欺深念公。",
            "大盜欲纏遥拱北，群言交亂卒居東。",
            "可憐未戰身先死，貫日精忠化白虹。"
        ],
        "title": "次韵安國題餘干趙公子養正堂堂張魏公所名也并爲作銘",
        "id": "e8b23fb9-5899-487c-a5e2-a8c0c52e56fc"
    },
    {
        "author": "王十朋",
        "paragraphs": [
            "堂上清音樂奏仙，洲如孤嶼媚中川。",
            "餘干遥服三苗國，陸羽高飛百越天。",
            "風過琵琶聲不斷，水來雲錦色長鮮。",
            "留題重遇張公子，又入詩中第一編。"
        ],
        "title": "次韵安國題清音堂",
        "id": "eac8a64e-2ba0-40e0-9a12-9336481d4272"
    },
    {
        "author": "王十朋",
        "paragraphs": [
            "山從何來石無根，水從何來山無源。",
            "忽然幻出如自然，群峯崒嵂聲潺湲。",
            "石工貌愚性機巧，兩手頃刻成陶甄。",
            "坐移野景到城郭，解使平地生林泉。",
            "香爐瀑布名天下，雁蕩龍湫更蕭洒。",
            "名山不見典刑存，得趣何須論真假。",
            "君不見晉公元勳兼盛德，綠野堂前羅澗石。",
            "又不見行行正直韓退之，汲井埋盆成小池。",
            "二公匈中有佳致，澗石盆池聊自戲。",
            "世間萬事皆戲耳，何止茲山與茲水。"
        ],
        "title": "郡齋舊有假山暇日命工葺之取石之嵌者繂置山頂汲水筩竹引而激之自頂而下有懸崖飛瀑之狀予既以蕭洒名齋因鎸二字于石戲成古風",
        "id": "7c3f0c40-c061-436c-b5f4-70fa09e08762"
    },
    {
        "author": "王十朋",
        "paragraphs": [
            "誤辱鄱陽士庶憐，閉門不許出朝天。",
            "間行雖乏相如璧，得句全勝子敬氊。"
        ],
        "title": "予自饒易夔以七月九日行饒人遮道挽留易轎由間道而去提點何德獻相追不及以詩見寄云斷橋截鐙亦堪憐始信林間別有天微見兵機第一義朱轓暫席廣文氊因次其韵",
        "id": "27a81c6f-02da-48f8-975e-808116c31f55"
    },
    {
        "author": "王十朋",
        "paragraphs": [
            "無德於民愧寇恂，斷橋留我荷鄱人。",
            "同僚送別四十里，滿酌不辭三數巡。"
        ],
        "title": "同官酌別",
        "id": "03f08a1f-f8ad-4af0-b44b-6d4ab22c69eb"
    },
    {
        "author": "王十朋",
        "paragraphs": [
            "邂逅江湖兩白頭，公方東駕我西游。",
            "韓張呼酒情雖重，孔李通家好未修。",
            "慶朔詩高魏提點，秋香賦愧范饒州。",
            "驛筒從此相來往，別後何妨却倡酬。"
        ],
        "title": "途中寄何德獻",
        "id": "009e3b9c-9cd5-4f8b-9fde-18fc17fce5e9"
    },
    {
        "author": "王十朋",
        "paragraphs": [
            "往來真箇及瓜期，見竹還思種竹時。",
            "今日賦詩添舊集，明朝不是楚東詩。"
        ],
        "title": "宿何山孫氏竹軒觀張安國題壁因用其韵",
        "id": "26b51f0d-bcb2-4130-a67b-3b06fc681e1e"
    },
    {
        "author": "王十朋",
        "paragraphs": [
            "五峯亭上同登日，遥望廬山在杳冥。",
            "今日廬山真滿眼，回頭却望五峯亭。"
        ],
        "tags": [
            "庐山"
        ],
        "title": "望廬山懷鄱陽同官",
        "id": "25dc3c6c-9529-439d-9697-ef8ef715bb77"
    },
    {
        "author": "王十朋",
        "paragraphs": [
            "易任夔子國，身猶在重湖。",
            "夢魂輒先往，臨江觀陣圖。",
            "奇才蓋三國，壯志吞兩都。",
            "惜哉功不遂，英雄爲欷歔。",
            "胡爲恍惚間，微茫見規模。",
            "清時耻談兵，武侯其戲予。"
        ],
        "title": "夢觀八陣圖",
        "id": "95504a1b-845f-4a2e-a725-9a845b2b026d"
    },
    {
        "author": "王十朋",
        "paragraphs": [
            "鄱陽同事九十日，尊酒相呼恨不多。",
            "送別六詩詩似杜，絕勝劉子竹枝歌。"
        ],
        "title": "讀喻叔奇送行六詩",
        "id": "8de803fb-4d9a-49fa-8cdc-918f4b2bd7c8"
    },
    {
        "author": "王十朋",
        "paragraphs": [
            "肩輿終日在山間，忽見廬山憶雁山。",
            "我亦無心入蓮社，願隨征雁及秋還。"
        ],
        "tags": [
            "庐山"
        ],
        "title": "都昌道中望廬山思故鄉",
        "id": "5c1c0114-10b5-4f13-8cda-024ca777816d"
    },
    {
        "author": "王十朋",
        "paragraphs": [
            "出守江湖日念還，又扶衰病入巴山。",
            "不能早作歸田計，愧過淵明五柳灣。"
        ],
        "title": "過五柳灣",
        "id": "a3cecde2-5823-4124-bf70-8683565a7ded"
    },
    {
        "author": "王十朋",
        "paragraphs": [
            "林間古剎號栖真，高躅難尋晉宋人。",
            "我正迷途倦奔走，何繇來向此栖身。"
        ],
        "title": "宿栖真寺",
        "id": "20060282-4b3e-402b-802d-5d77b8402f48"
    },
    {
        "author": "王十朋",
        "paragraphs": [
            "來去鄱陽各有因，却疑行止亦由人。",
            "此心可鑒惟天日，公論難欺有士民。"
        ],
        "title": "懷鄱陽士民",
        "id": "e9ea1db0-b6b4-47e1-bc84-885f6bd5d940"
    },
    {
        "author": "王十朋",
        "paragraphs": [
            "蕭洒風姿太絕塵，寓形宇內任天真。",
            "絃歌只用八十日，便作田園歸去人。"
        ],
        "title": "觀淵明畫像",
        "id": "7b1e24ad-1e7b-4471-b9dc-2e0ea5a40c90"
    },
    {
        "author": "王十朋",
        "paragraphs": [
            "淵明舊隠名棲真，中有栖真閑道人。",
            "廬山咫尺脚不到，開軒種竹清且新。",
            "我到山中越三宿，似與道人緣分熟。",
            "皇恩若許歸故鄉，拭眼重來看修竹。"
        ],
        "tags": [
            "庐山"
        ],
        "title": "題翠軒",
        "id": "8e3a4d8f-bcc6-47ff-8066-6f425b0a847c"
    },
    {
        "author": "王十朋",
        "paragraphs": [
            "白帝知何處，黄山且少留。",
            "心慙陶靖節，政愧范饒州。",
            "桑下越三宿，江邊將半秋。",
            "家書及祠命，何日解吾憂。"
        ],
        "title": "寓栖真四宿時二兒寓上庠未知去留又祠命未下頗以爲懷",
        "id": "31224d0b-13d7-4a63-ab44-4f41387d6e71"
    },
    {
        "author": "王十朋",
        "paragraphs": [
            "鄱陽古渡留遺冢，湖口烟鬟露淡粧。",
            "九女何由從童子，兩姑那肯嫁彭郎。"
        ],
        "title": "望大孤山",
        "id": "d8ce91c2-95af-4bdb-bdab-02360d341fb5"
    },
    {
        "author": "王十朋",
        "paragraphs": [
            "蘆花洲渚江人邦，我來把酒臨西窗。",
            "五祖六祖山照眼，清流濁流水同江。",
            "孤山大小各嶄絕，鍾石上下相舂撞。",
            "千帆出沒烟雨裏，何如鷗鷺飛雙雙。"
        ],
        "title": "題湖口驛",
        "id": "9d638b75-62c5-4e90-96a6-e4da5fb058ca"
    },
    {
        "author": "王十朋",
        "paragraphs": [
            "遥與齊侯會，江人故國存。",
            "夷吾嗟不見，北望是中原。"
        ],
        "title": "至江州",
        "id": "7765a686-8cc5-4a62-a3c7-6ebc5d895f79"
    },
    {
        "author": "王十朋",
        "paragraphs": [
            "荔子黄甘豈不香，路經九折歎王陽。",
            "羨君松竹吟哦處，橘在懷中母在堂。"
        ],
        "title": "和叔奇見寄",
        "id": "7e9fe61e-7431-488c-8839-d8bb3f0263fe"
    },
    {
        "author": "王十朋",
        "paragraphs": [
            "眉宇胸襟兩不塵，唾成珠玉更清新。",
            "惜哉不使蘇仙見，題品寧先趙德麟。"
        ],
        "title": "讀趙果州詩",
        "id": "1e6edc8c-f0d2-45f1-8ae6-1e28264c174c"
    },
    {
        "author": "王十朋",
        "paragraphs": [
            "太平宰相王文正，盛德真宜有子孫。",
            "舊國今餘幾喬木，三槐陰滿宋乾坤。"
        ],
        "title": "讀王文正遺事",
        "id": "5fb3eb20-565d-4289-a647-65c76e69e855"
    },
    {
        "author": "王十朋",
        "paragraphs": [
            "遥望香爐氣欲烟，坐觀湓浦浪舂天。",
            "山川滿目古今迹，雲水千帆名利船。",
            "萬點白鷗家浩渺，一聲赤壁酹嬋娟。",
            "詩篇細讀張耘叟，倚遍闌干思黯然。"
        ],
        "title": "題庾樓呈唐守立夫",
        "id": "aedf4e48-2e73-448a-b819-ad5b39559a92"
    },
    {
        "author": "王十朋",
        "paragraphs": [
            "此來端不爲行春，欲向廬山訪隠淪。",
            "聖主如容食祠祿，願爲主管太平人。"
        ],
        "tags": [
            "庐山"
        ],
        "title": "宿太平興國宮  其一",
        "id": "7cd43a6c-f56f-4763-b9ae-2f9f7db7eacc"
    },
    {
        "author": "王十朋",
        "paragraphs": [
            "九天使者號真王，聖治峯前古道場。",
            "五百年間聖君出，太平治效過明皇。"
        ],
        "title": "宿太平興國宮  其二",
        "id": "89af6759-7d6e-4187-993c-fc3b1ad9978b"
    },
    {
        "author": "王十朋",
        "paragraphs": [
            "儒服方袍兩禿翁，兩家元是一家風。",
            "歸田我欲效元亮，結社師真如遠公。",
            "雁蕩此生看未足，虎溪一笑偶然同。",
            "清風明月處處共，寧間江西與浙東。"
        ],
        "title": "宿東林贈然老",
        "id": "728cbe83-549d-46ab-b48a-4334dd62a21d"
    },
    {
        "author": "王十朋",
        "paragraphs": [
            "廬阜雙林寺，爐峯幾瓣香。",
            "日烘烟嫋紫，敬爲白公堂。"
        ],
        "title": "白公草堂",
        "id": "9c452c1a-3f08-4e6d-b233-bf436887b409"
    },
    {
        "author": "王十朋",
        "paragraphs": [
            "淵明修靜不談禪，孔老門中各自賢。",
            "送別虎溪三笑後，白蓮流水兩淒然。"
        ],
        "title": "蓮社",
        "id": "65e47a7a-7eb8-4f89-9e07-31ac3def3522"
    },
    {
        "author": "王十朋",
        "paragraphs": [
            "遠公白蓮社，旁有聰明泉。",
            "飲此誰聰明，社中十八賢。",
            "堯舜不曾飲，聰明本諸天。",
            "我輩雖飲之，聰明不加前。",
            "爲愛此水清，一酌滌塵緣。",
            "却恐愚此水，愚名自今傳。"
        ],
        "title": "題東林聰明泉",
        "id": "10aa2754-0412-47f7-9d47-e49ea113afb8"
    },
    {
        "author": "王十朋",
        "paragraphs": [
            "夾徑森森鬰老松，烟霞深處忽聞鍾。",
            "虎溪水隔侯溪水，馬耳峯聯石耳峯。",
            "遺像人猶思後主，開山僧不畏先鋒。",
            "明朝杖屨山南去，噴沫飛流看玉龍。"
        ],
        "title": "游圓通",
        "id": "5587d959-4ab0-4fe8-9966-8539a320644d"
    },
    {
        "author": "王十朋",
        "paragraphs": [
            "路入侯溪無故侯，梵王祠宇占清幽。",
            "語言文字真吾病，喜共維摩大士游。"
        ],
        "title": "贈訥老",
        "id": "bfa0a2c9-5ca4-4323-aec5-b7385740246e"
    },
    {
        "author": "王十朋",
        "paragraphs": [
            "雙閣壯緇林，一亭餘古屋。",
            "庭垂祖師柏，風動禪房竹。",
            "山禽語晝寂，巖花吐秋馥。",
            "此樂本來無，行人慕幽獨。"
        ],
        "title": "題至樂亭  其一",
        "id": "27a818c2-b7d8-4325-bec0-88058c115d2e"
    },
    {
        "author": "王十朋",
        "paragraphs": [
            "石散山形在，池乾水意存。",
            "游心山水外，至樂不容言。"
        ],
        "title": "題至樂亭  其二",
        "id": "4561683a-a95e-48f8-b056-29086e3d640c"
    },
    {
        "author": "王十朋",
        "paragraphs": [
            "未向夔門訪武侯，禪房杖屨謾通幽。",
            "題詩况有詩僧和，深喜廬山得勝游。"
        ],
        "tags": [
            "庐山"
        ],
        "title": "勝書記蜀僧也和予游玄通一詩用贈訥老韵酬",
        "id": "6fd7d3ae-794b-4858-beb0-7aac821ea7ac"
    },
    {
        "author": "王十朋",
        "paragraphs": [
            "天下名山欲徧看，未能高卧愧陳摶。",
            "山人誤說潛夫命，只慕冥鴻不慕官。"
        ],
        "title": "次韵唐立夫以日者命狀見寄",
        "id": "cd32d979-e2dc-4f9e-a440-4cc68127709f"
    },
    {
        "author": "王十朋",
        "paragraphs": [
            "十日廬山游，蔬腸作雷鳴。",
            "對食有長鋏，論文無麴生。",
            "清浄似齋戒，遲留欲修行。",
            "翩翩佳公子，憐我厭藜羹。",
            "魚酒致遠意，詩篇慰西征。",
            "薑新微带糟，鮓美香流罌。",
            "今宵羊踏園，魂夢定須驚。",
            "回首白蓮社，姑作陶淵明。"
        ],
        "tags": [
            "庐山"
        ],
        "title": "趙果州致羊酒走筆戲酬",
        "id": "9fb09758-4dd9-4f8d-8b1b-6e7557005da1"
    },
    {
        "author": "王十朋",
        "paragraphs": [
            "休論摩詰與文殊，試把菴名扣大儒。",
            "君子於言端欲訥，賢人終日只如愚。",
            "樂山自昔稱仁者，利口由來惡嗇夫。",
            "聽法雙峯空聳耳，老禪惟要一言無。"
        ],
        "title": "題訥菴",
        "id": "3b5fb6d4-5cc8-4b3b-a1fc-1a8ec5e15248"
    },
    {
        "author": "王十朋",
        "paragraphs": [
            "趣在烟霞世味輕，天將廬阜慰西征。",
            "且須細看康王谷，未用遥尋白帝城。",
            "星子地分天上宿，谷簾泉占酒中名。",
            "凌雲仙客知多少，肯向風波世路行。"
        ],
        "title": "題康王觀",
        "id": "9e11c4e2-3898-4d45-b17a-3a542637960b"
    },
    {
        "author": "王十朋",
        "paragraphs": [
            "占得乾坤造化爐，地中沸出巧工夫。",
            "泉猶自作炎凉態，休說衆生垢有無。"
        ],
        "title": "湯泉",
        "id": "219658c6-6616-4c6f-8f16-cf7aa343781f"
    },
    {
        "author": "王十朋",
        "paragraphs": [
            "好山無數不知名，路入禪林氣更清。",
            "巖石有時開鏡面，溪流入夜作鸞聲。",
            "臨池墨客餘風韵，拭眼高僧避寵榮。",
            "安得清風生兩腋，紫霄峯頂望寰瀛。"
        ],
        "title": "宿歸宗寺",
        "id": "3f853ae6-5540-4010-a3ee-da78f4614705"
    },
    {
        "author": "王十朋",
        "paragraphs": [
            "縈迂草徑少人行，忽有黄冠洞口迎。",
            "自笑荒蕪陶靖節，更尋簡寂陸先生。",
            "朝真惟有壇前石，流水猶餘絃上聲。",
            "欲聽金雞上金闕，紫霄峰際白雲橫。"
        ],
        "title": "簡寂觀",
        "id": "32c9168a-4d36-4c24-8678-cf6a15997362"
    },
    {
        "author": "王十朋",
        "paragraphs": [
            "廬山何處好，勝地有開先。",
            "瀑水漱寒玉，香爐生紫烟。",
            "紫霄長近日，黄石不知年。",
            "雁蕩靈湫合，酆城寶劍連。",
            "龜行似朝斗，鶴唳欲沖天。",
            "馬尾只自洗，牛頭奚用穿。",
            "雄詞惟太白，妙句更蘇仙。",
            "寺占星流處，橋飛月出邊。",
            "碑方閲華藏，夢已到栖賢。",
            "明日游三峽，歸心定决然。"
        ],
        "tags": [
            "庐山"
        ],
        "title": "游開先寺觀香爐瀑布諸峯讀李蘇二仙詩知廬阜之勝在是記以十韵",
        "id": "0859a844-ac7e-4be0-8931-6b982b917a16"
    },
    {
        "author": "王十朋",
        "paragraphs": [
            "誰栽沙苑千株柳，爭似廬山萬本杉。",
            "如欲歲寒長不改，更栽松栢滿幽巖。"
        ],
        "tags": [
            "庐山"
        ],
        "title": "游萬杉院  其一",
        "id": "814d00bd-4892-4ba3-a3ee-58354b67bb92"
    },
    {
        "author": "王十朋",
        "paragraphs": [
            "廬山三百六十所，長有神光照萬杉。",
            "借問山中有何寶，仁宗飛白字非凡。"
        ],
        "tags": [
            "庐山"
        ],
        "title": "游萬杉院  其二",
        "id": "52feeb68-127c-4e6e-9a00-1381592e99c0"
    },
    {
        "author": "王十朋",
        "paragraphs": [
            "一水遥分瀑布餘，萬杉深處散明珠。",
            "不知散却珠多少，能買人間富貴無。"
        ],
        "title": "游萬杉院  其三",
        "id": "9fa98a11-ad1f-4057-a186-695f8bdc6fd6"
    },
    {
        "author": "王十朋",
        "paragraphs": [
            "蘇仙詩裏見飛橋，欲看虹霓踏玉腰。",
            "我到山中虹始見，楊輝有月印青霄。"
        ],
        "title": "飛橋",
        "id": "cc7d1ca7-9a73-41e7-b4b0-9f7995bb36db"
    },
    {
        "author": "王十朋",
        "paragraphs": [
            "三峽橋邊杖屨游，此身疑已到夔州。",
            "題詩欲比真三峽，深媿詞源不倒流。"
        ],
        "title": "三峽橋  其一",
        "id": "d1346302-789a-4c66-9746-d3ebd8f5f463"
    },
    {
        "author": "王十朋",
        "paragraphs": [
            "灧澦瞿塘在眼前，便應從此上青天。",
            "秋風脫葉隨流下，疑是十帆出峽船。"
        ],
        "title": "三峽橋  其二",
        "id": "416eda68-9cee-4e72-8e70-ea78e18b237e"
    },
    {
        "author": "王十朋",
        "paragraphs": [
            "投老山林興已濃，廬山欣與老人逢。",
            "定須容我來同老，五老峯邊更有峰。"
        ],
        "tags": [
            "庐山"
        ],
        "title": "五老峯",
        "id": "28589c61-2be2-4eb4-bb92-d5d59aaa6884"
    },
    {
        "author": "王十朋",
        "paragraphs": [
            "誰决銀河落半天，飛流濺沫五峯前。",
            "山中草木皆光潤，知有含輝玉在淵。"
        ],
        "title": "玉淵",
        "id": "fbc052da-59d6-420c-948a-f4ec78ec43c5"
    },
    {
        "author": "王十朋",
        "paragraphs": [
            "瀑水聲中夜不眠，星河影動半秋天。",
            "誰云灧澦瞿唐遠，只在洋瀾左蠡邊。",
            "師子吼成方外法，石人參得定中禪。"
        ],
        "title": "宿栖賢",
        "id": "9b3b6f18-ca54-44aa-bdc7-ad62069183c4"
    },
    {
        "author": "王十朋",
        "paragraphs": [
            "涉水穿雲一徑迂，朱砂峯下訪僧居。",
            "鳥鳴蟬噪更幽處，中有人藏萬卷書。"
        ],
        "title": "游楞伽  其一",
        "id": "b847e839-792e-4a77-905b-4422dae56824"
    },
    {
        "author": "王十朋",
        "paragraphs": [
            "老僧元不服朱砂，境靜心灰壽自遐。",
            "廬阜招提三百所，只餘折桂與楞伽。"
        ],
        "title": "游楞伽  其二",
        "id": "cfead0c9-b4ea-4670-8009-2fbefcd9d53a"
    },
    {
        "author": "王十朋",
        "paragraphs": [
            "藏書閣在已無書，山色依然滿舊居。",
            "留得婦人三墨竹，金鍾聲裏尚扶踈。"
        ],
        "title": "游楞伽  其三",
        "id": "a655c9b5-2f1e-409a-8935-e9fbf954a4ee"
    },
    {
        "author": "王十朋",
        "paragraphs": [
            "不飲谷簾山下水，徒觀瀑布下長川。",
            "使君破我游山恨，酒寄人間第一泉。"
        ],
        "title": "游南山入康谷以不觀谷簾泉爲恨南康李守致上尊乃此泉名也戲成一絕",
        "id": "4c6f03d3-7bad-459d-86f3-6cfc69294b6e"
    },
    {
        "author": "王十朋",
        "paragraphs": [
            "山中有鏡石爲臺，雲霧深藏未肯開。",
            "別有一溪清似鏡，不須人爲拂塵埃。"
        ],
        "title": "石鏡溪",
        "id": "0f6a57ca-9930-48cc-b939-b94d09477017"
    },
    {
        "author": "王十朋",
        "paragraphs": [
            "我性好山水，思向廬山廬。",
            "五老招我游，有約芝山初。",
            "茲行適所願，孰曰非天與。",
            "入眼庾公樓，興已先籃輿。",
            "雲開聖治峯，石扣仙人居。",
            "香爐望烟靄，浄社觀芙蕖。",
            "虎溪聊自笑，天池步宜紓。",
            "半月圓通留，幽亭樂有餘。",
            "趣如六一翁，境似山環滁。",
            "侯溪煮月泉，石耳供巖蔬。",
            "破戒戲魚酒，踏園夢羊豬。",
            "賢關得家音，天恩拜新除。",
            "抗章復辭免，行色仍躊躇。",
            "遂作南山游，首過荆林虛。",
            "凌雲入康谷，臨流清可漁。",
            "欲飲第一水，山深足趑趄。",
            "湯泉本何來，忽從龍口噓。",
            "鸞溪尋故家，墨沼波猶潴。",
            "石鏡不可見，懸崖照誰梳。",
            "尋真到簡寂，入觀驚丘墟。",
            "緬懷黄與陸，何處飄霞裾。",
            "眼明見飛瀑，澗壑鳴瓊琚。",
            "何落句思李，練飛詩陋儒。",
            "新橋跨虹霓，出月明蟾蜍。",
            "兩州勞五馬，同日傳雙魚。",
            "神光照萬杉，飛白留天書。",
            "遥瞻星子城，青山點舂鉏。",
            "我行未及西，三峽知何如。",
            "登橋閲天險，奮地轟雷車。",
            "壯哉五丁力，鑿此千尺渠。",
            "群峯列耆老，深淵蓄璠璵。",
            "古剎依朱砂，穿林駭猿狙。",
            "萬卷已空閣，三竹猶扶踈。",
            "肩輿足繭卒，傳詩手疲胥。",
            "佳境尚無窮，雅興良已攄。",
            "身隨禽往還，興逐雲卷舒。",
            "重尋訥菴老，細論無言予。",
            "節物變炎凉，遲留費居諸。",
            "在路何悠悠，歸夢頻蘧蘧。",
            "秋風雁還蕩，緘封寄鄉閭。"
        ],
        "tags": [
            "庐山"
        ],
        "title": "廬山紀游四十韵",
        "id": "d2b223f8-1f99-49b7-86f2-ccd9645aa5d5"
    },
    {
        "author": "王十朋",
        "paragraphs": [
            "參禪得味鹹齏淡，學道忘憂苦笋甜。",
            "石鏡與時爲顯晦，湯泉涉世有凉炎。"
        ],
        "tags": [
            "庐山"
        ],
        "title": "歸宗樅老言廬山有對云簡寂觀中甜苦笋歸宗寺裏淡鹹齏予因以湯泉石鏡戲成一絕",
        "id": "bf847ac6-4437-4e1e-ae31-7cae318537de"
    },
    {
        "author": "王十朋",
        "paragraphs": [
            "結根拳石伴孤僧，對我還同道眼青。",
            "莫遣塵埃侵九節，會須重作玉衡星。"
        ],
        "title": "開先僧贈石菖蒲",
        "id": "34fd0b76-d3b0-4045-963f-0ceb4e3d1d1e"
    },
    {
        "author": "王十朋",
        "paragraphs": [
            "山北山南已徧游，又移行李向西州。",
            "身如孟子論行止，心愧淵明任去留。",
            "峯頂今宵應好月，人間明日是中秋。",
            "天池一塔遥相送，深喜浮雲爲我收。"
        ],
        "tags": [
            "庐山"
        ],
        "title": "別廬山",
        "id": "4c57f33c-8ab9-4776-9f65-15c491a29ee3"
    },
    {
        "author": "王十朋",
        "paragraphs": [
            "游徧廬山寺，茲山亦自佳。",
            "數宵緣石耳，一飯爲天華。"
        ],
        "tags": [
            "庐山"
        ],
        "title": "題天華院",
        "id": "986b88eb-a109-4a46-8af3-1738f6c013fc"
    },
    {
        "author": "王十朋",
        "paragraphs": [
            "半月游廬阜，中秋宿瀼溪。",
            "祠尋元子隠，樹認赤烏栖。",
            "坐待雲開月，行愁雨作泥。",
            "鄱人應話我，身在九江西。"
        ],
        "title": "中秋宿瀼溪驛  其一",
        "id": "d24056bf-1208-4781-bc1f-643f489f58ea"
    },
    {
        "author": "王十朋",
        "paragraphs": [
            "浪士舊游處，旅人今兩宵。",
            "赤烏曾紀瑞，銀杏敢興妖。",
            "照眼水名瀼，回頭山憶堯。",
            "男兒四方志，寧憚蜀天遥。"
        ],
        "title": "中秋宿瀼溪驛  其二",
        "id": "b3c6eee8-6985-4e9e-9add-aefa5bb97530"
    },
    {
        "author": "王十朋",
        "paragraphs": [
            "蒼然山色泠然聲，次山之文讀可驚。",
            "令君贈我有深意，欲以漫浪更吾名。",
            "我雖有官真漫耳，誰遣夔門稱刺史。",
            "開卷欣逢子元子，尤愛清泠瀼溪水。"
        ],
        "title": "瑞昌李宰贈元次山集",
        "id": "0cfe8e79-22c4-4f55-a916-97b569fcb5c3"
    },
    {
        "author": "王十朋",
        "paragraphs": [
            "今夜中秋月，還應滿故溪。",
            "遥知千里共，深羨一枝栖。",
            "歲月飄如夢，年時醉似泥。",
            "可憐佳節裏，兄弟各東西。"
        ],
        "title": "中秋思鄉用瀼溪韵",
        "id": "bed5af54-3245-40e2-8599-a05aa8864967"
    },
    {
        "author": "王十朋",
        "paragraphs": [
            "古剎名多福，初來宿上方。",
            "蜂窠懸敗壁，燕壘滿空梁。",
            "蝙蝠沸盈室，塵埃堆滿床。",
            "香燒數炷柏，移下小僧房。"
        ],
        "title": "宿多福院",
        "id": "80b56535-2a30-4cc7-9e84-604e8e9b7b9f"
    },
    {
        "author": "王十朋",
        "paragraphs": [
            "城縱是金非願得，田雖有石尚堪耕。",
            "欲隨秋雁蕩中去，却向杜鵑啼處行。"
        ],
        "title": "昨日飯金城觀今日飯石田驛",
        "id": "0371802d-0b1c-4606-b6bc-fe7bc603241e"
    },
    {
        "author": "王十朋",
        "paragraphs": [
            "蜀道青天手未摩，肩輿從此上危坡。",
            "永城朝過路方永，多福夜眠僧不多。",
            "岡畔泥深愁欲雨，渡頭舟小喜無波。",
            "青山滿眼森高木，正爲人稀免斧柯。"
        ],
        "title": "瑞昌永興道中作",
        "id": "39e9ede6-e5a2-400c-a5c7-c6f09bdd2d59"
    },
    {
        "author": "王十朋",
        "paragraphs": [
            "迢迢脩嶺踏朱紅，林壑深藏古梵宮。",
            "一閣摩雲鎖宸翰，神光長照大江東。"
        ],
        "title": "宿真如寺  其一",
        "id": "19b528bd-cc8d-4117-b2b0-5f68f16c3759"
    },
    {
        "author": "王十朋",
        "paragraphs": [
            "白帝孤城在何許，遥想西風急砧杵。",
            "我行初至渫泉山，御書閣下眠秋雨。"
        ],
        "title": "宿真如寺  其二",
        "id": "0fba89fc-9932-454b-a69b-77956209a90d"
    },
    {
        "author": "王十朋",
        "paragraphs": [
            "一宿真如飲渫泉，鍾聲催上渡頭船。",
            "夜來一雨湖光好，擬把窮愁洗富川。"
        ],
        "title": "至興國軍  其一",
        "id": "76912b20-9399-4f1a-aed6-6712042f9493"
    },
    {
        "author": "王十朋",
        "paragraphs": [
            "近涵州郭遠連天，明月清風不計錢。",
            "欲比西湖及西子，品題須喚舊蘇仙。"
        ],
        "tags": [
            "西湖"
        ],
        "title": "至興國軍  其二",
        "id": "550c5e19-7460-4b52-ae21-0cd05b438d81"
    },
    {
        "author": "王十朋",
        "paragraphs": [
            "窮途喜見富川波，已覺茲行所得多。",
            "杭潁西湖堪鼎足，兼懷六一與東坡。"
        ],
        "tags": [
            "西湖"
        ],
        "title": "題懷坡閣贈王景文國正  其一",
        "id": "56f8aba8-17d2-46a3-b4e6-48dc5e478cdf"
    },
    {
        "author": "王十朋",
        "paragraphs": [
            "眼中十里是烟波，天遣江山助子多。",
            "自是玉堂揮翰手，不應此處久懷坡。"
        ],
        "title": "題懷坡閣贈王景文國正  其二",
        "id": "649c1933-8f20-4bbb-afda-d567f237ee5a"
    },
    {
        "author": "王十朋",
        "paragraphs": [
            "雲作愁天風怒號，遥瞻白帝夢猶勞。",
            "口吟太白路難蜀，心慕淵明人遇陶。",
            "富水已厭家食久，浯溪行看石崖高。",
            "人生五馬何曾貴，堪嘆相逢各二毛。"
        ],
        "title": "贈陶永州",
        "id": "b91128b6-3e88-4497-8d01-52064bc946b4"
    },
    {
        "author": "王十朋",
        "paragraphs": [
            "聖主龍飛白首郎，誤蒙親擢與南牀。",
            "言多妄發汲長孺，心不敢邪蘇世長。"
        ],
        "title": "次韵王景文贈行四絕  其一",
        "id": "81fc7ccf-2355-424f-a7ac-146aa7fc3372"
    },
    {
        "author": "王十朋",
        "paragraphs": [
            "天涯行客正悲秋，况向鶻孫愁處愁。",
            "歌聽竹枝劉刺史，詩懷慶朔范饒州。"
        ],
        "title": "次韵王景文贈行四絕  其二",
        "id": "7756b658-1060-41af-8e6a-dcba2bb079ee"
    },
    {
        "author": "王十朋",
        "paragraphs": [
            "吾道從來自不孤，果蒙好語慰榛蕪。",
            "孜孜相勉惟名節，官職何須校有無。"
        ],
        "title": "次韵王景文贈行四絕  其三",
        "id": "40659e10-f8c6-4fd0-8821-a95a99560ffe"
    },
    {
        "author": "王十朋",
        "paragraphs": [
            "君年方壯我顔蒼，敢以宗盟論雁行。",
            "孝子忠臣公論在，送行詩似少陵章。"
        ],
        "title": "次韵王景文贈行四絕  其四",
        "id": "daad1059-e3e9-465b-b5aa-d122f2a00b1f"
    },
    {
        "author": "王十朋",
        "paragraphs": [
            "滿目江山富一堂，公餘身在水雲鄉。",
            "遥岑更作有無色，西子爲誰濃淡粧。",
            "荷有香能清燕寢，纓無塵可濯滄浪。",
            "使君坐此謀何事，境靜心清百慮忘。"
        ],
        "title": "題謀野堂",
        "id": "aca73a87-bf4e-4862-8405-ef344586db1c"
    },
    {
        "author": "王十朋",
        "paragraphs": [
            "不將蝸角與人爭，走侍雙親蜀道行。",
            "免爲家書憂子美，飽聞情話悅淵明。",
            "一名所得知多少，萬事真宜審重輕。",
            "更願相隨且歸去，田園薄有要同耕。"
        ],
        "title": "聞詩聞禮不赴秋試以七月二十五日離太學八月二十六日至興國軍喜其來也因作是詩",
        "id": "b2b5f170-086b-44ed-b221-7c1a23eded80"
    },
    {
        "author": "王十朋",
        "paragraphs": [
            "夜宿佛圖市，曉穿山障中。",
            "泥愁行滑滑，雨厭落濛濛。",
            "晚稻短長熟，野花深淺紅。",
            "江西又湖北，馬首幾時東。"
        ],
        "title": "途中遇雨",
        "id": "d2ebd4ce-8f47-4295-92c2-c4f556899510"
    },
    {
        "author": "王十朋",
        "paragraphs": [
            "隔岸呼舟子，湖山日欲曛。",
            "人家數點火，風物一川雲。",
            "小渡漁人占，中流縣界分。",
            "秋深山驛冷，蕭瑟夜深聞。"
        ],
        "title": "宿大冶縣",
        "id": "889d39bd-b8cd-406b-bdb6-4b82e59ae646"
    },
    {
        "author": "王十朋",
        "paragraphs": [
            "大冶迢迢接武昌，西征踰月到東方。",
            "白蓮智印蟠桃朔，仙佛同歸一道場。"
        ],
        "title": "東方寺",
        "id": "573c56d3-0c5f-4f53-9ade-4ac4a5663d4e"
    },
    {
        "author": "王十朋",
        "paragraphs": [
            "規模仍舊晉乾坤，遺恨于今失所尊。",
            "廟食鐵山精爽在，鑄兵思欲定中原。"
        ],
        "title": "宋武帝廟",
        "id": "d235ac26-1761-49bc-8f58-d92a7e31aa5d"
    },
    {
        "author": "王十朋",
        "paragraphs": [
            "行盡江西路，初乘湖北舟。",
            "荒城嘆權皓，賢令惜韓歐。",
            "漫浪無元叟，崢嶸有故洲。",
            "神仙雪堂客，幾度絕江游。"
        ],
        "title": "宿武昌縣",
        "id": "044194c9-b4ea-4b57-b585-a4ae0f58523f"
    },
    {
        "author": "王十朋",
        "paragraphs": [
            "好山遺恨恐他年，冒雨登臨興浩然。",
            "避暑離宮閔吳主，橫舟巨浪壯蘇仙。",
            "秋聲蕭瑟松風閣，巖乳清泠菩薩泉。",
            "山半有亭名可易，漫郎尤惡曲并圓。"
        ],
        "title": "游西山寺",
        "id": "a3ebb3f7-0bac-4997-98cb-1bdb0c32ecf9"
    },
    {
        "author": "王十朋",
        "paragraphs": [
            "絕巘笙簫斷，鄰州鼓角聞。",
            "江淮兩岸雨，吳楚一天雲。",
            "有驛聊堪憇，無尊亦自欣。",
            "西山逢老宿，往事說三分。"
        ],
        "title": "遇雨兩宿縣驛",
        "id": "ebb21715-fb62-4b64-9734-c918c488ee91"
    },
    {
        "author": "王十朋",
        "paragraphs": [
            "樊山八字形長在，漢鼎三分國盡墟。",
            "安樂故宮猶廟食，遺民時薦武昌魚。"
        ],
        "title": "吳大帝廟",
        "id": "29f550f9-0c30-4242-b120-640c0c2006f4"
    },
    {
        "author": "王十朋",
        "paragraphs": [
            "肩輿萬松嶺，鼓楫蘆花洲。",
            "忽見江上山，人言是黄州。",
            "懷人望雪堂，讀記思竹樓。",
            "二豪不復見，大江自東流。"
        ],
        "title": "望黄州",
        "id": "bf2ab5ab-87fd-4f1f-8fc0-6f200c72e360"
    },
    {
        "author": "王十朋",
        "paragraphs": [
            "短棹經樊口，高人憶漫郎。",
            "杯湖誰復泛，退谷自深藏。",
            "鄂渚風烟接，吳宮草樹荒。",
            "遺音聞八曲，大小兩回傍。"
        ],
        "title": "過樊口",
        "id": "6b0b5294-4608-438b-9547-42ad69324cf3"
    },
    {
        "author": "王十朋",
        "paragraphs": [
            "古剎何年有，傳聞貞觀初。",
            "藥痊明主疾，鼠福梵王廬。",
            "帝賜褒嘉禮，神留吉利書。",
            "殘僧三四輩，朝莫自鍾魚。"
        ],
        "title": "宿華容寺",
        "id": "c24aead1-04d6-4388-90b0-896cdf485603"
    },
    {
        "author": "王十朋",
        "paragraphs": [
            "曉發華容寺，雲開鄂渚天。",
            "秋深餘晚稻，地曠闢管田。",
            "草市魚多骨，荒村店有烟。",
            "計臺書報我，已具濟川船。"
        ],
        "title": "朝離華容莫宿孟橋小店甚陋得莫漕子蒙書以八百料船見借遂可鼓楫而西矣",
        "id": "7581e236-43f5-4e37-a4dd-ab6aa1463fe4"
    },
    {
        "author": "王十朋",
        "paragraphs": [
            "跋涉經江夏，悲凉忽莫秋。",
            "雨登羅漢閣，醉上庾公樓。",
            "風急將吹帽，江寒更泛舟。",
            "川塗元不隔，歸夢到東甌。"
        ],
        "title": "至鄂渚泊報恩寺",
        "id": "0f87eb13-b2eb-4906-9e97-3ce8443c752a"
    },
    {
        "author": "王十朋",
        "paragraphs": [
            "危亭頂鄂渚，欲上初不敢。",
            "肩輿躡崢嶸，眼界驚坎窗。",
            "青山繚江湖，烟雨抹濃淡。",
            "千帆破滄浪，萬室昭菡萏。",
            "大澤匈可吞，秀色手宜攬。",
            "形勢控上游，天險卦侔坎。",
            "登臨迫吹帽，秋聲在葭菼。",
            "銜杯情有欣，懷古意多感。",
            "兩雄孫與劉，壯志鯨鵬噉。",
            "赤壁走阿瞞，功業炳鉛槧。",
            "黄鶴去何之，靈竹色猶慘。",
            "樓餘庾公興，洲遺正平憾。",
            "北望舊中原，激裂壯士膽。",
            "何由登太山，一快天下覽。"
        ],
        "title": "題一覽亭",
        "id": "108b0861-e910-40bc-998a-70e5037fa242"
    },
    {
        "author": "王十朋",
        "paragraphs": [
            "蕭瑟秋風送雁回，夢魂終夜遶簫臺。",
            "年家知我鄉心切，斫鱠羹蓴薦酒杯。"
        ],
        "title": "莫漕以蓴羹薦杯",
        "id": "dfbe4a15-7338-4755-90d5-fb1db0f8a3b9"
    },
    {
        "author": "王十朋",
        "paragraphs": [
            "天涯行客倍傷悲，鄂渚登高帽欲吹。",
            "遥想弟兄行處樂，幾人同把菊花枝。"
        ],
        "title": "九日懷故鄉",
        "id": "f4cf2c8e-5662-4a74-bb21-ac4aa0655471"
    },
    {
        "author": "王十朋",
        "paragraphs": [
            "早將忠義立殊勳，鄂渚登臨氣壓雲。",
            "異日雲臺觀畫像，要須壓盡漢將軍。"
        ],
        "title": "登壓雲亭贈趙都統",
        "id": "181a5593-e16d-4e3a-b847-b3c0e40bbc29"
    },
    {
        "author": "王十朋",
        "paragraphs": [
            "鄂渚逢重九，登高客魂黯。",
            "白菊泛壺觴，青山滿欄檻。",
            "詩隨眼界添，酒逐年華減。",
            "回頭望楚東，半雨花思范。"
        ],
        "title": "九日陪諸公登高",
        "id": "22422af1-436e-4f37-a74c-49ae783544ff"
    },
    {
        "author": "王十朋",
        "paragraphs": [
            "繫纜長江口，斜陽照兩州。",
            "山遥瞻大別，渚遠認南樓。",
            "漁艇家烟浦，江神廟柳洲。",
            "文通送別處，春恨可如秋。"
        ],
        "tags": [
            "长江"
        ],
        "title": "十日解舟晚泊江口望鄂渚漢陽",
        "id": "6b2dacf1-f5c4-4ec7-9878-187dd1954820"
    },
    {
        "author": "王十朋",
        "paragraphs": [
            "解纜長江口，回頭思黯然。",
            "封疆一川隔，烟靄兩州連。",
            "水鳥飛沿渚，江豚躍傍船。",
            "好風知幾葦，送我上青天。"
        ],
        "tags": [
            "长江"
        ],
        "title": "解纜南浦初泝長江江流出鄂渚漢陽兩山之間雲靄橫之如一山然",
        "id": "75d758ab-a945-4dac-8519-ad87443f571d"
    },
    {
        "author": "王十朋",
        "paragraphs": [
            "江山滿眼似相迎，一鬨人烟問地名。",
            "舟過已經金口市，水流應到石頭城。"
        ],
        "title": "過金口市江中有渚名鯉魚甲渚上有蘆花連日遇逆風舟以寸進挽舟者行蘆中成四絕  其一",
        "id": "12f81351-21b7-40a5-9ca8-64a0f93d6d2b"
    },
    {
        "author": "王十朋",
        "paragraphs": [
            "鯉魚甲露江中渚，蘆荻花浮渚上霜。",
            "檣影落江疑是釣，巨鱗驚躍鷺飛忙。"
        ],
        "title": "過金口市江中有渚名鯉魚甲渚上有蘆花連日遇逆風舟以寸進挽舟者行蘆中成四絕  其二",
        "id": "12507564-372a-4d8e-bdc8-d55a5578d63f"
    },
    {
        "author": "王十朋",
        "paragraphs": [
            "長江十里渺連空，逆水那堪更逆風。",
            "定是江神憐遠去，欲吹船轉浙江東。"
        ],
        "tags": [
            "长江"
        ],
        "title": "過金口市江中有渚名鯉魚甲渚上有蘆花連日遇逆風舟以寸進挽舟者行蘆中成四絕  其三",
        "id": "a2d20ab4-7d50-47ce-a645-a52e82af9542"
    },
    {
        "author": "王十朋",
        "paragraphs": [
            "江神不借一帆風，急水難收寸進功。",
            "欹枕高眠真有媿，挽舟人在荻花中。"
        ],
        "title": "過金口市江中有渚名鯉魚甲渚上有蘆花連日遇逆風舟以寸進挽舟者行蘆中成四絕  其四",
        "id": "f847e056-b03d-4bf3-a307-8470ec946cf1"
    },
    {
        "author": "王十朋",
        "paragraphs": [
            "江上秋風起，鱸蓴正憶家。",
            "舟行良不惡，日啖小魚蝦。"
        ],
        "title": "食蝦",
        "id": "ac5cd0fe-5b0d-4429-8d1d-34b3429cc7b8"
    },
    {
        "author": "王十朋",
        "paragraphs": [
            "千里長江險，舟行夢亦驚。",
            "轉磯憂浪急，入沌喜波平。",
            "秋老天猶燠，宵長月自明。",
            "洋洋通濟水，何日得歸程。"
        ],
        "tags": [
            "长江"
        ],
        "title": "宿通濟口",
        "id": "a3abcc42-c107-4ee9-9609-61c2bcaae6fc"
    },
    {
        "author": "王十朋",
        "paragraphs": [
            "悲秋已過黄花節，照眼渾疑白帝城。",
            "更類吾家子猷棹，飄然乘興雪中行。"
        ],
        "title": "蘆花  其一",
        "id": "ab84851d-52cb-4800-b050-bcb2fafb8907"
    },
    {
        "author": "王十朋",
        "paragraphs": [
            "蘆花兩岸風蕭瑟，渺渺烟波浸秋日。",
            "鷗鷺家深不見人，小舟忽自花中出。"
        ],
        "title": "蘆花  其二",
        "id": "fe86c7de-4a06-460d-9fcc-28c75268a6da"
    },
    {
        "author": "王十朋",
        "paragraphs": [
            "老境殘秋路入荆，眼中何物不關情。",
            "蘆花間蓼紅依白，江水歸湖濁带清。",
            "狐兔叢深應自賀，魚龍穴淺已相驚。",
            "扁舟夜宿無人境，展轉無眠到五更。"
        ],
        "title": "夜宿思湖口繫纜蘆葦間夜半聞叢中有聲舟人驚起終夕爲之不寐",
        "id": "4803c1a1-2ae2-4f20-aa9a-1c6c6355eb7d"
    },
    {
        "author": "王十朋",
        "paragraphs": [
            "竟日舟行無一家，無邊眼界只蘆花。",
            "花中知有雁多少，爲我傳書到永嘉。"
        ],
        "title": "舟中作",
        "id": "047e9c44-583b-4981-b698-d24c5c879db1"
    },
    {
        "author": "王十朋",
        "paragraphs": [
            "方城以爲城，漢水以爲池。",
            "橫行江漢間，楚子滅諸姬。",
            "問鼎輕周室，爭盟會淮夷。",
            "子孫世有國，地大先王時。",
            "封疆六千里，俛首爲秦雌。",
            "虎狼不可親，前後幾見欺。",
            "始墮張儀計，卒至王翦師。",
            "西風吹黄蘆，疑是騷人悲。"
        ],
        "title": "漢水",
        "id": "1fa29a72-3443-4a49-b7da-e2641e00d96b"
    },
    {
        "author": "王十朋",
        "paragraphs": [
            "夜宿古夏口，時維季秋半。",
            "江湖猶未落，烟水渺無岸。",
            "左公昔屯兵，仲謀方斫案。",
            "助成赤壁勝，坐使老賊竄。",
            "壯志寧下人，借地聊取亂。",
            "蛟龍得雲雨，鼎足王蜀漢。",
            "英雄不復見，江水空汗漫。"
        ],
        "title": "宿夏郡口",
        "id": "7f57e2a1-2bca-4cb2-994f-8508801e89d7"
    },
    {
        "author": "王十朋",
        "paragraphs": [
            "九月十五夜，前年居故鄉。",
            "雞黍修故事，兄弟自范張。",
            "豈知今年秋，扁舟葭葦傍。",
            "三日無人烟，雨細風悲凉。",
            "澆愁一杯酒，苦語生悲腸。"
        ],
        "title": "九月十五夜",
        "id": "4b4e356f-b783-4abb-971e-6aec647a8bbd"
    },
    {
        "author": "王十朋",
        "paragraphs": [
            "牢落楚天涯，夔門路尚賒。",
            "落帆驚宿鷺，弭榜傍栖鴉。",
            "風伯聲喧枕，漁人水浸家。",
            "江神阻行色，非是戀高牙。"
        ],
        "title": "宿高牙",
        "id": "cc239352-9b78-4185-8723-1a37d28858c3"
    },
    {
        "author": "王十朋",
        "paragraphs": [
            "先人六兒女，姊長孝且慈。",
            "德淑命不淑，哀哉止於斯。",
            "莫年失愛子，哭泣鬢成絲。",
            "年纔五十七，一病不可醫。",
            "姊死我在傍，姊葬吾不知。",
            "初聞卜九月，不得日與時。",
            "丐祠既不遂，臨穴竟無期。",
            "日月爲我昏，風雨爲我悲。",
            "宦游何所得，抱恨渺無涯。",
            "尚餘英公須，未作子厚碑。",
            "便當回雁蕩，那忍過秭歸。"
        ],
        "title": "亡姊之葬在九月而不得其日十五日讀坡詩至英公燎須事不覺悲涕是日辛酉得非葬日邪詩以寓哀",
        "id": "d7995912-5f49-4294-a55d-47e544dac9de"
    },
    {
        "author": "王十朋",
        "paragraphs": [
            "風伯一怒聲如雷，排空濁浪山崔嵬。",
            "江湖千里人影絕，一葉小舟何處來。",
            "蘆荻花中有漁者，蓑笠爲衣楫爲馬。",
            "止將烟水作生涯，紅麴鹽魚荷裹鮓。",
            "舟人爭買不論錢，我亦聊將薦杯斝。",
            "烹庖入坐氣微腥，飣餖登盤色如赭。",
            "但能得趣酒杯中，也勝彈鋏人門下。",
            "君不見仲尼魚餒則不食，陳蔡面猶含菜色。",
            "又不見退之欲飽東海鯨，焉知家有啼饑聲。",
            "我居江鄉厭海味，今日魚蝦八珍貴。",
            "朱門日興費萬錢，未必一生常適意。",
            "爾曹異日宦西東，一飯安得如今同。",
            "寄鮓不須勞孟宗，但願清白傳家風。",
            "我將歸結雞豚社，不用擊鮮如陸賈。",
            "但願年豐魚米賤，欣然醉飽同天下。"
        ],
        "title": "買魚行",
        "id": "f4973fb4-2688-4371-b823-6702ec9ecddd"
    },
    {
        "author": "王十朋",
        "paragraphs": [
            "舟經八疊疾還徐，帆便風高水自迂。",
            "要與麴生談妙理，試呼漁父買長須。"
        ],
        "title": "過八疊有小舟賣蝦是日風便但江岸縈迂疾徐相半",
        "id": "8a986a57-9cb1-48e0-91af-2a05e0a8f9af"
    },
    {
        "author": "王十朋",
        "paragraphs": [
            "派別從金口，江行過玉沙。",
            "風灣迂八疊，烟渚會三叉。",
            "柳老餘春色，尊空負月華。",
            "端如退之語，江遠共蒹葭。"
        ],
        "title": "過三叉",
        "id": "7aa69053-9089-4a69-a7d6-267b59ffaf20"
    },
    {
        "author": "王十朋",
        "paragraphs": [
            "鄂渚上荆州，泛泛江漢水。",
            "縈迂知幾曲，蕭瑟非一葦。",
            "鄉心秋色中，旅思詩篇裏。",
            "雲安在何處，落日天邊是。"
        ],
        "title": "泛泛江漢水",
        "id": "5f6cd421-1b7a-482c-a923-398bb34c6a60"
    },
    {
        "author": "王十朋",
        "paragraphs": [
            "網步知何處，維舟日已昏。",
            "孤燈耿漁舍，一犬吠江村。",
            "問境欣名復，歸心幾到溫。",
            "遥天有明月，惜不照金尊。"
        ],
        "title": "宿網步時已入夜猶行舟忽聞犬聲知有人家孤燈一點蓋漁舍也是夕有月不飲",
        "id": "37c0cf56-c63f-488e-9e6c-e027efc1e7d0"
    },
    {
        "author": "王十朋",
        "paragraphs": [
            "甕間吏部姓名池，僧舍人家傍水涯。",
            "黍熟稻香俱可飯，橙黄橘綠最宜詩。"
        ],
        "title": "過畢家池有姓陳者送香橙八顆云有子在太學名景初有佛舍額曰永固院臨水而門閉有神祠云江南吳王廟必孫氏也  其一",
        "id": "9a3e2a46-1608-46f7-8d26-336c6947704a"
    },
    {
        "author": "王十朋",
        "paragraphs": [
            "江上人知我姓名，枝頭手自摘香橙。",
            "一盤來致殷勤意，儂有兒爲太學生。"
        ],
        "title": "過畢家池有姓陳者送香橙八顆云有子在太學名景初有佛舍額曰永固院臨水而門閉有神祠云江南吳王廟必孫氏也  其二",
        "id": "5fef8cd9-16d2-48b6-951b-e7004d68f89c"
    },
    {
        "author": "王十朋",
        "paragraphs": [
            "江東英傑舊孫郎，遺烈于今尚未忘。",
            "猶有神祠枕流水，一間茅屋似昭王。"
        ],
        "title": "過畢家池有姓陳者送香橙八顆云有子在太學名景初有佛舍額曰永固院臨水而門閉有神祠云江南吳王廟必孫氏也  其三",
        "id": "da6cd818-8e22-4f8d-8171-2e14cdd779d6"
    },
    {
        "author": "王十朋",
        "paragraphs": [
            "漁人生計占沙洲，一網鯿魚二百頭。",
            "魚未到家人買盡，明朝一網更盈舟。"
        ],
        "title": "晚過沙灘有漁舉網得鯿魚二百餘頭橙橘正青黄以百錢買橘得十六顆比鄉里小差而味酸  其一",
        "id": "888b4c48-1994-490e-b475-068b9c39838a"
    },
    {
        "author": "王十朋",
        "paragraphs": [
            "地近荆州見木奴，青黄照眼兩三株。",
            "百錢買得霜前顆，味带儒酸似老夫。"
        ],
        "title": "晚過沙灘有漁舉網得鯿魚二百餘頭橙橘正青黄以百錢買橘得十六顆比鄉里小差而味酸  其二",
        "id": "1d0611f4-88b4-4722-9927-d5ba8f0ca5af"
    },
    {
        "author": "王十朋",
        "paragraphs": [
            "晚來諸卒競歡呼，糴得香粳一斗餘。",
            "拾荻爲薪煮江水，就船沽酒喫鯿魚。"
        ],
        "title": "晚過沙灘有漁舉網得鯿魚二百餘頭橙橘正青黄以百錢買橘得十六顆比鄉里小差而味酸  其三",
        "id": "84412335-d561-4923-b1b8-5bd5890bdb81"
    },
    {
        "author": "王十朋",
        "paragraphs": [
            "君如別駕寵，我媿淮陽黯。",
            "鄱水偶同僚，江樓屢憑檻。",
            "感秋悲思多，惜別剛腸減。",
            "夔門嘯與諾，安得對岑范。"
        ],
        "title": "舟中懷鄱陽趙倅及諸同官用九日登高韵",
        "id": "ad9da63a-be5f-45ce-b06f-10c6d635edcb"
    },
    {
        "author": "王十朋",
        "paragraphs": [
            "高柳何人舍，孤燈此夜舟。",
            "遥從白帝去，少爲紫微留。"
        ],
        "title": "宿紫微",
        "id": "1f817b34-c8f2-4d43-a280-dbf0f0ccd1fb"
    },
    {
        "author": "王十朋",
        "paragraphs": [
            "魏闕回頭遠，夔門去路長。",
            "萬年天子壽，一瓣福田香。"
        ],
        "title": "二十一日至福田院留建聖節  其一",
        "id": "27ed090c-76ae-4d98-aa55-018f357ab963"
    },
    {
        "author": "王十朋",
        "paragraphs": [
            "小院藏脩竹，柴門傍曲江。",
            "繫舟楊柳岸，詩句落僧窗。"
        ],
        "title": "二十一日至福田院留建聖節  其二",
        "id": "600e416f-dc06-4c19-9821-c3161ef85de7"
    },
    {
        "author": "王十朋",
        "paragraphs": [
            "曉起雞未鳴，晚宿雞鳴渡。",
            "雞鳴又還起，扁舟觸烟霧。",
            "不作田文奔，不效劉琨舞。",
            "孜孜慕舜徒，去去官夔府。"
        ],
        "title": "宿金雞渡",
        "id": "290c33cf-5eca-4699-99cf-3df7383bdf9a"
    },
    {
        "author": "王十朋",
        "paragraphs": [
            "舟行湖北路千里，家在浙東天一涯。",
            "宿處問名同住處，梅花不見見蘆花。"
        ],
        "title": "宿王家村  其一",
        "id": "b143f0cb-d857-411a-8bd8-a9489cd67329"
    },
    {
        "author": "王十朋",
        "paragraphs": [
            "扁舟何日到夔州，已泛荆湖半月船。",
            "誤喜地名同故里，欲尋鄰舍竟茫然。"
        ],
        "title": "宿王家村  其二",
        "id": "ca786e0b-e870-4769-bd57-3e2af21f0cb8"
    },
    {
        "author": "王十朋",
        "paragraphs": [
            "王家又向此名村，只欠青山似左原。",
            "滿眼黄茅仍白葦，荒蕪疑是我田園。"
        ],
        "title": "宿王家村  其三",
        "id": "9a752cc7-5445-425a-8c35-9c6209ee7b40"
    },
    {
        "author": "王十朋",
        "paragraphs": [
            "預恐吾儕有別離，急忙刊得倡酬詩。",
            "江東渭北何曾隔，開卷無非見面時。"
        ],
        "title": "讀楚東倡酬集寄洪景盧王嘉叟",
        "id": "13239993-3765-4a55-bcd2-cc941d48bc14"
    },
    {
        "author": "王十朋",
        "paragraphs": [
            "一江明月夜歸遲，蕭洒齋中小范詩。",
            "亭自我名猶未賞，夢游江靜月明時。"
        ],
        "title": "寄題鄱陽一江亭",
        "id": "99d15c16-68ac-4fdc-9eec-6079cb62bcb1"
    },
    {
        "author": "王十朋",
        "paragraphs": [
            "入由通濟口，出自魯家洑。",
            "半月良已勞，大江離又復。",
            "濛濛烟雨中，兩岸漁人屋。",
            "遥山瞻石首，鄉味思海族。"
        ],
        "title": "早至魯家洑復入大江見石首山",
        "id": "906829e5-67d4-4533-bfa8-ef48d56ea764"
    },
    {
        "author": "王十朋",
        "paragraphs": [
            "不向三苗境上過，此身端怯洞庭波。",
            "浪翁未免敖牙戲，漁父時爲欵乃歌。",
            "蟲喜年豐頻擣米，鳥憂沙漲自淘河。",
            "可無好處如鄉里，橘綠橙黄恨不多。"
        ],
        "tags": [
            "洞庭湖"
        ],
        "title": "舟中記所見",
        "id": "3dcc398b-7ac0-4c96-b894-0d2c3f5c04b2"
    },
    {
        "author": "王十朋",
        "paragraphs": [
            "有遺嗟無母，舟中遇忌辰。",
            "魚蔬當血食，橙橘薦時新。",
            "家比去年遠，囊如舊日貧。",
            "白巖山下冢，歸掃擬新春。"
        ],
        "title": "二十五日先妣遠忌祭于舟中",
        "id": "2fc95601-8715-45ba-9da2-f4ccf5c03617"
    },
    {
        "author": "王十朋",
        "paragraphs": [
            "疑向錢塘宿，潮頭夜半聲。",
            "油煎江岸圮，舟撼夢魂驚。",
            "浪自黿鼉吐，風從蘆葦生。",
            "江神不遷怒，頃刻爲吾平。"
        ],
        "title": "夜宿下沙步有小浦藏舟于口懼有風也是夜浪忽作聲如潮舟爲之撼如是者三舟人驚懼初謂有風起視則天籟不號星月皎然篙工云江中畏炮炙鄰舟有煎油者岸圮而浪生曉視之果有圮處或云黿鼉之屬因記之",
        "id": "cb1d54d7-20fe-4cf9-88eb-8ca45f73c924"
    },
    {
        "author": "王十朋",
        "paragraphs": [
            "殘月照荆江，晨曦浴暘谷。",
            "雲收瘦山腰，風順飽帆腹。",
            "微茫見石首，俄頃過吾目。",
            "方茲驚洶湧，何敢求迅速。",
            "快意固可喜，遲鈍或爲福。",
            "風乎亦難矣，去順來者讟。",
            "江神豈世情，吾亦不私祝。"
        ],
        "title": "天晴風順舟行過石首縣宿劉郎洑",
        "id": "da288f21-b7f7-4816-a2a8-af1b9b579c48"
    },
    {
        "author": "王十朋",
        "paragraphs": [
            "我欲效元子，漫浪居退谷。",
            "不效楚大夫，醒清葬魚腹。",
            "前非戀高牙，今豈嗜湖目。",
            "兩旬非不遲，一日靡容速。",
            "直爲退之規，寧覬塞翁福。",
            "未易論乘除，不須生怨讟。",
            "江水照吾心，宜將正辭祝。"
        ],
        "title": "予自鄂渚登舟近兩旬得順風纔二日耳高牙遇風雨留兩日既而得順風過八疊江流迂曲疾徐相半二十六日風駛甚方快之謂公安可一日到也明日如故江與風背浪洶涌停舟不行復用前韵",
        "id": "066da7a6-64f2-4cca-99af-1d2fb953172b"
    },
    {
        "author": "王十朋",
        "paragraphs": [
            "二子聰明曠與離，一尊容我與論詩。",
            "待將後集從前刻，直到鄱陽送別時。"
        ],
        "title": "再讀楚東集用前韵寄景盧嘉叟",
        "id": "53039407-2869-4c70-b3e2-c02b0ebe9c1a"
    },
    {
        "author": "王十朋",
        "paragraphs": [
            "油水江頭寇相祠，凜然如坐廟堂時。",
            "精忠一點不負國，枯竹知公人不知。"
        ],
        "title": "寇萊公祠",
        "id": "970c02c6-5658-4cad-915b-13ccdb9b10ce"
    },
    {
        "author": "王十朋",
        "paragraphs": [
            "江口維舟問地名，黯然撩我故鄉情。",
            "平時尚怯黄壇嶺，誰遣遥臨白帝城。"
        ],
        "title": "宿黄壇",
        "id": "93def76d-3f1b-4339-a6f9-545d3eebe9ff"
    },
    {
        "author": "王十朋",
        "paragraphs": [
            "于公治獄多陰德，溫靖居朝止肉刑。",
            "鄱水同僚溫靖後，于公堂記有芬馨。"
        ],
        "title": "讀于公堂記寄孫錄聰伯",
        "id": "e9674bce-327c-4f30-b6c2-6c01e45df927"
    },
    {
        "author": "王十朋",
        "paragraphs": [
            "今夕果何夕，章華臺畔舟。",
            "詩成天作紙，簾捲月爲鈎。",
            "蠟炬知何喜，鄉心未免憂。",
            "家書隨雁足，兩月到荆州。"
        ],
        "title": "十月四日宿于沙市舟中捲簾忽見新月天色如水鄉思凄然得詩一聯云詩成天作紙簾捲月爲鈎連夕燭有花至六日家書來自臨安足成一篇寄二弟",
        "id": "0aa8ac1c-365a-4c57-8946-2f97cd7aeecd"
    },
    {
        "author": "王十朋",
        "paragraphs": [
            "扁舟經月泝江流，又向江陵換蜀舟。",
            "腸斷一聲離岸櫓，不堪回首仲宣樓。"
        ],
        "title": "初九日離南用夔州船",
        "id": "ef2803eb-ac75-4881-b63f-0ab140cb4cc3"
    },
    {
        "author": "王十朋",
        "paragraphs": [
            "天遣西來亦大奇，眼中渾是少陵詩。",
            "虎牙銅柱爲我好，却勝先生出峽時。"
        ],
        "title": "過虎牙",
        "id": "2679f27d-3df8-4147-80a0-6282770f1048"
    },
    {
        "author": "王十朋",
        "paragraphs": [
            "曾於慶朔親祠范，又向夷陵敬拜歐。",
            "昔日四賢今見兩，慨然遐想舊風流。"
        ],
        "title": "至峽州登至喜亭謁歐公祠",
        "id": "acefb474-b46c-4501-8f96-8fd560d7fec5"
    },
    {
        "author": "王十朋",
        "paragraphs": [
            "隠迹江山郭景純，學兼儒伎術通神。",
            "蟲魚草木歸箋注，何害其爲磊落人。"
        ],
        "title": "爾雅臺",
        "id": "932b52b8-66b2-4dfd-8a65-f68daf6c838d"
    },
    {
        "author": "王十朋",
        "paragraphs": [
            "楚國封疆六千里，荆門巖巒十二背。",
            "南標銅柱北虎牙，天險城邊古西塞。",
            "江山如故名尚存，形勢雖强國何在。",
            "水流三峽無古今，月照孤城幾興廢。",
            "吳蜀英雄空戰爭，屈宋風騷謾悲慨。",
            "但願時清塞不塵，樓上芳尊日相對。"
        ],
        "title": "楚塞樓",
        "id": "7d752d08-fbf3-484c-8b4d-65ce750168fc"
    },
    {
        "author": "王十朋",
        "paragraphs": [
            "至喜亭前曉霧迷，櫓聲離岸眩東西。",
            "疑游神女行雲峽，忽到姜詩躍鯉溪。",
            "午飯驛亭同蓐食，夜眠村店類雞栖。",
            "眼中四面青山好，從此登天路不低。"
        ],
        "title": "離夷陵移舟至水西將遵陸霧甚咫尺不辨舟人失津退數里遇渡船引而至岸有山在蒙籠中乃觀音臺也過姜詩村飯士門鋪晚宿油榨有山名四面頗佳",
        "id": "826fdcf9-7fe1-4ee8-977f-daf127b7200f"
    },
    {
        "author": "王十朋",
        "paragraphs": [
            "路入桃花桃未花，碧溪流水兩三家。",
            "何年路接人間世，定是漁人歸去誇。"
        ],
        "title": "飯桃花鋪宿覆盆  其一",
        "id": "ac22d9c6-25d2-4f5b-a0be-1994c78d5c81"
    },
    {
        "author": "王十朋",
        "paragraphs": [
            "身在籃輿不自安，更勞牽挽上天門。",
            "山中亦有人間月，今夜應須照覆盆。"
        ],
        "title": "飯桃花鋪宿覆盆  其二",
        "id": "369a96ad-f0a6-474e-b7c3-1d9c96b26d2e"
    },
    {
        "author": "王十朋",
        "paragraphs": [
            "身到猿啼百尺頭，更言前有鶻孫愁。",
            "試於大望山頭望，望見人間是峽州。"
        ],
        "title": "上大望州鑽天三里  其一",
        "id": "613eb273-89ce-4dcb-b06a-90568e808d27"
    },
    {
        "author": "王十朋",
        "paragraphs": [
            "豆子山前火墨溪，迢迢一嶺與天齊。",
            "肉身安得鑽天手，肝膽崔嵬自作梯。"
        ],
        "title": "上大望州鑽天三里  其二",
        "id": "a436fb4d-fee9-4380-8b64-c2b6c05e55f1"
    },
    {
        "author": "王十朋",
        "paragraphs": [
            "一嶺鑽天到此平，夜眠聽得誦書聲。",
            "莫言此地名千石，萬石它年或可名。"
        ],
        "title": "宿千石聞誦書聲",
        "id": "cd86167e-5e44-4f66-976c-36b5bc5bcf3e"
    },
    {
        "author": "王十朋",
        "paragraphs": [
            "五更枕上夢還醒，初聽夔州鼓角聲。",
            "悲壯端如少陵語，它時送我更多情。"
        ],
        "title": "枕上聞鼓角",
        "id": "a9ce6cff-498f-4b26-8e1e-7156d1f5b1e9"
    },
    {
        "author": "王十朋",
        "paragraphs": [
            "水不經三峽，山猶過九盤。",
            "數家修竹裏，堪入畫圖看。"
        ],
        "title": "過九盤嶺",
        "id": "585bdda4-66ac-4382-97ac-e3570f348780"
    },
    {
        "author": "王十朋",
        "paragraphs": [
            "未見巫山十二峯，人言山與此山同。",
            "定知神女藏深處，正在朝雲莫雨中。"
        ],
        "title": "飯周平鋪南北山峰巒皆奇有佛頂峰鯉魚巖羅漢洞說者謂類巫山遇雨爲雲霧所蔽不盡見",
        "id": "2d723bcc-58d0-4c3b-9ffd-52c385520fec"
    },
    {
        "author": "王十朋",
        "paragraphs": [
            "終夜江聲枕上喧，子規未叫已銷魂。",
            "身乘篳路思熊繹，詞誦離騷弔屈原。",
            "城邑舊爲夔子國，民人多是楚王孫。",
            "誤恩分閫方圖報，宿處那堪是報恩。"
        ],
        "title": "至歸州宿報恩寺",
        "id": "93ade336-6552-4b3f-a806-7698494348eb"
    },
    {
        "author": "王十朋",
        "paragraphs": [
            "自古皆有死，先生死忠清。",
            "故宅秭歸江，前山熊繹城。",
            "眷言懷此都，不比異姓卿。",
            "六經變離騷，日月爭光明。"
        ],
        "title": "題屈原廟",
        "id": "cdcead3b-f26b-4934-a05f-bdbc66aa3b2d"
    },
    {
        "author": "王十朋",
        "paragraphs": [
            "晚日寒天過秭歸，江山點點上愁眉。",
            "况經宋玉悲秋處，不獨秋悲冬亦悲。"
        ],
        "title": "過秭歸",
        "id": "1825bf68-6276-4ab7-99c5-692d20d96a7e"
    },
    {
        "author": "王十朋",
        "paragraphs": [
            "大拽名何壯，孤峯勢更巍。",
            "拜恩羅吏卒，列炬照烟霏。",
            "分閫來魚復，懷鄉過秭歸。",
            "石門觀峽水，東注疾如飛。"
        ],
        "title": "二十四日視帥印于歸大拽鋪",
        "id": "34d52691-50c2-4c81-9837-cb9cc7cc8715"
    },
    {
        "author": "王十朋",
        "paragraphs": [
            "製錦工夫早不同，至今人道寇巴東。",
            "澶淵一段奇功業，可在孤舟野水中。"
        ],
        "title": "宿巴東縣懷寇忠愍  其一",
        "id": "1b99ef73-9280-40ae-9ca6-ace022438bb7"
    },
    {
        "author": "王十朋",
        "paragraphs": [
            "堂前雙柏今何在，渡口孤舟依舊橫。",
            "不似公安挿竹處，凜然容貌尚如生。"
        ],
        "title": "宿巴東縣懷寇忠愍  其二",
        "id": "27c95890-dd26-4f75-b3a0-30be21ea028e"
    },
    {
        "author": "王十朋",
        "paragraphs": [
            "西來水陸備艱辛，祇爲君恩不爲身。",
            "爲向巫山神女道，莫將雲霧惱行人。"
        ],
        "title": "初入巫山界登羅護關雲霧晦冥默禱之因成一絕",
        "id": "f28b4169-e6a2-4f54-a7d0-aac1850bf8d1"
    },
    {
        "author": "王十朋",
        "paragraphs": [
            "關登羅護飯郵亭，雲霧迷人晝晦冥。",
            "神女有靈呼即應，廓然山色爲吾青。"
        ],
        "title": "霧開復成一絕",
        "id": "bebed94f-4d73-4b98-8230-b2e2d45d7329"
    },
    {
        "author": "王十朋",
        "paragraphs": [
            "得勝名崗蜀虎臣，氣吞吳魏失防身。",
            "磨刀曬甲遺蹤在，英魄猶能敵萬人。"
        ],
        "title": "登得勝崗謁武安王關雲長廟有泉一泓俗傳謂兵至此無水拔刀刺地泉隨而湧廟西有磨刀溪北有曬甲崖",
        "id": "9b1525a6-a876-4f93-82af-4dee678c307a"
    },
    {
        "author": "王十朋",
        "paragraphs": [
            "十二巫山鎖白雲，巖如雁蕩列江濱。",
            "誰名雁蕩經行峽，定是經行峽裏人。"
        ],
        "title": "過風口望巫峽巖嶂如雁山祥雲峯經行峽烟霞障",
        "id": "5031f6ed-ab45-47f6-8c1f-bbb93829c8d8"
    },
    {
        "author": "王十朋",
        "paragraphs": [
            "坡名燕子燕思歸，巖號烏飛烏倦飛。",
            "雲本無心聊出岫，風緣有口故吹衣。"
        ],
        "title": "登燕子坡前有一巖在江之旁如天台赤城名烏飛巖",
        "id": "af0cafe3-7ee3-4b73-bf9a-f8bbbddc16f4"
    },
    {
        "author": "王十朋",
        "paragraphs": [
            "夫子道不行，嘗欲居九夷。",
            "乘桴浮於海，從者其爲誰。",
            "歷聘嘗之荆，豈亦游坤維。",
            "有洞巴峽間，人言幽更奇。",
            "雲深不可見，奧處那容窺。",
            "聖人肯巢仙，茲名良可疑。",
            "吾道其非耶，聊將友鹿麋。",
            "巫山亦有泉，可飲仍可祈。",
            "泉旁都幾家，聰慧多奇兒。",
            "父兄儻知教，聖門皆可歸。",
            "我來不及飲，清興隨泉飛。",
            "寧比盜與貪，聞名使人嗤。",
            "禹穴會稽陰，堯山番江湄。",
            "流傳雖失真，未敢以爲非。",
            "魯人輕東家，秦人燔書詩。",
            "茲俗聖夫子，吾何敢夷之。"
        ],
        "title": "巴東之西近江有夫子洞亦曰聖洞巫山縣有孔子泉說者謂旱而祈則應泉旁之民雖童子皆能書夫子胡爲洞於此且有泉耶詩以辨之",
        "id": "dcc7410d-bb23-4593-a673-fd031badcc61"
    },
    {
        "author": "王十朋",
        "paragraphs": [
            "流火郡離饒，悠悠驛路迢。",
            "黄華舟解鄂，渺渺大江遥。",
            "肩弛鄱人檐，身隨楚客橈。",
            "東甌鄉夢遠，南浦別魂銷。",
            "不過漢陽壘，猶勞郡守軺。",
            "遠山看八字，古國避三苗。",
            "別水由通濟，羈帆渡泬漻。",
            "方隨鷗浩蕩，俄值雨飄颻。",
            "夾岸華疑雪，舂天浪似潮。",
            "枝栖並烏鵲，苕宿伴鷦鷯。",
            "旅思憑詩遣，愁腸頼酒澆。",
            "無魚不彈鋏，忘味若聞韶。",
            "孺子滄浪曲，漁人欵乃謠。",
            "逃虛音可喜，得雋語同囂。",
            "秋老江經夏，湖平境過宵。",
            "夜鳴疑有虎，昏吠喜聞獢。",
            "遺俗懷吳主，荒祠類楚昭。",
            "巨鱗烹縮項，白粲糴長腰。",
            "茅舍橘初熟，江村楓未凋。",
            "柳枝猶楚楚，竹淚尚思姚。",
            "雨後禾收晚，霜前麥見蕎。",
            "風清玉沙界，月吐紫微霄。",
            "一瓣香聞佛，千齡壽祝堯。",
            "沱潛終共道，江漢訖同朝。",
            "渡口聽雞唱，洲邊記鷺翹。",
            "地名思故里，詩句憶同僚。",
            "塔子瞻山色，天門認斗杓。",
            "航便河廣葦，風順若邪樵。",
            "石首欣相問，劉郎似見招。",
            "雙帆方快意，五兩忽狂飆。",
            "誰弄黄昏笛，如聞赤壁簫。",
            "孤烟爲藕市，一葉是漁舠。",
            "江水澄泥煮，蘆薪带濕燒。",
            "夢回驚枕撼，曉起覺風調。",
            "蔬擷纔盈握，魚䐹莫計艘。",
            "橫波沉密網，巨浪脫高跳。",
            "紅想鄉醪滑，黄看野菊嬌。",
            "左公城穴兔，油口樹喑蜩。",
            "水是蛟龍地，桑餘羽葆條。",
            "竹由忠愍插，木自洞庭漂。",
            "大士精藍壯，將軍畫像驍。",
            "江空無戰艦，水落有乘橇。",
            "促織蟲知備，淘河鳥受徭。",
            "風高鳴過雁，天闊戾飛鵰。",
            "雲夢封疆遠，荆衡氣象遼。",
            "建都曾王楚，爲郡自平蕭。",
            "息壤那容盜，章臺可戒驕。",
            "韓詩誇府大，漢史志民僄。",
            "燕集堂開杞，笙歌樂舞逍。",
            "樓登一日暇，賦就百憂消。",
            "落帽觀成阻，游山興謾飄。",
            "書隨鱗出峽，詩附翼還鄡。",
            "離岸忽鳴櫓，滿艘仍豎幖。",
            "栖窗回蜥蜴，撲面集蠨蛸。",
            "沙市人家遠，方城草色葽。",
            "食梨蘇肺渴，啜茗愈頭痟。",
            "覆屋曾非瓦，名村浪有窯。",
            "枝江縣羅國，鳬舄颺王喬。",
            "百里環洲渚，千家在葦苕。",
            "津卿誰復禦，松邑已非僑。",
            "漢景餘清爽，臨江尚廟祧。",
            "轉灘驚見石，挽繂眩飛芀。",
            "澎湃聲如擊，玲瓏狀似雕。",
            "松楸悲相冢，香火靜僧寮。",
            "轉盼宜都過，橫雲楚塞嶠。",
            "虎牙端欲噬，銅柱爲誰標。",
            "月向夷陵看，杯思太白邀。",
            "文忠遺勁節，精采凜生綃。",
            "巖白形如鷂，魚黄狀類𧌁。",
            "邦人祀神禹，郭璞當臯陶。",
            "舟退風飛鷁，生浮旅泛薸。",
            "鯉溪穿犖确，牛峽隔岧嶤。",
            "孝起姜村感，音傳進足趫。",
            "山家收芋栗，土物貢薑椒。",
            "澗水何曾歇，桃花未肯夭。",
            "覆盆鳴鹿友，絕壁聚狐妖。",
            "野媼頭纏白，行人背負鐐。",
            "回看一州峽，下視衆山么。",
            "障日峯銜豆，鑽天石礙轎。",
            "道逢懷刺禰，卧聽誦書鼂。",
            "被冷公孫布，裘寒季子貂。",
            "猶堪耐氷雪，未暇憶炎歊。",
            "倦上九盤嶺，重觀三峽橋。",
            "好峯名佛頂，欲畫少僧繇。",
            "照黑紛持火，愁荒猛擊刀。",
            "流虹瞻魏闕，瑞白慶清朝。",
            "國壽緜箕翼，皇圖奕誦釗。",
            "歡聲形戴白，環視舞垂髫。",
            "避涉憂如馬，觀形怯類貓。",
            "眼經巫峽險，心過秭歸焦。",
            "熊繹山城古，靈均廟貌憔。",
            "離情隨梗斷，鄉思爲梅撩。",
            "境始臨夔府，魂頻夢象箾。",
            "輕生甘叱馭，愛物戒揚鑣。",
            "帥閫分誠濫，州麾把更僥。",
            "拜恩羅吏卒，列炬散鳶鴞。",
            "野渡水清淺，孤舟人寂寥。",
            "影防沙有蜮，音駭晝聞梟。",
            "聖洞雲深鎖，天池浪不摇。",
            "林梢鳴烈烈，峯頂灑瀌瀌。",
            "快睹天披霧，愁聽夜滴蕉。",
            "陽臺開愛日，陰氣廓玄枵。",
            "六六盤初過，三三界已超。",
            "生朝念弧失，旅食分簞瓢。",
            "遐想賦風玉，敬瞻行雨瑶。",
            "過關寧有鬼，及郭免逢魈。",
            "訪古尋詩史，觀風入郡譙。",
            "路難端可畏，形役尚奚勞。",
            "行也知誰使，官乎我亦聊。",
            "欲賡劉與杜，辭鄙甚篘蕘。"
        ],
        "tags": [
            "洞庭湖"
        ],
        "title": "自鄂渚至夔府途中記所見一百十韻",
        "id": "86f75447-032f-4386-90c5-77f151a118c1"
    },
    {
        "author": "王十朋",
        "paragraphs": [
            "分甘易守不勞麾，夢已先予到古夔。",
            "讖語端符楚東韵，忠懷雅合杜陵詩。"
        ],
        "title": "初到夔州",
        "id": "37807c9c-a4c5-47d5-bea6-747fd8524484"
    },
    {
        "author": "王十朋",
        "paragraphs": [
            "氣壓群陰首占陽，生賢時節自非常。",
            "十分天上月輪滿，一線人間日影長。",
            "攬轡威名崖雪凜，和羹消息嶺梅香。",
            "要知三峽無窮水，便是詞源與壽觴。"
        ],
        "title": "查漕元章生日",
        "id": "715a8f3f-aeb6-4290-b4ee-d795df940f50"
    },
    {
        "author": "王十朋",
        "paragraphs": [
            "重聞鳴鳳瑞岐陽，不比清齋老太常。",
            "帝里別離頭併白，夔門邂逅日初長。",
            "詩篇照眼騰光艷，蘭友傾心藹國香。",
            "天遣西來端有意，要令我輩共壺觴。"
        ],
        "title": "周漕行可和詩復用前韵并簡元章",
        "id": "3e48b087-7b4c-425a-aa65-f2a14b10efd5"
    },
    {
        "author": "王十朋",
        "paragraphs": [
            "二公海內姓名聞，我亦追隨到蜀門。",
            "龍卧廬中嘆諸葛，蛙居坎底陋公孫。",
            "雨聽巫峽夢時滴，花看杜鵑啼處痕。",
            "酬唱又成夔府集，論文欣對少陵尊。"
        ],
        "title": "又用行可韵",
        "id": "738c776a-1b33-4c4d-9352-b3bd49cd76a0"
    },
    {
        "author": "王十朋",
        "paragraphs": [
            "孤陋書生寬見聞，西來端欲掃儒門。",
            "懷人久作周公夢，訪道欣聞孔子孫。",
            "書爲愛民成再奏，淚因憂國有雙痕。",
            "休論身世無窮事，但願常陪北海尊。"
        ],
        "title": "行可再和用其韵以酬",
        "id": "a49282c0-1117-4239-b714-120b0a9697c3"
    },
    {
        "author": "王十朋",
        "paragraphs": [
            "叱馭西來媿子陽，舊交重見白眉常。",
            "傷心鬼錄人何短，回首蓬山話更長。",
            "夔府並游容倚玉，計臺高選輟含香。",
            "我非逸少君如謝，聊繼蘭亭曲水觴。"
        ],
        "title": "又酬元章",
        "id": "8318aed2-1ace-40df-89c4-2ed492011392"
    },
    {
        "author": "王十朋",
        "paragraphs": [
            "不學金仙李伯陽，來從雄愈論天常。",
            "毫鋒落紙一臺妙，詩艷驚人萬丈長。",
            "會見鵾鵬俱變化，稔聞蘭菊各芬香。",
            "盍簪聯席論文酒，却笑淵明獨引觴。"
        ],
        "title": "行可元章再賦二詩依韵以酬前篇寓二後篇寓三  其一",
        "id": "a17180a1-e66d-4f94-8285-58fdd4947479"
    },
    {
        "author": "王十朋",
        "paragraphs": [
            "朋得西南直諒聞，同行宜入仲尼門。",
            "交成一體慕龍友，政在諸家嗤魯孫。",
            "雪唱紛紜臘天瑞，詞源洶涌峽江痕。",
            "二公如月如太白，我亦影隨同一尊。"
        ],
        "title": "行可元章再賦二詩依韵以酬前篇寓二後篇寓三  其二",
        "id": "3207c195-f296-473b-b104-5335afaaeb89"
    },
    {
        "author": "王十朋",
        "paragraphs": [
            "草稟南方地近陽，不隨凡果當家常。",
            "端因坡句聲名重，正類梅詩氣韵長。",
            "回頰已輸崖蜜味，返魂終共雪芽香。",
            "故人知我詩腸苦，更贈蒲萄爲薦觴。"
        ],
        "title": "元章贈餘甘子用前韵",
        "id": "f029e10e-0c62-4961-a1fd-b11cab8b8daa"
    },
    {
        "author": "王十朋",
        "paragraphs": [
            "連夕西臺笑語聞，綵衣人戲綉衣門。",
            "定知情話同元亮，不用詩篇寄抱孫。",
            "果見燈花將喜事，寧愁江竹染啼痕。",
            "登堂濫作韓公客，白首相逢十載尊。"
        ],
        "title": "行可骨肉自西州來用門字韵贊喜",
        "id": "d50c51c7-6796-4e7d-8fdd-a2db7826c028"
    },
    {
        "author": "王十朋",
        "paragraphs": [
            "萬頃波瀾瑩岳陽，氣鍾人物亦非常。",
            "爲郎堪嘆馮唐老，治郡未施黄霸長。",
            "詩吐錦腸多麗句，品高蓮幕有清香。",
            "穆生醴酒周璆榻，不是區區爲奉腸。"
        ],
        "title": "吳參議和詩用前韵以酬",
        "id": "a4d52f3d-cd38-49e9-a3f7-06635ea7282b"
    },
    {
        "author": "王十朋",
        "paragraphs": [
            "利博仁言亟奏聞，恩光萬里燭夔門。",
            "綱船已免□□□，棧道不應愁鶻孫。",
            "村落烟餘烟火□，□□□息斧斤痕。",
            "坐看巴蜀回生意，放我歡呼到酒尊。"
        ],
        "title": "聞馬綱復行舊路聖主之恩諸公奏議之力也元章用前韵喜而和之",
        "id": "39619f04-8617-4fd2-bb73-63448df3e353"
    },
    {
        "author": "王十朋",
        "paragraphs": [
            "爾俸爾祿民膏脂，下民易虐天難欺。",
            "聖訓昭昭日月垂，刻石于庭勵官師。",
            "臣庭堅字尤瓌奇，光堯宸翰增光輝。",
            "坤維門戶州名夔，庭前戒石□□□。",
            "筆畫微茫觀者疑，太歲在酉嘉平時。",
            "吉日丁亥刑□□，命工舉石少高之。",
            "一新欄檻嚴謢持，銀鈎照眼光陸離。",
            "天威咫尺顔不違，虐民之事焉可爲。",
            "勿謂蒼蒼不吾知，與爾同僚共孜孜。"
        ],
        "title": "州縣有戒石飭官吏某至夔之初□□□□□詩以自警云",
        "id": "8a747ffd-46e0-419c-a6c8-e28dd3d36950"
    },
    {
        "author": "王十朋",
        "paragraphs": [
            "送客出西郊，天氣爲我佳。",
            "穿林看修竹，偶與群賢偕。",
            "邂逅適我願，三杯寫幽懷。",
            "向來濤與戎，此樂何繇諧。"
        ],
        "title": "出郊送虞參政因游竹亭小飲與者九人",
        "id": "7fc17def-2188-46b8-b6b8-07660280a7cf"
    },
    {
        "author": "王十朋",
        "paragraphs": [
            "巫峽逢生日，夔州見立春。",
            "行年五十五，羞作戴花人。"
        ],
        "title": "立春",
        "id": "0a2ad3ea-37d2-46c3-9e61-7105ae9729a6"
    },
    {
        "author": "王十朋",
        "paragraphs": [
            "流落天涯老病身，歸心一點逐新春。",
            "故人少借論思口，放我山林作散人。"
        ],
        "title": "寄劉侍郎韶美",
        "id": "25354fd3-82e9-4559-ad3f-1712164d7935"
    },
    {
        "author": "王十朋",
        "paragraphs": [
            "踏磧逢爲馬，臨流想卧龍。",
            "江山供指顧，尊俎奉從容。",
            "峽水淺還漲，巫雲淡復濃。",
            "天教我輩合，莫惜罄金鍾。"
        ],
        "title": "正月六日游磧呈行可元章",
        "id": "38ff852b-77e8-431b-82ad-38c5bb9edec8"
    },
    {
        "author": "王十朋",
        "paragraphs": [
            "樽前記得少陵詩，好向江頭盡醉歸。",
            "此日風光真可惜，古來樂事巧相違。",
            "細看八陣圖猶在，欲問三分迹已非。",
            "惟有年年古夔國，竹枝聲裏日暉暉。"
        ],
        "title": "呈同官",
        "id": "57fd46ac-6195-4c98-a839-8fab5db39440"
    },
    {
        "author": "王十朋",
        "paragraphs": [
            "書生爲郡亦迂哉，剩買童山買木栽。",
            "但遣牛羊勿踐履，它年定出棟梁材。"
        ],
        "title": "買山",
        "id": "bb949012-b005-4db2-a052-e920671febf9"
    },
    {
        "author": "王十朋",
        "paragraphs": [
            "接筒引水下山陬，端爲夔民解百憂。",
            "長使義泉名不斷，莫教人費一錢求。"
        ],
        "title": "給水",
        "id": "cfc3f062-827a-4a1d-9c45-6f399b850282"
    },
    {
        "author": "王十朋",
        "paragraphs": [
            "莫將逆旅視居官，宜作吾家活計看。",
            "牆壁時時爲修葺，安知勞苦是平安。"
        ],
        "title": "修壘",
        "id": "0ada8407-3e95-474b-a45e-78cd2ec1e663"
    },
    {
        "author": "王十朋",
        "paragraphs": [
            "瀼水東西十里餘，新栽楊柳二千株。",
            "會看聳幹參天去，能似甘棠勿翦無。"
        ],
        "title": "種柳",
        "id": "a6a57d94-d101-447e-928d-077953bab9e2"
    },
    {
        "author": "王十朋",
        "paragraphs": [
            "長江何處水，明月幾州天。",
            "月與江無約，相逢是偶然。"
        ],
        "tags": [
            "长江"
        ],
        "title": "江月亭二絕  其一",
        "id": "15540f7f-0960-4516-b123-0076f29a8b0d"
    },
    {
        "author": "王十朋",
        "paragraphs": [
            "江山今古幾英雄，割據并吞總是空。",
            "惟有江流不轉石，千秋長在月明中。"
        ],
        "title": "江月亭二絕  其二",
        "id": "6db77c9b-906e-4955-880b-83ee2c71c8f1"
    },
    {
        "author": "王十朋",
        "paragraphs": [
            "籃輿曉上小琳宮，夔子江山指顧中。",
            "道士手栽山上柏，身猶未老幹凌空。"
        ],
        "title": "登真武山",
        "id": "9d6eb5db-a33d-4bee-9f29-185fb6d617c9"
    },
    {
        "author": "王十朋",
        "paragraphs": [
            "鄰里相呼入郡城，巴歌楚舞沸歡聲。",
            "三宵游罷同歸去，勉力耕桑事父兄。"
        ],
        "title": "上元山中百姓出游作三章諭之  其一",
        "id": "76cb3c9f-64fb-4183-a0a6-9c5b7a651a22"
    },
    {
        "author": "王十朋",
        "paragraphs": [
            "三日嬉游喜遇晴，還家又見麥青青。",
            "但須及早輸租稅，莫要勾呼到訟庭。"
        ],
        "title": "上元山中百姓出游作三章諭之  其二",
        "id": "df6e2ed5-912d-4280-93b9-0e48a460331c"
    },
    {
        "author": "王十朋",
        "paragraphs": [
            "好去耕耘隴上田，但能勤苦有豐年。",
            "家家飽暖身康健，更向明年看月圓。"
        ],
        "title": "上元山中百姓出游作三章諭之  其三",
        "id": "f6917be5-25f7-4699-912b-4dd94a526c5d"
    },
    {
        "author": "王十朋",
        "paragraphs": [
            "八陣圖旁丞相祠，風雲慘淡會當時。",
            "功成豈止三分漢，才大非惟十倍丕。",
            "渭上忽傳司馬走，蜀中長起卧龍思。",
            "我來再拜瞻遺像，淚滿襟如老杜詩。"
        ],
        "title": "題諸葛武侯祠",
        "id": "bb2f121e-6fa4-4d81-b2bb-7421d5c83cd1"
    },
    {
        "author": "王十朋",
        "paragraphs": [
            "萬丈光芒筆有神，兩眉猶带舊酸辛。",
            "殘杯不復隨肥馬，賸馥端能丐後人。",
            "夔子江頭吟處景，杜鵑聲裏拜時身。",
            "敬瞻遺像觀詩史，一酹雲安麴米春。"
        ],
        "title": "登詩史堂觀少陵畫像",
        "id": "4d5bb284-1fc9-4416-bfe1-46ff69a39e5e"
    },
    {
        "author": "王十朋",
        "paragraphs": [
            "扁舟西泝蜀江長，邂逅論交得老蒼。",
            "幕客可能淹杜甫，郎官誰復識馮唐。",
            "梅花開日方聯事，柳絮飛時遽趣裝。",
            "我過洞庭應有日，定須來掃蓋公堂。"
        ],
        "tags": [
            "洞庭湖"
        ],
        "title": "送參議吳郎中",
        "id": "9a8a6a73-6205-468d-b515-6bc5038bbcf1"
    },
    {
        "author": "王十朋",
        "paragraphs": [
            "天下通祀惟社稷，次則曰雨曰雷風。",
            "勾龍與棄配土穀，是皆於民有大功。",
            "古夔子國今會府，其於明祀可不崇。",
            "西郊壇宇何太陋，我忝守土責在躬。",
            "廣而新之繄誰力，蓮幕花縣謀僉同。",
            "築垣旁近丹荔圃，闢路下壓黄冠宮。",
            "地有松柏兼可植，時和黍稌行將豐。",
            "夔門社稷宋社稷，願與天地同無窮。"
        ],
        "title": "夔州祀社稷于州之西五里地不盈畝壇宇庳陋垣牆頹圮非所以崇明祀也買地易路築屋增壇命同僚董其事不踰月告成二月戊子祀事既畢詩以記之",
        "id": "4c5186e5-0713-4398-a098-436811e1dad6"
    },
    {
        "author": "王十朋",
        "paragraphs": [
            "我輩逢山眼即青，卧龍頂上喜同登。",
            "圖留沙磧懷諸葛，詩誦江濆憶少陵。",
            "巫峽雲飛天一握，瞿唐魚化浪三層。",
            "藍輿又向人間去，回首林泉媿老僧。"
        ],
        "title": "游卧龍山呈行可元章",
        "id": "035b6008-b8d6-49b6-b0cb-57ca1d77e2f7"
    },
    {
        "author": "王十朋",
        "paragraphs": [
            "巫邑初傳鯉，吾家遂得夔。",
            "遥來如馬地，却應夢熊詩。",
            "官忝二千石，孫看第一枝。",
            "欣同君子抱，祝汝似吾兒。"
        ],
        "title": "聞詩得男名之曰夔",
        "id": "cdffbd48-a84b-4bf0-94dc-3866bc2db6ba"
    },
    {
        "author": "王十朋",
        "paragraphs": [
            "湛湛下脩竹，味如飴蜜甘。",
            "人言此爲瑞，無德可能堪。"
        ],
        "title": "甘露降于宅堂竹間凡半月三經雨乃止州宅有甘露堂昔周□□侍郎爲郡露降焉易見山堂以名之予無善政懼其爲災記以二絕  其一",
        "id": "deb94ea8-bcde-4071-8e41-f3a0793d0f74"
    },
    {
        "author": "王十朋",
        "paragraphs": [
            "竹間甘露日瀼瀼，飴蜜珠璣带細香。",
            "天閔夔民歲饑饉，雨暘時若乃嘉祥。"
        ],
        "title": "甘露降于宅堂竹間凡半月三經雨乃止州宅有甘露堂昔周□□侍郎爲郡露降焉易見山堂以名之予無善政懼其爲災記以二絕  其二",
        "id": "b9858fc5-1da0-48d5-9058-c8e88adece19"
    },
    {
        "author": "王十朋",
        "paragraphs": [
            "英英道山友，贈我深林芳。",
            "入室與俱化，同心如此香。",
            "紉之可爲佩，不采庸何傷。",
            "三復韓子操，援琴鼓揚揚。"
        ],
        "title": "元章贈蘭",
        "id": "dc777d3a-c3c2-4837-a977-a224afa5b251"
    },
    {
        "author": "王十朋",
        "paragraphs": [
            "山藏古寺柏青青，地重端因蜀相登。",
            "沙上不聞江轉石，人間幾見谷爲陵。",
            "龍蛇樹影摇千尺，玉雪花枝吐萬層。",
            "堪嘆草廬誰復顧，凄然香火却依僧。"
        ],
        "title": "卧龍山有武侯新祠再用前韵",
        "id": "2b9439a2-cf28-4b68-a7f1-f2afc872ff02"
    },
    {
        "author": "王十朋",
        "paragraphs": [
            "八十高年林下老，四千餘里夢中家。",
            "雲安雙鯉隨春水，爲我傳書到永嘉。"
        ],
        "title": "寄書與二叔二弟  其一",
        "id": "06147215-6002-458c-a69a-ce8219740f32"
    },
    {
        "author": "王十朋",
        "paragraphs": [
            "左原端是脊令原，誰遣分飛到蜀門。",
            "况是清明寒食候，杜鵑聲裏斷離魂。"
        ],
        "title": "寄書與二叔二弟  其二",
        "id": "e9ddb1ae-df8f-4701-87c1-05b337e09667"
    },
    {
        "author": "王十朋",
        "paragraphs": [
            "去歲游廬山，社中觀白蓮。",
            "不飲遠公酒，聊酌聰明泉。",
            "肩輿過武昌，乘興西山巔。",
            "巖乳飲菩薩，詩篇誦蘇仙。",
            "夔州苦無井，癭俗殊可憐。",
            "竹筩喉不乾，可浣不可煎。",
            "日汲卧龍水，屢頼擔夫肩。",
            "所取都幾斛，深慚未投錢。",
            "前日招提游，入耳聲涓涓。",
            "泓澄可照膽，草木皆光妍。",
            "却疑南陽人，蟠蟄清泠淵。",
            "慘淡會風雲，滂沱霖普天。",
            "源如少陵詞，清入光芒篇。",
            "餘波漲瞿唐，洶湧吞百川。",
            "何人著水經，漏此不及編。",
            "道人出新茗，林間手新研。",
            "共以夷齊心，來結觀音緣。",
            "至今清夜夢，猶到幽亭邊。",
            "交游况離索，回首成悽然。",
            "何時鹿呦呦，重訪山中禪。"
        ],
        "tags": [
            "庐山"
        ],
        "title": "題卧龍山觀音泉呈行可元章",
        "id": "3b8f111d-97bf-49ef-94b7-6090fa265411"
    },
    {
        "author": "王十朋",
        "paragraphs": [
            "東臺使者妙詩文，贈我中書四十君。",
            "我不善書慚拜賜，中書今日遇將軍。"
        ],
        "title": "元章贈筆戲成一絕",
        "id": "b25f00e2-fca5-4698-8b64-1ab0f3ded167"
    },
    {
        "author": "王十朋",
        "paragraphs": [
            "一尊方喜細論文，春草題詩又送君。",
            "手握管城言不盡，詩壇誰復將中軍。"
        ],
        "title": "再酬元章",
        "id": "e2eae2da-0d14-446f-8b88-81a5914ec79f"
    },
    {
        "author": "王十朋",
        "paragraphs": [
            "道造精微更有文，絳侯應媿不如君。",
            "試將武事論詩筆，句法嚴於細柳軍。"
        ],
        "title": "又答行可",
        "id": "5de29b66-e310-4393-a9f7-579ac9b45da9"
    },
    {
        "author": "王十朋",
        "paragraphs": [
            "渴懷思欲吸長江，聞說西臺釀滿缸。",
            "一斗青州白從事，忽隨詩句到蓬窗。"
        ],
        "tags": [
            "长江"
        ],
        "title": "酬行可惠白酒",
        "id": "c4d79cc7-2a9e-4887-89be-75d0adf08cfb"
    },
    {
        "author": "王十朋",
        "paragraphs": [
            "籃輿拂曉出東關，鍾磬聲聞杳靄間。",
            "心欲報恩頻入院，人逢勝己更觀山。",
            "竹香細細禪房靜，江水渾渾野渡閑。",
            "欲問漁人國興廢，黄鸝隔葉語緜蠻。"
        ],
        "title": "同行可元章報恩寺行香登佛牙樓望勝己山",
        "id": "c4e7c36c-3609-4b96-b1f7-71d3ed31fa03"
    },
    {
        "author": "王十朋",
        "paragraphs": [
            "蜀江險處是夔州，灧澦堆邊看競舟。",
            "爲報鄱陽相識道，去年人在此登樓。"
        ],
        "title": "五月四日與同僚南樓觀競渡因成小詩四首明日同行可元章登樓又成五首  其一",
        "id": "03cd59de-5402-4b83-845f-a7fc2953de7e"
    },
    {
        "author": "王十朋",
        "paragraphs": [
            "臺前八陣己陳迹，水底三閭何處招。",
            "手把菖蒲對佳節，興來呼酒勸同僚。"
        ],
        "title": "五月四日與同僚南樓觀競渡因成小詩四首明日同行可元章登樓又成五首  其二",
        "id": "d6fb03e5-0414-4c22-8fd5-3fb11504d888"
    },
    {
        "author": "王十朋",
        "paragraphs": [
            "鄱陽夔子兩端午，去歲人如今歲人。",
            "直是吳頭來蜀尾，子規聲裏弔靈均。"
        ],
        "title": "五月四日與同僚南樓觀競渡因成小詩四首明日同行可元章登樓又成五首  其三",
        "id": "039be3c5-cc44-49f6-b12b-da5e9bcf79e4"
    },
    {
        "author": "王十朋",
        "paragraphs": [
            "榴花照眼對佳客，荷葉傳杯懷故鄉。",
            "想見明年話夔子，又如今歲念鄱陽。"
        ],
        "title": "五月四日與同僚南樓觀競渡因成小詩四首明日同行可元章登樓又成五首  其四",
        "id": "ff1a4f37-58fa-4e59-b0e6-f71317c63350"
    },
    {
        "author": "王十朋",
        "paragraphs": [
            "黍遇今朝盡生角，艾從何處忽爲神。",
            "荷香十里一鈎月，定有扁舟歸去人。"
        ],
        "title": "五月四日與同僚南樓觀競渡因成小詩四首明日同行可元章登樓又成五首  其五",
        "id": "7f40cb72-81f3-43d6-b3f8-5673f3cb99f9"
    },
    {
        "author": "王十朋",
        "paragraphs": [
            "舟人鼓楫呼何在，聲似湘沅江上聲。",
            "更聽劉郎竹枝曲，不論南北總傷情。"
        ],
        "title": "五月四日與同僚南樓觀競渡因成小詩四首明日同行可元章登樓又成五首  其六",
        "id": "fcab636f-65cb-42c4-aa32-99f9180e068f"
    },
    {
        "author": "王十朋",
        "paragraphs": [
            "細葛含風羅疊雪，近臣初拜賜衣時。",
            "願因角黍詢遺俗，學士寧無六一詞。"
        ],
        "title": "五月四日與同僚南樓觀競渡因成小詩四首明日同行可元章登樓又成五首  其七",
        "id": "5b0db367-c833-4287-bb80-5ccdbf05530a"
    },
    {
        "author": "王十朋",
        "paragraphs": [
            "競渡本來緣救溺，凌波初不爲爭標。",
            "今人不解古人意，得勝歸來笑語囂。"
        ],
        "title": "五月四日與同僚南樓觀競渡因成小詩四首明日同行可元章登樓又成五首  其八",
        "id": "38051f97-35de-48b2-ba11-8947b570971c"
    },
    {
        "author": "王十朋",
        "paragraphs": [
            "綵舟兩兩鼓鼕鼕，勝己山陰瀼水東。",
            "父老相逢話良苦，兒郎多在馬船中。"
        ],
        "title": "五月四日與同僚南樓觀競渡因成小詩四首明日同行可元章登樓又成五首  其九",
        "id": "7ee6b538-c0f9-498a-a4de-84b87ddebabd"
    },
    {
        "author": "王十朋",
        "paragraphs": [
            "終日思歸未有涯，夢魂無夜不還家。",
            "莫雲春樹憶太白，流水高山逢伯牙。",
            "卷軸隨身雖有厄，風流得罪可無譁。",
            "相逢莫便匆匆去，弭棹夔門過食瓜。"
        ],
        "title": "劉韶美至巫山寄詩因次其韵",
        "id": "fda28222-27ed-4142-af62-05830c9925cb"
    },
    {
        "author": "王十朋",
        "paragraphs": [
            "取友四十載，普天半交游。",
            "蒹葭群玉間，莫盛登瀛洲。",
            "元章真國士，未見心已投。",
            "雅抱畎畆志，共懷天下憂。",
            "舘閣育人材，孰云專校讎。",
            "慷慨論世事，不見范尹歐。",
            "疆埸况如許，寧不憂宗周。",
            "精忠屹肝膽，苦語驚冕旒。",
            "君去最勇决，我行尚遲留。",
            "初別擬十載，相逢忽三秋。",
            "龍飛起元老，江淮握貔貅。",
            "禮羅得奇才，戎幕資良籌。",
            "人事苦好違，壯懷莫能酬。",
            "去持夔州節，遥泛瞿唐舟。",
            "我亦來自鄱，茲行豈人謀。",
            "八陣觀壯圖，三峽窺倒流。",
            "訪君義勝堂，顧我制勝樓。",
            "如馬謁白帝，卧龍尋武侯。",
            "江亭覽月色，園花賞春柔。",
            "果分餘味甘，蘭贈深林幽。",
            "詩篇浩卷軸，墨妙輝山丘。",
            "氣薄文艷杜，詞卑竹枝劉。",
            "吏事容拙踈，交情荷綢繆。",
            "綸言下北闕，綉衣使西州。",
            "流錢豈君事，易地曾何優。",
            "胡不班玉笋，入告嘉謀猷。",
            "巴子國最貧，瘡痍民未瘳。",
            "君去誰撫摩，欲借嗟無由。",
            "我已上祠章，歸歟老田疇。",
            "遲君還日邊，寄書到東甌。"
        ],
        "title": "送元章改漕成都",
        "id": "300730f6-3b94-44ed-abaa-0dc207ce0875"
    },
    {
        "author": "王十朋",
        "paragraphs": [
            "送客成都去，回舟白帝邊。",
            "月應遥共對，夔復有誰憐。",
            "我只懷歸計，君宜了世緣。",
            "相期翼吾道，餘事讀楞圓。"
        ],
        "title": "次韵元章留別",
        "id": "fef47a75-e86a-44de-ae57-2fc86cab25cc"
    },
    {
        "author": "王十朋",
        "paragraphs": [
            "五月峽中天氣歊，竹筩引水那能澆。",
            "江濆龍老卧未起，崖石不枯珠自跳。",
            "草草杯盤對君酌，燈前疑是簷花落。",
            "毫端寫出萬斛珠，共向炎天作氷雹。",
            "妃子名園荔子丹，絳囊初摘堆金盤。",
            "細擘輕紅唱君曲，咀嚼水晶牙頰寒。",
            "老翁真箇如年少，激水成珠堪一笑。",
            "劉侯自有胸中珠，不止照人兼自照。"
        ],
        "title": "夜與韶美飲酒瑞白堂秉燭觀跳珠，分韵得跳字",
        "id": "c7ca2782-2fad-4423-9e35-b6116f06487c"
    },
    {
        "author": "王十朋",
        "paragraphs": [
            "別來世故朝昏殊，相與言之汗模糊。",
            "兩翁得酒促坐席，感深念極氣欲蘇。",
            "籜龍亦解作水供，紬繹尋丈如渴烏。",
            "衣巾生秋背毛豎，金石相應環佩趨。",
            "江山豪壯旁尊俎，醉中頻貫纍纍珠。",
            "此時一事復掛口，爲樂未竟成喑嗚。",
            "夔州憂民困湯火，潤澤有志無坦途。",
            "眼前焦熬十萬戶，欠伸戲笑皆霑濡。",
            "自操量槩入官廩，不輸一錢分水符。",
            "讀書功力無表畔，久矣俗吏輕吾儒。"
        ],
        "title": "儀鳳得珠字",
        "id": "ee842678-f726-42e9-943b-2b276ab57d0a"
    },
    {
        "author": "王十朋",
        "paragraphs": [
            "醫師籠參朮，良將枕戈矢。",
            "儒生嗜底物，書卷掛口齒。",
            "劉侯西南來，歲月十首尾。",
            "閉門閲古今，過眼分亥豕。",
            "異書照神藜，奇字哭妖鬼。",
            "許身如蠹魚，文字共生死。",
            "風流反得罪，去國果誰耻。",
            "仙舟載祕閣，便腹貯名理。",
            "江神亦世情，逐客多不喜。",
            "厄同焚書秦，惡類滅邢燬。",
            "沾濡徧箱篋，痛惜到骨髓。",
            "我初聞爲驚，終夜成坐起。",
            "得君詩細讀，罪己不罪水。",
            "願言坐嘯餘，書著子劉子。"
        ],
        "title": "次韵韶美失舟閔書",
        "id": "4096be68-1a60-4209-a2fd-47f3f3e1854b"
    },
    {
        "author": "王十朋",
        "paragraphs": [
            "五載三詩送我歸，古夔今作送君詩。",
            "相如游處符分竹，諸葛陣旁舟解維。",
            "秉燭莫辭頻把酒，揮毫未免各憂時。",
            "可憐灧澦雙蓬鬢，會合無多又別離。"
        ],
        "title": "韶美歸舟過夔留半月語離作惡詩二章以送  其一",
        "id": "1fc37405-6af6-450d-b8ec-4fdcaa95d52f"
    },
    {
        "author": "王十朋",
        "paragraphs": [
            "弱羽年來正倦飛，夔門邂逅故人歸。",
            "人生一笑難開口，世事多端合掩扉。",
            "况是桑榆俱晚景，何曾富貴已危機。",
            "明朝悵望仙舟遠，百尺高樓上靜暉。"
        ],
        "title": "韶美歸舟過夔留半月語離作惡詩二章以送  其二",
        "id": "ee972538-ee45-4d5b-b4e8-197231dd8858"
    },
    {
        "author": "王十朋",
        "paragraphs": [
            "社燕秋鴻不共飛，却因送別更懷歸。",
            "一壺獨酌人何處，千里相思月滿扉。",
            "烟雨已催予把釣，功名行看子投機。",
            "雲安雙鯉傳書至，詩句清含山水暉。"
        ],
        "title": "元章至雲安用送韶美韵見寄次韵以酬",
        "id": "d70def91-8e7c-4e21-9de4-f91ba90278c6"
    },
    {
        "author": "王十朋",
        "paragraphs": [
            "木老生遲六月丹，明珠百顆照朱顔。",
            "因渠風味思瑶柱，撩我鄉心念玉環。",
            "路遠應難三日寄，樓高更上一層攀。",
            "君謨譜內丁香種，宜在江陳品第間。"
        ],
        "title": "靜暉樓前有荔子一株木老矣猶未生予去其枯枝今歲遂生一二百顆至六月方熟",
        "id": "3e33c34c-cb8d-4339-9b4f-5a1898956eb6"
    },
    {
        "author": "王十朋",
        "paragraphs": [
            "肌膚冰雪鶴頭丹，三峽相逢一破顔。",
            "人折高枝如折桂，鳥銜餘顆似銜環。",
            "香傳樂譜名尤重，紅入詩家句莫攀。",
            "來歲熟時先寄我，夢魂應到白雲間。"
        ],
        "title": "行可和詩再用前韵",
        "id": "b3338052-5e00-4bbe-8efe-f751ef1c6c15"
    },
    {
        "author": "王十朋",
        "paragraphs": [
            "星火燒空一夜丹，來禽青李覺無顔。",
            "少陵池舘三人賞，白帝江山四面環。",
            "生晚免教妃子汙，食餘應許黑衣攀。",
            "閩娘十八誰標榜，未必風流似此間。"
        ],
        "title": "行可再和因思前日與韶美同飲計臺臨池摘實復用前韵",
        "id": "080a387c-4c21-475e-a851-5a10280845df"
    },
    {
        "author": "王十朋",
        "paragraphs": [
            "神仙乞與返魂丹，枯木能成處子顔。",
            "雅樂聲中逢魏絳，重圍解後見齊環。",
            "九齡賦妙那能繼，三峽詩高未易攀。",
            "兒輩莫言酬倡晚，吾鄉食實在秋間。"
        ],
        "title": "又用韵呈行可",
        "id": "13430137-d900-4a20-94c5-8454e4e9568a"
    },
    {
        "author": "王十朋",
        "paragraphs": [
            "遥碧峯尖如削，輕紅荔臉初酣。",
            "水漲江天渺渺，故人一葉西南。"
        ],
        "title": "元章至萬州湖灘寄六言一絕云滿目莫山平遠一池雲錦清酣忽有鍾聲林際直疑夢到江南某六月朔日登靜暉樓觀江漲望西南碧遠數峰乃前日送別處也爲之黯然樓前荔子初丹次韵寄元章",
        "id": "41527eb6-47ac-4709-86a2-caccbca8bc55"
    },
    {
        "author": "王十朋",
        "paragraphs": [
            "劉郎初自日邊歸，入峽殷勤寄我詩。",
            "大小承天思越絕，後先去國會坤維。",
            "分題應記跳珠夜，送別還思入竹時。",
            "千里遥遥共明月，此心無合亦無離。"
        ],
        "title": "韶美至雲安寄詩二首再用詩字韻以寄",
        "id": "5b2fb696-f7be-42cc-8708-73529a0364b0"
    },
    {
        "author": "王十朋",
        "paragraphs": [
            "瑞白堂虛氷雪凝，散爲珠玉洗炎蒸。",
            "詼諧未效東方朔，賦詠聊追杜少陵。"
        ],
        "title": "伏日與同官小飲瑞白堂觀跳珠分韵賦詩",
        "id": "244645f3-26a2-4ade-a821-4145590ff582"
    },
    {
        "author": "王十朋",
        "paragraphs": [
            "去歲鄱陽四望亭，題分十二志同登。",
            "眼中忽見天邊月，不謂天邊是固陵。"
        ],
        "title": "伏日懷鄱陽同僚",
        "id": "fb6efda0-e9a0-48bf-85f6-8227c12f702b"
    },
    {
        "author": "王十朋",
        "paragraphs": [
            "我慕鄭子真，躬耕老巖谷。",
            "不慕蘇季子，腰金詫宗族。",
            "失脚落塵網，回頭念幽獨。",
            "向來鴛鷺行，進退慚碌碌。",
            "把麾鄱君國，飲水清灣曲。",
            "緬懷九賢人，痛閔千里俗。",
            "奉揚乏仁風，黎庶因炎燠。",
            "疇能政有成，敢望諾無宿。",
            "厚顔叨祿廩，汗背擁旌纛。",
            "命下忽夔門，諸公孰推轂。",
            "水陸三千里，湖重嶺仍複。",
            "至喜謁文忠，秭歸懷李矗。",
            "鄱人憐老守，去類楚臣逐。",
            "出門橋已斷，擁道頞爭蹙。",
            "初無龔黄政，濫繼秦侯躅。",
            "仇香舊同僚，別寄兩竿牘。",
            "賦詩仍畫圖，開卷宛在目。",
            "清音滿干越，餘韵到巴蜀。",
            "我有二頃田，荒蕪雁山腹。",
            "願畫歸去來，芒鞋事耕育。"
        ],
        "title": "餘干翁簿以予去饒之日郡人斷橋見留畫圖賦詩見寄因次其韵",
        "id": "1522f952-0a01-4818-8218-5d6f6e5cd075"
    },
    {
        "author": "王十朋",
        "paragraphs": [
            "文公有序規童子，將聖猶言畏後生。",
            "好把五車書盡讀，五車讀了要須行。"
        ],
        "title": "贈裴童子",
        "id": "c270b142-6d8c-420e-ba65-176f9bfe52ec"
    },
    {
        "author": "王十朋",
        "paragraphs": [
            "千載岐周鸑鷲聞，果生英傑嗣姬文。",
            "鯤鵬變化正六月，蟾兔光輝將十分。",
            "肯把威名爭烈日，只將道眼視浮雲。",
            "祝公壽共詩書久，一瓣心香已敬焚。"
        ],
        "title": "行可生日",
        "id": "8915367a-3d3d-4422-a42b-4e6dc6480227"
    },
    {
        "author": "王十朋",
        "paragraphs": [
            "照眼驪珠光陸離，莆田太守寄新詩。",
            "死生貴賤交情見，惟有吾宗不徇時。"
        ],
        "title": "王嘉叟和讀楚東詩復用前韵以寄",
        "id": "63b70f5f-a9d8-466b-93ab-5a2741f4c7ae"
    },
    {
        "author": "王十朋",
        "paragraphs": [
            "金谷富季倫，丑坐貴思黯。",
            "人間幾泉石，豪奪在軒檻。",
            "燕賀厦初成，花飛春忽減。",
            "破甑任生塵，只有萊蕪范。"
        ],
        "title": "嘉叟和黯字詩再用前韵以寄",
        "id": "12377b58-29e2-4f3f-9043-4dbe5054a664"
    },
    {
        "author": "王十朋",
        "paragraphs": [
            "木記餘干大，風觀楚國雄。",
            "吾詩留大木，君句壓雄風。",
            "鄱水連天碧，潘花滿縣紅。",
            "論文一尊酒，何日故人同。"
        ],
        "title": "和喻叔奇宿大木寺",
        "id": "0a394e4e-a1db-40cd-b3b8-0f593716ddf0"
    },
    {
        "author": "王十朋",
        "paragraphs": [
            "誰遣吾儕合又離，江山深憶共題詩。",
            "君舟西上吾東矣，尊酒論文更幾時。"
        ],
        "title": "用讀楚東集韵寄元章",
        "id": "81d1c28b-c499-40eb-9d29-3bef208d0dda"
    },
    {
        "author": "王十朋",
        "paragraphs": [
            "簾捲見山近，窗開竹香香。",
            "訟庭公事少，靜坐納微凉。"
        ],
        "title": "納凉",
        "id": "9690b8ed-f9ba-4c61-9351-cd46bba01cdf"
    },
    {
        "author": "王十朋",
        "paragraphs": [
            "節物催吾老，天涯見立秋。",
            "凉微金尚伏，暑熾火初流。",
            "家遠思嘗稻，年衰怯戴楸。",
            "歸耕期已近，河漢望牽牛。"
        ],
        "title": "立秋",
        "id": "ddaf3fdb-281e-49ce-805f-593d5e17c016"
    },
    {
        "author": "王十朋",
        "paragraphs": [
            "去年佳節吳頭見，今久秋聲峽內聞。",
            "桂魄漸看成半璧，銀河猶自掩微雲。",
            "曬書空有便便腹，乞巧初無怪怪文。",
            "爲向天邊牛女道，夫耕婦織莫辭勤。"
        ],
        "title": "七夕",
        "id": "cde4fab2-8282-487f-b68d-9f3bb44abd10"
    },
    {
        "author": "王十朋",
        "paragraphs": [
            "一別鄱陽歲及朞，夔門又見食瓜時。",
            "自慚政拙無遺愛，安得民心有去思。"
        ],
        "title": "懷鄱陽",
        "id": "65fe5cdc-c01c-4876-8457-5abc5713656f"
    },
    {
        "author": "王十朋",
        "paragraphs": [
            "我來饒與夔，三載墮兩齒。",
            "懸知年非永，早悟仕當已。",
            "要須未落時，猛效二疏止。",
            "胡爲一再落，不已良可耻。",
            "慨然懷古人，未有長不死。",
            "因思年方少，輩行多勝己。",
            "顔紅齒牢潔，徃徃同逝水。",
            "吾衰况如許，寧復老彭比。",
            "覽鏡視顔色，今昨不相似。",
            "行年五十五，萬事可休矣。",
            "功名與富貴，磨滅何足紀。",
            "但願早還鄉，俯育三百指。",
            "婚嫁畢兒女，松楸依怙恃。",
            "弟兄飲真率，故舊忘汝爾。",
            "齒牙任摇脫，肉食吾不視。",
            "有身久爲患，無齒實堪喜。",
            "始憂笑韓公，可惜陋子美。",
            "未必傷我心，茲言聞柳子。"
        ],
        "title": "齒落用昌黎韻",
        "id": "8ae4a87d-f53f-462b-b824-c559b082144c"
    },
    {
        "author": "王十朋",
        "paragraphs": [
            "聖主有美化，丁寧戒守臣。",
            "毋令挂牆壁，宣以及吾民。"
        ],
        "title": "十八坊詩 宣化",
        "id": "a8b4b486-daec-43a6-aaa8-8521ab2e01a5"
    },
    {
        "author": "王十朋",
        "paragraphs": [
            "昔日循良吏，獄空無怨聲。",
            "刑清本無術，心地要先清。"
        ],
        "title": "十八坊詩 刑清",
        "id": "a7df46af-99e4-43ba-9309-711e4e5944ea"
    },
    {
        "author": "王十朋",
        "paragraphs": [
            "茲地有神宇，人人來薦羞。",
            "神雖能介福，福亦自須求。"
        ],
        "title": "十八坊詩 介福",
        "id": "9c24599e-6041-441f-8277-df58430d73b9"
    },
    {
        "author": "王十朋",
        "paragraphs": [
            "川峽天下險，幾人持節過。",
            "好來平處弭，莫起險中波。"
        ],
        "title": "十八坊詩 弭節",
        "id": "5b8060e0-7ce0-4cb4-b7de-319d52547b35"
    },
    {
        "author": "王十朋",
        "paragraphs": [
            "夔府皇華地，乘軺都幾人。",
            "誰如二使者，實惠活斯民。"
        ],
        "title": "十八坊詩 皇華",
        "id": "d9998583-811d-4bc4-a5a6-13a80c6e7271"
    },
    {
        "author": "王十朋",
        "paragraphs": [
            "刀笠燒畬俗，舟航撇旋鄉。",
            "五經誰教子，儒術破天荒。"
        ],
        "title": "十八坊詩 興儒",
        "id": "83fd91c1-0470-4a38-b4c8-fb62d8a006a6"
    },
    {
        "author": "王十朋",
        "paragraphs": [
            "西接卿雲里，東連屈宋鄉。",
            "好風吹峽水，盡作魯芹香。"
        ],
        "title": "十八坊詩 崇化",
        "id": "1ebacdba-3ef5-4705-ad3b-eea21ca1c5ac"
    },
    {
        "author": "王十朋",
        "paragraphs": [
            "相與勿言利，要令通有無。",
            "家家香一瓣，心慕舜之徒。"
        ],
        "title": "十八坊詩 𢡟遷",
        "id": "d4fd04e8-7a9d-4900-8a4d-90888fb025b6"
    },
    {
        "author": "王十朋",
        "paragraphs": [
            "世仰欽宗聖，人知太母賢。",
            "千秋龍已化，香火蜀江邊。"
        ],
        "title": "十八坊詩 興龍",
        "id": "e34daff8-b784-4da8-a602-47d721991c83"
    },
    {
        "author": "王十朋",
        "paragraphs": [
            "非長陳壽賛贊，無首杜陵詩。",
            "廟貌并公論，如今勝昔時。"
        ],
        "title": "十八坊詩 卧龍",
        "id": "5a56bdbd-ba91-4205-ba62-0a64cf2680c4"
    },
    {
        "author": "王十朋",
        "paragraphs": [
            "誰道夔門陋，茲坊號慶豐。",
            "守臣憂國願，端似杜陵翁。"
        ],
        "title": "十八坊詩 慶豐",
        "id": "a681f42a-5433-4420-9547-a20ac56bd432"
    },
    {
        "author": "王十朋",
        "paragraphs": [
            "前山名勝己，夔子有嘉賓。",
            "舘闢自予始，媿非賢主人。"
        ],
        "title": "十八坊詩 禮賓",
        "id": "1699f6c1-2514-4064-bdfd-992d4f377f5e"
    },
    {
        "author": "王十朋",
        "paragraphs": [
            "大江來自蜀，衆水共朝東。",
            "我欲扁舟去，問津從此通。"
        ],
        "title": "十八坊詩 通津",
        "id": "82babe9c-1931-432a-9bd4-4da9168ef4e9"
    },
    {
        "author": "王十朋",
        "paragraphs": [
            "官費接筒竹，民蠲沽水錢。",
            "丁寧後來者，莫負義名泉。"
        ],
        "title": "十八坊詩 義泉",
        "id": "a9b00ca2-0a33-4305-ae92-3c812e77bbf4"
    },
    {
        "author": "王十朋",
        "paragraphs": [
            "分鼎江山在，受遺宮闕荒。",
            "風雲時慘淡，疑會舊明良。"
        ],
        "title": "十八坊詩 永安",
        "id": "95844f16-b074-412e-a93d-7e538d2fb6fd"
    },
    {
        "author": "王十朋",
        "paragraphs": [
            "月窟何人到，向來標榜新。",
            "如今折桂者，不止一坊人。"
        ],
        "title": "十八坊詩 折桂",
        "id": "4a0895a4-5edf-42fa-b5b9-065ebc0d307c"
    },
    {
        "author": "王十朋",
        "paragraphs": [
            "二疏歸去後，林下少休官。",
            "聖代夔門裏，一枝栖故鸞。"
        ],
        "title": "十八坊詩 知足",
        "id": "94a2f72e-3fa6-44c0-b96c-a4cac1a73958"
    },
    {
        "author": "王十朋",
        "paragraphs": [
            "郡城深僻處，車馬罕經過。",
            "中有人多少，人和風自和。"
        ],
        "title": "十八坊詩 和風",
        "id": "6ae70b72-1be0-4c50-a5e9-9b58390e462d"
    },
    {
        "author": "王十朋",
        "paragraphs": [
            "絕塞依天險，高城瞰陣圖。",
            "公孫曾帝蜀，諸葛欲吞吳。",
            "尊俎衝千里，關山敵萬夫。",
            "人謀兼地利，端坐靜邊隅。"
        ],
        "title": "制勝樓",
        "id": "bbb8b563-ef8d-4848-82e7-1bc53b5a4ca1"
    },
    {
        "author": "王十朋",
        "paragraphs": [
            "秋陽亢流火，時雨洗中元。",
            "既賀苗蘇槁，還欣暑滌煩。",
            "德知天地大，功任鬼神言。",
            "願作老農圃，一犁耕故園。"
        ],
        "title": "中元日得雨",
        "id": "f848df3a-4526-4323-b384-d3e519be4480"
    },
    {
        "author": "王十朋",
        "paragraphs": [
            "早秋良夜月朦朧，夢覺凉生枕簟中。",
            "數點過雲簷外雨，一聲落木隴頭風。"
        ],
        "title": "夢覺偶成",
        "id": "11a68866-7699-4c57-8151-15aa67ff1012"
    },
    {
        "author": "王十朋",
        "paragraphs": [
            "遥自不欺室，來居無隠齋。",
            "事君均有犯，得郡兩俱佳。",
            "西蜀去何猛，東甌歸未諧。",
            "清風數竿竹，時見故人懷。"
        ],
        "title": "題無隠齋寄交代張真父舍人",
        "id": "67153c1e-d638-485e-8d17-59770a60fa54"
    },
    {
        "author": "王十朋",
        "paragraphs": [
            "天池水落華開蓮，綉衣呼賓傾玉船。",
            "賞花對酒誦佳句，香徹鼻觀頭風痊。",
            "韓公思摘太華實，陶令不結東林緣。",
            "何如君有第一朶，池上許我清芬連。"
        ],
        "title": "漕臺賞荷花因誦昌黎太華峯頭玉井蓮句遂用其韵呈行可",
        "id": "ce04e2fd-df0b-40a4-99f6-9e5c95e6e98e"
    },
    {
        "author": "王十朋",
        "paragraphs": [
            "夢草池塘千頃蓮，紅雲樓閣游人船。",
            "薰薰風日作夏供，病不須藥花能痊。",
            "朅來夔門念鄉國，浄友喜結西臺緣。",
            "明年華開各南北，今日有酒宜留連。"
        ],
        "title": "再用前韵",
        "id": "c30c973f-1e5d-46c0-9499-d0d5d7b4f069"
    },
    {
        "author": "王十朋",
        "paragraphs": [
            "魏公名德最芬馨，猶子傳家有典刑。",
            "勉力施行誠與善，民謠待向峽中聽。"
        ],
        "title": "張主管攝郡秭歸贈以三絕  其一",
        "id": "62f9436c-f4c2-4095-8f25-d7102ca5d077"
    },
    {
        "author": "王十朋",
        "paragraphs": [
            "女須歸處郡如何，地狹民貧事不多。",
            "把酒送行無別語，要先撫字後催科。"
        ],
        "title": "張主管攝郡秭歸贈以三絕  其二",
        "id": "69affc29-5d1b-47fa-b661-3e7f4fc19c5c"
    },
    {
        "author": "王十朋",
        "paragraphs": [
            "政術遥傳京兆張，笑談爲治定循良。",
            "諸生相見宜相勉，正是風騷屈宋鄉。"
        ],
        "title": "張主管攝郡秭歸贈以三絕  其三",
        "id": "a1ca9370-ebee-4f4b-85df-479a49b13a28"
    },
    {
        "author": "王十朋",
        "paragraphs": [
            "水晶馬乳薦新秋，青紫酸甜孰味優。",
            "只可堆鹽餉韓子，不宜釀酒博凉州。"
        ],
        "title": "蒲萄",
        "id": "44337674-4efa-4894-9d2d-c8f1e077b01c"
    },
    {
        "author": "王十朋",
        "paragraphs": [
            "九江話別已經年，三峽相逢豈偶然。",
            "預掃江頭禮賓舘，論文尊酒菊花天。"
        ],
        "title": "寄趙果州",
        "id": "6cf00341-78b5-4adf-aa1e-1ed3f8d2a7a3"
    },
    {
        "author": "王十朋",
        "paragraphs": [
            "對策天庭老布衣，直言中已有危機。",
            "須知東普勝西掖，好買扁舟及早歸。"
        ],
        "title": "寄閻普州",
        "id": "d8fbc088-7c25-4347-9b73-0273ca5af007"
    },
    {
        "author": "王十朋",
        "paragraphs": [
            "七月之間旱如燬，禱而得之偶然耳。",
            "八月又旱農無秋，同僚勸效前日求。",
            "我方省愆未及禱，沛然一雨蘇群槁。",
            "古人重請應上公，何敢頻煩瀆蒼穹。",
            "但願時暘及時雨，不獨一州天下普。"
        ],
        "title": "八月十二日雨",
        "id": "522733b7-d206-4701-9b41-36bc6e964b6b"
    },
    {
        "author": "王十朋",
        "paragraphs": [
            "水精爲鑑金爲波，挂空影寫山與河。",
            "清光此夜十分好，有酒有客宜高歌。",
            "去年今日行役苦，浪叟谿邊宿逢雨。",
            "傳聞蜀道如天高，崖懸壁絕哀猿號。",
            "波橫劍戟不易上，陸有虎豹何由逃。",
            "江山舊恃白帝險，風俗猶带烏蠻臊。",
            "驅馳兩月到西塞，夢寐萬里還東皐。",
            "嗅梅踏雪巴子里，路入鬼門欣不死。",
            "飛飛倦鳥惟思還，玉筍豈是粗官班。",
            "餘生但願閑及酒，虛名寧顧觸與蠻。",
            "良宵佳客十有五，雲放月入尊罍間。",
            "頹然老子興不淺，韓詩坡句聊追攀。",
            "君不見天寶雲霓羽衣歌，人間樂舞難同科，遺音猶在悲凉多。",
            "有酒且飲遑卹他，不飲如此良夜何。"
        ],
        "title": "中秋對月用昌黎贈張功曹韵呈同官",
        "id": "58ffadcc-5498-4980-814b-6799c98fb034"
    },
    {
        "author": "王十朋",
        "paragraphs": [
            "盤古千千古，江頭遺像存。",
            "伏羲猶後輩，禮殿盡諸孫。",
            "不屋昔非陋，有祠今未尊。",
            "東鄰二郎廟，巫覡醉朝昏。"
        ],
        "title": "盤古廟",
        "id": "dcbf3acd-8a5b-44af-a822-eeb84bad6af3"
    },
    {
        "author": "王十朋",
        "paragraphs": [
            "子政平生宜諒聞，故應有子嗣清芬。",
            "讀書行見破萬卷，識字豈惟能八分。",
            "年少便宜觀上國，詩成真可張吾軍。",
            "校讎異日居天祿，玉葉金枝有子雲。"
        ],
        "title": "趙果州之子年十四能作大字果州自荆南以詩寄予命書之字畫老成異日必名家因贈以詩",
        "id": "2743ef4e-c3bc-484d-86c9-f2b3c84ff540"
    },
    {
        "author": "王十朋",
        "paragraphs": [
            "蜀道青天不易登，飄然雲水遇鄉僧。",
            "芒鞋便欲相隨去，身縛粗官愧未能。"
        ],
        "title": "送如上人  其一",
        "id": "3861109a-2096-49b5-bd7b-6611eb23138f"
    },
    {
        "author": "王十朋",
        "paragraphs": [
            "十年作別稽山下，萬里相逢峽水西。",
            "天下名山游已遍，好尋潛澗一枝栖。"
        ],
        "title": "送如上人  其二",
        "id": "a9e558a4-740a-44df-b476-7859bcc5479c"
    },
    {
        "author": "王十朋",
        "paragraphs": [
            "昔日賢太守，堂前零露甘。",
            "我來無善政，露下亦何堪。"
        ],
        "title": "州宅雜詠 甘露堂",
        "id": "7c3636cf-f87b-4034-9c1a-b2c7d6d612ea"
    },
    {
        "author": "王十朋",
        "paragraphs": [
            "書讀萬卷破，少陵觀國初。",
            "登堂吾有媿，頭白腹空虛。"
        ],
        "title": "州宅雜詠 萬卷堂",
        "id": "fc49e12c-8d1f-4de1-96c3-a6f514f81de4"
    },
    {
        "author": "王十朋",
        "paragraphs": [
            "昔日曾夔州，茲堂見三白。",
            "爲瑞不嫌多，年豐最宜麥。"
        ],
        "title": "州宅雜詠 瑞白堂",
        "id": "a9b06170-4343-4528-8d89-bde615d53cf1"
    },
    {
        "author": "王十朋",
        "paragraphs": [
            "誰鎸堂上石，光艷少陵章。",
            "莫作詩人看，斯文似子長。"
        ],
        "title": "州宅雜詠 詩史堂",
        "id": "78f56e6a-13ac-4af9-8a16-3be22d62c95a"
    },
    {
        "author": "王十朋",
        "paragraphs": [
            "風俗無難易，治之端在人。",
            "古夔尤易治，風俗本來淳。"
        ],
        "title": "州宅雜詠 易治堂",
        "id": "9b110fa9-d721-4ce6-9010-ab4be2850ff8"
    },
    {
        "author": "王十朋",
        "paragraphs": [
            "官舍誰爲友，青青只此君。",
            "細香來燕寢，奚用炷爐熏。"
        ],
        "title": "州宅雜詠 細香堂",
        "id": "de663f6c-4893-47ec-bd82-41063dee796f"
    },
    {
        "author": "王十朋",
        "paragraphs": [
            "占得高明地，長聞燕寢香。",
            "江流匹練白，竹日萬金黄。"
        ],
        "title": "州宅雜詠 靜暉樓",
        "id": "cd78e58c-fecb-4c87-a0e9-dccaa19f54cf"
    },
    {
        "author": "王十朋",
        "paragraphs": [
            "形勝據天險，金湯無以過。",
            "英雄多失守，制勝在人和。"
        ],
        "title": "州宅雜詠 制勝樓",
        "id": "9289663d-690c-41e0-9e52-903bbb2b666c"
    },
    {
        "author": "王十朋",
        "paragraphs": [
            "仁者果何似，宜於射也觀。",
            "穿楊不在手，心地要須端。"
        ],
        "title": "州宅雜詠 穿楊亭",
        "id": "235e164b-8e8e-47e2-b57c-b7d0b9133f2b"
    },
    {
        "author": "王十朋",
        "paragraphs": [
            "勿謂江湖遠，長如天日臨。",
            "事君何敢隠，中外一般心。"
        ],
        "title": "州宅雜詠 無隠齋",
        "id": "2be5a0a1-3587-4d76-bc5e-375e776dcddc"
    },
    {
        "author": "王十朋",
        "paragraphs": [
            "分得天池水，跳成月峽珠。",
            "一清夔子國，炎瘴自今無。"
        ],
        "title": "州宅雜詠 跳珠",
        "id": "c5f0e314-5561-4480-9325-7a3f954b4978"
    },
    {
        "author": "王十朋",
        "paragraphs": [
            "穴土誰爲洞，溫凉欲自私。",
            "人間有寒暑，坐此豈容知。"
        ],
        "title": "州宅雜詠 土洞",
        "id": "98a771c1-7c56-4bc4-9a6b-cb581889ed62"
    },
    {
        "author": "王十朋",
        "paragraphs": [
            "深山夔子國，古柏靜暉樓。",
            "柯葉今如許，相看幾故侯。"
        ],
        "title": "州宅雜詠 柏",
        "id": "07cfdd1d-62ea-4dca-a8b5-b74b339d5754"
    },
    {
        "author": "王十朋",
        "paragraphs": [
            "誰種樓前荔，周天幾歲星。",
            "子隨心地赤，葉到歲寒心。"
        ],
        "title": "州宅雜詠 荔",
        "id": "c0342d26-aabd-4f7f-83a9-b754a8aa438a"
    },
    {
        "author": "王十朋",
        "paragraphs": [
            "郡齋誰種竹，綠蔭未多濃。",
            "我欲添清閟，殷勤護籜龍。"
        ],
        "title": "州宅雜詠 竹",
        "id": "eb2286ac-d8f6-47bc-ac46-3ce3cbd52c4c"
    },
    {
        "author": "王十朋",
        "paragraphs": [
            "白帝誰云陋，黄柑亦自香。",
            "一株三百顆，風味自吾鄉。"
        ],
        "title": "州宅雜詠 柑",
        "id": "ccd1a52d-a615-4839-905c-1cdc84c073dc"
    },
    {
        "author": "王十朋",
        "paragraphs": [
            "滿城風雨近重陽，準擬登高尚渺茫。",
            "會見明朝天氣好，不教孤負菊花黄。"
        ],
        "title": "前輩有滿城風雨近重陽句而不成篇九月六日遇雨因爲足之招同官分韵",
        "id": "add58692-6309-4e95-92b3-206bf69f60ec"
    },
    {
        "author": "王十朋",
        "paragraphs": [
            "重陽無數日，風雨登臨緩。",
            "會見天氣佳，黄花挿須滿。"
        ],
        "title": "又用前句作七絕  其一",
        "id": "77b85b13-74cf-468c-90da-7faa3772eedc"
    },
    {
        "author": "王十朋",
        "paragraphs": [
            "老對黄花節，遥臨白帝城。",
            "空齋聽蕭瑟，點點是鄉情。"
        ],
        "title": "又用前句作七絕  其二",
        "id": "da155104-2503-45ef-9a2b-dfdcaaf92b86"
    },
    {
        "author": "王十朋",
        "paragraphs": [
            "江山悲木落，身世嘆飄蓬。",
            "未會登山客，先吹墮帽風。"
        ],
        "title": "又用前句作七絕  其三",
        "id": "75486d4a-db90-4fe3-9ca7-978ea37f96e8"
    },
    {
        "author": "王十朋",
        "paragraphs": [
            "巫峽有雄風，菊天多細雨。",
            "知我欲登高，先期洗塵土。"
        ],
        "title": "又用前句作七絕  其四",
        "id": "ccb89eae-50e4-4f9f-a2d3-cacea6935fce"
    },
    {
        "author": "王十朋",
        "paragraphs": [
            "竹葉悲杜陵，秋雲吟柳惲。",
            "家鄉雁蕩遥，節物龍山近。"
        ],
        "title": "又用前句作七絕  其五",
        "id": "b92820e6-1b18-49d4-97f3-9fb8204597d2"
    },
    {
        "author": "王十朋",
        "paragraphs": [
            "灰飛季秋管，雲暗巫山峯。",
            "我欲廓氛曀，試呼黎與重。"
        ],
        "title": "又用前句作七絕  其六",
        "id": "8cf1cba6-6106-463d-b27b-c7f9f2ad15dc"
    },
    {
        "author": "王十朋",
        "paragraphs": [
            "節近愁陰雨，雲披見太陽。",
            "殷勤呼酒伴，爛熳醉秋光。"
        ],
        "title": "又用前句作七絕  其七",
        "id": "7f8f1dcc-ae13-40d1-b966-451cff8c055c"
    },
    {
        "author": "王十朋",
        "paragraphs": [
            "老逢佳節强躋攀，興遶東籬媿未還。",
            "與客携壺登縹緲，尋僧對榻卧幽閑。",
            "白鹽照日一峯古，烏帽吹風雙鬢班。",
            "坐上無非孟嘉輩，卧龍山却勝龍山。"
        ],
        "title": "九日登卧龍山呈同官",
        "id": "b1bde519-7226-4ae5-92de-c5046d96aef9"
    },
    {
        "author": "王十朋",
        "paragraphs": [
            "夔子山高峽天闊，騷人宅近剛腸悲。",
            "菊花上頭不易得，酒盞到手何須辭。"
        ],
        "title": "又一絕",
        "id": "eb243716-981c-421c-9f37-2b51be72aed8"
    },
    {
        "author": "王十朋",
        "paragraphs": [
            "十年持節國西門，萬里東歸德愈尊。",
            "平叔淵源易論語，子雲游戲字方言。",
            "坐令國體還元氣，重見文星照掖垣。",
            "廊廟諸公倘相問，爲言真欲老田園。"
        ],
        "title": "送何希深舍人赴召",
        "id": "ca0acedd-a921-4411-bb18-c5a639164b3d"
    },
    {
        "author": "王十朋",
        "paragraphs": [
            "取友要如山勝己，居官宜似地青簾。",
            "邊庭未靜尚赤甲，鼎鼎欲調須白鹽。"
        ],
        "title": "至瞿唐關戲用山名成一絕",
        "id": "2cfc3022-c23f-46f0-bba0-ba8f30d54644"
    },
    {
        "author": "王十朋",
        "paragraphs": [
            "七日重來白帝城，勞生遠宦厭將迎。",
            "瞿唐莫下今宜下，興逐漁舟一葉輕。"
        ],
        "title": "連日至瞿唐謁白帝祠登越公三峽堂徘徊覽古共成十二絕 瞿唐",
        "id": "9d8353c1-372c-4b0b-b9fe-8b880306b2c2"
    },
    {
        "author": "王十朋",
        "paragraphs": [
            "水漲瞿唐勢更危，舟人貪進只嫌遲。",
            "天將此石垂深戒，看取形如象馬時。"
        ],
        "title": "連日至瞿唐謁白帝祠登越公三峽堂徘徊覽古共成十二絕 灧澦",
        "id": "3b764dba-8657-4f76-8baf-75159dda9ad9"
    },
    {
        "author": "王十朋",
        "paragraphs": [
            "火德重興六合同，金行數止一星終。",
            "鼎分雖媿劉玄德，面縛肯爲安樂公。"
        ],
        "title": "連日至瞿唐謁白帝祠登越公三峽堂徘徊覽古共成十二絕 白帝城",
        "id": "d342d239-11be-4416-ad61-a14720b95ac6"
    },
    {
        "author": "王十朋",
        "paragraphs": [
            "柱國楊家二世亡，越公遺迹獨緜長。",
            "不能牢固隋基業，枉費精神在一堂。"
        ],
        "title": "連日至瞿唐謁白帝祠登越公三峽堂徘徊覽古共成十二絕 越公堂",
        "id": "44c05be9-2691-470c-aa24-ca2d5fd0b232"
    },
    {
        "author": "王十朋",
        "paragraphs": [
            "三峽堂中看倒流，沉舟側畔過千舟。",
            "世途險更勝三峽，多少人懷積羽憂。"
        ],
        "title": "連日至瞿唐謁白帝祠登越公三峽堂徘徊覽古共成十二絕 三峽堂",
        "id": "e9205212-3ee2-4ec4-b5b5-36be7799f0b2"
    },
    {
        "author": "王十朋",
        "paragraphs": [
            "白帝祠前石筍三，根連灧澦立相參。",
            "不知此石能言否，往事應同老柏談。"
        ],
        "title": "連日至瞿唐謁白帝祠登越公三峽堂徘徊覽古共成十二絕 石筍",
        "id": "231c0bc2-f884-4f45-ab95-643e88febc6f"
    },
    {
        "author": "王十朋",
        "paragraphs": [
            "蜀中鹽井知多少，功利端能與海分。",
            "尚使此山真可煮，商功計利更紛紛。"
        ],
        "title": "連日至瞿唐謁白帝祠登越公三峽堂徘徊覽古共成十二絕 白鹽",
        "id": "8d8c92c8-dccd-492b-a42d-55e42e225ffa"
    },
    {
        "author": "王十朋",
        "paragraphs": [
            "赤甲城連白帝城，子陽曾向此屯兵。",
            "區區板築徒勞耳，尚赤由來是漢營。"
        ],
        "title": "連日至瞿唐謁白帝祠登越公三峽堂徘徊覽古共成十二絕 赤甲",
        "id": "252c207a-74b3-46fe-9f83-51fbee099136"
    },
    {
        "author": "王十朋",
        "paragraphs": [
            "少陵別業古東屯，一飯遺忠畎畝存。",
            "我輩月叨官九斗，須知粒粒是君恩。"
        ],
        "title": "連日至瞿唐謁白帝祠登越公三峽堂徘徊覽古共成十二絕 東屯",
        "id": "008c50bb-3982-49f4-bf5d-7348f2e8c63c"
    },
    {
        "author": "王十朋",
        "paragraphs": [
            "老臣苦欲爭天下，嗣子何曾思蜀中。",
            "古屋數椽猶廟食，傷心地近永安宮。"
        ],
        "title": "連日至瞿唐謁白帝祠登越公三峽堂徘徊覽古共成十二絕 昭烈廟",
        "id": "5d1f3771-0704-467c-b52d-8408c8c081f8"
    },
    {
        "author": "王十朋",
        "paragraphs": [
            "一家天下裂三都，忠憤填胸出陣圖。",
            "千載相知惟白水，此心元不爲吞吳。"
        ],
        "title": "連日至瞿唐謁白帝祠登越公三峽堂徘徊覽古共成十二絕 八陣圖",
        "id": "2c1ab333-a5cb-4c3a-a247-c1ab922dd125"
    },
    {
        "author": "王十朋",
        "paragraphs": [
            "私心克盡道方大，勝己與游名始成。",
            "物我太深誰氏子，却將己勝易山名。"
        ],
        "title": "連日至瞿唐謁白帝祠登越公三峽堂徘徊覽古共成十二絕 勝己山",
        "id": "e5c781af-27ab-468d-b1ee-1b8f8545a27b"
    },
    {
        "author": "王十朋",
        "paragraphs": [
            "簷日照我几，竹風清我襟。",
            "官身心處士，官舍趣山林。"
        ],
        "title": "題無隠齋",
        "id": "806a9685-6c00-4506-858a-2d433a95e72d"
    },
    {
        "author": "王十朋",
        "paragraphs": [
            "捫膝先生有鳳毛，三年魚邑試牛刀。",
            "要令人被絃歌化，詎肯身辭州縣勞。",
            "賢令首祠唐質肅，詩篇時出楚風騷。",
            "西歸更勉家傳學，雲翼行看九萬高。"
        ],
        "title": "送喻令",
        "id": "ca98851e-763b-4410-8857-1b098dde274d"
    },
    {
        "author": "王十朋",
        "paragraphs": [
            "夔子今年雪，初冬已在山。",
            "峯非是鹽白，鬢不爲詩班。",
            "寒律三朝後，雷聲八日間。",
            "潛催子猷棹，乘興早知還。"
        ],
        "title": "十月九日雪",
        "id": "6f753800-1684-4238-9701-6c34e350c5f3"
    },
    {
        "author": "王十朋",
        "paragraphs": [
            "蕭山陸橘東坡傳，夔子黄柑老杜詩。",
            "楚越相望五千里，西州滋味獨濃知。"
        ],
        "title": "食柑",
        "id": "09cd3f9b-392e-428b-b1c0-ab773830b092"
    },
    {
        "author": "王十朋",
        "paragraphs": [
            "十月更十日，黄花開滿枝。",
            "鮮鮮如可餐，采采還自疑。",
            "重陽不堪摘，况後一月期。",
            "既晚何用好，茲言聞退之。",
            "天然傲霜性，寧問早與遲。",
            "不以日月斷，深杯爲花持。"
        ],
        "title": "十日買黄菊二株",
        "id": "1bb326f8-abe1-49c4-8d61-47f9091effd0"
    },
    {
        "author": "王十朋",
        "paragraphs": [
            "淵明耻折腰，慨然詠式微。",
            "閑居愛重九，采菊來白衣。",
            "南山忽在眼，倦鳥亦知歸。",
            "至今東籬花，清如首陽薇。"
        ],
        "title": "采菊圖",
        "id": "75db2252-dee9-4f2a-994e-b03889252c85"
    },
    {
        "author": "王十朋",
        "paragraphs": [
            "首遇重華闢四門，郡符帥閫誤蒙恩。",
            "路經灧澦少陵鬢，草夢池塘靈運魂。",
            "馬運敢辭論水陸，兵儲未暇議營屯。",
            "故人相見談時事，耿耿胸中直氣存。"
        ],
        "title": "梁彭州歸自道山泝流入峽以二詩見寄因次其韵  其一",
        "id": "4322e58d-dc42-4b25-9b01-829a410fe79c"
    },
    {
        "author": "王十朋",
        "paragraphs": [
            "壯夫白首兩同年，又繼錢塘唱和篇。",
            "十載音書天上雁，一江風雪峽中船。",
            "西州賢守得高適，東觀人才推孟堅。",
            "紫陌曾陪探花馬，姓名深愧在盧前。"
        ],
        "title": "梁彭州歸自道山泝流入峽以二詩見寄因次其韵  其二",
        "id": "d7e615ea-05c8-46fc-b832-367fb72b87e4"
    },
    {
        "author": "王十朋",
        "paragraphs": [
            "五馬携壺上卧龍，四夔連騎與游從。",
            "山中古柏歲寒色，應爲清流作意濃。"
        ],
        "title": "梁彭州與客登卧龍山送酒二尊  其一",
        "id": "394e835d-fe36-4798-8081-66941c1576bb"
    },
    {
        "author": "王十朋",
        "paragraphs": [
            "天祿歸來楊子雲，酒隨後乘爲論文。",
            "雲安麴米瓶雙玉，聊助詩人作小醺。"
        ],
        "title": "梁彭州與客登卧龍山送酒二尊  其二",
        "id": "10e01245-e6cf-4f72-afd1-51247139e64c"
    },
    {
        "author": "王十朋",
        "paragraphs": [
            "聯舟西上沸歡聲，趙璧隋珠照坐明。",
            "一客詞流三峽水，百篇詩壓五言城。",
            "廣文舊舍欣重掃，阿買奇兒况侍行。",
            "我以禮賓名客舘，雲安麴米待君傾。"
        ],
        "title": "閻普州趙果州舟中唱和以巨軸見寄酬以二首  其一",
        "id": "7d7d9e64-0e6b-4dee-ae93-02cc5cd0a132"
    },
    {
        "author": "王十朋",
        "paragraphs": [
            "燈結寒花鵲有聲，書傳雙鯉眼增明。",
            "人言盡是青雲士，天遣相逢白帝城。",
            "富貴有機端可畏，山川非險莫辭行。",
            "定知蜀道從今易，東普南充蓋已傾。"
        ],
        "title": "閻普州趙果州舟中唱和以巨軸見寄酬以二首  其二",
        "id": "71fc2ba5-08a1-46e4-852e-2839a3c1b18c"
    },
    {
        "author": "王十朋",
        "paragraphs": [
            "光堯親擢賜巍科，穅秕居前有媿多。",
            "書向蓬山俱點勘，詩從天竺共吟哦。",
            "十年尊酒喜身健，五馬人生驚鬢皤。",
            "握手夔門話疇昔，君恩未報欲如何。"
        ],
        "title": "丙戌冬十月閻惠夫梁子紹得郡還蜀聯舟過夔訪予於郡齋修同年之好也因觀太上皇帝親擢御札及館閣題名感嘆良久輒成惡詩一章以紀陳迹且志吾儕會合之異",
        "id": "aff9c6dd-c872-475a-97d3-7f4861cb823f"
    },
    {
        "author": "王十朋",
        "paragraphs": [
            "吾儕風味雅同科，領略江山逸興多。",
            "諸葛陣圖臺上看，少陵詩句酒中哦。",
            "惠山活水煎茶白，勝己高峯带雪皤。",
            "絕境况逢三五馬，定將好句壓陰何。"
        ],
        "title": "與二同年觀雪於八陣臺果州會焉酌酒論文煮惠山泉瀹建溪茶誦少陵江流石不轉之句復用前韵",
        "id": "9563384d-e6cb-41e4-bf6c-18c75fece9e3"
    },
    {
        "author": "王十朋",
        "paragraphs": [
            "端似唐人會合年，句追籍徹孟韓聯。",
            "朱幡俱任專城寄，白首叨持帥閫權。",
            "鼎甲豈如天聖榜，宗盟不減德麟賢。",
            "客真不惡主人惡，勝己山名自古傳。"
        ],
        "title": "惠夫子紹二同年懷章過夔宗英趙若拙聯舟西上賦詩二首記吾三人會合之異次韵仍簡二同年  其一",
        "id": "bafc4b84-e1f6-40c3-8cfc-fd0147dcaedd"
    },
    {
        "author": "王十朋",
        "paragraphs": [
            "晚菊鮮鮮梅蘂新，天涯對酒忽三人。",
            "才高不比丹青相，志大聊爲州縣臣。",
            "麾把普彭夔子國，榜同詹愈季元賓。",
            "二公行矣居廊廟，放我江湖作逸民。"
        ],
        "title": "惠夫子紹二同年懷章過夔宗英趙若拙聯舟西上賦詩二首記吾三人會合之異次韵仍簡二同年  其二",
        "id": "fdd27864-6d74-432e-ad9f-83599f316dc7"
    },
    {
        "author": "王十朋",
        "paragraphs": [
            "杯盤草草酌同年，更與英英玉葉聯。",
            "我輩論交真有道，異時當國願無權。",
            "策蒙親擢言尤直，召不留中已足賢。",
            "天遣西來結詩社，郵筒毋惜徃來傳。"
        ],
        "title": "與惠夫若拙小酌郡齋再用聯字韵并寄子紹",
        "id": "e061ba57-b209-47a0-acd4-eb208189fe13"
    },
    {
        "author": "王十朋",
        "paragraphs": [
            "丁丑同年友，三人忽此逢。",
            "符分俱握虎，簪盍偶成龍。",
            "撫卷神山遠，銜杯瑞雪濃。",
            "一壺勝太白，形影月游從。"
        ],
        "title": "三友堂",
        "id": "fa97f4fa-fd7d-44eb-a736-0ca93ca58da2"
    },
    {
        "author": "王十朋",
        "paragraphs": [
            "老遇懸弧旦，天涯把一麾。",
            "誤蒙崧嶽句，忍誦蓼莪詩。",
            "節物梅經眼，年華雪上眉。",
            "兒曾觴壽酒，盡是祝歸期。"
        ],
        "title": "生日",
        "id": "3e335b03-5c3e-47d4-ba82-263efb0da678"
    },
    {
        "author": "王十朋",
        "paragraphs": [
            "似我豈真我，相看還自疑。",
            "陋非臺閣像，高失布韋時。",
            "吟苦眉常皺，憂多鬢早衰。",
            "惓惓畎畝志，無復畫師知。"
        ],
        "title": "觀畫像",
        "id": "8ae90566-c0df-40f6-b9ce-d55205aed547"
    },
    {
        "author": "王十朋",
        "paragraphs": [
            "流落杜陵老，平生一飯忠。",
            "大賢宜有後，異代果生公。",
            "文艷神藜燭，霜蹄御史驄。",
            "九原呼不起，蕭瑟柏臺空。"
        ],
        "title": "杜殿院挽詞  其一",
        "id": "80605a07-8cc6-4a9e-a46f-21eef9929f15"
    },
    {
        "author": "王十朋",
        "paragraphs": [
            "親擢逢明主，臺綱振一時。",
            "觸真同獬薦，問不到狐狸。",
            "姦佞已落膽，江湖甘把麾。",
            "賢哉郭有道，無媿蔡邑碑。"
        ],
        "title": "杜殿院挽詞  其二",
        "id": "db1c3ec7-654f-4e1f-9b85-26532c21da90"
    },
    {
        "author": "王十朋",
        "paragraphs": [
            "我昔游三舘，聞公論立朝。",
            "端如平日語，果不小人饒。",
            "節義真齊固，年齡不逮喬。",
            "英魂已上天，楚些詎容招。"
        ],
        "title": "杜殿院挽詞  其三",
        "id": "9c2a9090-b623-4e89-97ed-c4d4533614b4"
    },
    {
        "author": "王十朋",
        "paragraphs": [
            "錫泉龍焙忽飛來，春著瞿唐初潑醅。",
            "腸似玉川堪七碗，興如太白謾三杯。",
            "月團不許無詩得，霜蘂端因有分開。",
            "石銚瓦盆吾已具，竹林它日定相陪。"
        ],
        "title": "會同僚于郡齋煮惠山泉烹建谿茶酌瞿唐春",
        "id": "cb6f02bc-ee7b-4605-b503-32301c72c662"
    },
    {
        "author": "王十朋",
        "paragraphs": [
            "掃地焚香待客來，煎泉瀹茗漉官醅。",
            "相公溪近何曾汲，白帝城寒正可杯。",
            "江上詩成風葉落，閣中興動雪梅開。",
            "嘉賓飲散鈴齋靜，月照虛窗有影陪。"
        ],
        "title": "同僚和詩復用前韵",
        "id": "8939cc6e-fd94-40b2-901d-d2e41adcd158"
    },
    {
        "author": "王十朋",
        "paragraphs": [
            "天工著意點酡酥，不與江梅鬭雪膚。",
            "露滴蜂房釀崖蜜，日烘龍腦噴金爐。",
            "萬松張蓋黄尤好，三峽藏春綠不枯。",
            "題品倘非坡與谷，世人應作小蟲呼。"
        ],
        "title": "蠟梅",
        "id": "58429320-b18f-4722-98da-558f1f0d8253"
    },
    {
        "author": "王十朋",
        "paragraphs": [
            "細閲皇朝進士科，第三人最得賢多。",
            "不勞則餓天將任，或起而僵帝欲哦。",
            "舘閣早推仁者勇，廟堂終作國之皤。",
            "也知有意東山卧，其奈蒼生望子何。"
        ],
        "title": "子紹至雲安復和前韵見寄酬以二首  其一",
        "id": "2fdb2cae-4b6e-4ba5-a1b7-d0e638e27c2c"
    },
    {
        "author": "王十朋",
        "paragraphs": [
            "不比求游占一科，無施不可患才多。",
            "手持江海一麾去，夢與神仙七字哦。",
            "客裏有書情愈重，別來多病鬢添皤。",
            "郡齋獨坐歲華莫，眼見官梅深憶何。"
        ],
        "title": "子紹至雲安復和前韵見寄酬以二首  其二",
        "id": "781af38a-812e-470c-84af-4fdab43e57da"
    },
    {
        "author": "王十朋",
        "paragraphs": [
            "天下人子皆思親，思而顯之能幾人。",
            "入堂省親親不見，長向羹牆見親面。",
            "身苟不立名不揚，九原何由發幽光。",
            "金枝挺挺賢公子，風樹興悲思不已。",
            "口誦孝經第一篇，立身行道期心傳。",
            "直諒多聞古三益，標準宗支名籍籍。",
            "前日召還胡不留，一麾出守西南州。",
            "官職人心所同欲，孝子思親恐親辱。",
            "不獨思親能顯親，孔門曾子君前身。",
            "我愧思親未能顯，詩作思堂涕徒泫。"
        ],
        "title": "趙若拙卓爾不群佳公子也痛親不見名堂曰思諸公爭賦之不鄙予亦以詩命予謂若拙不止乎思也且能顯之作思堂詩",
        "id": "d66436ab-c5d9-466c-9b17-9183ae4b169d"
    },
    {
        "author": "王十朋",
        "paragraphs": [
            "雅抱淵明尚，處喧思避喧。",
            "門雖有車馬，趣不異丘園。",
            "仁者本來靜，時然應亦言。",
            "端能重吾幕，無復擾爲煩。"
        ],
        "title": "題朱鈐幹灝無喧室",
        "id": "a086ecfd-bfe8-42e3-885d-52ad10f4abca"
    },
    {
        "author": "王十朋",
        "paragraphs": [
            "麴生有理何曾濁，公子無腸却最佳。",
            "羅饌寧同富兒飲，带糟聊慰老饕懷。"
        ],
        "title": "糟蟹薦杯",
        "id": "1384ceaf-4891-40d0-b38e-3f674ccce287"
    },
    {
        "author": "王十朋",
        "paragraphs": [
            "雲物書何處，山城白帝旁。",
            "鬢絲驚漸短，日線喜初長。",
            "江冷魚思復，陽回雁戀行。",
            "小舟吾已具，命下即還鄉。"
        ],
        "title": "至日寄二弟",
        "id": "88aa7e08-aa03-487d-9e8b-e65300403754"
    },
    {
        "author": "王十朋",
        "paragraphs": [
            "二叔年高甚，天涯姪未歸。",
            "一陽雲物動，三峽夢魂飛。",
            "丈室懷明慶，巍樓上靜暉。",
            "皇恩許歸去，行矣叩林扉。"
        ],
        "title": "懷二叔",
        "id": "01834920-6ab8-470e-89ba-4453a0561a94"
    },
    {
        "author": "王十朋",
        "paragraphs": [
            "烏鵲枝頭竟日喧，皇恩應許返丘園。",
            "荒蕪賦就同元亮，歡喜詩成異審言。",
            "定有好音來象闕，媿無遺愛在夔門。",
            "寄書預報梅溪弟，灑掃吾廬辦酒尊。"
        ],
        "title": "連日鵲喜東歸之祥也詩寄二弟",
        "id": "e09014f7-677f-4147-89dc-fddeeb0d4607"
    },
    {
        "author": "王十朋",
        "paragraphs": [
            "不到西臺久，傷心憶舊游。",
            "水流猶故沼，雲散只空樓。",
            "丹荔誰祠柳，清齋不對周。",
            "徘徊賦詩處，淚下莫能收。"
        ],
        "title": "白雲樓赴周漕飯追念行可",
        "id": "757f0e62-2f88-459e-a043-3f7abe11c75c"
    },
    {
        "author": "王十朋",
        "paragraphs": [
            "槐市聲名早，儒林行藝尊。",
            "麟經無絕學，烏府有危言。",
            "半歲甘泉橐，頻年刺史幡。",
            "凄凉道山舊，今日幾人存。"
        ],
        "title": "哭陳阜卿  其一",
        "id": "f1383845-2bde-470b-8850-805f5a90005d"
    },
    {
        "author": "王十朋",
        "paragraphs": [
            "識面登瀛日，論心去國時。",
            "孟軻非好辯，羊祜有先知。",
            "手筆今文伯，神明古吏師。",
            "老成嗟不見，流淚讀招詞。"
        ],
        "title": "哭陳阜卿  其二",
        "id": "82b89796-ce75-4d7a-a09c-e16fe51976d9"
    },
    {
        "author": "王十朋",
        "paragraphs": [
            "我守鄱君國，公時帥豫章。",
            "詩筒續元白，治境接龔黄。",
            "流落來夔子，傳聞侍玉皇。",
            "北門方卧護，帝忽遣巫陽。"
        ],
        "title": "哭陳阜卿  其三",
        "id": "2d9904f1-9b5f-43af-bc42-79c626641d18"
    },
    {
        "author": "王十朋",
        "paragraphs": [
            "邸報知凶訃，傷心不忍言。",
            "圖猶對徐孺，人已喪陳蕃。",
            "杖屨欲三徑，衣冠俄九原。",
            "數行嬴博淚，瞑目有餘痕。"
        ],
        "title": "哭陳阜卿  其四",
        "id": "bac0c160-4937-4b61-8cff-2b666efe9e5c"
    },
    {
        "author": "王十朋",
        "paragraphs": [
            "平生敬慕范文正，遺像向來祠楚東。",
            "夢裏何人贈文集，見公端似見周公。"
        ],
        "title": "夢人贈范文正公集",
        "id": "42d435df-f593-428b-a126-16972911f7e6"
    },
    {
        "author": "王十朋",
        "paragraphs": [
            "篔簹又復長纖纖，頭角猶藏味已甜。",
            "吾友子脩三載別，不知稚子幾根添。"
        ],
        "title": "食筍  其一",
        "id": "8fc83903-6eff-4798-bc62-05f1a21395af"
    },
    {
        "author": "王十朋",
        "paragraphs": [
            "著庭食筍記當年，屈指交游半鬼仙。",
            "謹護籜龍無恙否，得時張主想參天。"
        ],
        "title": "食筍  其二",
        "id": "0c16a455-5ca3-4aa5-a940-2a43c524ad1c"
    },
    {
        "author": "王十朋",
        "paragraphs": [
            "夔門雪裏竹萌抽，味占盤餐第一流。",
            "深憶江西陳仲舉，如今無復寄貓頭。"
        ],
        "title": "食筍  其三",
        "id": "b0521d67-4615-484e-97e3-1ca754d62f99"
    },
    {
        "author": "王十朋",
        "paragraphs": [
            "野水再經吟咏手，一般景象兩般舟。",
            "萊公相業韋郎句，付與詩人子細搜。"
        ],
        "title": "寇萊公取韋蘇州野渡無人舟自橫之句增爲十字見于曾南豐所作公傳則知前輩作詩一言一句皆有來歷予用其說爲巴東詞記有新進士作詩云語當人意爲佳句何與韋郎野渡舟用其以解嘲",
        "id": "18a985c9-3053-47c9-9e81-a8e291d8666a"
    },
    {
        "author": "王十朋",
        "paragraphs": [
            "一片夔州硯，千年禹鑿痕。",
            "平公見爾祖，王子得其孫。",
            "銅雀今安有，羅文世所尊。",
            "聊同玄穎輩，文字與吾論。"
        ],
        "title": "夔硯",
        "id": "fd54df6b-939c-4e8f-bc26-53a6602b162e"
    },
    {
        "author": "王十朋",
        "paragraphs": [
            "帝眷甘泉舊，綸恩換虎符。",
            "神應馳北闕，眼已見西湖。",
            "霖雨思賢甚，仙槎到漢無。",
            "書梁形夢寐，大厦待公扶。"
        ],
        "tags": [
            "西湖"
        ],
        "title": "聞韶美侍郎易任廣漢  其一",
        "id": "190ba546-035c-44fe-aa4f-e4111cef799a"
    },
    {
        "author": "王十朋",
        "paragraphs": [
            "書欲臨邛去，公俄廣漢行。",
            "湖欣遇房相，詩擬和劉兄。",
            "爲郡人生貴，還鄉晝錦榮。",
            "無從陪杖屨，老我欲歸耕。"
        ],
        "title": "聞韶美侍郎易任廣漢  其二",
        "id": "b1b6ad7d-2b64-4aa0-841d-507760e0ed82"
    },
    {
        "author": "王十朋",
        "paragraphs": [
            "伏幾何時臘又逢，天涯尊酒記游從。",
            "未於山下祠黄石，且向江濆謁卧龍。",
            "青眼共看官舍柳，白頭相對雪天峯虎。",
            "符願逐桃符換，萬里歸心一片濃。"
        ],
        "title": "臘日與同官小集八陣臺觀武侯新祠",
        "id": "dc597f53-a7b8-44f0-8731-3ce908a476d7"
    },
    {
        "author": "王十朋",
        "paragraphs": [
            "同僚文字三杯酒，臘日江山八陣臺。",
            "冷有人嫌吾似雪，清無塵染客如梅。"
        ],
        "title": "梅雪",
        "id": "8645c6aa-9b79-4714-97ec-f03f8974ab92"
    },
    {
        "author": "王十朋",
        "paragraphs": [
            "兩年此日此江濱，又迓向來歸去賓。",
            "兀坐茅亭竹應笑，林間不著送迎人。"
        ],
        "title": "十八日迓虞參政于西城竹亭去歲亦以此日送之",
        "id": "749eb5c8-8e62-40e8-9917-061ef4b4ba3a"
    },
    {
        "author": "王十朋",
        "paragraphs": [
            "東坡文章冠天下，日月爭光薄風雅。",
            "誰分宗派故謗傷，蚍蜉撼樹不自量。",
            "堂堂天人歐陽子，引鞭遜避門下士。",
            "天昌斯文大才出，先生弟子俱第一。",
            "天人詩如李謫仙，此論最公誰不然。",
            "詞無艱深非淺近，章成韵盡意不盡。",
            "味長何止飛鳥驚，臆說紛紛幾元稹。",
            "渾然天成無斧鑿，二百年來無此作。",
            "誰與爭先惟大蘇，謫仙退之非過呼。",
            "胸中萬卷古今有，筆下一點塵埃無。",
            "武庫森然富摛掞，利鈍一從人點檢。",
            "莫年海上詩更高，和陶之詩又過陶。",
            "地闢天開含萬彙，少陵相逢亦應避。",
            "北斗以南能幾人，大江之西有異議。",
            "日光玉潔一退之，亦言能文不能詩。",
            "碑淮頌聖十琴操，生民清廟離騷詞。",
            "舂容大篇騁豪怪，韵到窘束尤瑰奇。",
            "韓子於詩蓋餘事，詩至韓子將何譏。",
            "文章定價如金玉，口爲輕重專門學。",
            "向來學者尊西昆，詩無老杜文無韓。",
            "凈掃書齋拂塵几，瓣香敬爲三夫子。"
        ],
        "title": "讀東坡詩",
        "id": "8315c8d0-db35-40ee-bb1f-6ca892f78aad"
    },
    {
        "author": "王十朋",
        "paragraphs": [
            "蝸舍三年別，夔門兩歲除。",
            "盆雖具肴簌，儺不是鄉閭。",
            "櫪馬喧新集，桃符換舊書。",
            "何如杜陵老，守歲阿咸居。"
        ],
        "title": "除日",
        "id": "c7d826ca-f3d2-4a3b-b702-5f8927e0ea96"
    },
    {
        "author": "王十朋",
        "paragraphs": [
            "元日年年見，天涯意故長。",
            "詩篇示宗武，春色酌瞿唐。",
            "白髮又新歲，黄甘非故鄉。",
            "弟兄團拜處，歸去願成行。"
        ],
        "title": "元日",
        "id": "8da87b76-e209-4f1d-8643-5d0214569c45"
    },
    {
        "author": "王十朋",
        "paragraphs": [
            "元日書來自果州，柑三百顆酒新蒭。",
            "賢於齊下六從事，好似平陽千戶侯。",
            "老矣惟思醉鄉去，歸歟且種木奴休。",
            "使君厚意吾先辱，媿乏瓊瑶報所投。"
        ],
        "title": "趙果州送黄柑金泉酒",
        "id": "498789f9-24fd-4ac2-8ded-ec9d544b3740"
    },
    {
        "author": "王十朋",
        "paragraphs": [
            "孤標相對楚天涯，寒不能威意自佳。",
            "消得廣平公援筆，此花真是鐵心花。"
        ],
        "title": "四日雪坐間有江梅水仙花因目曰三白 梅花",
        "id": "2d22022a-cce9-4f19-b7b1-4dde35206154"
    },
    {
        "author": "王十朋",
        "paragraphs": [
            "葉抽書带秀文房，玉表黄中耐雪霜。",
            "得水成仙最風味，與梅爲弟各芬香。"
        ],
        "title": "四日雪坐間有江梅水仙花因目曰三白 水仙花",
        "id": "eccfeeb4-4d0f-4d26-b837-e4b7d8a9cf23"
    },
    {
        "author": "王十朋",
        "paragraphs": [
            "不來平地只山巔，端爲民貧故見憐。",
            "未到立春猶臘月，忽成三白定豐年。"
        ],
        "title": "四日雪坐間有江梅水仙花因目曰三白 雪",
        "id": "04e1e96c-dee0-481c-9072-747ebf09dbf7"
    },
    {
        "author": "王十朋",
        "paragraphs": [
            "好遨蜀風俗，夔人貧亦遨。",
            "今日日爲人，傾城出江皐。",
            "遨頭老病守，呼賓酌春醪。",
            "歸來及初鼓，繁燈照霜毛。"
        ],
        "title": "人日游磧",
        "id": "5dc9224e-c5f8-4cf9-b4b3-b9533fa6c02b"
    },
    {
        "author": "王十朋",
        "paragraphs": [
            "穀日逢春日，江天弄佳氣。",
            "蔬盆雜蒿韭，一箸異鄉味。",
            "西疇農事動，問我歸何未。",
            "豈無二頃田，奚用五馬貴。"
        ],
        "title": "穀日立春",
        "id": "6e88d58e-9449-4869-9149-a72b771fa136"
    },
    {
        "author": "王十朋",
        "paragraphs": [
            "雙鵲喳喳首向東，似將喜報主人公。",
            "主人只欲東歸去，歸作左原田舍翁。"
        ],
        "title": "雙鵲",
        "id": "342a4ba2-5c98-41cd-bbe4-1ceb38e2251d"
    },
    {
        "author": "王十朋",
        "paragraphs": [
            "蘇黄文章外，翰墨亦莫加。",
            "蘇得魯公法，黄自成一家。",
            "肥無塵俗點，瘦或風雨斜。",
            "可愛如其人，敬之無邇遐。",
            "真蹟落人間，蔀屋生光華。",
            "我無一字藏，天遣來三巴。",
            "吾宗東州秀，文翰俱可嘉。",
            "袖中出至寶，雙眸洗昏花。",
            "歸橐今不貧，持往東南誇。",
            "何以報嘉貺，龍團建溪芽。"
        ],
        "title": "王撫幹贈蘇黄真蹟酬以建茶",
        "id": "fa58c4eb-c63a-47e7-a2cf-0692d297eef8"
    },
    {
        "author": "王十朋",
        "paragraphs": [
            "無喧室對山頭雪，雪照無喧室湛然。",
            "高潔似人人亦似，不能下乞俗人憐。"
        ],
        "title": "予雪詩云不來平地只山巔朱鈐幹和云不能下乞俗人憐志在潔己陳知錄云只可在山如去年志在卹民王撫幹云散作人間大有年志在潤物三子之志雖不同皆可嘉也各用其句作三絕以贈之又以一絕自貺 贈鈐幹",
        "id": "14eaf05a-c6a2-4dad-9c60-2780e5409128"
    },
    {
        "author": "王十朋",
        "paragraphs": [
            "不道世人貧可憐，亂飄宇宙濕厨烟。",
            "居高潤下澤自普，只可在山如去年。"
        ],
        "title": "予雪詩云不來平地只山巔朱鈐幹和云不能下乞俗人憐志在潔己陳知錄云只可在山如去年志在卹民王撫幹云散作人間大有年志在潤物三子之志雖不同皆可嘉也各用其句作三絕以贈之又以一絕自貺 贈知錄",
        "id": "bf980e2a-f5e4-435f-b572-faf46e52b195"
    },
    {
        "author": "王十朋",
        "paragraphs": [
            "時哉臘後立春前，散作人間大有年。",
            "會合風雲灑天外，不須只在蜀山川。"
        ],
        "title": "予雪詩云不來平地只山巔朱鈐幹和云不能下乞俗人憐志在潔己陳知錄云只可在山如去年志在卹民王撫幹云散作人間大有年志在潤物三子之志雖不同皆可嘉也各用其句作三絕以贈之又以一絕自貺 贈撫幹",
        "id": "2819ab60-4450-4585-9cfa-d2c89d240be5"
    },
    {
        "author": "王十朋",
        "paragraphs": [
            "在地在山無不可，去年今年同不同。",
            "銀杯縞带逐車馬，何似蓑笠隨漁翁。"
        ],
        "title": "予雪詩云不來平地只山巔朱鈐幹和云不能下乞俗人憐志在潔己陳知錄云只可在山如去年志在卹民王撫幹云散作人間大有年志在潤物三子之志雖不同皆可嘉也各用其句作三絕以贈之又以一絕自貺 自况",
        "id": "9e2c246e-cb83-4e0d-be47-739114f0f5b2"
    },
    {
        "author": "王十朋",
        "paragraphs": [
            "立春三日餘，霏霏下人間。",
            "胡不瑞嘉平，天於此偏慳。",
            "忽從何處來，頃刻堆塵寰。",
            "投隙妙能入，遇圓巧成環。",
            "侵凌到肌骨，點綴生容顔。",
            "凝積遽如許，掃除良亦艱。",
            "牧羊念大窖，擁馬愁藍關。",
            "我時巴峽觀，眩晃迷江山。",
            "認峯失白鹽，問俗非烏蠻。",
            "豈無興可乘，扁舟正宜還。"
        ],
        "title": "春雪",
        "id": "e554816f-9ea1-45ca-a683-18e77c0656dc"
    },
    {
        "author": "王十朋",
        "paragraphs": [
            "山中松柏幾經春，壁上龜蛇妙入神。",
            "羽士相看笑相語，使君老似去年人。"
        ],
        "title": "十四日登真武山  其一",
        "id": "21abfcab-de05-4347-8e66-740720853aaa"
    },
    {
        "author": "王十朋",
        "paragraphs": [
            "白鹽卓立群峯外，真武山頭平視之。",
            "試上白鹽峯頂望，未知真武孰高卑。"
        ],
        "title": "十四日登真武山  其二",
        "id": "56ce1baa-8911-4695-9e83-1495e2d7182b"
    },
    {
        "author": "王十朋",
        "paragraphs": [
            "瑩煌燈火如星斗，夜夜人間望此山。",
            "來向元宵試燈火，却移星斗下人間。"
        ],
        "title": "十四日登真武山  其三",
        "id": "9a12a7d8-2055-42a4-9323-e8732d3551b3"
    },
    {
        "author": "王十朋",
        "paragraphs": [
            "管城人已老，後輩頗相侵。",
            "問汝中書否，猶言欲盡心。"
        ],
        "title": "禿筆",
        "id": "a445edec-1854-4939-83fa-8d9d737d776b"
    },
    {
        "author": "王十朋",
        "paragraphs": [
            "孔壇昔栽杏，魯人呼東家。",
            "當時三千株，化工無等差。",
            "雩風長其實，教雨濯其葩。",
            "木與聖化俱，芬芳無邇遐。",
            "數株能白紅，開向天之涯。",
            "况於芹藻間，相看意殊嘉。",
            "對之懷哲人，甘棠何以加。",
            "不比曲江春，祇名及第花。",
            "又異仙家桃，徒爾蒸紅霞。",
            "願言廣對殖，夔魯同光華。"
        ],
        "title": "二月朔日詣學講堂前杏花正開呈教授",
        "id": "6e686f60-dd8d-4b25-86e5-a6cf6c98a185"
    },
    {
        "author": "王十朋",
        "paragraphs": [
            "同年紫微公，昔游帝王家。",
            "穿楊百步間，妙不毫釐差。",
            "桂窟擢高枝，杏園賞仙葩。",
            "手移曲江根，不憚川塗遐。",
            "翺翔夫子壇，栽植泮水涯。",
            "花好實亦成，諸公欣拜嘉。",
            "我來節中和，數樹紅交加。",
            "不見紫微郎，如對紫微花。",
            "滿堂爛銀袍，賦詩麗綺霞。",
            "大勝瓜李桃，欲報無瓊華。"
        ],
        "title": "泮宮杏花乃閻紫微爲教官時所殖復用前韵",
        "id": "8b56e5d1-e109-4464-867d-585a1fee1cf0"
    },
    {
        "author": "王十朋",
        "paragraphs": [
            "桃李未吐梅英空，杏花嫣然作小紅。",
            "孤城絕塞也不惡，一株綽有仙家風。",
            "高枝半出脩竹外，醉臉略與江梅同。",
            "夔州花木不多有，封殖嘉樹知誰功。",
            "春光忽到刺史宅，天氣正在中和中。",
            "不同浪蘂落瘴霧，自有甘露滋芳叢。",
            "我來歲律驚兩換，歸興遥指吳江楓。",
            "曲江往事何足夢，願爲老圃安吾窮。",
            "明年花開我何處，小園數畆簫臺東。",
            "蒼蒼烟雨記巫峽，酣酣詩句吟梅翁。"
        ],
        "title": "甘露堂前有杏花一株在脩竹之外殊有風味用昌黎韵",
        "id": "d63b8ed6-55fb-4147-b879-618f36c5133a"
    },
    {
        "author": "王十朋",
        "paragraphs": [
            "之子來夔子，春江又綠波。",
            "分符慚政拙，贊畫頼才多。",
            "翰墨妙揮染，詞章工琢磨。",
            "扁舟先吾去，送別奈愁何。"
        ],
        "title": "送王撫幹行甫",
        "id": "ec0861d5-83a8-4fcb-9f82-5531478a2e34"
    },
    {
        "author": "王十朋",
        "paragraphs": [
            "少陵詩史有遺闕，海棠名花輒湮沒。",
            "孤芳千載逢蘇仙，竹籬一笑嫣然發。",
            "我從蜀錦亭邊來，遥入蒼蒼烟雨窟。",
            "綺霞曉抹神女肌，香醪春醉明妃骨。",
            "鮮鮮絲蘂垂更嫋，點點燕脂勻未歇。",
            "半含欲吐不勝情，沐露梳風睡明月。",
            "爲開酒尊苦多病，欲挿一枝羞白髮。",
            "照眼千株未觀蜀，回首十年深憶越。",
            "何人好事呼名友，姚魏不容矜閥閲。",
            "凝香有地胡不植，負郭無園何處謁。",
            "不煩飛鵠銜子來，自買芳根带花掘。",
            "明年高堂來燕子，想見繁紅映林樾。",
            "栽花老守在何許，雁蕩山中采薇蕨。",
            "憑誰爲問花消息，有夢遥驚山突兀。",
            "自慙不是召伯棠，那得詩人歌勿伐。"
        ],
        "title": "郡圃無海棠買數根殖之",
        "id": "cf9b1001-0957-44a2-98bb-a7557ba1f15e"
    },
    {
        "author": "王十朋",
        "paragraphs": [
            "忽得潛澗書，驚聞壽山死。",
            "開書未終讀，老淚灑盈紙。",
            "壽山僧中傑，蕭灑如晉人。",
            "識高行孤潔，匈無一點塵。",
            "少年走江湖，叢林參大士。",
            "莫年住甌閩，道價高遠邇。",
            "桑下不留戀，急流猛抽身。",
            "我欲掛衣冠，歸歟遠公親。",
            "遽聞新塔成，已葬堅固子。",
            "無由訪圓澤，空對瞿唐水。"
        ],
        "title": "哭純老",
        "id": "251522be-ca29-47e8-9a7a-ede3ecb9525a"
    },
    {
        "author": "王十朋",
        "paragraphs": [
            "只應王子猷相愛，未許秦皇帝可親。",
            "畫我同年作三友，歲寒節操宰官身。"
        ],
        "title": "次韵喻叔奇松竹圖",
        "id": "f711b327-fd0e-4f75-812c-be90d2df3a3d"
    },
    {
        "author": "王十朋",
        "paragraphs": [
            "圖畫巫山十二峯，緘題遥寄舊游從。",
            "煩君子細看山色，不似老夫歸意濃。"
        ],
        "title": "寄巫山圖與林致一喻叔奇  其一",
        "id": "685a7014-2654-413c-bfe4-197eb8d7a40a"
    },
    {
        "author": "王十朋",
        "paragraphs": [
            "數千里外共明月，十二峯頭望故鄉。",
            "我對此山無夢寐，夢魂只在雁山傍。"
        ],
        "title": "寄巫山圖與林致一喻叔奇  其二",
        "id": "4b7fb984-b588-4ec9-8c18-3d5748d3ad1e"
    },
    {
        "author": "王十朋",
        "paragraphs": [
            "大夫楚忠臣，哀哉以讒逐。",
            "遺廟大江濆，醒清今古獨。"
        ],
        "title": "夔路十賢 屈大夫",
        "id": "a67934e0-7c85-4dd3-bf19-caef58271645"
    },
    {
        "author": "王十朋",
        "paragraphs": [
            "將軍頭可斷，詎肯以城降。",
            "斯可爲忠矣，至今名此邦。"
        ],
        "title": "夔路十賢 嚴刺史",
        "id": "318cd963-5bec-4c98-8918-c6e0c9a7b083"
    },
    {
        "author": "王十朋",
        "paragraphs": [
            "卧龍起南陽，不爲鼎一足。",
            "託名蜀丞相，相漢非相蜀。"
        ],
        "title": "夔路十賢 諸葛武侯",
        "id": "3e377bd7-8e24-4e06-8e9f-118d3b1e2a25"
    },
    {
        "author": "王十朋",
        "paragraphs": [
            "子美稷禼志，空抱竟無用。",
            "夔州三百篇，高配風雅頌。"
        ],
        "title": "夔路十賢 少陵先生",
        "id": "ce7d11e6-186e-4268-a6df-f0afd97b4c64"
    },
    {
        "author": "王十朋",
        "paragraphs": [
            "敬輿避讒謗，閉門不著書。",
            "活人集名方，炳然仁誼餘。"
        ],
        "title": "夔路十賢 陸宣公",
        "id": "054e1a05-7d7d-4241-acbe-c06222095a0d"
    },
    {
        "author": "王十朋",
        "paragraphs": [
            "韋侯守盛山，賦詩十二首。",
            "能以堯事君，遂令詩不朽。"
        ],
        "title": "夔路十賢 韋丞相",
        "id": "90dd0d94-bd7c-4026-9497-2674e77d6fa3"
    },
    {
        "author": "王十朋",
        "paragraphs": [
            "賦詠窮三峽，樂天在忠州。",
            "苟不以直道，亦如元與劉。"
        ],
        "title": "夔路十賢 白文公",
        "id": "1472bfb3-342a-4d6c-9fa8-fb8590734084"
    },
    {
        "author": "王十朋",
        "paragraphs": [
            "柳公本書生，忠勇著岳鄂。",
            "盛山戮姦吏，餘威震夷落。"
        ],
        "title": "夔路十賢 柳文公",
        "id": "02881235-06cf-43fa-883e-83463d02346c"
    },
    {
        "author": "王十朋",
        "paragraphs": [
            "萊公經濟業，志在巴東詩。",
            "斯人不復見，亭上秋風悲。"
        ],
        "title": "夔路十賢 寇萊公",
        "id": "8f550922-9474-4442-801b-93ebc0f7b189"
    },
    {
        "author": "王十朋",
        "paragraphs": [
            "子方筮仕初，牛刀割魚復。",
            "一朝峩廌冠，風采百僚肅。"
        ],
        "title": "夔路十賢 唐質肅公",
        "id": "c0dcb314-d922-4838-a785-37222c85df6d"
    },
    {
        "author": "王十朋",
        "paragraphs": [
            "述志哀正則，陳詞諷靈脩。",
            "讀君九辨章，悲楚非悲秋。"
        ],
        "title": "續訪得七人 宋大夫",
        "id": "747704d3-6491-4ccf-8f63-2906660b0915"
    },
    {
        "author": "王十朋",
        "paragraphs": [
            "傑人掾夔子，相業光開元。",
            "故宅半赤甲，荒凉今不存。"
        ],
        "title": "續訪得七人 源丞相",
        "id": "b3ae9458-04f9-4eb6-aec2-82bc610c284c"
    },
    {
        "author": "王十朋",
        "paragraphs": [
            "罷相避同列，銜杯樂聖人。",
            "那知偃月堂，中有丞相瞋。"
        ],
        "title": "續訪得七人 李左相",
        "id": "f192a08c-1181-46c2-a383-30a7de623c57"
    },
    {
        "author": "王十朋",
        "paragraphs": [
            "公在忠州日，人高長者風。",
            "忮心無後段，寧媿賛皇公。"
        ],
        "title": "續訪得七人 李丞相",
        "id": "2c0e29e1-f004-4988-9c67-f62b6084c243"
    },
    {
        "author": "王十朋",
        "paragraphs": [
            "誰坐綉衣石，曾落金吾膽。",
            "不戮擁靴人，至今有餘憾。"
        ],
        "title": "續訪得七人 溫御史",
        "id": "c1b93d2b-9f8e-4ba9-973e-05ca00e6a535"
    },
    {
        "author": "王十朋",
        "paragraphs": [
            "軻伋誠明學，弟兄傳以心。",
            "易微於九師，閉門自鈎深。"
        ],
        "title": "續訪得七人 程伊川",
        "id": "104cfdec-900d-46d9-990f-c8f640674847"
    },
    {
        "author": "王十朋",
        "paragraphs": [
            "豫章官逸遠，直筆非謗史。",
            "天遣來黔涪，詩鳴配子美。"
        ],
        "title": "續訪得七人 黄太史",
        "id": "2691ec97-dbf8-4419-b070-09177a313571"
    },
    {
        "author": "王十朋",
        "paragraphs": [
            "青銅柯葉勝杉松，带得清風下卧龍。",
            "日莫微凉起高架，移牀却扇坐從容。"
        ],
        "title": "柏架",
        "id": "32438f81-0014-41fb-8455-ebd71ccb02df"
    },
    {
        "author": "王十朋",
        "paragraphs": [
            "眼明廬阜翠橫空，疑是雲頭屹夏峯。",
            "遺迹君應懷聖治，故家我亦念歸宗。",
            "遥瞻瀑水三千尺，猶隔巫山十二重。",
            "亭上主人高更遠，天然丘壑在心匈。"
        ],
        "title": "次韵林江州題高遠亭",
        "id": "5db5a8e1-d9d9-44fb-93a9-bf6f2d18029a"
    },
    {
        "author": "王十朋",
        "paragraphs": [
            "梁棟翬飛百尺樓，江山滿目壯夔州。",
            "鳥穿雲過白鹽去，魚透浪來清瀼游。",
            "控扼地臨三峽險，朝宗水會百川流。",
            "古今制勝人何勝，天下奇才忠武侯。"
        ],
        "title": "登制勝樓",
        "id": "06499cf5-3f81-40c7-a417-092bbf9a39c3"
    },
    {
        "author": "王十朋",
        "paragraphs": [
            "下視瞿唐縹渺樓，規模雄壓十三州。",
            "良籌合向暇時運，緩带宜來高處游。",
            "列障四時環坐好，大江千古抱城流。",
            "後山植木成陰日，誰識十年前故侯。"
        ],
        "title": "再用前韵",
        "id": "caeae750-7fa8-424d-8c61-d082dd618f79"
    },
    {
        "author": "王十朋",
        "paragraphs": [
            "君住眉山我永嘉，老來邂逅楚天涯。",
            "無詩不和已成杜，有酒相呼如在家。",
            "官職未高名滿蜀，人才如許邑爲巴。",
            "且將異日作霖手，潤澤河陽一縣花。"
        ],
        "title": "送宋山甫知縣",
        "id": "d9e48b5c-05b9-4eb0-8ef9-6c7fc8253ae1"
    },
    {
        "author": "王十朋",
        "paragraphs": [
            "天涯逢六月，深憶別家時。",
            "行也亦云遠，歸歟何太遲。",
            "殊方最炎熱，多病想扶持。",
            "天遣西來意，端令啖荔枝。"
        ],
        "title": "六月一日",
        "id": "2e3d2df5-224f-48e6-ac78-9289b22dedaa"
    },
    {
        "author": "王十朋",
        "paragraphs": [
            "荔枝初熟飣金盆，手擘輕紅子細看。",
            "風味由來太奇絕，不教容易到長安。"
        ],
        "title": "食荔枝  其一",
        "id": "9ead1524-ea3a-4447-b2c3-fb1949d86a79"
    },
    {
        "author": "王十朋",
        "paragraphs": [
            "妃子園中荔子奇，莫因名號起猜疑。",
            "清時入坐非尤物，一洗烟塵頼好詩。"
        ],
        "title": "食荔枝  其二",
        "id": "cebc2bb8-8a6a-421b-a8f8-1e8b02b0edab"
    },
    {
        "author": "王十朋",
        "paragraphs": [
            "詩史堂前種幾時，輕紅曾入少陵詩。",
            "殊方競續櫻桃獻，萬樹爭先爾獨遲。"
        ],
        "title": "食荔枝  其三",
        "id": "3f453aaa-3c4d-44d3-b3da-c030ba4e6160"
    },
    {
        "author": "王十朋",
        "paragraphs": [
            "海味正思瑶柱美，夔門又見荔枝紅。",
            "炎方入貢自妃子，郡圃欲栽如白公。",
            "官滿猶爲十年計，實成須待二星終。",
            "不須更論何時喫，前種後收人我同。"
        ],
        "title": "拾荔枝核欲種之戲成一首",
        "id": "fa700ba2-ad99-490a-ac4d-5b186677ca58"
    },
    {
        "author": "王十朋",
        "paragraphs": [
            "林鍾蓂四莢，吾女此時生。",
            "日向炎天永，月從前夜明。",
            "提携仰慈母，教誨頼諸兄。",
            "願汝康而壽，人如少藴清。"
        ],
        "title": "幼女生日",
        "id": "3e0ca070-fde6-4d26-a876-8e2d04a65176"
    },
    {
        "author": "王十朋",
        "paragraphs": [
            "君不見詩人以來一子美，莫年流落來夔子。",
            "賦詩三百六十篇，西瀼東屯客愁裏。",
            "何人作堂畫遺像，收拾光芒榜詩史。",
            "堂前何有有荔枝，樹猶未老熟獨遲。",
            "世人貴早不貴晚，倘非我輩誰賞之。",
            "涪陵昔遭妃子污，萬顆包羞莫能訴。",
            "瀘戎一經少陵擘，至今傳誦輕紅句。",
            "少陵傷時淚成血，一點丹心不磨滅。",
            "散成朱實滿炎方，風味如詩兩奇絕。",
            "樂天曾畫忠州圖，自言香味人間無。",
            "君謨亦作閩中譜，陳紫聲名重南土。",
            "何如詩史堂前株，正是一飯孤忠餘。",
            "人爲世重物亦重，端如丈人屋上烏。",
            "巴圖閩譜合避路，奚用品第分錙銖。",
            "攙先熟者如楊盧，但可與之作前驅。",
            "閩娘十八婢妾爾，將軍大樹真傭奴。",
            "我生四百餘年後，來作先生游處守。",
            "登堂三嘆荔正丹，聊效柳人祠子厚。",
            "安得先生今復生，添賦夔州歌一首，要使荔枝之名長不朽。"
        ],
        "title": "詩史堂荔枝歌",
        "id": "6bdb731f-2b9a-46a9-bccf-46f2637162b6"
    },
    {
        "author": "王十朋",
        "paragraphs": [
            "我始來夔子，公先在計臺。",
            "江山同吊古，文字共銜杯。",
            "馬運言尤力，天高聽未回。",
            "懷人夢不見，西望肺肝摧。"
        ],
        "title": "周行可挽詩  其一",
        "id": "f768a51e-0609-441f-acfb-75153e4bfd97"
    },
    {
        "author": "王十朋",
        "paragraphs": [
            "大事同生日，佳城近故丘。",
            "空留丹竈藥，忍望白雲樓。",
            "偃折恩誰繼，澄清志未酬。",
            "傷哉葬元伯，執紼竟無由。"
        ],
        "title": "周行可挽詩  其二",
        "id": "0a7f0348-51ff-4145-af64-bcb08d81a687"
    },
    {
        "author": "王十朋",
        "paragraphs": [
            "籍甚吾年友，彭州譽正馳。",
            "那因困虛額，遽欲丐真祠。",
            "勿謂徒勞耳，終須日教之。",
            "家傳治稱最，自有九重知。"
        ],
        "title": "過客談梁彭州之政不容口聞爲虛額所困欲引去予願其少留以福千里輒寄惡詩",
        "id": "90e20356-0011-4f86-82c0-3fda7d020361"
    },
    {
        "author": "王十朋",
        "paragraphs": [
            "夔州再見夏，炎瘴侵我肌。",
            "兩股忽浮腫，百藥竟未治。",
            "或言薏苡良，可以作粥糜。",
            "恐坐伏波謗，腹中有珠璣。"
        ],
        "title": "食薏苡粥",
        "id": "401987de-fd5a-4966-b15f-5ad23e7112fd"
    },
    {
        "author": "王十朋",
        "paragraphs": [
            "六月修篁带雨移，丁寧護取歲寒枝。",
            "十賢清節高千古，不是此君誰與宜。"
        ],
        "title": "十賢堂栽竹",
        "id": "6bc65c48-72e7-4ce5-8e85-c437385b9f5f"
    },
    {
        "author": "王十朋",
        "paragraphs": [
            "詩史堂前荔支晚尤美，高壓瀘戎與妃子。",
            "姓名猶未聞峽中，風味惟應自皮裏。",
            "試將遠况江瑶柱，正似騷人擬良史。",
            "我來嘆息頤屢支，殊方爭獻惟恐遲。",
            "汝今已晚何用好，不是少陵誰眼之。",
            "貴妃游魂遭血污，玉坐悲懷何以訴。",
            "惟有雲安再拜人，悶解夔州兩絕句。",
            "遺像空存食不血，滿目烟霞明自滅。",
            "何人種此星幾終，一樹團團味奇絕。",
            "君不見南賓木蓮有華何足圖，樂夫過慮重看無。",
            "又不見洛陽牡丹妖艷何必譜，六一區區記風土。",
            "天生此果更此株，夏日之時見子餘。",
            "晝疑炎方張火傘，夕訝庭樹栖赤烏。",
            "雙頭瑩若玉一瑴，細骨輕於錢五銖。",
            "陳江閥閲如崔盧，茲産於閩必爭驅。",
            "甜無中邊大勝蜜，醖釀不假蜂爲奴。",
            "永安宮西郡堂後，折簡呼賓老太守。",
            "時方炎熱會苦稀，事好乖違意徒厚。",
            "手摘高枝贈丹實，歌和前篇搔白首。",
            "嗟一餉之樂兮，天亦慳於老朽。"
        ],
        "title": "詩史堂荔枝晚熟而佳預約同官共賞偶成參差摘實分餉因誦廬陵先生詩云人生此事尚難必况欲功名書鼎彝復用前韻以歌之",
        "id": "96aee57b-d9c8-41a5-85d9-0139c6576ed3"
    },
    {
        "author": "王十朋",
        "paragraphs": [
            "炎天過小雨，伏日生微凉。",
            "新亭會僚友，故事開壺觴。",
            "泉汲卧龍乳，茶烹團鳳香。",
            "緬懷去年友，跳珠出詩章。"
        ],
        "title": "伏日與同僚游三友亭",
        "id": "d6bd4553-6d43-4bed-8b64-0d472efba312"
    },
    {
        "author": "王十朋",
        "paragraphs": [
            "兩載夔子國，尤苦夏日炎。",
            "穉金又云伏，老火猶未潛。",
            "呼賓江上亭，風雄雨纖纖。",
            "仰知九重心，勃鬰念閭閻。"
        ],
        "title": "分韻得炎字",
        "id": "13c7a411-da8b-4bda-b0f9-c020e9d5e0d9"
    },
    {
        "author": "王十朋",
        "paragraphs": [
            "周室禾黍過者傷，漢宮威儀見之喜。",
            "神州久沒餘楚蜀，太平聲詩存有幾。",
            "制勝樓頭詩數版，仍是元豐舊臣子。",
            "體格猶存前輩風，氣象如樓頗奇偉。",
            "人雖不見典刑在，事尚能言文獻是。",
            "歲月侵尋自漫滅，愛禮存羊那忍毀。",
            "百年陳迹一旦新，不問升沉與工鄙。",
            "一洗向來官職眼，獨刊無盡張居士。"
        ],
        "title": "制勝樓有元豐間太守王延禧及計臺郡僚過客唱和詩大書於版歲久字漫命筆吏再書之記以數語",
        "id": "add9f249-34c1-4006-a53a-d9ede5781bde"
    },
    {
        "author": "王十朋",
        "paragraphs": [
            "雷已先聲雷隠隠，雨宜灑道即紛紛。",
            "爲言風伯不須怒，天下蒼生正望雲。"
        ],
        "title": "雷聲",
        "id": "085c66b6-eccb-4680-9189-c530635b493f"
    },
    {
        "author": "王十朋",
        "paragraphs": [
            "一麾出守喜來夔，日與諸生泳聖涯。",
            "竊取於城勉忠孝，來能如衮進文詞。",
            "從公于邁誤成頌，爾貌不揚何足祠。",
            "爲語廣文休作記，粗沙大石定磨碑。"
        ],
        "title": "某二年于夔竊食而已無德於民尤無功於學校泮宮諸生相與肖其象而祠之意固厚矣然非所宜得呈蘇校授",
        "id": "0040d119-3dd9-4182-8b86-a8dd1b218587"
    },
    {
        "author": "王十朋",
        "paragraphs": [
            "莫年身似杜陵翁，流落烏蠻白帝中。",
            "聖主哀憐不終棄，乞祠却得水晶宮。"
        ],
        "title": "聞得吳興",
        "id": "1ca06d29-4c83-4b17-b49f-af214ec1db6f"
    },
    {
        "author": "王十朋",
        "paragraphs": [
            "今夕何夕夕云七，天孫有巧不願乞。",
            "舉盃遥指河漢頭，但願歸耕學牽牛。",
            "我無腹中書可晒，亦不曬衣隨俗輩。",
            "緱山未訪仙祖游，夔門聊與嘉賓會。",
            "星河動摇三峽流，人間天上同新秋。",
            "鵲已成橋動歸翮，我亦一枝栖可得。"
        ],
        "title": "七夕呈同官",
        "id": "7301d36d-f8e6-4012-9e62-0a5bbdd495fe"
    },
    {
        "author": "王十朋",
        "paragraphs": [
            "朅來夔子兩經年，恰是忠州白樂天。",
            "種柳栽花一般意，愧無名德比前賢。"
        ],
        "title": "別夔州三絕  其一",
        "id": "41aebc50-5ba4-47f1-a600-6cee3a3d056c"
    },
    {
        "author": "王十朋",
        "paragraphs": [
            "夔峽民淳獄訟稀，使君無事只吟詩。",
            "才疏政拙形容陋，深愧邦人爲立祠。"
        ],
        "title": "別夔州三絕  其二",
        "id": "4df6b2c0-8ed0-4775-a35d-7d776aa19955"
    },
    {
        "author": "王十朋",
        "paragraphs": [
            "陣圖入眼渾如夢，回首江山又夢間。",
            "萬里白雲遮望眼，□□□□□□□。"
        ],
        "title": "別夔州三絕  其三",
        "id": "934a64dd-7ece-4b4c-b442-950f3ffb0489"
    },
    {
        "author": "王十朋",
        "paragraphs": [
            "牟家六歲好男兒，誦得夔州太守詩。",
            "好把五車書盡讀，早成頭角上天池。"
        ],
        "title": "贈牟童子",
        "id": "2c27ead0-7b5a-4372-acfc-a6d98d193332"
    },
    {
        "author": "王十朋",
        "paragraphs": [
            "兩年竊祿古夔州，邂逅諸君亦宦遊。",
            "爲郡不才真下下，同僚多助却優優。",
            "及瓜便合扁舟去，行李聊爲一飯留。",
            "摻別相期可無語，君親恩重各宜酬。"
        ],
        "title": "別同官",
        "id": "ffa2a2b2-443d-4c2d-a707-ff01f2ac9217"
    },
    {
        "author": "王十朋",
        "paragraphs": [
            "邦人送別亦傷情，楊柳陰中涕泣聲。",
            "我亦憐夔不忍去，一宵留宿舊江城。"
        ],
        "title": "七月十七日離夔州是夜宿瞿唐",
        "id": "91b785d3-6b45-44fd-b0f0-6567f29b7568"
    },
    {
        "author": "王十朋",
        "paragraphs": [
            "宦游夔子兩經年，未到東屯意慊然。",
            "端爲先生舊吟處，不應容易上詩篇。"
        ],
        "title": "至東屯謁少陵祠  其一",
        "id": "d81be57f-60a6-4645-950d-adae11aa4705"
    },
    {
        "author": "王十朋",
        "paragraphs": [
            "忠不忘君句有神，當時無地可容身。",
            "草堂遺像英靈在，又見匙翻雪稻新。"
        ],
        "title": "至東屯謁少陵祠  其二",
        "id": "d0150d71-ec99-4e26-b0e3-b93435771926"
    },
    {
        "author": "王十朋",
        "paragraphs": [
            "東屯別是一山川，水秀山青似左原。",
            "我待還家築茅屋，作詩招取少陵魂。"
        ],
        "title": "東屯溪山之勝似吾家左原",
        "id": "c3380abd-9439-4f85-97ed-f7690bbb6194"
    },
    {
        "author": "王十朋",
        "paragraphs": [
            "巍登古峯嶺，回首望夔州。",
            "隠約瞻卧龍，微茫見江流。",
            "明朝望眼遮，江山見無由。",
            "翻令還鄉夢，飛過白鹽頭。",
            "不知此邦人，亦念使君不。",
            "使君無可念，空有詩篇留。"
        ],
        "title": "登古峯嶺望夔州",
        "id": "6e087b54-9fb2-4cff-8b9c-b70559e04fec"
    },
    {
        "author": "王十朋",
        "paragraphs": [
            "老去最惜別，同僚情更鍾。",
            "三杯古峯驛，添我別情濃。"
        ],
        "title": "古峯驛小飲",
        "id": "6d659922-7254-481b-871e-514c1a2ca68e"
    },
    {
        "author": "王十朋",
        "paragraphs": [
            "燕子歸期近，吾今亦得歸。",
            "烏栖一枝穩，何必更高飛。"
        ],
        "title": "燕子坡",
        "id": "9d8bbbcf-111e-4dda-8e67-3340d165ca65"
    },
    {
        "author": "王十朋",
        "paragraphs": [
            "使者追求急，君方歸意濃。",
            "讒言端可畏，鬼物不相容。",
            "浮世誰無死，良醫未易逢。",
            "我來經舊舘，流涕覺無從。"
        ],
        "title": "悼巫山趙宰",
        "id": "787bfd3c-62e7-4477-a785-ad9b58694144"
    },
    {
        "author": "王十朋",
        "paragraphs": [
            "三峽江流七月平，全家東下葉舟輕。",
            "陽臺得得收雲雨，放盡峯巒照眼明。"
        ],
        "title": "巫峽  其一",
        "id": "7acb2758-fbaf-416a-b3f6-cbe961bce510"
    },
    {
        "author": "王十朋",
        "paragraphs": [
            "峽中七月行舟斷，我仗孤忠盡室行。",
            "寄語後人宜自戒，莫因幸免遂輕生。"
        ],
        "title": "巫峽  其二",
        "id": "0359bf39-b24d-43c7-8a46-4883c344ba55"
    },
    {
        "author": "王十朋",
        "paragraphs": [
            "正是瞿唐莫下時，却將行止問舟師。",
            "老夫也是歸心急，不記前吟灧澦詩。"
        ],
        "title": "巫峽  其三",
        "id": "5d451eea-0500-4f84-8cc9-aa716e936b17"
    },
    {
        "author": "王十朋",
        "paragraphs": [
            "功開神禹言何妄，夢惱襄王事亦非。",
            "峯下祠荒少人到，峽中舟過有烏飛。"
        ],
        "title": "神女廟",
        "id": "591a352e-5107-482e-ae7f-6f4dc33f4d43"
    },
    {
        "author": "王十朋",
        "paragraphs": [
            "十二巫峯下，明妃生處村。",
            "至今粗醜女，灼面亦成痕。"
        ],
        "title": "昭君村",
        "id": "a7c309ae-062f-4b5b-997b-19abe6567c96"
    },
    {
        "author": "王十朋",
        "paragraphs": [
            "大拽今重過，江山記我無。",
            "雲開列嶂秀，石峙一峯孤。",
            "吏卒送迎異，舟車來徃殊。",
            "鴻留泥上迹，飛去到江湖。"
        ],
        "title": "過大拽",
        "id": "8436e2b1-d070-4381-808c-a34eba67b39b"
    },
    {
        "author": "王十朋",
        "paragraphs": [
            "兵忿雖云敗，君臣義有餘。",
            "石門能脫急，風義亦堪書。"
        ],
        "title": "石門",
        "id": "c8ec4c29-8d2d-451b-8b3d-80541b2c9f4d"
    },
    {
        "author": "王十朋",
        "paragraphs": [
            "我醉亦如衆，亭慙登獨醒。",
            "惟知慕清節，首爲繪儀形。"
        ],
        "title": "謁清烈廟登獨醒亭",
        "id": "3c3937ed-9d05-4e22-89be-62ed23234dfc"
    },
    {
        "author": "王十朋",
        "paragraphs": [
            "白狗黄牛竹節灘，奇奇怪怪幾峯巒。",
            "山川好處造化惜，不許人間平地看。"
        ],
        "title": "黄牛峽",
        "id": "1e941b6b-3ed8-45b0-b3ab-30552f1ce993"
    },
    {
        "author": "王十朋",
        "paragraphs": [
            "我從白帝城，舟次黄牛峽。",
            "黄牛遺廟存，石馬隻耳缺。",
            "宛如歐公夢，地靈亦奇絕。",
            "固宜鎮大川，千載食常血。",
            "何人讚巨力，曾不紀功烈。",
            "神乎豈求食，挽石駭舟楫。",
            "或云土勝水，茲亦强牽合。",
            "白帝將何云，吾爲究其詋。",
            "神禹昔治水，疏鑿九州別。",
            "百神各效職，僚佐力俱竭。",
            "功成禹化熊，塗山亦爲石。",
            "譬如穆南征，化者想非一。",
            "有化爲牛者，斷崖留遺跡。",
            "豈亦黄帝餘，與牛同一色。",
            "至今名此峽，援溺有陰力。",
            "淫祠自其俗，神手本正直。",
            "爵以保安侯，足以章神德。"
        ],
        "title": "黄牛廟",
        "id": "e1909c45-1edc-43c5-b4c9-5310e1a9f458"
    },
    {
        "author": "王十朋",
        "paragraphs": [
            "蝦蟆好居水，背水以自濡。",
            "不知背上味，乃與衆水殊。",
            "品第高水經，煎茶必來須。",
            "爭汲以致遠，不憚險且迂。",
            "我亦走瓶罌，一甌瀹雲腴。",
            "所恨太遐僻，親朋莫能呼。",
            "巨蛙如有靈，曷不上天衢。",
            "以水爲雨露，助天澤寰區。",
            "坎視峽中小，笑渠子陽愚。"
        ],
        "title": "蝦蟆碚水",
        "id": "0a4ffbab-abca-4ba0-8fa7-5b74438ad2c1"
    },
    {
        "author": "王十朋",
        "paragraphs": [
            "釣利釣名者，紛紛三峽中。",
            "何人化爲石，又作釣魚翁。"
        ],
        "title": "石漁翁",
        "id": "1dfa6aa7-3d37-4567-9876-71b7eef59762"
    },
    {
        "author": "王十朋",
        "paragraphs": [
            "前年泊舟至喜亭，舍舟觸霧登山行。",
            "身到猿啼虎嘯處，至今魂夢中宵驚。",
            "兩年寒暑深山裏，瘴癘侵凌身不死。",
            "七月歸舟浮漲江，重見茲亭實堪喜。",
            "世間憂喜無定形，此喜本從憂得名。",
            "須知既濟有未濟，勿謂江流今已平。"
        ],
        "title": "至喜亭",
        "id": "c9cf5308-257e-494b-83c7-a0c3ce17b763"
    },
    {
        "author": "王十朋",
        "paragraphs": [
            "歸客來登至喜亭，喜歸兼喜峽江平。",
            "當時作記文章伯，不止文章得美名。"
        ],
        "title": "又一絕",
        "id": "3d1e1fe6-7f9c-4777-8334-57c59b11f04b"
    },
    {
        "author": "王十朋",
        "paragraphs": [
            "學道無成藝有成，青山猶以道爲名。",
            "匆匆不及登山看，歸看家山白鹿城。"
        ],
        "title": "郭道山",
        "id": "bbf5ab8b-341b-4fb9-841a-5ad4625b2ddb"
    },
    {
        "author": "王十朋",
        "paragraphs": [
            "拂曉出楚塞，中流望荆門。",
            "江隨銅柱轉，舟遇虎牙奔。",
            "鳥度南天闊，魚翻秋水渾。",
            "宜都轉盼過，夜宿舊江村。"
        ],
        "title": "宿灌口",
        "id": "6d67473f-c527-4865-98d8-f3f154cc4d90"
    },
    {
        "author": "王十朋",
        "paragraphs": [
            "夢裏身曾到永安，孤城絕塞俯驚湍。",
            "東歸初喜楚天闊，西望堪嗟蜀道難。",
            "灧澦堆邊已陳迹，水晶宮裏又粗官。",
            "帝鄉咫尺家鄉近，臣子憂心亦小心。"
        ],
        "title": "江陵舟中作",
        "id": "2247bfbc-25a4-4cca-bb50-acac255e98ba"
    },
    {
        "author": "王十朋",
        "paragraphs": [
            "芝蘭道山舊，邂逅夔江邊。",
            "會合止半載，別離又經年。",
            "君猶滯使軺，我忽移霅川。",
            "東歸不及見，西望心悠然。",
            "尺書走健卒，追上江陵船。",
            "慇懃贈遠意，藥百紙以千。",
            "我老苦多病，得藥年可延。",
            "靜思苦口味，奚止沉疴痊。",
            "但非造樓手，誤辱文房牋。",
            "待將君詩文，傳寫千萬篇。",
            "書言作二記，付與夔人鎸。",
            "捍波記修壘，濟渴記義泉。",
            "深慚郡政謬，濫託雄文傳。",
            "君才高輩流，君譽藹民編。",
            "雅志在活人，何心肯流錢。",
            "當宁正念賈，諸公咸薦賢。",
            "定歸玉筍班，慷慨旒扆前。",
            "所陳必堯舜，那肯談武宣。",
            "早趣舍人裝，行著祖生鞭。",
            "我冠儻未掛，苕溪遲言旋。"
        ],
        "title": "查元章自成都走書至江陵并貺蜀牋附子",
        "id": "9227b691-f147-4206-873f-b4f88c6f0ffb"
    },
    {
        "author": "王十朋",
        "paragraphs": [
            "解任古夔國，移官白蘋洲。",
            "三峽雖幸免，大江尚堪憂。",
            "黎明霧四塞，篙師請停舟。",
            "爾禱於公安，吾禱學孔丘。",
            "愷悌以爲治，潔廉以自修。",
            "神乎苟聽之，庶不爲神羞。",
            "須臾日光漏，江凈烟靄收。",
            "願如吾祖言，千里俱安流。"
        ],
        "title": "離沙市天色變舟人懼風作少憩公安而行默禱有應",
        "id": "d4946c82-3716-4e9f-abeb-159923207ce5"
    },
    {
        "author": "王十朋",
        "paragraphs": [
            "江山遥望疑若無，隠隠漸露山規摹。",
            "化工作山首安石，不著草木爲肌膚。",
            "吾鄉石首黄金色，五年不見深思憶。",
            "山頭有石名偶同，長鋏空彈不堪食。"
        ],
        "title": "望石首山  其一",
        "id": "5c700767-a268-4552-baaf-b11ed79ff844"
    },
    {
        "author": "王十朋",
        "paragraphs": [
            "巴夔之山厭太多，荆江其奈無山何。",
            "舟中遥遥望石首，一點亦足供吟哦。",
            "艤舟亦向劉郎洑，應是劉郎招我宿。",
            "劉郎如問舊江山，永安宮草年年綠。"
        ],
        "title": "望石首山  其二",
        "id": "6bdfeb2d-89e9-41d1-a423-575e89148f04"
    },
    {
        "author": "王十朋",
        "paragraphs": [
            "舟從三峽過三沱，柳岸人家轉盼過。",
            "莫惜慇懃問舟子，江邊好處亦無多。"
        ],
        "title": "過三沱",
        "id": "f49e7232-e247-4e66-bacf-d6a7a3b30a6b"
    },
    {
        "author": "王十朋",
        "paragraphs": [
            "已過魯家洑，猶瞻石首山。",
            "水隨江繚繞，山逐岸回環。",
            "雨泊蘆洲畔，舟行晚照間。",
            "貪看洞庭好，不作沌中還。"
        ],
        "tags": [
            "洞庭湖"
        ],
        "title": "塔子山",
        "id": "b52fddff-4ddb-4855-b2f7-9a6dd246e90b"
    },
    {
        "author": "王十朋",
        "paragraphs": [
            "江頭烟樹色如故，記得向來舟出時。",
            "更讀西行舊詩集，集中多是沌中詩。"
        ],
        "title": "魯家洑",
        "id": "b98390b6-017f-4778-84ba-18675f1e3d6a"
    },
    {
        "author": "王十朋",
        "paragraphs": [
            "衮衮長江水，悠悠歸去船。",
            "片雲南岸雨，明月別州天。",
            "犬爲客驚盜，蚊令人廢眠。",
            "江灣號人老，驚我鬢皤然。"
        ],
        "tags": [
            "长江"
        ],
        "title": "宿人老灣",
        "id": "0f1b0da0-73b6-435e-bbe8-38b3a0e41a90"
    },
    {
        "author": "王十朋",
        "paragraphs": [
            "風避烏沙鎮，心懷白帝城。",
            "峽中險已過，江上浪宜平。"
        ],
        "title": "烏沙鎮避風",
        "id": "296381f7-520e-44c4-aa89-f9205ccd23ab"
    },
    {
        "author": "王十朋",
        "paragraphs": [
            "月行南箕口，簸揚不肯休。",
            "我至洞庭側，狂瀾阻行舟。",
            "東望岳陽城，一葦宿可投。",
            "吾欲破巨浪，試呼舟子謀。",
            "舟子笑謂我，官豈乘浮丘。",
            "同行一二官，好勇豈仲由。",
            "君子不行險，少遲勿煩啾。",
            "明朝風自定，鼓枻無憂愁。",
            "汗顔答舟子，汝語非謬悠。",
            "書以示同人，欲速不可求。"
        ],
        "tags": [
            "洞庭湖"
        ],
        "title": "維舟岳陽之西岸徐師汊風作不敢行再留一宿用韓昌黎洞庭阻風韻示同行朱仲文張子是",
        "id": "70bbd5ab-671c-4657-b7b1-d828c35cf4d6"
    },
    {
        "author": "王十朋",
        "paragraphs": [
            "端居灧澦兩經年，不戒瞿唐七月船。",
            "得得遥從洞庭過，要看湖漲水中天。"
        ],
        "tags": [
            "洞庭湖"
        ],
        "title": "望洞庭",
        "id": "8deb7436-cf0c-43e4-afea-e37def97999f"
    },
    {
        "author": "王十朋",
        "paragraphs": [
            "軒皇張樂洞庭旁，掀舞魚龍撼岳陽。",
            "巵酒豚肩使君意，知予肉味未能忘。"
        ],
        "tags": [
            "洞庭湖"
        ],
        "title": "賈岳州以予阻風致酒肉之贈",
        "id": "b3d38baa-777a-4c47-a8ec-f0fd1b828e28"
    },
    {
        "author": "王十朋",
        "paragraphs": [
            "買得巴陵金鯽魚，又逢公子奮長須。",
            "夜來江山秋風起，報道吳兒已鱠鱸。"
        ],
        "title": "魚蝦",
        "id": "6bbe8b9a-f0bc-46d2-b1b5-1194e9ab4a45"
    },
    {
        "author": "王十朋",
        "paragraphs": [
            "岳陽樓下風波惡，過客舟行不容泊。",
            "遥從湖口入南津，看盡湖山與城郭。",
            "樓閣崢嶸照眼明，君山當面如蓬瀛。",
            "雄文誰繼范文正，妙曲亦無滕子京。"
        ],
        "tags": [
            "岳阳楼"
        ],
        "title": "初欲維舟岳陽樓下適風作遂泊南津",
        "id": "793ddcf6-364c-4fc8-ab28-0a64eb7b4f49"
    },
    {
        "author": "王十朋",
        "paragraphs": [
            "後樂先憂記飽觀，茲樓今始得憑欄。",
            "吐吞五水波濤闊，出納三光境界寬。",
            "黄帝樂聲喧廣宙，湘君山影侵晴瀾。",
            "江山何獨助張說，收拾清詩上筆端。"
        ],
        "tags": [
            "岳阳楼"
        ],
        "title": "岳陽樓",
        "id": "6c56a223-68b5-4657-b312-712ce3b3c69b"
    },
    {
        "author": "王十朋",
        "paragraphs": [
            "江山好處未經眼，人道岳陽天下無。",
            "入筆波瀾自今闊，匈中已有洞庭湖。"
        ],
        "tags": [
            "洞庭湖"
        ],
        "title": "洞庭湖  其一",
        "id": "4b961441-662a-4fb1-8e0b-c6a40001d49b"
    },
    {
        "author": "王十朋",
        "paragraphs": [
            "維舟便上岳陽樓，風定波瀾萬頃秋。",
            "聞說洞庭通震澤，水應先我到蘋洲。"
        ],
        "tags": [
            "洞庭湖",
            "岳阳楼"
        ],
        "title": "洞庭湖  其二",
        "id": "fb42e6ea-7feb-4508-8ff9-eb9bf516bbdc"
    },
    {
        "author": "王十朋",
        "paragraphs": [
            "先憂後樂范文正，此志此言高孟軻。",
            "暇日登臨固宜樂，其如天下有憂何。"
        ],
        "tags": [
            "岳阳楼"
        ],
        "title": "讀岳陽樓記",
        "id": "a7c7ee53-1de2-4e64-a814-093ce032d3a1"
    },
    {
        "author": "王十朋",
        "paragraphs": [
            "恃險三苗此爲國，不知諸夏有華勳。",
            "兩階干羽七旬後，從此湖山方有君。"
        ],
        "title": "君山  其一",
        "id": "101a7461-b63a-4242-85a2-8dbf92413cf4"
    },
    {
        "author": "王十朋",
        "paragraphs": [
            "祖龍遷怒色曾頳，帝子有靈山更青。",
            "湖水如天冬亦涸，此君榮落一般形。"
        ],
        "title": "君山  其二",
        "id": "e3c1fdc5-0793-42d4-b700-5eb4058a3e38"
    },
    {
        "author": "王十朋",
        "paragraphs": [
            "越國曹娥孝可書，惜無同氣與之俱。",
            "武陵今有賢兒女，弟似靈均娣女須。"
        ],
        "title": "南津淑濟廟",
        "id": "5c1c8593-4de9-4d56-bbb2-b7880120b496"
    },
    {
        "author": "王十朋",
        "paragraphs": [
            "此處神仙幾度經，老松枯朽穉松青。",
            "如今想作天仙去，不復飛吟過洞庭。"
        ],
        "tags": [
            "洞庭湖"
        ],
        "title": "過仙亭",
        "id": "2154e04f-fa67-4bab-a5bb-83615e145d49"
    },
    {
        "author": "王十朋",
        "paragraphs": [
            "入湖初訝君山遠，無翼可隨鷗鷺群。",
            "繫纜中流忽相對，江湖心亦不忘君。"
        ],
        "title": "解舟遇風暫泊岳陽城下正對君山",
        "id": "c9a13d14-f162-4a1c-8d54-5ac49ac81cb9"
    },
    {
        "author": "王十朋",
        "paragraphs": [
            "岳陽樓下有赤壁，照耀洞庭烟水東。",
            "鄂渚巴陵土多赭，周郎何處破曹公。"
        ],
        "tags": [
            "洞庭湖",
            "岳阳楼"
        ],
        "title": "岳陽城下岸赤色亦呼赤壁",
        "id": "cb802b1a-e97d-49fb-801a-126098f60984"
    },
    {
        "author": "王十朋",
        "paragraphs": [
            "洞庭湖山山絕奇，大山如龍小如龜。",
            "弄珠曳尾自游戯，不肯吹浪如蛟螭。",
            "岳陽樓前鐵爲械，古人欲斷蛟螭害。",
            "蛟螭爲害甚巴蛇，遺冢猶存足爲戒。",
            "七百里湖涵太虛，春夏漲溢秋冬枯。",
            "惟有龜龍長自在，不知幾見桑田改。"
        ],
        "tags": [
            "洞庭湖",
            "岳阳楼"
        ],
        "title": "君山形如龍南有一小山如龜",
        "id": "a92a770b-da1c-446a-b8ce-5e86f96cf7f5"
    },
    {
        "author": "王十朋",
        "paragraphs": [
            "燕公郡事暇，詩興滿滄波。",
            "粉飾開元治，江山爲助多。"
        ],
        "title": "燕公樓",
        "id": "04e2952f-d9c5-4df2-b875-2161adca03b1"
    },
    {
        "author": "王十朋",
        "paragraphs": [
            "江中雙石如弟兄，呼得道人爲友生。",
            "秋夜扁舟泊磯下，洞庭湖近月華明。"
        ],
        "tags": [
            "洞庭湖"
        ],
        "title": "道人磯  其一",
        "id": "276ccf79-a4d5-4bd7-9e80-89693e364037"
    },
    {
        "author": "王十朋",
        "paragraphs": [
            "道人身名兩俱槁，道其所道非吾道。",
            "橫江兩石作釣磯，不似嚴陵臺上好。"
        ],
        "title": "道人磯  其二",
        "id": "9b2253b8-33d6-4ef3-b0f9-9adee5835095"
    },
    {
        "author": "王十朋",
        "paragraphs": [
            "潛江甲口楚天涯，蘆荻舟中一兩家。",
            "呼酒敕厨無一味，天鵝亂眼似楊花。"
        ],
        "title": "泊潛江甲",
        "id": "fd184347-8387-48f2-b4e2-8bba8807b215"
    },
    {
        "author": "王十朋",
        "paragraphs": [
            "風撼楚江水，雲橫鄂渚天。",
            "支頤看山色，破浪出詩篇。",
            "門掩瀕江舍，帆揚上水船。",
            "江神不借便，歸興自飄然。"
        ],
        "title": "舟遇逆風破浪賦詩",
        "id": "00690a2c-4fb7-4a18-be1a-e30433697103"
    },
    {
        "author": "王十朋",
        "paragraphs": [
            "來往成何事，霜毛滿鬢多。",
            "洋洋大江水，東去欲如何。"
        ],
        "title": "舟中覽鏡",
        "id": "66f43a4c-d601-4b2a-809a-c1fa3a180b1c"
    },
    {
        "author": "王十朋",
        "paragraphs": [
            "舟過嘉魚縣，買魚人道無。",
            "青山不堪煮，彈鋏看銅符。"
        ],
        "title": "過嘉魚縣",
        "id": "68a52630-9ac4-4253-bece-7d910010cb8a"
    },
    {
        "author": "王十朋",
        "paragraphs": [
            "沌水從茲入，中藏寂寞鄉。",
            "相逢如故舊，爲我濟歸航。"
        ],
        "title": "宿通濟口",
        "id": "3bdd59f1-46ff-4277-bea7-26e1a771feac"
    },
    {
        "author": "王十朋",
        "paragraphs": [
            "歸從三峽水，重見百人磯。",
            "山色只如舊，挽舟人已非。"
        ],
        "title": "百人磯",
        "id": "5b6b9499-a0b2-46a1-9982-a5d505a20e73"
    },
    {
        "author": "王十朋",
        "paragraphs": [
            "江淹送客傷心處，萬里人從蜀道來。",
            "柳已三番見秋色，蕭蕭雙鬢若何哉。"
        ],
        "title": "南浦",
        "id": "410b852a-4af7-4009-8306-b1bf0953c552"
    },
    {
        "author": "王十朋",
        "paragraphs": [
            "江漢西來於此會，朝宗東去不須分。",
            "銀濤遥带岷峨雪，烟渚高連巫峽雲。",
            "鸚鵡洲悲狂處士，蛟龍池化故將軍。",
            "登臨長願如今日，塵靜元規楚不氛。"
        ],
        "title": "南樓",
        "id": "4f8e62ea-1e5b-4d33-9b54-47edc94c1645"
    },
    {
        "author": "王十朋",
        "paragraphs": [
            "狂飆未息浪崢嶸，江口停舟不敢行。",
            "自是吾儕畏行險，前頭波浪有舟橫。"
        ],
        "title": "解舟風猶未息暫止江口",
        "id": "5720ebb9-c4a5-4c07-b22f-95375707bf14"
    },
    {
        "author": "王十朋",
        "paragraphs": [
            "稍稍風波定，悠悠舟楫移。",
            "身雖到漢口，家尚在天涯。",
            "大別思大禹，古峯懷古夔。",
            "山城有廖廓，歸說是吾兒。"
        ],
        "title": "泊舟漢口",
        "id": "5e8d2671-5b0a-4602-8821-47c2a0e0c582"
    },
    {
        "author": "王十朋",
        "paragraphs": [
            "雲鎖呂公洞，月明黄鶴樓。",
            "抱關非故卒，誰見羽衣游。"
        ],
        "title": "黄鶴樓",
        "id": "9e63a9a9-17a4-40d8-80ae-81a69442645f"
    },
    {
        "author": "王十朋",
        "paragraphs": [
            "江上風波惡，江中洲渚多。",
            "回頭三峽遠，轉盼七磯過。"
        ],
        "title": "七磯",
        "id": "f585e061-f89c-49cd-bbdb-876b224bfc25"
    },
    {
        "author": "王十朋",
        "paragraphs": [
            "弭棹大江濱，江山入眼新。",
            "地疑真赤壁，州是古黄人。",
            "水隔三分國，風遺兩逐臣。",
            "雪堂欣覿面，詩思定能神。"
        ],
        "title": "黄州",
        "id": "ba0f7ac5-0c59-49ea-a43a-abc35905201e"
    },
    {
        "author": "王十朋",
        "paragraphs": [
            "道大才高世不容，堪嗟尺水困神龍。",
            "空游赤壁英姿發，却向小橋詩思濃。"
        ],
        "title": "游東坡十一絕  其一",
        "id": "a6af1f42-1bcd-4b5e-92a9-745806e77e5e"
    },
    {
        "author": "王十朋",
        "paragraphs": [
            "出處平生慕樂天，東坡名自樂天傳。",
            "文章均得江山助，但覺前賢畏後賢。"
        ],
        "title": "游東坡十一絕  其二",
        "id": "7d1b3649-0558-4c2c-bed0-cecbb5dfd93c"
    },
    {
        "author": "王十朋",
        "paragraphs": [
            "少年下筆已如神，文到黄州更絕塵。",
            "我宋人才盛元祐，玉堂人是雪堂人。"
        ],
        "title": "游東坡十一絕  其三",
        "id": "4fcec706-9282-4cb2-8be5-7fec59eb5154"
    },
    {
        "author": "王十朋",
        "paragraphs": [
            "世重元之重竹樓，雪堂名更重黄州。",
            "西山草木尤光彩，一一曾經杖屨遊。"
        ],
        "title": "游東坡十一絕  其四",
        "id": "a46a1089-dae9-49e7-bf83-52991b09fd08"
    },
    {
        "author": "王十朋",
        "paragraphs": [
            "江遶山城柳暗村，五年詩亂謫仙魂。",
            "欲尋遺老問前事，楚語兒童今不存。"
        ],
        "title": "游東坡十一絕  其五",
        "id": "622055cd-66f6-4c8a-858f-72d2b6f70edc"
    },
    {
        "author": "王十朋",
        "paragraphs": [
            "再閏黄州正坐詩，詩因遷謫更瑰奇。",
            "讀公赤壁詞并賦，如見周郎破賊時。"
        ],
        "title": "游東坡十一絕  其六",
        "id": "98cda883-7ef7-45ee-aaac-07c0571cb7b6"
    },
    {
        "author": "王十朋",
        "paragraphs": [
            "供成詩案脫纍囚，天遣公來此地游。",
            "自有胸中雲夢澤，更居雲夢澤南州。"
        ],
        "title": "游東坡十一絕  其七",
        "id": "39ac06ea-91c6-4642-8252-f81f64ffa80c"
    },
    {
        "author": "王十朋",
        "paragraphs": [
            "三道策成名烜赫，萬言書就迹危疑。",
            "易書論語忘憂患，天下三經字說時。"
        ],
        "title": "游東坡十一絕  其八",
        "id": "9ae397a7-12e1-41e0-87f7-f501a71de182"
    },
    {
        "author": "王十朋",
        "paragraphs": [
            "口誦淵明歸去詞，岷峨歸去竟無欺。",
            "高安難弟來相訪，細說對床風雨時。"
        ],
        "title": "游東坡十一絕  其九",
        "id": "fe3f6a8f-b439-402c-8eb5-6622b229472e"
    },
    {
        "author": "王十朋",
        "paragraphs": [
            "批風抹月五經年，吟盡淮南盡處天。",
            "獨與元之韓魏國，神交千古作三賢。"
        ],
        "title": "游東坡十一絕  其一○",
        "id": "333a32b5-59b7-4a3b-8e4c-d71b0c0988ca"
    },
    {
        "author": "王十朋",
        "paragraphs": [
            "向來茅屋僅容身，今日祠堂高更新。",
            "費盡丹青傳不得，靈臺一點與精神。"
        ],
        "title": "游東坡十一絕  其一一",
        "id": "f71175bb-4adb-4d57-8fcb-25a43d64a1dc"
    },
    {
        "author": "王十朋",
        "paragraphs": [
            "萬里相望牛馬風，茲樓邂逅一尊同。",
            "烟生燕寢香爐上，黿在賓筵食指中。",
            "舟入滄波詠蘋白，飲陪文字勝裙紅。",
            "飛黄騰踏日邊去，回首群驚冀北空。"
        ],
        "title": "至九江陪林守黄中登庾樓出示舊詩",
        "id": "6b7e7e7b-25f4-493d-8986-02b0a9bc41b6"
    },
    {
        "author": "王十朋",
        "paragraphs": [
            "家居雁宕芙蓉側，身自瞿塘灧澦回。",
            "覽盡江山歸路遠，舞翻烏鵲故人來。",
            "詩吟夔子相思句，酒飲鄱陽未盡盃。",
            "種學績文宜舘閣，二松那復久淹徊。"
        ],
        "title": "喻叔奇自鄱陽來以詩見贈次韻以酬",
        "id": "ade64037-bfa0-413a-82d3-38798eaab8ea"
    },
    {
        "author": "王十朋",
        "paragraphs": [
            "繫舟琵琶秋水深，夜靜不聞琵琶音。",
            "往來多少商婦怨，世無司馬誰沾巾。"
        ],
        "title": "琵琶亭",
        "id": "c93a2e75-aa19-4636-98d2-f89ebd904cf4"
    },
    {
        "author": "王十朋",
        "paragraphs": [
            "萬里歸舟巨浪間，只將青眼對青山。",
            "青山好處惟彭澤，出岫雲歸倦鳥還。"
        ],
        "title": "過彭澤",
        "id": "ed406f69-bc24-4716-9aa9-f77919bed8be"
    },
    {
        "author": "王十朋",
        "paragraphs": [
            "此地水如峽，有山名馬當。",
            "猶疑是灧澦，更合戒舟航。"
        ],
        "title": "馬當山",
        "id": "db212b85-5960-40bd-ac38-2c23c64420f3"
    },
    {
        "author": "王十朋",
        "paragraphs": [
            "七月下三巴，孤舟近九華。",
            "魂猶驚灧澦，石更見那查。"
        ],
        "title": "那剎石",
        "id": "9a5f5a66-fb3b-4b12-88d6-49607fc8717f"
    },
    {
        "author": "王十朋",
        "paragraphs": [
            "城南風物似西湖，萬里歸舟入畫圖。",
            "光潔貯懷便弄水，翠微照眼稱提壺。",
            "浦無時節秋尤好，池有精神貴可呼。",
            "最是九華知客意，倚天遥露一峯孤。"
        ],
        "tags": [
            "西湖"
        ],
        "title": "池之清溪如杭之西湖某歸自三峽維舟弄水亭南望齊山翠微在眼登譙樓望九華見一峯奇甚呈提舉李子長知郡趙富文",
        "id": "7ac1de81-b85a-4425-94bc-8b94c2995e54"
    },
    {
        "author": "王十朋",
        "paragraphs": [
            "往歲遥從彭蠡湖，常山地閲武侯圖。",
            "忽乘雪裏子猷棹，欣對花間太白壺。",
            "雁宕寄書知有便，天台采藥定相呼。",
            "兩翁異日爲鄰舍，笑說江山大小孤。"
        ],
        "title": "子長和詩復酬二首  其一",
        "id": "fee86bab-6619-4e31-973c-7f7c8d2c9120"
    },
    {
        "author": "王十朋",
        "paragraphs": [
            "君往東湖我左湖，田園歸去亦良圖。",
            "縱如傅說妙調鼎，終羨淵明高引壺。",
            "清峭臺中各陳迹，翠微亭上偶歡呼。",
            "江東浙右從今後，永夜月同千里孤。"
        ],
        "title": "子長和詩復酬二首  其二",
        "id": "e2e399f5-86fc-46a8-8513-04cca3810e2c"
    },
    {
        "author": "王十朋",
        "paragraphs": [
            "四上祠章郡得湖，真同起廢躄浮圖。",
            "路經秋浦人如玉，洞入齊山天在壺。",
            "人物宜居國士選，吏民聊作使君呼。",
            "還鄉說與賈君子，官比廣昌風更孤。"
        ],
        "title": "富文和詩復用前韻",
        "id": "bc0fc89d-1f99-4f50-bee8-324767c5b66a"
    },
    {
        "author": "王十朋",
        "paragraphs": [
            "路經秋浦上崔嵬，不負孤舟萬里回。",
            "峯比九華微具體，洞疑三竺遠飛來。",
            "勝窮巖石玲瓏地，秀吸江湖浩渺盃。",
            "先却紫微期一月，菊花未放桂花開。"
        ],
        "title": "子長招遊齊山",
        "id": "97406fab-8bfc-47a5-80f7-170a4104fc2a"
    },
    {
        "author": "王十朋",
        "paragraphs": [
            "夔有百花無此香，兩年官舍負秋光。",
            "使君元是蟾宮客，贈我數枝金粟黄。"
        ],
        "title": "富文贈桂花",
        "id": "8d1460a4-6247-4565-804d-6808a2fca3a8"
    },
    {
        "author": "王十朋",
        "paragraphs": [
            "清者未必貴，貴者或不清。",
            "胡爲貴池內，却有清溪名。",
            "清貴兩俱足，造物如有情。",
            "溪有夷屈風，池非趙孟榮。",
            "三秋冷浸月，十里光涵城。",
            "真可弄茲水，更堪濯吾纓。",
            "天亦知我意，故令居水精。",
            "水精豈吾居，龍湫老餘生。",
            "滿壁畫清溪，坐覺名利輕。"
        ],
        "title": "泛清溪",
        "id": "7288584c-ee66-4cff-919a-3753366c29db"
    },
    {
        "author": "王十朋",
        "paragraphs": [
            "莫莫休休祇欲閑，貴池誤照野人顔。",
            "好詩如見元樞面，佳境仍逢相國山。",
            "談笑從容禪榻畔，翠微彷彿夢魂間。",
            "吾儕相勉崇名節，峴首風流庶可攀。"
        ],
        "title": "子長見示汪樞密游齊山詩因次其韻",
        "id": "63059812-5a6a-4d46-9a18-475503b87b8a"
    },
    {
        "author": "王十朋",
        "paragraphs": [
            "太尉前軍得活鹿，使君慇懃分我肉。",
            "定知應是秦失餘，苗裔仍爲世人逐。",
            "使君好客今平原，秋浦樓頭羅水陸。",
            "青州從事嘉屢拜，白鹿山人賜新沐。",
            "社風留客去未得，清溪山頭兩經宿。",
            "頻將口腹溷使君，大嚼戲吟詩一幅。"
        ],
        "title": "富文送鹿肉",
        "id": "466f3aa8-a88f-4dd4-9b47-57776bdd1197"
    },
    {
        "author": "王十朋",
        "paragraphs": [
            "蜀山同我上崔嵬，峽水相隨共載回。",
            "秋月迎人霅川去，義風吹客浙江來。",
            "山游未盡無窮力，酒興應嫌有限盃。",
            "準擬吳中作重九，菊花休道不須開。"
        ],
        "title": "朱仲文和詩用齊山韻以酬",
        "id": "763a699d-f409-46f6-a75c-a6daaadcf171"
    },
    {
        "author": "王十朋",
        "paragraphs": [
            "秋浦天作秋，清溪風更清。",
            "三宿不忍去，山以齊爲名。",
            "天台李御史，傾蓋即鍾情。",
            "憐我峽中歸，笑談洗枯榮。",
            "携壺上翠微，舉首望赤城。",
            "相期老巖壑，便欲遺簪纓。",
            "贈我十首詩，字字工且精。",
            "從今似杜老，對酒懷李生。",
            "何當細論文，萬戶侯可輕。"
        ],
        "title": "子長和詩并饋飲食再用泛清溪韻",
        "id": "04fe7187-e94a-48a1-83d0-e6128c00a297"
    },
    {
        "author": "王十朋",
        "paragraphs": [
            "風知主人意，吹浪留客舟。",
            "客子念行役，形留心不留。",
            "回望月峽月，坐悲秋浦秋。",
            "從今懷人夢，飛遶清溪樓。"
        ],
        "title": "溪口阻風寄子長富文",
        "id": "3fec6194-662d-4959-a256-663c79482b5f"
    },
    {
        "author": "王十朋",
        "paragraphs": [
            "腐儒無用分投閑，吳蜀分符祇强顔。",
            "去訪少陵三峽水，來尋太白九華山。",
            "小舟載酒清溪口，健卒傳詩白浪間。",
            "風伯相留作吟社，願低筆力許追攀。"
        ],
        "tags": [
            "九华山"
        ],
        "title": "子長和汪樞齊山詩復用前韻",
        "id": "2f0f095a-3462-4fc5-89e7-ac672ec0bec8"
    },
    {
        "author": "王十朋",
        "paragraphs": [
            "舟楫何濡滯，秋深風未西。",
            "五旬從白帝，十日尚清溪。",
            "匈次澤吞楚，眼中山見齊。",
            "主人殊未厭，壺榼屢提携。"
        ],
        "title": "池陽阻風留十日",
        "id": "40ead910-42f0-4ade-9575-79bde6fdba5f"
    },
    {
        "author": "王十朋",
        "paragraphs": [
            "有客雙蓬鬢，歸從灧澦西。",
            "符分三竹使，地見兩梅溪。",
            "舟遇先逢李，盃行酒到齊。",
            "他年石橋路，歸去手應携。"
        ],
        "title": "子長携具至溪口復用前韻",
        "id": "d256829e-f1fd-4e81-8508-48b0dcc3925c"
    },
    {
        "author": "王十朋",
        "paragraphs": [
            "郎星夜照貴池口，漸見祥光燭斗牛。",
            "甘棠遺愛留潯陽，盡道前無此太守。",
            "我亦弭楫清溪灘，秋風吹浪高於山。",
            "與君相去纔咫尺，形影隔絕烟波間。",
            "晨起揚帆欲東去，風伯江神兩俱怒。",
            "吾儕行止端由天，天氣未佳聊且住。"
        ],
        "title": "寄林黄中",
        "id": "0b3cae69-0a14-40a3-b12e-09d468ee108b"
    },
    {
        "author": "王十朋",
        "paragraphs": [
            "舟阻清溪十日風，旅懷秋思渺無窮。",
            "開編細讀舒王句，一點舒山在眼中。"
        ],
        "title": "望舒山",
        "id": "4a94cb50-8f2f-49f4-9e87-4e387e0ccaba"
    },
    {
        "author": "王十朋",
        "paragraphs": [
            "歸舟十日阻池陽，風伯相留意亦良。",
            "長喙參軍初薦熟，無腸公子正輸芒。",
            "齊山却向江南好，秋浦尤於社後凉。",
            "明日解維苕霅去，夢魂猶在水雲鄉。"
        ],
        "title": "出清溪",
        "id": "b56e2f03-e33c-41d5-917e-521e3d62a2b9"
    },
    {
        "author": "王十朋",
        "paragraphs": [
            "使節淹江左，魚符換浙西。",
            "詩筒猶在道，客棹已移溪。",
            "戒險疑浮峽，行徐類去齊。",
            "壺觴更何日，重向翠微携。"
        ],
        "title": "舟至梅根子長寄詩復用前韻",
        "id": "98ea5690-6ca0-4018-947d-ba4bc66f6c49"
    },
    {
        "author": "王十朋",
        "paragraphs": [
            "淮山無數不知名，山色遥看點點青。",
            "二百餘年仁草木，莫令污染犬羊腥。"
        ],
        "title": "淮山",
        "id": "3db80729-5d5d-4e51-b59a-8a9002c45699"
    },
    {
        "author": "王十朋",
        "paragraphs": [
            "九芙蓉自九天來，太史南游山未開。",
            "仙境曾經謫仙眼，佳名傑句兩崔嵬。"
        ],
        "tags": [
            "九华山"
        ],
        "title": "九華山  其一",
        "id": "454b04c6-94a3-4063-8cf5-c782f33f2a62"
    },
    {
        "author": "王十朋",
        "paragraphs": [
            "舟出清溪尚逆風，觀山却得少從容。",
            "浮雲不礙天邊眼，放出神仙八九峯。"
        ],
        "tags": [
            "九华山"
        ],
        "title": "九華山  其二",
        "id": "fb076f10-4678-483f-9129-4e904ddc9820"
    },
    {
        "author": "王十朋",
        "paragraphs": [
            "我在芙蓉山下家，四年秋色隔天涯。",
            "如今漸覺鄉山近，已見芙蓉吐九華。"
        ],
        "tags": [
            "九华山"
        ],
        "title": "九華山  其三",
        "id": "8cd3ad33-1232-4696-acd4-e796a99ecea9"
    },
    {
        "author": "王十朋",
        "paragraphs": [
            "江南一嶽占青陽，多少神仙此地藏。",
            "聞說仙翁搗藥處，鳥聲依舊克丁當。"
        ],
        "tags": [
            "九华山"
        ],
        "title": "九華山  其四",
        "id": "08509a0c-5db4-4d80-8893-346ed6f68143"
    },
    {
        "author": "王十朋",
        "paragraphs": [
            "九華山下化成寺，太白書堂高處開。",
            "想見江山無此境，故宜頭白懶歸來。"
        ],
        "tags": [
            "九华山"
        ],
        "title": "九華山  其五",
        "id": "29cc42e0-a1ce-4483-a190-88c3657bc312"
    },
    {
        "author": "王十朋",
        "paragraphs": [
            "峯巒列峙神仙境，子母相依孝義山。",
            "莫向山中摘花果，惜春啼鳥怒人攀。"
        ],
        "tags": [
            "九华山"
        ],
        "title": "九華山  其六",
        "id": "c0e85006-bb20-46dc-9f93-d180bd478473"
    },
    {
        "author": "王十朋",
        "paragraphs": [
            "郡樓初見一奇峯，深恐烟霞無路通。",
            "神母遥遥將九子，總將山色到舟中。"
        ],
        "tags": [
            "九华山"
        ],
        "title": "九華山  其七",
        "id": "aafa1d0e-6afc-4568-ac35-16aa43bc17b8"
    },
    {
        "author": "王十朋",
        "paragraphs": [
            "曾見齊山小九華，夢游縹緲羽人家。",
            "靈山面目忽相見，舟繫梅根秋日斜。"
        ],
        "tags": [
            "九华山"
        ],
        "title": "九華山  其八",
        "id": "86876af7-35c5-4e56-b42d-d3eb92dada59"
    },
    {
        "author": "王十朋",
        "paragraphs": [
            "曰華曰子數俱九，細看峯巒何許多。",
            "今古畫工圖不足，冠卿詩奈九華何。"
        ],
        "tags": [
            "九华山"
        ],
        "title": "九華山  其九",
        "id": "fac03022-a5c9-4917-981e-98fdd4dc24aa"
    },
    {
        "author": "王十朋",
        "paragraphs": [
            "兩年官絕塞，萬里下瞿唐。",
            "秋浦浪方息，銅陵風又狂。",
            "五松人憶白，雙竹句思黄。",
            "今夜舟中月，中秋何處光。"
        ],
        "title": "銅陵阻風  其一",
        "id": "29b28dd3-aa0c-4188-95bd-15719fd15a4c"
    },
    {
        "author": "王十朋",
        "paragraphs": [
            "江入銅陵縣，舟藏蘆葦間。",
            "郵亭危壓浦，佛屋陋依山。",
            "月出烏將繞，風高雁欲還。",
            "江山不貧處，一覽見塵寰。"
        ],
        "title": "銅陵阻風  其二",
        "id": "2fa25c0e-3a2a-4872-845f-436602558bbc"
    },
    {
        "author": "王十朋",
        "paragraphs": [
            "白帝去年月，黄池今夜看。",
            "風將清玉宇，雲不礙金盆。",
            "明鏡飛邊遠，霓裳舞處寒。",
            "論文一尊酒，欣對舊同官。"
        ],
        "title": "黄池對月",
        "id": "4546e44c-9782-4ab8-93d0-4250c692c732"
    },
    {
        "author": "王十朋",
        "paragraphs": [
            "蟬噪景如夏，鳥鳴山似春。",
            "數聲雲外過，却是雁來賓。"
        ],
        "title": "宣城道中聞雁",
        "id": "a0ff2c1b-0843-4225-ad6c-4705c72dcd77"
    },
    {
        "author": "王十朋",
        "paragraphs": [
            "小驛數椽屋，夜深風雨中。",
            "鄰家有鷄犬，不是漢新豐。"
        ],
        "title": "宿新豐驛",
        "id": "6e22fe74-f8d8-4f45-97a1-6f256dd6522f"
    },
    {
        "author": "王十朋",
        "paragraphs": [
            "江流渺渺風吹浪，驛路迢迢雨作泥。",
            "好把金章換蓑笠，故山深處把鋤犁。"
        ],
        "title": "塗中遇雨",
        "id": "df5685bb-42d8-46fa-9c23-6414713cfed7"
    },
    {
        "author": "王十朋",
        "paragraphs": [
            "天將大任未容閑，清峭依然御史顔。",
            "謝客能吟練江句，謫仙不厭敬亭山。",
            "雙溪風月壺觴裏，疊嶂烟霞几案間。",
            "天下蒼生望公起，歸轅行見郡人攀。"
        ],
        "title": "過宛陵陪汪樞密登雙溪閣疊嶂樓游高齋望敬亭山誦謝元暉李太白詩用樞公游齊山韻",
        "id": "db21c600-bb71-4413-9d18-8ed3e3657a30"
    },
    {
        "author": "王十朋",
        "paragraphs": [
            "聖恩猶未許投閑，遥訪蘋洲柳與顔。",
            "羿婦解將風送月，麻姑莫遣雨遮山。",
            "心游孤嶼題詩處，名玷元樞薦墨間。",
            "旦夕公歸首臺鼎，高齋遺躅倘容攀。"
        ],
        "title": "離宣城天色陰晦望群山不見樞公和詩見寄復用前韵",
        "id": "ce89bf95-dac3-481a-8f56-22614a902143"
    },
    {
        "author": "王十朋",
        "paragraphs": [
            "出郭群山四望無，故將詩句禱麻姑。",
            "忽然雲破山開面，天色如春有鳥呼。"
        ],
        "title": "過麻姑山",
        "id": "1fc4ca9b-2032-4326-98d0-1be34d74dd5b"
    },
    {
        "author": "王十朋",
        "paragraphs": [
            "路入紅林林未紅，相逢俱是白頭翁。",
            "郵亭燈火一尊酒，明日君西我向東。"
        ],
        "title": "宿紅林驛遇交代王給事",
        "id": "e2f7fa4a-510e-4488-8a73-1cc35509a387"
    },
    {
        "author": "王十朋",
        "paragraphs": [
            "田父欣相語，今年幸有秋。",
            "深憂水後爛，急向雨餘收。",
            "穗盡穴移鼠，畦空童放牛。",
            "何當速歸去，吾亦有西疇。"
        ],
        "title": "廣德途中觀刈稻",
        "id": "ff276a1c-e833-4157-8593-2371a9d9d8da"
    },
    {
        "author": "王十朋",
        "paragraphs": [
            "秋風吹客過祠山，水出平原礙往還。",
            "呼吸雨暘神有力，掃除雲霧見天顔。"
        ],
        "title": "祠山",
        "id": "101df38e-5159-4282-8701-2162b05b198e"
    },
    {
        "author": "王十朋",
        "paragraphs": [
            "歸從三峽過三峯，益友三人忽此逢。",
            "行李稽留三日雨，天教我輩得從容。"
        ],
        "title": "桐川三絕 遇太學三友",
        "id": "c9c5d2dd-ae2c-4625-9e32-aed0e5bc5fc8"
    },
    {
        "author": "王十朋",
        "paragraphs": [
            "浸淫秋雨阻桐川，無術那能補漏天。",
            "傳舍終宵不成寐，點燈重讀舊詩篇。"
        ],
        "title": "桐川三絕 驛中阻雨",
        "id": "d266da84-bfaf-4c9f-8f6e-6dc8be623016"
    },
    {
        "author": "王十朋",
        "paragraphs": [
            "文書隨我下瞿唐，準擬家添萬卷藏。",
            "水厄那知在平地，從今既濟要須防。"
        ],
        "title": "桐川三絕 文籍遭水",
        "id": "7aec1d04-d22d-48f8-b16e-0aa9f6b7d9f2"
    },
    {
        "author": "王十朋",
        "paragraphs": [
            "二十年前舊友生，扁州來訪見交情。",
            "相看容鬢俱非昔，記得爐亭笑語聲。"
        ],
        "title": "九月一日自道場山如臨安周德載夏廷茂自菁村乘舟來訪既別寄以小詩",
        "id": "7d82a081-15bb-4b38-8497-1e58911b895f"
    },
    {
        "author": "王十朋",
        "paragraphs": [
            "浮家東下路間關，地近家鄉尚未還。",
            "風雨滿城欣已過，星霜入鬢早宜閑。",
            "去年嘉客同吹帽，今日仙林獨侍班。",
            "徧插茱萸憶兄弟，更添北望道場山。"
        ],
        "title": "待對仙林九日登佛閣時寄家道場山思去年遊卧龍山遂用舊韻",
        "id": "5cdc0c90-05fc-4e11-a6fe-8518dc4c04f6"
    },
    {
        "author": "王十朋",
        "paragraphs": [
            "重入脩門鬢已華，君恩猶未許還家。",
            "木魚聲動催行李，蠟炬向人空自花。"
        ],
        "title": "九月十三日離仙林",
        "id": "1da23e23-c60e-4bf2-ba8a-1fa81508b2be"
    },
    {
        "author": "王十朋",
        "paragraphs": [
            "地入東林眼界奇，神仙遺迹在榴皮。",
            "湖山如舊無東老，酒爲嘉賓釀者誰。"
        ],
        "title": "過東林",
        "id": "04a46edc-f690-458e-b98f-ffd02cb51318"
    },
    {
        "author": "王十朋",
        "paragraphs": [
            "積雨喜初霽，湖山清更嘉。",
            "船船漁晒網，岸岸稻烘芽。",
            "水漲魚蝦樂，年凶道路嗟。",
            "人言新太守，頭白似苕花。"
        ],
        "title": "郡中久雨入境而霽",
        "id": "15e01405-d9ed-4469-a109-8fd7f341fc9f"
    },
    {
        "author": "王十朋",
        "paragraphs": [
            "水晶宮中刺史宅，月□□堂遊六客。",
            "中有一客爲主人，萬卷詩書李公擇。",
            "元□□揮玉堂手，令舉聲蜚制科策。",
            "五勸使君古遺直，三□郎官老詞伯。",
            "眉山有客何等人，退之少陵李太白。",
            "直道高才時不容，天遣數子爲遊從。",
            "吳興清絕山水國，五百年過人中龍。",
            "健峭銀鈎逼顔魯，點化湖山出奇語。",
            "高壓白蘋洲上詩，更肯區區談小杜。",
            "端如竹溪逢謫仙，並遊逸士名俱傳。",
            "飄飄乘風鼓長翮，兩兩照坐成臺躔。",
            "苕霅交流卞山碧，一代名賢已陳迹。",
            "我後百年登此堂，咀嚼姓名牙頰香。",
            "坐上何曾欠佳客，蘇仙一去難再得。"
        ],
        "title": "六客堂",
        "id": "138c352d-fa13-4e50-a1a0-fab205f6098c"
    },
    {
        "author": "王十朋",
        "paragraphs": [
            "分閫濫曾游蜀口，得朋深喜遇坤爻。",
            "澹臺至室必公事，平仲與人能久交。",
            "一葉共乘夔到霅，四方相逐愈隨郊。",
            "姓名已在諸公齒，引類行看似拔茅。"
        ],
        "title": "送朱仲文運幹還蜀  其一",
        "id": "fe9856c7-f9e1-4611-b0c8-664d8961f094"
    },
    {
        "author": "王十朋",
        "paragraphs": [
            "君歸應過無喧室，我夢遥馳無隠齋。",
            "带得江山在詩卷，種成楊柳繫離懷。",
            "定先春到夔門裏，莫遣音踈霅水涯。",
            "故舊相逢倘相問，爲言老欲乞殘骸。"
        ],
        "title": "送朱仲文運幹還蜀  其二",
        "id": "f14848e4-a4bc-43ce-b01a-a37bf58580d5"
    },
    {
        "author": "王十朋",
        "paragraphs": [
            "前年我亦到廬山，杖屨烟霞縹緲間。",
            "萬里東歸如倦鳥，不知飛過只知還。"
        ],
        "tags": [
            "庐山"
        ],
        "title": "讀喻叔奇遊廬山詩  其一",
        "id": "c597f583-a34c-4670-989e-008528f1b2e2"
    },
    {
        "author": "王十朋",
        "paragraphs": [
            "路經湓浦嘆怱怱，不及從君訪遠公。",
            "忽見廬山真面目，在君二十一時中。"
        ],
        "tags": [
            "庐山"
        ],
        "title": "讀喻叔奇遊廬山詩  其二",
        "id": "d3538bb9-5471-448c-ab31-5b9e212dbee4"
    },
    {
        "author": "王十朋",
        "paragraphs": [
            "夢寐思賢願與齊，一麾來守浙江西。",
            "星躔舊識尚書履，玉府曾親太一藜。",
            "天遣門生依坐主，心隨峽水注苕溪。",
            "邦人異日談遺事，名姓應同六客題。"
        ],
        "title": "十月晦日會凌季文沈德和二尚書劉汝一大諫于六客堂",
        "id": "cf3283bc-a5a5-4f63-8633-6ff8708152c0"
    },
    {
        "author": "王十朋",
        "paragraphs": [
            "先生名與卞山齊，賤子來歸自瀼西。",
            "自媿蒹葭難倚玉，暫教松柏俯同藜。",
            "萬言讜論驚天闕，八詠高才壓婺溪。",
            "柳惲蘇仙舊吟處，願陪杖屨徧留題。"
        ],
        "title": "沈書和詩再用韻",
        "id": "8d3ef152-a8b1-408c-92b8-02f171f4c7e8"
    },
    {
        "author": "王十朋",
        "paragraphs": [
            "人物堂堂大國齊，難窺賜履地東西。",
            "心才遇日即傾藿，身或在山誰采藜。",
            "隠德猶能及枯骨，安車行見起磻溪。",
            "後生何幸依先達，誤辱山公一字題。"
        ],
        "title": "凌書和詩復用韻",
        "id": "5b71f80e-2211-4d38-ba6f-ccfe3759b2a1"
    },
    {
        "author": "王十朋",
        "paragraphs": [
            "魯酒三盃却到齊，詩壇老將勝山西。",
            "氣餘殿上欲折檻，清見胸中不糝藜。",
            "聊復忘機對禪榻，未應采藥赴桃溪。",
            "吾儕會合真天意，清絕湖山盡共題。"
        ],
        "title": "劉汝一和詩復用韻",
        "id": "030459c6-09ec-445c-855d-d189a30dee94"
    },
    {
        "author": "王十朋",
        "paragraphs": [
            "六客高風不可追，吾儕生恨百年遲。",
            "星光月滿舊游處，簪盍蓂開盈數時。",
            "訪古已仙圖上鶴，得朋今遇易中龜。",
            "吾夫子道欲墜地，不是四科誰與持。"
        ],
        "title": "十一月十日會于六客堂者十人宋子飛徐致雲章茂卿鄧叔厚莫子登俞仲明許子齊沈虞卿鄭壽淑酒三行予得詩",
        "id": "50e480db-91c0-43d0-a575-3467e954d0f6"
    },
    {
        "author": "王十朋",
        "paragraphs": [
            "洙泗家風尚可追，未應吾道便陵遲。",
            "要令士有歡顔地，如見公爲舉首時。",
            "山遶苕溪翻振鷺，水通震澤錫神龜。",
            "眼中突兀行將見，大厦端由衆木持。"
        ],
        "title": "汝一和十客詩語及貢院復用前韻",
        "id": "8b8dd1ef-24db-4999-9010-a256e9872453"
    },
    {
        "author": "王十朋",
        "paragraphs": [
            "湖山清絕多佳士，暇日壺觴得共携。",
            "堂上合成前後客，詩中分得建除題。",
            "不容閏位參卿月，坐覺巫山在霅溪。",
            "麟閣功名屬公輩，老夫惟願把鋤犁。"
        ],
        "title": "晦日會于六客堂者十二人",
        "id": "2ddacefd-25f1-4067-9d75-a61b0cebf691"
    },
    {
        "author": "王十朋",
        "paragraphs": [
            "太學年時識一夔，婺溪摻別越三朞。",
            "閩中大府子爲掾，峽內孤城予把麾。",
            "去隔關山共明月，歸逢魚雁寄新詩。",
            "苕溪昨夜梅花發，目對清標有所思。"
        ],
        "title": "次韻張叔清見寄",
        "id": "6d1283f0-8cd4-4a39-bcb7-266435a9564d"
    },
    {
        "author": "王十朋",
        "paragraphs": [
            "憶昔相逢未白頭，別來歲月迅如流。",
            "自從江左分符去，長念城南載酒遊。",
            "君似老松姿耐雪，我猶弱柳葉經秋。",
            "梅溪梅嶼不相遠，歸去定乘尋戴舟。"
        ],
        "title": "次韻林明仲見寄",
        "id": "35ade19a-f51c-47b0-beb2-553aac1e869a"
    },
    {
        "author": "王十朋",
        "paragraphs": [
            "清絕湖山映白蘋，翬飛梁棟眼中新。",
            "雪花先作曉來瑞，桂魄正圓天上輪。",
            "夫子廟還元氣象，水晶宮發舊精神。",
            "書生戰藝真餘事，移孝爲忠要致身。"
        ],
        "title": "貢院上梁",
        "id": "984c17ec-23bb-47ef-8ebc-deb6dc313a9c"
    },
    {
        "author": "王十朋",
        "paragraphs": [
            "來采汀洲柳惲蘋，要觀草色賜袍新。",
            "士由德行首科第，木就方圓在梓輪。",
            "山峙浮圖聳千佛，水迎仙子上三神。",
            "耽耽廣厦榮歸日，應話林泉老病身。"
        ],
        "title": "諸公和詩再用韻并簡沈虞卿教授",
        "id": "1a48c340-432b-4a67-a1a9-febd2c1f563c"
    },
    {
        "author": "王十朋",
        "paragraphs": [
            "天上張公子，同僚半載餘。",
            "令人思灧澦，有客泛芙蕖。",
            "一自離夔子，頻蒙寄鯉魚。",
            "江山元不遠，面目在來書。"
        ],
        "title": "寄夔州張君玉撫幹",
        "id": "d5310bd2-7864-49cb-b279-13f95149f817"
    },
    {
        "author": "王十朋",
        "paragraphs": [
            "同舍張公子，長沙遠宦游。",
            "讀書真有用，謀道了無憂。",
            "賦鵩休悲賈，棲鸞暫屈仇。",
            "薦章行引類，文帥是鼇頭。"
        ],
        "title": "送張光大赴長沙簿",
        "id": "725469cb-0fda-4c88-98d7-c4108c7c5735"
    },
    {
        "author": "王十朋",
        "paragraphs": [
            "少年懷橘獻慈親，今見黄柑淚滿巾。",
            "同舍故人堂有母，可能羅帕不分珍。"
        ],
        "title": "送柑姚子才",
        "id": "f3feac68-9cd1-4e11-96d2-5cfe859570d6"
    },
    {
        "author": "王十朋",
        "paragraphs": [
            "扁舟昔訪戴逵居，早識奇兒骨相殊。",
            "不是剡溪能藴秀，祇應蚌腹解生珠。",
            "家從機斷知爲學，身自鷄鳴起奉姑。",
            "儒術登科有猶子，大書遺懿照龜趺。"
        ],
        "title": "過孺人挽詞  其一",
        "id": "e42ec724-3d46-4a2e-af72-eb1b550035dc"
    },
    {
        "author": "王十朋",
        "paragraphs": [
            "過從有夏孕遺芳，作配于周婦德良。",
            "目不泛觀惟貝葉，舍無他物有天香。",
            "魚軒欲動喜家近，烏冢忽歸驚夜長。",
            "年到古希子孫足，人生如此尚何傷。"
        ],
        "title": "過孺人挽詞  其二",
        "id": "cefaa251-d86c-4743-a542-2152ff021285"
    },
    {
        "author": "王十朋",
        "paragraphs": [
            "戒石重刊照眼明，良辰又遇臘嘉平。",
            "黄堂坐處天威近，一點欺心事莫萌。"
        ],
        "title": "重刊戒石銘  其一",
        "id": "e5b06007-8d52-49ae-8397-b2f32356469b"
    },
    {
        "author": "王十朋",
        "paragraphs": [
            "淫浸秋潦壞垂成，忍聽閭閻愁嘆聲。",
            "撫字催科勞更拙，欲逃吏責負斯銘。"
        ],
        "title": "重刊戒石銘  其二",
        "id": "7003b83b-b03e-400b-8093-648db24720a1"
    },
    {
        "author": "王十朋",
        "paragraphs": [
            "卞山苕溪高且清，魯公祠堂貌如生。",
            "言言千古英雄在，吉吉一點仙丹成。",
            "姦臣必欲置之死，天下不敢呼其名。",
            "當時節義誰可並，常山太守公難兄。"
        ],
        "title": "謁顔魯公祠",
        "id": "d749e3c7-ab42-4ac4-ac4f-eca7e6590f46"
    },
    {
        "author": "王十朋",
        "paragraphs": [
            "嚴霜日烈與時乖，前後姦邪屢見排。",
            "苕霅祠堂境清絕，孤忠千古有人懷。"
        ],
        "title": "懷忠堂",
        "id": "b8f39468-b3fc-4977-994d-e2f0c106db35"
    },
    {
        "author": "王十朋",
        "paragraphs": [
            "畏死貪生物我同，仁心要在擴而充。",
            "江湖魚鱉知多少，盡在恩波浩渺中。"
        ],
        "title": "放生池",
        "id": "1dcbd555-36f3-4b7e-af61-42cca3c16b51"
    },
    {
        "author": "王十朋",
        "paragraphs": [
            "濫把江東蜀口麾，中原入望涕頻揮。",
            "每嗟風俗愧東晉，那得功名如合肥。",
            "賢士憂時尚家食，聖君求治正宵衣。",
            "腐儒老矣身多病，日日言歸猶未歸。"
        ],
        "title": "次韵翁東叟知縣見寄并簡戴俊仲  其一",
        "id": "d9ef3834-e3fc-48f1-a667-cd3b7e817af4"
    },
    {
        "author": "王十朋",
        "paragraphs": [
            "年時我忝楚東守，邂逅君從湖北來。",
            "携手篇章擬蘇李，論交風義薄陳雷。",
            "棲遲百里淹賢甚，奔走三州覺老催。",
            "如見高人戴安道，爲言我意最憐才。"
        ],
        "title": "次韵翁東叟知縣見寄并簡戴俊仲  其二",
        "id": "aa820873-b97c-436b-982c-599fc0f29bdc"
    },
    {
        "author": "王十朋",
        "paragraphs": [
            "同年四百二十六，尊酒相逢得我師。",
            "方喜書來自天目，忽驚人去向峨眉。",
            "囊開蜀錦留佳句，棹拂汀蘋索惡詩。",
            "莫道冷官無一物，扁舟遥載義風歸。"
        ],
        "title": "送師教授",
        "id": "8aefeead-0c13-4772-a796-e745be63ed5c"
    },
    {
        "author": "王十朋",
        "paragraphs": [
            "鄉校當年與薦蘋，蕭臺氣象自公新。",
            "老成猶滯甘泉橐，晚進叨乘刺史輪。",
            "陸凱寄梅情愈重，謝公夢草句尤神。",
            "何時更作龍門客，共話樽前見在身。"
        ],
        "title": "用貢院韻寄當塗吳給事明可",
        "id": "d002b15f-a9e9-40cc-b3b3-a57bd2dd33db"
    },
    {
        "author": "王十朋",
        "paragraphs": [
            "同姓同年友，吾心久已降。",
            "賓王誤第四，江夏本無雙。",
            "刺不投東閣，吟惟坐北窗。",
            "胸中藴經濟，可惜未施邦。"
        ],
        "title": "王夷仲校書挽詞  其一",
        "id": "35fc5d25-47b9-47ef-a85f-0d5b20ec295b"
    },
    {
        "author": "王十朋",
        "paragraphs": [
            "明月雙溪地，三年兩度逢。",
            "君登群玉府，我到白鹽峯。",
            "方喜書傳鯉，俄驚劒化龍。",
            "守符嗟未解，執紼恨無從。"
        ],
        "title": "王夷仲校書挽詞  其二",
        "id": "c98bd655-be1e-4f1f-8eb9-5191c377c7c6"
    },
    {
        "author": "王十朋",
        "paragraphs": [
            "吳興學校規模壯，安定先生道德崇。",
            "苕霅溪同洙泗水，汀洲蘋有藻芹風。",
            "山知尊道猶端弁，湖欲依光故近宮。",
            "壁上題名觀尚友，諸儒事業聖賢中。"
        ],
        "tags": [
            "太湖"
        ],
        "title": "仲冬釋奠于學同諸公登稽古閣觀弁山望太湖閲壁上題名誦范文正公吳興先生富道德詵詵弟子皆賢才之句",
        "id": "d4fc266c-7eb6-4d77-af91-1abd10123042"
    },
    {
        "author": "王十朋",
        "paragraphs": [
            "六客高風久已無，花間誰對謫仙壺。",
            "星躔一夕光芒動，如有仙舟入畫圖。"
        ],
        "title": "次韻錢郎中豫六客堂碧瀾堂二絕  其一",
        "id": "74a9a111-d0b0-4a10-af00-4a2cd10cc28b"
    },
    {
        "author": "王十朋",
        "paragraphs": [
            "一樽相對眼俱明，細話同僚舊日情。",
            "漢世郎官亦華髮，恨無詩句似君清。"
        ],
        "title": "次韻錢郎中豫六客堂碧瀾堂二絕  其二",
        "id": "07a35f17-734c-4c94-97fd-08006ea2ea4b"
    },
    {
        "author": "王十朋",
        "paragraphs": [
            "老來官况兩俱無，惟有詩情寄酒壺。",
            "記取碧瀾堂上語，衣冠早掛亦良圖。"
        ],
        "title": "錢再賦二詩復用前韻錢云家無置錐之地寓居僧舍有爲題米疏者  其一",
        "id": "08760a99-6c07-4d0d-bd53-c6cd5ad2e6ee"
    },
    {
        "author": "王十朋",
        "paragraphs": [
            "無田種秫似淵明，却說歸耕似不情。",
            "食粥魯公宜乞米，不妨千載有餘清。"
        ],
        "title": "錢再賦二詩復用前韻錢云家無置錐之地寓居僧舍有爲題米疏者  其二",
        "id": "e41c180f-b243-44fa-a084-5d5ac25aa949"
    },
    {
        "author": "王十朋",
        "paragraphs": [
            "有客神珠玉，訪予雲水鄉。",
            "虞庠同舍友，虎榜甲科郎。",
            "送別汀蘋白，之官芹藻香。",
            "南溟九萬里，拭目看翱翔。"
        ],
        "title": "送柴常之赴汀州教官",
        "id": "4783e832-c3c6-47fc-b776-68ef68738a8e"
    },
    {
        "author": "王十朋",
        "paragraphs": [
            "家塾游從久，賢關聲譽馳。",
            "初官三語掾，餘事九章辭。",
            "子正强而仕，予嗟久矣衰。",
            "願言行所學，滿慰素相期。"
        ],
        "title": "送朱舜卿赴汀州司戶",
        "id": "67cdff26-2664-491d-847d-412e96140e93"
    },
    {
        "author": "王十朋",
        "paragraphs": [
            "卞山龍欲阻吾行，怪雨盲風不肯晴。",
            "但得出郊脩故事，此中亦可勸深耕。"
        ],
        "title": "二月望日欲勞農于弁山會風雨作遂出南門因登峴山觀漥尊訪五花亭遺迹晚霽游何山觀讀書堂薄暮而還  其一",
        "id": "97328700-199a-43b0-b86b-a5ecc9661f44"
    },
    {
        "author": "王十朋",
        "paragraphs": [
            "天遣吾來此勞農，要令遺躅訪顔公。",
            "雖無二十四賓客，詩酒略追前輩風。"
        ],
        "title": "二月望日欲勞農于弁山會風雨作遂出南門因登峴山觀漥尊訪五花亭遺迹晚霽游何山觀讀書堂薄暮而還  其二",
        "id": "cef58b02-5963-4146-b432-a2fa063d9d67"
    },
    {
        "author": "王十朋",
        "paragraphs": [
            "久欲歸耕竟未歸，又吟苕霅勸農詩。",
            "流錢腐粟慚無術，稼穡艱難或稍知。"
        ],
        "title": "二月望日欲勞農于弁山會風雨作遂出南門因登峴山觀漥尊訪五花亭遺迹晚霽游何山觀讀書堂薄暮而還  其三",
        "id": "2673cc35-6f0a-44af-89c4-78c371726f8a"
    },
    {
        "author": "王十朋",
        "paragraphs": [
            "去秋遊道場，俯瞰何山路。",
            "林泉雖在眼，未暇飛杖屨。",
            "塵埃汩城市，遥望隔烟霧。",
            "春光忽已半，播穀催農務。",
            "欲作卞山行，偶逢風伯怒。",
            "肩輿出城南，乘興訪幽趣。",
            "山藏佛屋深，迹躡陳朝故。",
            "老松不記年，脩竹莫知數。",
            "鳥鳴說法池，花落在禪處。",
            "書空何公堂，木拱安定墓。",
            "青山看未足，回首日已暮。",
            "小溪何處是，歸誦蘇仙句。"
        ],
        "title": "勞農峴山乘興游何山同行宋子飛沈虞卿霍從周范文質",
        "id": "3d30cadd-2a1c-4154-80d7-fce95558d0dd"
    },
    {
        "author": "王十朋",
        "paragraphs": [
            "先生宋儒宗，風義起人聳。",
            "何山如孔林，世俗豈知重。",
            "廣文領諸生，寒食親上冢。",
            "我獨不得行，爲義慙無勇。"
        ],
        "title": "寄沈虞卿寒食上安定冢",
        "id": "48e60d37-1a39-40d7-bde0-c07b178e6c02"
    },
    {
        "author": "王十朋",
        "paragraphs": [
            "苕霅水會處，樓高風快哉。",
            "洲中白蘋動，天半故人來。",
            "穆入周臣頌，雄勝楚客臺。",
            "飄飄玉川子，乘興上蓬萊。"
        ],
        "title": "登清風樓呈通判宋子飛",
        "id": "27e60e55-3b4c-4fdc-8431-137270fb1774"
    },
    {
        "author": "王十朋",
        "paragraphs": [
            "五年三郡厭驅馳，聖主隆恩許奉祠。",
            "孤嶼衆山重對酒，清風明月欠吟詩。",
            "心勞撫字政尤拙，田不荒蕪去亦宜。",
            "餞別同僚三十二，雲臺功業滿相期。"
        ],
        "title": "郡僚展餞席上賦詩",
        "id": "3393da12-fa9b-4a83-a140-dad86a868bd0"
    },
    {
        "author": "王十朋",
        "paragraphs": [
            "父老自何處，同來送使君。",
            "手中一爐香，敬爲使君焚。",
            "使君無善政，父老何慇懃。",
            "同辭答使君，去秋稼如雲。",
            "淫雨害垂成，一年計徒勤。",
            "使君體上意，租苗放三分。",
            "父子免流離，歡然事耕耘。",
            "年凶米不貴，夜靜犬不聞。",
            "顰眉答父老，正緣此紛紛。",
            "黄堂非坐處，歸歟老桑枌。"
        ],
        "title": "父老",
        "id": "585b4a11-372e-4c1c-9e2e-963ef671af8a"
    },
    {
        "author": "王十朋",
        "paragraphs": [
            "舟泝餘不水，回頭憶兩溪。",
            "川長太湖隔，天遠卞峯迷。",
            "左顧龜何在，南飛烏欲棲。",
            "從今到家夢，却到浙江西。"
        ],
        "tags": [
            "太湖"
        ],
        "title": "至德清懷送別諸公",
        "id": "7ca6638f-5507-40fc-91a9-78b4b011ff69"
    },
    {
        "author": "王十朋",
        "paragraphs": [
            "金仙何處不曾游，小小精藍亦自幽。",
            "有客倦游歸欲速，可能一宿爲山留。"
        ],
        "title": "金仙院",
        "id": "a7356ce4-0e8f-409c-9b50-9a26c89667b2"
    },
    {
        "author": "王十朋",
        "paragraphs": [
            "小小琳宮氣象清，雲軿遐想董雙成。",
            "靈丹煉就覆金鼎，仙鶴歸來聞玉笙。",
            "兩絕老坡吟處境，千秋太白曲中名。",
            "塵埃奔走東歸客，寄卧一庵聽雨聲。"
        ],
        "title": "宿妙庭觀",
        "id": "3c77c2db-7a9d-401d-ac2f-8b9844992334"
    },
    {
        "author": "王十朋",
        "paragraphs": [
            "苦雨冷朱夏，小舟眠富春。",
            "餘生今可樂，歸作太平人。"
        ],
        "title": "宿富春舟中",
        "id": "0f1a78db-607d-4a02-9202-2d4dc81af81b"
    },
    {
        "author": "王十朋",
        "paragraphs": [
            "何處繫歸舟，桐廬舊日游。",
            "港從分水出，亭瞰合江流。",
            "疊嶂雲披絮，遥天月吐鈎。",
            "紛紛釣魚者，無復見羊裘。"
        ],
        "title": "泊桐廬分水港",
        "id": "c64885c4-0c45-4e0d-852b-b256b89dcb17"
    },
    {
        "author": "王十朋",
        "paragraphs": [
            "釣瀨雲山外，巖花瀑布邊。",
            "却疑方處士，詩思湧成泉。"
        ],
        "title": "小瀑布",
        "id": "dc526a2e-9b2a-4445-80db-87d0964acad9"
    },
    {
        "author": "王十朋",
        "paragraphs": [
            "聖主中興急用人，小臣無術贊經綸。",
            "功名分付雲臺士，願學先生事隠淪。"
        ],
        "title": "釣臺三絕  其一",
        "id": "28393b50-5fea-40f2-bf83-1613200a65c6"
    },
    {
        "author": "王十朋",
        "paragraphs": [
            "竊食三州媿不才，扁舟又過子陵臺。",
            "心知敬慕先生節，乞得祠宮歸去來。"
        ],
        "title": "釣臺三絕  其二",
        "id": "53371c86-54ba-4dbb-9691-aacee8e19c38"
    },
    {
        "author": "王十朋",
        "paragraphs": [
            "山水高長子陵節，桐廬蕭灑范公詩。",
            "又吟處士清新句，蟬拽殘聲過別枝。"
        ],
        "title": "釣臺三絕  其三",
        "id": "9ea7b4b3-804b-43d8-b8b1-2fe7fa1c3c01"
    },
    {
        "author": "王十朋",
        "paragraphs": [
            "五年三郡厭間關，心逐東歸見雁山。",
            "力上祠章期得請，果回天意可投閑。",
            "踈慵似我宜歸去，名德如公合召還。",
            "珍重詩來二千里，義風高韻兩難攀。"
        ],
        "title": "吳明可自當塗以詩見寄因次其韻  其一",
        "id": "2bcaa834-e992-4376-8a08-69724c54cbbb"
    },
    {
        "author": "王十朋",
        "paragraphs": [
            "夢到江南詠采蘋，眼中時事一番新。",
            "在官未幾髮就種，語別又成腸轉輪。",
            "老境衣冠宜掛壁，祠宮香火謾頤神。",
            "吳公治行今第一，也問君王欲乞身。"
        ],
        "title": "吳明可自當塗以詩見寄因次其韻  其二",
        "id": "b27537b6-2650-42d2-9ca3-c9274221c480"
    },
    {
        "author": "王十朋",
        "paragraphs": [
            "偶上千峯榭，遥思八陣臺。",
            "去年重午日，僚友共銜杯。"
        ],
        "title": "端午日陪柳嚴州登千峯榭  其一",
        "id": "9c2b64d2-c602-4a9c-afcd-af5e34bc585d"
    },
    {
        "author": "王十朋",
        "paragraphs": [
            "偶上千峯榭，因思小范公。",
            "桐廬蕭灑處，盡在十詩中。"
        ],
        "title": "端午日陪柳嚴州登千峯榭  其二",
        "id": "9f540efc-b253-4909-b965-b60684f4b98f"
    },
    {
        "author": "王十朋",
        "paragraphs": [
            "偶上千峯榭，遥思六客堂。",
            "前時賦詩處，烟水路茫茫。"
        ],
        "title": "端午日陪柳嚴州登千峯榭  其三",
        "id": "ae435d0d-d065-4eed-bf5d-896bc746c96f"
    },
    {
        "author": "王十朋",
        "paragraphs": [
            "偶上千峯榭，當時恨不來。",
            "使君留過客，高處酌金罍。"
        ],
        "title": "端午日陪柳嚴州登千峯榭  其四",
        "id": "6ad154dc-b16d-4435-85f8-ebc3040e518f"
    },
    {
        "author": "王十朋",
        "paragraphs": [
            "弭棹宿溪亭，全家夢寐驚。",
            "明朝速解纜，莫待濁流平。"
        ],
        "title": "宿安流亭",
        "id": "f123ed86-3802-4c8f-9574-9125200aeff3"
    },
    {
        "author": "王十朋",
        "paragraphs": [
            "去年灘下黄牛峽，今日舟逢老鼠岐。",
            "莫恃巖崖起波浪，可無天定水平時。"
        ],
        "title": "過老鼠岐  其一",
        "id": "c4a644d3-410e-4ec0-82ee-fbcf57e6179e"
    },
    {
        "author": "王十朋",
        "paragraphs": [
            "風水雨俱逆，舟行何太稽。",
            "安心出三峽，破膽上雙溪。"
        ],
        "title": "過老鼠岐  其二",
        "id": "5600427b-fcb2-4dea-8019-d8d47230c589"
    },
    {
        "author": "王十朋",
        "paragraphs": [
            "扇題歸去來，客遇潘淵明。",
            "舉扇謝佳客，歸耕吾已成。"
        ],
        "title": "予至蘭溪買扇題歸去來字吏忽報有潘淵明相訪戲書二十字",
        "id": "71f56ca2-b6e6-47da-843a-5c74e0cd8c5d"
    },
    {
        "author": "王十朋",
        "paragraphs": [
            "路入雙溪暑氣清，故人短棹遠相迎。",
            "隔船認我疑非我，白髮當時尚未生。"
        ],
        "title": "泝婺溪同年雍堯佐周堯夫同王與道尚書子姪拏舟來迓",
        "id": "fae7450b-eed6-4c42-8278-e70c9c008ce4"
    },
    {
        "author": "王十朋",
        "paragraphs": [
            "何人栽五柳，雅目自蕭公。",
            "要使廣文舍，長存彭澤風。",
            "名因賢者復，趣與昔人同。",
            "留取先生傳，他年國史中。"
        ],
        "title": "婺女廣文官舍舊有五柳蕭侍郎德起爲教官時取以名堂歲月浸久柳既剪伐名亦更矣周堯夫欲復其舊詩以贊之",
        "id": "f5e86bed-1d79-4308-a1e9-07399d37b317"
    },
    {
        "author": "王十朋",
        "paragraphs": [
            "五年符竹換三州，乞得祠宮欲少休。",
            "名姓誤蒙君相記，泉南千里又分憂。"
        ],
        "title": "戊子八月二日得泉州",
        "id": "6873e63a-3db9-47c4-85a1-52537acbbd2d"
    },
    {
        "author": "王十朋",
        "paragraphs": [
            "解舟城之南，橙橘半青黄。",
            "時節豈不好，胡爲辭故鄉。",
            "親朋送我行，殷勤餽壺觴。",
            "我欲與之飲，舟去留靡遑。",
            "僮僕別我歸，黯然顔色傷。",
            "問我何時還，田園又成荒。",
            "我心媿其言，老矣身皇皇。",
            "五載走三州，道路險且長。",
            "屢請方得祠，暫歸又懷章。",
            "挈家入南閩，兒女不盡將。",
            "餘生疾病多，滿鏡鬚髯蒼。",
            "到官即有乞，行將返耕桑。"
        ],
        "title": "解舟",
        "id": "987a487f-b3b6-4baa-abb7-c78594fe61ac"
    },
    {
        "author": "王十朋",
        "paragraphs": [
            "我家古樂成，老未識安固。",
            "偶把清源麾，首問南塘路。",
            "解維日已晏，入境天欲莫。",
            "張子自陶山，扁舟惠然顧。",
            "沈君壯年別，相見髮垂素。",
            "訪舊多不存，來觀莫知數。",
            "平原二十人，邂逅喜相遇。",
            "謂我宜少留，欲敕不腆具。",
            "我驅不敢疾，曲爲一宵住。",
            "臨江有高閣，登覽可以賦。",
            "瀾同孟子觀，目作少陵注。",
            "燈火照魚龍，談笑驚鷗鷺。",
            "銜盃鄉意濃，竊食君恩誤。",
            "晨起酒未醒，潮來報催渡。"
        ],
        "title": "過瑞安",
        "id": "704d6256-bb7e-473b-80b1-c5aa50bb7267"
    },
    {
        "author": "王十朋",
        "paragraphs": [
            "三十年前硯席同，懷人長在夢魂中。",
            "徒勞州縣知何補，高蹈丘園不是窮。",
            "歷問舊游多故鬼，偶餘我輩亦衰翁。",
            "相逢又却怱怱別，無復從容似泮宮。"
        ],
        "title": "贈沈敦謨",
        "id": "4472f2a6-36d1-4b12-b48f-be57923da0fe"
    },
    {
        "author": "王十朋",
        "paragraphs": [
            "高臨無地屹山腰，今古知觀幾度潮。",
            "水鑑掛空波正滿，鯨魚八穴浪還消。",
            "雷初出地神龍怒，銀忽成山海若驕。",
            "聖世風濤合平靜，不應泛溢似唐朝。"
        ],
        "tags": [
            "钱塘江"
        ],
        "title": "觀潮閣",
        "id": "21e03c3f-d6fd-4497-89d0-42d74425a220"
    },
    {
        "author": "王十朋",
        "paragraphs": [
            "我自簫峯下，遥來訪許峯。",
            "川塗何敢憚，筆硯久相從。",
            "故里行將遠，吾人豈易逢。",
            "何當繼韓孟，相逐似雲龍。"
        ],
        "title": "訪曹夢良",
        "id": "97997a88-d62f-4f3d-8ca7-98217a6b196f"
    },
    {
        "author": "王十朋",
        "paragraphs": [
            "鳳鳥久不至，胡爲於此藏。",
            "德輝如可覽，應不戀高崗。"
        ],
        "title": "鳳凰巖",
        "id": "11809fe9-cc4c-4005-a8ee-77b583197a53"
    },
    {
        "author": "王十朋",
        "paragraphs": [
            "渡頭問舟子，此渡胡名蕭。",
            "舟子笑答我，使君家匪遥。",
            "豈不聞侍郎，名德重本朝。",
            "屢爲二千石，兩至萬里橋。",
            "渡旁乃其宅，人亡木惟喬。",
            "陰德滿鄉閭，嘉話傳魚樵。",
            "江水流有盡，姓名磨不消。",
            "近同池號謝，遠類江稱姚。",
            "赧顔謝舟子，講聞非一朝。",
            "恨生晚且賤，無繇際清標。",
            "坡公不識范，韓子思之僑。",
            "敬瞻通德門，魂徃不可招。"
        ],
        "title": "蕭家渡",
        "id": "af689e04-d194-41ca-8e5e-1408b6ebf53c"
    },
    {
        "author": "王十朋",
        "paragraphs": [
            "老矣倦游宦，入閩如山川。",
            "三山疑隔海，九嶺類鑽天。",
            "種稻到山頂，栽松侵日邊。",
            "溪長水無盡，前更有清泉。"
        ],
        "title": "入長溪境",
        "id": "3e8b021e-2ef9-4c88-a249-00dcb9e70151"
    },
    {
        "author": "王十朋",
        "paragraphs": [
            "程生嗜好與人殊，杖屨遥遥訪我廬。",
            "不踏槐花隨舉子，手持醫國惠民書。"
        ],
        "title": "贈程天祐秀才",
        "id": "0ee7b0cb-2d39-4dd0-860b-e169e466c893"
    },
    {
        "author": "王十朋",
        "paragraphs": [
            "甑嶼飽曾見，飯溪名始聞。",
            "老懷如子美，到處不忘君。"
        ],
        "title": "宿飯溪驛  其一",
        "id": "4478540c-910f-4b33-943f-62e05a669af9"
    },
    {
        "author": "王十朋",
        "paragraphs": [
            "門擁千峯翠，溪無一點塵。",
            "松風清入耳，山月白隨人。"
        ],
        "title": "宿飯溪驛  其二",
        "id": "705699be-b56b-4ca4-bb70-83450b4d67a3"
    },
    {
        "author": "王十朋",
        "paragraphs": [
            "崎嶇九嶺更雙巖，遥望閩山未見三。",
            "來訪神鍾隠見處，翠微深鎖古精藍。"
        ],
        "title": "宿雙巖寺",
        "id": "781f0db2-f7e9-4be9-8230-ef8cb4273be3"
    },
    {
        "author": "王十朋",
        "paragraphs": [
            "一同年友七鄉人，勸酒那容耳不聞。",
            "尚齒自驚多白髮，論文堪笑有紅裙。",
            "詩篇共約題孤嶼，游宦猶疑在五雲。",
            "此會此時寧易得，明朝風月兩州分。"
        ],
        "title": "至福唐會鄉人丁鎮叔張器先甄雲卿項用中趙知錄薛主簿同年孫彥忠草酌試院",
        "id": "2fda81f8-a8bb-472d-a777-5601bc34f128"
    },
    {
        "author": "王十朋",
        "paragraphs": [
            "我亦欲真隠，區區愧此身。",
            "山林與城市，何處隠非真。"
        ],
        "title": "宿真隠寺",
        "id": "91a21fc0-2bfb-4523-a54a-20be9af2c855"
    },
    {
        "author": "王十朋",
        "paragraphs": [
            "門外峯如枕，宜眠清凈身。",
            "禪僧自面壁，誰是枕峯人。"
        ],
        "title": "飯枕峯  其一",
        "id": "370b0f57-61a8-4afd-8c11-48193a0caed2"
    },
    {
        "author": "王十朋",
        "paragraphs": [
            "飯罷怱怱別，勞生可奈何。",
            "不能留一宿，有愧此峯多。"
        ],
        "title": "飯枕峯  其二",
        "id": "c5c2e8ad-6bf4-4e6a-b067-d934659b90b2"
    },
    {
        "author": "王十朋",
        "paragraphs": [
            "荔子枝中古道場，石門有路探懸囊。",
            "怱怱不著游山屐，只辦嵩呼一瓣香。"
        ],
        "title": "宿囊山寺  其一",
        "id": "2dc5d3a1-e19a-4c71-94d8-32be07c29717"
    },
    {
        "author": "王十朋",
        "paragraphs": [
            "我來萬籟正號風，壁上觀詩憶蔡公。",
            "惟有秋林舊時月，夜深猶照梵王宮。"
        ],
        "title": "宿囊山寺  其二",
        "id": "cacbeb88-b5ba-45f6-9b81-32403a56655f"
    },
    {
        "author": "王十朋",
        "paragraphs": [
            "懷章南過蔡公鄉，駐馬遥瞻數仞牆。",
            "丹荔株株經品藻，喬松葉葉惠清凉。",
            "四賢詩出人增氣，三諫章成國有光。",
            "真是濟川三昧手，清源游戯作虹梁。"
        ],
        "title": "過蔡端明故居",
        "id": "385b69cf-5ec9-41e9-b450-d9fc5668848b"
    },
    {
        "author": "王十朋",
        "paragraphs": [
            "九重宵旰愛民深，令尹宜懷撫字心。",
            "今日黄堂一盃酒，殷勤端爲慶民斟。"
        ],
        "title": "讌七邑宰",
        "id": "f7aef34c-df9e-41de-8950-cd6f5c862c6d"
    },
    {
        "author": "王十朋",
        "paragraphs": [
            "國朝人物盛溫陵，秋賦呦呦鹿食苹。",
            "人倍平原門下士，文聯韓愈榜中名。",
            "丹墀何止三千字，雲翼行看九萬程。",
            "勸駕龍鍾老太守，籃輿準擬出郊迎。"
        ],
        "title": "送赴省諸先輩",
        "id": "47eadd9f-e356-4f7f-b0ee-f0193ad6df24"
    },
    {
        "author": "王十朋",
        "paragraphs": [
            "去秋移郡近家鄉，便殿狂言拜手敭。",
            "何敢許身爲稷契，偶因論事及堯湯。",
            "民雖屢試如馮翊，詔未能焚愧益昌。",
            "乞得祠宮養衰病，夢中依舊坐黄堂。"
        ],
        "title": "次韻夔漕趙若拙見寄  其一",
        "id": "5a985191-60d5-4f38-9252-a02564dc4915"
    },
    {
        "author": "王十朋",
        "paragraphs": [
            "夔門邂逅恨怱怱，君駕重來我已東。",
            "陳迹徒勞長者記，清樽那復故人同。",
            "光華持節花溪上，老病分符佛國中。",
            "吾輩棲棲不黔突，此生休更問天公。"
        ],
        "title": "次韻夔漕趙若拙見寄  其二",
        "id": "a96765ee-c8df-47c7-8272-b25316faf505"
    },
    {
        "author": "王十朋",
        "paragraphs": [
            "天工未放二陽生，留得堯階一莢蓂。",
            "慶誕仙源貴公子，祥開南極老人星。",
            "日垂宮線添無盡，貌比莊椿看更清。",
            "歲歲華堂祝眉壽，笙歌聲裏雪梅馨。"
        ],
        "title": "知宗生日",
        "id": "afa1648a-f093-4a41-9f52-d7a12330792c"
    },
    {
        "author": "王十朋",
        "paragraphs": [
            "三十年間共苦辛，忽然驚斷夢中因。",
            "鍾情正是我輩事，鼓缶忍同方外人。",
            "熊膽未酬平昔志，牛衣猶是向來貧。",
            "閩山滿眼同來路，木落風號淚滿巾。"
        ],
        "title": "哭令人",
        "id": "d365c54f-37fa-4a47-820e-a07a9e068db7"
    },
    {
        "author": "王十朋",
        "paragraphs": [
            "塞沼增基大厦成，群鮮亦免校人烹。",
            "洋洋圉圉諸公賜，要與吾君廣好生。"
        ],
        "title": "貢院車水築基諸公懼傷魚鼈活之別沼",
        "id": "0448574f-cf36-4245-8a76-87c1978eea62"
    },
    {
        "author": "王十朋",
        "paragraphs": [
            "六年四郡勸農耕，自欲歸耕尚未成。",
            "游宦何如在家好，一廛從此願爲氓。"
        ],
        "title": "出郊勸農  其一",
        "id": "39bf39a2-32c6-4344-b428-55b35fffc66a"
    },
    {
        "author": "王十朋",
        "paragraphs": [
            "守臣憂國願年豐，半刺雙鳬此念同。",
            "安得時暘時雨若，有生均在泰和中。"
        ],
        "title": "出郊勸農  其二",
        "id": "5c267d81-edba-48c6-bbb7-08f2e22cd0e0"
    },
    {
        "author": "王十朋",
        "paragraphs": [
            "小麥含花大麥黄，一年春事已相將。",
            "籃輿遍入三精舍，撥得公家半日忙。"
        ],
        "title": "出郊勸農  其三",
        "id": "d40bcf07-af34-4272-9fed-fb89cca61f8c"
    },
    {
        "author": "王十朋",
        "paragraphs": [
            "一千石俸竊南州，老病餘生厭宦游。",
            "已上祠章即歸去，一犁烟雨事西疇。"
        ],
        "title": "出郊勸農  其四",
        "id": "641effc9-5e61-4cb9-a4d4-bf5a0c03a0c9"
    },
    {
        "author": "王十朋",
        "paragraphs": [
            "小小精藍亦自奇，一峯靈秀藴幽姿。",
            "無緣細聽山僧話，太守偷閑止片時。"
        ],
        "title": "題靈秀峯禪院",
        "id": "6edac367-9c0d-4da3-9638-5a12b0b8d063"
    },
    {
        "author": "王十朋",
        "paragraphs": [
            "禪老遥從九座來，一言爲我洗塵埃。",
            "飄然又向山中去，白首相逢更幾回。"
        ],
        "title": "送九座訥老  其一",
        "id": "2faab440-e32b-43e7-bd64-0b767dba3a61"
    },
    {
        "author": "王十朋",
        "paragraphs": [
            "至樂亭中半月留，溪山杖屨飽尋幽。",
            "見師忽起廬山夢，夢向舊時游處游。"
        ],
        "tags": [
            "庐山"
        ],
        "title": "送九座訥老  其二",
        "id": "cd49abf9-cd60-4d14-a5bd-554a2e6e5306"
    },
    {
        "author": "王十朋",
        "paragraphs": [
            "鄱水同僚舊，遥從霅水來。",
            "異鄉欣覿面，清話洗銜哀。",
            "葱欝佳城就，勤勞孝子回。",
            "不應淹榷酤，中外正須才。"
        ],
        "title": "崔肅之自湖至泉遷二親之喪歸葬詩以送之",
        "id": "7bc73598-7708-49ef-90db-589d98713908"
    },
    {
        "author": "王十朋",
        "paragraphs": [
            "夢覺音容杳莫追，子規聲裏涕霑衣。",
            "催歸無計同歸去，耘後耕前事已非。"
        ],
        "title": "夜聞子規痛念亡者",
        "id": "44d49090-d315-4622-9b90-16663c56e4a4"
    },
    {
        "author": "王十朋",
        "paragraphs": [
            "龍虎鄉邦地最靈，鯤鵬相繼上南溟。",
            "已聞元凱賓虞國，行見淵騫冠孔庭。",
            "帝遣伏波持使節，天教平海會文星。",
            "鈴齋忽報捷音至，一炷清香千佛經。"
        ],
        "title": "南宮揭榜溫陵得人爲盛提舶馬寺丞有詩贊喜次韻",
        "id": "659ee005-7f93-459c-b462-1ed64c13d346"
    },
    {
        "author": "王十朋",
        "paragraphs": [
            "清源紫帽發英靈，萬斛詞源水注溟。",
            "遥想恩袍動草色，定知喜氣徹天庭。",
            "名高虎榜唐文傑，人半雲臺漢列星。",
            "累月笞兒幾翁嫗，夜深燈火督窮經。"
        ],
        "title": "諸公廷對甫邇復用前韻",
        "id": "3be12e45-1c43-4326-a0cf-a3ce269034fb"
    },
    {
        "author": "王十朋",
        "paragraphs": [
            "行人怨雨農憂旱，永叔元之事可明。",
            "不歎花前無客飲，且欣郊外有農耕。",
            "知公興已烟霞重，顧我心尤勢利輕。",
            "天意稍佳民事急，總將行樂付宗盟。"
        ],
        "title": "次韻知宗春陰",
        "id": "00274bf3-ad8c-4915-b73d-5137cc47d213"
    },
    {
        "author": "王十朋",
        "paragraphs": [
            "州北有山幽更幽，皇天閣雨爲公游。",
            "登高如入上下竺，宴坐疑臨大小湫。",
            "掃地焚香烟縷嫋，煎泉瀹茗乳花浮。",
            "觀詩起我家山興，身在閩南夢在甌。"
        ],
        "title": "次韻知宗游北山",
        "id": "7a12bb22-0476-4a72-ac24-f3c110d2a4c5"
    },
    {
        "author": "王十朋",
        "paragraphs": [
            "燕寢焚香老病身，細君相對坐如賓。",
            "而今一榻維摩室，唯與無言法喜親。"
        ],
        "title": "悼亡  其一",
        "id": "950e12ba-7c7a-449d-86be-35778e8ea7c2"
    },
    {
        "author": "王十朋",
        "paragraphs": [
            "不見音容忽三月，無從涕泗已千行。",
            "家山準擬欲歸隠，堪嘆相隨無孟光。"
        ],
        "title": "悼亡  其二",
        "id": "16cf661d-1857-4496-9caf-f271baa3de6e"
    },
    {
        "author": "王十朋",
        "paragraphs": [
            "偕老相期未及期，回頭人事已成非。",
            "逢春尚擬風光轉，過眼忽驚花片飛。"
        ],
        "title": "悼亡  其三",
        "id": "516252ac-42b7-4b9e-8928-5137930a7be5"
    },
    {
        "author": "王十朋",
        "paragraphs": [
            "夤緣偶作于飛侶，夢寐相隨到數州。",
            "泥上迹留鴻已去，舟中刻在劍難求。"
        ],
        "title": "悼亡  其四",
        "id": "5c5547cc-5a40-4293-af2d-2b1135803068"
    },
    {
        "author": "王十朋",
        "paragraphs": [
            "萬斛虬珠眩眼明，傲春遲吐冠園英。",
            "詩因居士價方重，酒賜名臣花遂榮。",
            "香異竹間吹細細，韻如堂上出盈盈。",
            "芳姿自可友蘭蕙，惜不當時遇獨清。"
        ],
        "title": "次韻知宗酴醾",
        "id": "5363aa8a-a51c-4ccb-961a-61fe70329638"
    },
    {
        "author": "王十朋",
        "paragraphs": [
            "三徑荒蕪未許尋，籃輿來訪小園林。",
            "因知燕寢凝香地，不似禪房花木深。"
        ],
        "title": "游承天寺後園登月臺贈潛老  其一",
        "id": "c90cfaa6-8f8d-4757-899a-e4b4aadc6afb"
    },
    {
        "author": "王十朋",
        "paragraphs": [
            "月臺無屋有空壇，空處觀空眼界寬。",
            "不惹世間塵一點，氷輪心鏡兩團團。"
        ],
        "title": "游承天寺後園登月臺贈潛老  其二",
        "id": "550f2cf4-b738-4586-869d-c31e0d62fbf8"
    },
    {
        "author": "王十朋",
        "paragraphs": [
            "閩江艱險嶺崔嵬，不憚衝寒冒雪來。",
            "留我鈴齋兩三月，扁舟載得義風回。"
        ],
        "title": "送賈巖老還鄉  其一",
        "id": "d8a18ef5-ca43-43e6-be36-11114f4e679a"
    },
    {
        "author": "王十朋",
        "paragraphs": [
            "堂上慈親數月違，片心遥逐白雲飛。",
            "傷心盡聽秭歸鳥，難弟言歸秭不歸。"
        ],
        "title": "送賈巖老還鄉  其二",
        "id": "49a6ae4f-4ff9-4c3a-9040-afa3f21a017d"
    },
    {
        "author": "王十朋",
        "paragraphs": [
            "乃翁賢德冠吾鄉，伯氏聲名藹上庠。",
            "更喜君如里曾子，少年孝義已非常。"
        ],
        "title": "送賈巖老還鄉  其三",
        "id": "e96d5f68-5263-4b07-bf4a-90becb677b6e"
    },
    {
        "author": "王十朋",
        "paragraphs": [
            "暮春送客北山門，厭坐黄堂喜見村。",
            "麥熟秧青農事急，十分歸興在田園。"
        ],
        "title": "送巖老出北門  其一",
        "id": "7e8c81ae-99e3-48ac-8f80-48f6604ae928"
    },
    {
        "author": "王十朋",
        "paragraphs": [
            "客欲東歸出北門，又聞聯騎過西村。",
            "慇勤爲遣十從事，莫惜醉吟祇樹園。"
        ],
        "title": "送巖老出北門  其二",
        "id": "a07d5673-f430-46a2-b63e-5265bd07e892"
    },
    {
        "author": "王十朋",
        "paragraphs": [
            "五馬躬迎八十親，甘棠如舊治惟新。",
            "歡傳此日來廉范，記得當時借寇恂。",
            "江海聊淹把麾手，廟堂無是薦賢入。",
            "送君爲守泉南守，政拙才踈藉寶鄰。"
        ],
        "title": "送傅興化",
        "id": "19cc35e8-6766-4d98-a9f8-1f72853a8252"
    },
    {
        "author": "王十朋",
        "paragraphs": [
            "嘉果遥來自故鄉，去冬初熟記同嘗。",
            "爾銜懷橘無窮恨，我亦傳柑念不忘。"
        ],
        "title": "曹夢良寄柑聞詩聞禮輩取以祭母哭泣不已",
        "id": "95743640-a038-4bae-8e44-f6d6563aa3e0"
    },
    {
        "author": "王十朋",
        "paragraphs": [
            "廣厦初成萬柱標，脩梁巍跨玉虹腰。",
            "况逢此日生千佛，定引群仙上九霄。",
            "下筆蠶聲紛戰藝，出林鶑友競遷喬。",
            "清源人物從今盛，孝子忠臣滿聖朝。"
        ],
        "title": "四月八日貢院上梁",
        "id": "d07ba6e1-22fd-4d13-9203-098f14e42bde"
    },
    {
        "author": "王十朋",
        "paragraphs": [
            "脩梁欲舉綵先標，聲撼春雷鼓百腰。",
            "谿蟄蛟龍欣得雨，桐棲鸞鳳合沖霄。",
            "清源水接南溟闊，紫帽山齊泰嶽喬。",
            "學不負人宜自勉，前賢勳業著三朝。"
        ],
        "tags": [
            "泰山"
        ],
        "title": "諸公和詩復用前韻  其一",
        "id": "fbd5263b-f848-4c21-869b-41bb12bbc4fb"
    },
    {
        "author": "王十朋",
        "paragraphs": [
            "梁脊連年姓誤標，兩州騷客瘦吟腰。",
            "月河月滿燕賀厦，佛國佛生虹掛霄。",
            "多士顔歡歌杜老，一輪香滿賦張喬。",
            "此途不止爲科第，名節崔嵬看立朝。"
        ],
        "title": "諸公和詩復用前韻  其二",
        "id": "e0125ee9-faa1-47b3-997f-e1982c6376c7"
    },
    {
        "author": "王十朋",
        "paragraphs": [
            "傷哉無復見，老矣不成偕。",
            "牢落凝香地，同誰話此懷。"
        ],
        "title": "悼亡  其一",
        "id": "c4f64f5c-061c-4085-846c-1653bffce349"
    },
    {
        "author": "王十朋",
        "paragraphs": [
            "相勉惟清白，囊如四壁空。",
            "難忘將絕語，勸我莫言窮。"
        ],
        "title": "悼亡  其二",
        "id": "9d6959e4-146b-4b90-84ae-7c3020decc78"
    },
    {
        "author": "王十朋",
        "paragraphs": [
            "慶事公家奕世傳，生封錦告出甘泉。",
            "榮親行有千鍾祿，爲壽慚無百斛船。",
            "喜氣在顔窺貴客，清風滿枕扇高眠。",
            "朝廷指日先封薛，歸侍萱堂冕有蟬。"
        ],
        "title": "薛士昭主管母夫人加封送酒爲壽薛有詩謝次韻以酬",
        "id": "747fb361-dfc5-4a8c-a986-c915802e4b2e"
    },
    {
        "author": "王十朋",
        "paragraphs": [
            "出郊聞好語，盡道憲車賢。",
            "郡不留三宿，人皆仰二天。",
            "薦章先白屋，貢宇給青錢。",
            "上正開宣室，公歸席定前。"
        ],
        "title": "送吳憲知叔",
        "id": "d1ca4408-7bab-48cd-b4c0-10767a0651c7"
    },
    {
        "author": "王十朋",
        "paragraphs": [
            "一雨誰之力，因公發善心。",
            "同爲上公請，小作傅巖霖。",
            "高廩行將實，南風日已駸。",
            "涓辰祈善利，感應亦猶今。"
        ],
        "title": "祈雨未應提舶知宗道觀焚香明日遂雨提舶有詩次韻",
        "id": "da29519e-b76f-42bd-9510-287bde283f83"
    },
    {
        "author": "王十朋",
        "paragraphs": [
            "雲飛初類愈隨郊，珠忽跳空室舞蛟。",
            "但願農多大田稼，不愁風捲少陵茅。",
            "才疏政事由來拙，天遠精誠未易交。",
            "三日禱祈纔一雨，自知無處避謳嘲。"
        ],
        "title": "次韵知宗賀雨",
        "id": "f745d5a8-53a1-47ab-9c14-c057a68bde26"
    },
    {
        "author": "王十朋",
        "paragraphs": [
            "目注雲霓爲國憂，何心肥馬更輕裘。",
            "庶民愁恨旱無雨，三日滂沱農有秋。",
            "且喜上公容我請，不辭大白共君浮。",
            "人言太守無才術，端藉士龍監此州。"
        ],
        "title": "次韵陸倅賀雨",
        "id": "c42bd4a2-9238-4672-ab35-95fe295e9eee"
    },
    {
        "author": "王十朋",
        "paragraphs": [
            "不是尋常喜雨詩，言存軌物類臧僖。",
            "相將歸賀天朝雨，定有忠言結主知。"
        ],
        "title": "夏四月不雨守臣不職之罪也將有請于神雨忽大作陳賀州有詩贊喜次韵以酬  其一",
        "id": "d87847b5-5712-4ef1-abd1-684bc8778e74"
    },
    {
        "author": "王十朋",
        "paragraphs": [
            "郡人方切望雲霓，忽見高田水入低。",
            "正好歸田飽黄犢，不須騎馬聽朝鷄。"
        ],
        "title": "夏四月不雨守臣不職之罪也將有請于神雨忽大作陳賀州有詩贊喜次韵以酬  其二",
        "id": "866d49e4-e46f-4da2-8efc-54e7f28d8fd1"
    },
    {
        "author": "王十朋",
        "paragraphs": [
            "賀州賀雨句如何，不減夔州夢得歌。",
            "更有一犁江上曲，它年傳誦出金坡。"
        ],
        "title": "夏四月不雨守臣不職之罪也將有請于神雨忽大作陳賀州有詩贊喜次韵以酬  其三",
        "id": "2047cb27-545e-486b-a46c-a96c0113cd6c"
    },
    {
        "author": "王十朋",
        "paragraphs": [
            "政拙年年厭禱祈，心香一炷逐雲飛。",
            "老農問我何良苦，薄有田園胡不歸。"
        ],
        "title": "夏四月不雨守臣不職之罪也將有請于神雨忽大作陳賀州有詩贊喜次韵以酬  其四",
        "id": "6a7be116-9d99-4ee9-b240-fab9f0b3fca8"
    },
    {
        "author": "王十朋",
        "paragraphs": [
            "刺桐抽葉張青蓋，紫帽蒙霞麗錦籠。",
            "今歲家家定高廩，多苗寧復羨吳儂。"
        ],
        "title": "夏四月不雨守臣不職之罪也將有請于神雨忽大作陳賀州有詩贊喜次韵以酬  其五",
        "id": "76493862-8a88-4e7c-a624-2c1e654f8450"
    },
    {
        "author": "王十朋",
        "paragraphs": [
            "我來遥自東甌東，賢非朱邑鄉守桐。",
            "半年爲郡治亡狀，四月不雨心憂農。",
            "水田龜拆秧已老，雲霓望斷天穹隆。",
            "少學春秋老欲用，區區願請應上公。",
            "真人不待瓣香禱，紫帽已有微雲蒙。",
            "沛然一雨四境足，眼見䆉䅉青連空。",
            "皇天愛民恕守罪，有始其賜寧無終。",
            "既令地免晉國赤，亦不水似堯時洪。",
            "廣文先生坐絳帳，憂國心與黄堂同。",
            "揮毫作誦繼吉甫，開卷穆穆生清風。"
        ],
        "title": "次韵蔣教授喜雨",
        "id": "c20b0bce-03f0-4caa-8818-e2da31a9d7a1"
    },
    {
        "author": "王十朋",
        "paragraphs": [
            "向來雲榭倚闌干，興已遥馳郭外山。",
            "風伯如嫌俗駕至，禪房疑爲病夫關。",
            "鈴齋倦卧眼界寂，詩社免陪心境閑。",
            "蠟屐何時破吾願，與君舒嘯翠微間。"
        ],
        "title": "知宗游延福有詩見懷次韻以酬",
        "id": "c9dae7bd-804a-4465-a6e4-3a78ad2a047d"
    },
    {
        "author": "王十朋",
        "paragraphs": [
            "雨初欲乞下俄沛，風不待祈來已薰。",
            "瑞氣遥看騰紫帽，豐年行見割黄雲。",
            "大商航海蹈萬死，遠物輸官被八垠。",
            "頼有舶臺賢使者，端能薄斂體吾君。"
        ],
        "title": "提舉延福祈風道中有作次韻",
        "id": "91aa3131-9669-415f-a266-3a9f4cbe0622"
    },
    {
        "author": "王十朋",
        "paragraphs": [
            "前年夔州食荔支，同僚共賦新紅詩。",
            "妃子名園世所貴，不似詩史堂前奇。",
            "去冬分符來南土，半月身行荔支圃。",
            "三州嘉木皆眼見，更閲君謨向來譜。",
            "臨漳一種名火山，品雖云下熟則先。",
            "從今漸入荔佳境，陳江未擘先流涎。",
            "老病餘生怯嘉果，日啗那能三百顆。",
            "慇勤爲破絳紗囊，心火驚添火山火。"
        ],
        "title": "病中食火山荔枝",
        "id": "d06335db-c680-48fe-b818-11c493d4b5ae"
    },
    {
        "author": "王十朋",
        "paragraphs": [
            "屏間觀畫頤頻支，想像風味哦新詩。",
            "火山太早反遭駡，陳紫未顯誰稱奇。",
            "氣稟南方君子土，不近長安帝王圃。",
            "安排名字知何人，誤與牡丹同入譜。",
            "泉南老守思故山，荔熟我去誰後先。",
            "但願丁香一株熟，添入藥裹痊痰{疒延}。",
            "平生夢寐南州果，瘦腹如蟬消幾顆。",
            "明年何處飣杯盤，雁蕩山前月流火。"
        ],
        "title": "諸公和詩再用前韻",
        "id": "a6b6eb20-1475-4644-9bc0-66cac5508b1b"
    },
    {
        "author": "王十朋",
        "paragraphs": [
            "炎方摘實走筠籠，千顆遥遥寄病翁。",
            "未啗吾州法石白，且嘗鄰郡火山紅。",
            "攙先趁得楊盧雨，珍重來從芹藻宮。",
            "我欲細論香色味，一尊何日廣文同。"
        ],
        "title": "漳州石教授寄火山荔支",
        "id": "93f8e260-86f1-4b6d-8bfe-145790704a68"
    },
    {
        "author": "王十朋",
        "paragraphs": [
            "微凉散梅潤，濃綠敷桐陰。",
            "送客出東郊，駕言事幽尋。",
            "湖光照我眼，荷香清我襟。",
            "平疇入遠望，歲有其自今。",
            "牛眠種已畢，蛤吠苗初深。",
            "古亭懷二公，遥望羅千岑。",
            "邂逅得良友，欣然契予心。",
            "喬松喜客來，風枝出清音。",
            "手持荷葉杯，共對蓮花斟。",
            "東湖異西湖，有詩不妨吟。"
        ],
        "tags": [
            "西湖"
        ],
        "title": "東湖小飲",
        "id": "694ca750-bb7f-4bbd-a724-58cc81d48da1"
    },
    {
        "author": "王十朋",
        "paragraphs": [
            "二公亭挿芰荷間，綠蓋紅粧四面環。",
            "若把西湖比西子，東湖自合比東山。"
        ],
        "tags": [
            "西湖"
        ],
        "title": "東湖",
        "id": "708e983c-dca8-4a2d-9028-9852a0300785"
    },
    {
        "author": "王十朋",
        "paragraphs": [
            "炎炎畏日愛濃陰，穆穆清風愛好音。",
            "不獨愛松兼愛竹，此君亦有歲寒心。"
        ],
        "title": "愛松堂",
        "id": "3add7829-9ff5-4a51-9eb5-a27956e8d6e5"
    },
    {
        "author": "王十朋",
        "paragraphs": [
            "荔子勞民疏伯游，蒲萄釀酒博凉州。",
            "何人傳得東陵種，大勝家封萬戶侯。"
        ],
        "title": "食瓜呈知宗",
        "id": "b8be5789-f1fc-4a7c-a8fe-6b2ee0c2ae81"
    },
    {
        "author": "王十朋",
        "paragraphs": [
            "有客游蓮幕，開軒更傍蓮。",
            "披襟風未賦，遞嘯句先聯。",
            "境凈凉偏乏，心清暑自蠲。",
            "快哉誰與共，廣厦集群仙。"
        ],
        "title": "題節推納凉軒",
        "id": "9f24f190-7c1d-40d1-9461-6fa4914062d4"
    },
    {
        "author": "王十朋",
        "paragraphs": [
            "泉南古州宅，草木有遺芳。",
            "鷹爪冬猶綠，闍提夜更香。",
            "佛桑朝暮異，荔子歲年長。",
            "惟有松并竹，青青似故鄉。"
        ],
        "title": "州宅即事",
        "id": "4e9c49b5-3dc9-4cf4-b2e8-69be30d3e3c3"
    },
    {
        "author": "王十朋",
        "paragraphs": [
            "有花藤蔓生，封植傍州宅。",
            "狀類鷙禽爪，葉作翻風翮。",
            "酸分含笑香，黄带薝蔔色。",
            "架倒吾爲扶，清凉納朝夕。"
        ],
        "title": "修鷹爪花架",
        "id": "6253b782-dedd-407a-ac61-ba7f06d81b49"
    },
    {
        "author": "王十朋",
        "paragraphs": [
            "誰把名鷹爪，天然狀不殊。",
            "無心事搏擊，中有鳥相呼。"
        ],
        "title": "鷹爪花",
        "id": "4fc6f432-45cd-4aa8-9517-316e40d0aca2"
    },
    {
        "author": "王十朋",
        "paragraphs": [
            "草有長生者，無根葉自抽。",
            "秦皇不知此，誤向海山求。"
        ],
        "title": "長生草",
        "id": "7a58b683-8e30-40ef-8aac-afd3fa8e1039"
    },
    {
        "author": "王十朋",
        "paragraphs": [
            "南國有喬木，老非梁棟材。",
            "清陰可以覆，亦足報栽培。"
        ],
        "title": "榕木",
        "id": "1a2d7ba8-db87-433a-96ac-61d12bd02a03"
    },
    {
        "author": "王十朋",
        "paragraphs": [
            "前賢治迹尚堪尋，留得堂名直至今。",
            "若欲斯民盡安靜，要須安靜自家心。"
        ],
        "title": "安靜堂",
        "id": "6d5d4059-140e-4815-b15a-47a31854337c"
    },
    {
        "author": "王十朋",
        "paragraphs": [
            "堂前老木幾經春，閲徧泉南舊守臣。",
            "盡向中和堂上坐，中和爲治有何人。"
        ],
        "title": "中和堂",
        "id": "06728503-6723-44af-97e6-0e80457cfe90"
    },
    {
        "author": "王十朋",
        "paragraphs": [
            "山生取地榭侵雲，土木多應役鬼神。",
            "好向危欄高著眼，閭閻無限困窮人。"
        ],
        "title": "雲榭",
        "id": "8f68ae8e-a576-4d67-9b9f-3a9e6119fdc6"
    },
    {
        "author": "王十朋",
        "paragraphs": [
            "連年行役厭間關，踏遍千山見二山。",
            "欲識泉南山面目，群山總在一亭間。"
        ],
        "title": "二山亭",
        "id": "012ca45b-53d7-4dfe-a645-524a84ddf887"
    },
    {
        "author": "王十朋",
        "paragraphs": [
            "九夏炎方氣欝蒸，沉沉廣厦有凉生。",
            "仁風未慰黎民意，何忍堂中暑獨清。"
        ],
        "title": "清暑堂",
        "id": "39a6129f-a228-40be-b8a9-ab0c400be43d"
    },
    {
        "author": "王十朋",
        "paragraphs": [
            "突兀千間屋，清凉五月湖。",
            "人才此塗出，暑氣坐中無。",
            "虎榜唐文傑，雄風楚大夫。",
            "相期游廣厦，慷慨論唐虞。"
        ],
        "title": "貢院納凉分韻得湖字",
        "id": "7890f5d0-eded-4b07-af38-5b37b4594bca"
    },
    {
        "author": "王十朋",
        "paragraphs": [
            "東湖曾一到，想像賀家湖。",
            "花似越女好，人如狂客無。",
            "高吟還老手，野趣屬潛夫。",
            "歸奏南風曲，薰兮欲和虞。"
        ],
        "title": "知宗游東湖用貢院納凉韻見寄次韻奉酬",
        "id": "7e91a40e-57bd-45e8-9ad6-f2f66a4bc076"
    },
    {
        "author": "王十朋",
        "paragraphs": [
            "宗老呼佳客，同觀郭外湖。",
            "融樽常喜滿，參酒不言無。",
            "草色懷三徑，松聲憶五夫。",
            "公游更何日，旌至定招虞。"
        ],
        "title": "再和",
        "id": "a8ffd363-9089-4664-9c54-90080e2926fd"
    },
    {
        "author": "王十朋",
        "paragraphs": [
            "宗英真好事，呼客共游湖。",
            "携具臨平遠，觀山對有無。",
            "十花逢凈友，千頃和雲夫。",
            "得玉又求劍，無厭慚似虞。"
        ],
        "title": "比和知宗詩牽於押韻以招虞爲戲果蒙見招復用前韻",
        "id": "52b80268-5001-44af-8966-2c59aaab076f"
    },
    {
        "author": "王十朋",
        "paragraphs": [
            "薛侯真不俗，十日兩東湖。",
            "俊逸詩篇有，倉皇雨具無。",
            "袍雖濕毅父，眉不皺堯夫。",
            "異夕月離畢，游宜備不虞。"
        ],
        "title": "游湖值雨薛士昭衣巾霑濕意氣自若戲用前韻",
        "id": "f793ef7c-e7a0-4860-b53a-9a4711c7c9ac"
    },
    {
        "author": "王十朋",
        "paragraphs": [
            "前日同登二山亭，清源入望清更清。",
            "宗英載酒挾兩客，破暑共作城東行。",
            "東湖未到聞人說，香有荷華如鄭隰。",
            "社中未爲三笑游，亭上姑尋二公跡。",
            "銜盃適意論交情，江山照眼增雙明。",
            "聊效韓公文字飲，奚用鼎沸笙篁聲。"
        ],
        "title": "次韻知宗游二公亭",
        "id": "042e798b-2348-463a-b406-3b9c51adacdf"
    },
    {
        "author": "王十朋",
        "paragraphs": [
            "憶昔江東會衆仙，詩筒來徃走山川。",
            "造樓游戲偶成鳳，煉石辛勤同補天。",
            "堪嘆交游隔生死，尚餘文字带芳鮮。",
            "欲收膏馥增前集，舶使新詩自合編。"
        ],
        "title": "提舶示觀楚東集用張安國韻因思鄱陽與唱酬者五人今六年矣陳何二公已物故餘亦離索爲之慨然復用元韻",
        "id": "ea0b0447-898a-4a83-bd27-b40f7288570c"
    },
    {
        "author": "王十朋",
        "paragraphs": [
            "雲榭銜盃半八仙，却疑來自蜀山川。",
            "地如洙泗占高第，人似羲和分昊天。",
            "單騎聯翩成駟馬，杯羹淡薄從三鮮。",
            "國風雅頌寂寥久，太史採詩宜與編。"
        ],
        "title": "五月晦日會知宗提舶通判納凉雲榭提舶用仙字韻即席賦詩中寓四字次韻以酬",
        "id": "9877d4f3-3662-4788-9818-e506cff8e32f"
    },
    {
        "author": "王十朋",
        "paragraphs": [
            "子政堂堂漢列仙，清標况對馬文淵。",
            "催詩風送千山雨，把酒凉生五月天。",
            "老子濫分南郡竹，貳車行擊故家鮮。",
            "誤蒙好語相提拂，豈有功名上簡編。"
        ],
        "title": "知宗提舶即席贈詩用元韻以酬并簡通判",
        "id": "40277c0b-ab5a-470a-b479-912cd9a2f058"
    },
    {
        "author": "王十朋",
        "paragraphs": [
            "雨中前日過蘇端，又欲移厨就稍寬。",
            "古榭有風聊可共，衰顔得酒定須丹。",
            "謫仙醉後句尤勁，東野老來詩更寒。",
            "繼取洛中真率會，他年要作畫圖看。"
        ],
        "title": "提舶欲移厨過雲榭示詩次韻",
        "id": "37a23594-e5b0-437c-8cf2-0b4e603ee556"
    },
    {
        "author": "王十朋",
        "paragraphs": [
            "不須蠟屐上林端，高處登臨眼自寬。",
            "䆉䅉風翻梅裏白，離支日照鶴頂丹。",
            "山川滿目如京洛，臺榭侵雲類廣寒。",
            "賓主徃來俱不遠，如棠不比魯侯觀。"
        ],
        "title": "提舶携具過雲榭知宗出示和章復用韻  其一",
        "id": "6f69df51-a60d-4f10-8b81-c53281cb870c"
    },
    {
        "author": "王十朋",
        "paragraphs": [
            "老來憂患苦無端，一笑相逢强自寬。",
            "詩律頻調代音樂，壽觴滿引當仙丹。",
            "二山坐對事非偶，三徑思歸盟不寒。",
            "出岫白雲知幾許，榭中矯首共遐觀。"
        ],
        "title": "提舶携具過雲榭知宗出示和章復用韻  其二",
        "id": "363c17d2-1baa-415e-a5af-0d01b171d220"
    },
    {
        "author": "王十朋",
        "paragraphs": [
            "毫禿中山硯滌端，社中詩令不容寬。",
            "難追老杜風騷手，徒費昌黎點勘丹。",
            "搜我枯腸鬚鬢皓，吟公佳句齒牙寒。",
            "自慙淺陋如曹鄶，季子觀風定不觀。"
        ],
        "title": "知宗即席和端字韻三首提舶退即足之予第三詩經夕方和錄呈二家",
        "id": "3f7f0c13-a430-4f43-81ee-ca4ce927b420"
    },
    {
        "author": "王十朋",
        "paragraphs": [
            "迂叟遺文整頓初，寄君聊當報瓊琚。",
            "南鄰尚有無厭意，更覓皇朝第一書。"
        ],
        "title": "傅興化送蔡端明集報以溫公文因求端明帖",
        "id": "4de06b0e-159a-4556-a5cf-6866ee899279"
    },
    {
        "author": "王十朋",
        "paragraphs": [
            "賀州呼客細論文，我欲相過與共論。",
            "正恐俗他真率會，不如分去聖賢樽。",
            "簪當濃綠畫中盍，杯向輕紅擘處翻。",
            "即席有詩應寄我，敲門來送月黄昏。"
        ],
        "title": "陳賀州速客送酒",
        "id": "473d0e12-29e6-4022-8630-9a458e8dc493"
    },
    {
        "author": "王十朋",
        "paragraphs": [
            "老子當歸興已濃，令君何事寄蓯蓉。",
            "行將卜築前湖去，簑笠牽牛作老農。"
        ],
        "title": "丁惠安贈肉蓯蓉",
        "id": "b44653eb-2f3c-4608-b061-5f3d0fedc75f"
    },
    {
        "author": "王十朋",
        "paragraphs": [
            "君以民脂膏，祿爾大夫士。",
            "脂膏飽其腹，曾不念赤子。",
            "貪暴以自誅，誅求不知恥。",
            "指呼有鷹犬，嗜慾肆蛇豕。",
            "但言民至愚，孰謂天在邇。",
            "昭然甚可畏，殃必反乎爾。",
            "聖訓十有六，簡嚴具天理。",
            "大字刻山骨，朝夕臨坐起。",
            "一念苟或違，方寸寧不愧。",
            "清源庭中石，整頓自今始。",
            "何敢警同僚，兢兢惟敕己。"
        ],
        "title": "修戒石",
        "id": "3652cf3f-3e46-460c-aba6-0ed0cf5a0666"
    },
    {
        "author": "王十朋",
        "paragraphs": [
            "鈴齋晝寢夢初醒，忽見雙罌眼欲驚。",
            "誰送甕頭新玉友，人言天上老宗英。"
        ],
        "title": "知宗送玉友酒",
        "id": "69c20b7a-135a-4e16-9779-2b612e1bb501"
    },
    {
        "author": "王十朋",
        "paragraphs": [
            "譜中不見見屏中，正與花王雅目同。",
            "別駕破荒吟好句，少陵詩裏擘輕紅。"
        ],
        "title": "林漕世傳贈莆中荔子名狀元紅分送陸倅陸有詩次韻",
        "id": "b65e2c46-f003-49a4-b571-4d41e0ad751e"
    },
    {
        "author": "王十朋",
        "paragraphs": [
            "舶臺丹荔新秋熟，風味如人自不同。",
            "名字未安真缺典，從今呼作馬家紅。"
        ],
        "title": "提舶送荔支借用前韻",
        "id": "308a2665-15d0-4d7d-9568-546c1332fdd2"
    },
    {
        "author": "王十朋",
        "paragraphs": [
            "相出相州生此州，巍巍勳業宋伊周。",
            "後人莫要輕更改，別有堂名勝此不。"
        ],
        "title": "州治有忠獻堂以韓魏公始生得名廢於俗吏更以清暑今復之",
        "id": "4610e995-bd7c-47ea-9151-1872f29ec616"
    },
    {
        "author": "王十朋",
        "paragraphs": [
            "天作元聖配，公非淺夫相。",
            "乘風來帝旁，捧日到天上。",
            "兵戎在呼吸，端委見力量。",
            "三朝社稷臣，勳業誰輩行。",
            "堂堂國伊周，勃輩安敢望。",
            "清源始生地，風土至今王。",
            "釋氏從何得，抱送真不妄。",
            "好事榜其堂，嘉名無以尚。",
            "何人輒更改，有識爲悽愴。",
            "端同聖削迹，又類玄覆醤。",
            "思賢舊觀復，聞風懦夫壯。",
            "堂上生輝光，如公名始唱。",
            "姦骨死猶寒，如公昔爲將。",
            "畫象出貂蟬，疑公尚亡恙。",
            "平生蓼莪心，眷此應不忘。",
            "嗟予生太晚，不識天人狀。",
            "版圖猶未復，晝錦無由訪。",
            "維揚金繫腰，歎息爲誰放。",
            "一麾忽南來，遺迹增慕嚮。",
            "當於異夢處，祠堂爲公創。"
        ],
        "title": "六月二十五日會同官于貢院用前一絕分韻得相字",
        "id": "64b79a36-478a-4035-b4d7-41c257d1da51"
    },
    {
        "author": "王十朋",
        "paragraphs": [
            "四海英才入網羅，清源龍虎姓名多。",
            "經魁蘭省得人傑，策射楓庭收甲科。",
            "奎宿呈祥前未見，緯星還舍首相過。",
            "一盃忠獻堂中酒，名節相期要不磨。"
        ],
        "title": "新第先歸者五人燕于黄堂故事也酒半啜茶于忠獻堂持盃以勸即席贈詩",
        "id": "e843d9a5-7aeb-451f-a2ba-2e6a76ebcef3"
    },
    {
        "author": "王十朋",
        "paragraphs": [
            "顔蒼髮白少精神，傳得泉南老病身。",
            "莫著金章著蓑笠，丹青寫出更須真。"
        ],
        "title": "寫真自題",
        "id": "05120202-5315-41af-b11a-ef3665277c8a"
    },
    {
        "author": "王十朋",
        "paragraphs": [
            "三印子魚猶未食，寸金魚子輒先嘗。",
            "鄉人得得分鄉味，轉使鄉心念故鄉。"
        ],
        "title": "士昭贈寸金魚子",
        "id": "86b65db4-1a55-449f-8386-5a1b87a0d28c"
    },
    {
        "author": "王十朋",
        "paragraphs": [
            "策冠諸儒已奏聞，不妨居次避平津。",
            "坐看萬石門闌大，轉覺朋山氣象新。",
            "黄卷更窮稽古力，青雲莫負致君身。",
            "試觀忠獻堂中像，亦是當時第二人。"
        ],
        "title": "贈第二人石察判",
        "id": "9f8fac07-517e-4f1c-91b6-7b304d796bc4"
    },
    {
        "author": "王十朋",
        "paragraphs": [
            "端明品第首推陳，花裏姚黄是等倫。",
            "郡圃一株稱小紫，故家風味自宜珍。"
        ],
        "title": "荔支七絕 陳紫",
        "id": "9db1e456-59be-4b36-9c99-1f127c8bd624"
    },
    {
        "author": "王十朋",
        "paragraphs": [
            "枝頭已熟疑非熟，蔡譜江家綠荔支。",
            "真與泉南人物稱，果中猶作亞魁推。"
        ],
        "title": "荔支七絕 江綠",
        "id": "414f32f6-efc8-480e-ba66-9a20c6f2c1c0"
    },
    {
        "author": "王十朋",
        "paragraphs": [
            "莆中皺玉價傾城，品第吾何敢妄評。",
            "只恐此非真皺玉，果然是玉亦虛名。"
        ],
        "title": "荔支七絕 皺玉",
        "id": "c2567cfa-86cd-4474-b23f-c94cbea07854"
    },
    {
        "author": "王十朋",
        "paragraphs": [
            "荔支名字太紛紛，所見多應不逮聞。",
            "別有深紅覇群品，郡人呼作大將軍。"
        ],
        "title": "荔支七絕 大將軍",
        "id": "5114c675-aa84-4c6e-bc8d-9e7ab263ee5a"
    },
    {
        "author": "王十朋",
        "paragraphs": [
            "天教尤物産閩中，名字深奇日不同。",
            "顧我素稱田舍子，如何敢啗玉堂紅。"
        ],
        "title": "荔支七絕 玉堂紅",
        "id": "97a9fb2f-f8d4-4d98-aaac-e43d317f2e0c"
    }
]