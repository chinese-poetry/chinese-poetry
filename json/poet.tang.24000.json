[
    {
        "author": "白居易",
        "paragraphs": [
            "南龍興寺春晴後，緩步徐吟繞四廊。",
            "老趂風花應不稱，閑尋松雪正相當。",
            "吏人引從多乘轝，賓客逢迎少下堂。",
            "不擬人間更求事，些些疎嬾亦何妨。"
        ],
        "title": "南龍興寺殘雪",
        "id": "df3aadc2-f1ba-4fd6-b593-b1d36d657cf4"
    },
    {
        "author": "白居易",
        "paragraphs": [
            "天宮高閣上何頻，每上令人耳目新。",
            "前日晚登緣看雪，今朝晴望爲迎春。",
            "林鶯何處吟箏柱，牆柳誰家曬麴塵。",
            "可惜三川虛作主，風光不屬白頭人。"
        ],
        "title": "天宮閣早春",
        "id": "e92829b3-e22f-4596-b6ca-c571471d5c32"
    },
    {
        "author": "白居易",
        "paragraphs": [
            "莫嫌地窄林亭小，莫厭貧家活計微。",
            "大有高門鏁寬宅，主人到老不曾歸。"
        ],
        "title": "履道居三首 一",
        "id": "05715733-83b9-44ff-b10e-122f102878a8"
    },
    {
        "author": "白居易",
        "paragraphs": [
            "東里素帷猶未徹，南鄰丹旐又新懸。",
            "衡門蝸舍自慙媿，收得身來已五年。"
        ],
        "title": "履道居三首 二",
        "id": "f66a9815-7551-4bbe-a067-acf2560f0523"
    },
    {
        "author": "白居易",
        "paragraphs": [
            "世事平分衆所知，何嘗苦樂不相隨。",
            "唯餘耽酒狂歌客，只有樂時無苦時。"
        ],
        "title": "履道居三首 三",
        "id": "329be486-6bde-415e-9533-bea1dc7c66bc"
    },
    {
        "author": "白居易",
        "paragraphs": [
            "漏傳初五點，雞報第三聲。",
            "帳下從容起，窗間曨{日怱}明。",
            "照書燈未滅，煖酒火重生。",
            "理曲弦歌動，先聞唱渭城。"
        ],
        "title": "和夢得冬日晨興",
        "id": "cbf1b1a4-0b53-45d0-b4ce-e7014e5c0026"
    },
    {
        "author": "白居易",
        "paragraphs": [
            "帳小青氈煖，桮香[綠]蟻新。",
            "醉憐今夜月，歡憶去年人。",
            "闇落燈花燼，閑生草座塵。",
            "慇懃報弦管，明日有嘉賓。"
        ],
        "title": "雪夜對酒招客",
        "id": "77afcb19-f3d0-421d-9e4a-0c44631db095"
    },
    {
        "author": "白居易",
        "paragraphs": [
            "自別崔公四五秋，因何臨老轉風流。",
            "歸來不說秦中事，歇定唯謀洛下遊。",
            "酒面浮花應是喜，歌眉歛黛不關愁。",
            "得君更有無厭意，猶恨尊前欠老劉。"
        ],
        "title": "贈晦叔憶夢得",
        "id": "d88d3e8f-211f-4173-bdee-f63282139218"
    },
    {
        "author": "白居易",
        "paragraphs": [
            "老伴知君少，歡情向我偏。",
            "無論疎與數，相見輙欣然。",
            "各以詩成癖，俱因酒得仙。",
            "笑迴青眼語，醉竝白頭眠。",
            "豈是今投分，多疑宿結緣。",
            "人間更何事，攜手送衰年。"
        ],
        "title": "醉後重贈晦叔",
        "id": "167b8471-b49f-4698-a863-a3bb5e40e0de"
    },
    {
        "author": "白居易",
        "paragraphs": [
            "星河耿耿漏綿綿，月闇燈微欲曙天。",
            "轉枕頻伸書帳下，披裘箕踞火爐前。",
            "老眠早覺常殘夜，病力先衰不待年。",
            "五欲已銷諸念息，世間無境可勾牽。"
        ],
        "title": "睡覺",
        "id": "13f9e8ff-c156-477c-88f8-967688841f5a"
    },
    {
        "author": "白居易",
        "paragraphs": [
            "解印出公府，斗藪塵土衣。",
            "百吏放爾散，雙鶴隨我歸。",
            "歸來履道宅，下馬入柴扉。",
            "馬嘶返舊櫪，鶴舞還故池。",
            "雞犬何忻忻，隣里亦依依。",
            "年顏老去日，生計勝前時。",
            "有帛禦冬寒，有穀防歲饑。",
            "飽於東方朔，樂於榮啓期。",
            "人生且如此，此外吾不知。"
        ],
        "title": "詠興五首 解印出公府",
        "id": "28452f5a-2dd2-4d72-9259-8ede9a679eac"
    },
    {
        "author": "白居易",
        "paragraphs": [
            "出府歸吾廬，靜然安且逸。",
            "更無客干謁，時有僧問疾。",
            "家僮十餘人，櫪馬三四匹。",
            "慵發經旬臥，興來連日出。",
            "出遊愛何處，嵩碧伊瑟瑟。",
            "況有清和天，正當疎散日。",
            "身閑自爲貴，何必居榮秩。",
            "心足即非貧，豈唯金滿室。",
            "吾觀權勢者，苦以身徇物。",
            "炙手外炎炎，履冰中慄慄。",
            "朝飢口忘味，夕惕心憂失。",
            "但有富貴名，而無富貴實。"
        ],
        "title": "詠興五首 出府歸吾廬",
        "id": "ad7a8bd3-2015-4327-bb9b-b596a39761a9"
    },
    {
        "author": "白居易",
        "paragraphs": [
            "池上有小舟，舟中有胡牀。",
            "牀前有新酒，獨酌還獨嘗。",
            "熏若春日氣，皎如秋水光。",
            "可洗機巧心，可蕩塵垢腸。",
            "岸曲舟行遲，一曲進一觴。",
            "未知幾曲醉，醉入無何鄉。",
            "寅緣潭島間，水竹深青蒼。",
            "身閑心無事，白日爲我長。",
            "我若未忘世，雖閑心亦忙。",
            "世若未忘我，雖退身難藏。",
            "我今異於是，身世交相忘。"
        ],
        "title": "詠興五首 池上有小舟",
        "id": "9e4d2669-67e1-4b83-a8b8-b73abf5c240b"
    },
    {
        "author": "白居易",
        "paragraphs": [
            "四月池水滿，龜游魚躍出。",
            "吾亦愛吾池，池邊開一室。",
            "人魚雖異族，其樂歸於一。",
            "且與爾爲徒，逍遙同過日。",
            "爾無羨滄海，蒲藻可委質。",
            "吾亦忘青雲，衡茅足容膝。",
            "況吾與爾輩，本非蛟龍匹。",
            "假如雲雨來，祗是池中物。"
        ],
        "title": "詠興五首 四月池水滿",
        "id": "88b5bba7-8787-4d28-b407-9a2b825779ef"
    },
    {
        "author": "白居易",
        "paragraphs": [
            "小庭亦有月，小院亦有花。",
            "可憐好風景，不解嫌貧家。",
            "菱角執笙簧，谷兒抹琵琶。",
            "紅綃信手舞，紫綃隨意歌。",
            "邨歌與社舞，客哂主人誇。",
            "但問樂不樂，豈在鐘鼓多。",
            "客告暮將歸，主稱日未斜。",
            "請客稍深酌，願見朱顏酡。",
            "客知主意厚，分數隨口加。",
            "堂上燭未秉，座中冠已峩。",
            "左顧短紅袖，右命小青娥。",
            "長跪謝貴客，蓬門勞見過。",
            "客散有餘興，醉臥獨吟哦。",
            "幕天而席地，誰奈劉伶何。"
        ],
        "title": "詠興五首 小庭亦有月",
        "id": "877e656b-5048-482f-8eb2-d65b981889bd"
    },
    {
        "author": "白居易",
        "paragraphs": [
            "殘暑晝猶長，早涼秋尚嫩。",
            "露荷散清香，風竹含疎韻。",
            "幽閑竟日臥，衰病無人問。",
            "薄暮宅門前，槐花深一寸。"
        ],
        "title": "秋涼閑臥",
        "id": "beba8b40-7d12-4c06-8fd3-ea906d3a9cfc"
    },
    {
        "author": "白居易",
        "paragraphs": [
            "軒蓋光照地，行人爲裴回。",
            "呼傳君子出，乃是故人來。",
            "訪我入窮巷，引君登小臺。",
            "臺前多竹樹，池上無塵埃。",
            "貧家何所有，新酒三兩桮。",
            "停杯欵曲語，上馬復遲迴。",
            "留守不外宿，日斜宮漏催。",
            "但留金刀贈，未接玉山頹。",
            "家醞不敢惜，待君來即開。",
            "邨妓不辭出，恐君囅然咍。"
        ],
        "title": "酬思黯相公見過弊居戲贈",
        "id": "db893f49-35d4-45a2-91a3-dca2b0b03a06"
    },
    {
        "author": "白居易",
        "paragraphs": [
            "優穩四皓官，清崇三品列。",
            "伊予再塵忝，內媿非才哲。",
            "俸錢七八萬，給受無虛月。",
            "分命在東司，又不勞朝謁。",
            "既資閑養疾，亦賴慵藏拙。",
            "賓友得從容，琴觴恣怡悅。",
            "乘籃城外去，繫馬花前歇。",
            "六遊金谷春，五看龍門雪。",
            "吾若默無語，安知吾快活。",
            "吾欲更盡言，復恐人豪奪。",
            "應爲時所笑，苦惜分司闕。",
            "但問適意無，豈論官冷熱。"
        ],
        "title": "再授賓客分司",
        "id": "dc512cd4-28f4-4dc9-889f-78a62befc7b6"
    },
    {
        "author": "白居易",
        "paragraphs": [
            "把酒仰問天，古今誰不死。",
            "所貴未死間，少憂多歡喜。",
            "窮通諒在天，憂喜即由己。",
            "是故達道人，去彼而取此。",
            "勿言未富貴，久忝居祿仕。",
            "借問宗族間，幾人拖金紫。",
            "勿憂漸衰老，且喜加年紀。",
            "試數班行中，幾人及暮齒。",
            "朝飱不過飽，五鼎徒爲爾。",
            "夕寢止求安，一衾而已矣。",
            "此外皆長物，於我雲相似。",
            "有子不留金，何況兼無子。"
        ],
        "title": "把酒",
        "id": "f568d77f-83f7-412d-bb87-189954bfa074"
    },
    {
        "author": "白居易",
        "paragraphs": [
            "林靜蚊未生，池靜蛙未鳴。",
            "景長天氣好，竟日和且清。",
            "春禽餘哢在，夏木新陰成。",
            "兀爾水邊坐，翛然橋上行。",
            "自問一何適，身閑官不輕。",
            "料錢隨月用，生計逐日營。",
            "食飽慙伯夷，酒足媿淵明。",
            "壽倍顏氏子，富百黔婁生。",
            "有一即爲樂，況吾四者幷。",
            "所以私自慰，雖老有心情。"
        ],
        "title": "首夏",
        "id": "8ebc958c-7f4a-45f8-ae67-ecd19494640b"
    },
    {
        "author": "白居易",
        "paragraphs": [
            "我本海上鶴，偶逢江南客。",
            "感君一顧恩，同來洛陽陌。",
            "洛陽寡族類，皎皎唯兩翼。",
            "貌是天與高，色非日浴白。",
            "主人誠可戀，其奈軒庭窄。",
            "飲啄雜雞羣，年深損標格。",
            "故鄉渺何處，雲水重重隔。",
            "誰念深籠中，七換摩天翮。"
        ],
        "title": "代鶴",
        "id": "be1f2b7d-d935-425f-91bf-b209a9f95465"
    },
    {
        "author": "白居易",
        "paragraphs": [
            "露簟荻竹清，風扇蒲葵輕。",
            "一與故人別，再見新蟬鳴。",
            "是夕涼飆起，閑境入幽情。",
            "迴燈見棲鶴，隔竹聞吹笙。",
            "夜茶一兩杓，秋吟三數聲。",
            "所思渺千里，雲外長洲城。"
        ],
        "title": "立秋夕有懷夢得",
        "id": "e0ee3250-3d9c-4772-bb26-57e9e36849a8"
    },
    {
        "author": "白居易",
        "paragraphs": [
            "頑賤一拳石，精珍百鍊金。",
            "名價既相遠，交分何其深。",
            "中誠一以合，外物不能侵。",
            "逶迤二十年，與世同浮沈。",
            "晚有退閑約，白首歸雲林。",
            "垂老忽相失，悲哉口語心。",
            "春日嵩高陽，秋夜清洛陰。",
            "丘園共誰卜，山水共誰尋。",
            "風月共誰賞，詩篇共誰吟。",
            "花開共誰看，酒熟共誰斟。",
            "惠死莊杜口，鍾歿師廢琴。",
            "道理使之然，從古非獨今。",
            "吾道自此孤，我情安可任。",
            "唯將病眼淚，一灑秋風襟。"
        ],
        "title": "哭崔常侍晦叔",
        "id": "e35481cb-0c73-45aa-9e5d-87c4d22a9352"
    },
    {
        "author": "白居易",
        "paragraphs": [
            "濁暑忽已退，清宵未全長。",
            "晨釭耿殘焰，宿閤凝微香。",
            "喔喔雞下樹，輝輝日上梁。",
            "枕低茵席軟，臥穩身入牀。",
            "睡足景猶早，起初風乍涼。",
            "展張小屏幛，收拾生衣裳。",
            "還有惆悵事，遲遲未能忘。",
            "拂鏡梳白髮，可憐冰照霜。"
        ],
        "title": "新秋曉興",
        "id": "818b0533-8cde-4fdb-9c52-ef4298a7cf45"
    },
    {
        "author": "白居易",
        "paragraphs": [
            "秋天高高秋光清，秋風褭褭秋蟲鳴。",
            "嵩峰餘霞錦綺卷，伊水細浪鱗甲生。",
            "洛陽閑客知無數，少出遊山多在城。",
            "商嶺老人自追逐，蓬丘逸士相逢迎。",
            "南出鼎門十八里，莊店邐迤橋道平。",
            "不寒不熱好時節，鞍馬穩快衣衫輕。",
            "竝轡踟躕下西岸，扣舷容與繞中汀。",
            "開懷曠達無所繫，觸目勝絕不可名。",
            "荷衰欲黃荇猶綠，魚樂自躍鷗不驚。",
            "翠藻蔓長孔雀尾，彩船櫓急寒雁聲。",
            "家醞一壺白玉液，野花數把黃金英。",
            "晝遊四看西日暮，夜話三及東方明。",
            "暫停桮觴輟吟詠，我有狂言君試聽。",
            "丈夫一生有二志，兼濟獨善難得幷。",
            "不能救療生民病，即須先濯塵土纓。",
            "況吾頭白眼已闇，終日戚促何所成。",
            "不如展眉開口笑，龍門醉臥香山行。"
        ],
        "title": "秋日與張賓客舒著作同遊龍門醉中狂歌凡二百三十八字",
        "id": "c212364e-7e5d-462a-b68d-6e58d6a261d8"
    },
    {
        "author": "白居易",
        "paragraphs": [
            "櫻桃島前春，去春花萬枝。",
            "忽憶與宗卿閑飲日，又憶與考功狂醉時。",
            "歲晚無花空有葉，風吹滿地乾重疊。",
            "蹋葉悲秋復憶春，池邊樹下重殷勤。",
            "今朝一酌臨寒水，此地三迴別故人。",
            "櫻桃花，來春千萬朵，來春共誰花下坐。",
            "不論崔李上青雲，明日舒三亦拋我。"
        ],
        "title": "履信池櫻桃島上醉後走筆送別舒員外兼寄宗正李卿考功崔郎中",
        "id": "36ecd311-3b50-4462-bc82-93c7878beba6"
    },
    {
        "author": "白居易",
        "paragraphs": [
            "蕭疎秋竹籬，清淺秋風池。",
            "一隻短舫艇，一張斑鹿皮。",
            "皮上有野叟，手中持酒巵。",
            "半酣箕踞坐，自問身爲誰。",
            "嚴子垂釣日，蘇門長嘯時。",
            "悠然意自得，意外何人知。"
        ],
        "title": "秋池獨汎",
        "id": "d8588f4b-f21f-4712-8c0b-d64a4bc6bc6a"
    },
    {
        "author": "白居易",
        "paragraphs": [
            "水塘耀初旭，風竹飄餘霰。",
            "幽境雖目前，不因閑不見。",
            "晨起對爐香，道經尋兩卷。",
            "晚坐拂琴塵，秋思彈一遍。",
            "此外更無事，開尊時自勸。",
            "何必東風來，一桮春上面。"
        ],
        "title": "冬日早起閑詠",
        "id": "8fe800ce-fb7a-4165-b586-13d0f8f2632f"
    },
    {
        "author": "白居易",
        "paragraphs": [
            "慘澹歲云暮，窮陰動經旬。",
            "霜風裂人面，冰雪摧車輪。",
            "而我當是時，獨不知苦辛。",
            "晨炊廩有米，夕爨廚有薪。",
            "夾帽長覆耳，重裘寬裹身。",
            "加之一桮酒，煦嫗如陽春。",
            "洛城士與庶，比屋多飢貧。",
            "何處爐有火，誰家甑無塵。",
            "如我飽煖者，百人無一人。",
            "安得不慙媿，放歌聊自陳。"
        ],
        "title": "歲暮",
        "id": "0117e5d5-c8db-4de8-acba-a7b3040ce44b"
    },
    {
        "author": "白居易",
        "paragraphs": [
            "朝遊北橋上，晚憩南塘畔。",
            "西日雪全銷，東風冰盡泮。",
            "簁簁魚尾掉，瞥瞥鵝毛換。",
            "泥煖草芽生，沙虛泉脉散。",
            "晴芳冒苔島，宿潤侵蒲岸。",
            "洛下日初長，江南春欲半。",
            "時光共拋擲，人事堪嗟歎。",
            "倚櫂忽尋思，去年池上伴。"
        ],
        "title": "南池早春有懷",
        "id": "0a918c50-8e39-4234-b4ec-b6b25abef385"
    },
    {
        "author": "白居易",
        "paragraphs": [
            "脉脉復脉脉，美人千里隔。",
            "不見來幾時，瑤草三四碧。",
            "玉琴聲悄悄，鸞鏡塵幂幂。",
            "昔爲連理枝，今作分飛翮。",
            "寄書多不達，加飯終無益。",
            "心腸不自寬，衣帶何由窄。"
        ],
        "title": "古意",
        "id": "b1844a3d-fdbe-4516-9e0b-1be943cc3f95"
    },
    {
        "author": "白居易",
        "paragraphs": [
            "雙鬟垂未合，三十纔過半。",
            "本是綺羅人，今爲山水伴。",
            "春泉共揮弄，好樹同攀翫。",
            "笑容花底迷，酒思風前亂。",
            "紅凝舞袖急，黛慘歌聲緩。",
            "莫唱楊柳枝，無腸與君斷。"
        ],
        "title": "山遊示小妓",
        "id": "abdb806a-96be-4349-9dea-9d69424790f0"
    },
    {
        "author": "白居易",
        "paragraphs": [
            "八年三月晦，山梨花滿枝。",
            "龍門水西寺，夜與遠公期。",
            "晏坐自相對，密語誰得知。",
            "前後際斷處，一念不生時。"
        ],
        "title": "神照禪師同宿",
        "id": "ab67a2a1-434d-4b14-bde1-cab1c3029c7a"
    },
    {
        "author": "白居易",
        "paragraphs": [
            "西亭晚寂寞，鶯散柳陰繁。",
            "水戶簾不卷，風牀席自翻。",
            "忽聞車馬客，來訪蓬蒿門。",
            "況是張常侍，安得不開尊。"
        ],
        "title": "張常侍相訪",
        "id": "f6be80d0-1ded-4705-a4e5-e07d605f5977"
    },
    {
        "author": "白居易",
        "paragraphs": [
            "雖慵興猶在，雖老心猶健。",
            "昨日山水遊，今朝花酒宴。",
            "山榴豔似火，玉蘂飄如霰。",
            "榮落逐瞬遷，炎涼隨刻變。",
            "未收木綿褥，已動蒲葵扇。",
            "且喜物與人，年年得相見。"
        ],
        "title": "早夏遊宴",
        "id": "1026e962-dab6-4aa8-ba24-a97e2588716e"
    },
    {
        "author": "白居易",
        "paragraphs": [
            "白白芙蓉花，本生吳江濆。",
            "不與紅者雜，色類自區分。",
            "誰移爾至此，姑蘇白使君。",
            "初來苦顦顇，久乃芳氛氳。",
            "月月葉換葉，年年根生根。",
            "陳根與故葉，銷化成泥塵。",
            "化者日已遠，來者日復新。",
            "一爲池中物，永別江南春。",
            "忽想西涼州，中有天寶民。",
            "埋歿漢父祖，孳生胡子孫。",
            "已忘鄉土戀，豈念君親恩。",
            "生人尚復爾，草木何足云。"
        ],
        "title": "感白蓮花",
        "id": "2d54a9db-1241-4f29-a80c-983c998449ab"
    },
    {
        "author": "白居易",
        "paragraphs": [
            "獸樂在山谷，魚樂在陂池。",
            "蟲樂在深草，鳥樂在高枝。",
            "所樂雖不同，同歸適其宜。",
            "不以彼易此，況論是與非。",
            "而我何所樂，所樂在分司。",
            "分司有何樂，樂哉人不知。",
            "官優有祿料，職散無羈縻。",
            "嬾與道相近，鈍將閑自隨。",
            "昨朝拜表迴，今晚行香歸。",
            "歸來北窗下，解巾脫塵衣。",
            "冷泉灌我頂，暖水濯四肢。",
            "體中幸無疾，臥任清風吹。",
            "心中又無事，坐任白日移。",
            "或開書一篇，或引酒一巵。",
            "但得如今日，終身無厭時。"
        ],
        "title": "詠所樂",
        "id": "fa149687-f77d-41b6-924e-15ad6cb964d4"
    },
    {
        "author": "白居易",
        "paragraphs": [
            "閑日一思舊，舊遊如目前。",
            "再思今何在，零落歸下泉。",
            "退之服硫黃，一病訖不痊。",
            "微之鍊秋石，未老身溘然。",
            "杜子得丹訣，終日斷腥羶。",
            "崔君誇藥力，經冬不衣綿。",
            "或疾或暴夭，悉不過中年。",
            "唯予不服食，老命反遲延。",
            "況在少壯時，亦爲嗜慾牽。",
            "但躭葷與血，不識汞與鉛。",
            "飢來吞熱物，渴來飲寒泉。",
            "詩役五藏神，酒汨三丹田。",
            "隨日合破壞，至今粗完全。",
            "齒牙未缺落，肢體尚輕便。",
            "已開第七秩，飽食仍安眠。",
            "且進桮中物，其餘皆付天。"
        ],
        "title": "思舊",
        "id": "02f64524-4ac6-426b-b0a2-3c61f473c49e"
    },
    {
        "author": "白居易",
        "paragraphs": [
            "老誨心不亂，莊戒形太勞。",
            "生命既能保，死籍亦可逃。",
            "嘉肴與旨酒，信是腐腸膏。",
            "豔聲與麗色，真爲伐性刀。",
            "補養在積功，如裘集衆毛。",
            "將欲致千里，可得差一毫。",
            "顏回何爲者，簟瓢纔自給。",
            "肥醲不到口，年不登三十。",
            "張蒼何爲者，染愛浩無際。",
            "妾媵填後房，竟壽百餘歲。",
            "蒼壽有何德，回夭有何辜。",
            "誰謂具聖體，不如肥瓠軀。",
            "遂使世俗心，多疑仙道書。",
            "寄問盧先生，此理當何如。"
        ],
        "title": "寄盧少尹",
        "id": "e4ca9f3b-5892-49fb-9c33-7adc9b11240b"
    },
    {
        "author": "白居易",
        "paragraphs": [
            "曉景麗未熱，晨飆鮮且涼。",
            "池幽綠蘋合，霜潔白蓮香。",
            "深掃竹間逕，靜拂松下牀。",
            "玉柄鶴翎扇，銀甖雲母漿。",
            "屏除無俗物，瞻望唯清光。",
            "何人擬相訪，嬴女從蕭郎。"
        ],
        "title": "池上清晨候皇甫郎中",
        "id": "a19971b2-76b4-4275-9b1b-ab55ac1c3e57"
    },
    {
        "author": "白居易",
        "paragraphs": [
            "我知世無幻，了無干世意。",
            "世知我無堪，亦無責我事。",
            "由茲兩相忘，因得長自遂。",
            "自遂意何如，閑官在閑地。",
            "閑地唯東都，東都少名利。",
            "閑官是賓客，賓客無牽累。",
            "嵇康日日嬾，畢卓時時醉。",
            "酒肆夜深歸，僧房日高睡。",
            "形安不勞苦，神泰無憂畏。",
            "從官三十年，無如今氣味。",
            "鴻雖脫羅弋，鶴尚居祿位。",
            "唯此未忘懷，有時猶內媿。"
        ],
        "title": "詠懷",
        "id": "14c1510d-2c74-4ece-b1a7-03cf5b7e85a7"
    },
    {
        "author": "白居易",
        "paragraphs": [
            "今日北窗下，自問何所爲。",
            "欣然得三友，三友者爲誰。",
            "琴罷輙舉酒，酒罷輙吟詩。",
            "三友遞相引，循環無已時。",
            "一彈愜中心，一詠暢四肢。",
            "猶恐中有間，以酒彌縫之。",
            "豈獨吾拙好，古人多若斯。",
            "嗜詩有淵明，嗜琴有啓期。",
            "嗜酒有伯倫，三人皆吾師。",
            "或乏儋石儲，或穿帶索衣。",
            "弦歌復觴詠，樂道知所歸。",
            "三師去已遠，高風不可追。",
            "三友游甚熟，無日不相隨。",
            "左擲白玉巵，右拂黃金徽。",
            "興酣不疊紙，走筆操狂詞。",
            "誰能持此詞，爲我謝親知。",
            "縱未以爲是，豈以我爲非。"
        ],
        "title": "北窗三友",
        "id": "7db29278-1cf2-4870-b69c-ab1985eee7c7"
    },
    {
        "author": "白居易",
        "paragraphs": [
            "酒酣後，歌歇時。",
            "請君添一酌，聽我吟四雖。",
            "年雖老，猶少於韋長史。",
            "命雖薄，猶勝於鄭長水。",
            "眼雖病，猶明於徐郎中。",
            "家雖貧，猶富於郭庶子。",
            "省躬審分何僥倖，值酒逢歌且歡喜。",
            "忘榮知足委天和，亦應得盡生生理。"
        ],
        "title": "吟四雖",
        "id": "31911b6a-c2ca-4f33-a552-54825df4f32f"
    },
    {
        "author": "白居易",
        "paragraphs": [
            "三江路千里，五湖天一涯。",
            "何如集賢第，中有平津池。",
            "池勝主見覺，景新人未知。",
            "竹森翠琅玕，水深洞琉璃。",
            "水竹以爲質，質立而文隨。",
            "文之者何人，公來親指麾。",
            "疏鑿出人意，結構得地宜。",
            "靈襟一搜索，勝概無遁遺。",
            "因下張沼沚，依高築階基。",
            "嵩峰見數片，伊水分一支。",
            "南溪修且直，長波碧逶迤。",
            "北館壯復麗，倒影紅參差。",
            "東島號晨光，杲曜迎朝曦。",
            "西嶺名夕陽，杳曖留落暉。",
            "前有水心亭，動蕩架漣漪。",
            "後有開闔堂，寒溫變天時。",
            "幽泉鏡泓澄，怪石山欹危。",
            "春葩雪漠漠，夏果珠離離。",
            "主人命方舟，宛在水中坻。",
            "親賓次第至，酒樂前後施。",
            "解纜始登汎，山遊仍水嬉。",
            "沿洄無滯礙，向背窮幽奇。",
            "瞥過遠橋下，飄旋深澗陲。",
            "管弦去縹緲，羅綺來霏微。",
            "櫂風逐舞迴，梁塵隨歌飛。",
            "宴餘日云暮，醉客未放歸。",
            "高聲索彩牋，大笑催金巵。",
            "唱和筆走疾，問荅桮行遲。",
            "一詠清兩耳，一酣暢四肢。",
            "主客忘貴賤，不知俱是誰。",
            "客有詩魔者，吟哦不知疲。",
            "乞公殘紙墨，一掃狂歌詞。",
            "維云社稷臣，赫赫文武姿。",
            "十授丞相印，五建大將旗。",
            "四朝致勛華，一身冠臯夔。",
            "去年才七十，決赴懸車期。",
            "公志不可奪，君恩亦難希。",
            "從容就中道，俛僶來保釐。",
            "貂蟬雖未脫，鸞皇已不羈。",
            "歷徵今與古，獨步無等夷。",
            "陸賈功業少，二疏官秩卑。",
            "乘舟范蠡懼，辟穀留侯飢。",
            "豈若公今日，身安家國肥。",
            "羊祜在漢南，空留峴首碑。",
            "柳惲在江南，祗賦汀洲詩。",
            "謝安入東山，但說攜蛾眉。",
            "山簡醉高陽，唯聞倒接䍦。",
            "豈如公今日，餘力兼有之。",
            "願公壽如山，安樂長在茲。",
            "願我比蒲稗，永得相因依。"
        ],
        "title": "裴侍中晉公以集賢林亭即事詩三十六韻見贈猥蒙徵和才拙詞繁輙廣爲五百言以伸酬獻",
        "id": "37bf0606-38ba-4d3b-895c-ecfc497508a3"
    },
    {
        "author": "白居易",
        "paragraphs": [
            "我年日已老，我身日已閑。",
            "閑出都門望，但見水與山。",
            "關塞碧巖巖，伊流清潺潺。",
            "中有古精舍，軒戶無扃關。",
            "岸草歇可藉，逕蘿行可攀。",
            "朝隨浮雲出，夕與飛鳥還。",
            "吾道本迂拙，世途多險艱。",
            "嘗聞嵇呂輩，尤悔生疎頑。",
            "巢悟入箕潁，皓知返商巔。",
            "豈唯樂肥遁，聊復祛憂患。",
            "吾亦從此去，終老伊嵩間。"
        ],
        "title": "晚歸香山寺因詠所懷",
        "id": "6c8a2a84-33f3-4bfd-b25c-2cc913d0754d"
    },
    {
        "author": "白居易",
        "paragraphs": [
            "竹橋新月上，水岸涼風至。",
            "對月五六人，管弦三兩事。",
            "留連池上酌，款曲城外意。",
            "或嘯或謳吟，誰知此閑味。",
            "迴看市朝客，矻矻趨名利。",
            "朝忙少遊宴，夕困多眠睡。",
            "清涼屬吾徒，相逢勿辭醉。"
        ],
        "title": "張常侍池涼夜閑讌贈諸公",
        "id": "dcdf269b-58d3-4501-acbd-821b4bde90ac"
    },
    {
        "author": "白居易",
        "paragraphs": [
            "碧天忽已高，白日猶未短。",
            "玲瓏曉樓閣，清脆秋絲管。",
            "張翰一桮酣，嵇康終日嬾。",
            "塵中足憂累，雲外多疎散。",
            "病木斧斤遺，冥鴻羈緤斷。",
            "逍遙二三子，永願爲閑伴。"
        ],
        "title": "和皇甫郎中秋曉同登天宮閣言懷六韻",
        "id": "912f9d6c-f2f1-49fc-9361-2d7d4358efc3"
    },
    {
        "author": "白居易",
        "paragraphs": [
            "今朝一壺酒，言送漳州牧。",
            "半自要閑遊，愛花憐草綠。",
            "花前下鞍馬，草上攜絲竹。",
            "行客飲數桮，主人歌一曲。",
            "端居惜風景，屢出勞僮僕。",
            "獨醉似無名，借君作題目。"
        ],
        "title": "送呂漳州",
        "id": "7ad746eb-c18f-4c2f-b9af-fc5e77ddd31b"
    },
    {
        "author": "白居易",
        "paragraphs": [
            "世人求富貴，多爲奉嗜欲。",
            "盛衰不自由，得失常相逐。",
            "問君少年日，苦學將干祿。",
            "負笈塵中遊，抱書雪前讀。",
            "布衾不周體，藜茹纔充腹。",
            "三十登宦途，五十被朝服。",
            "奴溫新挾纊，馬肥初食粟。",
            "未敢議歡遊，尚爲名檢束。",
            "耳目聾闇後，堂上調絲竹。",
            "牙齒缺落時，盤中堆酒肉。",
            "彼來此已去，外餘中不足。",
            "少壯與榮華，相避如寒燠。",
            "青雲去地遠，白日經天速。",
            "從古無奈何，短歌聽一曲。"
        ],
        "title": "短歌曲",
        "id": "3edc8818-0eff-4805-8868-291aa99eb8f2"
    },
    {
        "author": "白居易",
        "paragraphs": [
            "高人樂丘園，中人慕官職。",
            "一事尚難成，兩途安可得。",
            "遑遑干世者，多苦時命塞。",
            "亦有愛閑人，又爲窮餓逼。",
            "我今幸雙遂，祿仕兼游息。",
            "未嘗羨榮華，不省勞心力。",
            "妻孥與婢僕，亦免愁衣食。",
            "所以吾一家，面無憂喜色。"
        ],
        "title": "詠懷",
        "id": "8d3d2354-068b-4d4a-9e18-a3139865ee04"
    },
    {
        "author": "白居易",
        "paragraphs": [
            "避暑府西亭，晚歸有閑思。",
            "夏淺蟬未多，綠槐陰滿地。",
            "帶寬衫解領，馬穩人攏轡。",
            "面上有涼風，眼前無俗事。",
            "路經府門過，落日照官次。",
            "牽聯縲紲囚，奔走塵埃吏。",
            "低眉悄不語，誰復知茲意。",
            "憶得五年前，晚衙時氣味。"
        ],
        "title": "府西亭納涼歸",
        "id": "9d03704c-8423-4662-a90e-68290cd40cef"
    },
    {
        "author": "白居易",
        "paragraphs": [
            "一飽百情足，一酣萬事休。",
            "何人不衰老，我老心無憂。",
            "仕者拘職役，農者勞田疇。",
            "何人不苦熱，我熱身自由。",
            "臥風北窗下，坐月南池頭。",
            "腦涼脫烏帽，足熱濯清流。",
            "慵發晝高枕，興來夜汎舟。",
            "何乃有餘適，祗緣無過求。",
            "或問諸親友，樂天是與不。",
            "亦無別言語，多道天悠悠。",
            "悠悠君不知，此味深且幽。",
            "但恐君知後，亦來從我遊。"
        ],
        "title": "老熱",
        "id": "6bdb2b7e-568c-46e9-becb-eeff46b500a9"
    },
    {
        "author": "白居易",
        "paragraphs": [
            "外強火未退，中銳金方戰。",
            "一夕風雨來，炎涼隨數變。",
            "徐徐炎景度，稍稍涼飆扇。",
            "枕簟忽淒清，巾裳亦輕健。",
            "老夫納秋候，心體殊安便。",
            "睡足一屈伸，搔首摩挲面。",
            "褰簾對池竹，幽寂如僧院。",
            "俯觀游魚羣，仰數浮雲片。",
            "閑忙各有趣，彼此寧相見。",
            "昨日聞慕巢，召對延英殿。"
        ],
        "title": "新秋喜涼因寄兵部楊侍郎",
        "id": "bcffc7f7-f392-48fe-805d-c9cd42b21903"
    },
    {
        "author": "白居易",
        "paragraphs": [
            "青衣報平旦，呼我起盥櫛。",
            "今早天氣寒，郎君應不出。",
            "又無賓客至，何以銷閑日。",
            "已向微陽前，煖酒開詩帙。"
        ],
        "title": "嬾放二首呈劉夢得吳方之 一",
        "id": "760442d4-9a7c-4444-9212-d5890154df7d"
    },
    {
        "author": "白居易",
        "paragraphs": [
            "朝憐一牀日，暮愛一爐火。",
            "牀暖日高眠，爐溫夜深坐。",
            "雀羅門嬾出，鶴髮頭慵裹。",
            "除却劉與吳，何人來問我。"
        ],
        "title": "嬾放二首呈劉夢得吳方之 二",
        "id": "a4233a6e-b302-496a-a098-e85a032c57d0"
    },
    {
        "author": "白居易",
        "paragraphs": [
            "病知心力減，老覺光陰速。",
            "五十八歸來，今年六十六。",
            "鬢絲千萬白，池草八九綠。",
            "童稚盡成人，園林半喬木。",
            "看山倚高石，引水穿深竹。",
            "雖有潺湲聲，至今聽未足。"
        ],
        "title": "六十六",
        "id": "a516808c-976a-4059-b00c-e06e883cca1c"
    },
    {
        "author": "白居易",
        "paragraphs": [
            "褐綾袍厚暖，臥蓋行坐披。",
            "紫氈履寬穩，蹇步頗相宜。",
            "足適已忘履，身適已忘衣。",
            "況我心又適，兼忘是與非。",
            "三適今爲一，怡怡復熙熙。",
            "禪那不動處，混沌未鑿時。",
            "此固不可說，爲君強言之。"
        ],
        "title": "三適贈道友",
        "id": "da46e373-98bd-4154-afbe-929348469124"
    },
    {
        "author": "白居易",
        "paragraphs": [
            "水南冠蓋地，城東桃李園。",
            "雪消洛陽堰，春入永通門。",
            "淑景方靄靄，遊人稍喧喧。",
            "年豐酒漿賤，日晏歌吹繁。",
            "中有老朝客，華髮暎朱軒。",
            "從容三兩人，藉草開一尊。",
            "尊前春可惜，身外事勿論。",
            "明日期何處，杏花遊趙村。"
        ],
        "title": "洛陽春贈劉李二賓客",
        "id": "342d57c0-3644-4efe-8639-19ada687b0fa"
    },
    {
        "author": "白居易",
        "paragraphs": [
            "人老何所樂，樂在歸鄉國。",
            "我歸故園來，九度逢寒食。",
            "故園在何處，池館東城側。",
            "四隣梨花時，二月伊水色。",
            "豈獨好風土，仍多舊親戚。",
            "出去恣歡遊，歸來聊燕息。",
            "有官供祿俸，無事勞心力。",
            "但恐優穩多，微躬銷不得。"
        ],
        "title": "寒食",
        "id": "4bbe0a31-d4e2-4194-9763-117fb08e1006"
    },
    {
        "author": "白居易",
        "paragraphs": [
            "一日日，作老翁。",
            "一年年，過春風。",
            "公心不以貴隔我，我散唯將閑伴公。",
            "我無才能忝高秩，合是人間閑散物。",
            "公有功德在生民，何因得作自由身。",
            "前日魏王潭上宴連夜，今日午橋池頭遊拂晨。",
            "山客硯前吟待月，野人尊前醉送春。",
            "不敢與公閑中爭第一，亦應占得第二第三人。"
        ],
        "title": "和裴令公一日日一年年雜言見贈",
        "id": "254d3b66-8f9d-4f78-a8d2-d777405b339c"
    },
    {
        "author": "白居易",
        "paragraphs": [
            "何處畫功業，何處題詩篇？",
            "麒麟高閣上，女几小山前。",
            "爾後多少時，四朝二十年。",
            "賊骨化爲土，賊壘犂爲田。",
            "一從賊壘平，陳蔡民晏然。",
            "騾軍成牛戶，鬼火變人煙。",
            "生子已嫁娶，種桑亦絲緜。",
            "皆云公之德，欲報無由緣。",
            "公今在何處，守都鎮三川。",
            "舊宅留永樂，新居開集賢。",
            "公今在何官，被衮珥貂蟬。",
            "戰袍破猶在，髀肉生欲圓。",
            "襟懷轉蕭灑，氣力彌精堅。",
            "登山不拄杖，上馬能掉鞭。",
            "利澤浸入池，福降昇自天。",
            "昔號天下將，今稱地上仙。",
            "勿追赤松遊，勿拍洪崖肩。",
            "商山有遺老，可以奉周旋。"
        ],
        "title": "題裴晉公女几山刻石詩後",
        "id": "07ea26ba-4e27-4a33-bc83-2b41ebfa0ba6"
    },
    {
        "author": "白居易",
        "paragraphs": [
            "洛陽有愚叟，白黑無分別。",
            "浪跡雖似狂，謀身亦不拙。",
            "點檢盤中飯，非精亦非糲。",
            "點檢身上衣，無餘亦無闕。",
            "天時方得所，不寒復不熱。",
            "體氣正調和，不飢仍不渴。",
            "閑將酒壺出，醉向人家歇。",
            "野食或烹鮮，寓眠多擁褐。",
            "抱琴榮啓樂，荷鍤劉伶達。",
            "放眼看青山，任頭生白髮。",
            "不知天地內，更得幾年活。",
            "從此到終身，盡爲閑日月。"
        ],
        "title": "洛陽有愚叟",
        "id": "c13f70df-ae15-4a3c-ba96-45e817a7c1ab"
    },
    {
        "author": "白居易",
        "paragraphs": [
            "紅粒陸渾稻，白鱗伊水魴。",
            "庖童呼我食，飯熱魚鮮香。",
            "筯筯適我口，匙匙充我腸。",
            "八珍與五鼎，無復心思量。",
            "捫腹起盥漱，下階振衣裳。",
            "繞庭行數匝，却上簷下牀。",
            "箕踞擁裘坐，半身在日暘。",
            "可憐飽暖味，誰肯來同嘗。",
            "是歲太和八，兵銷時漸康。",
            "朝廷重經術，草澤搜賢良。",
            "堯舜求理切，夔龍啓沃忙。",
            "懷才抱智者，無不走遑遑。",
            "唯此不才叟，頑慵戀洛陽。",
            "飽食不出門，閑坐不下堂。",
            "子弟多寂寞，僮僕少精光。",
            "衣食雖充給，神意不揚揚。",
            "爲爾謀則短，爲吾謀甚長。"
        ],
        "title": "飽食閑坐",
        "id": "2373f1dd-9979-4f1d-8189-d2ff4398446d"
    },
    {
        "author": "白居易",
        "paragraphs": [
            "門前有流水，牆上多高樹。",
            "竹逕繞荷池，縈迴百餘步。",
            "波閑戲魚鼈，風靜下鷗鷺。",
            "寂無城市喧，渺有江湖趣。",
            "吾廬在其上，偃臥朝復暮。",
            "洛下安一居，山中亦慵去。",
            "時逢過客愛，問是誰家住。",
            "此是白家翁，閉門終老處。"
        ],
        "title": "閑居自題",
        "id": "a002d71c-9d9f-4e83-99a4-614a8ec61d13"
    },
    {
        "author": "白居易",
        "paragraphs": [
            "今朝覽明鏡，鬚鬢盡成絲。",
            "行年六十四，安得不衰羸。",
            "親屬惜我老，相顧興歎咨。",
            "而我獨微笑，此意何人知。",
            "笑罷仍命酒，掩鏡捋白髭。",
            "爾輩且安坐，從容聽我詞。",
            "生若不足戀，老亦何足悲。",
            "生若苟可戀，老即生多時。",
            "不老即須夭，不夭即須衰。",
            "晚衰勝早夭，此理決不疑。",
            "古人亦有言，浮生七十稀。",
            "我今欠六歲，多幸或庶幾。",
            "儻得及此限，何羨榮啓期。",
            "當喜不當歎，更傾酒一巵。"
        ],
        "title": "覽鏡喜老",
        "id": "9ca6b8ca-88e5-46b3-aad7-7fdd10f2831c"
    },
    {
        "author": "白居易",
        "paragraphs": [
            "歲暮風動地，夜寒雪連天。",
            "老夫何處宿，暖帳溫爐前。",
            "兩重褐綺衾，一領花茸氈。",
            "粥熟呼不起，日高安穩眠。",
            "是時心與身，了無閑事牽。",
            "以此度風雪，閑居來六年。",
            "忽思遠遊客，復想早朝士。",
            "蹋凍侵夜行，凌寒未明起。",
            "心爲身君父，身爲心臣子。",
            "不得身自由，皆爲心所使。",
            "我心既知足，我身自安止。",
            "方寸語形骸，吾應不負爾。"
        ],
        "title": "風雪中作",
        "id": "6d9ab9d7-9810-44fa-92cb-eb02ac9d0907"
    },
    {
        "author": "白居易",
        "paragraphs": [
            "西窗明且暖，晚坐卷書帷。",
            "琴匣拂開後，酒瓶添滿時。",
            "角尊白螺醆，玉軫黃金徽。",
            "未及彈與酌，相對已依依。",
            "泠泠秋泉韻，貯在龍鳳池。",
            "油油春雲心，一桮可致之。",
            "自古有琴酒，得此味者稀。",
            "祗因康與籍，及我三心知。"
        ],
        "title": "對琴酒",
        "id": "3986ae17-9069-4dcf-84c2-9e706fbf0496"
    },
    {
        "author": "白居易",
        "paragraphs": [
            "窮陰蒼蒼雪雰雰，雪深沒脛泥埋輪。",
            "東家典錢歸礙夜，南家貰米出凌晨。",
            "我獨何者無此弊，複帳重衾暖若春。",
            "怕寒放嬾不肯動，日高眠足方頻伸。",
            "瓶中有酒爐有炭，甕中有飯庖有薪。",
            "奴溫婢飽身晏起，致茲快活良有因。",
            "上無臯陶伯益廊廟材，的不能匡君輔國活生民。",
            "下無巢父許由箕潁操，又不能食薇飲水自苦辛。",
            "君不見南山悠悠多白雲，又不見西京浩浩唯紅塵。",
            "紅塵鬧熱白雲冷，好於冷熱中間安置身。",
            "三年徼倖忝洛尹，兩任優穩爲商賓。",
            "非賢非愚非智慧，不貴不富不賤貧。",
            "冉冉老去過六十，騰騰閑來經七春。",
            "不知張韋與皇甫，私喚我作何如人。"
        ],
        "title": "雪中晏起偶詠所懷兼呈張常侍韋庶子皇甫郎中",
        "id": "c7baa30a-7c49-4d49-adfd-ed71dbd76b77"
    },
    {
        "author": "白居易",
        "paragraphs": [
            "池館清且幽，高懷亦如此。",
            "有時簾動風，盡日橋照水。",
            "靜將鶴爲伴，閑與雲相似。",
            "何必學留侯，崎嶇覓松子。"
        ],
        "title": "和裴侍中南園靜興見示",
        "id": "1eabd342-c1c8-4d47-a9cf-8e8fb3413058"
    },
    {
        "author": "白居易",
        "paragraphs": [
            "今朝春氣寒，自問何所欲。",
            "酥煖薤白酒，乳和地黃粥。",
            "豈惟厭饞口，亦可調病腹。",
            "助酌有枯魚，佐餐兼旨蓄。",
            "省躬念前哲，醉飽多慚忸。",
            "君不聞靖節先生尊長空，廣文先生飯不足。"
        ],
        "title": "春寒",
        "id": "0a0e7252-0fff-4777-aa23-67c5ec87a213"
    },
    {
        "author": "白居易",
        "paragraphs": [
            "晚登西寶剎，晴望東精舍。",
            "反照轉樓臺，輝輝似圖畫。",
            "冰浮水明滅，雪壓松偃亞。",
            "石閣僧上來，雲汀雁飛下。",
            "西京鬧於市，東洛閑如社。",
            "曾憶舊遊無，香山明月夜。"
        ],
        "title": "菩提寺上方晚望香山寺寄舒員外",
        "id": "b1af3716-bea5-43e8-b7b0-608eea119cd1"
    },
    {
        "author": "白居易",
        "paragraphs": [
            "園杏紅萼坼，庭蘭紫芽出。",
            "不覺春已深，今朝二月一。",
            "去冬病瘡痏，將養遵醫術。",
            "今春入道場，清淨依僧律。",
            "嘗聞聖賢語，所慎齋與疾。",
            "遂使愛酒人，停桮一百日。",
            "明朝二月二，疾平齋復畢。",
            "應須挈一壺，尋花覓韋七。"
        ],
        "title": "二月一日作贈韋七庶子",
        "id": "c51dbfcc-debd-45b5-b056-f9744e2e3628"
    },
    {
        "author": "白居易",
        "paragraphs": [
            "晚來天氣好，散步中門前。",
            "門前何所有，偶覩犬與鳶。",
            "鳶飽凌風飛，犬暖向日眠。",
            "腹舒穩貼地，翅凝高摩天。",
            "上無羅弋憂，下無羈鎖牽。",
            "見彼物遂性，我亦心適然。",
            "心適復何爲，一詠逍遙篇。",
            "此仍著於適，尚未能忘言。"
        ],
        "title": "犬鳶",
        "id": "34a00782-6048-4491-b93d-79c716e313fd"
    },
    {
        "author": "白居易",
        "paragraphs": [
            "昨夜夢夢得，初覺思踟躕。",
            "忽忘來汝郡，猶疑在吳都。",
            "吳都三千里，汝郡二百餘。",
            "非夢亦不見，近與遠何殊。",
            "尚能齊近遠，焉用論榮枯。",
            "但問寢與食，近日兩何如。",
            "病後能吟否，春來曾醉無。",
            "樓臺與風景，汝又何如蘇。",
            "相思一相報，勿復慵爲書。"
        ],
        "title": "夢劉二十八因詩問之",
        "id": "a3897652-efc3-407d-8c77-36e8e40b045e"
    },
    {
        "author": "白居易",
        "paragraphs": [
            "貧窮汲汲求衣食，富貴營營役心力。",
            "人生不富即貧窮，光陰易過閑難得。",
            "我今幸在窮富間，雖在朝廷不入山。",
            "看雪尋花翫風月，洛陽城裏七年閑。"
        ],
        "title": "閑吟",
        "id": "b18ae8cf-acfc-4aaf-b0dd-28e0571b1033"
    },
    {
        "author": "白居易",
        "paragraphs": [
            "衣裘不單薄，車馬不羸弱。",
            "藹藹三月天，閑行亦不惡。",
            "壽安流水館，硤石青山郭。",
            "官道柳陰陰，行宮花漠漠。",
            "常聞俗間語，有錢在處樂。",
            "我雖非富人，亦不苦寂寞。",
            "家僮解弦管，騎從攜桮杓。",
            "時向春風前，歇鞍開一酌。"
        ],
        "title": "西行",
        "id": "a5199b24-1928-4616-9497-c57f00546218"
    },
    {
        "author": "白居易",
        "paragraphs": [
            "翩翩平肩輿，中有醉老夫。",
            "膝上展詩卷，竿頭懸酒壺。",
            "食宿無定程，僕馬多緩驅。",
            "臨水歇半日，望山傾一盂。",
            "藉草坐嵬峩，攀花行踟躕。",
            "風將景共暖，體與心同舒。",
            "始悟有營者，居家如在途。",
            "方知無繫者，在道如安居。",
            "前夕宿三堂，今旦遊申湖。",
            "殘春三百里，送我歸東都。"
        ],
        "title": "東歸",
        "id": "aeb84397-00b0-484a-8ea0-a835e83c5fc6"
    },
    {
        "author": "白居易",
        "paragraphs": [
            "早起上肩舁，一杯平旦醉。",
            "晚憩下肩舁，一覺殘春睡。",
            "身不經營物，心不思量事。",
            "但恐綺與里，只如吾氣味。"
        ],
        "title": "途中作",
        "id": "5e64c470-9d23-43fe-a11b-ddebedd77088"
    },
    {
        "author": "白居易",
        "paragraphs": [
            "新樹低如帳，小臺平似掌。",
            "六尺白藤牀，一莖青竹杖。",
            "風飄竹皮落，苔印鶴迹上。",
            "幽境與誰同，閑人自來往。"
        ],
        "title": "小臺",
        "id": "2959e870-0a7b-4c95-a018-6a160ca68ed7"
    },
    {
        "author": "白居易",
        "paragraphs": [
            "昨晚飲太多，嵬峩連宵醉。",
            "今朝餐又飽，爛熳移時睡。",
            "睡足摩挲眼，眼前無一事。",
            "信脚繞池行，偶然得幽致。",
            "婆娑綠陰樹，斑駮青苔地。",
            "此處置繩牀，傍邊洗茶器。",
            "白瓷甌甚潔，紅爐炭方熾。",
            "沫下麴塵香，花浮魚眼沸。",
            "盛來有佳色，嚥罷餘芳氣。",
            "不見楊慕巢，誰人知此味。"
        ],
        "title": "睡後茶興憶楊同州",
        "id": "3909f623-a817-420a-9fd9-b6e1f2722909"
    },
    {
        "author": "白居易",
        "paragraphs": [
            "破柏作書櫃，櫃牢柏復堅。",
            "收貯誰家集，題云白樂天。",
            "我生業文字，自幼及老年。",
            "前後七十卷，小大三千篇。",
            "誠知終散失，未忍遽棄捐。",
            "自開自鎖閉，置在書帷前。",
            "身是鄧伯道，世無王仲宣。",
            "只應分付女，留與外孫傳。"
        ],
        "title": "題文集櫃",
        "id": "d819e29f-810f-487a-9d01-a2d9a8c521fb"
    },
    {
        "author": "白居易",
        "paragraphs": [
            "彤雲散不雨，赫日吁可畏。",
            "端坐猶揮汗，出門豈容易。",
            "忽思公府內，青衫折腰吏。",
            "復想驛路中，紅塵走馬使。",
            "征夫更辛苦，逐客彌顦顇。",
            "日入尚趨程，宵分不遑寐。",
            "安知北窗叟，偃臥風颯至。",
            "簟拂碧龍鱗，扇搖白鶴翅。",
            "豈唯身所得，兼示心無事。",
            "誰言苦熱天，元有清涼地。"
        ],
        "title": "旱熱二首 一",
        "id": "4cb1e6b6-8c7f-4cc7-8a1d-19decda8dcef"
    },
    {
        "author": "白居易",
        "paragraphs": [
            "勃勃旱塵氣，炎炎赤日光。",
            "飛禽颭將墜，行人渴欲狂。",
            "壯者不耐飢，飢火燒其腸。",
            "肥者不禁熱，喘急汗如漿。",
            "此時方自悟，老瘦亦何妨。",
            "肉輕足健逸，髮少頭清涼。",
            "薄食不飢渴，端居省衣裳。",
            "數匙粱飯冷，一領綃衫香。",
            "持此聊過日，焉知畏景長。"
        ],
        "title": "旱熱二首 二",
        "id": "cde723ea-67c7-4892-b270-2d3ff5dcd116"
    },
    {
        "author": "白居易",
        "paragraphs": [
            "戰馬春放歸，農牛冬歇息。",
            "何獨徇名人，終身役心力。",
            "來者殊未已，去者不知還。",
            "我今悟已晚，六十方退閑。",
            "猶勝不悟者，老死紅塵間。"
        ],
        "title": "偶作二首 一",
        "id": "701772d3-adf6-404a-9839-cb33ba353f3e"
    },
    {
        "author": "白居易",
        "paragraphs": [
            "名無高與卑，未得多健羨。",
            "事無小與大，已得多厭賤。",
            "如此常自苦，反此或自安。",
            "此理知甚易，此道行甚難。",
            "勿信人虛語，君當事上看。"
        ],
        "title": "偶作二首 二",
        "id": "d9162d1d-7113-468e-8b82-46d6b54f6a5c"
    },
    {
        "author": "白居易",
        "paragraphs": [
            "西溪風生竹森森，南潭萍開水沈沈。",
            "叢翠萬竿湘岸色，空碧一泊松江心。",
            "浦派縈迴誤遠近，橋島向背迷窺臨。",
            "澄瀾方丈若萬頃，倒影咫尺如千尋。",
            "泛然獨遊邈然坐，坐念行心思古今。",
            "菟裘不聞有泉沼，西河亦恐無雲林。",
            "豈如白翁退老地，樹高竹密池塘深。",
            "華亭雙鶴白矯矯，太湖四石青岑岑。",
            "眼前盡日更無客，膝上此時唯有琴。",
            "洛陽冠蓋自相索，誰肯來此同抽簪。"
        ],
        "tags": [
            "太湖"
        ],
        "title": "池上作",
        "id": "dc6de2e4-c3e9-45b4-bcee-1082b3ad417b"
    },
    {
        "author": "白居易",
        "paragraphs": [
            "何處堪避暑，林間背日樓。",
            "何處好追涼，池上隨風舟。",
            "日高飢始食，食竟飽還遊。",
            "遊罷睡一覺，覺來茶一甌。",
            "眼明見青山，耳醒聞碧流。",
            "脫襪閑濯足，解巾快掻頭。",
            "如此來幾時，已過六七秋。",
            "從心至百骸，無一不自由。",
            "拙退是其分，榮耀非所求。",
            "雖被世間笑，終無身外憂。",
            "此語君莫怪，靜思吾亦愁。",
            "如何三伏月，楊尹謫虔州。"
        ],
        "title": "何處堪避暑",
        "id": "fa2161b9-1126-4121-96cd-81f8383a3d86"
    },
    {
        "author": "白居易",
        "paragraphs": [
            "昨日詔下去罪人，今日詔下得賢臣。",
            "進退者誰非我事，世間寵辱常紛紛。",
            "我心與世兩相忘，時事雖聞如不聞。",
            "但喜今年飽飯吃，洛陽禾稼如秋雲。",
            "更傾一尊歌一曲，不獨忘世兼忘身。"
        ],
        "title": "詔下",
        "id": "e6067a35-9958-4d63-ac72-fdebc4acce30"
    },
    {
        "author": "白居易",
        "paragraphs": [
            "七月一日天，秋生履道里。",
            "閑居見清景，高興從此始。",
            "林間暑雨歇，池上涼風起。",
            "橋竹碧鮮鮮，岸莎青靡靡。",
            "蒼然古磐石，清淺平流水。",
            "何言中門前，便是深山裏。",
            "雙僮侍坐臥，一杖扶行止。",
            "飢聞麻粥香，渴覺雲湯美。",
            "平生所好物，今日多在此。",
            "此外更何思，市朝心已矣。"
        ],
        "title": "七月一日作",
        "id": "64a0141b-7d2d-487e-ac3c-1c74abd64ef2"
    },
    {
        "author": "白居易",
        "paragraphs": [
            "開襟何處好，竹下池邊地。",
            "餘熱體猶煩，早涼風有味。",
            "黃萎槐蘂結，紅破蓮芳墜。",
            "無奈每年秋，先來入衰思。"
        ],
        "title": "開襟",
        "id": "dbada1f3-2a57-42f1-a90f-5d037090dbf2"
    },
    {
        "author": "白居易",
        "paragraphs": [
            "頭上漸無髮，耳間新有毫。",
            "形容逐日老，官秩隨年高。",
            "優饒又加俸，閑穩仍分曹。",
            "飲食免藜藿，居處非蓬蒿。",
            "何言家尚貧，銀榼提綠醪。",
            "勿謂身未貴，金章照紫袍。",
            "誠合知止足，豈宜更貪饕。",
            "默默心自問，於國有何勞。"
        ],
        "title": "自賓客遷太子少傅分司",
        "id": "a8dd7482-a024-4985-9ee4-aad421636c4f"
    },
    {
        "author": "白居易",
        "paragraphs": [
            "杲杲冬日光，明暖真可愛。",
            "移榻向陽坐，擁裘仍解帶。",
            "小奴搥我足，小婢搔我背。",
            "自問我爲誰，胡然獨安泰。",
            "安泰良有以，與君論梗概。",
            "心了事未了，飢寒迫於外。",
            "事了心未了，念慮煎於內。",
            "我今實多幸，事與心和會。",
            "內外及中間，了然無一礙。",
            "所以日陽中，向君言自在。"
        ],
        "title": "自在",
        "id": "7dc4706c-8abe-4c76-a9a8-47e15c1615d5"
    },
    {
        "author": "白居易",
        "paragraphs": [
            "秦磨利刀斬李斯，齊燒沸鼎烹酈其。",
            "可憐黃綺入商洛，閑臥白雲歌紫芝。",
            "彼爲葅醢机上盡，此爲鸞皇天外飛。",
            "去者逍遙來者死，乃知禍福非天爲。"
        ],
        "title": "詠史",
        "id": "d9714c59-3855-4fdd-872f-e40c815dda84"
    },
    {
        "author": "白居易",
        "paragraphs": [
            "交友淪歿盡，悠悠勞夢思。",
            "平生所厚者，昨夜夢見之。",
            "夢中幾許事，枕上無多時。",
            "欵曲數杯酒，從容一局碁。",
            "初見韋尚書，金紫何輝輝。",
            "中遇李侍郎，笑言甚怡怡。",
            "終爲崔常侍，意色苦依依。",
            "一夕三改變，夢心不驚疑。",
            "此事人盡怪，此理誰得知。",
            "我粗知此理，聞於竺乾師。",
            "識行妄分別，智隱迷是非。",
            "若轉識爲智，菩提其庶幾。"
        ],
        "title": "因夢有悟",
        "id": "a24d2277-3595-493f-b361-b6f81cfeac01"
    },
    {
        "author": "白居易",
        "paragraphs": [
            "上馬臨出門，出門復逡巡。",
            "迴頭問妻子，應怪春遊頻。",
            "誠知春遊頻，其奈老大身。",
            "朱顏去復去，白髮新更新。",
            "請君屈十指，爲我數交親。",
            "大限年百歲，幾人及七旬。",
            "我今六十五，走若下坂輪。",
            "假使得七十，祗有五度春。",
            "逢春不遊樂，但恐是癡人。"
        ],
        "title": "春遊",
        "id": "d34c6cfd-3872-40dc-a4a5-3877cb093c6c"
    },
    {
        "author": "白居易",
        "paragraphs": [
            "雜芳澗草合，繁綠巖樹新。",
            "山深景候晚，四月有餘春。",
            "竹寺過微雨，石逕無纖塵。",
            "白衣一居士，方袍四道人。",
            "地是佛國土，人非俗交親。",
            "城中山下別，相送亦殷勤。"
        ],
        "title": "題天竺南院贈閑元旻清四上人",
        "id": "2b2f683d-a08b-4c27-bb48-7156ba1b8ad4"
    },
    {
        "author": "白居易",
        "paragraphs": [
            "南康丹旐引魂迴，洛陽籃舁送葬來。",
            "北邙原邊尹村畔，月苦煙愁夜過半。",
            "妻孥兄弟號一聲，十二人腸一時斷。",
            "往者何人送者誰，樂天哭別師臯時。",
            "平生分義向人盡，今日哀冤唯我知。",
            "我知何益徒垂淚，籃轝迴竿馬迴轡。",
            "何日重聞掃市歌，誰家收得琵琶伎。",
            "蕭蕭風樹白楊影，蒼蒼露草青蒿氣。",
            "更就墳前哭一聲，與君此別終天地。"
        ],
        "title": "哭師臯",
        "id": "9e586e12-312b-46e3-ac87-b7ce9d923781"
    },
    {
        "author": "白居易",
        "paragraphs": [
            "宦情本淡薄，年貌又老醜。",
            "紫綬與金章，於予亦何有。",
            "有時獨隱几，荅然無所偶。",
            "臥枕一卷書，起嘗一杯酒。",
            "書將引昏睡，酒用扶衰朽。",
            "客到忽已酣，脫巾坐搔首。",
            "疎頑倚老病，容恕慚交友。",
            "忽思莊生言，亦擬鞭其後。"
        ],
        "title": "隱几贈客",
        "id": "473ee174-d582-419b-9077-0535957c95f6"
    },
    {
        "author": "白居易",
        "paragraphs": [
            "葛衣疎且單，紗帽輕復寬。",
            "一衣與一帽，可以過炎天。",
            "止於便吾體，何必被羅紈。",
            "宿雨林笋嫩，晨露園葵鮮。",
            "烹葵炮嫩笋，可以備朝餐。",
            "止於適吾口，何必飫腥羶。",
            "飯訖盥漱已，捫腹方果然。",
            "婆娑庭前步，安穩窗下眠。",
            "外養物不費，內歸心不煩。",
            "不費用難盡，不煩神易安。",
            "庶幾無夭閼，得以終天年。"
        ],
        "title": "夏日作",
        "id": "14cebb2d-b656-41f4-bf23-40141eccd615"
    },
    {
        "author": "白居易",
        "paragraphs": [
            "日下西牆西，風來北窗北。",
            "中有逐涼人，單牀獨棲息。",
            "飄蕭過雲雨，搖曳歸飛翼。",
            "新葉多好陰，初筠有佳色。",
            "幽深小池館，優穩閑官職。",
            "不愛勿復論，愛亦不易得。"
        ],
        "title": "晚涼偶詠",
        "id": "c44c5684-0db7-4355-88f2-515ac562cfe6"
    },
    {
        "author": "白居易",
        "paragraphs": [
            "七月中氣後，金與火交爭。",
            "一聞白雪唱，暑退清風生。",
            "碧樹未搖落，寒蟬始悲鳴。",
            "夜涼枕簟滑，秋燥衣巾輕。",
            "疎受老慵出，劉楨疾未平。",
            "何人伴公醉，新月上宮城。"
        ],
        "title": "酬牛相公宮城早秋寓言見示兼呈夢得",
        "id": "024f6894-58ab-4730-a57a-96a3c9afdbfa"
    },
    {
        "author": "白居易",
        "paragraphs": [
            "汲泉灑小臺，臺上無纖埃。",
            "解帶面西坐，輕襟隨風開。",
            "晚涼閑興動，憶同傾一杯。",
            "月明候柴戶，藜杖何時來。"
        ],
        "title": "小臺晚坐憶夢得",
        "id": "4526ab6a-c723-43bc-b682-4fcd0e60f1fc"
    },
    {
        "author": "白居易",
        "paragraphs": [
            "食桃種其核，一年核生芽。",
            "二年長枝葉，三年桃有花。",
            "憶昨五六歲，灼灼盛芬華。",
            "迨茲八九載，有減而無加。",
            "去春已稀少，今春漸無多。",
            "明年後年後，芳意當如何。",
            "命酒樹下飲，停杯拾餘葩。",
            "因桃忽自感，悲吒成狂歌。"
        ],
        "title": "種桃歌",
        "id": "23947308-550d-40eb-ac10-2226a4957601"
    },
    {
        "author": "白居易",
        "paragraphs": [
            "世欺不識字，我忝攻文筆。",
            "世欺不得官，我忝居班秩。",
            "人老多病苦，我今幸無疾。",
            "人老多憂累，我今婚嫁畢。",
            "心安不移轉，身泰無牽率。",
            "所以十年來，形神閑且逸。",
            "況當垂老歲，所要無多物。",
            "一裘煖過冬，一飯飽終日。",
            "勿言舍宅小，不過寢一室。",
            "何用鞍馬多，不能騎兩匹。",
            "如我優幸身，人中十有七。",
            "如我知足心，人中百無一。",
            "傍觀愚亦見，當己賢多失。",
            "不敢論他人，狂言示諸姪。"
        ],
        "title": "狂言示諸姪",
        "id": "45bfc931-b2fa-402e-b3ba-7293f8306c24"
    },
    {
        "author": "白居易",
        "paragraphs": [
            "投君之文甚荒蕪，數篇價直一束芻。",
            "報我之章何璀璨，纍纍四貫驪龍珠。",
            "毛詩三百篇後得，文選六十卷中無。",
            "一麋麗龜絕報賽，五鹿連柱難支梧。",
            "高興獨因秋日盡，清吟多與好風俱。",
            "銀鉤金錯兩殊重，宜上屏風張座隅。"
        ],
        "title": "偶以拙詩數首寄呈裴少尹侍郎蒙以盛製四篇一時酬和重投長句美而謝之",
        "id": "0cd1e68b-d552-4a67-a74a-32c6a666f1d5"
    },
    {
        "author": "白居易",
        "paragraphs": [
            "鬢毛霜一色，光景水爭流。",
            "易過唯冬日，難銷是老愁。",
            "香開綠蟻酒，煖擁褐綾裘。",
            "已共崔君約，尊前倒即休。"
        ],
        "title": "六年冬暮贈崔常侍晦叔",
        "id": "ce5bcc14-ed93-41d7-b2e7-a3ebc2165066"
    },
    {
        "author": "白居易",
        "paragraphs": [
            "黃醅綠醑迎冬熟，絳帳紅爐逐夜開。",
            "誰道洛中多逸客，不將書喚不曾來。"
        ],
        "title": "戲招諸客",
        "id": "41e3f463-1460-4aed-a203-56402ea427ef"
    },
    {
        "author": "白居易",
        "paragraphs": [
            "案頭曆日雖未盡，向後唯殘六七行。",
            "牀下酒瓶雖不滿，猶應醉得兩三場。",
            "病身不許依年老，拙宦虛教逐日忙。",
            "聞健偷閑且勤飲，一杯之外莫思量。"
        ],
        "title": "十二月二十三日作兼呈晦叔",
        "id": "74c20329-8f1f-42e4-bfd1-f9834185e483"
    },
    {
        "author": "白居易",
        "paragraphs": [
            "慶弔經過嬾，逢迎跪拜遲。",
            "不因時節日，豈覺此身羸。"
        ],
        "title": "七年元日對酒五首 一",
        "id": "b645c497-62ad-4f04-ae20-741e0e32b1bf"
    },
    {
        "author": "白居易",
        "paragraphs": [
            "衆老憂添歲，余衰喜入春。",
            "年開第七秩，屈指幾多人。"
        ],
        "title": "七年元日對酒五首 二",
        "id": "c81bdf06-cc57-4e5e-9b1c-b952a27e332e"
    },
    {
        "author": "白居易",
        "paragraphs": [
            "三杯藍尾酒，一楪膠牙餳。",
            "除却崔常侍，無人共我爭。"
        ],
        "title": "七年元日對酒五首 三",
        "id": "78d6f1d3-6895-43a9-9977-4b61cb053bf0"
    },
    {
        "author": "白居易",
        "paragraphs": [
            "今朝吳與洛，相憶一欣然。",
            "夢得君知否，俱過本命年。"
        ],
        "title": "七年元日對酒五首 四",
        "id": "bd30747f-9559-4026-b633-f951c5db5079"
    },
    {
        "author": "白居易",
        "paragraphs": [
            "同歲崔何在，同年杜又無。",
            "應無藏避處，只有且歡娛。"
        ],
        "title": "七年元日對酒五首 五",
        "id": "94f6d933-1d67-4b12-a227-6065ba306274"
    },
    {
        "author": "白居易",
        "paragraphs": [
            "潦倒守三川，因循涉四年。",
            "推誠廢鉤距，示耻用蒲鞭。",
            "以此稱公事，將何銷俸錢。",
            "雖非好官職，歲久亦妨賢。"
        ],
        "title": "七年春題府廳",
        "id": "151724fa-8ac4-4de5-957f-2fecca7a286f"
    },
    {
        "author": "白居易",
        "paragraphs": [
            "雪夜閑遊多秉燭，花時蹔出亦提壺。",
            "別來少遇新詩敵，老去難逢舊飲徒。",
            "大振威名降北虜，勤行惠化活東吳。",
            "不知歌酒騰騰興，得似河南醉尹無。"
        ],
        "title": "早春醉吟寄太原令狐相公蘇州劉郎中",
        "id": "184cc912-91cc-4b60-a1b6-c01a9906d46f"
    },
    {
        "author": "白居易",
        "paragraphs": [
            "北闕至東京，風光十六程。",
            "坐移丞相閣，春入廣陵城。",
            "紅斾擁雙節，白鬚無一莖。",
            "萬人開路看，百吏立班迎。",
            "閫外君彌重，尊前我亦榮。",
            "何須身自得，將相是門生。"
        ],
        "title": "洛下送牛相公出鎮淮南",
        "id": "3cc093e1-e345-4ffe-9721-f49b48891cfa"
    },
    {
        "author": "白居易",
        "paragraphs": [
            "雲髻飄蕭綠，花顏旖旎紅。",
            "雙眸剪秋水，十指剝春蔥。",
            "楚豔爲門閥，秦聲是女工。",
            "甲明銀玓瓅，柱觸玉玲瓏。",
            "猨苦啼嫌月，鶯嬌語䛏風。",
            "移愁來手底，送恨入弦中。",
            "趙瑟清相似，胡琴鬧不同。",
            "慢彈迴斷雁，急奏轉飛蓬。",
            "霜珮鏘還委，冰泉咽復通。",
            "珠聯千拍碎，刀截一聲終。",
            "倚麗精神定，矜能意態融。",
            "歇時情不斷，休去思無窮。",
            "燈下青春夜，尊前白首翁。",
            "且聽應得在，老耳未多聾。"
        ],
        "title": "箏",
        "id": "380609ae-9cfc-49bb-857e-de43b33175aa"
    },
    {
        "author": "白居易",
        "paragraphs": [
            "莫歎年將暮，須憐歲又新。",
            "府中三遇臘，洛下五逢春。",
            "春樹花珠顆，春塘水麴塵。",
            "春娃無氣力，春馬有精神。",
            "並轡鞭徐動，連盤酒慢巡。",
            "經過舊鄰里，追逐好交親。",
            "笑語銷閑日，酣歌送老身。",
            "一生歡樂事，亦不少於人。"
        ],
        "title": "洛中春遊呈諸親友",
        "id": "4e0c217e-fb38-42a2-9b11-ab78b2dec630"
    },
    {
        "author": "白居易",
        "paragraphs": [
            "自請假來多少日，五旬光景似須臾。",
            "已判到老爲狂客，不分當春作病夫。",
            "楊柳花飄新白雪，櫻桃子綴小紅珠。",
            "頭風不敢多多飲，能酌三分相勸無。"
        ],
        "title": "酬舒三員外見贈長句",
        "id": "b44b76b7-a788-403b-9bf8-9c55491b469d"
    },
    {
        "author": "白居易",
        "paragraphs": [
            "欲去公門返野扉，預思泉竹已依依。",
            "更憐家醞迎春熟，一甕醍醐待我歸。"
        ],
        "title": "將歸一絕",
        "id": "bb72f1ba-72fc-40c3-8cca-173c96198e07"
    },
    {
        "author": "白居易",
        "paragraphs": [
            "陋巷乘籃入，朱門挂印迴。",
            "腰間拋組綬，纓上拂塵埃。",
            "屈曲閑池沼，無非手自開。",
            "青蒼好竹樹，亦是眼看栽。",
            "石片擡琴匣，松枝閣酒杯。",
            "此生終老處，昨日却歸來。"
        ],
        "title": "罷府歸舊居",
        "id": "5f0e6ff3-3c6f-4530-ba60-3259058b43c8"
    },
    {
        "author": "白居易",
        "paragraphs": [
            "官初罷後歸來夜，天欲明前睡覺時。",
            "起坐思量更無事，身心安樂復誰知。"
        ],
        "title": "睡覺偶吟",
        "id": "921be510-61d6-4d24-bb98-65ed89112664"
    },
    {
        "author": "白居易",
        "paragraphs": [
            "疑因星隕空中落，歎被泥埋澗底沈。",
            "天上定應勝地上，支機未必及支琴。",
            "提攜拂拭知恩否，雖不能言合有心。"
        ],
        "title": "問支琴石",
        "id": "3b3c7aea-d799-4134-87eb-3ab9a1a7ea6d"
    },
    {
        "author": "白居易",
        "paragraphs": [
            "身慵難勉強，性拙易遲迴。",
            "布被辰時起，柴門午後開。",
            "忙驅能者去，閑逐鈍人來。",
            "自喜誰能會，無才勝有才。"
        ],
        "title": "自喜",
        "id": "ace314e9-a760-4216-9e02-888e0c81ba91"
    },
    {
        "author": "白居易",
        "paragraphs": [
            "託質依高架，攢花對小堂。",
            "晚開春去後，獨秀院中央。",
            "霽景朱明早，芳時白晝長。",
            "穠因天與色，麗共日爭光。",
            "剪碧排千萼，研朱染萬房。",
            "煙條塗石綠，粉蘂撲雌黃。",
            "根動彤雲涌，枝搖赤羽翔。",
            "九微燈炫轉，七寶帳熒煌。",
            "淑氣熏行徑，清陰接步廊。",
            "照梁迷藻梲，耀壁變雕牆。",
            "爛若藂然火，殷於葉得霜。",
            "臙脂含臉笑，蘇合裛衣香。",
            "浹洽濡晨露，玲瓏漏夕陽。",
            "合羅排勘纈，醉暈淺深妝。",
            "乍見疑迴面，遙看誤斷腸。",
            "風朝舞飛燕，雨夜泣蕭娘。",
            "桃李慙無語，芝蘭讓不芳。",
            "山榴何細碎，石竹苦尋常。",
            "蕙慘偎欄避，蓮羞映浦藏。",
            "怯教蕉葉戰，妬得柳花狂。",
            "豈可輕嘲詠，應須痛比方。",
            "畫幈風自展，繡繖蓋誰張。",
            "翠錦挑成字，丹砂印著行。",
            "猩猩凝血點，瑟瑟蹙金匡。",
            "散亂萎紅片，尖纖嫩紫芒。",
            "觸僧飄毳褐，留妓冒羅裳。",
            "寡和陽春曲，多情騎省郎。",
            "緣誇美顏色，引出好文章。",
            "東顧辭仁里，西歸入帝鄉。",
            "假如君愛殺，留著莫移將。"
        ],
        "title": "裴常侍以題薔薇架十八韻見示因廣爲三十韻以和之",
        "id": "425946cb-3dc6-43d5-a5d1-bff11eaacaa0"
    },
    {
        "author": "白居易",
        "paragraphs": [
            "夜深吟罷一長吁，老淚燈前濕白鬚。",
            "二十年前舊詩卷，十人酬和九人無。"
        ],
        "title": "感舊詩卷",
        "id": "dfcb71c9-88c4-4244-aa24-2b40eb4f9f7b"
    },
    {
        "author": "白居易",
        "paragraphs": [
            "笋老蘭長花漸稀，衰翁相對惜芳菲。",
            "殘鶯著雨慵休囀，落絮無風凝不飛。",
            "行掇木芽供野食，坐牽蘿蔓挂朝衣。",
            "十年分手今同醉，醉未如泥莫道歸。"
        ],
        "title": "酬李二十侍郎",
        "id": "f0919f4d-7a6b-4328-bf2c-2471fc31d253"
    },
    {
        "author": "白居易",
        "paragraphs": [
            "綸閣沈沈無寵命，蘇臺籍籍有能聲。",
            "豈唯不得清文力，但恐空傳冗吏名。",
            "郎署迴翔何水部，江湖留滯謝宣城。",
            "所嗟非獨君如此，自古才難共命爭。"
        ],
        "title": "和夢得",
        "id": "0d9f48bb-cc2f-44d5-8478-c3d788277ff5"
    },
    {
        "author": "白居易",
        "paragraphs": [
            "吾師道與佛相應，念念無爲法法能。",
            "口藏宣傳十二部，心臺照耀百千燈。",
            "盡離文字非中道，長住虛空是小乘。",
            "少有人知菩薩行，世間只是重高僧。"
        ],
        "title": "贈草堂宗密上人",
        "id": "e44ca5fe-3ecb-44db-8fed-134d38042348"
    },
    {
        "author": "白居易",
        "paragraphs": [
            "紫袍朝士白髯翁，與俗乖疎與道通。",
            "官秩三迴分洛下，交遊一半在僧中。",
            "臭[帤]世界終須出，香火因緣久願同。",
            "齋後將何充供養，西軒泉石北窗風。"
        ],
        "title": "喜照密閑實四上人見過",
        "id": "f965c4af-8fb5-4179-821b-4aa9f475000e"
    },
    {
        "author": "白居易",
        "paragraphs": [
            "昨日三川新罷守，今年四皓盡分司。",
            "幸陪散秩閑居日，好是登山臨水時。",
            "家未苦貧常醞酒，身雖衰病尚吟詩。",
            "龍門泉石香山月，早晚同遊報一期。"
        ],
        "title": "贈皇甫六張十五李二十三賓客",
        "id": "aa3b5db0-1dec-4c14-8f7e-ac7f64c11afa"
    },
    {
        "author": "白居易",
        "paragraphs": [
            "併失鵷鸞侶，空留麋鹿身。",
            "只應嵩洛下，長作獨遊人。"
        ],
        "title": "微之敦詩晦叔相次長逝巋然自傷因成二絕 一",
        "id": "565dde47-fa94-42ae-bcdc-762c38cc13d7"
    },
    {
        "author": "白居易",
        "paragraphs": [
            "長夜君先去，殘年我幾何。",
            "秋風滿衫淚，泉下故人多。"
        ],
        "title": "微之敦詩晦叔相次長逝巋然自傷因成二絕 二",
        "id": "196cd7ae-bd14-4f25-a614-46b6c536a079"
    },
    {
        "author": "白居易",
        "paragraphs": [
            "青莎臺上起書樓，綠藻潭中繫釣舟。",
            "日晚愛行深竹裏，月明多上小橋頭。",
            "蹔嘗新酒還成醉，亦出中門便當遊。",
            "一部清商聊送老，白鬚蕭颯管弦秋。"
        ],
        "title": "池上閑詠",
        "id": "002c015a-2991-4ebf-bc33-e0749ab556dc"
    },
    {
        "author": "白居易",
        "paragraphs": [
            "昨夜涼風又颯然，螢飄葉墜臥牀前。",
            "逢秋莫歎須知分，已過潘安三十年。"
        ],
        "title": "涼風歎",
        "id": "b927a9a0-9479-4497-849e-966342f62e5c"
    },
    {
        "author": "白居易",
        "paragraphs": [
            "蹔辭八座罷雙旌，便作登山臨水行。",
            "能以忠貞酬重任，不將富貴礙高情。",
            "朱門出去簪纓從，絳帳歸來歌吹迎。",
            "鞍轡鬧裝光滿馬，何人信道是書生。"
        ],
        "title": "和高僕射罷節度讓尚書授少保分司喜遂遊山水之作",
        "id": "7896c24e-7c04-4e75-9bec-4867baf47de4"
    },
    {
        "author": "白居易",
        "paragraphs": [
            "稱意新官又少年，秋涼身健好朝天。",
            "青雲上了無多路，却要徐驅穩著鞭。"
        ],
        "title": "送考功崔郎中赴闕",
        "id": "9de06d8f-3fad-4fda-a244-4abd9c7e0225"
    },
    {
        "author": "白居易",
        "paragraphs": [
            "闕塞龍門口，祇園鷲嶺頭。",
            "曾隨減劫壞，今遇勝緣修。",
            "再瑩新金剎，重裝舊石樓。",
            "病僧皆引起，忙客亦淹留。",
            "四望窮沙界，孤標出贍州。",
            "地圖鋪洛邑，天柱倚崧丘。",
            "兩面蒼蒼岸，中心瑟瑟流。",
            "波翻八灘雪，堰護一潭油。",
            "臺殿朝彌麗，房廊夜更幽。",
            "千花高下塔，一葉往來舟。",
            "岫合雲初吐，林開霧半收。",
            "靜聞樵子語，遠聽棹郎謳。",
            "官散殊無事，身閑甚自由。",
            "吟來攜筆硯，宿去抱衾裯。",
            "霽月當窗白，涼風滿簟秋。",
            "煙香封藥竈，泉冷洗茶甌。",
            "南祖心應學，西方社可投。",
            "先宜知止足，次要悟浮休。",
            "覺路隨方樂，迷塗到老愁。",
            "須除愛名障，莫作戀家囚。",
            "便合窮年住，何言竟日遊。",
            "可憐終老地，此是我菟裘。"
        ],
        "title": "重修香山寺畢題二十二韻以紀之",
        "id": "96108067-1aa0-48f2-a957-097e98c34c5b"
    },
    {
        "author": "白居易",
        "paragraphs": [
            "無嗟別青瑣，且喜擁朱輪。",
            "五十得三品，百千無一人。",
            "須勤念黎庶，莫苦憶交親。",
            "此外無過醉，毗陵何限春。"
        ],
        "title": "送楊八給事赴常州",
        "id": "32665393-d2bb-455c-8152-5daf1f7285ff"
    },
    {
        "author": "白居易",
        "paragraphs": [
            "新詩絕筆聲名歇，舊卷生塵篋笥深。",
            "時向歌中聞一句，未容傾耳已傷心。"
        ],
        "title": "聞歌者唱微之詩",
        "id": "796d2ab3-7d90-4856-b151-49e011156dea"
    },
    {
        "author": "白居易",
        "paragraphs": [
            "靖安客舍花枝下，共脫青衫典濁醪。",
            "今日洛橋還醉別，金杯翻汙麒麟袍。",
            "喧闐夙駕君脂轄，酩酊離筵我藉糟。",
            "好去商山紫芝伴，珊瑚鞭動馬頭高。"
        ],
        "title": "醉送李二十常侍赴鎮浙東",
        "id": "73845d0d-3584-4daa-97b9-ca73859ff4f1"
    },
    {
        "author": "白居易",
        "paragraphs": [
            "五度龍門點額迴，却緣多藝復多才。",
            "貧泥客路黏難出，愁鎖鄉心掣不開。",
            "何必更遊京國去，不如且入醉鄉來。",
            "吳弦楚調瀟湘弄，爲我殷勤送一杯。"
        ],
        "title": "醉別程秀才",
        "id": "e714d456-4d51-490a-ae42-feab7529d259"
    },
    {
        "author": "白居易",
        "paragraphs": [
            "白衣居士紫芝仙，半醉行歌半坐禪。",
            "今日維摩兼飲酒，當時綺季不請錢。",
            "等閑池上留賓客，隨事燈前有管弦。",
            "但問此身銷得否，分司氣味不論年。"
        ],
        "title": "自詠",
        "id": "4b603ebd-6ad7-493a-bddd-501ca2344341"
    },
    {
        "author": "白居易",
        "paragraphs": [
            "把酒思閑事，春愁誰最深。",
            "乞錢羈客面，落第舉人心。",
            "月下低眉立，燈前抱膝吟。",
            "憑君勸一醉，勝與萬黃金。"
        ],
        "title": "把酒思閑事二首 一",
        "id": "13cc88b7-535c-4b7d-89df-18120ec96632"
    },
    {
        "author": "白居易",
        "paragraphs": [
            "把酒思閑事，春嬌何處多。",
            "試鞍新白馬，弄鏡小青娥。",
            "掌上初教舞，花前欲按歌。",
            "憑君勸一醉，勸了問如何。"
        ],
        "title": "把酒思閑事二首 二",
        "id": "1fab3a94-503b-4d35-8b11-8df2107fdedc"
    },
    {
        "author": "白居易",
        "paragraphs": [
            "白露凋花花不殘，涼風吹葉葉初乾。",
            "無人解愛蕭條境，更繞衰藂一匝看。"
        ],
        "title": "衰荷",
        "id": "5876ce59-4a0c-42d8-bd90-141ae68cba17"
    },
    {
        "author": "白居易",
        "paragraphs": [
            "文昌列宿徵還日，洛浦行雲放散時。",
            "鵷鷺上天花逐水，無因再會白家池。"
        ],
        "title": "池上送考功崔郎中兼別房竇二妓",
        "id": "4ce224c4-d210-4663-b43c-2ee1adc87ebb"
    },
    {
        "author": "白居易",
        "paragraphs": [
            "依仁臺廢悲風晚，履信池荒宿草春。",
            "自問老身騎馬出，洛陽城裏覓何人。"
        ],
        "title": "自問",
        "id": "7f3f01b2-a125-4116-b69d-d1b6cb1c06e8"
    },
    {
        "author": "白居易",
        "paragraphs": [
            "敦詩說禮中軍師，重士輕財大丈夫。",
            "常與師徒同苦樂，不教親故隔榮枯。",
            "花鈿坐繞黃金印，絲管行隨白玉壺。",
            "商皓老狂唯愛醉，時時能寄酒錢無。"
        ],
        "title": "送陳許高僕射赴鎮",
        "id": "c3aa5fed-7929-4548-9806-8934bf6846d9"
    },
    {
        "author": "白居易",
        "paragraphs": [
            "合聚千羊毳，施張百子弮。",
            "骨盤邊柳健，色染塞藍鮮。",
            "北製因戎剏，南移逐虜遷。",
            "汰風吹不動，禦雨濕彌堅。",
            "有頂中央聳，無隅四嚮圓。",
            "傍通門豁爾，內密氣溫然。",
            "遠別關山外，初安庭戶前。",
            "影孤明月夜，價重苦寒年。",
            "軟煖圍氈毯，鎗摐束管弦。",
            "最宜霜後地，偏稱雪中天。",
            "側置低歌座，平鋪小舞筵。",
            "閑多揭簾入，醉便擁袍眠。",
            "鐵檠移燈背，銀囊帶火懸。",
            "深藏曉蘭焰，闇貯宿香煙。",
            "獸炭休親近，狐裘可棄捐。",
            "硯溫融凍墨，瓶煖變春泉。",
            "蕙帳徒招隱，茅庵浪坐禪。",
            "貧僧應歎羨，寒士定留連。",
            "賓客於中接，兒孫向後傳。",
            "王家誇舊物，未及此青氈。"
        ],
        "title": "青氈帳二十韻",
        "id": "211b87d4-f55d-4a61-b858-e714d07c81af"
    },
    {
        "author": "白居易",
        "paragraphs": [
            "幸免非常病，甘當本分衰。",
            "眼昏燈最覺，腰瘦帶先知。",
            "樹葉霜紅日，髭鬚雪白時。",
            "悲愁緣欲老，老過却無悲。"
        ],
        "title": "荅夢得秋日書懷見寄",
        "id": "7330b304-e43a-4826-9ba7-d045b6507c1f"
    },
    {
        "author": "白居易",
        "paragraphs": [
            "平陽舊宅少人遊，應是遊人到即愁。",
            "布穀鳥啼桃李院，絡絲蟲怨鳳皇樓。",
            "臺傾滑石猶殘砌，簾斷珍珠不滿鉤。",
            "聞道至今蕭史在，髭鬚雪白向明州。"
        ],
        "title": "同諸客題于家公主舊宅",
        "id": "7fb32f2c-572d-4902-a896-4c453e456355"
    },
    {
        "author": "白居易",
        "paragraphs": [
            "南國碧雲客，東京白首翁。",
            "松江初有月，伊水正無風。",
            "遠思兩鄉斷，清光千里同。",
            "不知娃館上，何似石樓中。"
        ],
        "title": "荅夢得八月十五日夜翫月見寄",
        "id": "50f12723-796f-42ad-851b-8fc53963c31b"
    },
    {
        "author": "白居易",
        "paragraphs": [
            "起戴烏紗帽，行披白布裘。",
            "爐溫先煖酒，手冷未梳頭。",
            "早起煙霜白，初寒鳥雀愁。",
            "詩成遣誰和，還是寄蘇州。"
        ],
        "title": "初冬早起寄夢得",
        "id": "97034772-e5f4-4862-b6d4-95ebc1e27713"
    },
    {
        "author": "白居易",
        "paragraphs": [
            "樓上金風聲漸緊，月中銀字韻初調。",
            "促張弦柱吹高管，一曲涼州入泬寥。"
        ],
        "title": "秋夜聽高調涼州",
        "id": "51bb51c6-a88c-45b2-910b-0336ce5e5a44"
    },
    {
        "author": "白居易",
        "paragraphs": [
            "空山寂靜老夫閑，伴鳥隨雲往復還。",
            "家醞滿瓶書滿架，半移生計入香山。"
        ],
        "title": "香山寺二絕 一",
        "id": "f151ee81-f625-4e49-a426-77038e336425"
    },
    {
        "author": "白居易",
        "paragraphs": [
            "愛風巖上攀松蓋，戀月潭邊坐石稜。",
            "且共雲泉結緣境，他生當作此山僧。"
        ],
        "title": "香山寺二絕 二",
        "id": "d29909c2-b452-4e76-8a47-cd478a322ca4"
    },
    {
        "author": "白居易",
        "paragraphs": [
            "三歲相依在洛都，遊花宴月飽歡娛。",
            "惜別笙歌多怨咽，願留軒蓋少踟躕。",
            "劒磨光彩依前出，鵬舉風雲逐後驅。",
            "從此求閑應不得，更能重醉白家無。"
        ],
        "title": "送舒著作重授省郎赴闕",
        "id": "f4acf547-700d-49ce-bcc3-3b3a7037a122"
    },
    {
        "author": "白居易",
        "paragraphs": [
            "珊瑚鞭嚲馬踟躕，引手低蛾索一盂。",
            "腰爲逆風成弱柳，面因衝冷作凝酥。",
            "銀箆穩篸烏羅帽，花襜宜乘吒撥駒。",
            "雪裏君看何所似，王昭君妹寫真圖。"
        ],
        "title": "同諸客嘲雪中馬上妓",
        "id": "a01070e1-643e-454e-8fe3-6a788d2cfaac"
    },
    {
        "author": "白居易",
        "paragraphs": [
            "海內姑蘇太守賢，恩加章綬豈徒然。",
            "賀賓喜色欺杯酒，醉妓歡聲遏管弦。",
            "魚珮葺鱗光照地，鶻銜瑞帶勢衝天。",
            "莫嫌鬢上些些白，金紫由來稱長年。"
        ],
        "title": "喜劉蘇州恩賜金紫遙[想]賀宴以詩慶之",
        "id": "7cbc31bb-8c8b-4374-a165-794f4800b86f"
    },
    {
        "author": "白居易",
        "paragraphs": [
            "臘月九日煖寒客，卯時十分空腹杯。",
            "玄晏舞狂烏帽落，藍田醉倒玉山頹。",
            "貌偷花色老蹔去，歌蹋柳枝春闇來。",
            "不爲劉家賢聖物，愁翁笑口大難開。"
        ],
        "title": "藍田劉明府攜酌相過與皇甫郎中卯時同飲醉後贈之",
        "id": "9e621165-94ad-4db2-94de-ebfb73ece84c"
    },
    {
        "author": "白居易",
        "paragraphs": [
            "老鶴風姿異，衰翁詩思深。",
            "素毛如我鬢，丹頂似君心。",
            "松際雪相映，雞羣塵不侵。",
            "殷勤遠來意，一隻重千金。"
        ],
        "title": "劉蘇州以華亭一鶴遠寄以詩謝之",
        "id": "6a22da1e-a3be-49f5-8fe1-0d9b3ae4d4e1"
    },
    {
        "author": "白居易",
        "paragraphs": [
            "吳苑四時風景好，就中偏好是春天。",
            "霞光曙後殷於火，水色晴來嫩似煙。",
            "士女笙歌宜月下，使君金紫稱花前。",
            "誠知歡樂堪留戀，其奈離鄉已四年。"
        ],
        "title": "早春憶蘇州寄夢得",
        "id": "dc09fdf3-6031-446a-a27e-30b1ed4d5c47"
    },
    {
        "author": "白居易",
        "paragraphs": [
            "尊裏看無色，杯中動有光。",
            "自君拋我去，此物共誰嘗。"
        ],
        "title": "嘗新酒憶晦叔二首 一",
        "id": "de784111-1c38-412b-b94a-3db3b1f4536f"
    },
    {
        "author": "白居易",
        "paragraphs": [
            "世上強欺弱，人間醉勝醒。",
            "自君拋我去，此語更誰聽。"
        ],
        "title": "嘗新酒憶晦叔二首 二",
        "id": "81dd517b-fbed-40d1-9302-6535ca10e088"
    },
    {
        "author": "白居易",
        "paragraphs": [
            "病來道士教調氣，老去山僧勸坐禪。",
            "孤負春風楊柳曲，去年斷酒到今年。"
        ],
        "title": "負春",
        "id": "45539b39-e29f-440c-9737-02bfc5e54ca0"
    },
    {
        "author": "白居易",
        "paragraphs": [
            "高臥閑行自在身，池邊六見柳條新。",
            "幸逢堯舜無爲日，得作羲皇向上人。",
            "四皓再除猶且健，三州罷守未全貧。",
            "莫愁客到無供給，家醞香濃野菜春。"
        ],
        "title": "池上閑吟二首 一",
        "id": "c5bddd1f-d034-4116-8f22-1d7a568b18a8"
    },
    {
        "author": "白居易",
        "paragraphs": [
            "非莊非宅非蘭若，竹樹池亭十畝餘。",
            "非道非僧非俗吏，褐裘烏帽閉門居。",
            "夢遊信意寧殊蝶，心樂身閑便是魚。",
            "雖未定知生與死，其間勝負兩何如。"
        ],
        "title": "池上閑吟二首 二",
        "id": "06187b4a-0070-4d0b-bdb0-77145ab0f9f7"
    },
    {
        "author": "白居易",
        "paragraphs": [
            "久雨初晴天氣新，風煙草樹盡欣欣。",
            "雖當冷落衰殘日，還有陽和暖活身。",
            "池色溶溶藍染水，花光燄燄火燒春。",
            "商山老伴相收拾，不用隨他年少人。"
        ],
        "title": "早春招張賓客",
        "id": "44ddbb45-11fb-4025-a953-642501430210"
    },
    {
        "author": "白居易",
        "paragraphs": [
            "自笑營閑事，從朝到日斜。",
            "澆畦引泉脉，掃徑避蘭芽。",
            "暖變牆衣色，晴催木筆花。",
            "桃根知酒渴，晚送一甌茶。"
        ],
        "title": "營閑事",
        "id": "e4e7c726-dbf6-424e-b9cc-a391f9253df8"
    },
    {
        "author": "白居易",
        "paragraphs": [
            "老思不禁春，風光照眼新。",
            "花房紅鳥觜，池浪碧魚鱗。",
            "倚櫂誰爲伴，持杯自問身。",
            "心情多少在，六十二三人。"
        ],
        "title": "感春",
        "id": "62eb98b5-065c-4cc6-bc2b-0e890b605597"
    },
    {
        "author": "白居易",
        "paragraphs": [
            "滿池春水何人愛，唯我迴看指似君。",
            "直似挼藍新汁色，與君南宅染羅裙。"
        ],
        "title": "春池上戲贈李郎中",
        "id": "610ceff4-26bd-4de4-a825-c3ec363646b0"
    },
    {
        "author": "白居易",
        "paragraphs": [
            "勿訝春來晚，無嫌花發遲。",
            "人憐全盛日，我愛半開時。",
            "紫蠟黏爲蔕，紅蘇點作蕤。",
            "成都新夾纈，梁漢碎臙脂。",
            "樹杪真珠顆，牆頭小女兒。",
            "淺深妝駮落，高下火參差。",
            "蝶戲爭香朵，鶯啼選穩枝。",
            "好教郎作伴，合共酒相隨。",
            "醉翫無勝此，狂嘲更讓誰。",
            "猶殘少年興，不似老人詩。",
            "西日憑輕照，東風莫殺吹。",
            "明朝應爛熳，後夜更離披。",
            "林下遙相憶，尊前闇有期。",
            "銜杯嚼蘂思，唯我與君知。"
        ],
        "title": "翫半開花贈皇甫郎中",
        "id": "54a19f5c-7a5c-4588-bbd1-9a354bea5771"
    },
    {
        "author": "白居易",
        "paragraphs": [
            "柳老香絲宛，荷新鈿扇圓。",
            "殘春深樹裏，斜日小樓前。",
            "醉遣收杯杓，閑聽理管弦。",
            "池邊更無事，看補採蓮船。"
        ],
        "title": "池邊",
        "id": "d88b2b27-bbf9-45fc-94dd-952f28b7332b"
    },
    {
        "author": "白居易",
        "paragraphs": [
            "君應怪我朝朝飲，不說向君君不知。",
            "身上幸無疼痛處，甕頭正是撇嘗時。",
            "劉妻勸諫夫休醉，王姪分疎叔不癡。",
            "六十三翁頭雪白，假如醒黠欲何爲。"
        ],
        "title": "家釀新熟每嘗輙醉妻姪等勸令少飲因成長句以諭之",
        "id": "f1932ac3-5151-438b-8e51-c7b638b7578d"
    },
    {
        "author": "白居易",
        "paragraphs": [
            "東歸多旅恨，西上少知音。",
            "寒食看花眼，春風落日心。",
            "百憂當二月，一醉直千金。",
            "到處公卿席，無辭酒醆深。"
        ],
        "title": "送常秀才下第東歸",
        "id": "cde1e7c5-aa1b-45a2-b5a3-7be04b7bd112"
    },
    {
        "author": "白居易",
        "paragraphs": [
            "手裏一杯滿，心中百事休。",
            "春應唯仰醉，老更不禁愁。",
            "弄水迴船尾，尋花信馬頭。",
            "眼看筋力減，遊得且須遊。"
        ],
        "title": "且遊",
        "id": "cb0b08fe-4d26-4678-ad04-f90d1d3f5d3d"
    },
    {
        "author": "白居易",
        "paragraphs": [
            "弱柳緣堤種，虛亭壓水開。",
            "條疑逐風去，波欲上階來。",
            "翠羽偷魚入，紅腰學舞迴。",
            "春愁正無緒，爭不盡殘杯。"
        ],
        "title": "題王家莊臨水柳亭",
        "id": "37ddd661-ba74-4582-b457-e4ad52fcad67"
    },
    {
        "author": "白居易",
        "paragraphs": [
            "膩如玉指塗朱粉，光似金刀剪紫霞。",
            "從此時時春夢裏，應添一樹女郎花。"
        ],
        "title": "題令狐家木蘭花",
        "id": "07c4f938-715a-4f1d-85ee-b8dadf2c60cb"
    },
    {
        "author": "白居易",
        "paragraphs": [
            "玉珮金章紫花綬，紵衫藤帶白綸巾。",
            "晨興拜表稱朝士，晚出遊山作野人。",
            "達磨傳心令息念，玄元留意遣同塵。",
            "八關淨戒齋銷日，一曲狂歌醉送春。",
            "酒肆法堂方丈室，其間豈是兩般身。"
        ],
        "title": "拜表迴閑遊",
        "id": "c07c47a6-f2ca-4120-a83e-cf30b1b2fea8"
    },
    {
        "author": "白居易",
        "paragraphs": [
            "朱檻低牆上，清流小閣前。",
            "雇人栽菡萏，買石造潺湲。",
            "影落江心月，聲移谷口泉。",
            "閑看捲簾坐，醉聽掩窗眠。",
            "路笑淘官水，家愁費料錢。",
            "是非君莫問，一對一翛然。"
        ],
        "title": "西街渠中種蓮疊石頗有幽致偶題小樓",
        "id": "177aa578-cc9d-41ac-8cb5-a7a9ec8ccb25"
    },
    {
        "author": "白居易",
        "paragraphs": [
            "宿酲寂寞眠初起，春意闌珊日又斜。",
            "勸我加餐因早笋，恨人休醉是殘花。",
            "悶吟工部新來句，渴飲毗陵遠到茶。",
            "兄弟東西官職冷，門前車馬向誰家。"
        ],
        "title": "晚春閑居楊工部寄詩楊常州寄茶同到因以長句荅之",
        "id": "2ca1001f-fdbb-40f3-8338-ded648912642"
    },
    {
        "author": "白居易",
        "paragraphs": [
            "玉泉南澗花奇怪，不似花叢似火堆。",
            "今日多情唯我到，每年無故爲誰開。",
            "寧辭辛苦行三里，更與留連飲兩杯。",
            "猶有一般辜負事，不將歌舞管弦來。"
        ],
        "title": "玉泉寺南三里澗下多深紅躑躅繁豔殊常感惜題詩以示遊者",
        "id": "fa1519b2-9672-4180-bb9b-ee784546df6a"
    },
    {
        "author": "白居易",
        "paragraphs": [
            "曉服雲英漱井華，寥然身若在煙霞。",
            "藥銷日晏三匙飯，酒渴春深一椀茶。",
            "每夜坐禪觀水月，有時行醉翫風花。",
            "淨名事理人難解，身不出家心出家。"
        ],
        "title": "早服雲母散",
        "id": "3086dd76-b86f-4ecc-8047-b708078596d0"
    },
    {
        "author": "白居易",
        "paragraphs": [
            "晚來林鳥語殷勤，似惜風光說向人。",
            "遣脫破袍勞報煖，催沽美酒敢辭貧。",
            "聲聲勸醉應須醉，一歲唯殘半日春。"
        ],
        "title": "三月晦日晚聞鳥聲",
        "id": "14488040-d6a1-4e2c-b698-f84d179590ad"
    },
    {
        "author": "白居易",
        "paragraphs": [
            "夏早日初長，南風草木香。",
            "肩輿頗平穩，澗路甚清涼。",
            "紫蕨行看採，青梅旋摘嘗。",
            "療飢兼解渴，一醆冷雲漿。"
        ],
        "title": "早夏遊平原迴",
        "id": "b45a7650-d847-4b34-94dc-681030e0e0f1"
    },
    {
        "author": "白居易",
        "paragraphs": [
            "野寺經三宿，都城復一還。",
            "家仍念婚嫁，身尚繫官班。",
            "蕭灑秋臨水，沈吟晚下山。",
            "長閑猶未得，逐日且偷閑。"
        ],
        "title": "宿天竺寺迴",
        "id": "52bd5ff2-6ac0-49c0-9312-c428f58d2a95"
    },
    {
        "author": "白居易",
        "paragraphs": [
            "昔蒙興化池頭送，今許龍門潭上期。",
            "聚散但慙長見念，榮枯安敢道相思。",
            "功成名遂來雖久，雲臥山遊去未遲。",
            "聞說風情筋力在，只如初破蔡州時。"
        ],
        "title": "侍中晉公欲到東洛先蒙書問期宿龍門思往感今輙獻長句",
        "id": "9e5a0294-dcd3-4a51-b605-99cae1709a04"
    },
    {
        "author": "白居易",
        "paragraphs": [
            "鸞鳳翺翔在寥廓，貂蟬蕭灑出埃塵。",
            "致成堯舜昇平代，收得夔龍強健身。",
            "拋擲功名還史冊，分張歡樂與交親。",
            "商山老皓雖休去，終是留侯門下人。"
        ],
        "title": "奉和晉公侍中蒙除留守行及洛師感悅發中斐然成詠之作",
        "id": "1be4afb0-31a4-43b3-8702-68502042b8f6"
    },
    {
        "author": "白居易",
        "paragraphs": [
            "位下才高多怨天，劉兄道勝獨恬然。",
            "貧於揚子兩三倍，老過榮公六七年。",
            "筆硯莫拋留壓案，簞瓢從陋也銷錢。",
            "郡丞自合當優禮，何況夷陵太守賢。"
        ],
        "title": "送劉五司馬赴任硤州兼寄崔使君",
        "id": "bb1f1e00-a42b-4713-9702-7dacf03860d7"
    },
    {
        "author": "白居易",
        "paragraphs": [
            "樓閣高低樹淺深，山光水色暝沈沈。",
            "嵩煙半卷青綃幕，伊浪平鋪綠綺衾。",
            "飛鳥滅時宜極目，遠風來處好開襟。",
            "誰知不離簪纓內，長得逍遙自在心。"
        ],
        "title": "菩提寺上方晚眺",
        "id": "d4e7c27d-8474-4b48-9946-fe4e19cb4379"
    },
    {
        "author": "白居易",
        "paragraphs": [
            "六么水調家家唱，白雪梅花處處吹。",
            "古歌舊曲君休聽，聽取新翻楊柳枝。"
        ],
        "title": "楊柳枝詞八首 一",
        "id": "42f52081-6d77-4413-b7d7-1d7d7c8e9ad8"
    },
    {
        "author": "白居易",
        "paragraphs": [
            "陶令門前四五樹，亞夫營裏百千條。",
            "何似東都正二月，黃金枝映洛陽橋。"
        ],
        "title": "楊柳枝詞八首 二",
        "id": "08e1212d-c37a-4011-a548-5595f6aac7ad"
    },
    {
        "author": "白居易",
        "paragraphs": [
            "依依褭褭復青青，句引春風無限情。",
            "白雪花繁空撲地，綠絲條弱不勝鶯。"
        ],
        "title": "楊柳枝詞八首 三",
        "id": "475610ec-d8d1-44d1-b645-842f2ca5b2db"
    },
    {
        "author": "白居易",
        "paragraphs": [
            "紅板江橋青酒旗，館娃宮暖日斜時。",
            "可憐雨歇東風定，萬樹千條各自垂。"
        ],
        "title": "楊柳枝詞八首 四",
        "id": "e76a50a6-101d-489a-aecb-1ced6e20464a"
    },
    {
        "author": "白居易",
        "paragraphs": [
            "蘇州楊柳任君誇，更有錢唐勝館娃。",
            "若解多情尋小小，綠楊深處是蘇家。"
        ],
        "title": "楊柳枝詞八首 五",
        "id": "fffe01f0-655e-428e-8ec5-5d5e98ea9156"
    },
    {
        "author": "白居易",
        "paragraphs": [
            "蘇家小女舊知名，楊柳風前別有情。",
            "剝條盤作銀環樣，卷葉吹爲玉笛聲。"
        ],
        "title": "楊柳枝詞八首 六",
        "id": "88c89108-51a2-4733-9ae8-914231a94c3a"
    },
    {
        "author": "白居易",
        "paragraphs": [
            "葉含濃露如啼眼，枝褭輕風似舞腰。",
            "小樹不禁攀折苦，乞君留取兩三條。"
        ],
        "title": "楊柳枝詞八首 七",
        "id": "1a452cfa-7b61-466c-ac7b-908dfd3f0c8d"
    },
    {
        "author": "白居易",
        "paragraphs": [
            "人言柳葉似愁眉，更有愁腸似柳絲。",
            "柳絲挽斷腸牽斷，彼此應無續得期。"
        ],
        "title": "楊柳枝詞八首 八",
        "id": "8b1652de-4048-4d88-b8ed-d91d4ec5ae6a"
    },
    {
        "author": "白居易",
        "paragraphs": [
            "言者不如知者默，此語吾聞於老君。",
            "若道老君是知者，緣何自著五千文。"
        ],
        "title": "讀老子",
        "id": "9a5c31af-6696-45f0-90d8-4f3b877a3524"
    },
    {
        "author": "白居易",
        "paragraphs": [
            "莊生齊物同歸一，我道同中有不同。",
            "遂性逍遙雖一致，鶯凰終挍勝蛇蟲。"
        ],
        "title": "讀莊子",
        "id": "d6cadd52-2770-4210-86d3-3c17a3da94db"
    },
    {
        "author": "白居易",
        "paragraphs": [
            "須知諸相皆非相，若住無餘却有餘。",
            "言下忘言一時了，夢中說夢兩重虛。",
            "空花豈得兼求果，陽燄如何更覓魚。",
            "攝動是禪禪是動，不禪不動即如如。"
        ],
        "title": "讀禪經",
        "id": "811ac29a-a3fb-420c-b682-8b73a150ae00"
    },
    {
        "author": "白居易",
        "paragraphs": [
            "吉凶禍福有來由，但要深知不要憂。",
            "只見火光燒潤屋，不聞風浪覆虛舟。",
            "名爲公器無多取，利是身災合少求。",
            "雖異匏瓜難不食，大都食足早宜休。"
        ],
        "title": "感興二首 一",
        "id": "e5813234-0a95-457a-b80e-bc8fe0132b1f"
    },
    {
        "author": "白居易",
        "paragraphs": [
            "魚能深入寧憂釣，鳥解高飛豈觸羅。",
            "熱處先爭炙手去，悔時其奈噬臍何。",
            "尊前誘得猩猩血，幕上偷安鷰鷰窠。",
            "我有一言君記取，世間自取苦人多。"
        ],
        "title": "感興二首 二",
        "id": "79cceb4a-0273-4d5f-a774-01311bd4c67c"
    },
    {
        "author": "白居易",
        "paragraphs": [
            "烏鳶爭食雀爭窠，獨立池邊風雪多。",
            "盡日蹋冰翹一足，不鳴不動意如何。"
        ],
        "title": "問鶴",
        "id": "fdebad6c-77b2-4bf0-8716-9cda25ab05c2"
    },
    {
        "author": "白居易",
        "paragraphs": [
            "鷹爪攫雞雞肋折，鶻拳蹴雁雁頭垂。",
            "何如歛翅水邊立，飛上雲松棲穩枝。"
        ],
        "title": "代鶴荅",
        "id": "685e910a-3468-4b42-9fca-9e1fe02a1f5f"
    },
    {
        "author": "白居易",
        "paragraphs": [
            "向夕搴簾臥枕琴，微涼入戶起開襟。",
            "偶因明月清風夜，忽想遷臣逐客心。",
            "何處投荒初恐懼，誰人繞澤正悲吟。",
            "始知洛下分司坐，一日安閑直萬金。"
        ],
        "title": "閑臥有所思二首 一",
        "id": "9df41e23-1cbf-47da-9214-3a9b5a35f2de"
    },
    {
        "author": "白居易",
        "paragraphs": [
            "權門要路是身災，散地閑居少禍胎。",
            "今日憐君嶺南去，當時笑我洛中來。",
            "蟲全性命緣無毒，木盡天年爲不才。",
            "大抵吉凶多自致，李斯一去二疎迴。"
        ],
        "title": "閑臥有所思二首 二",
        "id": "ae6411f5-1a30-4c98-95ba-9c1302f91f54"
    },
    {
        "author": "白居易",
        "paragraphs": [
            "蕭灑伊嵩下，優游黃綺間。",
            "未曾一日悶，已得六年閑。",
            "魚鳥爲徒侶，煙霞是往還。",
            "伴僧禪閉目，迎客笑開顏。",
            "興發宵遊寺，慵時晝掩關。",
            "夜來風月好，悔不宿香山。"
        ],
        "title": "喜閑",
        "id": "b0947d7f-1d18-4df1-8401-9c1ad0d99d24"
    },
    {
        "author": "白居易",
        "paragraphs": [
            "愛琴愛酒愛詩客，多賤多窮多苦辛。",
            "中散步兵終不貴，孟郊張籍過於貧。",
            "一之已歎關於命，三者何堪併在身。",
            "只合飄零隨草木，誰教凌厲出風塵。",
            "榮名厚祿二千石，樂飲閑遊三十春。",
            "何得無厭時咄咄，猶言薄命不如人。"
        ],
        "title": "詩酒琴人例多薄命予酷好三事雅當此科而所得已多爲幸斯甚偶成狂詠聊寫媿懷",
        "id": "a29b4266-aa15-49fb-a60f-7c91d6b81d2a"
    },
    {
        "author": "白居易",
        "paragraphs": [
            "有花有酒有笙歌，其奈難逢親故何。",
            "近海饒風春足雨，白鬚太守悶時多。"
        ],
        "title": "寄明州于駙馬使君三絕句 一",
        "id": "b5b03a24-c565-4079-9afa-2f50bc3cf9f5"
    },
    {
        "author": "白居易",
        "paragraphs": [
            "平陽音樂隨都尉，留滯三年在浙東。",
            "吳越聲邪無法用，莫教偷入管弦中。"
        ],
        "title": "寄明州于駙馬使君三絕句 二",
        "id": "aeefe783-e69b-4308-ae21-75d203b1b88e"
    },
    {
        "author": "白居易",
        "paragraphs": [
            "何郎小妓歌喉好，嚴老呼爲一串珠。",
            "海味腥鹹損聲氣，聽看猶得斷腸無。"
        ],
        "title": "寄明州于駙馬使君三絕句 三",
        "id": "fca155db-9375-4cd8-be50-2fe03e735c2c"
    },
    {
        "author": "白居易",
        "paragraphs": [
            "薄食當齋戒，散班同隱淪。",
            "佛容爲弟子，天許作閑人。",
            "唯置牀臨水，都無物近身。",
            "清風散髮臥，兼不要紗巾。"
        ],
        "title": "閑臥",
        "id": "f5caec4d-8c93-4287-a962-0f0eb8959b07"
    },
    {
        "author": "白居易",
        "paragraphs": [
            "春早秋初晝夜長，可憐天氣好年光。",
            "和風細動簾帷暖，清露微凝枕簟涼。",
            "窗下曉眠初減被，池邊晚坐乍移牀。",
            "閑從蕙草侵堦綠，靜任槐花滿地黃。",
            "理曲管弦聞後院，熨衣燈火映深房。",
            "四時新景何人別，遙憶多情李侍郎。"
        ],
        "title": "春早秋初因時即事兼寄浙東李侍郎",
        "id": "6feb0593-dbb7-44b8-8d05-8eb033c4e83c"
    },
    {
        "author": "白居易",
        "paragraphs": [
            "過得炎蒸月，尤宜老病身。",
            "衣裳朝不潤，枕簟夜相親。",
            "樓月纖纖早，波風褭褭新。",
            "光陰與時節，先感是詩人。"
        ],
        "title": "新秋喜涼",
        "id": "19412a2f-f0b9-4ab8-ba03-9427a833eb2c"
    },
    {
        "author": "白居易",
        "paragraphs": [
            "孟夏清和月，東都閑散官。",
            "體中無病痛，眼下未飢寒。",
            "世事聞常悶，交游見即歡。",
            "杯觴留客切，妓樂取人寬。",
            "雪鬢隨身老，雲心著處安。",
            "此中殊有味，試說向君看。"
        ],
        "title": "初夏閑吟兼呈韋賓客",
        "id": "a03a42e2-ce4f-4967-aaa5-15268d718a0a"
    },
    {
        "author": "白居易",
        "paragraphs": [
            "貂冠初別九重門，馬鬣新封四尺墳。",
            "薤露歌詞非白雪，旌銘官爵是浮雲。",
            "伯倫每置隨身鍤，元亮先爲自祭文。",
            "莫道高風無繼者，一千年內有崔君。"
        ],
        "title": "哭崔二十四常侍",
        "id": "f1c1c298-ba3d-46ba-b70e-512dd83f591b"
    },
    {
        "author": "白居易",
        "paragraphs": [
            "島樹間林巒，雲收雨氣殘。",
            "四山嵐色重，五月水聲寒。",
            "老鶴兩三隻，新篁千萬竿。",
            "化成天竺寺，移得子陵灘。",
            "心覺閑彌貴，身緣健更歡。",
            "帝將風后待，人作謝公看。",
            "甪里年雖老，高陽興未闌。",
            "佳辰不見召，爭免趂杯盤。"
        ],
        "title": "奉酬侍中夏中雨後遊城南莊見示八韻",
        "id": "e441d9a0-276e-435e-bf64-95d16696a10e"
    },
    {
        "author": "白居易",
        "paragraphs": [
            "戚里誇爲賢駙馬，儒家認作好詩人。",
            "魯侯不得辜風景，沂水年年有暮春。"
        ],
        "title": "送兖州崔大夫駙馬赴鎮",
        "id": "3338f611-7892-49c6-8377-8ec17424d141"
    },
    {
        "author": "白居易",
        "paragraphs": [
            "少年怪我問如何，何事朝朝醉復歌。",
            "號作樂天應不錯，憂愁時少樂時多。"
        ],
        "title": "少年問",
        "id": "65b6b15c-d619-482b-a55d-9a32396277dc"
    },
    {
        "author": "白居易",
        "paragraphs": [
            "千首詩堆青玉案，十分酒寫白金盂。",
            "迴頭却問諸年少，作箇狂夫得了無。"
        ],
        "title": "問少年",
        "id": "b4517dc3-3429-4bc0-8234-31dc271d0f4d"
    },
    {
        "author": "白居易",
        "paragraphs": [
            "琵琶師在九重城，忽得書來喜且驚。",
            "一紙展看非舊譜，四弦翻出是新聲。",
            "蕤賓掩抑嬌多怨，散水玲瓏峭更清。",
            "珠顆淚霑金捍撥，紅妝弟子不勝情。"
        ],
        "title": "代琵琶弟子謝女師曹供奉寄新調弄譜",
        "id": "b96a1832-961d-48f5-9004-7ea944e8c071"
    },
    {
        "author": "白居易",
        "paragraphs": [
            "南院今秋遊宴少，西坊近日往來頻。",
            "假如宰相池亭好，作客何如作主人。"
        ],
        "title": "代林園戲贈",
        "id": "c93627bc-9bbd-4f06-8ab1-e579e39b75f5"
    },
    {
        "author": "白居易",
        "paragraphs": [
            "豈獨西坊來往頻，偷閑處處作遊人。",
            "衡門雖是棲遲地，不可終朝鏁老身。"
        ],
        "title": "戲荅林園",
        "id": "29f1cf01-40ac-4201-b7dd-0f429a29eb86"
    },
    {
        "author": "白居易",
        "paragraphs": [
            "集賢池館從他盛，履道林亭勿自輕。",
            "往往歸來嫌窄小，年年爲主莫無情。"
        ],
        "title": "重戲贈",
        "id": "413b97cc-f71d-4a93-8b36-10ef468ce45c"
    },
    {
        "author": "白居易",
        "paragraphs": [
            "小水低亭自可親，大池高館不關身。",
            "林園莫妬裴家好，憎故憐新豈是人。"
        ],
        "title": "重戲荅",
        "id": "b68bafd6-8cc5-42dd-978a-420b842baf8a"
    },
    {
        "author": "白居易",
        "paragraphs": [
            "天宮閣上醉蕭辰，絲管閑聽酒慢巡。",
            "爲向涼風清景道，今朝屬我兩三人。"
        ],
        "title": "早秋登天宮寺閣贈諸客",
        "id": "765a8e0b-9798-438c-b806-3396a6c80d33"
    },
    {
        "author": "白居易",
        "paragraphs": [
            "上陽宮裏曉鐘後，天津橋頭殘月前。",
            "空闊境疑非下界，飄颻身似在寥天。",
            "星河隱映初生日，樓閣蔥蘢半出煙。",
            "此處相逢傾一醆，始知地上有神仙。"
        ],
        "title": "曉上天津橋閑望偶逢盧郎中張員外攜酒同傾",
        "id": "38434da3-f501-498a-a4f7-40767d11a417"
    },
    {
        "author": "白居易",
        "paragraphs": [
            "月好共傳唯此夜，境閑皆道是東都。",
            "嵩山表裏千重雪，洛水高低兩顆珠。",
            "清景難逢宜愛惜，白頭相勸強歡娛。",
            "誠知亦有來年會，保得晴明強健無。"
        ],
        "title": "八月十五日夜同諸客翫月",
        "id": "eff11311-6798-465d-b2c3-270f8c2bf7ce"
    },
    {
        "author": "白居易",
        "paragraphs": [
            "移晚校一月，花遲過半年。",
            "紅開杪秋日，翠合欲昏天。",
            "白露滴未死，涼風吹更鮮。",
            "後時誰肯顧，唯我與君憐。"
        ],
        "title": "對晚開夜合花贈皇甫郎中",
        "id": "ae6d62ff-dd7a-493c-a0a8-63b385f97408"
    },
    {
        "author": "白居易",
        "paragraphs": [
            "狂歌箕踞酒尊前，眼不看人面向天。",
            "洛客最閑唯有我，一年四度到平泉。"
        ],
        "title": "醉遊平泉",
        "id": "0f5acfdd-df6d-4aa5-a42b-4fe3d965df3a"
    },
    {
        "author": "白居易",
        "paragraphs": [
            "箕潁千年後，唯君得古風。",
            "位留丹陛上，身入白雲中。",
            "躁靜心相背，高低跡不同。",
            "籠雞與梁燕，不信有冥鴻。"
        ],
        "title": "題贈平泉韋徵君拾遺",
        "id": "cae0f324-167e-4c8f-abf0-8c19e0ff7138"
    },
    {
        "author": "白居易",
        "paragraphs": [
            "愛菊高人吟逸韻，悲秋病客感衰懷。",
            "黃花助興方攜酒，紅葉添愁正滿堦。",
            "居士葷腥今已斷，仙郎杯杓爲誰排。",
            "媿君相憶東籬下，擬廢重陽一日齋。"
        ],
        "title": "酬皇甫郎中對新菊花見憶",
        "id": "e2046d37-f9c4-40ed-a327-e10c26f7de43"
    },
    {
        "author": "白居易",
        "paragraphs": [
            "九燭臺前十二姝，主人留醉任歡娛。",
            "翩翻舞袖雙飛蝶，宛轉歌聲一索珠。",
            "坐久欲醒還酩酊，夜深初散又踟躕。",
            "南山賓客東山妓，此會人間曾有無。"
        ],
        "title": "夜宴醉後留獻裴侍中",
        "id": "917f5f0e-0271-4135-8e6f-9d4b070e51a4"
    },
    {
        "author": "白居易",
        "paragraphs": [
            "促席留歡日未曛，遠坊歸思已紛紛。",
            "無妨按轡行乘月，何必逃杯走似雲。",
            "銀燭忍拋楊柳曲，金鞍潛送石榴裙。",
            "到時常晚歸時早，笑樂三分校一分。"
        ],
        "title": "和韋庶子遠坊赴宴未夜先歸之作兼呈裴員外",
        "id": "6b141253-20f6-4fed-a0e4-7f682b08493c"
    },
    {
        "author": "白居易",
        "paragraphs": [
            "主人晚入皇城宿，問客裴回何所須。",
            "池月幸閑無用處，今宵能借客遊無。"
        ],
        "title": "集賢池荅侍中問",
        "id": "0e7a1a50-bd14-4798-a5e3-91fce0f78b55"
    },
    {
        "author": "白居易",
        "paragraphs": [
            "小妓攜桃葉，新聲蹋柳枝。",
            "妝成剪燭後，醉起拂衫時。",
            "繡履嬌行緩，花筵笑上遲。",
            "身輕委迴雪，羅薄透凝脂。",
            "笙引簧頻煖，箏催柱數移。",
            "樂童翻怨調，才子與妍詞。",
            "便想人如樹，先將髮比絲。",
            "風條搖兩帶，煙葉貼雙眉。",
            "口動櫻桃破，鬟低翡翠垂。",
            "枝柔腰嫋娜，荑嫩手葳蕤。",
            "唳鶴啨呼侶，哀猨夜呌兒。",
            "玉敲音歷歷，珠貫字纍纍。",
            "袖爲收聲點，釵因赴節遺。",
            "重重遍頭別，一一拍心知。",
            "塞北愁攀折，江南苦別離。",
            "黃遮金谷岸，綠映杏園池。",
            "春惜芳華好，秋憐顏色衰。",
            "取來歌裏唱，勝向笛中吹。",
            "曲罷那能別，情多不自持。",
            "纏頭無別物，一首斷腸詩。"
        ],
        "title": "楊柳枝二十韻",
        "id": "aaac8550-c911-445a-90c3-9746fbd61551"
    },
    {
        "author": "白居易",
        "paragraphs": [
            "煙景冷蒼茫，秋深夜夜霜。",
            "爲思池上酌，先覺甕頭香。",
            "未暇傾巾漉，還應染指嘗。",
            "醍醐慙氣味，琥珀讓晶光。",
            "若許陪歌席，須容散道場。",
            "月終齋戒畢，猶及菊花黃。"
        ],
        "title": "荅皇甫十郎中秋深酒熟見憶",
        "id": "4cce0fc7-6785-4863-a4f6-e42c4ff4dcad"
    },
    {
        "author": "白居易",
        "paragraphs": [
            "老去媿妻兒，冬來有勸詞。",
            "煖寒從飲酒，衝冷少吟詩。",
            "戰勝心還壯，齋勤體校羸。",
            "由來世間法，損益合相隨。"
        ],
        "title": "老去",
        "id": "10041b70-4ba3-4e72-80b5-18902f69bbfe"
    },
    {
        "author": "白居易",
        "paragraphs": [
            "忽辭洛下緣何事，擬向江南住幾時。",
            "每過渡頭應問法，無妨菩薩是船師。"
        ],
        "title": "送宗實上人遊江南",
        "id": "cc2ca4c0-f171-462a-8c54-8c8fbe0e6212"
    },
    {
        "author": "白居易",
        "paragraphs": [
            "細吟馮翊使君詩，憶作餘杭太守時。",
            "君有一般輸我事，柘枝看校十年遲。"
        ],
        "title": "和同州楊侍郎誇柘枝見寄",
        "id": "3e6fad8f-4c48-46ad-ba13-b714aa6de458"
    },
    {
        "author": "白居易",
        "paragraphs": [
            "霜繁脆庭柳，風利剪池荷。",
            "月色曉彌苦，鳥聲寒更多。",
            "秋懷久寥落，冬計又如何。",
            "一甕新醅酒，萍浮春水波。"
        ],
        "title": "冬初酒熟二首 一",
        "id": "c2c80390-e330-46f5-ba9d-7abdd936d2d7"
    },
    {
        "author": "白居易",
        "paragraphs": [
            "酒熟無客來，因成獨酌謠。",
            "人間老黃綺，地上散松喬。",
            "忽忽醒還醉，悠悠暮復朝。",
            "殘年多少在，盡付此中銷。"
        ],
        "title": "冬初酒熟二首 二",
        "id": "02995350-424f-4e4b-ba6d-caa33f31f35e"
    },
    {
        "author": "白居易",
        "paragraphs": [
            "與君細話杭州事，爲我留心莫等閑。",
            "閭里固宜勤撫恤，樓臺亦要數躋攀。",
            "笙歌縹緲虛空裏，風月依稀夢想間。",
            "且喜詩人重管領，遙飛一醆賀江山。"
        ],
        "title": "送姚杭州赴任因思舊遊二首 一",
        "id": "817643e5-6280-4dd3-91fd-b9f3754ba08f"
    },
    {
        "author": "白居易",
        "paragraphs": [
            "渺渺錢唐路幾千，想君到後事依然。",
            "靜逢竺寺猨偷橘，閑看蘇家女採蓮。",
            "故妓數人憑問詢，新詩兩首倩留傳。",
            "舍人雖健無多興，老挍當時八九年。"
        ],
        "title": "送姚杭州赴任因思舊遊二首 二",
        "id": "c8ebc364-36ae-466d-a19e-b2d0d443cf32"
    },
    {
        "author": "白居易",
        "paragraphs": [
            "漸老只謀歡，雖貧不要官。",
            "唯求造化力，試爲駐春看。"
        ],
        "title": "寄李相公",
        "id": "0b59cd4b-3572-4072-8777-1c1a47c2c023"
    },
    {
        "author": "白居易",
        "paragraphs": [
            "山路難行日易斜，煙村霜樹欲棲鵶。",
            "夜歸不到應閑事，熱飲三杯即是家。"
        ],
        "title": "冬日平泉路晚歸",
        "id": "f03297e4-dd0e-4670-821d-f0ca9b131bf6"
    },
    {
        "author": "白居易",
        "paragraphs": [
            "草色斑斑春雨晴，利仁坊北面西行。",
            "踟躕立馬緣何事，認得張家歌吹聲。"
        ],
        "title": "利仁北街作",
        "id": "1618aa3c-ba65-42bf-bf15-f2dc0bd4e3be"
    },
    {
        "author": "白居易",
        "paragraphs": [
            "洛陽堰上新晴日，長夏門前欲暮春。",
            "遇酒即沽逢樹歇，七年此地作閑人。"
        ],
        "title": "洛陽堰閑行",
        "id": "de50d4b3-e65f-46d6-95ee-66b91218ba38"
    },
    {
        "author": "白居易",
        "paragraphs": [
            "村杏野桃繁似雪，行人不醉爲誰開。",
            "賴逢山縣盧明府，引我花前勸一杯。"
        ],
        "title": "過永寧",
        "id": "0f20c58f-34fd-4d11-8077-1dd67371f5f1"
    },
    {
        "author": "白居易",
        "paragraphs": [
            "路傍埋骨蒿草合，壁上題詩塵蘚生。",
            "馬死七年猶悵望，自知無乃太多情。"
        ],
        "title": "往年稠桑曾喪白馬題詩廳壁今來尚存又復感懷更題絕句",
        "id": "17236446-0d47-4960-b480-d0102ae38c27"
    },
    {
        "author": "白居易",
        "paragraphs": [
            "野店東頭花落處，一條流水號羅敷。",
            "芳魂豔骨知何處，春草茫茫墓亦無。"
        ],
        "title": "羅敷水",
        "id": "e8acfd47-6c2f-43f3-becb-7808bf2664fd"
    },
    {
        "author": "白居易",
        "paragraphs": [
            "大斾擁金羈，書生得者稀。",
            "何勞問官職，豈不見光輝。",
            "赫赫人爭看，翩翩馬欲飛。",
            "不期前歲尹，駐節語依依。"
        ],
        "title": "路逢青州王大夫赴鎮立馬贈別",
        "id": "9e0c7c1b-c750-45d5-858a-1110af4c9486"
    },
    {
        "author": "白居易",
        "paragraphs": [
            "夜飲歸常晚，朝眠起更遲。",
            "舉頭中酒後，引手索茶時。",
            "拂枕青長袖，欹簪白接䍦。",
            "宿酲無興味，先是肺神知。"
        ],
        "title": "和楊同州寒食乾坑會後聞楊工部欲到知予與工部有宿酲",
        "id": "86b77fec-16af-43d7-a06b-19bcbcc17d93"
    },
    {
        "author": "白居易",
        "paragraphs": [
            "洛川汝海封畿接，履道集賢來往頻。",
            "一復時程雖不遠，百餘步地更相親。",
            "朱門陪宴多投轄，青眼留歡任吐茵。",
            "聞道郡齋還有酒，花前月下對何人。"
        ],
        "title": "和劉汝州酬侍中見寄長句因書集賢坊勝事戲而問之",
        "id": "458b9118-24ec-4746-9920-1ad8adc5cb1d"
    },
    {
        "author": "白居易",
        "paragraphs": [
            "山僧對棊坐，局上竹陰清。",
            "映竹無人見，時聞下子聲。"
        ],
        "title": "池上二絕 一",
        "id": "3b020381-c590-4afd-b04c-460c3144b783"
    },
    {
        "author": "白居易",
        "paragraphs": [
            "小娃撐小艇，偷採白蓮迴。",
            "不解藏踪跡，浮萍一道開。"
        ],
        "tags": [
            "儿童",
            "生活"
        ],
        "title": "池上二絕 二",
        "id": "5bcc5f16-f5f4-4a49-bce5-f26630de8c4d"
    },
    {
        "author": "白居易",
        "paragraphs": [
            "素是自然色，圓因裁製功。",
            "颯如松起籟，飄似鶴翻空。",
            "盛夏不銷雪，終年無盡風。",
            "引秋生手裏，藏月入懷中。",
            "麈尾斑非疋，蒲葵陋不同。",
            "何人稱相對，清瘦白鬚翁。"
        ],
        "title": "白羽扇",
        "id": "e36f65b2-4927-4499-830f-233135ce9b5d"
    },
    {
        "author": "白居易",
        "paragraphs": [
            "妓房匣鏡滿紅埃，酒庫封瓶生綠苔。",
            "居士爾時緣護戒，車公何事亦停杯。",
            "散齋香火今朝散，開素盤筵後日開。",
            "隨意往還君莫怪，坐禪僧去飲徒來。"
        ],
        "title": "五月齋戒罷宴徹樂聞韋賓客皇甫郎中飲會亦稀又知欲攜酒饌出齋先以長句呈謝",
        "id": "3d296a69-3ba9-40b7-8dfa-bff460c114c5"
    },
    {
        "author": "白居易",
        "paragraphs": [
            "午後郊園靜，晴來景物新。",
            "雨添山氣色，風借水精神。",
            "永日若爲度，獨遊何所親。",
            "仙禽狎君子，芳樹倚佳人。",
            "蟻鬬王爭肉，蝸移舍逐身。",
            "蝶雙知伉儷，蜂分見君臣。",
            "蠢蠕形雖小，逍遙性即均。",
            "不知鵬與鷃，相去幾微塵。"
        ],
        "title": "閑園獨賞",
        "id": "81d91d07-a8b2-4bf0-8ee1-3f2abbce7715"
    },
    {
        "author": "白居易",
        "paragraphs": [
            "白頭種松桂，早晚見成林。",
            "不及栽楊柳，明年便有陰。",
            "春風爲催促，副取老人心。"
        ],
        "title": "種柳三詠 一",
        "id": "e84630c7-371c-4204-9f1e-4d93c7889f9e"
    },
    {
        "author": "白居易",
        "paragraphs": [
            "從君種楊柳，夾水意如何。",
            "準擬三年後，青絲拂綠波。",
            "仍教小樓上，對唱柳枝歌。"
        ],
        "title": "種柳三詠 二",
        "id": "62631936-3402-4661-8bca-9b5eceb5ffe4"
    },
    {
        "author": "白居易",
        "paragraphs": [
            "更想五年後，千千條麴塵。",
            "路傍深映月，樓上闇藏春。",
            "愁殺閑遊客，聞歌不見人。"
        ],
        "title": "種柳三詠 三",
        "id": "b5b8f11c-2ed3-4ad7-b2e0-7040166204e0"
    },
    {
        "author": "白居易",
        "paragraphs": [
            "好官病免曾三度，散地歸休已七年。",
            "老自退閑非世棄，貧蒙強健是天憐。",
            "韋荆南去留春服，王侍中來乞酒錢。",
            "便得一年生計足，與君美食復甘眠。"
        ],
        "title": "偶吟",
        "id": "4121f030-9f08-4f25-bfad-75391bc37196"
    },
    {
        "author": "白居易",
        "paragraphs": [
            "移牀避日依松竹，解帶當風挂薜蘿。",
            "鈿砌池心綠蘋合，粉開花面白蓮多。",
            "久陰新霽宜絲管，苦熱初涼入綺羅。",
            "家醞瓶空人客絕，今宵爭奈月明何。"
        ],
        "title": "池上即事",
        "id": "e3a12b58-7384-49fd-891f-1d9df1828051"
    },
    {
        "author": "白居易",
        "paragraphs": [
            "水色昏猶白，霞光闇漸無。",
            "風荷搖破扇，波月動連珠。",
            "蟋蟀啼相應，鴛鴦宿不孤。",
            "小僮頻報夜，歸步尚踟躕。"
        ],
        "title": "南塘暝興",
        "id": "7750e8b0-7892-416b-bc70-a2274b9edf6b"
    },
    {
        "author": "白居易",
        "paragraphs": [
            "小宅里閭接，疎籬雞犬通。",
            "渠分南巷水，窗借北家風。",
            "庾信園殊小，陶潛屋不豐。",
            "何勞問寬窄，寬窄在心中。"
        ],
        "title": "小宅",
        "id": "7a387188-018f-4cc1-8351-88120e851628"
    },
    {
        "author": "白居易",
        "paragraphs": [
            "適情處處皆安樂，大抵園林勝市朝。",
            "煩鬧榮華猶易過，優閑福祿更難銷。",
            "自憐老大宜疎散，却被交親歎寂寥。",
            "終日相逢不相見，兩心相去一何遙。"
        ],
        "title": "諭親友",
        "id": "da143c23-40dd-4b8a-8437-76f31b38060c"
    },
    {
        "author": "白居易",
        "paragraphs": [
            "隼旟歸洛知何日，鶴駕還嵩莫過春。",
            "惆悵香山雲水冷，明朝便是獨遊人。"
        ],
        "title": "龍門送別皇甫澤州赴任韋山人南遊",
        "id": "65d32d60-871d-4b8d-9c85-1393eb8ef828"
    },
    {
        "author": "白居易",
        "paragraphs": [
            "柳枝謾蹋試雙袖，桑落初香嘗一杯。",
            "金屑醅濃吳米釀，銀泥衫穩越娃裁。",
            "舞時已覺愁眉展，醉後仍教笑口開。",
            "慙媿故人憐寂寞，三千里外寄歡來。"
        ],
        "title": "劉蘇州寄釀酒糯米李浙東寄楊柳枝舞衫偶因嘗酒試衫輙成長句寄謝之",
        "id": "f72d578e-203f-4d1a-9203-2e1e81dc7df5"
    },
    {
        "author": "白居易",
        "paragraphs": [
            "同州慵不去，此意復誰知。",
            "誠愛俸錢厚，其如身力衰。",
            "可憐病判案，何似醉吟詩。",
            "勞逸懸相遠，行藏決不疑。",
            "徒煩人勸諫，只合自尋思。",
            "白髮來無限，青山去有期。",
            "野心惟怕鬧，家口莫愁飢。",
            "賣却新昌宅，聊充送老資。"
        ],
        "title": "詔授同州刺史病不赴任因詠所懷",
        "id": "fd86f5e0-895f-4267-bf91-d62afe1c801d"
    },
    {
        "author": "白居易",
        "paragraphs": [
            "西戶最榮君好去，左馮雖穩我慵來。",
            "秋風一筯鱸魚鱠，張翰搖頭喚不迴。"
        ],
        "title": "寄楊六侍郎",
        "id": "01de01c2-2f5a-4ba3-a6f7-e896c00a3ee3"
    },
    {
        "author": "白居易",
        "paragraphs": [
            "離筵莫愴且同歡，共賀新恩拜舊官。",
            "屈就商山伴麋鹿，好歸芸閣狎鵷鸞。",
            "落星石上蒼苔古，畫鶴廳前白露寒。",
            "老監姓名應在壁，相思試爲拂塵看。"
        ],
        "title": "韋七自太子賓客再除祕書監以長句賀而餞之",
        "id": "a3351351-5e4a-4297-8b8c-77ca44b43ef9"
    },
    {
        "author": "白居易",
        "paragraphs": [
            "新酒此時熟，故人何日來。",
            "自從金谷別，不見玉山頹。",
            "疎索柳花盌，寂寥荷葉杯。",
            "今冬問氈帳，雪裏爲誰開。"
        ],
        "title": "酒熟憶皇甫十",
        "id": "a831a988-8bb2-4882-a0f4-f865e6b3a5f6"
    },
    {
        "author": "白居易",
        "paragraphs": [
            "禍福茫茫不可期，大都早退似先知。",
            "當君白首同歸日，是我青山獨往時。",
            "顧索素琴應不暇，憶牽黃犬定難追。",
            "麒麟作脯龍爲醢，何似泥中曳尾龜。"
        ],
        "title": "九年十一月二十一日感事而作",
        "id": "11d9e8d1-fff1-4a66-819c-31f81001fa22"
    },
    {
        "author": "白居易",
        "paragraphs": [
            "重裘暖帽寬氈履，小閣低窗深地爐。",
            "身穩心安眠未起，西京朝士得知無。"
        ],
        "title": "即事重題",
        "id": "bd786e91-4408-40e9-a198-1d21a4178fe8"
    },
    {
        "author": "白居易",
        "paragraphs": [
            "一年年覺此身衰，一日日知前事非。",
            "詠月嘲風先要減，登山臨水亦宜稀。",
            "子平嫁娶貧中畢，元亮田園醉裏歸。",
            "爲報阿連寒食下，與吾釀酒掃柴扉。"
        ],
        "title": "將歸渭村先寄舍弟",
        "id": "b84e6b34-edd5-43c9-8f48-77855d0b071c"
    },
    {
        "author": "白居易",
        "paragraphs": [
            "今日看嵩洛，迴頭歎世間。",
            "榮華急如水，憂患大於山。",
            "見苦方知樂，經忙始愛閑。",
            "未聞籠裏鳥，飛出肯飛還。"
        ],
        "title": "看嵩洛有歎",
        "id": "faa6013b-5c49-4096-afab-4d9d4358b7a6"
    },
    {
        "author": "白居易",
        "paragraphs": [
            "隨緣逐處便安閑，不入朝廷不住山。",
            "心似虛舟浮水上，身同宿鳥寄林間。",
            "尚平婚嫁了無累，馮翊符章封却還。",
            "處分貧家殘活計，匹如身後莫相關。"
        ],
        "title": "詠懷",
        "id": "ff69fcd3-3ed0-4edb-883c-f0c5bd1e59f8"
    },
    {
        "author": "白居易",
        "paragraphs": [
            "與君俱老也，自問老何如。",
            "眼澀夜先臥，頭慵朝未梳。",
            "有時扶杖出，盡日閉門居。",
            "嬾照新磨鏡，休看小字書。",
            "情於故人重，迹共少年疎。",
            "唯是閑談興，相逢尚有餘。"
        ],
        "title": "詠老贈夢得",
        "id": "4f2e0fec-11ce-41dd-bec4-62fde7499912"
    },
    {
        "author": "白居易",
        "paragraphs": [
            "承華東署三分務，履道西池七過春。",
            "歌酒優游聊卒歲，園林蕭灑可終身。",
            "留侯爵秩誠虛貴，疏受生涯未苦貧。",
            "月俸百千官二品，朝廷雇我作閑人。"
        ],
        "title": "從同州刺史改授太子少傅分司",
        "id": "18edec5f-06df-4bd0-9291-f3eb09fc93c5"
    },
    {
        "author": "白居易",
        "paragraphs": [
            "舊徑開桃李，新池鑿鳳皇。",
            "只添丞相閣，不改午橋莊。",
            "遠處塵埃少，閑中日月長。",
            "青山爲外屏，綠野是前堂。",
            "引水多隨勢，栽松不趂行。",
            "年華玩風景，春事看農桑。",
            "花妬謝家妓，蘭偷荀令香。",
            "遊絲飄酒席，瀑布濺琴牀。",
            "巢許終身穩，蕭曹到老忙。",
            "千年落公便，進退處中央。"
        ],
        "title": "奉和裴令公新成午橋莊綠野堂即事",
        "id": "d9a9bf4b-fba8-424b-b81c-309bcdade7aa"
    },
    {
        "author": "白居易",
        "paragraphs": [
            "新結一茅茨，規模儉且卑。",
            "土堦全壘塊，山木半留皮。",
            "陰合連藤架，藂香近菊籬。",
            "壁宜藜杖倚，門稱荻簾垂。",
            "窗裏風清夜，簷間月好時。",
            "留連嘗酒客，句引坐禪師。",
            "伴宿雙棲鶴，扶行一侍兒。",
            "綠醅量醆飲，紅稻約升炊。",
            "齷齪豪家笑，酸寒富室欺。",
            "陶廬閑自愛，顏巷陋誰知。",
            "螻蟻謀深穴，鷦鷯占小枝。",
            "各隨其分足，焉用有餘爲。"
        ],
        "title": "自題小草亭",
        "id": "8f5b4350-b3a6-488f-a965-62f74b8eac46"
    },
    {
        "author": "白居易",
        "paragraphs": [
            "細故隨緣盡，衰形具體微。",
            "鬬閑僧尚鬧，較瘦鶴猶肥。",
            "老遣寬裁襪，寒教厚絮衣。",
            "馬從銜草展，雞任啄籠飛。",
            "只要天和在，無令物性違。",
            "自餘君莫問，何是復何非。"
        ],
        "title": "自詠",
        "id": "91534793-58e2-4007-a6fd-0278574c7afb"
    },
    {
        "author": "白居易",
        "paragraphs": [
            "新亭未有客，景日獨何爲。",
            "趂暖泥茶竈，防寒夾竹籬。",
            "頭風初定後，眼闇欲明時。",
            "淺把三分酒，閑題數句詩。",
            "應須置兩榻，一榻待公垂。"
        ],
        "title": "新亭病後獨坐招李侍郎公垂",
        "id": "10215099-eae8-4f49-ab1e-9234041d9ebb"
    },
    {
        "author": "白居易",
        "paragraphs": [
            "軟褥短屏風，昏昏醉臥翁。",
            "鼻香茶熟後，腰暖日陽中。",
            "伴老琴長在，迎春酒不空。",
            "可憐閑氣味，唯欠與君同。"
        ],
        "title": "閑臥寄劉同州",
        "id": "a0d4a9b1-1a35-4eb8-8b8b-5b8913ecf9e8"
    },
    {
        "author": "白居易",
        "paragraphs": [
            "閑傾殘酒後，煖擁小爐時。",
            "舞看新翻曲，歌聽自作詞。",
            "魚香肥潑火，飯細滑流匙。",
            "除却慵饞外，其餘盡不知。"
        ],
        "title": "殘酌晚餐",
        "id": "f1532d0e-df2b-47ff-9a54-3a8a6f43840b"
    },
    {
        "author": "白居易",
        "paragraphs": [
            "紫綬白髭鬚，同年二老夫。",
            "論心共牢落，見面且歡娛。",
            "酒好攜來否，詩多記得無。",
            "應須爲春草，五馬少踟躕。"
        ],
        "title": "喜見劉同州夢得",
        "id": "64a65f36-c17c-4737-8706-fd941ac48535"
    },
    {
        "author": "白居易",
        "paragraphs": [
            "年老官高多別離，轉難相見轉相思。",
            "雪銷酒盡梁王起，便是鄒枚分散時。"
        ],
        "title": "裴令公席上贈別夢得",
        "id": "79de982b-0c9e-400c-8c5d-3cb7874a202d"
    },
    {
        "author": "白居易",
        "paragraphs": [
            "聞健朝朝出，乘春處處尋。",
            "天供閑日月，人借好園林。",
            "漸以狂爲態，都無悶到心。",
            "平生身得所，未省似而今。"
        ],
        "title": "尋春題諸家園林",
        "id": "0915c42f-c0c2-4af1-bdcd-3f023f4e9929"
    },
    {
        "author": "白居易",
        "paragraphs": [
            "貌隨年老欲何如，興遇春牽尚有餘。",
            "遙見人家花便入，不論貴賤與親疎。"
        ],
        "title": "又題一絕",
        "id": "26029c03-139b-4250-8550-e77d70b14489"
    },
    {
        "author": "白居易",
        "paragraphs": [
            "滄浪峽水子陵灘，路遠江深欲去難。",
            "何似家池通小院，臥房階下插魚竿。"
        ],
        "title": "家園三絕 一",
        "id": "bd37a863-b39c-4cb1-bb44-3aaf15c64680"
    },
    {
        "author": "白居易",
        "paragraphs": [
            "籬下先生時得醉，甕間吏部暫偷閑。",
            "何如家醞雙魚榼，雪夜花時長在前。"
        ],
        "title": "家園三絕 二",
        "id": "28ab6978-5543-4bfa-967e-8abc75a00bbc"
    },
    {
        "author": "白居易",
        "paragraphs": [
            "鴛鴦怕捉竟難親，鸚鵡雖籠不著人。",
            "何似家禽雙白鶴，閑行一步亦隨身。"
        ],
        "title": "家園三絕 三",
        "id": "7618a91b-a9b6-444d-8575-61fd84f81afe"
    },
    {
        "author": "白居易",
        "paragraphs": [
            "老來生計君看取，白日遊行夜醉吟。",
            "陶令有田唯種黍，鄧家無子不留金。",
            "人間榮耀因緣淺，林下幽閑氣味深。",
            "煩慮漸消虛白長，一年心勝一年心。"
        ],
        "title": "老來生計",
        "id": "dc616b8b-4fed-45e2-a8ad-a324bb938038"
    },
    {
        "author": "白居易",
        "paragraphs": [
            "三十六峰晴，雪銷嵐翠生。",
            "月留三夜宿，春引四山行。",
            "遠草初含色，寒禽未變聲。",
            "東巖最高石，唯我有題名。"
        ],
        "title": "早春題少室東巖",
        "id": "8ab8e98e-8c22-4a5a-b903-6b32212b0206"
    },
    {
        "author": "白居易",
        "paragraphs": [
            "眼重朝眠足，頭輕宿酒醒。",
            "陽光滿前戶，雪水半中庭。",
            "物變隨天氣，春生逐地形。",
            "北簷梅晚白，東岸柳先青。",
            "葱壠抽羊角，松巢墮鶴翎。",
            "老來詩更拙，吟罷少人聽。"
        ],
        "title": "早春即事",
        "id": "3c132e3f-3b9a-45f8-9149-2c885c72b93f"
    },
    {
        "author": "白居易",
        "paragraphs": [
            "樹根雪盡催花發，池岸冰消放草生。",
            "唯有鬚霜依舊白，春風於我獨無情。"
        ],
        "title": "歎春風兼贈李二十侍郎二絕 一",
        "id": "a4d58623-baf8-4736-a2eb-06b77122e969"
    },
    {
        "author": "白居易",
        "paragraphs": [
            "道場齋戒今初畢，酒伴歡娛久不同。",
            "不把一杯來勸我，無情亦得似春風。"
        ],
        "title": "歎春風兼贈李二十侍郎二絕 二",
        "id": "53d04ab4-500a-4eee-9ca3-973787774f29"
    },
    {
        "author": "白居易",
        "paragraphs": [
            "風光引步酒開顏，送老消春嵩洛間。",
            "朝蹋落花相伴出，暮隨飛鳥一時還。",
            "我爲病叟誠宜退，君是才臣豈合閑。",
            "可惜濟時心力在，放教臨水復登山。"
        ],
        "title": "春來頻與李二賓客郭外同遊因贈長句",
        "id": "1363cce8-7648-4f35-b740-cae029b08558"
    },
    {
        "author": "白居易",
        "paragraphs": [
            "二月二日新雨晴，草芽菜甲一時生。",
            "輕衫細馬春年少，十字津頭一字行。"
        ],
        "title": "二月二日",
        "id": "5788d6d0-ce3b-4b9d-86be-b18db8680405"
    },
    {
        "author": "白居易",
        "paragraphs": [
            "綠野堂開占物華，路人指道令公家。",
            "令公桃李滿天下，何用堂前更種花。"
        ],
        "tags": [
            "老师",
            "赞美"
        ],
        "title": "奉和令公綠野堂種花",
        "id": "3315eb0b-1f7b-4ab3-a68e-5d2941c4413d"
    },
    {
        "author": "白居易",
        "paragraphs": [
            "風光煙火清明日，歌哭悲歡城市間。",
            "何事不隨東洛水，誰家又葬北邙山。",
            "中橋車馬長無已，下渡舟航亦不閑。",
            "冢墓纍纍人擾擾，遼東悵望鶴飛還。"
        ],
        "title": "清明日登老君閣望洛城贈韓道士",
        "id": "90461bfa-5f84-49c0-bb30-d3fe60b62ccf"
    },
    {
        "author": "白居易",
        "paragraphs": [
            "畫堂三月初三日，絮撲窗紗燕拂簷。",
            "蓮子數杯嘗冷酒，柘枝一曲試春衫。",
            "階臨池面勝看鏡，戶映花藂當下簾。",
            "指點樓南玩新月，玉鉤素手兩纖纖。"
        ],
        "title": "三月三日",
        "id": "98f439ef-d136-4aa1-8881-c04dffb03f10"
    },
    {
        "author": "白居易",
        "paragraphs": [
            "雙鶴分離一何苦，連陰雨夜不堪聞。",
            "莫教遷客孀妻聽，嗟歎悲啼䛏殺君。"
        ],
        "title": "雨中聽琴者彈別鶴操",
        "id": "49675740-13db-4c61-b7ca-32329eb90265"
    },
    {
        "author": "白居易",
        "paragraphs": [
            "偶因冷節會嘉賓，況是平生心所親。",
            "迎接須衿疏傅老，祗供莫笑阮家貧。",
            "杯盤狼籍宜侵夜，風景闌珊欲過春。",
            "相對喜歡還悵望，同年只有此三人。"
        ],
        "title": "酬鄭二司錄與李六郎中寒食日相過同宴見贈",
        "id": "30529770-c2d9-481b-a121-ad756b2cd30a"
    },
    {
        "author": "白居易",
        "paragraphs": [
            "岸幘靜言明月夜，匡牀閑臥落花朝。",
            "二三月裏饒春睡，七八年來不早朝。",
            "濁水清塵難會合，高鵬低鷃各逍遙。",
            "眼看又上青雲去，更卜同衾一兩宵。"
        ],
        "title": "喜楊六侍御同宿",
        "id": "05ffe97c-3c5d-4a48-bbda-0074c7a76cef"
    },
    {
        "author": "白居易",
        "paragraphs": [
            "位逾三品日，年過六旬時。",
            "不道官班下，其如筋力衰。",
            "猶憐好風景，轉重舊親知。",
            "少壯難重得，歡娛且強爲。",
            "興來池上酌，醉出袖中詩。",
            "靜話開襟久，閑吟放醆遲。",
            "落花無限雪，殘鬢幾多絲。",
            "莫說傷心事，春翁易酒悲。"
        ],
        "title": "殘春詠懷贈楊慕巢侍郎",
        "id": "a7380bcd-6773-472a-9f9d-681f18e44002"
    },
    {
        "author": "白居易",
        "paragraphs": [
            "閑泊池舟靜掩扉，老身慵出客來稀。",
            "愁應暮雨留教住，春被殘鶯喚遣歸。",
            "揭甕偷嘗新熟酒，開箱試著舊生衣。",
            "冬裘夏葛相催促，垂老光陰速似飛。"
        ],
        "title": "閑居春盡",
        "id": "7f6d46b2-3471-4274-bd04-72a04f95ea7c"
    },
    {
        "author": "白居易",
        "paragraphs": [
            "宿雨洗天津，無泥未有塵。",
            "初晴迎早夏，落照送殘春。",
            "興發詩隨口，狂來酒寄身。",
            "水邊行嵬峩，橋上立逡巡。",
            "疎傅心情老，吳公政化新。",
            "三川徒有主，風景屬閑人。"
        ],
        "title": "春盡日天津橋醉吟偶呈李尹侍郎",
        "id": "696bdf92-9cff-4fd6-bf94-b45f28aa5032"
    },
    {
        "author": "白居易",
        "paragraphs": [
            "青苔地上消殘暑，綠樹陰前逐晚涼。",
            "輕屐單衫薄紗帽，淺池平岸庳藤牀。",
            "簪纓怪我情何薄，泉石諳君味甚長。",
            "徧問交親爲老計，多言宜靜不宜忙。"
        ],
        "title": "池上逐涼二首 一",
        "id": "7c2808ce-2e41-4d93-a57d-59e71d35f74d"
    },
    {
        "author": "白居易",
        "paragraphs": [
            "窗間睡足休高枕，水畔閑來上小船。",
            "櫂遣禿頭奴子撥，茶教纖手侍兒煎。",
            "門前便是紅塵地，林外無非赤日天。",
            "誰信好風清簟上，更無一事但翛然。"
        ],
        "title": "池上逐涼二首 二",
        "id": "ca468563-e19a-47ed-bbc3-0bb47188315d"
    },
    {
        "author": "白居易",
        "paragraphs": [
            "六月灘聲如猛雨，香山樓北暢師房。",
            "夜深起凭闌干立，滿耳潺湲滿面涼。"
        ],
        "title": "香山避暑二絕 一",
        "id": "2c807d44-b9d9-4e39-bf52-faa461b4a4fb"
    },
    {
        "author": "白居易",
        "paragraphs": [
            "紗巾草履竹疎衣，晚下香山蹋翠微。",
            "一路涼風十八里，臥乘籃轝睡中歸。"
        ],
        "title": "香山避暑二絕 二",
        "id": "e1f2e3b0-112c-460c-9b71-c975d025af71"
    },
    {
        "author": "白居易",
        "paragraphs": [
            "七八年來遊洛都，三分遊伴二分無。",
            "風前月下花園裏，處處唯殘个老夫。",
            "世事勞心非富貴，人間實事是歡娛。",
            "誰能逐我來閑坐，時共酣歌傾一壺。"
        ],
        "title": "老夫",
        "id": "9ec4b3a3-bb95-460e-bab8-d4bd6b607e00"
    },
    {
        "author": "白居易",
        "paragraphs": [
            "老須爲老計，老計在抽簪。",
            "山下初投足，人間久息心。",
            "亂藤遮石壁，絕澗護雲林。",
            "若要深藏處，無如此處深。"
        ],
        "title": "香山下卜居",
        "id": "0cf9d927-3dd4-4fd3-a330-c71b9b747934"
    },
    {
        "author": "白居易",
        "paragraphs": [
            "莫訝家居窄，無嫌活計貧。",
            "只緣無長物，始得作閑人。",
            "青竹單牀簟，烏紗獨幅巾。",
            "其餘皆稱是，亦足奉吾身。"
        ],
        "title": "無長物",
        "id": "4690d143-27fb-422e-9bd9-f071c3d64eaf"
    },
    {
        "author": "白居易",
        "paragraphs": [
            "手札八行詩一篇，無由相見但依然。",
            "君匡聖主方行道，我事空王正坐禪。",
            "支許徒思遊白月，夔龍未放下青天。",
            "應須且爲蒼生住，猶去懸車十四年。"
        ],
        "title": "宿香山寺酬廣陵牛相公見寄",
        "id": "e560bf2f-cb08-4ed3-a71a-424778ea55b8"
    },
    {
        "author": "白居易",
        "paragraphs": [
            "勸君買取東鄰宅，與我衡門相並開。",
            "雲映嵩峰當戶牖，月和伊水入池臺。",
            "林園亦要聞閑置，筋力應須及健迴。",
            "莫學因循白賓客，欲年六十始歸來。"
        ],
        "title": "以詩代書寄戶部楊侍郎勸買東鄰王家宅",
        "id": "c5dd7f13-2f06-4fcc-a2eb-02cf2d4de23e"
    },
    {
        "author": "白居易",
        "paragraphs": [
            "上客清談何亹亹，幽人閑思自寥寥。",
            "請君休說長安事，膝上風清琴正調。"
        ],
        "title": "贈談客",
        "id": "0cd98c5e-1750-4bb8-a364-d23ed6768481"
    },
    {
        "author": "白居易",
        "paragraphs": [
            "老住香山初到夜，秋逢白月正圓時。",
            "從今便是家山月，試問清光知不知。"
        ],
        "title": "初入香山院對月",
        "id": "3b51cd92-94e4-4cc0-98f3-5a556228ba44"
    },
    {
        "author": "白居易",
        "paragraphs": [
            "東岸菊叢西岸柳，柳陰煙合菊花開。",
            "一條秋水琉璃色，闊狹纔容小舫迴。",
            "除却悠悠白少傅，何人解入此中來。"
        ],
        "title": "題龍門堰西澗",
        "id": "c973d4d6-e2ba-4a05-b6a8-73e79955fd10"
    },
    {
        "author": "白居易",
        "paragraphs": [
            "雨暗三秋日，泥深一尺時。",
            "老人平旦出，自問欲何之。",
            "不是尋醫藥，非干送別離。",
            "素書傳好語，絳帳赴佳期。",
            "續借桃花馬，催迎楊柳姬。",
            "只愁張錄事，罰我怪來遲。"
        ],
        "title": "秋霖中奉裴令公見招早出赴會馬上先寄六韻",
        "id": "cd3d8e0c-a549-44a9-b55c-4f1c9b9befed"
    },
    {
        "author": "白居易",
        "paragraphs": [
            "一甕香醪新插芻，雙鬟小妓薄能謳。",
            "管弦漸好新教得，羅綺雖貧免外求。",
            "世上貪忙不覺苦，人間除醉即須愁。",
            "不知此事君知否，君若知時從我遊。"
        ],
        "title": "嘗酒聽歌招客",
        "id": "09976f6b-ed1e-4b35-9b1a-a3a3cebb9f6f"
    },
    {
        "author": "白居易",
        "paragraphs": [
            "露白月微明，天涼景物清。",
            "草頭珠顆冷，樓角玉鉤生。",
            "氣爽衣裳健，風疎砧杵鳴。",
            "夜衾香有思，秋簟冷無情。",
            "夢短眠頻覺，宵長起暫行。",
            "燭凝臨曉影，蟲怨欲寒聲。",
            "槿老花先盡，蓮凋子始成。",
            "四時無了日，何用歎衰榮。"
        ],
        "title": "八月三日夜作",
        "id": "2e1caa8a-5a9f-4ca9-98f0-c4e091a43d0e"
    },
    {
        "author": "白居易",
        "paragraphs": [
            "頭痛牙疼三日臥，妻看煎藥婢來扶。",
            "今朝似校擡頭語，先問南鄰有酒無。"
        ],
        "title": "病中贈南鄰覓酒",
        "id": "d54ddc0d-bcc6-4767-b42f-1961c07efe59"
    },
    {
        "author": "白居易",
        "paragraphs": [
            "輭綾腰褥薄緜被，涼冷秋天穩暖身。",
            "一覺曉眠殊有味，無因寄與早朝人。"
        ],
        "title": "曉眠後寄楊戶部",
        "id": "98feffbf-5801-4d93-bdfa-805b31a9a5b8"
    },
    {
        "author": "白居易",
        "paragraphs": [
            "涼冷三秋夜，安閑一老翁。",
            "臥遲燈滅後，睡美雨聲中。",
            "灰宿溫瓶火，香添煖被籠。",
            "曉晴寒未起，霜葉滿階紅。"
        ],
        "tags": [
            "秋天",
            "写人",
            "抒怀",
            "淡泊"
        ],
        "title": "秋雨夜眠",
        "id": "d91f5def-2309-41b2-b58c-80443c295fcb"
    },
    {
        "author": "白居易",
        "paragraphs": [
            "上客新從左輔迴，高陽興助洛陽才。",
            "已將四海聲名去，又占三春風景來。",
            "甲子等頭憐共老，文章敵手莫相猜。",
            "鄒枚未用爭詩酒，且飲梁王賀喜杯。"
        ],
        "title": "喜夢得自馮翊歸洛兼呈令公",
        "id": "6754d7b4-3ee7-4685-a5d6-f4d4d5b120bc"
    },
    {
        "author": "白居易",
        "paragraphs": [
            "紗籠燈下道場前，白日持齋夜坐禪。",
            "無復更思身外事，未能全盡世間緣。",
            "明朝又擬親杯酒，今夕先聞理管弦。",
            "方丈若能來問疾，不妨兼有散花天。"
        ],
        "title": "齋戒滿夜戲招夢得",
        "id": "2b063b5f-326b-43b4-aea5-f8a4a926e383"
    },
    {
        "author": "白居易",
        "paragraphs": [
            "水南秋一半，風景未蕭條。",
            "皂蓋迴沙苑，藍轝上洛橋。",
            "閑嘗黃菊酒，醉唱紫芝謠。",
            "稱意那勞問，請錢不早朝。"
        ],
        "title": "和令公問劉賓客歸來稱意無之作",
        "id": "f27f6e70-92a7-437b-ad15-49bff64bf675"
    },
    {
        "author": "白居易",
        "paragraphs": [
            "焰細燈將盡，聲遙漏正長。",
            "老人秋向火，小女夜縫裳。",
            "菊悴籬經雨，萍銷水得霜。",
            "今冬煖寒酒，先擬共君嘗。"
        ],
        "title": "酬夢得窮秋夜坐即事見寄",
        "id": "f8f53f24-6973-4d34-b8b6-5e81a06ae420"
    },
    {
        "author": "白居易",
        "paragraphs": [
            "楚匠饒巧思，秦箏多好音。",
            "如能惠一面，何啻直雙金。",
            "玉柱調須品，朱弦染要深。",
            "會教魔女弄，不動是禪心。"
        ],
        "title": "偶於維揚牛相公處覓得箏箏未到先寄詩來走筆戲荅",
        "id": "dd12c204-a136-437f-910a-1f9a7401d7d8"
    },
    {
        "author": "白居易",
        "paragraphs": [
            "林梢隱映夕陽殘，庭際蕭疎夜氣寒。",
            "霜草欲枯蟲思急，風枝未定鳥棲難。",
            "容衰見鏡同惆悵，身健逢杯且喜歡。",
            "應是天教相煖熱，一時垂老與閑宮。"
        ],
        "title": "荅夢得秋庭獨坐見贈",
        "id": "c173ced7-76cd-4307-a17f-43dd77459c7e"
    },
    {
        "author": "白居易",
        "paragraphs": [
            "齋宮前日滿三旬，酒榼今朝一拂塵。",
            "乘興還同訪戴客，解酲仍對姓劉人。",
            "病心湯沃寒灰活，老面花生朽木春。",
            "若怕平原怪先醉，知君未慣吐車茵。"
        ],
        "title": "長齋月滿攜酒先與夢得對酌醉中同赴令公之宴戲贈夢得",
        "id": "fda608cb-dd18-45d9-8af1-7817e7268e92"
    },
    {
        "author": "白居易",
        "paragraphs": [
            "白老忘機客，牛公濟世賢。",
            "鷗棲心戀水，鵬舉翅摩天。",
            "累就優閑秩，連操造化權。",
            "貧司甚蕭灑，榮路自喧闐。",
            "望苑三千日，台階十五年。",
            "是人皆棄忘，何物不陶甄。",
            "籃轝遊嵩嶺，油幢鎮海壖。",
            "竹篙撑釣艇，金甲擁樓船。",
            "雪夜尋僧舍，春朝列妓筵。",
            "長齋儼香火，密宴簇花鈿。",
            "自覺閑勝鬧，遙知醉笑禪。",
            "是非分未定，會合杳無緣。",
            "我正思楊府，君應望洛川。",
            "西來風褭褭，南去雁連連。",
            "日落龍門外，潮生瓜步前。",
            "秋同一時盡，月共兩鄉圓。",
            "舊眷交歡在，新文氣調全。",
            "慙無白雪曲，難荅碧雲篇。",
            "金谷詩誰賞，蕪城賦衆傳。",
            "珠應哂魚目，鉛未伏龍泉。",
            "遠訊驚魔物，深情寄酒錢。",
            "霜紈一百疋，玉柱十三弦。",
            "楚醴來尊裏，秦聲送耳邊。",
            "何時紅燭下，相對一陶然。"
        ],
        "title": "奉酬淮南牛相公思黯見寄二十四韻",
        "id": "2de7d9cf-34a7-4d97-a6b4-3ff21fbe75d2"
    },
    {
        "author": "白居易",
        "paragraphs": [
            "蓬山仙客下煙霄，對酒唯吟獨酌謠。",
            "不怕道狂揮玉爵，亦曾乘興解金貂。",
            "君稱名士誇能飲，我是愚夫肯見招。",
            "賴有伯倫爲醉伴，何愁不解傲松喬。"
        ],
        "title": "吳祕監每有美酒獨酌獨醉但蒙詩報不以飲招輙此戲酬兼呈夢得",
        "id": "89a1db3d-39bb-479e-ad72-3b4bb97ee9f9"
    },
    {
        "author": "白居易",
        "paragraphs": [
            "淒清冬夜景，搖落長年情。",
            "月帶新霜色，碪和遠雁聲。",
            "暖憐爐火近，寒覺被衣輕。",
            "枕上酬佳句，詩成夢不成。"
        ],
        "title": "酬夢得霜夜對月見懷",
        "id": "53a99c15-6da0-4c6b-a361-34489ba4ec48"
    },
    {
        "author": "白居易",
        "paragraphs": [
            "清泠玉韻兩三章，落箔銀鉤七八行。",
            "心逐報書懸雁足，夢尋來路繞羊腸。",
            "水南地空多明月，山北天寒足早霜。",
            "最恨潑醅新熟酒，迎冬不得共君嘗。"
        ],
        "title": "初冬月夜得皇甫澤州手札幷詩數篇因遣報書偶題長句",
        "id": "9cded7e0-33d9-44d4-a3d6-e6f83d084824"
    },
    {
        "author": "白居易",
        "paragraphs": [
            "新雪對新酒，憶同傾一杯。",
            "自然須訪戴，不必待延枚。",
            "陳榻無辭解，袁門莫嬾開。",
            "笙歌與談笑，隨事自將來。"
        ],
        "title": "雪中酒熟欲攜訪吳監先寄此詩",
        "id": "a849536b-d198-49f0-a04b-b7b90c96018d"
    },
    {
        "author": "白居易",
        "paragraphs": [
            "雪似鵝毛飛散亂，人披鶴氅立裴回。",
            "鄒生枚叟非無興，唯待梁王召即來。"
        ],
        "title": "酬令公雪中見贈訝不與夢得同相訪",
        "id": "cf31380f-2482-448d-9ffc-250a0fdb0861"
    },
    {
        "author": "白居易",
        "paragraphs": [
            "若無清酒兩三甕，爭向白鬚千萬莖。",
            "麴糵銷愁真得力，光陰催老苦無情。",
            "凌煙閣上功無分，伏火爐中藥未成。",
            "更擬共君何處去，且來同作醉先生。"
        ],
        "title": "題酒甕呈夢得",
        "id": "e98f5a29-cb12-43a1-be8a-21f447958a13"
    },
    {
        "author": "白居易",
        "paragraphs": [
            "一辭魏闕就商賓，散地閑居八九春。",
            "初時被目爲迂叟，近日蒙呼作隱人。",
            "冷暖俗情諳世路，是非閑論任交親。",
            "應須繩墨機關外，安置疎愚鈍滯身。"
        ],
        "title": "迂叟",
        "id": "f3597bce-26c0-4816-ad39-b2b475acbaf7"
    },
    {
        "author": "白居易",
        "paragraphs": [
            "已收身向園林下，猶寄名於祿仕間。",
            "不鍛嵇康彌嬾靜，無金疎傅更貧閑。",
            "支分門內餘生計，謝絕朝中舊往還。",
            "唯是相君忘未得，時思漢水夢巴山。"
        ],
        "title": "洛下閑居寄山南令狐相公",
        "id": "3a3a626f-e99c-4220-ba9c-f7184c7aad18"
    },
    {
        "author": "白居易",
        "paragraphs": [
            "春色有時盡，公門終日忙。",
            "兩衙但不闕，一醉亦何妨。",
            "芳樹花團雪，衰翁鬢撲霜。",
            "知君倚年少，未苦惜風光。"
        ],
        "title": "惜春贈李尹",
        "id": "24648591-4aed-4e69-a011-26958c067a0a"
    },
    {
        "author": "白居易",
        "paragraphs": [
            "時泰歲豐無事日，功成名遂自由身。",
            "前頭更有忘憂日，向上應無快活人。",
            "自去年來多事故，從今日去少交親。",
            "宜須數數謀歡會，好作開成第二春。"
        ],
        "title": "對酒勸令公開春遊宴",
        "id": "6fc37252-848e-42fd-9c59-773a1a2ca1a9"
    },
    {
        "author": "白居易",
        "paragraphs": [
            "山東纔副蒼生願，川上俄驚逝水波。",
            "履道淒涼新第宅，宣城零落舊笙歌。",
            "園荒唯有薪堪採，門冷兼無雀可羅。",
            "今日相逢偶同到，傷心不是故經過。"
        ],
        "title": "與夢得偶同到敦詩宅感而題壁",
        "id": "f679b5a3-ba16-4cbc-88ae-9762a0261e81"
    },
    {
        "author": "白居易",
        "paragraphs": [
            "劉綱與婦共昇仙，弄玉隨夫亦上天。",
            "何似沙哥領崔嫂，碧油幢引向東川。"
        ],
        "title": "楊六尚書新授東川節度使代妻戲賀兄嫂二絕 一",
        "id": "8dc84e41-c0c6-41f5-a399-58c6b3a95551"
    },
    {
        "author": "白居易",
        "paragraphs": [
            "金花銀椀饒君用，罨畫羅衣盡嫂裁。",
            "覓得黔婁爲妹壻，可能空寄蜀茶來。"
        ],
        "title": "楊六尚書新授東川節度使代妻戲賀兄嫂二絕 二",
        "id": "d2d81f14-86be-4a33-a274-d2640249d826"
    },
    {
        "author": "白居易",
        "paragraphs": [
            "郊野遊行熟，村園次第過。",
            "驀山尋浥澗，蹋水渡伊河。",
            "寒食青青草，春風瑟瑟波。",
            "逢人共杯酒，隨馬有笙歌。",
            "勝事經非少，芳辰過亦多。",
            "還須自知分，不老擬如何。"
        ],
        "title": "閑遊即事",
        "id": "e818e044-b74e-449c-bae7-3027fc00d799"
    },
    {
        "author": "白居易",
        "paragraphs": [
            "七十欠四歲，此生那足論。",
            "每因悲物故，還且喜身存。",
            "安得頭長黑，爭教眼不昏。",
            "交游成拱木，婢僕見曾孫。",
            "瘦覺腰金重，衰憐鬢雪繁。",
            "將何理老病，應付與空門。"
        ],
        "title": "六十六",
        "id": "d19fe25f-6188-47cf-b056-068b222ebf9f"
    },
    {
        "author": "白居易",
        "paragraphs": [
            "老更驚年改，閑先覺日長。",
            "晴熏榆莢黑，春染柳梢黃。",
            "雲破山呈色，冰融水放光。",
            "低平穩船舫，輕暖好衣裳。",
            "白角三升榼，紅茵六尺牀。",
            "偶遊難得伴，獨醉不成狂。",
            "我有中心樂，君無外事忙。",
            "經過莫慵嬾，相去兩三坊。"
        ],
        "title": "池上早春即事招夢得",
        "id": "1f716ee9-0091-4f55-b488-9254a9822c20"
    },
    {
        "author": "白居易",
        "paragraphs": [
            "照梁初日光相似，出水新蓮豔不如。",
            "却寄兩條君令取，明年雙引入中書。"
        ],
        "title": "因夢得題公垂所寄蠟燭因寄公垂",
        "id": "407ef767-6e67-4104-9f2a-c2377db682f9"
    },
    {
        "author": "白居易",
        "paragraphs": [
            "最憶樓花千萬朵，偏憐堤柳兩三株。",
            "擬提社酒攜村妓，擅入朱門莫怪無。"
        ],
        "title": "令公南莊花柳正盛欲偷一賞先寄二篇 一",
        "id": "4cf1bd48-8ce3-4e50-bbbb-e5b0f491c801"
    },
    {
        "author": "白居易",
        "paragraphs": [
            "可惜亭臺閑度日，欲偷風景暫遊春。",
            "只愁花裏鶯饒舌，飛入宮城報主人。"
        ],
        "title": "令公南莊花柳正盛欲偷一賞先寄二篇 二",
        "id": "d41ce0e5-b035-4626-aefd-dc9e4f8a5d7a"
    },
    {
        "author": "白居易",
        "paragraphs": [
            "九十不衰真地仙，六旬猶健亦天憐。",
            "今年相遇鶯花月，此夜同歡歌酒筵。",
            "四座齊聲和絲竹，兩家隨分鬬金鈿。",
            "留君到曉無他意，圖向君前作少年。"
        ],
        "title": "春夜宴席上戲贈裴淄川",
        "id": "48bf8656-8ff7-4380-bd51-9756b415c512"
    },
    {
        "author": "白居易",
        "paragraphs": [
            "年顏老少與君同，眼未全昏耳未聾。",
            "放醉臥爲春日伴，趂歡行入少年叢。",
            "尋花借馬煩川守，弄水偷船惱令公。",
            "聞道洛城人盡怪，呼爲劉白二狂翁。"
        ],
        "title": "贈夢得",
        "id": "a6c94e80-a5eb-4519-89ab-d3b6a142330c"
    },
    {
        "author": "白居易",
        "paragraphs": [
            "病容衰慘澹，芳景晚蹉跎。",
            "無計留春得，爭能奈老何。",
            "篇章慵報荅，杯讌喜經過。",
            "顧我酒狂久，負君詩債多。",
            "敢辭攜綠蟻，只願見青娥。",
            "最憶陽關唱，真珠一串歌。"
        ],
        "title": "晚春欲攜酒尋沈四著作先以六韻寄之",
        "id": "f8956f39-ab8c-4c5c-8057-39daad4b2d97"
    },
    {
        "author": "白居易",
        "paragraphs": [
            "三月草萋萋，黃鶯歇又啼。",
            "柳橋晴有絮，沙路潤無泥。",
            "禊事修初半，遊人到欲齊。",
            "金鈿耀桃李，絲管駭鳧鷖。",
            "轉岸迴船尾，臨流簇馬蹄。",
            "鬧翻揚子渡，蹋破魏王堤。",
            "妓接謝公宴，詩陪荀令題。",
            "舟同李膺泛，醴爲穆生攜。",
            "水引春心蕩，花牽醉眼迷。",
            "塵街從鼓動，煙樹任鴉棲。",
            "舞急紅腰軟，歌遲翠黛低。",
            "夜歸何用燭，新月鳳樓西。"
        ],
        "title": "三月三日祓禊洛濱",
        "id": "618258f5-94bc-441f-abfb-858611aca56e"
    },
    {
        "author": "白居易",
        "paragraphs": [
            "龍節對持真可愛，雁行相接更堪誇。",
            "兩川風景同三月，千里江山屬一家。",
            "魯衛定知連氣色，潘楊亦覺有光華。",
            "應憐洛下分司伴，冷宴閑遊老看花。"
        ],
        "title": "同夢得暮春寄賀東西川二楊尚書",
        "id": "bd0a494f-a2e5-4b77-b828-ccaf9595e52e"
    },
    {
        "author": "白居易",
        "paragraphs": [
            "一行弱柳前年種，數尺柔條今日新。",
            "漸欲拂他騎馬客，未多遮得上樓人。",
            "須教碧玉羞眉黛，莫與紅桃作麴塵。",
            "爲報金堤千萬樹，饒伊未敢苦爭春。"
        ],
        "title": "喜小樓西新柳抽條",
        "id": "23d29c51-acf8-4d60-a761-c24675021791"
    },
    {
        "author": "白居易",
        "paragraphs": [
            "料合同惆悵，花殘酒亦殘。",
            "醉心忘老易，醒眼別春難。",
            "獨出雖慵嬾，相逢定喜歡。",
            "還攜小蠻去，試覓老劉看。"
        ],
        "title": "晚春酒醒尋夢得",
        "id": "3c3fc9e6-aac2-4497-a3f5-76f0a803478c"
    },
    {
        "author": "白居易",
        "paragraphs": [
            "服氣崔常侍，燒丹鄭舍人。",
            "常期生羽翼，那忽化灰塵。",
            "每遇淒涼事，還思潦倒身。",
            "唯知趂杯酒，不解鍊金銀。",
            "睡適三尸性，慵安五藏神。",
            "無憂亦無喜，六十六年春。"
        ],
        "title": "感事",
        "id": "cc2e3197-9444-4690-bf6b-bddc6f31df4f"
    },
    {
        "author": "白居易",
        "paragraphs": [
            "陶廬僻陋那堪比，謝墅幽微不足攀。",
            "何似嵩峰三十六，長隨申甫作家山。"
        ],
        "title": "和裴令公南莊絕句",
        "id": "e8b940a9-ec1a-4f14-a317-1feeb82ba04b"
    },
    {
        "author": "白居易",
        "paragraphs": [
            "伊水分來不自由，無人解愛爲誰流。",
            "家家拋向牆根底，唯我栽蓮越小樓。"
        ],
        "title": "宅西有流水牆下構小樓臨玩之時頗有幽趣因命歌酒聊以自娛獨醉獨吟偶題五絕句 一",
        "id": "82043ca1-e3da-45c3-93b1-82f8207a1ce8"
    },
    {
        "author": "白居易",
        "paragraphs": [
            "水色波文何所似，麴塵羅帶一條斜。",
            "莫言羅帶春無主，自置樓來屬白家。"
        ],
        "title": "宅西有流水牆下構小樓臨玩之時頗有幽趣因命歌酒聊以自娛獨醉獨吟偶題五絕句 二",
        "id": "c61a5c72-1cea-4aaf-85bd-15e7d9f61b55"
    },
    {
        "author": "白居易",
        "paragraphs": [
            "日灩水光搖素壁，風飄樹影拂朱欄。",
            "皆言此處宜弦管，試奏霓裳一曲看。"
        ],
        "title": "宅西有流水牆下構小樓臨玩之時頗有幽趣因命歌酒聊以自娛獨醉獨吟偶題五絕句 三",
        "id": "5bd8f33b-6f97-4093-b7ad-9a2ec0ee4d36"
    },
    {
        "author": "白居易",
        "paragraphs": [
            "霓裳奏罷唱梁州，紅袖斜翻翠黛愁。",
            "應是遙聞勝近聽，行人欲過盡迴頭。"
        ],
        "title": "宅西有流水牆下構小樓臨玩之時頗有幽趣因命歌酒聊以自娛獨醉獨吟偶題五絕句 四",
        "id": "5bf6eec2-9e9b-4c5c-902e-28f3e1c1e043"
    },
    {
        "author": "白居易",
        "paragraphs": [
            "獨醉還須得歌舞，自娛何必要親賓。",
            "當時一部清商樂，亦不長將樂外人。"
        ],
        "title": "宅西有流水牆下構小樓臨玩之時頗有幽趣因命歌酒聊以自娛獨醉獨吟偶題五絕句 五",
        "id": "047cc6b5-d1d3-495f-8618-0d5422df595a"
    },
    {
        "author": "白居易",
        "paragraphs": [
            "籃舁出即忘歸舍，柴戶昏猶未掩關。",
            "聞客病時慙體健，見人忙處覺心閑。",
            "清涼秋寺行香去，和暖春城拜表還。",
            "木雁一篇須記取，致身才與不才間。"
        ],
        "title": "偶作",
        "id": "bb7ba540-75dd-4717-9d0b-e4f88931d53e"
    },
    {
        "author": "白居易",
        "paragraphs": [
            "淮南揮手拋紅斾，洛下迴頭向白雲。",
            "政事堂中老丞相，制科場裏舊將軍。",
            "宮城煙月饒全占，關塞風光請半分。",
            "詩酒放狂猶得在，莫欺白叟與劉君。"
        ],
        "title": "因夢得酬牛相公初到洛中小飲見贈",
        "id": "cec4e78b-c91b-4bee-8b27-9a12fe6d6b43"
    },
    {
        "author": "白居易",
        "paragraphs": [
            "幽僻囂塵外，清涼水木間。",
            "臥風秋拂簟，步月夜開關。",
            "且得身安泰，從他世險艱。",
            "但休爭要路，不必入深山。",
            "軒鶴留何用，泉魚放不還。",
            "誰人知此味，臨老十年閑。"
        ],
        "title": "幽居早秋閑詠",
        "id": "eebcb493-b76b-4ccf-b258-0b704a24cd4c"
    },
    {
        "author": "白居易",
        "paragraphs": [
            "掩抑復淒清，非琴不是箏。",
            "還彈樂府曲，別占阮家名。",
            "古調何人識，初聞滿座驚。",
            "落盤珠歷歷，搖珮玉琤琤。",
            "似勸杯中物，如含林下情。",
            "時移音律改，豈是昔時聲。"
        ],
        "title": "和令狐僕射小飲聽阮咸",
        "id": "8ae31a9a-1271-4bd1-8d56-b7be57aa5c5e"
    },
    {
        "author": "白居易",
        "paragraphs": [
            "白髮逢秋王，丹砂見火空。",
            "不能留姹女，爭免作衰翁。",
            "賴有杯中綠，能爲面上紅。",
            "少年心不遠，只在半酣中。"
        ],
        "title": "燒藥不成命酒獨醉",
        "id": "228b1330-b470-4493-9dcb-77d4345e7a5d"
    },
    {
        "author": "白居易",
        "paragraphs": [
            "別時暮雨洛橋岸，到日涼風汾水波。",
            "荀令見君應問我，爲言秋草閉門多。"
        ],
        "title": "送盧郎中赴河東裴令公幕",
        "id": "4dbfde36-7fc1-4940-af75-cb372c122a11"
    },
    {
        "author": "白居易",
        "paragraphs": [
            "君於覺路深留意，我亦禪門薄致功。",
            "未悟病時須去病，已知空後莫依空。",
            "白衣臥病嵩山下，皁蓋行春楚水東。",
            "誰道三年千里別，兩心同在道場中。"
        ],
        "title": "送李滁州",
        "id": "4eff91f7-73ae-479e-8358-eefc83eb8b44"
    },
    {
        "author": "白居易",
        "paragraphs": [
            "一日不見如三月，一月相思如七年。",
            "似隔山河千里地，仍當風雨九秋天。",
            "明朝齋滿相尋去，挈榼抱衾同醉眠。"
        ],
        "title": "長齋月滿寄思黯",
        "id": "e70c1682-d50e-4e24-8369-ed952f93ecd8"
    },
    {
        "author": "白居易",
        "paragraphs": [
            "霜殺中庭草，冰生後院池。",
            "有風空動樹，無葉可辭枝。",
            "十月苦長夜，百年強半時。",
            "新開一瓶酒，那得不相思。"
        ],
        "title": "冬夜對酒寄皇甫十",
        "id": "b900332c-ebca-4e16-a556-9c7618b87a2c"
    },
    {
        "author": "白居易",
        "paragraphs": [
            "衰翁歲除夜，對酒思悠然。",
            "草白經霜地，雲黃欲雪天。",
            "醉依香枕坐，慵傍煖爐眠。",
            "洛下閑來久，明朝是十年。"
        ],
        "title": "歲除夜對酒",
        "id": "45715f0e-5271-42b5-bc67-69604b1ff5ce"
    },
    {
        "author": "白居易",
        "paragraphs": [
            "天上中台正，人間一品高。",
            "休明值堯舜，勳業過蕭曹。",
            "始擅文三捷，終兼武六韜。",
            "動人名赫赫，憂國意忉忉。",
            "盪蔡擒封豕，平齊斬巨鼇。",
            "兩河收土宇，四海定波濤。",
            "寵重移宮籥，恩新換閫旄。",
            "保釐東宅靜，守護北門牢。",
            "晉國封疆闊，幷州士馬豪。",
            "胡兵驚赤幟，邊雁避烏號。",
            "令下流如水，仁霑澤似膏。",
            "路喧歌五袴，軍醉感單醪。",
            "將校森貔武，賓僚儼雋髦。",
            "客無煩夜柝，吏不犯秋毫。",
            "神在臺駘助，魂亡獫狁逃。",
            "德星銷彗孛，霖雨滅腥臊。",
            "烽戍高臨代，關河遠控洮。",
            "汾雲晴漠漠，朔吹冷颾颾。",
            "豹尾交牙戟，蚪鬚捧佩刀。",
            "通天白犀帶，照地紫麟袍。",
            "羌管吹楊柳，燕姬酌蒲萄。",
            "銀含鑿落醆，金屑琵琶槽。",
            "遙想從軍樂，應忘報國勞。",
            "紫微留北闕，綠野寄東臯。",
            "忽憶前時會，多慙下客叨。",
            "清宵陪讌話，美景從遊遨。",
            "花月還同賞，琴詩雅自操。",
            "朱弦拂宮徵，洪筆振風騷。",
            "近竹開方丈，依林架桔槔。",
            "春池八九曲，畫舫兩三艘。",
            "徑滑苔黏屐，潭深水沒篙。",
            "綠絲縈岸柳，紅粉映樓桃。",
            "爲穆先陳醴，招劉共藉糟。",
            "舞鬟金翡翠，歌頸玉蠐螬。",
            "盛德終難過，明時豈易遭。",
            "公雖慕張范，帝未舍伊臯。",
            "眷戀心方結，踟躕首已搔。",
            "鸞皇上寥廓，燕雀任蓬蒿。",
            "欲獻文狂簡，徒煩思鬱陶。",
            "可憐四百字，輕重抵鴻毛。"
        ],
        "title": "寄獻北都留守裴令公",
        "id": "269e39c7-8e54-43de-bad4-86909285f911"
    },
    {
        "author": "白居易",
        "paragraphs": [
            "我是知君者，君今意若何。",
            "窮通時不定，苦樂事相和。",
            "東蜀歡殊渥，西江歎逝波。",
            "只緣榮貴極，翻使感傷多。",
            "行斷風驚雁，年侵日下坡。",
            "片心休慘戚，雙鬢已蹉跎。",
            "紫綬黃金印，青幢白玉珂。",
            "老將榮補貼，愁用道銷磨。",
            "外府饒杯酒，中堂有綺羅。",
            "應須引滿飲，何不放狂歌？",
            "錦水通巴峽，香山對洛河。",
            "將軍馳鐵馬，少傅步銅駝。",
            "深契憐松竹，高情憶薜蘿。",
            "懸車年甚遠，未敢故相過。"
        ],
        "title": "和東川楊慕巢尚書府中獨坐感戚在懷見寄十四韻",
        "id": "6555677c-1bfc-4c14-bd1a-97464811f003"
    },
    {
        "author": "白居易",
        "paragraphs": [
            "性與時相遠，身將世兩忘。",
            "寄名朝士籍，寓興少年場。",
            "老豈無談笑，貧猶有酒漿。",
            "隨時來伴侶，逐日用風光。",
            "數數遊何爽，些些病未妨。",
            "天教榮啓樂，人恕接輿狂。",
            "改業爲逋客，移家住醉鄉。",
            "不論招夢得，兼擬誘奇章。",
            "要路風波險，權門市井忙。",
            "世間無可戀，不是不思量。"
        ],
        "title": "分司洛中多暇數與諸客宴遊醉後狂吟偶成十韻因招夢得賓客兼呈思黯奇章公",
        "id": "7911d0ba-5c2c-4e76-9c99-c884396c093c"
    },
    {
        "author": "白居易",
        "paragraphs": [
            "今旦夫妻喜，他人豈得知。",
            "自嗟生女晚，敢訝見孫遲。",
            "物以稀爲貴，情因老更慈。",
            "新年逢吉日，滿月乞名時。",
            "桂燎熏花果，蘭湯洗玉肌。",
            "懷中有可抱，何必是男兒。"
        ],
        "title": "小歲日喜談氏外孫女孩滿月",
        "id": "61a52053-8753-4961-917f-f95ed1c3bea8"
    },
    {
        "author": "白居易",
        "paragraphs": [
            "誰能嗟歎光陰暮，豈復憂愁活計貧。",
            "忽忽不知頭上事，時時猶憶眼中人。",
            "早爲良友非交勢，晚接嘉姻不失親。",
            "最喜兩家婚嫁畢，一時抽得尚平身。"
        ],
        "title": "閑吟贈皇甫郎中親家翁",
        "id": "f32d7165-5a28-43c4-8559-5de69bd00c7f"
    },
    {
        "author": "白居易",
        "paragraphs": [
            "病來知少客，誰可以爲娛。",
            "日晏開門未，秋寒有酒無。",
            "自宜相慰問，何必待招呼。",
            "小疾無妨飲，還須挈一壺。"
        ],
        "title": "夢得臥病攜酒相尋先以此寄",
        "id": "32277eaf-e49a-4772-97f7-157aa485f592"
    },
    {
        "author": "白居易",
        "paragraphs": [
            "鍾乳三千兩，金釵十二行。",
            "妬他心似火，欺我鬢如霜。",
            "慰老資歌笑，銷愁仰酒漿。",
            "眼看狂不得，狂得且須狂。"
        ],
        "title": "酬思黯戲贈同用狂字",
        "id": "416db338-76c7-40c3-b52a-b4543a4df824"
    },
    {
        "author": "白居易",
        "paragraphs": [
            "狂夫與我兩相忘，故態些些亦不妨。",
            "縱酒放歌聊自樂，接輿爭解教人狂。"
        ],
        "title": "又戲荅絕句",
        "id": "42cd174f-9d4a-4b03-90f9-ce1018fc0519"
    },
    {
        "author": "白居易",
        "paragraphs": [
            "緘題重疊語殷勤，存沒交親自此分。",
            "前月使來猶理命，今朝詩到是遺文。",
            "銀鉤見晚書無報，玉樹埋深哭不聞。",
            "最感一行絕筆字，尚言千萬樂天君。"
        ],
        "title": "令狐相公與夢得交情素深眷予分亦不淺一聞薨逝相顧泫然旋有使來得前月未歿之前數日書及詩寄贈夢得哀吟悲歎寄情于詩詩成示予感而繼和",
        "id": "f85622f9-3067-4311-bd3c-12e69a6649e8"
    },
    {
        "author": "白居易",
        "paragraphs": [
            "水南水北雪紛紛，雪裏歡遊莫厭頻。",
            "日日暗來唯老病，年年少去是交親。",
            "碧氈帳暖梅花濕，紅燎爐香竹葉春。",
            "今日鄒枚俱在洛，梁園置酒召何人。"
        ],
        "title": "洛下雪中頻與劉李二賓客宴集因寄汴州李尚書",
        "id": "2edea3aa-144f-4168-b760-2517740699b0"
    },
    {
        "author": "白居易",
        "paragraphs": [
            "看題錦繡報瓊瓌，俱是人天第一才。",
            "好遣文星守躔次，亦須防有客星來。"
        ],
        "title": "看夢得題荅李侍郎詩詩中有文星之句因戲和之",
        "id": "ce7edb41-4bd3-4bc1-98e6-943f7c0ac145"
    },
    {
        "author": "白居易",
        "paragraphs": [
            "祿俸優饒官不卑，就中閑適是分司。",
            "風光暖助遊行處，雨雪寒供飲宴時。",
            "肥馬輕裘還且有，麤歌薄酒亦相隨。",
            "微躬所要今皆得，只是蹉跎得校遲。"
        ],
        "title": "閑適",
        "id": "ed7c5788-2d19-4cce-8b33-161f3db13e3d"
    },
    {
        "author": "白居易",
        "paragraphs": [
            "何時得見十三弦，待取無雲有月天。",
            "願得金波明似鏡，鏡中照出月中仙。"
        ],
        "title": "戲荅思黯",
        "id": "55109dea-a8a7-4de0-9e14-ab4d7c4f1a50"
    },
    {
        "author": "白居易",
        "paragraphs": [
            "安石風流無奈何，欲將赤驥換青娥。",
            "不辭便送東山去，臨老何人與唱歌。"
        ],
        "title": "酬裴令公贈馬相戲",
        "id": "ea0eef3c-8815-49b5-aafa-96bc981679e2"
    },
    {
        "author": "白居易",
        "paragraphs": [
            "暮齒忽將及，同心私自憐。",
            "漸衰宜減食，已喜更加年。",
            "紫綬行聯袂，籃轝出比肩。",
            "與君同甲子，歲酒合誰先。"
        ],
        "title": "新歲贈夢得",
        "id": "c06ae7be-028e-4861-b29c-e081eb3fa8bd"
    },
    {
        "author": "白居易",
        "paragraphs": [
            "正月晴和風氣新，紛紛已有醉遊人。",
            "帝城花笑長齋客，三十年來負早春。"
        ],
        "title": "早春持齋荅皇甫十見贈",
        "id": "d5492348-63aa-4354-b6a0-b0940e15a419"
    },
    {
        "author": "白居易",
        "paragraphs": [
            "霜鬢莫欺今老矣，一杯莫笑便陶然。",
            "陳郎中處爲高戶，裴使君前作少年。",
            "顧我獨狂多自哂，與君同病最相憐。",
            "月終齋滿誰開素，須擬奇章置一筵。"
        ],
        "title": "戲贈夢得兼呈思黯",
        "id": "53b02afe-b045-4c34-a0d5-f9db04e489dc"
    },
    {
        "author": "白居易",
        "paragraphs": [
            "南莊勝處心常憶，借問軒車早晚遊。",
            "美景難忘竹廊下，好風爭奈柳橋頭。",
            "冰消見水多於地，雪霽看山盡入樓。",
            "若待春深始同賞，鶯殘花落却堪愁。"
        ],
        "title": "早春憶遊思黯南莊因寄長句",
        "id": "3c71472b-cd6e-4f4e-a90d-2f8a83136b39"
    },
    {
        "author": "白居易",
        "paragraphs": [
            "漠漠復雰雰，東風散玉塵。",
            "明催竹窗曉，寒退柳園春。",
            "綠醞香堪憶，紅爐暖可親。",
            "忍心三兩日，莫作破齋人。"
        ],
        "title": "酬皇甫十早春對雪見贈",
        "id": "08bee2c4-6577-460e-8223-ca08334ce6c0"
    },
    {
        "author": "白居易",
        "paragraphs": [
            "謝家別墅最新奇，山展屏風花夾籬。",
            "曉月漸沈橋脚底，晨光初照屋梁時。",
            "臺頭有酒鶯呼客，水面無塵風洗池。",
            "除却吟詩兩閑客，此中情狀更誰知。"
        ],
        "title": "奉和思黯自題南莊見示兼呈夢得",
        "id": "625ab649-4839-418f-a65b-4c64feb00f5e"
    },
    {
        "author": "白居易",
        "paragraphs": [
            "可憐官職好文詞，五十專城未是遲。",
            "曉日鏡前無白髮，春風門外有紅旗。",
            "郡中何處堪攜酒，席上誰人解和詩。",
            "唯共交親開口笑，知君不及洛陽時。"
        ],
        "title": "送蘄春李十九使君赴郡",
        "id": "45fdc966-f43d-4336-b41c-bcc3b52f5273"
    },
    {
        "author": "白居易",
        "paragraphs": [
            "野鶴一辭籠，虛舟長任風。",
            "送愁還鬧處，移老入閑中。",
            "身更求何事，天將富此翁。",
            "此翁何處富，酒庫不曾空。"
        ],
        "title": "自題酒庫",
        "id": "cc4f12d4-0e21-46e5-a83b-38544402c509"
    },
    {
        "author": "白居易",
        "paragraphs": [
            "不知楊六逢寒食，作底歡娛過此辰。",
            "兜率寺高宜望月，嘉陵江近好遊春。",
            "蠻旗似火行隨馬，蜀妓如花坐遶身。",
            "不使黔婁夫婦看，誇張富貴向何人。"
        ],
        "title": "寒食日寄楊東川",
        "id": "877bdb1e-9884-4059-9cc0-bff7e9364f72"
    },
    {
        "author": "白居易",
        "paragraphs": [
            "桂華詞意苦丁寧，唱到常娥醉便醒。",
            "此是人間腸斷曲，莫教不得意人聽。"
        ],
        "title": "醉後聽唱桂華曲",
        "id": "2af83135-180d-4983-938d-f195dc4451fc"
    },
    {
        "author": "白居易",
        "paragraphs": [
            "賓客懶逢迎，翛然池館清。",
            "簷閑空燕語，林靜未蟬鳴。",
            "葷血還休食，杯觴亦罷傾。",
            "三春多放逸，五月暫修行。",
            "香印朝煙細，紗燈夕焰明。",
            "交遊諸長老，師事古先生。",
            "禪後心彌寂，齋來體更輕。",
            "不唯忘肉味，兼擬滅風情。",
            "蒙以聲聞待，難將戲論爭。",
            "虛空若有佛，靈運恐先成。"
        ],
        "title": "酬夢得以予五月長齋延僧徒絕賓友見戲十韻",
        "id": "3e87f8bd-3832-4845-916e-6247ec4ff784"
    },
    {
        "author": "白居易",
        "paragraphs": [
            "去歲暮春上巳，共泛洛水中流。",
            "今歲暮春上巳，獨立香山下頭。",
            "風光閑寂寂，旌斾遠悠悠。",
            "丞相府歸晉國，太行山礙幷州。",
            "鵬背負天龜曳尾，雲泥不可得同遊。"
        ],
        "title": "奉和裴令公三月上巳日遊太原龍泉憶去歲禊洛見示之作",
        "id": "fe2d8cab-b2da-4652-8bcf-98c58e85a4f7"
    },
    {
        "author": "白居易",
        "paragraphs": [
            "舊有潢汚泊，今爲白水塘。",
            "笙歌聞四面，樓閣在中央。",
            "春變煙波色，晴添樹木光。",
            "龍泉信爲美，莫忘午橋莊。"
        ],
        "title": "又和令公新開龍泉晉水二池",
        "id": "e53ca024-bac4-44c1-9fb9-ef5f8caa5c8f"
    },
    {
        "author": "白居易",
        "paragraphs": [
            "窗明簾薄透朝光，臥整巾簪起下牀。",
            "背壁燈殘經宿焰，開箱衣帶隔年香。",
            "無情亦任他春去，不醉爭銷得晝長。",
            "一部清商一壺酒，與君明日暖新堂。"
        ],
        "title": "早夏曉興贈夢得",
        "id": "8d6b3c0d-50b9-4a5d-9260-f9793744a54e"
    },
    {
        "author": "白居易",
        "paragraphs": [
            "危亭絕頂四無鄰，見盡三千世界春。",
            "但覺虛空無障礙，不知高下幾由旬。",
            "迴看官路三條線，却望都城一片塵。",
            "賓客暫遊無半日，王侯不到便終身。",
            "始知天造空閑境，不爲忙人富貴人。"
        ],
        "title": "春日題乾元寺上方最高峰亭",
        "id": "2b6db47a-31ac-454f-abb0-4d42d89f4cf5"
    },
    {
        "author": "白居易",
        "paragraphs": [
            "錯落復崔嵬，蒼然玉一堆。",
            "峰駢仙掌出，罅坼劒門開。",
            "峭頂高危矣，盤根下壯哉。",
            "精神欺竹樹，氣色壓亭臺。",
            "隱起磷磷狀，凝成瑟瑟胚。",
            "廉稜露鋒刃，清越扣瓊瑰。",
            "岌嶪形將動，巍峩勢欲摧。",
            "奇應潛鬼怪，靈合蓄雲雷。",
            "黛潤霑新雨，斑明點古苔。",
            "未曾栖鳥雀，不肯染塵埃。",
            "尖削琅玕筍，窪剜瑪瑙罍。",
            "海神移碣石，畫障簇天台。",
            "在世爲尤物，如人負逸才。",
            "渡江一葦載，入洛五丁推。",
            "出處雖無意，升沈亦有媒。",
            "拔從水府底，置向相庭隈。",
            "對稱吟詩句，看宜把酒杯。",
            "終隨金礪用，不學玉山頹。",
            "疎傅心偏愛，園公眼屢迴。",
            "共嗟無此分，虛管太湖來。"
        ],
        "tags": [
            "太湖"
        ],
        "title": "奉和思黯相公以李蘇州所寄太湖石奇狀絕倫因題二十韻見示兼呈夢得",
        "id": "5a23f935-734e-424b-b878-94c7abb31547"
    },
    {
        "author": "白居易",
        "paragraphs": [
            "新晴夏景好，復此池邊地。",
            "煙樹綠含滋，水風清有味。",
            "便成林下隱，都忘門前事。",
            "騎吏引歸軒，始知身富貴。"
        ],
        "title": "奉和思黯相公雨後林園四韻見示",
        "id": "4adabd9f-fbac-40c4-ae32-3cb2f338d127"
    },
    {
        "author": "白居易",
        "paragraphs": [
            "魚筍朝餐飽，蕉紗暑服輕。",
            "欲爲窗下寢，先傍水邊行。",
            "晴引鶴雙舞，秋生蟬一聲。",
            "無人解相訪，有酒共誰傾。",
            "老更諳時事，閑多見物情。",
            "只應劉與白，二叟自相迎。"
        ],
        "title": "晚夏閑居絕無賓客欲尋夢得先寄此詩",
        "id": "bd69db74-268c-466f-94df-26277d4c9afe"
    },
    {
        "author": "白居易",
        "paragraphs": [
            "下車書奏龔黃課，動筆詩傳鮑謝風。",
            "江郡謳謠誇杜母，洛城歡會憶車公。",
            "笛愁春盡梅花裏，簟冷秋生薤葉中。",
            "不道蘄州歌酒少，使君難稱與誰同。"
        ],
        "title": "寄李蘄州",
        "id": "27b3c724-d5ec-4504-97a4-a9df022770e7"
    },
    {
        "author": "白居易",
        "paragraphs": [
            "暮去朝來無歇期，炎涼闇向雨中移。",
            "夜長祗合愁人覺，秋冷先應瘦客知。",
            "兩幅彩箋揮逸翰，一聲寒玉振清辭。",
            "無憂無病身榮貴，何故沈吟亦感時。"
        ],
        "title": "酬思黯相公晚夏雨後感秋見贈",
        "id": "04c605e1-caf5-4d03-958b-e1938a1ae10d"
    },
    {
        "author": "白居易",
        "paragraphs": [
            "淒淒苦雨暗銅駞，嫋嫋涼風起漕河。",
            "自夏及秋晴日少，從朝至暮悶時多。",
            "鷺臨池立窺魚笱，隼傍林飛拂雀羅。",
            "賴有杯中神聖物，百憂無奈十分何。"
        ],
        "title": "久雨閑悶對酒偶吟",
        "id": "a9721830-09b6-4f5c-9953-b5d260b54977"
    },
    {
        "author": "白居易",
        "paragraphs": [
            "夜來秋雨後，秋氣颯然新。",
            "團扇先辭手，生衣不著身。",
            "更添砧引思，難與簟相親。",
            "此境誰偏覺，貧閑老瘦人。"
        ],
        "title": "雨後秋涼",
        "id": "8776313d-c1bd-4c33-9bfe-4b5c393189a2"
    },
    {
        "author": "白居易",
        "paragraphs": [
            "吾衰寡情趣，君病懶經過。",
            "其奈西樓上，新秋明月何。",
            "庭蕪淒白露，池色澹金波。",
            "況是初長夜，東城砧杵多。"
        ],
        "title": "酬夢得早秋夜對月見寄",
        "id": "1b76a756-3d2f-457f-a63c-b2d3ffd09c55"
    },
    {
        "author": "白居易",
        "paragraphs": [
            "賢愚共在浮生內，貴賤同趨羣動間。",
            "多見忙時已衰病，少聞健日肯休閑。",
            "鷹飢受緤從難退，鶴老乘軒亦不還。",
            "唯有風流謝安石，拂衣攜妓入東山。"
        ],
        "title": "題謝公東山障子",
        "id": "fe9ae8b7-09f0-4ad6-8ee4-e49ee238809c"
    },
    {
        "author": "白居易",
        "paragraphs": [
            "年年衰老交遊少，處處蕭條書信稀。",
            "唯有巢兄不相忘，春茶未斷寄秋衣。"
        ],
        "title": "謝楊東川寄衣服",
        "id": "1399a743-11cd-4b38-8e1d-efdcf9dafc5a"
    },
    {
        "author": "白居易",
        "paragraphs": [
            "老大多情足往還，招僧待客夜開關。",
            "學調氣後衰中健，不用心來鬧處閑。",
            "養病未能辭薄俸，忘名何必入深山。",
            "與君別有相知分，同置身於木雁間。"
        ],
        "title": "詠懷寄皇甫朗之",
        "id": "03faced2-dc9b-47e2-a8f5-4841245a8b7a"
    },
    {
        "author": "白居易",
        "paragraphs": [
            "一條邛杖懸龜榼，雙角吳童控馬銜。",
            "晚入東城誰識我，短靴低帽白蕉衫。"
        ],
        "title": "東城晚歸",
        "id": "56442323-a7db-4c8c-8654-82e08f81daa9"
    },
    {
        "author": "白居易",
        "paragraphs": [
            "少時猶不憂生計，老後誰能惜酒錢。",
            "共把十千沽一斗，相看七十欠三年。",
            "閑徵雅令窮經史，醉聽清吟勝管弦。",
            "更待菊黃家醞熟，共君一醉一陶然。"
        ],
        "tags": [
            "友情",
            "愁苦"
        ],
        "title": "與夢得沽酒閑飲且約後期",
        "id": "22074ea5-f85d-4525-8aef-48f6bcf9b733"
    },
    {
        "author": "白居易",
        "paragraphs": [
            "玉管清弦聲旖旎，翠釵紅袖坐參差。",
            "兩家合奏洞房夜，八月連陰秋雨時。",
            "歌臉有情凝睇久，舞腰無力轉帬遲。",
            "人間歡樂無過此，上界西方即不知。"
        ],
        "title": "與牛家妓樂雨後合宴",
        "id": "87a10927-f96a-4ae2-b70d-7b41699a860a"
    },
    {
        "author": "白居易",
        "paragraphs": [
            "華筵賀客日紛紛，劒外歡娛洛下聞。",
            "朱紱寵光新照地，彤襜喜氣遠凌雲。",
            "榮聯花萼詩難和，樂助塤箎酒易[醺]。",
            "感羨料應知我意，今生此事不如君。"
        ],
        "title": "和楊六尚書喜兩弟漢公轉吳興魯士賜章服命賓開宴用慶恩榮賦長句見示",
        "id": "6b33c0f3-e255-439b-8199-f8ed1993cec8"
    },
    {
        "author": "白居易",
        "paragraphs": [
            "鬚白面微紅，醺醺半醉中。",
            "百年隨手過，萬事轉頭空。",
            "臥疾瘦居士，行歌狂老翁。",
            "仍聞好事者，將我畫屏風。"
        ],
        "title": "自詠",
        "id": "285171a0-cd41-498b-82dc-ded9ec1c22e2"
    },
    {
        "author": "白居易",
        "paragraphs": [
            "閑居靜侶偶相招，小飲初酣琴欲調。",
            "我正風前弄秋思，君應天上聽雲韶。",
            "時和始見陶鈞力，物遂方知盛聖朝。",
            "雙鳳栖梧魚在藻，飛沈隨分各逍遙。"
        ],
        "title": "夢得相過援琴命酒因彈秋思偶詠所懷兼寄繼之待價二相府",
        "id": "0a77c6de-1e8a-4530-ab13-9e58a269724d"
    },
    {
        "author": "白居易",
        "paragraphs": [
            "君方對酒綴詩章，我正持齋坐道場。",
            "處處追遊雖不去，時時吟詠亦無妨。",
            "霜蓬舊鬢三分白，露菊新花一半黃。",
            "惆悵東籬不同醉，陶家明日是重陽。"
        ],
        "title": "九月八日酬皇甫十見贈",
        "id": "f7965882-61f3-48d2-9906-55bbc354c5d7"
    },
    {
        "author": "白居易",
        "paragraphs": [
            "東川已過二三春，南國須求一兩人。",
            "富貴大都多老大，歡娛太半爲親賓。",
            "如愁翠黛應堪重，買笑黃金莫訴貧。",
            "他日相逢一杯酒，尊前還要落梁塵。"
        ],
        "title": "慕巢尚書書云室人欲爲置一歌者非所安也以詩相報因而和之",
        "id": "c90e147d-c139-49dd-9f93-c4da0348e9d3"
    },
    {
        "author": "白居易",
        "paragraphs": [
            "無限少年非我伴，可憐清夜與誰同。",
            "歡娛牢落中心少，親故凋零四面空。",
            "紅葉樹飄風起後，白鬚人立月明中。",
            "前頭更有蕭條物，老菊衰蘭三兩叢。"
        ],
        "title": "杪秋獨夜",
        "id": "a58e6a3f-27fc-4ccc-8985-d1ad2c49daa5"
    },
    {
        "author": "白居易",
        "paragraphs": [
            "郡守輕詩客，鄉人薄釣翁。",
            "解憐徐處士，唯有李郎中。"
        ],
        "title": "憑李睦州訪徐凝山人",
        "id": "04eb1ac2-3eca-4e96-8f3a-a37dbb02f274"
    },
    {
        "author": "白居易",
        "paragraphs": [
            "江南故吏別來久，今日池邊識我無。",
            "不獨使君頭似雪，華亭鶴死白蓮枯。"
        ],
        "title": "蘇州故吏",
        "id": "80cbc4ae-f7cc-418c-8588-e0230f2d4c99"
    },
    {
        "author": "白居易",
        "paragraphs": [
            "豈獨愛民兼愛客，不唯能飲又能文。",
            "白蘋洲上春傳語，柳使君輸楊使君。"
        ],
        "title": "得楊湖州書頗誇撫民接賓縱酒題詩因以絕句戲之",
        "id": "8f8b4c6e-95ab-43d3-b9a1-9d8f8c1d701d"
    },
    {
        "author": "白居易",
        "paragraphs": [
            "洛城秋霽後，梵閣暮登時。",
            "此日風煙好，今秋節候遲。",
            "霞光紅泛豔，樹影碧參差。",
            "莫慮言歸晚，牛家有宿期。"
        ],
        "title": "天宮閣秋晴晚望",
        "id": "90858650-e9d6-47a3-83ed-72408ed80c74"
    },
    {
        "author": "白居易",
        "paragraphs": [
            "霽月光如練，盈庭復滿池。",
            "秋深無熱後，夜淺未寒時。",
            "露葉團荒菊，風枝落病棃。",
            "相思懶相訪，應是各年衰。"
        ],
        "title": "酬夢得暮秋晴夜對月相憶",
        "id": "b9a8f048-0419-426a-890b-bbd634251130"
    },
    {
        "author": "白居易",
        "paragraphs": [
            "醉伴騰騰白與劉，何朝何夕不同遊。",
            "留連燈下明猶飲，斷送尊前倒即休。",
            "催老莫嫌孫稚長，加年須喜鬢毛秋。",
            "教他伯道爭存活，無子無孫亦白頭。"
        ],
        "title": "同夢得和思黯見贈來詩中先敘三人同讌之歡次有歎鬢髮漸衰嫌孫子催老之意因酬妍唱兼吟鄙懷",
        "id": "ae885dc7-7a55-4801-9405-38211ef4e6ee"
    },
    {
        "author": "白居易",
        "paragraphs": [
            "管妙弦清歌入雲，老人合眼醉醺醺。",
            "誠知不及當年聽，猶覺聞時勝不聞。"
        ],
        "title": "聽歌",
        "id": "3873d0bb-b3ae-4e80-bfb1-b11621b84feb"
    },
    {
        "author": "白居易",
        "paragraphs": [
            "小宅非全陋，中堂不甚卑。",
            "聊堪會親族，足以貯妻兒。",
            "暖帳迎冬設，溫爐向夜施。",
            "裘新青兔褐，褥軟白猨皮。",
            "似鹿眠深草，如雞宿穩枝。",
            "逐身安枕席，隨事有屏帷。",
            "病致衰殘早，貧營活計遲。",
            "由來蠶老後，方是繭成時。"
        ],
        "title": "三年冬隨事鋪設小堂寢處稍似穩暖因念衰病偶吟所懷",
        "id": "6ee98955-3021-49da-823c-a5f12aa59d35"
    },
    {
        "author": "白居易",
        "paragraphs": [
            "青氈帳暖喜微雪，紅地爐深宜早寒。",
            "走筆小詩能和否，潑醅新酒試嘗看。",
            "僧來乞食因留宿，客到開尊便共歡。",
            "臨老交親零落盡，希君恕我取人寬。"
        ],
        "title": "初冬即事呈夢得",
        "id": "e200b631-9601-4e81-8da2-f4d863946124"
    },
    {
        "author": "白居易",
        "paragraphs": [
            "每入河南府，依然似到家。",
            "杯嘗七尹酒，樹看十年花。",
            "且健須歡喜，雖衰莫歎嗟。",
            "迎門無故吏，侍坐有新娃。",
            "暖閣謀宵宴，寒庭放晚衙。",
            "主人留宿定，一任夕陽斜。"
        ],
        "title": "自罷河南已換七尹每一入府悵然舊遊因宿內廳偶題西壁兼呈韋尹常侍",
        "id": "04cd5186-589b-47df-8d3c-9a1706cf7fd0"
    },
    {
        "author": "白居易",
        "paragraphs": [
            "葉覆冰池雪滿山，日高慵起未開關。",
            "寒來更亦無過醉，老後何由可得閑。",
            "四海故交唯許汝，十年貧健是樊蠻。",
            "相思莫忘櫻桃會，一放狂歌一破顏。"
        ],
        "title": "天寒晚起引酌詠懷寄許州王尚書汝州李常侍",
        "id": "00f7e2be-e515-412d-8e4e-aeb6e4923fb5"
    },
    {
        "author": "白居易",
        "paragraphs": [
            "柳梢黃嫩草芽新，又入開成第四春。",
            "近日放慵多不出，少年嫌老可相親。",
            "分司吉傅頻過舍，致仕崔卿擬卜鄰。",
            "時輩推遷年事到，往還多是白頭人。"
        ],
        "title": "四年春",
        "id": "b64f9672-3afb-44e4-a3e8-e6f516d86f10"
    },
    {
        "author": "白居易",
        "paragraphs": [
            "白髮生來三十年，而今鬚鬢盡皤然。",
            "歌吟終日如狂叟，衰疾多時似瘦仙。",
            "八戒夜持香火印，三光朝念蘂珠篇。",
            "其餘便被春收拾，不作閑遊即醉眠。"
        ],
        "title": "白髮",
        "id": "c3f8f836-1304-4efc-8d0d-fbe54cee54af"
    },
    {
        "author": "白居易",
        "paragraphs": [
            "追歡逐樂少閑時，補貼平生得事遲。",
            "何處花開曾後看，誰家酒熟不先知。",
            "石樓月下吹蘆管，金谷風前舞柳枝。",
            "十聽春啼變鶯舌，三嫌老醜換蛾眉。",
            "樂天一過難知分，猶自咨嗟兩鬢絲。"
        ],
        "title": "追歡偶作",
        "id": "49a18eb8-0e61-41f1-a5c8-fe4af24c4891"
    },
    {
        "author": "白居易",
        "paragraphs": [
            "翩翩白馬稱金羈，領綴銀花尾曳絲。",
            "毛色鮮明人盡愛，性靈馴善主偏知。",
            "免將妾換慙來處，試使奴牽欲上時。",
            "不蹶不驚行步穩，最宜山簡醉中騎。"
        ],
        "title": "公垂尚書以白馬見寄光潔穩善以詩謝之",
        "id": "8a78dbdf-7647-4db0-90b8-04ea7003a64a"
    },
    {
        "author": "白居易",
        "paragraphs": [
            "身著白衣頭似雪，時時醉立小樓中。",
            "路人迴顧應相怪，十一年來見此翁。"
        ],
        "title": "西樓獨立",
        "id": "bb96ce01-700a-4fb5-9557-8848041d43fe"
    },
    {
        "author": "白居易",
        "paragraphs": [
            "官俸將生計，雖貧豈敢嫌。",
            "金多輸陸賈，酒足勝陶潛。",
            "牀煖僧敷坐，樓晴妓卷簾。",
            "日遭齋破用，春賴閏加添。",
            "老向歡彌切，狂於飲不廉。",
            "十年閑未足，亦恐涉無厭。"
        ],
        "title": "書事詠懷",
        "id": "94be7709-b798-4de7-bb59-673b3b770a34"
    },
    {
        "author": "白居易",
        "paragraphs": [
            "杜康能散悶，萱草解忘憂。",
            "借問萱逢杜，何如白見劉。",
            "老衰勝少夭，閑樂笑忙愁。",
            "試問同年內，何人得白頭。"
        ],
        "title": "酬夢得比萱草見贈",
        "id": "4c383d54-c121-4eac-815c-1dbd21ca38f2"
    },
    {
        "author": "白居易",
        "paragraphs": [
            "苦樂心由我，窮通命任他。",
            "坐傾張翰酒，行唱接輿歌。",
            "榮盛傍看好，優閑自適多。",
            "知君能斷事，勝負兩如何。"
        ],
        "title": "問皇甫十",
        "id": "6cec7855-9481-4adf-b384-aa4e7594efab"
    },
    {
        "author": "白居易",
        "paragraphs": [
            "天宮日暖閣門開，獨上迎春飲一杯。",
            "無限遊人遙怪我，緣何最老最先來。"
        ],
        "title": "早春獨登天宮閣",
        "id": "3ad3a839-62f3-4cb3-9bd0-962dded62589"
    },
    {
        "author": "白居易",
        "paragraphs": [
            "憶拋印綬辭吳郡，衰病當時已有餘。",
            "今日賀君兼自喜，八迴看換舊銅魚。"
        ],
        "title": "送蘇州李使君赴郡二絕句 一",
        "id": "bd397d21-27fd-4d22-854e-584a0074454e"
    },
    {
        "author": "白居易",
        "paragraphs": [
            "館娃宮深春日長，烏鵲橋高秋夜涼。",
            "風月不知人世變，奉君直似奉吳王。"
        ],
        "title": "送蘇州李使君赴郡二絕句 二",
        "id": "2b13fb95-626c-4f35-a24f-161dc523a0b0"
    },
    {
        "author": "白居易",
        "paragraphs": [
            "茂苑綺羅佳麗地，女湖桃李豔陽時。",
            "心奴已死胡容老，後輩風流是阿誰。"
        ],
        "title": "長洲曲新詞",
        "id": "203dd367-29fc-418a-9488-dca20941240f"
    },
    {
        "author": "白居易",
        "paragraphs": [
            "江南好，風景舊曾諳。"
        ],
        "title": "憶江南詞三首 一",
        "id": "e0b89b88-13fa-4f91-9db8-eb46ed6f2930"
    },
    {
        "author": "白居易",
        "paragraphs": [
            "江南憶，最憶是杭州。"
        ],
        "title": "憶江南詞三首 二",
        "id": "e58ff68f-386c-4a12-b97a-965eb7958ca0"
    },
    {
        "author": "白居易",
        "paragraphs": [
            "江南憶，其次憶吳宮。"
        ],
        "title": "憶江南詞三首 三",
        "id": "a80c92aa-57ea-4786-a155-4b6b3d484e64"
    },
    {
        "author": "白居易",
        "paragraphs": [
            "六十八衰翁，乘衰百疾攻。",
            "朽株難免蠹，空穴易來風。",
            "肘痹宜生柳，頭旋劇轉蓬。",
            "恬然不動處，虛白在胷中。"
        ],
        "title": "病中詩十五首 初病風",
        "id": "429667fc-08e7-490a-a87b-14a7323ca688"
    },
    {
        "author": "白居易",
        "paragraphs": [
            "風疾侵凌臨老頭，血凝筋滯不調柔。",
            "甘從此後支離臥，賴是從前爛漫遊。",
            "迴思往事紛如夢，轉覺餘生杳若浮。",
            "浩氣自能充靜室，驚飆何必蕩虛舟。",
            "腹空先進松花酒，膝冷重裝桂布裘。",
            "若問樂天憂病否，樂天知命了無憂。"
        ],
        "title": "病中詩十五首 枕上作",
        "id": "95e07da8-bbb2-441c-b208-dec16a5bd882"
    },
    {
        "author": "白居易",
        "paragraphs": [
            "一牀方丈向陽開，勞動文殊問疾來。",
            "欲界凡夫何足道，四禪天始免風災。"
        ],
        "title": "病中詩十五首 荅閑上人來問因何風疾",
        "id": "ea01d3d1-0257-4a25-89d4-599fe310addf"
    },
    {
        "author": "白居易",
        "paragraphs": [
            "世間生老病相隨，此事心中久自知。",
            "今日行年將七十，猶須慙愧病來遲。"
        ],
        "title": "病中詩十五首 病中五絕句 一",
        "id": "2afa4a2b-d947-4575-a895-ddf92c1e4d31"
    },
    {
        "author": "白居易",
        "paragraphs": [
            "方寸成灰鬢作絲，假如強健亦何爲。",
            "家無憂累身無事，正是安閑好病時。"
        ],
        "title": "病中詩十五首 病中五絕句 二",
        "id": "55eb9051-846c-4295-94f5-4ffee3214054"
    },
    {
        "author": "白居易",
        "paragraphs": [
            "李君墓上松應拱，元相池頭竹盡枯。",
            "多幸樂天今始病，不知合要苦治無。"
        ],
        "title": "病中詩十五首 病中五絕句 三",
        "id": "4cf51eb9-76d4-4d88-bf7d-46505a3e19d1"
    },
    {
        "author": "白居易",
        "paragraphs": [
            "目昏思寢即安眠，足軟妨行便坐禪。",
            "身作醫王心是藥，不勞和扁到門前。"
        ],
        "title": "病中詩十五首 病中五絕句 四",
        "id": "6848d03f-3d0e-4dae-b0ed-6645899f729b"
    },
    {
        "author": "白居易",
        "paragraphs": [
            "交親不要苦相憂，亦擬時時強出遊。",
            "但有心情何用脚，陸乘肩轝水乘舟。"
        ],
        "title": "病中詩十五首 病中五絕句 五",
        "id": "831f46ab-a452-4de3-a264-6271026425e1"
    },
    {
        "author": "白居易",
        "paragraphs": [
            "登山臨水分無期，泉石煙霞今屬誰。",
            "君到嵩陽吟此句，與教二十六峰知。"
        ],
        "title": "病中詩十五首 送嵩客",
        "id": "01efda21-3c54-4fbf-a222-e79de3e5716a"
    },
    {
        "author": "白居易",
        "paragraphs": [
            "病身佛說將何喻，變滅須臾豈不聞。",
            "莫遣淨名知我笑，休將火艾[灸]浮雲。"
        ],
        "title": "病中詩十五首 罷[灸]",
        "id": "1938a424-341f-4a2c-9fe5-786be01d323e"
    },
    {
        "author": "白居易",
        "paragraphs": [
            "五年花下醉騎行，臨賣回頭嘶一聲。",
            "項籍顧騅猶解歎，樂天別駱豈無情。"
        ],
        "title": "病中詩十五首 賣駱馬",
        "id": "45e0b372-c3f1-4c6d-8537-75dbca4ed069"
    },
    {
        "author": "白居易",
        "paragraphs": [
            "兩枝楊柳小樓中，嫋嫋多年伴醉翁。",
            "明日放歸歸去後，世間應不要春風。"
        ],
        "title": "病中詩十五首 別柳枝",
        "id": "042f6a90-e4de-4b94-85ad-451b8d7a0325"
    },
    {
        "author": "白居易",
        "paragraphs": [
            "低屏軟褥臥藤牀，舁向前軒就日陽。",
            "一足任他爲外物，三杯自要沃中腸。",
            "頭風若見詩應愈，齒折仍誇笑不妨。",
            "細酌徐吟猶得在，舊遊未必便相忘。"
        ],
        "title": "病中詩十五首 就暖偶酌戲諸詩酒舊侶",
        "id": "18b34c44-3006-438d-95ce-f6d5e8c33006"
    },
    {
        "author": "白居易",
        "paragraphs": [
            "歲暮皤然一老夫，十分流輩九分無。",
            "莫嫌身病人扶侍，猶勝無身可遣扶。"
        ],
        "title": "病中詩十五首 歲暮呈思黯相公皇甫朗之及夢得尚書",
        "id": "34abad4b-3030-45ff-be95-4a95bfb26f04"
    },
    {
        "author": "白居易",
        "paragraphs": [
            "房傳往世爲禪客王道前生應畫師。",
            "我亦定中觀宿命，多生債負是歌詩。",
            "不然何故狂吟詠，病後多於未病時。"
        ],
        "title": "病中詩十五首 自解",
        "id": "e673845c-b604-4175-99c7-9a98bc685ff4"
    },
    {
        "author": "白居易",
        "paragraphs": [
            "十年四海故交親，零落唯殘兩病身。",
            "共遣數奇從是命，同教步蹇有何因。",
            "眼隨老減嫌長夜，體待陽舒望早春。",
            "新樂堂前舊池上，相過亦不要他人。"
        ],
        "title": "歲暮病懷贈夢得",
        "id": "6d581d39-7c63-4109-84aa-7ab12472e229"
    },
    {
        "author": "白居易",
        "paragraphs": [
            "梁王捐館後，枚叟過門時。",
            "有淚人還泣，無情雪不知。",
            "臺亭留盡在，賓客散何之。",
            "唯有蕭條雁，時來下故池。"
        ],
        "title": "雪後過集賢裴令公舊宅有感",
        "id": "a3e14106-ad33-4839-8d56-331791812875"
    },
    {
        "author": "白居易",
        "paragraphs": [
            "歲陰生計兩蹉跎，相顧悠悠醉且歌。",
            "廚冷難留烏止屋，門閑可與雀張羅。",
            "病添莊舃吟聲苦，貧欠韓康藥債多。",
            "日望揮金賀新命，俸錢依舊又如何。"
        ],
        "title": "酬夢得貧居詠懷見贈",
        "id": "132fc035-aaff-4582-8856-be885c18ca8f"
    },
    {
        "author": "白居易",
        "paragraphs": [
            "暖臥摩綿褥，晨傾藥酒螺。",
            "昏昏布裘底，病醉睡相和。",
            "末疾徒云爾，餘年有幾何。",
            "須知差與否，相去校無多。"
        ],
        "title": "酬夢得見喜疾瘳",
        "id": "b06152cd-7dda-4c46-a96a-6dd15b3850c9"
    },
    {
        "author": "白居易",
        "paragraphs": [
            "縹緲巫山女，歸來七八年。",
            "殷勤湘水曲，留在十三弦。",
            "苦調吟還出，深情咽不傳。",
            "萬重雲水思，今夜月明前。"
        ],
        "title": "夜聞箏中彈瀟湘送神曲感舊",
        "id": "c55ceced-7b4b-4b02-a17c-47778a2f7ca4"
    },
    {
        "author": "白居易",
        "paragraphs": [
            "畫梁朽折紅窗破，獨立池邊盡日看。",
            "守得蘇州船舫爛，此身爭合不衰殘。"
        ],
        "title": "感蘇州舊舫",
        "id": "d5426eda-9f02-4725-9b03-697baf405fd6"
    },
    {
        "author": "白居易",
        "paragraphs": [
            "閑撥船行尋舊池，幽情往事復誰知。",
            "太湖石上鐫三字，十五年前陳結之。"
        ],
        "tags": [
            "太湖"
        ],
        "title": "感舊石上字",
        "id": "4c0cc768-ace4-4077-a313-5f68f8a32331"
    },
    {
        "author": "白居易",
        "paragraphs": [
            "想爾到邊頭，蕭條正值秋。",
            "二年貧御史，八月古邠州。",
            "絲管聞雖樂，風沙見亦愁。",
            "望鄉心若苦，不用數登樓。"
        ],
        "title": "見敏中初到邠寧秋日登城樓詩詩中頗多鄉思因以寄和",
        "id": "b1fc129e-ebed-4b85-bf8e-1bf428b47127"
    },
    {
        "author": "白居易",
        "paragraphs": [
            "每因齋戒斷葷腥，漸覺塵勞染愛輕。",
            "六賊定知無氣色，三尸應恨少恩情。",
            "酒魔降伏終須盡，詩債填還亦欲平。",
            "從此始堪爲弟子，竺乾師是古先生。"
        ],
        "title": "齋戒",
        "id": "5bab6fbc-36f1-49cf-821d-aa86fa2d31a3"
    },
    {
        "author": "白居易",
        "paragraphs": [
            "香火一爐燈一醆，白頭夜禮佛名經。",
            "何年飲著聲聞酒，直到如今醉未醒。"
        ],
        "title": "戲禮經老僧",
        "id": "41289609-342e-494a-8046-30428f857644"
    },
    {
        "author": "白居易",
        "paragraphs": [
            "近見詩中歎白髮，遙知閫外憶東都。",
            "煙霞偷眼窺來久，富貴黏身擺得無。",
            "新置林園猶濩落，未終婚嫁且踟躕。",
            "應須待到懸車歲，然後東歸伴老夫。"
        ],
        "title": "近見慕巢尚書詩中屢有歎老思退之意又於洛下新置郊居然寵寄方深歸心大速因以長句戲而諭之",
        "id": "c4bd890f-f11b-4f5c-8ea0-a616c9188dd3"
    },
    {
        "author": "白居易",
        "paragraphs": [
            "閑來對鏡自思量，年貌衰殘分所當。",
            "白髮萬莖何所怪，丹砂一粒不曾嘗。",
            "眼昏久被書料理，肺渴多因酒損傷。",
            "今日逢師雖已晚，枕中治老有何方。"
        ],
        "title": "對鏡偶吟贈張道士抱元",
        "id": "9612102c-31cf-4e06-a6bd-f8eb606474b5"
    },
    {
        "author": "白居易",
        "paragraphs": [
            "枕上驚新歲，花前念舊歡。",
            "是身老所逼，非意病相干。",
            "風月情猶在，杯觴興漸闌。",
            "便休心未伏，更試一春看。"
        ],
        "title": "病入新正",
        "id": "801050d8-45bb-40b6-a8cf-fc80a6317019"
    },
    {
        "author": "白居易",
        "paragraphs": [
            "臥疾來早晚，懸懸將十旬。",
            "婢能尋本草，犬不吠醫人。",
            "酒甕全生醭，歌筵半委塵。",
            "風光還欲好，爭向枕前春。"
        ],
        "title": "臥疾來早晚",
        "id": "c2361fb2-9708-421e-a294-cd02f3fb140a"
    },
    {
        "author": "白居易",
        "paragraphs": [
            "杖策人扶廢病身，晴和強起一迎春。",
            "他時蹇跛縱行得，笑殺平原樓上人。"
        ],
        "title": "強起迎春戲寄思黯",
        "id": "8a618145-31df-4c59-b047-f0c481e57962"
    },
    {
        "author": "白居易",
        "paragraphs": [
            "鍊盡少年成白首，憶初相識到今朝。",
            "昔饒春桂長先折，今伴寒松取後凋。",
            "生事縱貧猶可過，風情雖老未全銷。",
            "聲華寵命人皆得，若箇如君歷七朝。"
        ],
        "title": "夢得前所酬篇有鍊盡美少年之句因思往事兼詠今懷重以長句荅之",
        "id": "5ef65e05-065a-42b6-b4fc-c89361444b5a"
    },
    {
        "author": "白居易",
        "paragraphs": [
            "故紗絳帳舊青氈，藥酒醺醺引醉眠。",
            "斗擻弊袍春晚後，摩挲病脚日陽前。",
            "行無筋力尋山水，坐少精神聽管弦。",
            "拋擲風光負寒食，曾來未省似今年。"
        ],
        "title": "病後寒食",
        "id": "b27218c9-b467-43e7-b625-9513fc7c6044"
    },
    {
        "author": "白居易",
        "paragraphs": [
            "榮枯憂喜與彭殤，都是人間戲一場。",
            "蟲臂鼠肝猶不怪，雞膚鶴髮復何傷。",
            "昨因風發甘長往，今遇陽和又小康。",
            "還似遠行裝束了，遲迴且住亦何妨。"
        ],
        "title": "老病相仍以詩自解",
        "id": "0c85a623-4112-4e32-8339-7b25e189760a"
    },
    {
        "author": "白居易",
        "paragraphs": [
            "慕賢入室交先定，結援通家好復成。",
            "新婦不嫌貧活計，嬌孫同慰老心情。",
            "洛橋歌酒今朝散，絳路風煙幾日行。",
            "欲識離羣相戀意，爲君扶病出都城。"
        ],
        "title": "皇甫郎中親家翁赴任絳州宴送出城贈別",
        "id": "c9026eb8-1a77-4496-acb7-88df04bf8825"
    },
    {
        "author": "白居易",
        "paragraphs": [
            "風痹宜和暖，春來脚較輕。",
            "鶯留花下立，鶴引水邊行。",
            "髮少嫌巾重，顏衰訝鏡明。",
            "不論親與故，自亦昧平生。"
        ],
        "title": "春暖",
        "id": "c05a88ab-d4a5-47f3-9c30-47e9ac53e23c"
    },
    {
        "author": "白居易",
        "paragraphs": [
            "掩戶下簾朝睡足，一聲黃鳥報殘春。",
            "披衣岸幘日高起，兩角青衣扶老身。",
            "策杖強行過里巷，引杯閑酌伴親賓。",
            "莫言病後妨談笑，猶恐多於不病人。"
        ],
        "title": "殘春晚起伴客笑談",
        "id": "84bbd8e3-6c52-4f4f-90ec-3483fb8d1fb8"
    },
    {
        "author": "白居易",
        "paragraphs": [
            "連持使節歷專城，獨賀崔侯最慶榮。",
            "烏府一拋霜簡去，朱輪四從板輿行。",
            "發時止許沙鷗送，到日方乘竹馬迎。",
            "唯慮郡齋賓友少，數杯春酒共誰傾。"
        ],
        "title": "送唐州崔使君侍親赴任",
        "id": "af649eb6-0717-4fc0-95c6-4f09eb17202b"
    },
    {
        "author": "白居易",
        "paragraphs": [
            "豔陽時節又蹉跎，遲暮光陰復若何。",
            "一歲平分春日少，百年通計老時多。",
            "多中更被愁牽引，少處兼遭病折磨。",
            "賴有銷憂治悶藥，君家濃酎我狂歌。"
        ],
        "title": "春晚詠懷贈皇甫朗之",
        "id": "c905d9e5-0ce4-40d7-b779-a8a35fa3e21c"
    },
    {
        "author": "白居易",
        "paragraphs": [
            "五年三月今朝盡，客散筵空獨掩扉。",
            "病共樂天相伴住，春隨樊子一時歸。",
            "閑聽鶯語移時立，思逐楊花觸處飛。",
            "金帶縋腰衫委地，年年衰瘦不勝衣。"
        ],
        "title": "春盡日宴罷感事獨吟",
        "id": "c768b264-bc65-4cb5-9057-971d376a1fe1"
    },
    {
        "author": "白居易",
        "paragraphs": [
            "劉[楨]病發經春臥，謝朓詩來盡日吟。",
            "三道舊誇收片玉，一章新喜獲雙金。",
            "信題霞綺緘情重，酒試銀觥表分深。",
            "科第門生滿霄漢，歲寒少得似君心。"
        ],
        "title": "病中辱崔宣城長句見寄兼有觥綺之贈因以四韻總而酬之",
        "id": "768287b6-de28-4e1a-90b7-b1446f1dca99"
    },
    {
        "author": "白居易",
        "paragraphs": [
            "柳老春深日又斜，任他飛向別人家。",
            "誰能更學孩童戲，尋逐春風捉柳花。"
        ],
        "title": "前有別楊柳枝絕句夢得繼和云春盡絮飛留不得隨風好去落誰家又復戲答",
        "id": "4b210956-7ecb-4dc9-921c-8d13afe96856"
    },
    {
        "author": "白居易",
        "paragraphs": [
            "水積春塘晚，陰交夏木繁。",
            "舟船如野渡，籬落似江村。",
            "靜拂琴牀席，香開酒庫門。",
            "慵閑無一事，時弄小嬌孫。"
        ],
        "tags": [
            "夏天"
        ],
        "title": "池上早夏",
        "id": "dca6b012-2f1d-45ea-bb0b-3ae116f50ee2"
    },
    {
        "author": "白居易",
        "paragraphs": [
            "玉芽珠顆小男兒，羅薦蘭湯欲罷時。",
            "芣苢春來盈女手，梧桐老去長孫枝。",
            "慶傳媒氏燕先賀，喜報談家烏預知。",
            "明日貧翁具雞黍，應須酬賽引雛詩。"
        ],
        "title": "談氏外孫生三日喜是男偶吟成篇兼戲呈夢得",
        "id": "5b774ae7-0663-4e01-a218-08b63efa9e47"
    },
    {
        "author": "白居易",
        "paragraphs": [
            "御宇恢皇化，傳家叶至公。",
            "華夷臣妾內，堯舜弟兄中。",
            "制度移民俗，文章變國風。",
            "開成與貞觀，實錄事多同。"
        ],
        "title": "開成大行皇帝挽歌詞四首奉敕撰進 一",
        "id": "71220610-5c41-494c-a80c-10e133f9c7ae"
    },
    {
        "author": "白居易",
        "paragraphs": [
            "晏駕辭雙闕，靈儀出九衢。",
            "上雲歸碧落，下席葬蒼梧。",
            "蓂晚餘堯曆，龜新啓夏圖。",
            "三朝聯棣萼，從古帝王無。"
        ],
        "title": "開成大行皇帝挽歌詞四首奉敕撰進 二",
        "id": "cfafe1b8-afa3-4363-bc05-c1fd37399b4d"
    },
    {
        "author": "白居易",
        "paragraphs": [
            "嚴恭七月禮，哀慟萬人心。",
            "地感勝秋氣，天愁結夕陰。",
            "鼎湖龍漸遠，濛汜日初沈。",
            "唯有雲韶樂，長留治世音。"
        ],
        "title": "開成大行皇帝挽歌詞四首奉敕撰進 三",
        "id": "3ff0267f-d5cf-4399-baba-16d2516b337b"
    },
    {
        "author": "白居易",
        "paragraphs": [
            "化成同軌表清平，恩結連枝感聖明。",
            "帝與九齡雖吉夢，山呼萬歲是虛聲。",
            "月低儀仗辭蘭路，風引笳簫入柏城。",
            "老病龍髯攀不及，東周退傅最傷情。"
        ],
        "title": "開成大行皇帝挽歌詞四首奉敕撰進 四",
        "id": "de8d604f-875d-404c-8f8a-adcfb804dfd8"
    },
    {
        "author": "白居易",
        "paragraphs": [
            "冠櫛心多懶，逢迎興漸微。",
            "況當時熱甚，幸遇客來稀。",
            "濕灑池邊地，涼開竹下扉。",
            "露牀青篾簟，風架白蕉衣。",
            "院靜留僧宿，樓空放妓歸。",
            "衰殘強歡宴，此事久知非。"
        ],
        "title": "時熱少客因詠所懷",
        "id": "6283f898-8e2c-45c7-967d-4290286f4115"
    },
    {
        "author": "白居易",
        "paragraphs": [
            "謝玄暉歿吟聲寢，郡閣寥寥筆硯閑。",
            "無復新詩題壁上，虛教遠岫列窗間。",
            "忽驚歌雪今朝至，必恐文星昨夜還。",
            "再喜宣城章句動，飛觴遙賀敬亭山。"
        ],
        "title": "宣州崔大夫閤老忽以近詩數十首見示吟諷之下竊有所喜因成長句寄題郡齋",
        "id": "6c2aec3b-3a61-4625-9671-adc1df710075"
    },
    {
        "author": "白居易",
        "paragraphs": [
            "足疾無加亦不瘳，綿春歷夏復經秋。",
            "開顏且酌尊中酒，代步多乘池上舟。",
            "幸有眼前衣食在，兼無身後子孫憂。",
            "應須學取陶彭澤，但委心形任去留。"
        ],
        "title": "足疾",
        "id": "53a349ea-e298-4684-a604-c09ad7942195"
    },
    {
        "author": "白居易",
        "paragraphs": [
            "岸淺橋平池面寬，飄然輕櫂汎澄瀾。",
            "風宜扇引開懷入，樹愛舟行仰臥看。",
            "別境客稀知不易，能詩人少詠應難。",
            "唯憐呂叟時相伴，同把磻溪舊釣竿。"
        ],
        "title": "晚池汎舟遇景成詠贈呂處士",
        "id": "81955419-6668-4531-a8d1-e624f2020c80"
    },
    {
        "author": "白居易",
        "paragraphs": [
            "夜來攜手夢同遊，晨起盈巾淚莫收。",
            "漳浦老身三度病，咸陽草樹八迴秋。",
            "君埋泉下泥銷骨，我寄人間雪滿頭。",
            "阿衛韓郎相次去，夜臺茫昧得知不。"
        ],
        "tags": [
            "悼亡",
            "怀念"
        ],
        "title": "夢微之",
        "id": "a3b11d99-9994-4ff0-a8db-d85d1b7ed065"
    },
    {
        "author": "白居易",
        "paragraphs": [
            "炎涼遷次速如飛，又脫生衣著熟衣。",
            "遶壁闇蛩無限思，戀巢寒燕未能歸。",
            "須知流輩年年失，莫歎衰容日日非。",
            "舊語相傳聊自慰，世間七十老人稀。"
        ],
        "title": "感秋詠意",
        "id": "1c6f35e8-6d5e-4204-8966-2d6731db7242"
    },
    {
        "author": "白居易",
        "paragraphs": [
            "眼漸昏昏耳漸聾，滿頭霜雪半身風。",
            "已將身出浮雲外，猶寄形於逆旅中。",
            "觴詠罷來賓閣閉，笙歌散後妓房空。",
            "世緣俗念消除盡，別是人間清淨翁。"
        ],
        "title": "老病幽獨偶吟所懷",
        "id": "cf1cfc21-3d0f-4d3c-b078-4b12314de8ea"
    },
    {
        "author": "白居易",
        "paragraphs": [
            "道行無喜退無憂，舒卷如雲得自由。",
            "良冶動時爲哲匠，巨川濟了作虛舟。",
            "竹亭陰合偏宜夏，水檻風涼不待秋。",
            "遙愛翩翩雙紫鳳，入同官署出同遊。"
        ],
        "title": "和楊尚書罷相後夏日遊永安水亭兼招本曹楊侍郎同行",
        "id": "4006dcb1-2ecf-4a2c-a415-a4f437e6e489"
    },
    {
        "author": "白居易",
        "paragraphs": [
            "衣食支吾婚嫁畢，從今家事不相仍。",
            "夜眠身是投林鳥，朝飯心同乞食僧。",
            "清唳數聲松下鶴，寒光一點竹間燈。",
            "中宵入定跏趺坐，女喚妻呼多不應。"
        ],
        "title": "在家出家",
        "id": "bddb3ee4-eb64-4104-8e48-d22e53bd6c11"
    },
    {
        "author": "白居易",
        "paragraphs": [
            "露白風清庭戶涼，老人先著夾衣裳。",
            "舞腰歌袖拋何處，唯對無弦琴一張。"
        ],
        "title": "夜涼",
        "id": "03372351-cdb4-4cc7-ab64-399e0c87ebba"
    },
    {
        "author": "白居易",
        "paragraphs": [
            "衰殘與世日相疎，惠好唯君分有餘。",
            "茶藥贈多因病久，衣裳寄早及寒初。",
            "交情鄭重金相似，詩韻清鏘玉不如。",
            "醉傅狂言人盡笑，獨知我者是尚書。"
        ],
        "title": "繼之尚書自余病來寄遺非一又蒙覽醉吟先生傳題詩以美之今以此篇用伸酬謝",
        "id": "88a31154-38ba-4fe8-81a9-9e24b6f5f23c"
    },
    {
        "author": "白居易",
        "paragraphs": [
            "經年不到龍門寺，今夜何人知我情。",
            "還向暢師房裏宿，新秋月色舊灘聲。"
        ],
        "title": "五年秋病後獨宿香山寺三絕句 一",
        "id": "b0653223-b1fb-4104-ae2d-70545d323985"
    },
    {
        "author": "白居易",
        "paragraphs": [
            "飲徒歌伴今何在，雨散雲飛盡不迴。",
            "從此香山風月夜，祗應長是一身來。"
        ],
        "title": "五年秋病後獨宿香山寺三絕句 二",
        "id": "984c61cc-704d-43f8-aed1-67c08511127d"
    },
    {
        "author": "白居易",
        "paragraphs": [
            "石盆泉畔石樓頭，十二年來晝夜遊。",
            "更過今年年七十，假如無病亦宜休。"
        ],
        "title": "五年秋病後獨宿香山寺三絕句 三",
        "id": "2c9e5322-b071-484e-bb3e-42e4d8f5347b"
    },
    {
        "author": "白居易",
        "paragraphs": [
            "煙滿秋堂月滿庭，香花漠漠磬泠泠。",
            "誰能來此尋真諦，白老新開一藏經。"
        ],
        "title": "題香山新經堂招僧",
        "id": "e57c3520-1757-4943-adea-0f05e4b0caf0"
    },
    {
        "author": "白居易",
        "paragraphs": [
            "偶因攜酒尋村客，聊復迴車訪薜蘿。",
            "且值雪寒相慰問，不妨春暖更經過。",
            "翁居山下年空老，我得人間事校多。",
            "一種共翁頭似雪，翁無衣食自如何。"
        ],
        "title": "偶題鄧公",
        "id": "4f8b1fd9-1e0d-4736-a90d-5aa587ce1b13"
    },
    {
        "author": "白居易",
        "paragraphs": [
            "津橋殘月曉沈沈，風露淒清禁署深。",
            "城柳宮槐謾搖落，悲愁不到貴人心。"
        ],
        "title": "早入皇城贈王留守僕射",
        "id": "2117e226-371a-4a3c-aa42-696c6bf035cf"
    },
    {
        "author": "白居易",
        "paragraphs": [
            "三十年前草堂主，而今雖在鬢如絲。",
            "登山尋水應無力，不似江州司馬時。",
            "漸伏酒魔休放醉，猶殘口業未拋詩。",
            "君行過到鑪峰下，爲報東林長老知。"
        ],
        "tags": [
            "庐山"
        ],
        "title": "寄題廬山舊草堂兼呈二林寺道侶",
        "id": "eb9a37d1-b354-4aa8-b4ce-d9da6b817cd7"
    },
    {
        "author": "白居易",
        "paragraphs": [
            "先生老去飲無興，居士病來閑有餘。",
            "猶覺醉吟多放逸，不如禪定更清虛。",
            "柘枝紫袖教丸藥，羯鼓蒼頭遣種蔬。",
            "却被山僧戲相問，一時改業意何如。"
        ],
        "title": "改業",
        "id": "c8654133-e05f-4b4c-baf1-8bc7966b9105"
    },
    {
        "author": "白居易",
        "paragraphs": [
            "勞師送我下山行，此別何人識此情。",
            "我已七旬師九十，當知後會在他生。"
        ],
        "title": "山下留別佛光和尚",
        "id": "9735a2df-9045-42e0-ade6-475619a761b7"
    },
    {
        "author": "白居易",
        "paragraphs": [
            "嶺上白雲朝未散，田中青麥旱將枯。",
            "自生自滅成何事，能逐東風作雨無。"
        ],
        "title": "山中五絕句 嶺上雲",
        "id": "76311dbf-41e9-48b4-a738-4022d541cba7"
    },
    {
        "author": "白居易",
        "paragraphs": [
            "漠漠斑斑石上苔，幽芳靜綠絕纖埃。",
            "路傍凡草榮遭遇，曾得七香車輾來。"
        ],
        "title": "山中五絕句 石上苔",
        "id": "d34db24d-053b-4a0b-b861-bbedf317216d"
    },
    {
        "author": "白居易",
        "paragraphs": [
            "香檀文桂苦雕鐫，生理何曾得自全。",
            "知我無材老樗否，一枝不損盡天年。"
        ],
        "title": "山中五絕句 林下樗",
        "id": "00fad44c-5847-4ff0-92b3-3ec81105050b"
    },
    {
        "author": "白居易",
        "paragraphs": [
            "海水桑田欲變時，風濤翻覆沸天池。",
            "鯨吞蛟鬬波成血，深澗遊魚樂不知。"
        ],
        "title": "山中五絕句 澗中魚",
        "id": "17434cae-0b68-4b7c-8f62-05ed4428ac19"
    },
    {
        "author": "白居易",
        "paragraphs": [
            "千年鼠化白蝙蝠，黑洞深藏避網羅。",
            "遠害全身誠得計，一生幽暗又如何。"
        ],
        "title": "山中五絕句 洞中蝙蝠",
        "id": "e09cee2a-8dbe-4303-ba9f-ac0279b1f0a1"
    },
    {
        "author": "白居易",
        "paragraphs": [
            "心問身云何泰然，嚴冬暖被日高眠。",
            "放君快活知恩否，不早朝來十一年。"
        ],
        "title": "自戲三絕句 心問身",
        "id": "18766ea9-e1df-444c-a56d-b0a4843ff534"
    },
    {
        "author": "白居易",
        "paragraphs": [
            "心是身王身是宮，君今居在我宮中。",
            "是君家舍君須愛，何事論恩自說功。"
        ],
        "title": "自戲三絕句 身報心",
        "id": "8b7d52d0-b7b9-41f4-9254-106b8de0f247"
    },
    {
        "author": "白居易",
        "paragraphs": [
            "因我疎慵休罷早，遣君安樂歲時多。",
            "世間老苦人何限，不放君閑奈我何。"
        ],
        "title": "自戲三絕句 心重荅身",
        "id": "3b16d4ce-f736-432f-827b-9edb2be3c5d6"
    },
    {
        "author": "白居易",
        "paragraphs": [
            "忽憶前年初病後，此生甘分不銜杯。",
            "誰能料得今春事，又向劉家飲酒來。"
        ],
        "title": "會昌元年春五絕句 病後喜過劉家",
        "id": "865c8b7f-47aa-42d6-910d-aba4b40661f7"
    },
    {
        "author": "白居易",
        "paragraphs": [
            "雞毬餳粥屢開筵，談笑謳吟間管弦。",
            "一月三迴寒食會，春光應不負今年。"
        ],
        "title": "會昌元年春五絕句 贈舉之僕射",
        "id": "8877da7f-b340-444b-a6c3-097bc064d5c0"
    },
    {
        "author": "白居易",
        "paragraphs": [
            "病聞川守賀筵開，起伴尚書飲一杯。",
            "任意少年長笑我，老人自覓老人來。"
        ],
        "title": "會昌元年春五絕句 盧尹賀夢得會中作",
        "id": "1e40f33c-0c2c-4e21-81d5-61913fae3475"
    },
    {
        "author": "白居易",
        "paragraphs": [
            "春風可惜無多日，家醞唯殘軟半瓶。",
            "猶望君歸同一醉，籃舁早晚入槐亭。"
        ],
        "title": "會昌元年春五絕句 題朗之槐亭",
        "id": "1fdd3f37-29db-4c8a-893b-93dd3a972f59"
    },
    {
        "author": "白居易",
        "paragraphs": [
            "誰人功畫麒麟閣，何客新投魑魅鄉。",
            "兩處榮枯君莫問，殘春更醉兩三場。"
        ],
        "title": "會昌元年春五絕句 勸夢得酒",
        "id": "302a138d-357b-42dc-819e-b27baf841844"
    },
    {
        "author": "白居易",
        "paragraphs": [
            "風吹楊柳出牆枝，憶得同歡共醉時。",
            "每到集賢坊地過，不曾一度不低眉。"
        ],
        "title": "過裴令公宅二絕句 一",
        "id": "ccf240c0-5d5f-4eeb-95d7-c0abfa924ddd"
    },
    {
        "author": "白居易",
        "paragraphs": [
            "梁王舊館雪濛濛，愁殺鄒枚二老翁。",
            "假使明朝深一尺，亦無人到兔園中。"
        ],
        "title": "過裴令公宅二絕句 二",
        "id": "0c250379-fbcc-47d8-9b91-ee9a9c6f401c"
    },
    {
        "author": "白居易",
        "paragraphs": [
            "長告今朝滿十旬，從茲蕭灑便終身。",
            "老嫌手重拋牙笏，病喜頭輕換角巾。",
            "疎傅不朝懸組綬，尚平無累畢婚姻。",
            "人言世事何時了，我是人間事了人。"
        ],
        "title": "百日假滿少傅官停自喜言懷",
        "id": "7977cdb8-5956-4380-ba7a-6c9f4098e8c0"
    },
    {
        "author": "白居易",
        "paragraphs": [
            "畏景又加旱，火雲殊未收。",
            "籬暄飢有雀，池涸渴無鷗。",
            "岸幘頭仍痛，褰裳汗亦流。",
            "若爲當此日，遷客向炎州。"
        ],
        "title": "早熱",
        "id": "ea321309-c893-472c-866b-83a66dc7e5bf"
    },
    {
        "author": "白居易",
        "paragraphs": [
            "坊靜居新深且幽，忽疑縮地到滄洲。",
            "宅東籬缺嵩峰出，堂後池開洛水流。",
            "高下三層盤野徑，沿洄十里汎漁舟。",
            "若能爲客烹雞黍，願伴田蘇日日遊。"
        ],
        "title": "題崔少尹上林坊新居",
        "id": "28933305-6ab0-4b29-b8ad-48b25fad93d7"
    },
    {
        "author": "白居易",
        "paragraphs": [
            "煙蘿初合澗新開，閑上西亭日幾迴。",
            "老病歸山應未得，且移泉石就身來。"
        ],
        "title": "新澗亭",
        "id": "443e6b24-9d07-42cd-bd89-757bbd0b4e3b"
    },
    {
        "author": "白居易",
        "paragraphs": [
            "往年江外拋桃葉，去歲樓中別柳枝。",
            "寂寞春來一杯酒，此情唯有李君知。"
        ],
        "title": "對酒有懷寄李十九郎中",
        "id": "5c6c689c-cdec-40db-a4e5-84f57be9ff80"
    },
    {
        "author": "白居易",
        "paragraphs": [
            "君年殊未及懸車，未合將閑逐老夫。",
            "身健正宜金印綬，位高方稱白髭鬚。",
            "若論塵事何由了，但問雲心自在無。",
            "進退是非俱是夢，丘中闕下亦何殊。"
        ],
        "title": "楊六尚書頻寄新詩詩中多有思閑相就之志因書鄙意報而諭之",
        "id": "de18a792-527a-42c5-836f-41c7aad429c7"
    },
    {
        "author": "白居易",
        "paragraphs": [
            "且喜同年滿七旬，莫嫌衰病莫嫌貧。",
            "已爲海內有名客，又占世間長命人。",
            "耳裏聲聞新將相，眼前失盡故交親。",
            "尊榮富壽難兼得，閑坐思量最要身。"
        ],
        "title": "偶吟自慰兼呈夢得",
        "id": "12177bfb-8386-43af-852e-34c9bcf91d28"
    },
    {
        "author": "白居易",
        "paragraphs": [
            "相府潮陽俱夢中，夢中何者是窮通。",
            "他時事過方應悟，不獨榮空辱亦空。"
        ],
        "title": "寄潮州楊繼之",
        "id": "b12716a9-f259-4051-8ae9-68af2ed88fe5"
    },
    {
        "author": "白居易",
        "paragraphs": [
            "黃昏慘慘雪霏霏，白首相歡醉不歸。",
            "四箇老人三百歲人間此會亦應稀。"
        ],
        "title": "雪暮偶與夢得同致仕裴賓客王尚書飲",
        "id": "33bebb08-6d90-4e4a-861e-ca4a4be1c986"
    },
    {
        "author": "白居易",
        "paragraphs": [
            "夜寒生酒思，曉雪引詩情。",
            "熱飲一兩醆，冷吟三五聲。",
            "鋪花憐地凍，銷玉畏天晴。",
            "好拂烏巾出，宜披鶴氅行。"
        ],
        "title": "雪朝乘興欲詣李司徒留守先以五韻戲之",
        "id": "dae3384d-bc09-486e-bc2f-1e44997fb773"
    },
    {
        "author": "白居易",
        "paragraphs": [
            "爲憐清淺愛潺湲，一日三迴到水邊。",
            "若道歸仁灘更好，主人何故別三年。"
        ],
        "title": "贈思黯",
        "id": "df56a349-6b98-41b5-9d47-c60776ff18da"
    },
    {
        "author": "白居易",
        "paragraphs": [
            "都子新歌有性靈，一聲格轉已堪聽。",
            "更聽唱到嫦娥字，猶有樊家舊典刑。"
        ],
        "title": "聽歌六絕句 聽都子歌",
        "id": "735b9974-1bab-4357-8f2d-a9f44df03d23"
    },
    {
        "author": "白居易",
        "paragraphs": [
            "管急弦繁拍漸稠，綠腰宛轉曲終頭。",
            "誠知樂世聲聲樂，老病人聽未免愁。"
        ],
        "title": "聽歌六絕句 樂世",
        "id": "54177233-5b0d-48eb-a485-9a680046ee82"
    },
    {
        "author": "白居易",
        "paragraphs": [
            "五言一徧最殷勤，調少情多似有因。",
            "不會當時翻曲意，此聲腸斷爲何人。"
        ],
        "title": "聽歌六絕句 水調",
        "id": "0e27f703-5220-4393-b2ae-876c4ec0e4a4"
    },
    {
        "author": "白居易",
        "paragraphs": [
            "玉管朱弦莫急催，容聽歌送十分杯。",
            "長愛夫憐第二句，請君重唱夕陽開。"
        ],
        "title": "聽歌六絕句 想夫憐",
        "id": "e3b81ef3-019d-47db-ac40-544f6fdcfe1c"
    },
    {
        "author": "白居易",
        "paragraphs": [
            "世傳滿子是人名，臨就刑時曲始成。",
            "一曲四調歌八疊，從頭便是斷腸聲。"
        ],
        "title": "聽歌六絕句 何滿子",
        "id": "0a64345f-9b5d-4b44-b8f8-5a388db3c175"
    },
    {
        "author": "白居易",
        "paragraphs": [
            "綠楊陌上送行人，馬去車迴一望塵。",
            "不覺別時紅淚盡，歸來無淚可霑巾。"
        ],
        "title": "聽歌六絕句 離別難",
        "id": "a994a3c7-5cdf-4115-b293-c2c6a91aa4db"
    },
    {
        "author": "白居易",
        "paragraphs": [
            "坐安臥穩輿平肩，倚杖披衫遶四邊。",
            "空腹三杯卯後酒，曲肱一覺醉中眠。",
            "更無忙苦吟閑樂，恐是人間自在天。"
        ],
        "title": "閑樂",
        "id": "1320e4b6-9ba5-4ac5-9d57-1195a90e96b7"
    },
    {
        "author": "白居易",
        "paragraphs": [
            "嫋嫋簷樹動，好風西南來。",
            "紅缸霏微滅，碧幌飄颻開。",
            "披襟有餘涼，拂簟無纖埃。",
            "但喜煩暑退，不惜光陰催。",
            "河秋稍清淺，月午方裴回。",
            "或行或坐臥，體適心悠哉。",
            "美人在浚都，旌旗繞樓臺。",
            "雖非滄溟阻，難見如蓬萊。",
            "蟬迎節又換，雁送書未迴。",
            "君位日寵重，我年日摧頹。",
            "無因風月下，一舉平生杯。"
        ],
        "title": "立秋夕涼風忽至炎暑稍消即事詠懷寄汴州節度使李二十尚書",
        "id": "08abce08-f0a4-47e9-b5e6-944b4ec778b9"
    },
    {
        "author": "白居易",
        "paragraphs": [
            "十載與君別，常感新蟬鳴。",
            "今年共君聽，同在洛陽城。",
            "噪處知林靜，聞時覺景清。",
            "涼風忽嫋嫋，秋思先秋生。",
            "殘槿花邊立，老槐陰下行。",
            "雖無索居恨，還動長年情。",
            "且喜未聾耳，年年聞此聲。"
        ],
        "title": "開成二年夏聞新蟬贈夢得",
        "id": "1c643deb-e874-4235-bf81-fc419dee5bd6"
    },
    {
        "author": "白居易",
        "paragraphs": [
            "平生見流水，見此轉留連。",
            "況此朱門內，君家新引泉。",
            "伊流決一帶，洛石砌千拳。",
            "與君三伏月，滿耳作潺湲。",
            "深處碧磷磷，淺處清濺濺。",
            "碕岸束嗚咽，沙汀散淪漣。",
            "翻浪雪不盡，澄波空共鮮。",
            "兩岸灩澦口，一泊瀟湘天。",
            "曾作天南客，漂流六七年。",
            "何山不倚杖，何水不停船。",
            "巴峽聲心裏，松江色眼前。",
            "今朝小灘上，能不思悠然。"
        ],
        "title": "題牛相公歸仁里宅新成小灘",
        "id": "ca155661-0860-40b8-832e-9586a9506164"
    },
    {
        "author": "白居易",
        "paragraphs": [
            "陶云愛吾廬，吾亦愛吾屋。",
            "屋中有琴書，聊以慰幽獨。",
            "是時三月半，花落庭蕪綠。",
            "舍上晨鳩鳴，窗間春睡足。",
            "睡足起閑坐，景晏方櫛沐。",
            "今日非十齋，庖童饋魚肉。",
            "飢來恣餐歠，冷熱隨所欲。",
            "飽竟快搔爬，筋骸無檢束。",
            "豈徒暢肢體，兼欲遺耳目。",
            "便可傲松喬，何假杯中淥。"
        ],
        "title": "春日閑居三首 一",
        "id": "918ab730-fa0e-4685-b721-132962a8ceb6"
    },
    {
        "author": "白居易",
        "paragraphs": [
            "廣池春水平，羣魚恣遊泳。",
            "新林綠陰成，衆鳥欣相鳴。",
            "時我亦瀟灑，適無累與病。",
            "魚鳥人則殊，同歸於遂性。",
            "緬思山梁雉，時哉感孔聖。",
            "聖人不得所，慨然歎時命。",
            "我今對鱗羽，取樂成謠詠。",
            "得所仍得時，吾生一何幸。"
        ],
        "title": "春日閑居三首 二",
        "id": "447cc32b-af24-4cc5-ab72-6ea0b448f8d4"
    },
    {
        "author": "白居易",
        "paragraphs": [
            "勞者不覺歌，歌其勞苦事。",
            "逸者不覺歌，歌其逸樂意。",
            "問我逸如何，閑居多興味。",
            "問我樂如何，閑官少憂累。",
            "又問俸厚薄，百千隨月至。",
            "又問年幾何，七十行欠二。",
            "所得皆過望，省躬良可媿。",
            "馬閑無羈絆，鶴老有祿位。",
            "設自爲化工，優饒只如是。",
            "安得不歌詠，默默受天賜。"
        ],
        "title": "春日閑居三首 三",
        "id": "2790dba2-3032-49dc-bba2-03667283e210"
    },
    {
        "author": "白居易",
        "paragraphs": [
            "閣前竹蕭蕭，閣下水潺潺。",
            "拂簟卷簾坐，清風生其間。",
            "靜聞新蟬鳴，遠見飛鳥還。",
            "但有巾挂壁，而無客叩關。",
            "二疎返故里，四老歸舊山。",
            "吾亦適所願，求閑而得閑。"
        ],
        "title": "小閣閑坐",
        "id": "11870117-0aed-4c28-95ec-cb1e149fdbbb"
    },
    {
        "author": "白居易",
        "paragraphs": [
            "逸少集蘭亭，季倫宴金谷。",
            "金谷太繁華，蘭亭闕絲竹。",
            "何如今日會，浥澗平泉曲。",
            "杯酒與管弦，貧中隨分足。",
            "紫鮮林筍嫩，紅潤園桃熟。",
            "採摘助盤筵，芳滋盈口腹。",
            "閑吟暮雲碧，醉藉春草綠。",
            "舞妙豔流風，歌清叩寒玉。",
            "古詩惜晝短，勸我令秉燭。",
            "是夜勿言歸，相攜石樓宿。"
        ],
        "title": "遊平泉宴浥澗宿香山石樓贈座客",
        "id": "bd40d75d-42c3-41bd-8681-4aa255146eee"
    },
    {
        "author": "白居易",
        "paragraphs": [
            "褭褭過水橋，微微入林路。",
            "幽境深誰知，老身閑獨步。",
            "行行何所愛，遇物自成趣。",
            "平滑青盤石，低密綠陰樹。",
            "石上一素琴，樹下雙草屨。",
            "此是榮先生，坐禪三樂處。"
        ],
        "title": "池上幽境",
        "id": "6c051c79-9237-4762-bb8b-f890a42989b5"
    },
    {
        "author": "白居易",
        "paragraphs": [
            "時暑不出門，亦無賓客至。",
            "靜室深下簾，小庭新掃地。",
            "褰裳復岸幘，閑傲得自恣。",
            "朝景枕簟清，乘涼一覺睡。",
            "午餐何所有，魚肉一兩味。",
            "夏服亦無多，蕉紗三五事。",
            "資身既給足，長物徒煩費。",
            "若比簞瓢人，吾今太富貴。"
        ],
        "title": "夏日閑放",
        "id": "70d83fdb-34d8-439a-b4e5-e4f37d12cc71"
    },
    {
        "author": "白居易",
        "paragraphs": [
            "宮漏滴漸闌，城烏啼復歇。",
            "此時若不醉，爭奈千門月。",
            "主人中夜起，妓燭前羅列。",
            "歌袂默收聲，舞鬟低赴節。",
            "弦吟玉柱品，酒透金杯熱。",
            "朱顏忽已酡，清奏猶未闋。",
            "妍詞黯先唱，逸韻劉繼發。",
            "鏗然雙雅音，金石相磨戛。"
        ],
        "title": "和思黯居守獨飲偶醉見示六韻時夢得和篇先成頗爲麗絕時添兩韻繼而美之",
        "id": "20ce3eb7-49dc-4d66-8e3d-0d9e29da8287"
    },
    {
        "author": "白居易",
        "paragraphs": [
            "衆皆賞春色，君獨憐春意。",
            "春意竟如何，老夫知此味。",
            "燭餘減夜漏，衾暖添朝睡。",
            "恬和臺上風，虛潤池邊地。",
            "開遲花養豔，語懶鶯含思。",
            "似訝隔年齋，如勸迎春醉。",
            "何日同宴遊，心期二月二。"
        ],
        "title": "和夢得洛中早春見贈七韻",
        "id": "d85e874f-0079-43d5-8677-b07b86f3bf68"
    },
    {
        "author": "白居易",
        "paragraphs": [
            "藹藹美周宅，櫻繁春日斜。",
            "一爲洛下客，十見池上花。",
            "爛熳豈無意，爲君占年華。",
            "風光饒此樹，歌舞勝諸家。",
            "失盡白頭伴，長成紅粉娃。",
            "停杯兩相顧，堪喜亦堪嗟。"
        ],
        "title": "櫻桃花下有感而作",
        "id": "53084e93-55af-42ff-98d7-6b3c05f7b2d5"
    },
    {
        "author": "白居易",
        "paragraphs": [
            "布衾寒擁頸，氈履溫承足。",
            "獨立冰池前，久看洗霜竹。",
            "先除老且病，次去纖而曲。",
            "剪棄猶可憐，琅玕十餘束。",
            "青青復籊籊，頗異凡草木。",
            "依然若有情，回頭語僮僕。",
            "小者截魚竿，大者編茅屋。",
            "勿作篲與箕，而令糞土辱。"
        ],
        "title": "洗竹",
        "id": "b9952183-9f8b-47a5-97db-ca095c95eb28"
    },
    {
        "author": "白居易",
        "paragraphs": [
            "形適外無恙，心恬內無憂。",
            "夜來新沐浴，肌髮舒且柔。",
            "寬裁夾烏帽，厚絮長白裘。",
            "裘溫裹我足，帽暖覆我頭。",
            "先進酒一杯，次舉粥一甌。",
            "半酣半飽時，四體春悠悠。",
            "是月歲陰暮，慘冽天地愁。",
            "白日冷無光，黃河凍不流。",
            "何處征戍行，何人羈旅遊。",
            "窮途絕糧客，寒獄無燈囚。",
            "勞生彼何苦，遂性我何優。",
            "撫心但自媿，孰知其所由。"
        ],
        "tags": [
            "黄河"
        ],
        "title": "新沐浴",
        "id": "aec71e4f-1e6f-4f25-8fc6-40b2622e372b"
    },
    {
        "author": "白居易",
        "paragraphs": [
            "晰晰燎火光，氳氳臘酒香。",
            "嗤嗤童稚戲，迢迢歲夜長。",
            "堂上書帳前，長幼合成行。",
            "以我年最長，次第來稱觴。",
            "七十期漸近，萬綠心已忘。",
            "不唯少歡樂，兼亦無悲傷。",
            "素屏應居士，青衣侍孟光。",
            "夫妻老相對，各坐一繩牀。"
        ],
        "title": "三年除夜",
        "id": "dbe1bf48-ea99-43d1-af81-2bf42aa8ea0e"
    },
    {
        "author": "白居易",
        "paragraphs": [
            "不鬬門館華，不鬬林園大。",
            "但鬬爲主人，一坐十餘載。",
            "迴看甲乙第，列在都城內。",
            "素垣夾朱門，藹藹遙相對。",
            "主人安在哉，富貴去不迴。",
            "池乃爲魚鑿，林乃爲禽栽。",
            "何如小園主，拄杖閑即來。",
            "親賓有時會，琴酒連夜開。",
            "以此聊自足，不羨大池臺。"
        ],
        "title": "自題小園",
        "id": "cc0d6427-7125-4b0c-bdb2-399004d33a0d"
    },
    {
        "author": "白居易",
        "paragraphs": [
            "有酒病不飲，有詩慵不吟。",
            "頭眩罷垂鉤，手痹休援琴。",
            "竟日悄無事，所居閑且深。",
            "外安支離體，中養希夷心。",
            "窗戶納秋景，竹木澄夕陰。",
            "宴坐小池畔，清風時動襟。"
        ],
        "title": "病中宴坐",
        "id": "b806e551-5624-46fa-a51c-68ca730aacc5"
    },
    {
        "author": "白居易",
        "paragraphs": [
            "促促急景中，蠢蠢微塵裏。",
            "生涯有分限，愛戀無終已。",
            "早夭羨中年，中年羨暮齒。",
            "暮齒又貪生，服食求不死。",
            "朝吞太陽精，夕吸秋石髓。",
            "徼福反成災，藥誤者多矣。",
            "以之資嗜慾，又望延甲子。",
            "天人陰隲間，亦恐無此理。",
            "域中有真道，所說不如此。",
            "後身始身存，吾聞諸老氏。"
        ],
        "title": "戒藥",
        "id": "efaf5330-dc43-4226-817d-642472e4ba0a"
    },
    {
        "author": "白居易",
        "paragraphs": [
            "前日君家飲，昨日王家宴。",
            "今日過我廬，三日三會面。",
            "當歌聊自放，對酒交相勸。",
            "爲我盡一杯，與君發三願。",
            "一願世清平，二願身強健。",
            "三願臨老頭，數與君相見。"
        ],
        "title": "贈夢得",
        "id": "1bf8e156-c142-4307-9c60-04daadbb556a"
    },
    {
        "author": "白居易",
        "paragraphs": [
            "白日下駸駸，青天高浩浩。",
            "人生在其中，適時即爲好。",
            "勞我以少壯，息我以衰老。",
            "順之多吉壽，違之或凶夭。",
            "我初五十八，息老雖非早。",
            "一閑十三年，所得亦不少。",
            "況加祿仕後，衣食常溫飽。",
            "又從風疾來，女嫁男婚了。",
            "胷中一無事，浩氣凝襟抱。",
            "飄若雲信風，樂於魚在藻。",
            "桑榆坐已暮，鐘漏行將曉。",
            "皤然七十翁，亦足稱壽考。",
            "筋骸本非實，一束芭蕉草。",
            "眷屬偶相依，一夕同栖鳥。",
            "去何有顧戀，住亦無憂惱。",
            "生死尚復然，其餘安足道。",
            "是故臨老心，冥然合玄造。"
        ],
        "title": "逸老",
        "id": "1d9a4c9d-7551-4045-a59d-5afb4c7b7167"
    },
    {
        "author": "白居易",
        "paragraphs": [
            "聖擇狂夫言，俗信老人語。",
            "我有老狂詞，聽之吾語汝。",
            "吾觀器用中，劒銳鋒多傷。",
            "吾觀形骸內，骨勁齒先亡。",
            "寄言處世者，不可苦剛強。",
            "龜性愚且善，鳩心鈍無惡。",
            "人賤拾支牀，鶻欺擒暖脚。",
            "寄言立身者，不得全柔弱。",
            "彼固罹禍難，此未免憂患。",
            "于何保終吉，強弱剛柔間。",
            "上遵周孔訓，旁鑒老莊言。",
            "不唯鞭其後，亦要軛其先。"
        ],
        "title": "遇物感興因示子弟",
        "id": "7ffe4f6a-3d2f-4e03-b5e4-21786d9b910d"
    },
    {
        "author": "白居易",
        "paragraphs": [
            "春盡雜英歇，夏初芳草深。",
            "薰風自南至，吹我池上林。",
            "綠蘋散還合，頳鯉跳復沈。",
            "新葉有佳色，殘鶯猶好音。",
            "依然謝家物，池酌對風琴。",
            "慙無康樂作，秉筆思沈吟。",
            "境勝才思劣，詩成不稱心。"
        ],
        "title": "首夏南池獨酌",
        "id": "b9f4656c-bec2-4a71-bed3-fcc816f81f4d"
    },
    {
        "author": "白居易",
        "paragraphs": [
            "七年爲少傅，品高俸不薄。",
            "乘軒已多慙，況是一病鶴。",
            "又及懸車歲，筋力轉衰弱。",
            "豈以貧是憂，尚爲名所縛。",
            "今春始病免，纓組初擺落。",
            "蜩甲有何知，雲心無所著。",
            "囷中殘舊穀，可備歲饑惡。",
            "園中多新蔬，未至食藜藿。",
            "不求安師卜，不問陳生藥。",
            "但對丘中琴，時開池上酌。",
            "信風舟不繫，掉尾魚方樂。",
            "親友不我知，而憂我寂寞。"
        ],
        "title": "官俸初罷親故見憂以詩諭之",
        "id": "5989bfc0-3786-47fc-bc30-d58bb638955a"
    },
    {
        "author": "白居易",
        "paragraphs": [
            "自哂此迂叟，少迂老更迂。",
            "家計不一問，園林聊自娛。",
            "竹間琴一張，池上酒一壺。",
            "更無俗物到，但與秋光俱。",
            "古石蒼錯落，新泉碧縈紆。",
            "焉用車馬客，即此是吾徒。",
            "猶有所思人，各在城一隅。",
            "杳然愛不見，搔首方踟躕。",
            "玄晏風韻遠，子真雲貌孤。",
            "誠知厭朝市，何必憶江湖。",
            "能來小澗上，一聽潺湲無。"
        ],
        "title": "閑居偶吟招鄭庶子皇甫郎中",
        "id": "028660ea-cc99-48a5-8662-41c1a62f603f"
    },
    {
        "author": "白居易",
        "paragraphs": [
            "嵌巉嵩石峭，皎潔伊流清。",
            "立爲遠峰勢，激作寒玉聲。",
            "夾岸羅密樹，面灘開小亭。",
            "忽疑嚴子瀨，流入洛陽城。",
            "是時羣動息，風靜微月明。",
            "高枕夜悄悄，滿耳秋泠泠。",
            "終日臨大道，何人知此情。",
            "此情苟自愜，亦不要人聽。"
        ],
        "title": "亭西牆下伊渠水中置石激流潺湲成韻頗有幽趣以詩記之",
        "id": "d8d94679-b8fc-4a95-a1c6-9b75a1ff66cb"
    },
    {
        "author": "白居易",
        "paragraphs": [
            "有石白磷磷，有水清潺潺。",
            "有叟頭似雪，婆娑乎其間。",
            "進不趨要路，退不入深山。",
            "深山太濩落，要路多險艱。",
            "不如家池上，樂逸無憂患。",
            "有食適吾口，有酒酡吾顏。",
            "恍惚遊醉鄉，希夷造玄關。",
            "五千言下悟，十二年來閑。",
            "富者我不顧，貴者我不攀。",
            "唯有天壇子，時來一往還。"
        ],
        "title": "閑題家池寄王屋張道士",
        "id": "efd44663-298f-4575-b367-7ac7788f67f2"
    },
    {
        "author": "白居易",
        "paragraphs": [
            "龍門蒼石壁，浥澗碧潭水。",
            "各在一山隅，迢遙幾十里。",
            "清鏡碧屏風，惜哉信爲美。",
            "愛而不得見，亦與無相似。",
            "聞君每來去，矻矻事行李。",
            "脂轄復裹糧，心力頗勞止。",
            "未如吾舍下，石與泉甚邇。",
            "鑿鑿復濺濺，晝夜流不已。",
            "洛石千萬拳，襯波鋪錦綺。",
            "海珉一兩片，激瀨含宮徵。",
            "綠宜春濯足，淨可朝漱齒。",
            "遶砌紫鱗遊，拂簾白鳥起。",
            "何言履道叟，便是滄浪子。",
            "君若趁歸程，請君先到此。",
            "願以潺湲聲，洗君塵土耳。"
        ],
        "title": "李盧二中丞各創山居俱誇勝絕然去城稍遠來往頗勞弊居新泉實在宇下偶題十五韻聊戲二君",
        "id": "ef64b452-6a83-4cb4-8362-656f1a5e8c5e"
    },
    {
        "author": "白居易",
        "paragraphs": [
            "一片瑟瑟石，數竿青青竹。",
            "向我如有情，依然看不足。",
            "況臨北窗下，復近西塘曲。",
            "筠風散餘清，苔雨含微綠。",
            "有妻亦衰老，無子方煢獨。",
            "莫掩夜窗扉，共渠相伴宿。"
        ],
        "title": "北窗竹石",
        "id": "0851be33-fa47-4177-ab32-960f99438fb7"
    },
    {
        "author": "白居易",
        "paragraphs": [
            "吾爲爾先生，爾爲吾弟子。",
            "孔門有遺訓，復坐吾告爾。",
            "先生饌酒食，弟子服勞止。",
            "孝敬不在他，在茲而已矣。",
            "欲我少憂愁，欲我多歡喜。",
            "無如醞好酒，酒須多且旨。",
            "旨即賓可留，多即罍不恥。",
            "吾更有一言，爾宜聽入耳。",
            "人老多憂貧，人病多憂死。",
            "我今雖老病，所憂不在此。",
            "憂在半酣時，尊空座客起。"
        ],
        "title": "飲後戲示弟子",
        "id": "33789ba7-a44a-4989-9da1-f1379968bb8a"
    },
    {
        "author": "白居易",
        "paragraphs": [
            "雨砌長寒蕪，風庭落秋果。",
            "窗間有閑叟，盡日看書坐。",
            "書中見往事，歷歷知福禍。",
            "多取終厚亡，疾驅必先墮。",
            "勸君少干名，名爲錮身鏁。",
            "勸君少求利，利是焚身火。",
            "我心知已久，吾道無不可。",
            "所以雀羅門，不能寂寞我。"
        ],
        "title": "閑坐看書貽諸少年",
        "id": "79595710-c31b-4b1d-bb36-7977c563bf5b"
    },
    {
        "author": "白居易",
        "paragraphs": [
            "夜夢上嵩山，獨攜藜杖出。",
            "千巖與萬壑，遊覽皆周畢。",
            "夢中足不病，健似少年日。",
            "既悟神返初，依然舊形質。",
            "始知形神內，形病神無疾。",
            "形神兩是幻，夢寐俱非實。",
            "晝行雖蹇澀，夜步頗安逸。",
            "晝夜既平分，其間何得失。"
        ],
        "title": "夢上山",
        "id": "650c3277-30c8-4f12-807e-df47dfdc441e"
    },
    {
        "author": "白居易",
        "paragraphs": [
            "人生七十稀，我年幸過之。",
            "遠行將盡路，春夢欲覺時。",
            "家事口不問，世名心不思。",
            "老既不足歎，病亦不能治。",
            "扶持仰婢僕，將養信妻兒。",
            "飢飽進退食，寒暄加減衣。",
            "聲妓放鄭衛，裘馬脫輕肥。",
            "百事盡除去，尚餘酒與詩。",
            "興來吟一篇，吟罷酒一巵。",
            "不獨適情性，兼用扶衰羸。",
            "雲液灑六腑，陽和生四肢。",
            "於中我自樂，此外吾不知。",
            "寄問同老者，捨此將安歸。",
            "莫學蓬心叟，胷中殘是非。"
        ],
        "title": "對酒閑吟贈同老者",
        "id": "29a75999-e769-4fa2-8406-1245036bee8c"
    },
    {
        "author": "白居易",
        "paragraphs": [
            "皤然一老子，擁裘仍隱几。",
            "坐穩夜忘眠，臥安朝不起。",
            "起來無可作，閉目時叩齒。",
            "靜對銅爐香，暖漱銀瓶水。",
            "午齋何儉潔，餅與蔬而已。",
            "西寺講楞伽，閑行一隨喜。"
        ],
        "title": "晚起閑行",
        "id": "ea109bd2-c2ee-41ce-aa8b-4031768a1f89"
    },
    {
        "author": "白居易",
        "paragraphs": [
            "昔作少學士，圖形入集賢。",
            "今爲老居士，寫貌寄香山。",
            "鶴毳變玄髮，雞膚換朱顏。",
            "前形與後貌，相去三十年。",
            "勿歎韶華子，俄成皤叟仙。",
            "請看東海水，亦變作桑田。"
        ],
        "title": "香山居士寫真詩",
        "id": "cd41c21f-37df-49ab-94cc-977f21bccc34"
    },
    {
        "author": "白居易",
        "paragraphs": [
            "睡足肢體暢，晨起開中堂。",
            "初旭泛簾幕，微風拂衣裳。",
            "二婢扶盥櫛，雙童舁簟牀。",
            "庭東有茂樹，其下多陰涼。",
            "前月事齋戒，昨日散道塲。",
            "以我久蔬素，加籩仍異糧。",
            "魴鱗白如雪，蒸炙加桂薑。",
            "稻飯紅似花，調沃新酪漿。",
            "佐以脯醢味，間之椒薤芳。",
            "老憐口尚美，病喜鼻聞香。",
            "嬌騃三四孫，索哺遶我傍。",
            "山妻未舉案，饞叟已先嘗。",
            "憶同牢巹初，家貧共糟糠。",
            "今食且如此，何必烹猪羊。",
            "況觀姻族間，夫妻半存亡。",
            "偕老不易得，白頭何足傷。",
            "食罷酒一杯，醉飽吟又狂。",
            "緬想梁高士，樂道喜文章。",
            "徒誇五噫作，不解贈孟光。"
        ],
        "title": "二年三月五日齋畢開素當食偶吟贈妻弘農郡君",
        "id": "cd5b5dee-6348-46b1-bd96-e3241e4b958f"
    },
    {
        "author": "白居易",
        "paragraphs": [
            "彌月不出門，永日無來賓。",
            "食飽更拂牀，睡覺一嚬伸。",
            "輕箑白鳥羽，新簟青箭筠。",
            "方寸方丈室，空然兩無塵。",
            "披衣腰不帶，散髮頭不巾。",
            "袒跣北窗下，葛天之遺民。",
            "一日亦自足，況得以終身。",
            "不知天壤內，目我爲何人。"
        ],
        "title": "不出門",
        "id": "1fc043b1-d392-44da-89db-0d0508963b98"
    },
    {
        "author": "白居易",
        "paragraphs": [
            "晦叔墳荒草已陳，夢得墓濕土猶新。",
            "微之捐館將一紀，杓直歸丘二十春。",
            "城中雖有故第宅，庭蕪園廢生荆榛。",
            "篋中亦有舊書札，紙穿字蠹成灰塵。",
            "平生定交取人窄，屈指相知唯五人。",
            "四人先去我在後，一枝蒲柳衰殘身。",
            "豈無晚歲新相識，相識面親心不親。",
            "人生莫羨苦長命，命長感舊多悲辛。"
        ],
        "title": "感舊",
        "id": "42055eb8-47f9-4e96-b7a2-3a8d589ab55e"
    },
    {
        "author": "白居易",
        "paragraphs": [
            "仙翁已得道，混迹尋巖泉。",
            "肌膚冰雪瑩，衣服雲霞鮮。",
            "紺髮絲竝緻，齠容花共妍。",
            "方瞳點玄漆，高步凌非煙。",
            "幾見桑海變，莫知龜鶴年。",
            "所憩九清外，所遊五嶽巔。",
            "軒昊舊爲侶，松喬難比肩。",
            "每嗟人世人，役役如狂顛。",
            "孰能脫羈鞅，盡遭名利牽。",
            "貌隨歲律換，神逐光陰遷。",
            "惟余負憂譴，顦顇湓江壖。",
            "衰鬢忽霜白，愁腸如火煎。",
            "羈旅坐多感，裴回私自憐。",
            "晴眺五老峰，玉洞多神仙。",
            "何當憫湮厄，授道安虛孱。",
            "我師惠然來，論道窮重玄。",
            "浩蕩八溟闊，志泰心超然。",
            "形骸既無束，得喪亦都捐。",
            "豈識椿菌異，那知鵬鷃懸。",
            "丹華既相付，促景定當延。",
            "玄功曷可報，感極惟勤拳。",
            "霓旌不肯駐，又歸武夷川。",
            "語罷倏然別，孤鶴升遙天。",
            "賦詩敘明德，永續步虛篇。"
        ],
        "title": "送毛仙翁",
        "id": "3eff07af-a1f2-4f18-8005-6e52e199feaf"
    },
    {
        "author": "白居易",
        "paragraphs": [
            "達哉達哉白樂天，分司東都十三年。",
            "七旬纔滿冠已挂，半祿未及車先懸。",
            "或伴遊客春行樂，或隨山僧夜坐禪。",
            "二年忘却問家事，門庭多草廚少煙。",
            "庖童朝告鹽米盡，侍婢暮訴衣裳穿。",
            "妻孥不悅甥姪悶，而我醉臥方陶然。",
            "起來與爾畫生計，薄產處置有後先。",
            "先賣南坊十畝園，次賣東都五頃田。",
            "然後兼賣所居宅，髣髴獲緡二三千。",
            "半與爾充衣食費，半與吾供酒肉錢。",
            "吾今已年七十一，眼昏鬚白頭風眩。",
            "但恐此錢用不盡，即先朝露歸夜泉。",
            "未歸且住亦不惡，飢餐樂飲安穩眠。",
            "死生無可無不可，達哉達哉白樂天。"
        ],
        "title": "達哉樂天行",
        "id": "c1c23701-e5b9-4d09-8f7b-8cbf63fd6bef"
    },
    {
        "author": "白居易",
        "paragraphs": [
            "綠塘新水平，紅檻小舟輕。",
            "解纜隨風去，開襟信意行。",
            "淺憐清演漾，深愛綠澄泓。",
            "白撲柳飛絮，紅浮桃落英。",
            "古文科斗出，新葉剪刀生。",
            "樹集鶯朋友，雲行雁弟兄。",
            "飛沈皆適性，酣詠自怡情。",
            "花助銀杯氣，松添玉軫聲。",
            "魚跳何事樂，鷗起復誰驚。",
            "莫唱滄浪曲，無塵可濯纓。"
        ],
        "title": "春池閑泛",
        "id": "ae6e6ceb-d1ef-4306-b28c-77bb13bc09c3"
    },
    {
        "author": "白居易",
        "paragraphs": [
            "濠梁莊惠謾相爭，未必人情知物情。",
            "獺捕魚來魚躍出，此非魚樂是魚驚。"
        ],
        "title": "池上寓興二絕 一",
        "id": "08fd04f7-03bc-494c-8133-e2b2fccb8a86"
    },
    {
        "author": "白居易",
        "paragraphs": [
            "水淺魚稀白鷺飢，勞心瞪目待魚時。",
            "外容閑暇中心苦，似是而非誰得知。"
        ],
        "title": "池上寓興二絕 二",
        "id": "42c58b14-e19a-4a38-8c1f-164c7548cbf0"
    },
    {
        "author": "白居易",
        "paragraphs": [
            "水齋歲久漸荒蕪，自媿甘棠無一株。",
            "新酒客來方宴飲，舊堂主在重歡娛。",
            "莫言楊柳枝空老，直致櫻桃樹已枯。",
            "從我到君十一尹，相看自置府來無。"
        ],
        "title": "宴後題府中水堂贈盧尹中丞",
        "id": "1e49ae42-d9be-46b1-bfc7-340d8c269f9b"
    },
    {
        "author": "白居易",
        "paragraphs": [
            "昨日池塘春草生，阿連新有好詩成。",
            "花園到處鶯呼入，驄馬遊時客避行。",
            "水暖魚多似南國，人稀塵少勝西京。",
            "洛中佳境應無限，若欲諳知問老兄。"
        ],
        "title": "和敏中洛下即事",
        "id": "0179364d-9f50-4a11-92c5-50930a2ab52b"
    },
    {
        "author": "白居易",
        "paragraphs": [
            "千里歸程三伏天，官新身健馬翩翩。",
            "行衝赤日加餐飯，上到青雲穩著鞭。",
            "長慶老郎唯我在，客曹故事望君傳。",
            "前鴻後雁行難續，相去迢迢二十年。"
        ],
        "title": "送敏中新授戶部員外郎西歸",
        "id": "f0749174-6ec1-4175-8575-1a3024d7b7e3"
    },
    {
        "author": "白居易",
        "paragraphs": [
            "泉石磷磷聲似琴，閑眠靜聽洗塵心。",
            "莫輕兩片青苔石，一夜潺湲直萬金。"
        ],
        "title": "南侍御以石相贈助成水聲因以絕句謝之",
        "id": "f4865055-1a2e-4f5f-941b-f95be331fbbe"
    },
    {
        "author": "白居易",
        "paragraphs": [
            "水畔竹林邊，閑居二十年。",
            "健常攜酒出，病即掩門眠。",
            "解綬收朝佩，褰裳出野船。",
            "屏除身外物，擺落世間緣。",
            "報曙窗何早，知秋簟最先。",
            "微風深樹裏，斜日小樓前。",
            "渠口添新石，籬根寫亂泉。",
            "欲招同宿客，誰解愛潺湲。"
        ],
        "title": "閑居自題戲招宿客",
        "id": "082a6c37-0bac-4c30-a5da-f6a849405a35"
    },
    {
        "author": "白居易",
        "paragraphs": [
            "引櫂尋池岸，移尊就菊叢。",
            "何言濟川後，相訪釣船中。",
            "白首故情在，青雲往事空。",
            "同時六學士，五相一漁翁。"
        ],
        "title": "李留守相公見過池上汎舟舉酒話及翰林舊事因成四韻以獻之",
        "id": "ac8f48dc-3249-4f31-8129-46c3a5d2aaae"
    },
    {
        "author": "白居易",
        "paragraphs": [
            "黃花叢畔綠尊前，猶有些些舊管弦。",
            "偶遇閏秋重九日，東籬獨酌一陶然。",
            "自從九月持齋戒，不醉重陽十五年。"
        ],
        "title": "閏九月九日獨飲",
        "id": "5120b00c-fa68-4462-898d-c07ac6667d5a"
    },
    {
        "author": "白居易",
        "paragraphs": [
            "早聞元九詠君詩，恨與盧君相識遲。",
            "今日逢君開舊卷，卷中多道贈微之。",
            "相看掩淚情難說，別有傷心事豈知。",
            "聞道咸陽墳上樹，已抽三丈白楊枝。"
        ],
        "title": "覽盧子蒙侍御舊詩多與微之唱和感今傷昔因贈子蒙題於卷後",
        "id": "4f775eba-91d7-488a-9bb4-262b7c0d4ff9"
    },
    {
        "author": "白居易",
        "paragraphs": [
            "今朝閑坐石亭中，爐火銷殘尊又空。",
            "冷落若爲留客住，冰池霜竹雪髯翁。"
        ],
        "title": "寒亭留客",
        "id": "88a9358c-97e9-4b26-8544-1c8d7a4d95f4"
    },
    {
        "author": "白居易",
        "paragraphs": [
            "石淺沙平流水寒，水邊斜插一漁竿。",
            "江南客見生鄉思，道似嚴陵七里灘。"
        ],
        "title": "新小灘",
        "id": "33efe50e-e3d2-415a-ae26-40693e54effb"
    },
    {
        "author": "白居易",
        "paragraphs": [
            "憲府觸邪峩豸角，璅闈駮正犯龍鱗。",
            "那知近地齋居客，忽作深山同宿人。",
            "一醆寒燈雲外夜，數杯溫酎雪中春。",
            "林泉莫作多時計，諫獵登封憶舊臣。"
        ],
        "title": "和李中丞與李給事山居雪夜同宿小酌",
        "id": "20d29545-881f-4df1-8b8c-68c0e53cba63"
    },
    {
        "author": "白居易",
        "paragraphs": [
            "履道西門有弊居，池塘竹樹遶君廬。",
            "豪華肥壯雖無分，飽暖安閑即有餘。",
            "行竈朝香炊早飯，小園春暖掇新蔬。",
            "夷齊黃綺誇芝蕨，比我盤飧恐不如。"
        ],
        "title": "履道西門二首 一",
        "id": "794aee47-3485-404b-937d-4fe645e25ecc"
    },
    {
        "author": "白居易",
        "paragraphs": [
            "履道西門獨掩扉，官休病退客來稀。",
            "亦知軒冕榮堪戀，其奈田園老合歸。",
            "跛鼈難隨騏驥足，傷禽莫趁鳳凰飛。",
            "世間認得身人少，今我雖愚亦庶幾。"
        ],
        "title": "履道西門二首 二",
        "id": "2d132492-db5a-4180-9f63-7a1b1aae530b"
    },
    {
        "author": "白居易",
        "paragraphs": [
            "人生變改故無窮，昔是朝官今野翁。",
            "久寄形於朱紫內，漸抽身入蕙荷中。",
            "無情水任方圓器，不繫舟隨去住風。",
            "猶有鱸魚蓴菜興，來春或擬往江東。"
        ],
        "title": "偶吟",
        "id": "e8192802-0b10-454a-b2de-cd02f77da156"
    },
    {
        "author": "白居易",
        "paragraphs": [
            "同爲懶慢園林客，共對蕭條雨雪天。",
            "小酌酒巡銷永夜，大開口笑送殘年。",
            "久將時背成遺老，多被人呼作散仙。",
            "呼作散仙應有以，曾看東海變桑田。"
        ],
        "tags": [
            "叙事",
            "写雪",
            "雪",
            "饮酒"
        ],
        "title": "雪夜小飲贈夢得",
        "id": "6152c59d-4395-44a2-bd16-dc41ae592ec6"
    },
    {
        "author": "白居易",
        "paragraphs": [
            "榮鬧興多嫌晝短，衰閑睡少覺明遲。",
            "當君秉燭銜杯夜，是我停飱服藥時。",
            "枕上愁吟堪發病，府中歡笑勝尋醫。",
            "明朝強出須謀樂，不擬車公更擬誰。"
        ],
        "title": "歲暮夜長病中燈下聞盧尹夜宴以詩戲之且爲來日張本也",
        "id": "8928077e-9d75-4c1f-8c74-37a87129a364"
    },
    {
        "author": "白居易",
        "paragraphs": [
            "亦知數出妨將息，不可端居守寂寥。",
            "病即藥窗眠盡日，興來酒席坐通宵。",
            "賢人易狎須勤飲，姹女難禁莫慢燒。",
            "張道士輸白道士，一杯沆[瀣]便逍遙。"
        ],
        "title": "病中數會張道士見譏以此荅之",
        "id": "c5a3f084-0ca8-4261-ae65-6a94e416c149"
    },
    {
        "author": "白居易",
        "paragraphs": [
            "短屏風掩臥牀頭，烏帽青氈白氎裘。",
            "卯飲一杯眠一覺，世間何事不悠悠。"
        ],
        "title": "卯飲",
        "id": "c2877437-d920-462c-83f6-0dadfd75ddb4"
    },
    {
        "author": "白居易",
        "paragraphs": [
            "官歷二十政，宦遊三十秋。",
            "江山與風月，最憶是杭州。",
            "北郭沙堤尾，西湖石岸頭。",
            "綠觴春送客，紅燭夜迴舟。",
            "不敢言遺愛，空知念舊遊。",
            "憑君吟此句，題向望濤樓。"
        ],
        "tags": [
            "西湖"
        ],
        "title": "寄題餘杭郡樓兼呈裴使君",
        "id": "5d8ad939-d581-4971-83b3-160b1486a2b5"
    },
    {
        "author": "白居易",
        "paragraphs": [
            "借君片石意何如，置向庭中慰索居。",
            "每就玉山傾一酌，興來如對醉尚書。"
        ],
        "tags": [
            "太湖"
        ],
        "title": "楊六尚書留太湖石在洛下借置庭中因對舉杯寄贈絕句",
        "id": "a7850e71-638c-44b5-afb9-20711128689a"
    },
    {
        "author": "白居易",
        "paragraphs": [
            "白鬚如雪五朝臣，又值新正第七旬。",
            "老過占他藍尾酒，病餘收得到頭身。",
            "銷磨歲月成高位，比類時流是幸人。",
            "大曆年中騎竹馬，幾人得見會昌春。"
        ],
        "title": "喜入新年自詠",
        "id": "82df3c38-2c9c-4f49-8b15-eadee48768b0"
    },
    {
        "author": "白居易",
        "paragraphs": [
            "碧玉班班沙歷歷，清流決決響泠泠。",
            "自從造得灘聲後，玉管朱弦可要聽。"
        ],
        "title": "灘聲",
        "id": "6a3040d4-3a16-42cb-b6e7-4e0c3787690e"
    },
    {
        "author": "白居易",
        "paragraphs": [
            "殷勤傍石遶泉行，不說何人知我情。",
            "漸恐耳聾兼眼闇，聽泉看石不分明。"
        ],
        "title": "題石泉",
        "id": "6998855b-5b00-4420-a682-18d61b593a66"
    },
    {
        "author": "白居易",
        "paragraphs": [
            "一別蘇州十八載，時光人事隨年改。",
            "不論竹馬盡成人，亦恐桑田半爲海。",
            "鶯入故宮含意思，花迎新使生光彩。",
            "爲報江山風月知，至今白使君猶在。"
        ],
        "title": "送王卿使君赴任蘇州因思花迎新使感舊遊寄題郡中木蘭西院一別",
        "id": "158c5988-604e-43c9-bcc3-e589ac79fe74"
    },
    {
        "author": "白居易",
        "paragraphs": [
            "三旬齋滿欲銜杯，平旦敲門門未開。",
            "除却朗之攜一榼，的應不是別人來。"
        ],
        "title": "出齋日喜皇甫十早訪",
        "id": "aba83d2f-f177-4102-8284-803165ebba9a"
    },
    {
        "author": "白居易",
        "paragraphs": [
            "花邊春水水邊樓，一坐經今四十秋。",
            "望月橋傾三遍換，採蓮船破五迴修。",
            "園林一半成喬木，鄰里三分作白頭。",
            "蘇李冥蒙隨燭滅，陳樊漂泊逐萍流。",
            "雖貧眼下無妨樂，縱病心中不與愁。",
            "自笑靈光巋然在，春來遊得且須遊。"
        ],
        "title": "會昌二年春題池西小樓",
        "id": "2304b84e-e4a1-40df-ab81-71ff5afeab7d"
    },
    {
        "author": "白居易",
        "paragraphs": [
            "物華春意尚遲迴，賴有東風晝夜催。",
            "寒縋柳腰收未得，暖熏花口噤初開。",
            "欲披雲霧聯襟去，先喜瓊琚入袖來。",
            "久病長齋詩老退，爭禁年少洛陽才。"
        ],
        "title": "酬南洛陽早春見贈",
        "id": "93e0804c-e811-4f25-85d4-d97476cf82b8"
    },
    {
        "author": "白居易",
        "paragraphs": [
            "香麴親看造，芳叢手自栽。",
            "迎春報酒熟，垂老看花開。",
            "紅蠟半含萼，綠油新醱醅。",
            "玲瓏五六樹，瀲灩兩三杯。",
            "恐有狂風起，愁無好客來。",
            "獨酣還獨語，待取月明迴。"
        ],
        "title": "對新家醖翫自種花",
        "id": "e9e2a973-4bbe-442e-af19-035a46724a81"
    },
    {
        "author": "白居易",
        "paragraphs": [
            "慵中又少經過處，別後都無勸酒人。",
            "不挈一壺相就醉，若爲將老度殘春。"
        ],
        "title": "攜酒往朗之莊居同飲",
        "id": "e1b3436d-e795-4402-b9a7-e0c379194558"
    },
    {
        "author": "白居易",
        "paragraphs": [
            "書意詩情不偶然，苦云夢想在林泉。",
            "願爲愚谷煙霞侶，思結空門香火緣。",
            "每媿尚書情眷眷，自憐居士病綿綿。",
            "不知待得心期否，老挍於君六七年。"
        ],
        "title": "以詩代書酬慕巢尚書見寄",
        "id": "685acda4-7696-4bf9-b447-d44243fb3beb"
    },
    {
        "author": "白居易",
        "paragraphs": [
            "芳景銷殘暑氣生，感時思事坐含情。",
            "無人開口共誰語，有酒迴頭還自傾。",
            "醉對數叢紅芍藥，渴嘗一盌綠昌明。",
            "春歸似遣鶯留語，好住園林三兩聲。"
        ],
        "title": "春盡日",
        "id": "3a6762be-e8e3-4efb-891f-aa24a781036e"
    },
    {
        "author": "白居易",
        "paragraphs": [
            "能入城中乞食否，莫辭塵土汚袈裟。",
            "欲知住處東城下，遶竹泉聲是白家。"
        ],
        "title": "招山僧",
        "id": "188d655e-92f3-4f2a-8117-ae0509bb6913"
    },
    {
        "author": "白居易",
        "paragraphs": [
            "洛景城西塵土紅，伴僧閑坐竹泉東。",
            "綠蘿潭上不見日，白石灘邊長有風。",
            "熱惱漸知隨念盡，清涼常願與人同。",
            "每因毒暑悲親故，多在炎方瘴海中。"
        ],
        "title": "夏日與閑禪師林下避暑",
        "id": "94e8cf97-5869-49d3-abf4-17203db5ff9c"
    },
    {
        "author": "白居易",
        "paragraphs": [
            "何處披襟風快哉，一亭臨澗四門開。",
            "金章紫綬辭腰去，白石清泉就眼來。",
            "自得所宜還獨樂，各行其志莫相咍。",
            "禽魚出得池籠後，縱有人呼可更迴。"
        ],
        "title": "題新澗亭兼酬寄朝中親故見贈",
        "id": "8e332be3-de5c-40ec-99e0-8e5338727888"
    },
    {
        "author": "白居易",
        "paragraphs": [
            "右眼昏花左足風，金箆石水用無功。",
            "不如迴念三乘樂，便得浮生百病空。",
            "無子同居草庵下，有妻偕老道塲中。",
            "何煩更請僧爲侶，月上新歸伴病翁。"
        ],
        "title": "病中看經贈諸道侶",
        "id": "c93da7da-b27e-4303-9fe3-76fcf2d5bebc"
    },
    {
        "author": "白居易",
        "paragraphs": [
            "竹鞋葵扇白綃巾，林野爲家雲是身。",
            "山寺每遊多寄宿，都城暫出即經旬。",
            "漢容黃綺爲逋客，堯放巢由作外臣。",
            "昨日制書臨郡縣，不該愚谷醉鄉人。"
        ],
        "title": "遊豐樂招提佛光三寺",
        "id": "8097d5e2-11b7-460c-92bd-415035fe753c"
    },
    {
        "author": "白居易",
        "paragraphs": [
            "頭白醉昏昏，狂歌秋復春。",
            "一生躭酒客，五度棄官人。",
            "異世陶元亮，前生劉伯倫。",
            "臥將琴作枕，行以鍤隨身。",
            "歲要衣三對，年支穀一囷。",
            "園葵烹佐飯，林葉掃添薪。",
            "沒齒甘蔬食，搖頭謝縉紳。",
            "自能拋爵祿，終不惱交親。",
            "但得杯中淥，從生甑上塵。",
            "煩君問生計，憂醒不憂貧。"
        ],
        "title": "醉中得上都親友書以予停俸多時憂問貧乏偶乘酒興詠而報之",
        "id": "2f09ea8f-507a-4dcf-ad70-d53af9c71a37"
    },
    {
        "author": "白居易",
        "paragraphs": [
            "風清泉冷竹修修，三伏炎天涼似秋。",
            "黃犬引迎騎馬客，青衣扶下釣魚舟。",
            "衰容自覺宜閑坐，蹇步誰能更遠遊。",
            "料得此身終老處，只應林下與灘頭。"
        ],
        "title": "池畔逐涼",
        "id": "f0cb09d2-3358-44e5-be2e-726af69ef62a"
    },
    {
        "author": "白居易",
        "paragraphs": [
            "一聲警露君能薄，五德司晨我用多。",
            "不會悠悠時俗士，重君輕我意如何。"
        ],
        "title": "池鶴八絕句 雞贈鶴",
        "id": "4d3fe026-11a9-4d6b-9bf3-bbe49276b374"
    },
    {
        "author": "白居易",
        "paragraphs": [
            "爾爭伉儷泥中鬬，吾整羽儀松上栖。",
            "不可遣他天下眼，却輕野鶴重家雞。"
        ],
        "title": "池鶴八絕句 鶴荅雞",
        "id": "0999cda8-ebab-4382-a8c7-c49af103fecc"
    },
    {
        "author": "白居易",
        "paragraphs": [
            "與君白黑大分明，縱不相親莫見輕。",
            "我每夜啼君怨別，玉徽琴裏忝同聲。"
        ],
        "title": "池鶴八絕句 烏贈鶴",
        "id": "b711aeea-80d7-49a6-9e92-d1b89d5ce540"
    },
    {
        "author": "白居易",
        "paragraphs": [
            "吾愛栖雲上華表，汝多攫肉下田中。",
            "吾音中羽汝聲角，琴曲雖同調不同。"
        ],
        "title": "池鶴八絕句 鶴荅烏",
        "id": "44a01b43-d5b8-456e-89b2-90bd3d18e949"
    },
    {
        "author": "白居易",
        "paragraphs": [
            "君誇名鶴我名鳶，君呌聞天我戾天。",
            "更有與君相似處，飢來一種啄腥羶。"
        ],
        "title": "池鶴八絕句 鳶贈鶴",
        "id": "24b60be4-d7e7-4e75-b28f-bed4ebc4ae08"
    },
    {
        "author": "白居易",
        "paragraphs": [
            "無妨自是莫相非，清濁高低各有歸。",
            "鸞鶴羣中彩雲裏，幾時曾見喘鳶飛。"
        ],
        "title": "池鶴八絕句 鶴荅鳶",
        "id": "ee844dd0-3101-4d63-b000-22d5d1b6e1de"
    },
    {
        "author": "白居易",
        "paragraphs": [
            "君因風送入青雲，我被人驅向鴨羣。",
            "雪頸霜毛紅網掌，請看何處不如君。"
        ],
        "tags": [
            "励志",
            "动物"
        ],
        "title": "池鶴八絕句 鵝贈鶴",
        "id": "bf4eeb15-a82e-4f15-836a-5729e0ee8834"
    },
    {
        "author": "白居易",
        "paragraphs": [
            "右軍歿後欲何依，只合隨雞逐鴨飛。",
            "未必犧牲及吾輩，大都我瘦勝君肥。"
        ],
        "title": "池鶴八絕句 鶴荅鵝",
        "id": "bc31168d-7b68-49f1-9ac0-a0dcaa1c2308"
    },
    {
        "author": "白居易",
        "paragraphs": [
            "外翁七十孫三歲，笑指琴書欲遣傳。",
            "自念老夫今耄矣，因思稚子更茫然。",
            "中郎餘慶鍾羊祜，子幼能文似馬遷。",
            "才與不才爭料得，東牀空後且嬌憐。"
        ],
        "title": "談氏小外孫玉童",
        "id": "094a6992-bb68-40ae-b6f8-3460a32612cd"
    },
    {
        "author": "白居易",
        "paragraphs": [
            "後集寄將何處去，故山迢遞在匡廬。",
            "舊僧獨有雲臯在，三二年來不得書。",
            "別後道情添幾許，老來筋力又何如。",
            "來生緣會應非遠，彼此年過七十餘。"
        ],
        "tags": [
            "庐山"
        ],
        "title": "送後集往廬山東林寺兼寄雲臯上人",
        "id": "ea60b4c2-f2f4-42b6-8f84-197a061aec66"
    },
    {
        "author": "白居易",
        "paragraphs": [
            "近有人從海上迴，海山深處見樓臺。",
            "中有仙龕虛一室，多傳此待樂天來。"
        ],
        "title": "客有說",
        "id": "d15fcaaf-1af2-419d-ae5f-47b7ff296266"
    },
    {
        "author": "白居易",
        "paragraphs": [
            "吾學空門非學仙，恐君此說是虛傳。",
            "海山不是吾歸處，歸即應歸兜率天。"
        ],
        "title": "荅客說",
        "id": "6da1f1f2-06c1-4f74-8e64-8cf2b9bcb40d"
    },
    {
        "author": "白居易",
        "paragraphs": [
            "四海齊名白與劉，百年交分兩綢繆。",
            "同貧同病退閑日，一死一生臨老頭。",
            "杯酒英雄君與操，文章微婉我知丘。",
            "賢豪雖歿精靈在，應共微之地下遊。"
        ],
        "title": "哭劉尚書夢得二首 一",
        "id": "bdfa7bac-a4b3-47d1-948c-9cd209a10415"
    },
    {
        "author": "白居易",
        "paragraphs": [
            "今日哭君吾道孤，寢門淚滿白髭鬚。",
            "不知箭折弓何用，兼恐脣亡齒亦枯。",
            "窅窅窮泉埋寶玉，駸駸落景挂桑榆。",
            "夜臺暮齒期非遠，但問前頭相見無。"
        ],
        "title": "哭劉尚書夢得二首 二",
        "id": "6f4ff067-5d18-45a9-9212-f1cff9b73ea8"
    },
    {
        "author": "白居易",
        "paragraphs": [
            "昨日復今辰，悠悠七十春。",
            "所經多故處，却想似前身。",
            "散秩優游老，閑居淨潔貧。",
            "螺杯中有物，鶴氅上無塵。",
            "解佩收朝帶，抽簪換野巾。",
            "風儀與名號，別是一生人。"
        ],
        "title": "昨日復今辰",
        "id": "65f08c95-dbff-4fb9-89ef-0a16df2bf340"
    },
    {
        "author": "白居易",
        "paragraphs": [
            "門有醫來往，庭無客送迎。",
            "病銷談笑興，老足歎嗟聲。",
            "鶴伴臨池立，人扶下砌行。",
            "脚瘡春斷酒，那得有心情。"
        ],
        "title": "病瘡",
        "id": "80f61fc5-a49d-47fa-9e6d-e0ec3ebe031d"
    },
    {
        "author": "白居易",
        "paragraphs": [
            "趙村紅杏每年開，十五年來看幾迴。",
            "七十三人難再到，今春來是別花來。"
        ],
        "title": "遊趙村杏花",
        "id": "478242d8-75dd-4b83-8fc3-a98d98028d8e"
    },
    {
        "author": "白居易",
        "paragraphs": [
            "十五年來洛下居，道緣俗累兩何如。",
            "迷路心迴因向佛，宦途事了是懸車。",
            "全家遁世曾無悶，半俸資身亦有餘。",
            "唯是名銜人不會，毘耶長者白尚書。"
        ],
        "title": "刑部尚書致仕",
        "id": "cd281576-53f9-4fd1-b357-d9711a869731"
    },
    {
        "author": "白居易",
        "paragraphs": [
            "南北東西無所羈，挂冠目在勝分司。",
            "探花嘗酒多先到，拜表行香盡不知。",
            "炮筍烹魚飽飱後，擁袍枕臂醉眠時。",
            "報君一語君應笑，兼亦無心羨保釐。"
        ],
        "title": "初致仕後戲酬留守牛相公幷呈分司諸寮友",
        "id": "0f2be5cc-3532-4e1a-8573-21ac552788f0"
    },
    {
        "author": "白居易",
        "paragraphs": [
            "七十人難到，過三更較稀。",
            "占花租野寺，定酒典朝衣。",
            "趁醉春多出，貪歡夜未歸。",
            "不知親故口，道我是耶非。"
        ],
        "title": "問諸親友",
        "id": "9dae29e2-46d7-4221-86ba-714d0056c616"
    },
    {
        "author": "白居易",
        "paragraphs": [
            "抖擻塵纓捋白鬚，半酣扶起問司徒。",
            "不知詔下懸車後，醉舞狂歌有例無。"
        ],
        "title": "戲問牛司徒",
        "id": "bf43a47a-103e-477a-9bed-1a4a5a6236a9"
    },
    {
        "author": "白居易",
        "paragraphs": [
            "不與老爲期，因何兩鬢絲。",
            "纔應免夭促，便已及衰羸。",
            "昨夜夢何在，明朝身不知。",
            "百憂非我所，三樂是吾師。",
            "閉目常閑坐，低頭每靜思。",
            "存神機慮息，養氣語言遲。",
            "行亦攜詩篋，眠多枕酒巵。",
            "自慙無一事，少有不安時。"
        ],
        "title": "不與老爲期",
        "id": "b518bde9-459f-468d-8b11-f5ff50ee3c8c"
    },
    {
        "author": "白居易",
        "paragraphs": [
            "鐵鑿金鎚殷若雷，八灘九石劒稜摧。",
            "竹篙桂檝飛如箭，百筏千艘魚貫來。",
            "振錫導師憑衆力，揮金退傅施家財。",
            "他時相逐西方去，莫慮塵沙路不開。"
        ],
        "title": "開龍門八節石灘詩二首 一",
        "id": "4de74506-3b4f-4105-b375-42ada59afd02"
    },
    {
        "author": "白居易",
        "paragraphs": [
            "七十三翁旦暮身，誓開險路作通津。",
            "夜舟過此無傾覆，朝脛從今免苦辛。",
            "十里叱灘變河漢，八寒陰獄化陽春。",
            "我身雖歿心長在，闇施慈悲與後人。"
        ],
        "title": "開龍門八節石灘詩二首 二",
        "id": "628117b3-3f1b-455e-b52f-9d109e0e1bed"
    },
    {
        "author": "白居易",
        "paragraphs": [
            "婆娑放雞犬，嬉戲任兒童。",
            "閑坐槐陰下，開襟向晚風。",
            "漚麻池水裏，曬棗日陽中。",
            "人物何相稱，居然田舍翁。"
        ],
        "title": "閑坐",
        "id": "d61c8f5e-b2f8-492d-b8e2-8de4281bd62b"
    },
    {
        "author": "白居易",
        "paragraphs": [
            "每來政事堂中宿，共憶華陽觀裏時。",
            "日暮獨歸愁米盡，泥深同出借驢騎。",
            "交遊今日唯殘我，富貴當年更有誰。",
            "彼此相看頭雪白，一杯可合重推辭。"
        ],
        "title": "酬寄牛相公同宿話舊勸酒見贈",
        "id": "c52a15d7-0a05-407f-b78e-ed5e0a4fcffb"
    },
    {
        "author": "白居易",
        "paragraphs": [
            "整頓衣巾拂淨牀，一瓶秋水一爐香。",
            "不論煩惱先須去，直到菩提亦擬忘。",
            "朝謁久停收劒珮，宴遊漸罷廢壺觴。",
            "世間無用殘年處，祗合逍遙坐道場。"
        ],
        "title": "道場獨坐",
        "id": "2da1708b-ddc7-4158-b886-8d511a9be33d"
    },
    {
        "author": "白居易",
        "paragraphs": [
            "歷想爲官日，無如刺史時。",
            "歡娛接賓客，飽暖及妻兒。",
            "自到東都後，安閑更得宜。",
            "分司勝刺史，致仕勝分司。",
            "何況園林下，欣然得朗之。",
            "仰名同舊識，爲樂即新知。",
            "有雪先相訪，無花不作期。",
            "鬬醲乾釀酒，誇妙細吟詩。",
            "里巷千來往，都門五別離。",
            "岐分兩迴首，書到一開眉。",
            "葉落槐亭院，冰生竹閣池。",
            "雀羅誰問訊，鶴氅罷追隨。",
            "身與心俱病，容將力共衰。",
            "老來多健忘，唯不忘相思。"
        ],
        "tags": [
            "思念",
            "友人",
            "感慨",
            "抒怀"
        ],
        "title": "偶作寄朗之",
        "id": "a802a703-65e1-4ce6-afa8-72120017b7a5"
    },
    {
        "author": "白居易",
        "paragraphs": [
            "亦知世是休明世，自想身非富貴身。",
            "但恐人間爲長物，不如林下作遺民。",
            "遊依二室成三友，住近雙林當四鄰。",
            "性海澄渟平少浪，心田灑掃淨無塵。",
            "香山閑宿一千夜，梓澤連遊十六春。",
            "是客相逢皆故舊，無僧每見不殷勤。",
            "藥停有喜閑銷疾，金盡無憂醉忘貧。",
            "補綻衣裳媿妻女，支持酒肉賴交親。",
            "俸隨日計錢盈貫，祿逐年支粟滿囷。",
            "洛堰魚鮮供取足，遊村果熟饋爭新。",
            "詩章人與傳千首，壽命天教過七旬。",
            "點檢一生徼倖事，東都除我更無人。"
        ],
        "title": "狂吟七言十四韻",
        "id": "f1860092-967c-47e0-aced-98686ee642b9"
    },
    {
        "author": "白居易",
        "paragraphs": [
            "忽聞扣戶醉吟聲，不覺停杯倒屣迎。",
            "共放詩狂同酒癖，與君別是一親情。"
        ],
        "title": "喜裴濤使君攜詩見訪醉中戲贈",
        "id": "888d666c-05ff-41b0-b6c9-e36e23d2f61f"
    },
    {
        "author": "白居易",
        "paragraphs": [
            "詩情書意兩殷勤，來自天南瘴海濱。",
            "初覩銀鉤還啓齒，細吟瓊什欲霑巾。",
            "鳳池隔絕三千里，蝸舍沈冥十五春。",
            "唯有新昌故園月，至今分照兩鄉人。"
        ],
        "title": "得潮州楊相公繼之書幷詩以此寄之",
        "id": "92bcb1bd-6d78-47b3-b2f9-36374483a7e2"
    },
    {
        "author": "白居易",
        "paragraphs": [
            "池上平橋橋下亭，夜深睡覺上橋行。",
            "白頭老尹重來宿，十五年前舊月明。"
        ],
        "title": "宿府池西亭",
        "id": "a44defe8-745f-4142-b0f4-27ccc76d780b"
    },
    {
        "author": "白居易",
        "paragraphs": [
            "暖牀斜臥日曛腰，一覺閑眠百病銷。",
            "盡日一餐茶兩碗，更無所要到明朝。"
        ],
        "title": "閑眠",
        "id": "e54f653e-e829-4baa-ac7e-ad4e623815f7"
    },
    {
        "author": "白居易",
        "paragraphs": [
            "一樹春風千萬枝，嫩於金色軟於絲。",
            "永豐西角荒園裏，盡日無人屬阿誰。"
        ],
        "tags": [
            "咏物",
            "柳树",
            "乐府",
            "咏物诗",
            "近代曲辞"
        ],
        "title": "楊柳枝詞",
        "id": "d7b62f21-3593-430a-96ec-5ce565af34f9"
    },
    {
        "author": "白居易",
        "paragraphs": [
            "一樹衰殘委泥土，雙枝榮耀植天庭。",
            "定知玄象今春後，柳宿光中添兩星。"
        ],
        "tags": [
            "柳树",
            "近代曲辞",
            "乐府"
        ],
        "title": "詔取永豐柳植禁苑感賦",
        "id": "f6d4b865-4825-485b-9094-5f3637756473"
    },
    {
        "author": "白居易",
        "paragraphs": [
            "齋戒坐三旬，笙歌發四鄰。",
            "月明停酒夜，眼闇看花人。",
            "賴學空爲觀，深知念是塵。",
            "猶思閑語笑，未忘舊交親。",
            "久作龍門主，多爲兔苑賓。",
            "水嬉歌盡日，雪宴燭通晨。",
            "事事皆過分，時時自問身。",
            "風光拋得也，七十四年春。"
        ],
        "title": "齋居春久感事遣懷",
        "id": "e291d938-e186-4e44-be94-e1a57a4226d3"
    },
    {
        "author": "白居易",
        "paragraphs": [
            "雙金百鍊少人知，縱我知君徒爾爲。",
            "望梅閤老無妨渴，畫餅尚書不救飢。",
            "白日迴頭看又晚，青雲舉足躡何遲。",
            "壯年可惜虛銷擲，遣把閑杯吟詠詩。"
        ],
        "title": "每見呂南二郎中新文輒竊有所歎惜因成長句以詠所懷",
        "id": "5bfff99a-ff38-4731-ab96-7f17f5eb50ce"
    },
    {
        "author": "白居易",
        "paragraphs": [
            "七人五百七十歲，拖紫紆朱垂白鬚。",
            "手裏無金莫嗟歎，尊中有酒且歡娛。",
            "詩吟兩句神還王，酒飲三杯氣尚麤。",
            "嵬峩狂歌教婢拍，婆娑醉舞遣孫扶。",
            "天年高過二疎傅，人數多於四皓圖。",
            "除却三山五天竺，人間此會更應無。"
        ],
        "title": "胡吉鄭劉盧張等六賢皆多年壽予亦次焉偶於弊居合成尚齒之會七老相顧既醉且歡靜而思之此會稀有因成七言六韻以紀之傳好事者",
        "id": "5609739e-9488-4964-960c-e050fe6b8ddd"
    },
    {
        "author": "白居易",
        "paragraphs": [
            "得老加年誠可喜，當春對酒亦宜歡。",
            "心中別有歡喜事，開得龍門八節灘。"
        ],
        "title": "歡喜二偈 一",
        "id": "a90de636-fef6-4077-97c6-b29b7192a1fd"
    },
    {
        "author": "白居易",
        "paragraphs": [
            "眼闇頭旋耳重聽，唯餘心口尚醒醒。",
            "今朝歡喜緣何事，禮徹佛名百部經。"
        ],
        "title": "歡喜二偈 二",
        "id": "dc957da9-1e39-43d9-a7cb-3bce418ab3fe"
    },
    {
        "author": "白居易",
        "paragraphs": [
            "冠蓋閑居少，簞瓢陋巷深。",
            "稱家開戶牖，量力置園林。",
            "儉薄身都慣，營爲力不任。",
            "飢烹一斤肉，暖臥兩重衾。",
            "尊有陶潛酒，囊無陸賈金。",
            "莫嫌貧活計，更富即勞心。"
        ],
        "title": "閑居貧活計",
        "id": "2e7e724e-cea8-4254-be31-1785add00ec3"
    },
    {
        "author": "白居易",
        "paragraphs": [
            "少年莫笑我蹉跎，聽我狂翁一曲歌。",
            "入手榮名取雖少，關心穩事得還多。",
            "老慙退馬霑芻秣，高喜歸鴻脫弋羅。",
            "官給俸錢天與壽，些些貧病奈吾何。"
        ],
        "title": "贈諸少年",
        "id": "9aced3db-b1d7-415a-b7a9-c56ff7f2e381"
    },
    {
        "author": "白居易",
        "paragraphs": [
            "巧者焦勞智者愁，愚翁何喜復何憂。",
            "莫嫌山木無人用，大勝籠禽不自由。",
            "網外老雞因斷尾，盤中鮮鱠爲吞鉤。",
            "誰人會我心中事，冷笑時時一掉頭。"
        ],
        "title": "感所見",
        "id": "3e117043-6993-4b25-91db-335bfb9932b2"
    },
    {
        "author": "白居易",
        "paragraphs": [
            "閑看雙節信爲貴，樂飲一杯誰與同。",
            "可惜風情與心力，五年拋擲在黔中。"
        ],
        "title": "寄黔州馬常侍",
        "id": "1ebf2d97-fb7a-4b70-bdae-161b059e9e23"
    },
    {
        "author": "白居易",
        "paragraphs": [
            "選石鋪新路，安橋壓古堤。",
            "似從銀漢下，落傍玉川西。",
            "影定欄杆倒，標高華表齊。",
            "煙開虹半見，月冷鶴雙栖。",
            "材映夔龍小，功嫌元凱低。",
            "從容濟世後，餘力及黔黎。"
        ],
        "title": "和李相公留守題漕上新橋六韻",
        "id": "c29ba9a2-373d-45d4-942e-717f0cfbaf9a"
    },
    {
        "author": "白居易",
        "paragraphs": [
            "風雨蕭條秋少客，門庭冷靜晝多關。",
            "金羈駱馬近賣却，羅袖柳枝尋放還。",
            "書卷略尋聊取睡，酒杯淺把麤開顏。",
            "眼昏入夜休看月，脚重經春不上山。",
            "心靜無妨喧處寂，機忘兼覺夢中閑。",
            "是非愛惡銷停盡，唯寄空身在世間。"
        ],
        "title": "閑居",
        "id": "2acc2e23-10ea-48bb-b1ba-b7a3940159ae"
    },
    {
        "author": "白居易",
        "paragraphs": [
            "蟋蟀暮啾啾，光陰不少留。",
            "松簷半夜雨，風幌滿牀秋。",
            "曙早燈猶在，涼初簟未收。",
            "新晴好天氣，誰伴老人遊。"
        ],
        "title": "新秋夜雨",
        "id": "a2ad8822-dbac-4ec1-8521-6ba066be1f79"
    },
    {
        "author": "白居易",
        "paragraphs": [
            "枕低被暖身安穩，日照房門帳未開。",
            "還有少年春氣味，時時蹔到夢中來。"
        ],
        "title": "春眠",
        "id": "23d2ed8d-fd6f-4ec8-b37d-8ce7b3380998"
    },
    {
        "author": "白居易",
        "paragraphs": [
            "面黑頭雪白，自嫌還自憐。",
            "毛龜蓍下老，蝙蝠鼠中仙。",
            "名籍同逋客，衣裝類古賢。",
            "裘輕被白氎，靴暖蹋烏氈。",
            "周易休開卦，陶琴不上弦。",
            "任從人棄擲，自與我周旋。",
            "鐵馬因疲退，鉛刀以鈍全。",
            "行開第八秩，可謂盡天年。"
        ],
        "title": "喜老自嘲",
        "id": "407caec8-8b7d-4935-bdca-77c475d23db0"
    },
    {
        "author": "白居易",
        "paragraphs": [
            "十兩新綿褐，披行暖似春。",
            "一團香絮枕，倚坐穩于人。",
            "婢僕遣他嘗藥草，兒孫與我拂衣巾。",
            "迴看左右能無媿，養活枯殘廢退身。"
        ],
        "title": "能無媿",
        "id": "0ec4e946-fb9a-4800-b7be-5cba376eaabc"
    },
    {
        "author": "白居易",
        "paragraphs": [
            "塞北虜郊隨手破，山東賊壘掉鞭收。",
            "烏孫公主歸秦地，白馬將軍入潞州。",
            "劒拔青鱗蛇尾活，弦抨赤羽火星流。",
            "須知鳥目猶難漏，縱有天狼豈足憂。",
            "畫角三聲刁斗曉，清商一部管弦秋。",
            "他時麟閣圖勳業，更合何人居上頭。"
        ],
        "title": "河陽石尚書破迴鶻迎貴主過上黨射鷺𪆗繪畫爲圖猥蒙見示稱歎不足以詩美之",
        "id": "6486779b-681a-49ac-b49b-f1b3140d8546"
    },
    {
        "author": "白居易",
        "paragraphs": [
            "壽及七十五，俸霑五十千。",
            "夫妻偕老日，甥姪聚居年。",
            "粥美嘗新米，袍溫換故綿。",
            "家居雖濩落，眷屬幸團圓。",
            "置榻素屏下，移爐青帳前。",
            "書聽孫子讀，湯看侍兒煎。",
            "走筆還詩債，抽衣當藥錢。",
            "支分閑事了，爬背向陽眠。"
        ],
        "title": "自詠老身示諸家屬",
        "id": "0f846d2d-e4d7-4e07-8304-21ae22cef232"
    },
    {
        "author": "白居易",
        "paragraphs": [
            "朝問此心何所思，暮問此心何所爲。",
            "不入公門慵歛手，不看人面免低眉。",
            "居士室間眠得所，少年場上飲非宜。",
            "閑談亹亹留諸老，美醞徐徐進一巵。",
            "心未曾求過分事，身常少有不安時。",
            "此心除自謀身外，更問其餘盡不知。"
        ],
        "title": "自問此心呈諸老伴",
        "id": "cd7d06e9-ebb7-4aae-9323-03c926003ba0"
    },
    {
        "author": "白居易",
        "paragraphs": [
            "二日立春人七日，盤蔬餅餌逐時新。",
            "年方吉鄭猶爲少，家比劉韓未是貧。",
            "鄉園節歲應堪重，親故歡遊莫厭頻。",
            "試作循潮封眼想，何由得見洛陽春。"
        ],
        "title": "六年立春日人日作",
        "id": "5754edd8-51eb-4f85-959d-b588ad282d41"
    },
    {
        "author": "白居易",
        "paragraphs": [
            "童子裝爐火，行添一炷香。",
            "老翁持麈尾，坐拂半張牀。",
            "卷縵看天色，移齋近日陽。",
            "甘鮮新餅果，穩暖舊衣裳。",
            "止足安生理，悠閑樂性場。",
            "是非一以遣，動靜百無妨。",
            "豈有物相累，兼無情可忘。",
            "不須憂老病，心是自醫王。"
        ],
        "title": "齋居偶作",
        "id": "e758d754-e07d-4267-b98f-25dbbecf77bc"
    },
    {
        "author": "白居易",
        "paragraphs": [
            "自中風來三歷閏，從懸軍後幾逢春。",
            "周南留滯稱遺老，漢上羸殘號半人。",
            "薄有文章傳子弟，斷無書札荅交親。",
            "餘年自問將何用，恐是人間賸長身。"
        ],
        "title": "詠身",
        "id": "edada8fa-dc00-41d6-8715-0481b43d52b3"
    },
    {
        "author": "白居易",
        "paragraphs": [
            "故交海內只三人，二坐巖廊一臥雲。",
            "老愛詩書還似我，榮兼將相不如君。",
            "百年膠漆初心在，萬里煙霄中路分。",
            "阿閣鸞凰野田鶴，何人信道舊同羣。"
        ],
        "title": "予與山南王僕射起淮南李僕射紳事歷五朝踰三紀海內年輩今唯三人榮路雖殊交情不替聊題長句寄舉之公垂二相公",
        "id": "5d4e490b-517c-4201-bdf5-90da20d8ac46"
    },
    {
        "author": "白居易",
        "paragraphs": [
            "玄元皇帝著遺文，烏角先生仰後塵。",
            "金玉滿堂非己物，子孫委蛻是他人。",
            "世間盡不關吾事，天下無親於我身。",
            "只有一身宜愛護，少教冰炭逼心神。"
        ],
        "title": "讀道德經",
        "id": "4a48014c-71be-4011-b765-2051ece90629"
    },
    {
        "author": "白居易",
        "paragraphs": [
            "燕違戊己鵲避歲，茲事因何羽族知。",
            "疑有鳳凰頒鳥曆，一時一日不參差。"
        ],
        "title": "禽蟲十二章 一",
        "id": "493f2546-5e66-4084-8387-4c8249d68e86"
    },
    {
        "author": "白居易",
        "paragraphs": [
            "水中科斗長成蛙，林下桑蟲老作蛾。",
            "蛙跳蛾舞仰頭笑，焉用鵾鵬鱗羽多。"
        ],
        "title": "禽蟲十二章 二",
        "id": "43f50dcc-aba0-4e95-b175-c71d2eb203c7"
    },
    {
        "author": "白居易",
        "paragraphs": [
            "江魚羣從稱妻妾，塞雁聯行號弟兄。",
            "但恐世間真眷屬，親疎亦是強爲名。"
        ],
        "title": "禽蟲十二章 三",
        "id": "2fc6dbec-3846-48be-83f3-939d956e5ab3"
    },
    {
        "author": "白居易",
        "paragraphs": [
            "蠶老繭成不庇身，蜂飢蜜熟屬他人。",
            "須知年老憂家者，恐是二蟲虛苦辛。"
        ],
        "title": "禽蟲十二章 四",
        "id": "ba1120d8-5f62-4ddd-84c7-97839ed41fec"
    },
    {
        "author": "白居易",
        "paragraphs": [
            "阿閣鵷鸞田舍烏，妍蚩貴賤兩懸殊。",
            "如何閉向深籠裏，一種摧頹觸四隅。"
        ],
        "title": "禽蟲十二章 五",
        "id": "67beefac-6047-45e2-8783-b9c15cce4180"
    },
    {
        "author": "白居易",
        "paragraphs": [
            "獸中刀鎗多怒吼，鳥遭羅弋盡哀鳴。",
            "羔羊口在緣何事，闇死屠門無一聲。"
        ],
        "title": "禽蟲十二章 六",
        "id": "ff48aed7-652b-4fb0-8ae2-1861d5771e3e"
    },
    {
        "author": "白居易",
        "paragraphs": [
            "蟭螟殺敵蚊巢上，蠻觸交爭蝸角中。",
            "應是諸天觀下界，一微塵內鬬英雄。"
        ],
        "title": "禽蟲十二章 七",
        "id": "7a64c6d0-878e-4594-a815-6b4174fb8a86"
    },
    {
        "author": "白居易",
        "paragraphs": [
            "蠨蛸網上罥蜉蝣，反覆相持死始休。",
            "何異浮生臨老日，一彈指頃報恩讐。"
        ],
        "title": "禽蟲十二章 八",
        "id": "d10abc64-0e3c-47f2-bbcf-7a57d50d42a4"
    },
    {
        "author": "白居易",
        "paragraphs": [
            "蟻王化飯爲臣妾，蜾母偷蟲作子孫。",
            "彼此假名非本物，其間何怨復何恩。"
        ],
        "title": "禽蟲十二章 九",
        "id": "1cab8a6d-042b-40c7-ad7b-d30f61fd0d90"
    },
    {
        "author": "白居易",
        "paragraphs": [
            "豆苗鹿嚼解烏毒，艾葉雀銜奪燕巢。",
            "鳥獸不曾看本草，諳知藥性是誰教。"
        ],
        "title": "禽蟲十二章 十",
        "id": "0207d5b9-9515-46e8-82a1-314d82f32bc9"
    },
    {
        "author": "白居易",
        "paragraphs": [
            "一鼠得仙生羽翼，衆鼠相看有羨色。",
            "豈知飛上未半空，已作烏鳶口中食。"
        ],
        "title": "禽蟲十二章 十一",
        "id": "983980f4-30da-4799-bec0-b5b597357679"
    },
    {
        "author": "白居易",
        "paragraphs": [
            "鵝乳養雛遺在水，魚心想子變成鱗。",
            "細微幽隱何窮事，知者唯應是聖人。"
        ],
        "title": "禽蟲十二章 十二",
        "id": "c61c68b9-55a4-4613-9f34-c3183a52452c"
    },
    {
        "author": "白居易",
        "paragraphs": [
            "天靜秋山好，窗開曉翠通。",
            "遙憐峰窈窕，不隔竹朦朧。",
            "萬點當虛室，千重疊遠空。",
            "列檐攢秀氣，緣隙助清風。",
            "碧愛新晴後，明宜反照中。",
            "宣城郡齋在，望與古時同。"
        ],
        "title": "窗中列遠岫",
        "id": "c3eb0494-509b-4e39-8c2f-505a4fc0d6ae"
    },
    {
        "author": "白居易",
        "paragraphs": [
            "良璞含章久，寒泉徹底幽。",
            "矩浮光灩灩，方折浪悠悠。",
            "凌亂波紋異，縈迴水性柔。",
            "似風搖淺瀨，疑月落清流。",
            "潛潁應傍達，藏真豈上浮。",
            "玉人如不見，淪棄即千秋。"
        ],
        "title": "玉水記方流",
        "id": "0b9ed86c-2189-475f-bce3-0339fb22707b"
    },
    {
        "author": "白居易",
        "paragraphs": [
            "淮海妖氛滅，乾坤嘉氣通。",
            "班師郊社內，操袂凱歌中。",
            "廟算無遺策，天兵不戰功。",
            "小臣同鳥獸，率舞向皇風。"
        ],
        "title": "大社觀獻捷詩",
        "id": "ce5a08b3-3f64-4708-ad58-160ce15c51a9"
    },
    {
        "author": "白居易",
        "paragraphs": [
            "樂天樂天，來與汝言。",
            "汝宜拳拳，終身行焉。",
            "物有萬類，錮人如鎖。",
            "事有萬感，爇人如火。",
            "萬類遰來，鏁汝形骸。",
            "使汝未老，形枯如柴。",
            "萬感遰至，火汝心懷。",
            "使汝未死，心化爲灰。",
            "樂天樂天，可不大哀。",
            "汝胡不懲往而念來，人生百歲七十稀，設使與汝七十期。",
            "汝今年已四十四，却後二十六年能幾時。",
            "汝不思二十五六年來事，疾速倏忽如一寐。",
            "往日來日皆瞥然，胡爲自苦於其間。",
            "樂天樂天，可不大哀。",
            "而今而後，汝宜飢而食，渴而飲。",
            "晝而興，夜而寢。",
            "無浪喜，無妄憂。",
            "病則臥，死則休。",
            "此中是汝家，此中是汝鄉。",
            "汝何捨此而去，自取其遑遑。",
            "遑遑兮欲安往哉，樂天樂天歸去來。"
        ],
        "title": "自誨",
        "id": "e9f70c89-d21b-4785-b337-cb3f96a31013"
    },
    {
        "author": "白居易",
        "paragraphs": [
            "蟠木蟠木，有似我身。",
            "不中乎器，無用於人。",
            "下擁腫而上轔菌，桷不桷兮輪不輪。",
            "天子建明堂兮既非梁棟，諸侯斵大輅兮材又不中。",
            "唯我病夫，或有所用。",
            "用爾爲几，承吾臂支吾頤而已矣。",
            "不傷爾性，不枉爾理。",
            "爾怏怏爲几之外，無所用爾。",
            "爾既不材，吾亦不材，胡爲乎人間裴回？",
            "蟠木蟠木，吾與汝歸草堂去來。"
        ],
        "title": "三謠 蟠木謠",
        "id": "69cf0d6a-2c3f-455a-8ce1-995d50469d59"
    },
    {
        "author": "白居易",
        "paragraphs": [
            "素屏素屏，胡爲乎不文不飾，不丹不青。",
            "當世豈無李陽冰之篆字，張旭之筆迹。",
            "邊鸞之花鳥，張璪之松石。",
            "吾不令加一點一畫於其上，欲爾保真而全白。",
            "吾於香爐峰下置草堂，二屏倚在東西牆。",
            "夜如明月入我室，曉如白雲圍我牀。",
            "我心久養浩然氣，亦欲與爾表裏相輝光。",
            "爾不見當今甲第與王宮，織成步障銀屏風。",
            "綴珠陷鈿貼雲母，五金七寶相玲瓏。",
            "貴豪待此方悅目，晏然寢臥乎其中。",
            "素屏素屏，物各有所宜，用各有所施。",
            "爾今木爲骨兮紙爲面，捨吾草堂欲何之。"
        ],
        "title": "三謠 素屏謠",
        "id": "c437981e-acc7-44aa-a248-ad39993355a1"
    },
    {
        "author": "白居易",
        "paragraphs": [
            "朱藤朱藤，溫如紅玉，直如朱繩。",
            "自我得爾以爲杖，大有裨於股肱。",
            "前年左選，東南萬里。",
            "交遊別我於國門，親友送我於滻水。",
            "登高山兮車倒輪摧，渡漢水兮馬跙蹄開。",
            "中途不進，部曲多迴。",
            "唯此朱藤，實隨我來。",
            "瘴癘之鄉，無人之地。",
            "扶衛衰病，驅訶魑魅。",
            "吾獨一身，賴爾爲二。",
            "或水或陸，自北徂南。",
            "泥黏雪滑，足力不堪。",
            "吾本兩足，得爾爲三。",
            "紫霄峰頭，黃石巖下。",
            "松門石磴，不通輿馬。",
            "吾與爾披雲撥水，環山繞野。",
            "二年蹋徧匡廬間，未嘗一步而相捨。",
            "雖有佳子弟，良友朋。",
            "扶危助蹇，不如朱藤。",
            "嗟乎！窮既若是，通復何如？",
            "吾不以常杖待爾，爾勿以常人望吾。",
            "朱藤朱藤，吾雖青雲之上，黃泥之下，誓不棄爾於斯須。"
        ],
        "tags": [
            "庐山"
        ],
        "title": "三謠 朱藤謠",
        "id": "4a8ea076-1895-4dfb-a0de-42e17e3a042c"
    },
    {
        "author": "白居易",
        "paragraphs": [
            "無可奈何兮！白日走而朱顏頹，少日往而老日催。",
            "生者不住兮死者不迴，況乎寵辱豐顇之外物。",
            "又何常不十去而一來，去不可挽兮來不可推。",
            "無可奈何兮！已焉哉！惟天長而地久，前無始兮後無終。",
            "嗟吾生之幾何，寄瞬息乎其中。",
            "又如太倉之稊米，委一粒於萬鍾。",
            "何不與道逍遙？",
            "委化從容。",
            "縱心放志，洩洩融融。",
            "胡爲乎分愛惡於生死，繫憂喜於窮通。",
            "倔強其骨髓，齟齬其心胷。",
            "合冰炭以交戰，祗自苦兮厥躬。",
            "彼造物者，云何不爲。",
            "此與化者，云何不隨。",
            "或喣或吹，或盛或衰。",
            "雖千變與萬化，委一順以貫之。",
            "爲彼何非，爲此何是。",
            "誰冥此心，夢蝶之子。",
            "何禍非福，何吉非凶。",
            "誰達此觀，喪馬之翁。",
            "俾吾爲秋毫之杪，吾亦自足。",
            "不見其小，俾吾爲泰山之阿。",
            "吾亦無餘，不見其多。",
            "是以達人靜則脗然與陰合迹，動則浩然與陽同波。",
            "委順而已，孰知其他。",
            "時邪命邪！吾其無奈彼何？委邪順邪！彼亦無奈吾何？夫兩無奈何，然後能冥至順而合太和。",
            "故吾所以飲太和，扣至順，而爲無可奈何之歌。"
        ],
        "tags": [
            "泰山"
        ],
        "title": "無可奈何歌",
        "id": "da9dca80-4137-4ef6-8851-2c0e23463a22"
    },
    {
        "author": "白居易",
        "paragraphs": [
            "十畝之宅，五畝之園。",
            "有水一池，有竹千竿。",
            "勿謂土狹，勿謂地偏。",
            "足以容膝，足以息肩。",
            "有堂有庭，有橋有船。",
            "有書有酒，有歌有弦。",
            "有叟在中，白鬚飄然。",
            "識分知足，外無求焉。",
            "如鳥擇木，姑務巢安。",
            "如龜居坎，不知海寬。",
            "靈鶴怪石，紫菱白蓮。",
            "皆吾所好，盡在吾前。",
            "時飲一杯，或吟一篇。",
            "妻孥熙熙，雞犬閑閑。",
            "優哉游哉，吾將終老乎其間。"
        ],
        "title": "池上篇",
        "id": "f058930e-14aa-470d-a0eb-fcec45d2071d"
    },
    {
        "author": "白居易",
        "paragraphs": [
            "嗟嗟乎雙齒，自吾有之爾。",
            "俾爾嚼肉咀蔬，銜杯漱水。",
            "豐吾膚革，滋吾血髓。",
            "從幼逮老，勤亦至矣。",
            "幸有輔車，非無齗齶。",
            "胡然捨我，一旦雙落。",
            "齒雖無情，吾豈無情。",
            "老與齒別，齒隨涕零。",
            "我老日來，爾去不迴。",
            "嗟嗟乎雙齒，孰謂而來哉？孰謂而去哉？齒不能言，請以意宣。",
            "爲口中之物，忽乎六十餘年。",
            "昔君之壯也，血剛齒堅。",
            "今君之老矣，血衰齒寒。",
            "輔車齗齶，日削月朘。",
            "上參差而下𠨜𦤞，曾何足以少安。",
            "嘻！君其聽哉，女長辭姥，臣老辭主。",
            "髮衰辭頭，葉枯辭樹。",
            "物無細大，功成者去，君何嗟嗟？",
            "獨不聞諸道經，我身非我有也，蓋天地之委形。",
            "君何嗟嗟？",
            "又不聞諸佛說，是身如浮雲，須臾變滅。",
            "由是而言，君何有焉？",
            "所宜委百骸而順萬化，胡爲乎嗟嗟於一牙一齒之間。",
            "吾應曰：吾過矣，爾之言然。"
        ],
        "title": "齒落辭",
        "id": "abd4e626-16f4-4beb-bc98-6e9a75f62534"
    },
    {
        "author": "白居易",
        "paragraphs": [
            "鬻駱馬兮放楊柳枝，掩翠黛兮頓金羈。",
            "馬不能言兮長鳴而却顧，楊柳枝再拜長跪而致辭。",
            "辭曰：主乘此駱五年，凡千有八百日。",
            "銜橜之下，不驚不逸。",
            "素事主十年，凡三千有六百日。",
            "巾櫛之間，無違無失。",
            "今素貌雖陋，未至衰摧。",
            "駱力猶壯，又無虺隤。",
            "即駱之力，尚可以代主一步。",
            "素之歌，亦可以送主一杯。",
            "一旦雙去，有去無迴。",
            "故素將去，其辭也苦。",
            "駱將去，其鳴也哀。",
            "此人之情也，馬之情也，豈主君獨無情哉？",
            "予俯而歎，仰而咍，且曰：駱、駱，爾勿嘶，素、素，爾勿啼，駱反廐，素反閨。",
            "吾疾雖作，年雖頹，幸未及項籍之將死。",
            "何必一日之內，棄騅兮而別虞兮，乃目素兮素兮。",
            "爲我歌楊柳枝，我姑酌彼金罍，我與爾歸醉鄉去來。"
        ],
        "title": "不能忘情吟",
        "id": "bbd389f4-9ca4-4e6e-842c-e0488b44946b"
    },
    {
        "author": "白居易",
        "paragraphs": [
            "昨與美人對尊酒，朱顏如花腰似柳。",
            "今與美人傾一杯，秋風颯颯頭上來。",
            "年光似水向東去，兩鬢不禁白日催。",
            "東鄰起樓高百尺，璇題照日光相射。",
            "珠翠無非二八人，盤筵何啻三千客。",
            "鄰家儒者方下帷，夜誦古書朝忍飢。",
            "身年三十未入仕，仰望東鄰安可期。",
            "一朝逸翮乘風勢，金榜高張登上第。",
            "春闈未了冬登科，九萬摶風誰與繼。",
            "不逾十稔居台衡，門前車馬紛縱橫。",
            "人人仰望在何處，造化筆頭雲雨生。",
            "東鄰高樓色未改，主人云亡息猶在。",
            "金玉車馬一不存，朱門更有何人待。",
            "牆垣反鎖長安春，樓臺漸漸屬西鄰。",
            "松篁薄暮亦栖鳥，桃李無情還笑人。",
            "憶昔東鄰宅初搆，雲甍彩棟皆非舊。",
            "瑇瑁筵前翡翠栖，芙蓉池上鴛鴦鬬。",
            "日往月來凡幾秋，一衰一盛何悠悠。",
            "但教帝里笙歌在，池上年年醉五侯。"
        ],
        "title": "勸酒",
        "id": "59dcfd79-edf4-40ea-9e7e-166bfba05c0d"
    },
    {
        "author": "白居易",
        "paragraphs": [
            "海內昔年狎太平，橫目穰穰何崢嶸。",
            "天生天殺豈天怒，忍使朝朝餵猛虎。",
            "關東驛路多丘荒，行人最忌稅人場。",
            "張彥雄特制殘暴，見之叱起如叱羊。",
            "鳴弦霹靂越幽阻，往往依林猶旅拒。",
            "草際旋看委錦茵，腰間不更抽白羽。",
            "老饕已斃衆雛恐，童穉揶揄皆自勇。",
            "忠良效順勢亦然，一劒猜狂敢輕動。",
            "有文有武方爲國，不是英雄伏不得。",
            "試徵張彥作將軍，幾箇將軍願策勳。"
        ],
        "title": "南陽小將張彥硤口鎮稅人場射虎歌",
        "id": "eefedc03-348b-45e7-bb17-8c718504b317"
    },
    {
        "author": "白居易",
        "paragraphs": [
            "潤葉濡枝浹四方，濃雲來去勢何長。",
            "曠然寰宇清風滿，救旱功高暑氣涼。"
        ],
        "title": "陰雨",
        "id": "34be6242-2eeb-4ef0-8c20-6cc8dc9ec82d"
    },
    {
        "author": "白居易",
        "paragraphs": [
            "西北油然雲勢濃，須臾霶沛雨飄空。",
            "頓疎萬物焦枯意，定看秋郊稼穡豐。"
        ],
        "title": "喜雨",
        "id": "8a3dd357-ff37-47a0-a9cc-7ec4acf7cd4c"
    },
    {
        "author": "白居易",
        "paragraphs": [
            "故城門前春日斜，故城門裏無人家。",
            "市朝欲認不知處，漠漠野田飛草花。"
        ],
        "title": "過故洛城",
        "id": "c69d9b47-c00d-430f-a5f7-d241f4294686"
    },
    {
        "author": "白居易",
        "paragraphs": [
            "憶昔嬉遊伴，多陪歡宴場。",
            "寓居同永樂，幽會共平康。",
            "師子尋前曲，聲兒出內坊。",
            "花深態奴宅，竹錯得憐堂。",
            "庭晚開紅藥，門閑蔭綠楊。",
            "經過悉同巷，居處盡連牆。",
            "時世高梳髻，風流澹作妝。",
            "戴花紅石竹，帔暈紫檳榔。",
            "鬢動懸蟬翼，釵垂小鳳行。",
            "拂胷輕粉絮，煖手小香囊。",
            "選勝移銀燭，邀歡舉玉觴。",
            "爐煙凝麝氣，酒色注鵝黃。",
            "急管停還奏，繁弦慢更張。",
            "雪飛迴舞袖，塵起繞歌梁。",
            "舊曲翻調笑，新聲打義揚。",
            "名情推阿軌，巧語許秋孃。",
            "風暖春將暮，星迴夜未央。",
            "宴餘添粉黛，坐久換衣裳。",
            "結伴歸深院，分頭入洞房。",
            "綵帷開翡翠，羅薦拂鴛鴦。",
            "留宿爭牽袖，貪眠各占牀。",
            "綠窗籠水影，紅壁背燈光。",
            "索鏡收花鈿，邀人解袷襠。",
            "暗嬌妝靨笑，私語口脂香。",
            "怕聽鐘聲坐，羞明映縵藏。",
            "眉殘蛾翠淺，鬟解綠雲長。",
            "聚散知無定，憂歡事不常。",
            "離筵開夕宴，別騎促晨裝。",
            "去住青門外，留連滻水傍。",
            "車行遙寄語，馬駐共相望。",
            "雲雨分何處，山川共異方。",
            "野行初寂莫，店宿乍恓惶。",
            "別後嫌宵永，愁來厭歲芳。",
            "幾看花結子，頻見露爲霜。",
            "歲月何超忽，音容坐渺茫。",
            "往還書斷絕，來去夢遊揚。",
            "自我辭秦地，逢君客楚鄉。",
            "常嗟異岐路，忽喜共舟航。",
            "話舊堪垂淚，思鄉數斷腸。",
            "愁雲接巫峽，淚竹近瀟湘。",
            "月落江湖闊，天高節候涼。",
            "浦深煙渺渺，沙冷月蒼蒼。",
            "紅葉江楓老，青蕪驛路荒。",
            "野風吹蟋蟀，湖水浸菰蔣。",
            "帝路何由見，心期不可忘。",
            "舊遊千里外，往事十年強。",
            "春晝提壺飲，秋林摘橘嘗。",
            "強歌還自感，縱飲不成狂。",
            "永夜長相憶，逢君各共傷。",
            "殷勤萬里意，幷寫贈蕭郎。"
        ],
        "title": "江南喜逢蕭九徹因話長安舊遊戲贈五十韻",
        "id": "5ef63d25-57f3-44a9-a3af-57b7f7a76842"
    },
    {
        "author": "白居易",
        "paragraphs": [
            "蛾眉山勢接雲霓，欲逐劉郎北路迷。",
            "若似剡中容易到，春風猶隔武陵溪。"
        ],
        "title": "贈薛濤",
        "id": "c37ed807-84d5-4de8-9781-928cb16e602b"
    },
    {
        "author": "白居易",
        "paragraphs": [
            "長慶清風在，夔龍燮理餘。",
            "太和膏雨降，周邵保釐初。",
            "嵩少當宮署，伊瀍入禁渠。",
            "曉關開玉兔，夕鑰納銀魚。",
            "舊眷憐移疾，新吟念索居。",
            "離聲雙白鸝，行色一籃轝。",
            "罷免無餘俸，休閑有敝廬。",
            "慵於嵇叔夜，渴似馬相如。",
            "酒每蒙酤我，詩嘗許起予。",
            "洛中歸計定，一半爲尚書。"
        ],
        "title": "酬令狐留守尚書見贈十韻",
        "id": "c40a0235-61c5-4cb6-b96c-471a62afac00"
    },
    {
        "author": "白居易",
        "paragraphs": [
            "幽咽新蘆管，淒涼古竹枝。",
            "似臨猨峽唱，疑在雁門吹。",
            "調爲高多切，聲緣小乍遲。",
            "麤豪嫌觱篥，細妙勝參差。",
            "雲水巴南客，風沙隴上兒。",
            "屈原收淚夜，蘇武斷腸時。",
            "仰秣胡駒聽，驚栖越鳥知。",
            "何言胡越異，聞此一同悲。"
        ],
        "title": "聽蘆管",
        "id": "6a1115e5-1ec9-41ec-aab8-d61af62debf2"
    },
    {
        "author": "白居易",
        "paragraphs": [
            "春風秋月攜歌酒，八十年來翫物華。",
            "已見曾孫騎竹馬，猶聽侍女唱梅花。",
            "入鄉不杖歸時健，出郭乘軺到處誇。",
            "兒著繡衣身衣錦，東陽門戶勝滕家。"
        ],
        "title": "送滕庶子致仕歸婺州",
        "id": "0ca2efb9-9c67-487e-b440-f1b8e77e158a"
    },
    {
        "author": "白居易",
        "paragraphs": [
            "仁風膏雨去隨輪，勝境歡遊到逐身。",
            "水驛路穿兒店月，花船棹入女湖春。",
            "宣城獨詠窗中岫，柳惲單題汀上蘋。",
            "何似姑蘇詩太守，吟詩相繼有三人。"
        ],
        "title": "送劉郎中赴任蘇州",
        "id": "7b6ebc85-65b1-4eb0-850e-0e36b8c80f58"
    },
    {
        "author": "白居易",
        "paragraphs": [
            "送君何處展離筵，大梵王宮大雪天。",
            "庾嶺梅花落歌管，謝家柳絮撲金田。",
            "亂從紈袖交加舞，醉入籃轝取次眠。",
            "却笑召鄒兼訪戴，只持空酒駕空船。"
        ],
        "title": "福先寺雪中餞劉蘇州",
        "id": "7cec6558-dc6a-42bb-8e30-aef958651ca3"
    },
    {
        "author": "白居易",
        "paragraphs": [
            "三百六旬今夜盡，六十四年明日催。",
            "不用歎身隨日老，亦須知壽逐年來。",
            "加添雪興憑氈帳，消殺春愁付酒杯。",
            "唯恨詩成君去後，紅箋紙卷爲誰開。"
        ],
        "title": "除夜言懷兼贈張常侍",
        "id": "5303d6b6-d8ee-46f2-ac9d-52466da37675"
    },
    {
        "author": "白居易",
        "paragraphs": [
            "二年花下爲閑伴，一旦尊前棄老夫。",
            "西午橋街行悵望，南龍興寺立踟躕。",
            "洛城久住留情否，省騎重歸稱意無。",
            "出鎮歸朝但相訪，此身應不離東都。"
        ],
        "title": "送張常侍西歸",
        "id": "3f47be53-0ab1-4098-a9f4-3471b730a781"
    },
    {
        "author": "白居易",
        "paragraphs": [
            "白雪吟詩鈴閣開，故情新興兩裴回。",
            "昔經勤苦照書卷，今助歡娛飄酒杯。",
            "楚客難酬郢中曲，吳公兼占洛陽才。",
            "銅街金谷春知否，又有詩人作尹來。"
        ],
        "title": "和河南鄭尹新歲對雪",
        "id": "20519800-0bd2-4ff2-855f-bda534f9b86f"
    },
    {
        "author": "白居易",
        "paragraphs": [
            "雨露難忘君念重，電泡易滅妾身輕。",
            "金刀已剃頭然髮，玉管休吹腸斷聲。",
            "新戒珠從衣裏得，初心蓮向火中生。",
            "道場夜半香花冷，猶在燈前禮佛名。"
        ],
        "title": "吹笙內人出家",
        "id": "56270098-2459-4746-af86-fb7ae3e2d86b"
    },
    {
        "author": "白居易",
        "paragraphs": [
            "今朝何事一霑襟，檢得君詩醉後吟。",
            "老淚交流風病眼，春箋搖動酒杯心。",
            "銀鉤塵覆年年暗，玉樹泥埋日日深。",
            "聞道墓松高一丈，更無消息到如今。"
        ],
        "title": "醉中見微之舊卷有感",
        "id": "edf2a3ab-c8b5-423c-a2ae-07d7f89a5ef6"
    },
    {
        "author": "白居易",
        "paragraphs": [
            "春衫細薄馬蹄輕，一日遲遲進一程。",
            "野棗花含新蜜氣，山禽語帶破匏聲。",
            "垂鞭晚就槐陰歇，低倡閑衝柳絮行。",
            "忽憶家園須速去，櫻桃欲熟筍應生。"
        ],
        "title": "壽安歇馬重吟",
        "id": "b506fa81-e9ae-4f0d-9894-60960596655b"
    },
    {
        "author": "白居易",
        "paragraphs": [
            "蘿襟蕙帶竹皮巾，雖到塵中不染塵。",
            "每見俗人多慘澹，惟逢美酒即殷勤。",
            "浮雲心事誰能會，老鶴風標不可親。",
            "世說三生如不謬，共疑巢許是前身。"
        ],
        "title": "贈張處士山人",
        "id": "fcfc8ccb-85f4-4513-bef2-d60518fb3ec0"
    },
    {
        "author": "白居易",
        "paragraphs": [
            "池畔最平處，樹陰新合時。",
            "移牀解衣帶，坐任清風吹。",
            "舉棹鳥先覺，垂綸魚未知。",
            "前頭何所有，一卷晉公詩。"
        ],
        "title": "池畔閑坐兼呈侍中",
        "id": "90b02a4b-7245-4e44-939b-ea2583bf285e"
    },
    {
        "author": "白居易",
        "paragraphs": [
            "冷竹風成韻，荒街葉作堆。",
            "欲尋聯句卷，先飲煖寒杯。",
            "帽爲迎霜戴，爐因試火開。",
            "時時還有客，終不當君來。"
        ],
        "title": "初冬即事憶皇甫十",
        "id": "55ea337c-7965-4311-a981-5bc124d9fabe"
    },
    {
        "author": "白居易",
        "paragraphs": [
            "庭小同蝸舍，門閑稱雀羅。",
            "火將燈共盡，風與雪相和。",
            "老睡隨年減，衰情向夕多。",
            "不知同病者，爭奈夜長何。"
        ],
        "title": "小庭寒夜寄夢得",
        "id": "1abe55fd-feae-47a3-af80-b17efbb4b16f"
    },
    {
        "author": "白居易",
        "paragraphs": [
            "槐陰歇鞍馬，柳絮惹衣巾。",
            "日晚獨歸路，春深多思人。",
            "去家纔百里，爲客只三旬。",
            "已念紗窗下，應生寶瑟塵。"
        ],
        "title": "西還壽安路西歇馬",
        "id": "2b906b7b-3d76-415a-9742-0ec27d3d9e74"
    },
    {
        "author": "白居易",
        "paragraphs": [
            "肩舁仍挈榼，莫怪就君來。",
            "秋雨經三宿，無人勸一杯。"
        ],
        "title": "雨中訪崔十八",
        "id": "b579e871-dcea-4551-af1a-5fa02101790f"
    },
    {
        "author": "白居易",
        "paragraphs": [
            "池上今宵風月涼，閑教少樂理霓裳。",
            "集仙殿裏新詞到，便播笙歌作樂章。"
        ],
        "title": "夢得得新詩",
        "id": "f845b815-e1c5-4bb2-9bce-1400c18b6a80"
    },
    {
        "author": "白居易",
        "paragraphs": [
            "欲話毘陵君反袂，欲言夏口我霑衣。",
            "誰知臨老相逢日，悲歎聲多語笑稀。"
        ],
        "title": "初見劉二十八郎中有感",
        "id": "51196cf6-9352-4831-80a0-12aed62618d3"
    },
    {
        "author": "白居易",
        "paragraphs": [
            "遇客多言愛山水，逢僧盡道厭囂塵。",
            "玉泉潭畔松間宿，要且經年無一人。"
        ],
        "title": "夜題玉泉",
        "id": "c3fb875f-d48b-4bce-8485-b4261cb18348"
    },
    {
        "author": "白居易",
        "paragraphs": [
            "一月一回同拜表，莫辭侵早過中橋。",
            "老於君者應無數，猶趁西京十五朝。"
        ],
        "title": "拜表早出贈皇甫賓客",
        "id": "ce175fe6-299b-4d60-b996-e56604bdc99a"
    },
    {
        "author": "白居易",
        "paragraphs": [
            "府池東北舊亭臺，久別長思醉一回。",
            "但請主人空埽地，自攜杯酒管弦來。"
        ],
        "title": "贈鄭尹",
        "id": "0b30e493-cb22-4113-8591-ec86070e93e8"
    },
    {
        "author": "白居易",
        "paragraphs": [
            "潘驛橋南醉中別，下邽村北醒時歸。",
            "春風怪我君知否，榆葉楊花撲面飛。"
        ],
        "title": "別楊同州後却寄",
        "id": "0c7d2368-f4ec-400a-bb7c-617323156c10"
    },
    {
        "author": "白居易",
        "paragraphs": [
            "野狐泉上柳花飛，逐水東流便不歸。",
            "花水悠悠兩無意，因風吹落偶相依。"
        ],
        "title": "狐泉店前作",
        "id": "977ecaec-3922-4c0d-9cd5-df1c7fd582a3"
    },
    {
        "author": "白居易",
        "paragraphs": [
            "餘杭縣裏盧明府，虛白亭中白舍人。",
            "今日相逢頭似雪，一杯相勸送殘春。"
        ],
        "title": "贈盧績",
        "id": "f37335b1-5784-4e5c-914e-b24f19a7f572"
    },
    {
        "author": "白居易",
        "paragraphs": [
            "使君五馬且蜘躕，馬上能聽絕句無。",
            "每過桑間試留意，何妨後代有羅敷。"
        ],
        "title": "與裴華州同過敷水戲贈",
        "id": "adca7e05-f093-4786-b5a5-770c2367d2c7"
    },
    {
        "author": "白居易",
        "paragraphs": [
            "欲笑隨情酒逐身，此身雖老未辜春。",
            "春來點檢閑遊數，猶自多於年少人。"
        ],
        "title": "閑遊",
        "id": "e8fd7467-c5e8-4c6b-b534-a4d35a567768"
    },
    {
        "author": "白居易",
        "paragraphs": [
            "白屋炊香飯，葷膻不入家。",
            "濾泉澄葛粉，洗手摘藤花。",
            "青芥除黃葉，紅薑帶紫芽。",
            "命師相伴食，齋罷一甌茶。"
        ],
        "title": "招韜光禪師",
        "id": "ad862e81-84e0-4999-bebb-c7b0b7af2ca1"
    },
    {
        "author": "白居易",
        "paragraphs": [
            "樓外春晴百鳥鳴，樓中春酒美人傾。",
            "路傍花日添衣色，雲裏天風散珮聲。",
            "向此高吟誰得意，偶來閑客獨多情。",
            "佳時莫起興亡恨，遊樂今逢四海清。"
        ],
        "title": "和柳公權登齊雲樓",
        "id": "88d9794a-0ef0-4e93-a798-f72d56d4f094"
    },
    {
        "author": "白居易",
        "paragraphs": [
            "毛公壇上片雲閑，得道何年去不還。",
            "千載鶴翎歸碧落，五湖空鎮萬重山。"
        ],
        "title": "毛公壇",
        "id": "01105fdb-a111-4cf8-b25c-a01172a435fe"
    },
    {
        "author": "白居易",
        "paragraphs": [
            "館娃宮畔千年寺，水闊雲多客到稀。",
            "聞說春來更惆悵，百花深處一僧歸。"
        ],
        "title": "靈巖寺",
        "id": "bab0c899-7e8b-4126-abf8-c83376a18c40"
    },
    {
        "author": "白居易",
        "paragraphs": [
            "天平山上白雲泉，雲自無心水自閑。",
            "何必奔衝山下去，更添波浪向人間。"
        ],
        "title": "白雲泉",
        "id": "83284bf1-8b8e-4deb-a29d-6aa9cfaf7184"
    },
    {
        "author": "白居易",
        "paragraphs": [
            "一山門作兩山門，兩寺原從一寺分。",
            "東澗水流西澗水，南山雲起北山雲。",
            "前臺花發後臺見，上界鐘聲下界聞。",
            "遙想吾師行道處，天香桂子落紛紛。"
        ],
        "title": "寄韜光禪師",
        "id": "f7032e43-846d-4583-a2f7-f60598f0d256"
    },
    {
        "author": "白居易",
        "paragraphs": [
            "憶在蘇州日，常諳夏至筵。",
            "糉香筒竹嫩，炙脆子鵝鮮。",
            "水國多臺榭，吳風尚管弦。",
            "每家皆有酒，無處不過船。",
            "交印君相次，褰帷我在前。",
            "此鄉俱老矣，東望共依然。",
            "洛下麥秋月，江南梅雨天。",
            "齊雲樓上事，已上十三年。"
        ],
        "title": "和夢得夏至憶蘇州呈盧賓客",
        "id": "a721b13c-026d-4142-a1ac-b1a8cfad5959"
    },
    {
        "author": "白居易",
        "paragraphs": [
            "細草岸西東，酒旗搖水風。",
            "樓臺在花杪，鷗鷺下煙中。",
            "翠幄晴相接，芳洲夜暫空。",
            "何人賞秋景，興與此時同。"
        ],
        "title": "曲江",
        "id": "a145f815-8e48-4f29-8f2b-ef8e1eb82947"
    },
    {
        "author": "白居易",
        "paragraphs": [
            "徧數故交親，何人得六旬。",
            "今年已入手，餘事豈關身。",
            "老自無多興，春應不揀人。",
            "陶窗與弘閣，風景一時新。"
        ],
        "title": "歲夜詠懷兼寄思黯",
        "id": "1a749faf-8fea-46b9-b194-b17a4f034ffa"
    },
    {
        "author": "白居易",
        "paragraphs": [
            "寒食棗糰店，春低楊柳枝。",
            "酒香留客住，鶯語和人詩。",
            "困立攀花久，慵行上馬遲。",
            "若爲將此意，前字與僧期。"
        ],
        "title": "寒食日過棗糰店",
        "id": "9eadd591-9b76-4772-a1b4-b8930e47b849"
    },
    {
        "author": "白居易",
        "paragraphs": [
            "不食胡麻飯，杯中自得仙。",
            "隔房招好客，可室致芳筵。",
            "美醞香醪嫩，時新異果鮮。",
            "夜深唯畏曉，坐穩不思眠。",
            "棊罷嫌無敵，詩成媿在前。",
            "明朝題壁上，誰得衆人傳。"
        ],
        "title": "宿張雲舉院",
        "id": "bf1e46fd-32d1-4ee7-938d-49cc27acf1f3"
    },
    {
        "author": "白居易",
        "paragraphs": [
            "可憐夭豔正當時，剛被狂風一夜吹。",
            "今日流鶯來舊處，百般言語泥空枝。"
        ],
        "title": "惜花",
        "id": "bea62be5-4953-4fb1-80aa-dd4d0eb8c215"
    },
    {
        "author": "白居易",
        "paragraphs": [
            "煙霄微月澹長空，銀漢秋期萬古同。",
            "幾許歡情與離恨，年年幷在此宵中。"
        ],
        "tags": [
            "七夕情人节",
            "离愁",
            "爱情",
            "七夕节"
        ],
        "title": "七夕",
        "id": "97bd0ba1-a40b-4bf0-b044-f7a3e70eb02c"
    },
    {
        "author": "白居易",
        "paragraphs": [
            "不出孤峰上，人間四十秋。",
            "視身如傳舍，閱世任東流。",
            "法爲因緣立，心從次第脩。",
            "中宵問真偈，有住是吾憂。"
        ],
        "title": "宿誠禪師山房題贈",
        "id": "f447099a-821e-497b-99c1-47064fdff2fa"
    },
    {
        "author": "白居易",
        "paragraphs": [
            "數日自穿鑿，引泉來近陂。",
            "尋渠通咽處，繞岸待清時。",
            "深好求魚養，閑堪與鶴期。",
            "幽聲聽難盡，入夜睡常遲。"
        ],
        "title": "新池",
        "id": "e9a748c0-ba13-4810-b138-ab5fd7df93a3"
    },
    {
        "author": "白居易",
        "paragraphs": [
            "蕭條微雨絕，荒岸抱清源。",
            "入舫山侵塞，分泉道接邨。",
            "秋聲依樹色，月影在蒲根。",
            "淹泊方難遂，他宵關夢魂。"
        ],
        "title": "南池",
        "id": "90c594f6-47ec-4008-a541-c5ad7b1b13de"
    },
    {
        "author": "白居易",
        "paragraphs": [
            "泉來從絕壑，亭敞在中流。",
            "竹密無空岸，松長可絆舟。",
            "蟪蛄潭上夜，河漢島前秋。",
            "異夕期新漲，攜琴却此遊。"
        ],
        "title": "宿池上",
        "id": "9a2c3dfd-288b-4b0d-8c46-583e6a841b4b"
    },
    {
        "author": "白居易",
        "paragraphs": [
            "一會靈山猶未散，重翻貝葉有來由。",
            "是名精進纔開眼，巖石無端亦點頭。"
        ],
        "title": "翻經臺",
        "id": "c3f5a717-b877-4d0b-b5df-f1bf0821dcb4"
    },
    {
        "author": "白居易",
        "paragraphs": [
            "慣遊山水住南州，行盡天台及虎丘。",
            "惟有上強精舍寺，最堪遊處未曾遊。"
        ],
        "title": "寄題上強山精舍寺",
        "id": "67ae99f0-5748-4dd0-bdb5-7ed8b72c754d"
    },
    {
        "author": "白居易",
        "paragraphs": [
            "詩，綺美，瓌奇。",
            "明月夜，落花時。",
            "能助歡笑，亦傷別離。",
            "調清金石怨，吟苦鬼神悲。",
            "天下只應我愛，世間唯有君知。",
            "自從都尉別蘇句，便到司空送白辭。"
        ],
        "title": "一字至七字詩",
        "id": "177fba37-6b56-40cc-9592-88d4e23aa65b"
    },
    {
        "author": "白居易",
        "paragraphs": [
            "雪作鬚眉雲作衣，遼東華表鶴雙歸。",
            "當時一鶴猶希有，何況今逢兩令威。"
        ],
        "title": "九老圖詩",
        "id": "9ab7da5f-f21f-4ef1-8c55-c43d91d3381c"
    },
    {
        "author": "白居易",
        "paragraphs": [
            "行尋春水坐看山，早出中書晚未還。",
            "爲報野僧巖客道，偷閑氣味勝長閑。"
        ],
        "title": "和裴相公傍水閑行絕句",
        "id": "3432d1a3-736c-4483-a727-d0d405acea34"
    },
    {
        "author": "胡杲",
        "paragraphs": [
            "閑居同會在三春，大抵愚年最出羣。",
            "霜鬢不嫌杯酒興，白頭仍愛玉爐熏。",
            "裴回玩柳心猶健，老大看花意却勤。",
            "鑿落滿斟判酩酊，香囊高挂任氤氳。",
            "搜神得句題紅葉，望景長吟對白雲。",
            "今日交情何不替？齊年同事聖明君。"
        ],
        "title": "七老會詩",
        "id": "2f3b8f8a-a441-4ec9-95a6-aee566a486a4"
    },
    {
        "author": "吉皎",
        "paragraphs": [
            "休官罷任已閑居，林苑園亭興有餘。",
            "對酒最宜花藻發，邀歡不厭柳條初。",
            "低腰醉舞垂緋袖，擊筑謳歌任褐裾。",
            "寧用管弦來合雜，自親松竹且清虛。",
            "飛觥酒到須先酌，賦詠成詩不住書。",
            "借問商山賢四皓，不如此後更何如。"
        ],
        "title": "七老會詩",
        "id": "4056bdfc-5723-4a12-984e-08331e3021b3"
    },
    {
        "author": "劉真",
        "paragraphs": [
            "垂絲今日幸同筵，朱紫居身是大年。",
            "賞景尚知心未退，吟詩猶覺力完全。",
            "閑庭飲酒當三月，在席揮毫象七賢。",
            "山茗煮時秋霧碧，玉杯斟處彩霞鮮。",
            "臨堦花笑如歌妓，傍竹松聲當管弦。",
            "雖未學窮生死訣，人間豈不是神仙。"
        ],
        "title": "七老會詩",
        "id": "cc230638-0d66-4173-97da-1b105c8583a5"
    },
    {
        "author": "鄭據",
        "paragraphs": [
            "東洛幽閑日暮春，邀歡多是白頭賓。",
            "官班朱紫多相似，年紀高低次第勻。",
            "聯句每言松竹意，停杯多說古今人。",
            "更無外事來心肺，空有清虛入思神。",
            "醉舞兩回迎勸酒，狂歌一曲會娛身。",
            "今朝何事偏情重，同作明時列任臣。"
        ],
        "title": "七老會詩",
        "id": "c747250f-d2c1-4419-b630-b3ba4badbac2"
    },
    {
        "author": "盧真",
        "paragraphs": [
            "三春已盡洛陽宮，天氣初晴景象中。",
            "千朵嫩桃迎曉日，萬株垂柳逐和風。",
            "非論官位皆相似，及至年高亦共同。",
            "對酒歌聲猶覺妙，玩花詩思豈能窮。",
            "先時共作三朝貴，今日猶逢七老翁。",
            "但願醁醽常滿酌，煙霞萬里會應同。"
        ],
        "title": "七老會詩",
        "id": "336bb957-2e93-4de4-9b17-379e41afac34"
    },
    {
        "author": "張渾",
        "paragraphs": [
            "幽亭春盡共爲歡，印綬居身是大官。",
            "遁跡豈勞登遠岫，垂絲何必坐谿磻。",
            "詩聯七韻猶應易，酒飲三杯未覺難。",
            "每況襟懷同宴會，共將心事比波瀾。",
            "風吹野柳垂羅帶，日照庭花落綺紈。",
            "此席不煩鋪錦帳，斯筵堪作畫圖看。"
        ],
        "title": "七老會詩",
        "id": "263c8159-087f-4d95-8c18-63406c69450c"
    },
    {
        "author": "韋式",
        "paragraphs": [
            "竹，臨池，似玉。",
            "裛露靜，和煙綠。",
            "抱節寧改，貞心自束。",
            "渭曲偏種多，王家看不足。",
            "仙杖正驚龍化，美實當隨鳳熟。",
            "唯愁吹作別離聲，回首駕驂舞陣速。"
        ],
        "title": "一字至七字詩 竹",
        "id": "8557aa7d-f5cd-4ea2-841a-3df57d855943"
    },
    {
        "author": "張彤",
        "paragraphs": [
            "凌霜遠涉太湖深，雙卷朱旗望橘林。",
            "樹樹籠煙疑帶火，山山照日似懸金。",
            "行看採掇方盈手，暗覺馨香已滿襟。",
            "揀選封題皆盡力，無人不感近臣心。"
        ],
        "tags": [
            "太湖"
        ],
        "title": "奉和白太守揀橘",
        "id": "b606e102-4e53-48df-95b7-0574bd7c6979"
    },
    {
        "author": "周元範",
        "paragraphs": [
            "離離朱實綠叢中，似火燒山處處紅。",
            "影下寒林沈綠水，光搖高樹照晴空。",
            "銀章自竭人臣力，玉液誰知造化功。",
            "看取明朝船發後，餘香猶尚逐仁風。"
        ],
        "title": "和白太守揀貢橘",
        "id": "0f0d6341-09f4-4227-9256-1649c3049705"
    },
    {
        "author": "周元範",
        "paragraphs": [
            "誰云蒿上煙，隨雲依碧落。",
            "莫怪西陵風景別，鏡湖花草爲先春。"
        ],
        "title": "句",
        "id": "2921af23-6e9d-49fb-9f7c-46282b1797fc"
    },
    {
        "author": "繁知一",
        "paragraphs": [
            "忠州刺史今才子，行到巫山必有詩。",
            "爲報高唐神女道，速排雲雨候清詞。"
        ],
        "title": "書巫山神女祠",
        "id": "5cd493e0-73cb-4163-812c-3cf445e1074d"
    },
    {
        "author": "嚴休復",
        "paragraphs": [
            "終日齋心禱玉宸，魂銷目斷未逢真。",
            "不如滿樹瓊瑤蘂，笑對藏花洞裏人。"
        ],
        "title": "唐昌觀玉蘂花折有仙人遊悵然成二絕 一",
        "id": "72e62ce3-fe42-431a-acee-3c59b1cf2876"
    },
    {
        "author": "嚴休復",
        "paragraphs": [
            "羽車潛下玉龜山，塵世何由覩蕣顏。",
            "唯有多情枝上雪，好風吹綴綠雲鬟。"
        ],
        "title": "唐昌觀玉蘂花折有仙人遊悵然成二絕 二",
        "id": "1e849a36-6dba-4dca-a9ed-7b806d1975cc"
    },
    {
        "author": "盧拱",
        "paragraphs": [
            "江郭帶林巒，津亭倚檻看。",
            "水風蒲葉戰，沙雨鷺鶿寒。",
            "晚木初凋柳，秋叢欲敗蘭。",
            "哀猨自相叫，鄉淚好無端。"
        ],
        "title": "江亭寓目",
        "id": "de6743f4-806a-49e8-8a21-d415aae1df9a"
    },
    {
        "author": "盧拱",
        "paragraphs": [
            "四孟逢秋序，三元得氣中。",
            "雲迎碧落步，章奏玉皇宮。",
            "壇滴槐花露，香飄栢子風。",
            "羽衣凌縹緲，瑤轂輾虛空。",
            "久慕餐霞客，常悲習蓼蟲。",
            "青囊如可授，從此訪鴻蒙。"
        ],
        "title": "中元日觀法事",
        "id": "7cc2a2b5-9288-41c5-9394-fda3c93e5cca"
    },
    {
        "author": "盧拱",
        "paragraphs": [
            "地甃如拳石，溪橫似葉舟。"
        ],
        "title": "句",
        "id": "652a83fe-31eb-481e-b136-2a340129c03c"
    },
    {
        "author": "李諒",
        "paragraphs": [
            "稱慶還鄉郡吏歸，端憂明發儼朝衣。",
            "首開三百六旬日，新知四十九年非。",
            "當官補拙猶勤慮，游宦量才已息機。",
            "舉族共資隨月俸，一身惟憶故山薇。",
            "舊交邂逅封疆近，老牧蕭條宴賞稀。",
            "書札每來同笑語，篇章時到借光輝。",
            "絲綸暫厭分符竹，舟檝初登擁羽旗。",
            "未知今日情何似，應與幽人事有違。"
        ],
        "title": "蘇州元日郡齋感懷寄越州元相公杭州白舍人",
        "id": "308213b8-4138-4386-a68d-f0591f3d019b"
    },
    {
        "author": "劉猛",
        "paragraphs": [
            "月生十五前，日望光彩圓。",
            "月滿十五後，日畏光彩瘦。",
            "不見夜花色，一尊成暗酒。",
            "匣中苔背銅，光短不照空。",
            "不惜補明月，慚無此良工。"
        ],
        "title": "月生",
        "id": "2045c179-4465-4d77-9760-8abb6c8ae168"
    },
    {
        "author": "劉猛",
        "paragraphs": [
            "自念數年間，兩手中藏鉤。",
            "於心且無恨，他日爲我羞。",
            "古老傳童歌，連淫亦兵象。",
            "夜夢戈甲鳴，苦不願年長。"
        ],
        "title": "苦雨",
        "id": "e69c54f3-6656-40d8-8072-e11ca8f41f5e"
    },
    {
        "author": "劉猛",
        "paragraphs": [
            "朝梳一把白，夜淚千滴雨。",
            "可恥垂拱時，老作在家女。"
        ],
        "title": "曉",
        "id": "6985e295-03ae-4cc2-8fc3-3d2b48a5a8ed"
    },
    {
        "author": "萬彤雲",
        "paragraphs": [
            "荷衣拭淚幾回穿，欲謁朱門抵上天。",
            "不是尚書輕下客，山家無物與王權。"
        ],
        "title": "獻盧尚書",
        "id": "ee1841a7-9041-4e63-bc2b-d69c8170c38a"
    },
    {
        "author": "盧貞",
        "paragraphs": [
            "一樹依依在永豐，兩枝飛去杳無蹤。",
            "玉皇曾採人間曲，應逐歌聲入九重。"
        ],
        "title": "和白尚書賦永豐柳",
        "id": "427d14b2-8dbe-4d99-84e8-a9da68cafc0a"
    },
    {
        "author": "盧貞",
        "paragraphs": [
            "文翰走天下，琴尊臥洛陽。",
            "貞元朝士盡，新歲一悲涼。",
            "名早緣才大，官遲爲壽長。",
            "時來知病已，莫歎步趨妨。"
        ],
        "title": "和劉夢得歲夜懷友",
        "id": "8a4c077d-1458-455a-a14c-7883b2dff50b"
    },
    {
        "author": "王起",
        "paragraphs": [
            "台庭才子來欵扉，典校初從天祿歸。",
            "已慙陋巷迴玉趾，仍聞細雨霑綵衣。",
            "詰朝始趨鳳闕去，此日遂愁雞黍違。",
            "憶昨謬官在烏府，喜君對門討魚魯。",
            "直廬相望夜每闌，高閣遙臨月時吐。",
            "昔聞三入承明廬，今來重入中秘書。",
            "校文復忝丞相屬，博物更與張侯居。",
            "新冠峩峩不變鐵，舊泉脉脈猶在渠。",
            "忽枉情人吐芳訊，臨風不羨潘錦舒。",
            "憶見青天霞未卷，吟翫瑤華不知晚。",
            "自憐豈是風引舟，如何漸與蓬山遠。"
        ],
        "title": "和李校書雨中自秘省見訪知早入朝便入集賢不遇詩",
        "id": "d5d219f8-8b1d-48ff-a988-e478cc65e668"
    },
    {
        "author": "王起",
        "paragraphs": [
            "藹藹觀光士，來同鵠鷺羣。",
            "鞠躬遺像在，稽首雅歌聞。",
            "度曲飄清漢，餘音遏曉雲。",
            "兩楹淒已合，九仞杳難分。",
            "斷續同清吹，洪纖入紫氛。",
            "長言聽已罷，千載仰斯文。"
        ],
        "title": "貢舉人謁先師聞雅樂",
        "id": "cf241e4f-c01f-4429-80ef-62cebff79a68"
    },
    {
        "author": "王起",
        "paragraphs": [
            "行潦沈明月，光輝也不浮。",
            "識珍能洞鑒，精寶此來求。",
            "幾被泥沙雜，常隨混濁流。",
            "潤川終自媚，照乘且何由。",
            "的皪終難掩，晶熒願見收。",
            "蛇行無脛至，飲德已聞酬。"
        ],
        "title": "濁水求珠",
        "id": "a4767cbe-61c2-4885-a1e7-796313d295c8"
    },
    {
        "author": "王起",
        "paragraphs": [
            "貢院離來二十霜，誰知更忝主文場。",
            "楊葉縱能穿舊的，桂枝何必愛新香。",
            "九重每憶同仙禁，六義初吟得夜光。",
            "莫道相知不相見，蓮峰之下欲徵黃。"
        ],
        "title": "和周侍郎見寄",
        "id": "6f0084f4-da0e-437d-8c17-026280cd427a"
    },
    {
        "author": "王起",
        "paragraphs": [
            "冰霜肌骨稱童年，羽駕何由到俗間。",
            "丹竈化金留秘訣，仙宮嗽玉叩玄關。",
            "壺中世界青天近，洞裏煙霞白日閑。",
            "若許隨師去塵網，願陪鸞鶴向三山。"
        ],
        "title": "贈毛仙翁",
        "id": "97504d49-e5d5-44e7-b0a7-feeb27e97e9d"
    },
    {
        "author": "王起",
        "paragraphs": [
            "花，點綴，分葩。",
            "露初裛，月未斜。",
            "一枝曲水，千樹山家。",
            "戲蝶未成夢，嬌鶯語更誇。",
            "既見東園成徑，何殊西子同車。",
            "漸覺風飄輕似雪，能令醉者亂如麻。"
        ],
        "title": "賦花",
        "id": "8030c854-1ecd-4f04-be2d-9a159df53747"
    },
    {
        "author": "王損之",
        "paragraphs": [
            "積水非澄徹，明珠不易求。",
            "依稀沈極浦，想像在中流。",
            "瞪目思清淺，褰裳恨暗投。",
            "徒看川色媚，空愛夜光浮。",
            "月入疑龍吐，星歸似蚌游。",
            "終希識珍者，採掇冀冥搜。"
        ],
        "title": "賦得濁水求珠",
        "id": "0e00e8e3-9b98-49b0-a739-950d50ab9a5e"
    },
    {
        "author": "王炎",
        "paragraphs": [
            "邪徑趨時捷，端心惡此名。",
            "長衢貴高步，大路自規行。",
            "且慮縈紆僻，將求坦蕩情。",
            "詎同流俗好，方保立身貞。",
            "遠跡如違險，修仁在履平。",
            "始知夫子道，從此得堅誠。"
        ],
        "title": "賦得行不由徑",
        "id": "4a499057-19e7-4a35-b55a-cb329af36d90"
    },
    {
        "author": "封孟紳",
        "paragraphs": [
            "欲速意何成，康莊欲砥平。",
            "天衢皆利往，吾道泰方行。",
            "不復由萊徑，無由見蔣生。",
            "三條遵廣達，九軌尚安貞。",
            "紫陌悠悠去，芳塵步步清。",
            "澹臺千載後，公正有遺名。"
        ],
        "title": "賦得行不由徑",
        "id": "182f8141-9e02-4ac1-b11c-e21b5513e4c7"
    },
    {
        "author": "邵楚萇",
        "paragraphs": [
            "春日遲遲木香閣，窈窕佳人褰繡幕。",
            "淋漓玉露滴紫蕤，綿蠻黃鳥窺朱萼。",
            "橫漢碧雲歌處斷，滿地花鈿舞時落。",
            "樹影參差斜入簷，風動玲瓏水晶箔。"
        ],
        "title": "題馬侍中燧木香亭",
        "id": "5f17636b-e203-4d17-853f-aed1b634c61c"
    },
    {
        "author": "鄭俞",
        "paragraphs": [
            "積水綦文動，因知玉產幽。",
            "如天涵素色，侔地引方流。",
            "潛潤滋雲起，熒華射浪浮。",
            "魚龍泉不夜，草木岸無秋。",
            "璧沼寧堪比，瑤池詎可儔。",
            "若非懸坐測，誰復寄冥搜。"
        ],
        "title": "賦得玉水記方流",
        "id": "978a6fcf-5269-45bc-b5e4-93c9d36600d0"
    },
    {
        "author": "吳丹",
        "paragraphs": [
            "玉泉何處記，四折水紋浮。",
            "潤下寧踰矩，居方在上流。",
            "映空虛漾漾，涵白淨悠悠。",
            "影碎疑衝斗，光清耐觸舟。",
            "珪璋分辨狀，沙礫共懷柔。",
            "願赴朝宗日，縈迴入御溝。"
        ],
        "title": "賦得玉水記方流",
        "id": "36ca0382-8ca8-480e-9aa9-ec5476adea7c"
    },
    {
        "author": "王鑑",
        "paragraphs": [
            "玉潤在中洲，光臨碕岸幽。",
            "氤氳冥瑞影，演瀁度方流。",
            "乍似輕漣合，還疑駭浪收。",
            "夤緣知有異，洞徹信無儔。",
            "比德稱殊賞，含輝處至柔。",
            "沈淪如見念，況乃屬時休。"
        ],
        "title": "賦得玉水記方流",
        "id": "ddb2db2a-f00e-456b-af3d-fa1c065d22da"
    },
    {
        "author": "陳昌言",
        "paragraphs": [
            "明媚如懷玉，奇姿自詫幽。",
            "白虹深不見，綠水折空流。",
            "方珏清沙遍，縱橫氣色浮。",
            "類圭才有角，寫月讓成鉤。",
            "久處沈潛貴，希當特達收。",
            "滔滔在何許，揭厲願從游。"
        ],
        "title": "賦得玉水記方流",
        "id": "2be2db9a-ea51-4e5f-a052-6dbb3ea6b661"
    },
    {
        "author": "陳昌言",
        "paragraphs": [
            "遲景臨遙水，晴空似不高。",
            "清明開曉鏡，昭晰辨秋毫。",
            "鬱鬱長隄土，離離淺渚毛。",
            "煙銷占一候，風靜擁千艘。",
            "獨媚青春柳，宜看白鷺濤。",
            "何年謝公賞，遺韻在江臯。"
        ],
        "title": "白日麗江臯",
        "id": "a77cc4bb-0039-49dd-b62f-dcbf364155de"
    },
    {
        "author": "杜元穎",
        "paragraphs": [
            "重泉生美玉，積水異常流。",
            "始玩清堪賞，因知寶可求。",
            "斗回虹氣見，磬折紫光浮。",
            "中矩皆明德，同方叶至柔。",
            "月華偏共映，風暖佇將遊。",
            "遇鑒終無暗，逢時願見收。"
        ],
        "title": "賦得玉水記方流",
        "id": "cd28b64d-37dd-4fcb-b7cd-fbac0efe6a66"
    },
    {
        "author": "胡直鈞",
        "paragraphs": [
            "異音來驃國，初被奉常人。",
            "纔可宮商辨，殊驚節奏新。",
            "轉規迴繡面，曲折度文身。",
            "舒散隨鸞吹，喧呼雜鳥春。",
            "襟袵懷舊識，絲竹變恆陳。",
            "何事留中夏，長令表化淳。"
        ],
        "title": "太常觀閱驃國新樂",
        "id": "e9d6f683-e123-46ec-b4a5-1229f5ce24af"
    },
    {
        "author": "俞簡",
        "paragraphs": [
            "古人心有尚，乃是孔門生。",
            "爲計安貧樂，當從大道行。",
            "詎應流遠迹，方欲料前程。",
            "捷徑雖云易，長衢豈不平。",
            "後來無枉路，先達擅前名。",
            "一示遵途意，微衷益自精。"
        ],
        "title": "行不由徑",
        "id": "8877c330-ce31-4a0b-a939-33b21e56b422"
    },
    {
        "author": "楊嗣復",
        "paragraphs": [
            "齋莊修祀事，旌斾出郊闉。",
            "薙草軒墀狹，塗牆赭堊新。",
            "謀猷期作聖，風俗奉爲神。",
            "酹酒成坳澤，持兵列偶人。",
            "非才膺寵任，異代揖芳塵。",
            "況是平津客，碑前淚滿巾。"
        ],
        "title": "丁巳歲八月祭武侯祠堂因題臨淮公舊碑",
        "id": "dde4b27e-fc46-4a17-b086-2ec8be0d8776"
    },
    {
        "author": "楊嗣復",
        "paragraphs": [
            "八方該帝澤，威鳳忽來賓。",
            "向日朱光動，迎風翠羽新。",
            "低昂多異趣，飲啄迥無鄰。",
            "郊藪今翔集，河圖意等倫。",
            "聞韶知鼓舞，偶聖願逡巡。",
            "比屋初同俗，垂恩擊壤人。"
        ],
        "title": "儀鳳",
        "id": "8b4a887b-0584-427c-9bbe-c7637a7a1467"
    },
    {
        "author": "楊嗣復",
        "paragraphs": [
            "天上玉郎騎白鶴，肘後金壺盛妙藥。",
            "暫遊下界傲五侯，重看當時舊城郭。",
            "羽衣茸茸輕似雪，雲上雙童持絳節。",
            "王母親縫紫錦囊，令向懷中藏秘訣。",
            "令威子晉皆儔侶，東嶽同尋太真女。",
            "搜奇綴韻和陽春，文章不是人間語。",
            "藥成自固黃金骨，天地齊兮身不沒。",
            "日月宮中便是家，下視崑崙何突兀。",
            "童姿玉貌誰方比，玄髮綠髯光彌彌。",
            "滿朝將相門弟子，隨師盡願拋塵滓。",
            "九轉琅玕必有餘，願乞刀圭救生死。"
        ],
        "tags": [
            "泰山"
        ],
        "title": "贈毛仙翁",
        "id": "906813c1-fa70-4099-9bf1-42ba32cc84da"
    },
    {
        "author": "楊嗣復",
        "paragraphs": [
            "臥龍決起爲時君，寂寞匡廬惟白雲。",
            "今日仲容修故業，草堂焉敢更移文。"
        ],
        "tags": [
            "庐山"
        ],
        "title": "題李處士山居",
        "id": "a9ff06ff-f269-4113-ac15-def0dc37876b"
    },
    {
        "author": "楊嗣復",
        "paragraphs": [
            "石上生芽二月中，蒙山顧渚莫爭雄。",
            "封題寄與楊司馬，應爲前銜是相公。"
        ],
        "title": "謝寄新茶",
        "id": "479f4614-220f-481a-b5ac-0fe0fbe3c708"
    },
    {
        "author": "楊衡",
        "paragraphs": [
            "落葉寒擁壁，清霜夜霑石。",
            "正是憶山時，復送歸山客。",
            "殷勤一尊酒，曉月當窗白。"
        ],
        "title": "盧十五竹亭送姪偁歸山",
        "id": "703a0215-431b-446d-b6fb-539da2d98f78"
    },
    {
        "author": "楊衡",
        "paragraphs": [
            "扣舷不能寐，皓露清衣襟。",
            "彌傷孤舟夜，遠結萬里心。",
            "幽興惜瑤草，素懷寄鳴琴。",
            "三奏月初上，寂寥寒江深。"
        ],
        "tags": [
            "羁旅",
            "思乡"
        ],
        "title": "旅次江亭",
        "id": "e7037682-3bb0-4bee-ac82-11823a69b2d3"
    },
    {
        "author": "楊衡",
        "paragraphs": [
            "委簷方滴滴，霑紅復洒綠。",
            "醉聽乍朦朧，愁聞多斷續。",
            "始兼泉嚮細，稍雜更聲促。",
            "百慮自縈心，況有人如玉。"
        ],
        "title": "賦得夜雨滴空堦送魏秀才",
        "id": "a2f66a9a-96ca-45d3-bc0d-2eb994be6674"
    },
    {
        "author": "楊衡",
        "paragraphs": [
            "西風屢鳴雁，東郊未升日。",
            "繁煙幕幕昏，暗騎蕭蕭出。",
            "望雲愁玉塞，眠月想蕙質。",
            "借問露霑衣，何如香滿室。"
        ],
        "title": "征人",
        "id": "e4cd131c-5bfd-427b-a762-8ff4882208a1"
    },
    {
        "author": "楊衡",
        "paragraphs": [
            "獨壑臨萬嶂，蒼苔絕行跡。",
            "仰窺猨挂樹，俯對鶴巢石。",
            "上有一巖屋，相傳靈人宅。",
            "深林無陽暉，幽水轉鮮碧。",
            "拾薪遇遺鼎，探穴得古籍。",
            "結念候雲興，燒香坐終夕。"
        ],
        "title": "遊陸先生故巖居",
        "id": "8ba918bb-55d5-49c2-9052-e590801839ce"
    },
    {
        "author": "楊衡",
        "paragraphs": [
            "山邊蕭寂室，石掩浮雲扃。",
            "遶室微有路，松煙深冥冥。",
            "入松汲寒水，對鶴問仙經。",
            "石几香未盡，水花風欲零。",
            "何年去華表，幾度窮蒼冥。",
            "却顧宦遊子，眇如霜中螢。"
        ],
        "title": "題玄和師仙藥室",
        "id": "e7d87879-1a79-4e86-b7b2-686365c02b53"
    },
    {
        "author": "楊衡",
        "paragraphs": [
            "殷勤照永夜，屬思未成眠。",
            "餘暉含薄霧，落燼迸空筵。",
            "誰比秦樓曉，緘愁別幌前。"
        ],
        "title": "宿陸氏齋賦得殘燈詩",
        "id": "5cb3f893-1f2c-40fa-bd31-480c52f11940"
    },
    {
        "author": "楊衡",
        "paragraphs": [
            "禮娶嗣明德，同牢夙所欽。",
            "況蒙生死契，豈顧蓬蒿心。",
            "雁幣任野薄，恩愛緣義深。",
            "同聲若鼓瑟，合韻似鳴琴。",
            "將迓空未立，就贅意難任。",
            "皎月託言誓，滄波信浮沈。",
            "荆臺理晨轍，巫渚疑宵襟。",
            "憫憫百慮起，回回萬恨深。",
            "候更促徒侶，先曉徹夜禽。",
            "燈彩凝寒風，蟬思噪密林。",
            "留念同心帶，贈遠芙蓉簪。",
            "撫懷極投漆，感物重黃金。",
            "分鸞豈遐阻，別劒念相尋。",
            "儻甘蓬戶賤，願俟故山岑。"
        ],
        "title": "夷陵郡內敘別",
        "id": "f17adbcb-41cd-43ad-b89a-0c543e132e66"
    },
    {
        "author": "楊衡",
        "paragraphs": [
            "荆臺別路長，密緒分離狀。",
            "莫訴杯來促，更籌屢已倡。",
            "燭花侵霧暗，瑟調寒風亮。",
            "誰念曉帆開，默睇參差浪。"
        ],
        "title": "將之荆州南與張伯剛馬惣鍾陵夜別",
        "id": "30bab693-c9f2-4d94-92c7-c57280e10cc5"
    },
    {
        "author": "楊衡",
        "paragraphs": [
            "陰岸東流水，上有微風生。",
            "素羽漾翠澗，碧苔敷丹英。",
            "重林宿雨晦，遠岫孤霞明。",
            "飛猱相攀牽，白雲亂縱橫。",
            "有客泝輕檝，閱勝匪羈程。",
            "逍遙一息間，糞土五侯榮。",
            "搴茗庶蠲熱，漱泉聊析酲。",
            "寄言絲竹者，詎識松風聲。"
        ],
        "title": "經端溪峽中",
        "id": "a5d6bf35-4373-4e6b-bcdd-b17ec8472e87"
    },
    {
        "author": "楊衡",
        "paragraphs": [
            "炎風雜海氣，暑雨每成霖。",
            "塗泥親杖屨，苔蘚漬衣襟。",
            "念近劇懷遠，涉淺定知深。",
            "暗溝夜滴滴，荒庭晝霪霪。",
            "折簡展離曠，理逕俟招尋。",
            "處陰誠多慘，況乃觸隅禽。"
        ],
        "title": "南海苦雨寄贈王四侍御",
        "id": "b58d2e9c-9bb1-487a-834d-7de9bf46b25c"
    },
    {
        "author": "楊衡",
        "paragraphs": [
            "憂思繁未整，良辰會無由。",
            "引領遲佳音，星紀屢以周。",
            "蓬閬絕華耀，況乃處窮愁。",
            "墜葉寒擁砌，燈火夜悠悠。",
            "開琴弄清弦，窺月俯澄流。",
            "冉冉鴻雁度，蕭蕭帷箔秋。",
            "悵懷石門詠，緬慕碧雞遊。",
            "髣髴蒙顏色，崇蘭隱芳洲。"
        ],
        "tags": [
            "庐山"
        ],
        "title": "秋夜閑居即事寄廬山鄭員外蜀郡符處士",
        "id": "065f8096-2539-4792-b48e-5fc033f855b2"
    },
    {
        "author": "楊衡",
        "paragraphs": [
            "芳蘭媚庭除，灼灼紅英舒。",
            "身爲陋巷客，門有絳轅車。",
            "朝覽夷胡傳，暮習潁陽書。",
            "盻雲高羽翼，待賈蘊璠璵。",
            "纓弁雖云阻，音塵豈復疎。",
            "若因風雨晦，應念寂寥居。"
        ],
        "title": "寄贈田倉曹灣",
        "id": "c5878f29-2eed-4700-b49d-7b79bc698a70"
    },
    {
        "author": "楊衡",
        "paragraphs": [
            "靄靄復濛濛，非霧滿晴空。",
            "密添宮柳翠，暗泄路桃紅。",
            "縈絲光乍失，緣隟影纔通。",
            "夕迷鴛枕上，朝漫綺弦中。",
            "促駟馳香陌，勞鶯轉豔叢。",
            "可憐腸斷望，併在洛城東。"
        ],
        "title": "詠春色",
        "id": "41adf73a-13a5-4d9a-97a9-0bc447e34640"
    },
    {
        "author": "楊衡",
        "paragraphs": [
            "三月三十日，春歸日復暮。",
            "惆悵問春風，明朝應不住。",
            "送春曲江上，眷眷東西顧。",
            "但見撲水花，紛紛不知數。",
            "人生似行客，兩足無停步。",
            "日日進前程，前程幾多路。",
            "兵刃與水火，盡可違之去。",
            "惟有老到來，人間無避處。",
            "感時良未已，獨倚池南樹。",
            "今日送春心，心如別親故。"
        ],
        "title": "送春",
        "id": "b821bfa8-5eba-4039-91b2-18abba79c50d"
    },
    {
        "author": "楊衡",
        "paragraphs": [
            "結構天南畔，勝絕固難儔。",
            "幸蒙時所漏，遂得恣閑遊。",
            "路石蔭松蓋，檻藤維鶴舟。",
            "雨霽花木潤，風和景氣柔。",
            "寶殿敞丹扉，靈幡垂絳旒。",
            "照曜芙蓉壺，金人居上頭。",
            "翔禽拂危剎，落日避層樓。",
            "端溪瀰漫駛，曲澗潺湲流。",
            "高居何重沓，登覽自夷猶。",
            "煙霞無隱態，巖洞詎遺幽。",
            "奔駟非久耀，馳波肯暫留。",
            "會從香火緣，滅跡此山丘。"
        ],
        "title": "遊峽山寺",
        "id": "1c1d240a-0fe9-45f6-a709-ef307cb25303"
    },
    {
        "author": "楊衡",
        "paragraphs": [
            "像宇鬱參差，寶林疎復密。",
            "中有彌天子，燃燈坐虛室。",
            "心證紅蓮喻，跡羈青眼律。",
            "玉爐揚翠煙，金經開縹帙。",
            "肆陳堅固學，破我夢幻質。",
            "碧水灑塵纓，涼扇當夏日。",
            "宿禽詎相保，迸火煙欲失。",
            "願迴戚促勞，趨隅事休逸。"
        ],
        "title": "宿陟岵寺雲律師院",
        "id": "87477559-3470-400d-b812-e90f5373231f"
    },
    {
        "author": "楊衡",
        "paragraphs": [
            "秋至觸物愁，況當離別筵。",
            "短歌銷夜燭，繁緒遍高弦。",
            "桂水舟始泛，蘭堂榻詎懸。",
            "一盃勾離阻，三載奉周旋。",
            "鴉噪更漏颯，露濡風景鮮。",
            "斯須不共此，且爲更留連。"
        ],
        "title": "秋夜桂州宴送鄭十九侍御",
        "id": "77b81301-7f83-45e5-9fe2-6728a14f5c9f"
    },
    {
        "author": "楊衡",
        "paragraphs": [
            "孟嘉從宴地，千乘復登臨。",
            "緣危陟高步，憑曠寫幽襟。",
            "黃花翫初馥，翠物喜盈斟。",
            "雲雜組繡色，樂和山水音。",
            "斾搖秋吹急，筵卷夕光沈。",
            "都人瞻騎火，猶知隔寺深。"
        ],
        "title": "九日陪樊尚書龍山宴集",
        "id": "82cba92a-5c27-4f27-bebc-bb56b08f6d6d"
    },
    {
        "author": "楊衡",
        "paragraphs": [
            "遠客歸故里，臨路結裴回。",
            "山長水復闊，無因重此來。",
            "聊將歌一曲，送子手中盃。"
        ],
        "title": "江陵送客歸河北",
        "id": "38b6b48b-e8ef-45f7-b2a6-aa78878ed230"
    },
    {
        "author": "楊衡",
        "paragraphs": [
            "百年泛飄忽，萬事繫衰榮。",
            "高鴻脫矰繳，達士去簪纓。",
            "始從天目遊，復作羅浮行。",
            "雲臥石林密，月窺花洞明。",
            "全形在氣和，習默憑境清。",
            "夙祕絳囊訣，屢投金簡名。",
            "鐘管促離觴，煙霞隨去程。",
            "何當真府內，重得欵平生。"
        ],
        "title": "送鄭丞之羅浮中習業",
        "id": "000e96e4-474a-47b9-a0b1-c16d2816ed0c"
    },
    {
        "author": "楊衡",
        "paragraphs": [
            "君爲蹈海客，客路誰諳悉。",
            "鯨度乍疑山，雞鳴先見日。",
            "所嗟迴櫂晚，倍結離情密。",
            "無貪合浦珠，念守江陵橘。"
        ],
        "title": "送王秀才往安南",
        "id": "d1c2350e-d560-4956-b2dd-9ea8cc72324d"
    },
    {
        "author": "楊衡",
        "paragraphs": [
            "桂林淺復碧，潺湲半露石。",
            "將乘觸物舟，暫駐飛空錫。",
            "蜀鄉異青眼，蓬戶高朱戟。",
            "風度杳難尋，雲飄詎留跡。",
            "舊戶閑花草，馴鴿傍簷隟。",
            "揮手共忘懷，日墮千山夕。"
        ],
        "title": "送公孫器自桂林歸蜀",
        "id": "43d4631b-13c4-44b8-b90f-4be34eea0a24"
    },
    {
        "author": "楊衡",
        "paragraphs": [
            "海上多仙嶠，靈人信長生。",
            "榮衛冰雪姿，嚥嚼日月精。",
            "默書絳符遍，晦步斗文成。",
            "翠髮披肩長，金蓋凌風輕。",
            "曉籟息塵響，天雞叱幽聲。",
            "碧樹來戶陰，丹霞照窗明。",
            "焚香叩虛寂，稽首迴太清。",
            "鸞鷺振羽儀，飛翻拂斾旌。",
            "左挹玉泉液，右搴雲芝英。",
            "念得參龍駕，攀天度赤城。"
        ],
        "title": "贈羅浮易鍊師",
        "id": "4e89e730-74b8-4924-ae06-0d2f259c03be"
    },
    {
        "author": "楊衡",
        "paragraphs": [
            "紫霄不可涉，靈峯信穹崇。",
            "下有瓊樹枝，上有翠髮翁。",
            "雞鳴秋漢側，日出紅霞中。",
            "璨璨真仙子，執旄爲侍童。",
            "焚香杳忘言，默念合太空。",
            "世華徒熠耀，虛室自朦朧。",
            "雲飛瓊瑤圃，龜息芝蘭藂。",
            "玉籙掩不開，天窗微微風。",
            "茲焉悟佳旨，塵境亦幽通。",
            "浩渺臨廣津，永用挹無窮。"
        ],
        "title": "登紫霄峰贈黃仙師",
        "id": "489ae830-c46f-4617-932b-7754556b7660"
    },
    {
        "author": "楊衡",
        "paragraphs": [
            "可憐楊葉復楊花，雪淨煙深碧玉家。",
            "烏栖不定枝條弱，城頭夜半聲啞啞。",
            "浮萍流蕩門前水，任罥芙蓉莫浣紗。"
        ],
        "title": "烏啼曲",
        "id": "fce6309c-7066-454e-ab83-b8be51cc1893"
    },
    {
        "author": "楊衡",
        "paragraphs": [
            "玉纓翠佩雜輕羅，香汗微漬朱顏酡，爲君起唱白紵歌。",
            "清聲褭雲繁思多，凝笳哀瑟時相和。",
            "金壺半傾芳夜促，梁塵霏霏暗紅燭。",
            "令君安坐聽終曲，墜葉飄花難再復。"
        ],
        "title": "白紵歌二首 一",
        "id": "faa6ba1b-f44c-4ed0-b5cf-e215b972e1ec"
    },
    {
        "author": "楊衡",
        "paragraphs": [
            "躡珠履，步瓊筵輕身起舞紅燭前，芳姿豔態妖且妍。",
            "迴眸轉袖暗催弦，涼風蕭蕭漏水急。",
            "月華泛豔紅蓮濕，牽裙攬帶翻成泣。"
        ],
        "title": "白紵歌二首 二",
        "id": "ba6cdeae-fe7a-49fc-afc2-831528d8064a"
    },
    {
        "author": "楊衡",
        "paragraphs": [
            "絲聲繁兮管聲急，珠簾不捲風吹入。",
            "萬遍凝愁枕上聽，千迴候命花間立。",
            "望望昭陽信不來，迴眸獨掩紅巾泣。"
        ],
        "title": "長門怨",
        "id": "17b722b9-55f8-47d5-800e-5dbcd3382b68"
    },
    {
        "author": "楊衡",
        "paragraphs": [
            "北風吹霜霜月明，荷葉枯盡越水清。",
            "別來幾度龍宮宿，雪山童子應相逐。"
        ],
        "title": "寄徹公",
        "id": "af87fd3e-ea52-4b9f-9f7a-c3dce8a42649"
    },
    {
        "author": "楊衡",
        "paragraphs": [
            "白雞黃犬不將去，寂寞空餘葬時路。",
            "草死花開年復年，後人知是何人墓。",
            "憶君思君獨不眠，夜寒月照青楓樹。"
        ],
        "title": "哭李象",
        "id": "10dda84c-850d-41e0-ac25-005964f60918"
    },
    {
        "author": "楊衡",
        "paragraphs": [
            "雲房寄宿秋夜客，一燈熒熒照虛壁。",
            "蟲聲呼客客未眠，幾人語話清景側。",
            "不可離別愁紛多，秋燈秋燈奈別何。"
        ],
        "title": "宿雲溪觀賦得秋燈引送客",
        "id": "a6250fd5-bdd4-4c24-9074-a3023c832ae4"
    },
    {
        "author": "楊衡",
        "paragraphs": [
            "凝鮮霧渚夕，陽豔綠波風。",
            "魚遊乍散藻，露重稍欹紅。",
            "楚客傷暮節，吳娃泣敗藂。",
            "促令芳本固，寧望雪霜中。"
        ],
        "title": "採蓮曲",
        "id": "d36cdf77-0cd5-4d82-acad-cf1fac698b6c"
    },
    {
        "author": "楊衡",
        "paragraphs": [
            "漢渚常多別，山橋忽重遊。",
            "向雲迎翠輦，當月拜珠旒。",
            "寢幌凝宵態，妝奩閉曉愁。",
            "不堪鳴杼日，空對白榆秋。"
        ],
        "title": "他鄉七夕",
        "id": "0cf877ff-68b5-485f-9b24-3aa7094635e9"
    },
    {
        "author": "楊衡",
        "paragraphs": [
            "何處春先到，橋東水北亭。",
            "[凍]花開未得，冷酒酌難醒。",
            "就日移輕榻，遮風展小屏。",
            "更無人勸飲，鶯語漸叮嚀。"
        ],
        "title": "春日偶題",
        "id": "a33f7773-60f6-4b51-8d26-dc286c485d32"
    },
    {
        "author": "楊衡",
        "paragraphs": [
            "千峯白露後，雲壁挂殘燈。",
            "曙色海邊日，經聲松下僧。",
            "意閑門不閉，年去水空澄。",
            "稽首如何問，森羅盡一乘。"
        ],
        "title": "題山寺",
        "id": "1cb26c22-0315-44ce-b3a5-8cf215379d5e"
    },
    {
        "author": "楊衡",
        "paragraphs": [
            "象闕趨雲陛，龍宮憩石門。",
            "清鐃猶啓路，黃髮重攀轅。",
            "藻變朝天服，珠懷委地言。",
            "那令蓬蒿客，茲席未離尊。"
        ],
        "title": "廣州石門寺重送李尚赴朝時兼宗正卿",
        "id": "a1291114-032f-41fe-8172-970bb6741132"
    },
    {
        "author": "楊衡",
        "paragraphs": [
            "泛櫂若流萍，桂寒山更青。",
            "望雲生碧落，看日下滄溟。",
            "潮盡收珠母，沙閑拾翠翎。",
            "自趨龍戟下，再爲誦芳馨。"
        ],
        "title": "送孔周之南海謁王尚書",
        "id": "048738b5-3469-456f-818a-8d9856a06aa5"
    },
    {
        "author": "楊衡",
        "paragraphs": [
            "聞君動征櫂，犯夜故來尋。",
            "強置一尊酒，重欵百年心。",
            "燈白霜氣冷，室虛松韻深。",
            "南陽三顧地，幸偶價千金。"
        ],
        "title": "冬夜舉公房送崔秀才歸南陽",
        "id": "7393721d-7797-40f4-94e3-11f18a6698ea"
    },
    {
        "author": "楊衡",
        "paragraphs": [
            "匡山一畝宮，尚有桂蘭叢。",
            "鑿壁年雖異，穿楊志幸同。",
            "貌羸緣塞苦，道蹇爲囊空。",
            "去謁臨川守，因憐鶴在籠。"
        ],
        "tags": [
            "庐山"
        ],
        "title": "送陳房謁撫州周使君",
        "id": "a4cdd165-b0ae-4946-8a1c-30251b149bf9"
    },
    {
        "author": "楊衡",
        "paragraphs": [
            "幢幢雲樹秋，黃葉下山頭。",
            "蟲響夜難度，夢閑神不遊。",
            "窗燈寒几盡，簾雨曉堦愁。",
            "何以禪棲客，灰心在沃州。"
        ],
        "title": "山齋獨宿贈晏上人",
        "id": "70fe4be9-af28-4661-9891-ad2650bdb22b"
    },
    {
        "author": "楊衡",
        "paragraphs": [
            "慘戚損志抱，因君時解顏。",
            "重歎今夕會，復在幾夕間。",
            "碧桂水連海，蒼梧雲滿山。",
            "茫茫從此去，何路入秦關。"
        ],
        "title": "桂州與陳羽念別",
        "id": "15fbd364-bf79-451d-b7d5-e54abaa514aa"
    },
    {
        "author": "楊衡",
        "paragraphs": [
            "雲居避世客，髮白習儒經。",
            "有地水空綠，無人山自青。",
            "廢梁悲逝水，臥木思荒庭。",
            "向夕霏煙斂，徒看處士星。"
        ],
        "title": "經趙處士居",
        "id": "a8608e52-1c76-45c0-be19-e64ade2aa42b"
    },
    {
        "author": "楊衡",
        "paragraphs": [
            "病輿憩上館，繚繞向山隅。",
            "荒葛漫欹壁，幽禽啄朽株。",
            "力微怯升降，意欲結踟躇。",
            "誰能挹香水，一爲濯煩紆。"
        ],
        "title": "病中赴袁州次香館",
        "id": "941fc72b-a706-4483-b009-e0ed5404e4ce"
    },
    {
        "author": "楊衡",
        "paragraphs": [
            "逐客指天涯，人間此路賒。",
            "地圖經大庾，水驛過長沙。",
            "臘月雷州雨，秋風桂嶺花。"
        ],
        "title": "送人流雷州",
        "id": "5d2d7812-6c66-4644-993c-2b8d74becc7b"
    },
    {
        "author": "楊衡",
        "paragraphs": [
            "白首年空度，幽居俗豈知。",
            "敗蕉依晚日，孤鶴立秋墀。",
            "久客何由造，禪門不可窺。",
            "會同塵外友，齋沐奉威儀。"
        ],
        "title": "送徹公",
        "id": "c3e7a1a8-5ccf-4d82-a0e3-e5a71808447c"
    },
    {
        "author": "楊衡",
        "paragraphs": [
            "寂寥高室古松寒，松下仙人字委鸞。",
            "頭垂白髮朝鳴磬，手把青芝夜遶壇。",
            "物像自隨塵外滅，真源長向性中看。",
            "悠悠萬古皆如此，秋比松枝春比蘭。"
        ],
        "tags": [
            "庐山"
        ],
        "title": "贈廬山道士",
        "id": "ef7f1de2-0433-4b56-aefe-5b6dbfb9f558"
    },
    {
        "author": "楊衡",
        "paragraphs": [
            "寂寞瑤琴上，深知直者情。",
            "幸傳朱鷺曲，那止素絲名。",
            "瑞草人空仰，王言世久行。",
            "大方聞正位，樂府動清聲。",
            "文武音初合，宮商調屢更。",
            "誰能向機杼，終日泣無成。"
        ],
        "title": "賦得直如朱絲弦",
        "id": "7d6127c8-d4df-423d-99b0-a2d061ec0cf0"
    },
    {
        "author": "楊衡",
        "paragraphs": [
            "眼重朝眠足，頭輕宿醉醒。",
            "陽光滿前戶，雪水半中庭。",
            "候變隨天氣，春生逐地形。",
            "北簷梅晚白，東岸柳先青。",
            "葱壠抽羊角，松巢墮鶴翎。",
            "老來詩更拙，吟罷少人聽。"
        ],
        "title": "早春即事",
        "id": "e89cc0d1-1cc9-4141-8b64-2b8f60a5cac4"
    },
    {
        "author": "楊衡",
        "paragraphs": [
            "都無看花意，偶到樹邊來。",
            "可憐枝上色，一一爲愁開。"
        ],
        "title": "題花樹",
        "id": "4d1b8cd6-b11c-403a-8cb9-ab1d386df704"
    },
    {
        "author": "楊衡",
        "paragraphs": [
            "風鳴雲外鐘，鶴宿千年松。",
            "相思杳不見，月出山重重。"
        ],
        "tags": [
            "庐山"
        ],
        "title": "宿吉祥寺寄廬山隱者",
        "id": "75cdddc3-f951-45c2-8d53-1a0950b5b0ff"
    },
    {
        "author": "楊衡",
        "paragraphs": [
            "蘇武節旄盡，李陵音信稀。",
            "梅當隴上發，人向隴頭歸。"
        ],
        "title": "邊思",
        "id": "7760dc67-7ddf-4fb8-a489-4a913f16bf95"
    },
    {
        "author": "楊衡",
        "paragraphs": [
            "茫茫死復生，惟有古時城。",
            "夜半無鳥雀，花枝當月明。"
        ],
        "title": "夜半步次古城",
        "id": "68cf2f5d-2ff2-4081-ba12-7d20cc456749"
    },
    {
        "author": "楊衡",
        "paragraphs": [
            "空庭日照花如錦，紅妝美人當晝寢。",
            "傍人不知夢中事，唯見玉釵時墜枕。"
        ],
        "title": "春夢",
        "id": "26988e9a-11dc-40af-8644-328a0b265855"
    },
    {
        "author": "楊衡",
        "paragraphs": [
            "隨雲步入青牛谷，青牛道士留我宿。",
            "可憐夜久月明中，唯有壇邊一枝竹。"
        ],
        "title": "宿青牛谷",
        "id": "8c76c16b-9be1-4923-a85f-58df8d776333"
    },
    {
        "author": "楊衡",
        "paragraphs": [
            "自用金錢買槿栽，二年方始一花開。",
            "憐紅未許家人見，胡蜨爭知早到來。"
        ],
        "title": "槿",
        "id": "93f34d0d-ac70-41f1-82be-cb794cf68a00"
    },
    {
        "author": "楊衡",
        "paragraphs": [
            "黃菊紫菊傍籬落，摘菊泛酒愛芳新。",
            "不堪今日望鄉意，強插茱萸隨衆人。"
        ],
        "title": "九日",
        "id": "21079fb4-94a4-4bc9-bd23-541044bb45ae"
    },
    {
        "author": "楊衡",
        "paragraphs": [
            "玉京初侍紫皇君，金縷鴛鴦滿絳裙。",
            "仙宮一閉無消息，遙結芳心向碧雲。"
        ],
        "title": "仙女詞",
        "id": "2b406e77-9d06-4f08-aaaa-29630cefb3e7"
    },
    {
        "author": "楊衡",
        "paragraphs": [
            "賢人處霄漢，荒澤自耕耘。",
            "隴首降時雨，雷聲出夏雲。",
            "一一鶴聲飛上天。"
        ],
        "title": "句",
        "id": "62b41013-3655-4b77-b536-12d617cdbc28"
    },
    {
        "author": "牛僧孺",
        "paragraphs": [
            "湜湜頎頎，融昭德輝。",
            "不紐不舒，貫成九圍。",
            "武烈文經，敷施當宜。",
            "纂堯付啓，億萬熙熙。"
        ],
        "title": "享太廟樂章",
        "id": "d024c9b9-948d-4145-b18e-b16162728be2"
    },
    {
        "author": "牛僧孺",
        "paragraphs": [
            "惜歲歲今盡，少年應不知。",
            "淒涼數流輩，歡喜見孫兒。",
            "暗減一身力，潛添滿鬢絲。",
            "莫愁花笑老，花自幾多時。"
        ],
        "title": "樂天夢得有歲夜詩聊以奉和",
        "id": "ee22fe10-adc1-4c4c-add3-fffe913f4c4a"
    },
    {
        "author": "牛僧孺",
        "paragraphs": [
            "胚渾何時結，嵌空此日成。",
            "掀蹲龍虎鬬，挾怪鬼神驚。",
            "帶雨新水靜，輕敲碎玉鳴。",
            "攙叉鋒刃簇，縷絡釣絲縈。",
            "近水搖奇冷，依松助澹清。",
            "通身鱗甲隱，透穴洞天明。",
            "醜凸隆胡準，深凹刻兕觵。",
            "雷風疑欲變，陰黑訝將行。",
            "噤㾕微寒早，輪囷數片橫。",
            "地祇愁墊壓，鰲足困支撐。",
            "珍重姑蘇守，相憐嬾慢情。",
            "爲探湖裏物，不怕浪中鯨。",
            "利涉餘千里，山河僅百程。",
            "池塘初展見，金玉自凡輕。",
            "側眩魂猶悚，周觀意漸平。",
            "似逢三益友，如對十年兄。",
            "旺興添魔力，消煩破宿酲。",
            "嫓人當綺皓，視秩即公卿。",
            "念此園林寶，還須別識精。",
            "詩仙有劉白，爲汝數逢迎。"
        ],
        "tags": [
            "太湖"
        ],
        "title": "李蘇州遺太湖石奇狀絕倫因題二十韻奉呈夢得樂天",
        "id": "963f314b-9b75-488d-8425-ac217712d67e"
    },
    {
        "author": "牛僧孺",
        "paragraphs": [
            "粉署爲郎四十春，今來名輩更無人。",
            "休論世上昇沉事，且鬬樽前見在身。",
            "珠玉會應成咳唾，山川猶覺露精神。",
            "莫嫌恃酒輕言語，曾把文章謁後塵。"
        ],
        "title": "席上贈劉夢得",
        "id": "17731285-cff6-4bcc-a31f-ff3a5efec520"
    },
    {
        "author": "牛僧孺",
        "paragraphs": [
            "但愁封寄去，魔物或驚禪。",
            "惟羨東都白居士，年年香積問禪師。",
            "不是道公狂不得，恨公逢我不教狂。",
            "地瘦草叢短，求人氣色沮。",
            "憑酒意乃伸。"
        ],
        "title": "句",
        "id": "ad7843b0-3f32-4a73-85c5-cc4124f0b510"
    },
    {
        "author": "葉季良",
        "paragraphs": [
            "霽夕雲初歛，棲娥月未虧。",
            "圓光生碧海，素色滿瑤池。",
            "天迥輪空見，波凝影詎窺。",
            "浮霜玉比彩，照像鏡同規。",
            "皎潔寒偏淨，裴回夜轉宜。",
            "誰憐幽境在，長與賞心隨。"
        ],
        "title": "賦得月照冰池",
        "id": "e3593efc-effc-4fa4-af6b-0500fc07c4b8"
    },
    {
        "author": "葉季良",
        "paragraphs": [
            "片玉寄幽石，紛綸當代名。",
            "荆人獻始遇，良匠琢初成。",
            "冰映寒光動，虹開晚色明。",
            "雅容看更澈，餘響扣彌清。",
            "自與瓊瑤比，方隨掌握榮。",
            "因知君有用，高價佇連城。"
        ],
        "title": "賦得琢玉成器",
        "id": "3e6e4382-bb76-4ef5-964f-79ff81a92d3c"
    },
    {
        "author": "葉季良",
        "paragraphs": [
            "強吳矜霸略，講武在深宮。",
            "盡出嬌娥妓，先觀上將風。",
            "揮戈羅袖卷，擐甲汗妝紅。",
            "掩笑分旗下，含羞入隊中。",
            "鼓停行未正，刑舉令纔崇。",
            "自可威隣國，何勞逞戰功。"
        ],
        "title": "省試吳宮教美人戰",
        "id": "1a604b12-da73-4826-aa69-34551fe16307"
    },
    {
        "author": "湛賁",
        "paragraphs": [
            "隳官長史籍，高步歷山椒。",
            "麗句傳黃絹，香名播宋朝。",
            "分能知止足，跡貴出塵囂。",
            "松竹心長固，池臺興自饒。",
            "龍宮欣訪舊，鶯谷忝遷喬。",
            "從事叨承乏，銅章媿在腰。"
        ],
        "title": "題歷山司徒右長史祖宅",
        "id": "977ecb65-8497-42e8-8dd1-7a6273946650"
    },
    {
        "author": "湛賁",
        "paragraphs": [
            "名遂貴知己，道勝方晦跡。",
            "高居葺蓮宮，遺文煥石壁。",
            "桑田代已變，池草春猶碧。",
            "識曲遇周郎，知音荷宗伯。",
            "調逸南平兆，風清建安跡。",
            "祖德今發揚，還同書史冊。"
        ],
        "title": "伏覽呂侍郎丘員外舊題十三代祖歷山草堂詩因書記事",
        "id": "7e43aed7-a754-43cc-9504-7e1ae5b737fc"
    },
    {
        "author": "湛賁",
        "paragraphs": [
            "捲簾曉望雲平檻，下榻宵吟月半窗。",
            "病守未能依結社，更施何術去爲邦。"
        ],
        "title": "別慧山書堂",
        "id": "513c46a9-9e1f-4269-a29f-3b2c860f6cf5"
    },
    {
        "author": "薛存誠",
        "paragraphs": [
            "再入青鎖闈，忝官誠自非。",
            "拂塵驚物在，開戶似僧歸。",
            "積草漸無逕，殘花猶灑衣。",
            "禁垣偏日近，行坐是恩輝。"
        ],
        "title": "暮春自南臺丞再除給事中",
        "id": "721835c4-f691-47ed-a67d-844403e4c094"
    },
    {
        "author": "薛存誠",
        "paragraphs": [
            "葬儀從儉禮，刊石荷堯君。",
            "露跡垂繁字，天哀灑麗文。",
            "詔深榮嗣子，海變記孤墳。",
            "寶思皆涵象，皇心永念勳。",
            "雅詞黃絹妙，渥澤紫泥分。",
            "青史應同久，芳名萬古聞。"
        ],
        "title": "御製段太尉碑",
        "id": "41c09ae9-ce3c-4b59-9dfb-5f407ce64ac6"
    },
    {
        "author": "薛存誠",
        "paragraphs": [
            "宸翰符玄造，榮題國子門。",
            "筆鋒迴日月，字勢動乾坤。",
            "簷下雲光絕，梁間鵲影飜。",
            "張英聖莫擬，索靖妙難言。",
            "爲著盤龍跡，能彰舞鳳蹲。",
            "更隨垂露像，常以沐皇恩。"
        ],
        "title": "御題國子監門",
        "id": "ad2f3dda-c1e0-4052-a093-bbb576f5b5ca"
    },
    {
        "author": "薛存誠",
        "paragraphs": [
            "宸遊經上苑，羽獵向閑田。",
            "狡兔初迷窟，纖驪詎著鞭。",
            "三驅仍百步，一發遂雙連。",
            "影射含霜草，魂消向月弦。",
            "驩聲動寒木，喜氣滿晴天。",
            "那似陳王意，空隨樂府篇。"
        ],
        "title": "御箭連中雙兔",
        "id": "15fac948-ab54-4256-a4cf-8c79f00bbc69"
    },
    {
        "author": "薛存誠",
        "paragraphs": [
            "聖唐復古制，德義功無替。",
            "奧旨悅詩書，遺文分篆隸。",
            "銀鉤互交映，石壁靡塵翳。",
            "永與乾坤期，不逐日月逝。",
            "儒林道益廣，學者心彌銳。",
            "從此理化成，恩光遍遐裔。"
        ],
        "title": "太學創置石經",
        "id": "809905e2-7b41-4234-ab0f-47ea5433d192"
    },
    {
        "author": "薛存誠",
        "paragraphs": [
            "傳警千門寂，南郊綵仗迴。",
            "但驚龍再見，誰識日雙開。",
            "德澤施雲雨，恩光變燼灰。",
            "閱兵貔武振，聽樂鳳皇來。",
            "候刻移宸輦，遵時集觀臺。",
            "多慚遠臣賤，不得禮容陪。"
        ],
        "title": "觀南郊回仗",
        "id": "742fa643-9264-4e7d-b069-dd2d9b85148e"
    },
    {
        "author": "薛存誠",
        "paragraphs": [
            "堯年聽野老，擊壤復何云。",
            "自謂歡由己，寧知德在君。",
            "氣平閑易暢，聲賀作難分。",
            "耕鑿方隨日，恩威比望雲。",
            "簣桴均下調，和木等南薰。",
            "無落於吾事，誰將帝已聞。"
        ],
        "title": "聞擊壤",
        "id": "7b371123-ea49-4d43-ba1a-ecdbd8b28218"
    },
    {
        "author": "薛存誠",
        "paragraphs": [
            "帝德方多澤，莓莓井逕同。",
            "八方甘雨布，四遠報年豐。",
            "厫庾千廂在，幽流萬壑通。",
            "候時勤稼穡，擊壤樂農功。",
            "畎畝人無惰，田廬歲不空。",
            "何須憂伏臘，千載賀堯風。"
        ],
        "title": "膏澤多豐年",
        "id": "59098b43-3e67-4a63-855d-0b97c2b65423"
    },
    {
        "author": "薛存誠",
        "paragraphs": [
            "鑾輿秦地久，羽衛洛陽空。",
            "彼土雖憑固，茲川乃得中。",
            "龍顏覲白日，鶴髮仰清風。",
            "望幸誠逾邈，懷來意不窮。",
            "昔因封泰岳，今佇躡維嵩。",
            "天地心無異，神祇理亦同。",
            "翠華翔渭北，玉檢候關東。",
            "衆願其難阻，明君早勒功。"
        ],
        "title": "東都父老望幸",
        "id": "3d5cbb39-2531-4c18-b45e-fe6af04c857e"
    },
    {
        "author": "薛存誠",
        "paragraphs": [
            "峻極位何崇，方知造化功。",
            "降靈逢聖主，望幸表維嵩。",
            "隱映連青壁，嵯峨向碧空。",
            "象車因叶瑞，龍駕願升中。",
            "萬歲聲長在，千巖氣轉雄。",
            "東都歌盛事，西笑佇皇風。"
        ],
        "title": "嵩山望幸",
        "id": "c5ae2248-4126-4bd8-af7a-0fa63a811bdc"
    },
    {
        "author": "薛存誠",
        "paragraphs": [
            "驪岫接新豐，岧嶢駕碧空。",
            "鑿山開秘殿，隱霧蔽仙宮。",
            "絳闕猶棲鳳，雕梁尚帶虹。",
            "溫泉曾浴日，華館舊迎風。",
            "肅穆瞻雲輦，深沉閉綺櫳。",
            "東郊望幸處，瑞氣靄濛濛。"
        ],
        "title": "華清宮望幸",
        "id": "7f8145eb-0d2a-43cd-bc58-dee0dc1f7bcd"
    },
    {
        "author": "薛存誠",
        "paragraphs": [
            "曉色臨雙闕，微臣禮位陪。",
            "遠驚龍鳳覩，誰識冕旒開。",
            "藹藹千年盛，顒顒萬國來。",
            "天文標日月，時令布雲雷。",
            "迥出黃金殿，全分白玉臺。",
            "雕蟲竟何取，瞻戀不知迴。"
        ],
        "title": "謁見日將至雙闕",
        "id": "b8442ba9-960f-4d72-9913-685653bddccd"
    },
    {
        "author": "裴次元",
        "paragraphs": [
            "冕旒初負扆，卉服盡朝天。",
            "暘谷初移日，金爐漸起煙。",
            "芬馨流遠近，散漫入貂蟬。",
            "霜仗凝逾白，朱欄映轉鮮。",
            "始看浮闕在，稍見逐風遷。",
            "爲沐皇家慶，來瞻羽衛前。"
        ],
        "title": "南至日隔仗望含元殿爐香",
        "id": "b1488c5c-a16f-4e00-820f-6662d8fbd792"
    },
    {
        "author": "裴次元",
        "paragraphs": [
            "律窮方數寸，室暗在三重。",
            "伶管灰先動，秦正節已逢。",
            "商聲辭玉笛，羽調入金鐘。",
            "密葉翻霜彩，輕冰歛水容。",
            "望鴻南去絕，迎氣北來濃。",
            "願託無凋性，寒林自比松。"
        ],
        "title": "律中應鐘",
        "id": "b68310aa-a666-4aa0-9319-618723638f65"
    },
    {
        "author": "裴次元",
        "paragraphs": [
            "雄謀竟不決，寶玉將何愛。",
            "倏爾霜刃揮，颯然春冰碎。",
            "飛光動旗幟，散響驚環珮。",
            "霜濃繡帳前，星流錦筵內。",
            "圖王業已失，爲虜言空悔。",
            "獨有青史中，英風冠千載。"
        ],
        "title": "賦得亞父碎玉斗",
        "id": "e2f6d3a1-da3e-4651-a066-b9cb1c339757"
    },
    {
        "author": "裴次元",
        "paragraphs": [
            "積高依郡城，迥拔凌霄漢。"
        ],
        "title": "句",
        "id": "4e4823eb-f26d-42f8-ac31-9df86cf1a26f"
    },
    {
        "author": "李宣遠",
        "paragraphs": [
            "秋日幷州路，黃榆落故關。",
            "孤城吹角罷，數騎射鵰還。",
            "帳幕遙臨水，牛羊自下山。",
            "征人正垂淚，烽火起雲間。"
        ],
        "title": "幷州路",
        "id": "00d7b9c5-cc58-49e2-b964-f2a5e9c198ea"
    },
    {
        "author": "李宣遠",
        "paragraphs": [
            "遠戎兵壓境，遷客淚橫襟。",
            "烽堠驚秦塞，囚居困越吟。",
            "自憐牛馬走，未識犬羊心。",
            "一月無消息，西看日又沈。"
        ],
        "title": "近無西耗",
        "id": "e31f5acc-797a-4417-a479-7c69a70360ed"
    },
    {
        "author": "李君何",
        "paragraphs": [
            "春晴凭水軒，仙杏發南園。",
            "開蘂風初曉，浮香景欲暄。",
            "光華臨御陌，色相對空門。",
            "野雪遙添淨，山煙近借繁。",
            "地閑分鹿苑，景勝類桃源。",
            "況值新晴日，芳枝度彩鴛。"
        ],
        "title": "曲江亭望慈恩寺杏園花發",
        "id": "fca19f49-f819-464e-92ca-542790075444"
    },
    {
        "author": "周弘亮",
        "paragraphs": [
            "何處風塵歲，雲陽古驛前。",
            "三冬不再稔，曉日又明年。",
            "春入江南柳，寒歸塞北天。",
            "還傷知候客，花景對韋編。"
        ],
        "title": "除夜書情",
        "id": "b6a25686-6eec-41e5-bb7e-f8379cb385fb"
    },
    {
        "author": "周弘亮",
        "paragraphs": [
            "江亭閑望處，遠近見秦源。",
            "古寺遲春景，新花發杏園。",
            "萼中輕蘂密，枝上素姿繁。",
            "拂雨雲初起，含風雪欲翻。",
            "容輝明十地，香氣遍千門。",
            "願莫隨桃李，芳菲不爲言。"
        ],
        "title": "曲江亭望慈恩寺杏園花發",
        "id": "923f58d6-c2b1-49dc-aa45-3c32bdbd3b75"
    },
    {
        "author": "周弘亮",
        "paragraphs": [
            "三百六十日云終，故鄉還與異鄉同。",
            "非唯律變情堪恨，抑亦才疎命未通。",
            "何處夜歌銷臘酒，誰家高燭候春風。",
            "詩成始欲吟將看，早是去年牽課中。"
        ],
        "title": "故鄉除夜",
        "id": "c28ea383-17ee-4a3e-9569-ddb2d57cba4f"
    },
    {
        "author": "陳翥",
        "paragraphs": [
            "曲江晴望好，近接梵王家。",
            "十畝開金地，千林發杏花。",
            "映雲猶誤雪，煦日欲成霞。",
            "紫陌傳香遠，紅泉落影斜。",
            "園中春尚早，亭上路非賒。",
            "芳景堪游處，其如惜物華。"
        ],
        "title": "曲江亭望慈恩寺杏園花發",
        "id": "dae62164-312c-4d78-a70e-29a05853ddfc"
    },
    {
        "author": "曹著",
        "paragraphs": [
            "渚亭臨淨域，憑望一開軒。",
            "晚日分初地，東風發杏園。",
            "異香飄九陌，麗色映千門。",
            "照灼瑤華散，葳蕤玉露繁。",
            "未教游妓折，乍聽早鶯喧。",
            "誰復爭桃李，含芳自不言。"
        ],
        "title": "曲江亭望慈恩寺杏園花發",
        "id": "48d6632a-35d7-4327-9627-7d11084a9d66"
    },
    {
        "author": "王公亮",
        "paragraphs": [
            "春生寒氣減，稍動久潛魚。",
            "乍喜東風至，來看曲岸初。",
            "出冰朱鬣見，望日錦鱗舒。",
            "漸覺流澌近，還欣掉尾餘。",
            "噞喁情自樂，沿泝意寧疎。",
            "儻得隨鯤化，終能上太虛。"
        ],
        "title": "魚上冰",
        "id": "d8ae2410-cf07-4c1f-8aac-5eaf2930842f"
    },
    {
        "author": "張仲方",
        "paragraphs": [
            "東南生綠竹，獨美有筠箭。",
            "枝葉詎曾凋，風霜孰云變。",
            "偏宜林表秀，多向歲寒見。",
            "碧色乍蔥蘢，清光常蒨練。",
            "皮開鳳彩出，節勁龍文現。",
            "愛此守堅貞，含歌屬時彥。"
        ],
        "title": "賦得竹箭有筠",
        "id": "725a2cdc-90a1-42c4-86ca-ba6d8a6c3dcf"
    },
    {
        "author": "張仲方",
        "paragraphs": [
            "毛仙翁，毛仙翁，容貌常如二八童。",
            "幾歲頭梳雲鬢綠，無時面帶桃花紅。",
            "眼前人世閱滄海，肘後藥成辭月宮。",
            "方口秀眉編貝齒，瞭然炅炅雙瞳子。",
            "芝椿稟氣本堅強，龜鶴計年應不死。",
            "四海五山長獨游，矜貧傲富欺王侯。",
            "靈通指下甎甓化，瑞氣爐中金玉流。",
            "定是煙霞列仙侶，暫來塵俗救危苦。",
            "紫霞妖女瓊華飛，秘法虔心傳付與。",
            "陰功足，陰功成，羽駕何年歸上清。",
            "待我休官了婚嫁，桃源洞裏覓仙兄。"
        ],
        "title": "贈毛仙翁",
        "id": "f9485631-69b1-4f42-acc3-78ae5a64a7c1"
    },
    {
        "author": "張仲方",
        "paragraphs": [
            "入門池色靜，登閣雨聲來。"
        ],
        "title": "句",
        "id": "252908f7-8c99-4232-9021-845595914d80"
    },
    {
        "author": "崔玄亮",
        "paragraphs": [
            "病餘歸到洛陽頭，拭目開眉見白侯。",
            "鳳詔恐君今歲去，龍門欠我舊時遊。",
            "幾人樽下同歌詠，數盞燈前共獻酬。",
            "相對憶劉劉在遠，寒宵耿耿夢長洲。"
        ],
        "title": "和白樂天",
        "id": "ae84339d-0128-4008-bdae-64111d23eafa"
    },
    {
        "author": "崔玄亮",
        "paragraphs": [
            "蹔榮蹔悴石敲火，即空即色眼生花。",
            "許時爲客今歸去，大曆元年是我家。"
        ],
        "title": "臨終詩",
        "id": "8cd5c639-0cc6-4da2-9725-2952449bd592"
    },
    {
        "author": "崔玄亮",
        "paragraphs": [
            "共相呼喚醉歸來。"
        ],
        "title": "句",
        "id": "d83a78d4-0116-446c-86e3-9296672136b0"
    },
    {
        "author": "徐牧",
        "paragraphs": [
            "清泚濯纓處，今來喜一臨。",
            "慙無下釣處，空有羨魚心。",
            "退省時頻改，謀身歲屢沈。",
            "鬣成川上媚，網就水寧深。",
            "頳尾臨波裏，朱鬚破浪潯。",
            "此時儻不漏，江上免行吟。"
        ],
        "title": "省試臨淵羨魚",
        "id": "12f064ff-4e03-42fd-a28b-6e1495baf93c"
    },
    {
        "author": "王播",
        "paragraphs": [
            "昔年獻賦去江湄，今日行春到却悲。",
            "三徑僅存新竹樹，四鄰惟見舊孫兒。",
            "壁間潛認偷光處，川上寧忘結網時。",
            "更見橋邊記名姓，始知題柱免人嗤。"
        ],
        "title": "淮南游故居感舊酬西川李尚書德裕",
        "id": "500fe33a-f30b-45a7-aeb2-48829ae8d1a8"
    },
    {
        "author": "王播",
        "paragraphs": [
            "三十年前此院遊，木蘭花發院新修。",
            "如今再到經行處，樹老無花僧白頭。"
        ],
        "title": "題木蘭院二首 一",
        "id": "112b68ed-ae0b-4340-b44a-854b52ff2af1"
    },
    {
        "author": "王播",
        "paragraphs": [
            "上堂已了各西東，慚愧闍黎飯後鐘。",
            "三十年來塵撲面，如今始得碧紗籠。"
        ],
        "title": "題木蘭院二首 二",
        "id": "e987d251-7f5b-45cd-b7f8-d9c08d49750b"
    },
    {
        "author": "獨孤良弼",
        "paragraphs": [
            "上巳歡初罷，清明賞又追。",
            "閏年侵舊曆，令節併芳時。",
            "細雨鶯飛重，春風酒醞遲。",
            "尋花迷白雪，看柳拆青絲。",
            "淑氣如相待，天和意爲誰。",
            "吁嗟名未立，空詠宴遊詩。"
        ],
        "title": "上巳接清明游宴",
        "id": "ef45c9c1-e894-43ca-bae9-50ff17078e44"
    },
    {
        "author": "沈傳師",
        "paragraphs": [
            "承明年老輙自論，乞得湘守東南奔。",
            "爲聞楚國富山水，青嶂邐迤僧家園。",
            "含香珥筆皆眷舊，謙抑自忘臺省尊。",
            "不令執簡候亭館，直許攜手游山樊。",
            "忽驚列岫曉來逼，朔雪洗盡煙嵐昏。",
            "碧波迴嶼三山轉，丹檻繚郭千艘屯。",
            "華鑣躞蹀絢砂步，大斾綵錯輝松門。",
            "樛枝競騖龍蛇勢，折幹不滅風霆痕。",
            "相重古殿倚嵓腹，別引新徑縈雲根。",
            "目傷平楚虞帝魂，情多思遠聊開樽。",
            "危弦細管逐歌飄，畫鼓繡靴隨節飜。",
            "鏘金七言凌老杜，入木八法蟠高軒。",
            "嗟余潦倒久不利，忍復感激論元元。"
        ],
        "title": "次潭州酬唐侍御姚員外游道林嶽麓寺題示",
        "id": "aec5ce8d-854b-4acc-bebd-f759aba918db"
    },
    {
        "author": "沈傳師",
        "paragraphs": [
            "曾對金鑾直，同依玉樹陰。",
            "雪英飛舞近，煙葉動搖深。",
            "素萼年年密，衰容日日侵。",
            "勞君想華髮，近欲不勝簪。"
        ],
        "title": "和李德裕觀玉蘂花見懷之作",
        "id": "e3bc156d-b418-43dc-9ba3-8ee39f9ec5e5"
    },
    {
        "author": "沈傳師",
        "paragraphs": [
            "安期何事出雲煙，爲把仙方與世傳。",
            "只向人間稱百歲，誰知洞裏過千年。",
            "青牛到日迎方朔，丹竈開時共稚川。",
            "更說桃源更深處，異花長占四時天。"
        ],
        "title": "贈毛仙翁",
        "id": "e399de69-6e6b-4370-bec8-fd39233fde1c"
    },
    {
        "author": "沈傳師",
        "paragraphs": [
            "積雪山陰馬過難，殘更深夜鐵衣寒。",
            "將軍破了單于陣，更把兵書仔細看。"
        ],
        "title": "寄大府兄侍史",
        "id": "fedad3f7-f832-4743-93e3-de2618681119"
    },
    {
        "author": "沈傳師",
        "paragraphs": [
            "京路馬駸駸，塵勞日向深。",
            "蒙泉聊息駕，可以洗君心。"
        ],
        "title": "蒙泉",
        "id": "52c83522-f832-4ced-9e03-d36bc6979811"
    },
    {
        "author": "白行簡",
        "paragraphs": [
            "欲識春生處，先從木德來。",
            "入門潛報柳，度嶺暗驚梅。",
            "透雪寒光散，消冰水鏡開。",
            "曉迎郊騎發，夜逐斗杓迴。",
            "淑氣空中變，新聲雨後催。",
            "偏宜資律呂，應是候陽臺。"
        ],
        "title": "春從何處來",
        "id": "8038b0d7-c3e0-4b18-978d-3415250923de"
    },
    {
        "author": "白行簡",
        "paragraphs": [
            "華省春霜曙，樓陰植小松。",
            "移根依厚地，委質別危峰。",
            "北戶知猶遠，東堂幸見容。",
            "心堅終待鶴，枝嫩未成龍。",
            "夜影看仍薄，朝嵐色漸濃。",
            "山苗不可蔭，孤直俟秦封。"
        ],
        "title": "貢院樓北新栽小松",
        "id": "fdb4b21b-ccc1-4efe-a7cf-13785057a3f5"
    },
    {
        "author": "白行簡",
        "paragraphs": [
            "巨橐方鎔物，洪鑪欲範金。",
            "紫光看漸發，赤氣望逾深。",
            "燄熱晴雲變，煙浮晝景陰。",
            "堅剛由我性，鼓鑄任君心。",
            "踴躍徒標異，沈潛自可欽。",
            "何當得成器，待叩向知音。"
        ],
        "title": "金在鎔",
        "id": "ebf633c7-8a56-4ece-aa08-4beeef510ba3"
    },
    {
        "author": "白行簡",
        "paragraphs": [
            "牧野功成後，周王戰馬閑。",
            "驅馳休伏皁，飲齕任依山。",
            "逐日朝仍去，隨風暮自還。",
            "冰生疑隴坂，葉落似榆關。",
            "躞蹀仙峰下，騰驤渭水灣。",
            "幸逢時偃武，不復鼓鼙間。"
        ],
        "title": "歸馬華山",
        "id": "c5370fc4-16b6-49ca-a979-b40846f99625"
    },
    {
        "author": "白行簡",
        "paragraphs": [
            "宣父窮玄奧，師襄授素琴。",
            "稍殊流水引，全辨聖人心。",
            "慕德聲逾感，懷人意自深。",
            "泠泠傳妙手，摵摵振空林。",
            "促調清風至，操弦白日沈。",
            "曲終情不盡，千古仰知音。"
        ],
        "title": "夫子鼓琴得其人",
        "id": "249ae962-2611-4d4f-aeca-7252cc60fafa"
    },
    {
        "author": "白行簡",
        "paragraphs": [
            "降虜意何如，窮荒九月初。",
            "三秋異鄉節，一紙故人書。",
            "對酒情無極，開緘思有餘。",
            "感時空寂寞，懷舊幾躊躇。",
            "鴈盡平沙迥，煙銷大漠虛。",
            "登臺南望處，掩淚對雙魚。"
        ],
        "title": "李都尉重陽日得蘇屬國書",
        "id": "04588e31-0084-4040-952a-d698f5179092"
    },
    {
        "author": "白行簡",
        "paragraphs": [
            "臨江一嶂白雲間，紅綠層層錦繡班。",
            "不作巴南天外意，何殊昭應望驪山。"
        ],
        "title": "在巴南望郡南山呈樂天",
        "id": "99e33312-3699-4723-a276-f050f3a6db6e"
    },
    {
        "author": "裴澄",
        "paragraphs": [
            "漠漠復溶溶，乘春任所從。",
            "映林初展葉，觸石未成峰。",
            "旭日消寒翠，晴煙點淨容。",
            "霏微將似滅，深淺又如重。",
            "薄彩臨溪散，輕陰帶雨濃。",
            "空餘負樵者，嶺上自相逢。"
        ],
        "title": "春雲",
        "id": "d44e05f1-7746-4e3e-9bbb-39747d6c3b3d"
    },
    {
        "author": "羅立言",
        "paragraphs": [
            "誰憐被褐士，懷玉正求沽。",
            "成器終期達，逢時豈見誣。",
            "寶同珠照乘，價重劒論都。",
            "浮彩朝虹滿，懸光夜月孤。",
            "幾年淪瓦礫，今日出泥塗。",
            "采斵資良匠，無令瑕掩瑜。"
        ],
        "title": "賦得沽美玉",
        "id": "dc6bced5-a615-46e6-b945-85f48ba172c5"
    },
    {
        "author": "張燦",
        "paragraphs": [
            "繁華泣清露，悄悄落衣巾。",
            "明日逢寒食，春風見故人。",
            "病來羞滯楚，西去欲迷秦。",
            "憔悴此時久，青山歸四鄰。"
        ],
        "title": "寒食遣懷",
        "id": "e08b566f-fbe1-42e0-a407-5ebab46b7a6d"
    },
    {
        "author": "牟融",
        "paragraphs": [
            "醉來重整華陽巾，搔首驚看白髮新。",
            "莫道愁多因病酒，只緣命薄不辭貧。",
            "龍魚失水難爲用，龜玉蒙塵未見珍。",
            "正是聖朝全盛日，詎知林下有閑人。"
        ],
        "title": "春日山亭",
        "id": "be4c8402-cadd-4d2d-8994-2ad5336035bc"
    },
    {
        "author": "牟融",
        "paragraphs": [
            "十年學道困窮廬，空有長才重老儒。",
            "功業要當垂永久，利名那得在須臾。",
            "山中荆璞誰知玉，海底驪龍不見珠。",
            "寄語故人休悵怏，古來賢達事多殊。"
        ],
        "title": "寄周韶州",
        "id": "9746efd9-bde5-4955-a36e-0ea30606c55f"
    },
    {
        "author": "牟融",
        "paragraphs": [
            "銜盃誰道易更闌，沈醉歸來不自歡。",
            "惆悵後時孤劒冷，寂寥無寐一燈殘。",
            "竹窗涼雨鳴秋籟，江郭清砧擣夜寒。",
            "多少客懷消不得，臨風搔首浩漫漫。"
        ],
        "title": "秋夜醉歸有感而賦",
        "id": "7e093f4c-1102-466b-a026-044f855cc80a"
    },
    {
        "author": "牟融",
        "paragraphs": [
            "未秋爲別已終秋，咫尺婁江路阻脩。",
            "心上惟君知委曲，眼前獨我逐漂流。",
            "從來姑息難爲好，到底依棲總是諏。",
            "西望家山成浩歎，臨風搔首不勝愁。"
        ],
        "title": "寄范使君",
        "id": "3cd98eed-b2ce-4969-ae2e-4a8e95d5abdb"
    },
    {
        "author": "牟融",
        "paragraphs": [
            "雨晴江館柳依依，握手那堪此別離。",
            "獨鶴孤琴隨遠斾，紅亭綠酒惜分岐。",
            "月明野店聞雞早，花暗關城匹馬遲。",
            "從夜定知相憶處，東風回首不勝悲。"
        ],
        "title": "送羅約",
        "id": "d8833192-b078-4180-9411-0a15220ceddd"
    },
    {
        "author": "牟融",
        "paragraphs": [
            "卜築藏修地自偏，尊前詩酒集羣賢。",
            "半岩松暝時藏鶴，一枕秋聲夜聽泉。",
            "風月謾勞酬逸興，漁樵隨處度流年。",
            "南州人物依然在，山水幽居勝輞川。"
        ],
        "title": "題李昭訓山水",
        "id": "df51290b-9d9f-422f-9091-847f2ac62adc"
    },
    {
        "author": "牟融",
        "paragraphs": [
            "江村搖落暫逢秋，況是聞君獨遠遊。",
            "浙水風煙思弔古，楚鄉人物賦登樓。",
            "書沈寒鴈雲邊影，夢繞清猨月下愁。",
            "念我故人勞碌久，不如投老臥滄洲。"
        ],
        "title": "處厚遊杭作詩寄之",
        "id": "f3ad992a-3b8d-437c-af2a-d21dca171871"
    },
    {
        "author": "牟融",
        "paragraphs": [
            "林前風景晚蒼蒼，林下懷人路杳茫。",
            "白髮流年淹舊業，碧山茅屋臥斜陽。",
            "客邊秋興悲張翰，病裏春情笑沈郎。",
            "何事登樓□□□，幾迴搔首□思歸。"
        ],
        "title": "山中有懷李十二",
        "id": "420c754b-adb6-4e52-830e-0c6ecac2db90"
    },
    {
        "author": "牟融",
        "paragraphs": [
            "異鄉歲晚悵離懷，遊子驅馳媿不才。",
            "夜夜砧聲催客去，年年鴈影帶寒來。",
            "半林殘葉迎霜落，三徑黃花近節開。",
            "幾度無聊倍惆悵，臨風搔首獨興哀。"
        ],
        "title": "客中作",
        "id": "ff8ef2ab-e6be-49f9-a64c-5a54fd42f0ab"
    },
    {
        "author": "牟融",
        "paragraphs": [
            "偶來絕頂興無窮，獨有山僧筆最工。",
            "綠徑日長袁戶在，紫荃秋晚謝庭空。",
            "離花影度湘江月，遺珮香生洛浦風。",
            "欲結歲寒盟不去，忘機相對畫圖中。"
        ],
        "title": "山寺律僧畫蘭竹圖",
        "id": "fd43b692-8546-4a8b-b12c-1059d85f9a1e"
    },
    {
        "author": "牟融",
        "paragraphs": [
            "西風吹[冷]透貂裘，行色匆匆不暫留。",
            "帆帶夕陽投越浦，心隨明月到杭州。",
            "風清聽漏驚鄉夢，燈下聞歌亂別愁。",
            "懸想到杭州興地，尊前應與話離憂。"
        ],
        "title": "送客之杭",
        "id": "3382496a-1340-4163-b42d-8e77c9969cb6"
    },
    {
        "author": "牟融",
        "paragraphs": [
            "何事離懷入夢頻，貧居寂莫四無鄰。",
            "詩因韻險難成律，酒爲愁多不顧身。",
            "眼底故人驚歲別，尊前華髮逐時新。",
            "十年飄泊如萍跡，一度登臨一悵神。"
        ],
        "title": "有感二首 一",
        "id": "5a13ca7f-7b16-4891-a384-6691284c482d"
    },
    {
        "author": "牟融",
        "paragraphs": [
            "搔首臨風獨倚欄，客邊驚覺歲華殘。",
            "栖遲未遇常鋾薦，邂逅寧彈貢禹冠。",
            "有興不愁詩韻險，無聊只怕酒杯乾。",
            "何如日日長如醉，付與詩人一笑看。"
        ],
        "title": "有感二首 二",
        "id": "808e9052-a0a5-492a-955b-4751f207c132"
    },
    {
        "author": "牟融",
        "paragraphs": [
            "悠悠旌斾出東樓，特出仙郎上帝州。",
            "劉旻才高能富國，蕭何人傑足封侯。",
            "關河弱柳垂金縷，水驛青帘拂畫樓。",
            "欲盡故人尊酒意，春風江上暫停舟。"
        ],
        "title": "送沈侯之京",
        "id": "0e929886-6739-4e8b-bebd-560091ec2028"
    },
    {
        "author": "牟融",
        "paragraphs": [
            "別來有路隔仙凡，幾度臨風欲去難。",
            "樂道無時忘鶴伴，談玄何日到星壇。",
            "山中勝景常留客，林下清風好煉丹。",
            "使我浮生塵鞅脫，相從應得一盤桓。"
        ],
        "title": "寄羽士",
        "id": "d4ced2a2-cdb0-4ad7-8504-6c43fc8bdf43"
    },
    {
        "author": "牟融",
        "paragraphs": [
            "林間曲徑掩衡茅，遶屋青青翡翠梢。",
            "一枕秋聲鸞舞月，半窗雲影鶴歸巢。",
            "曾聞賈誼陳奇策，肯學楊雄賦解嘲。",
            "我有清風高節在，知君不負歲寒交。"
        ],
        "title": "題趙支",
        "id": "93d833bc-de2c-471c-8498-8377b2725f82"
    },
    {
        "author": "牟融",
        "paragraphs": [
            "落落長才負不羈，中原回首益堪悲。",
            "英雄此日誰能薦，聲價當時衆所推。",
            "一代高風留異國，百年遺跡剩殘碑。",
            "經過詞客空惆悵，落日寒煙賦黍離。"
        ],
        "title": "司馬遷墓",
        "id": "3ceaed1a-4c6c-487e-ac43-be8b0939d2f5"
    },
    {
        "author": "牟融",
        "paragraphs": [
            "錦袍日暖耀冰蠶，上客陪遊酒半酣。",
            "笑拂吟鞭邀好興，醉欹烏帽逞雄談。",
            "樓前弱柳搖金縷，林外遙山隔翠嵐。",
            "正是太平行樂處，春風花下且停驂。"
        ],
        "title": "春遊",
        "id": "1cc1f8ed-d210-41cc-8b71-b59d730cf0b6"
    },
    {
        "author": "牟融",
        "paragraphs": [
            "蘿徑蕭然曲業存，閑雲流水四無鄰。",
            "身留白屋潛踪跡，門□□吟學隱淪。",
            "吟對琴尊江上月，笑看花木鏡中春。",
            "遺書自有親□處，何必驅馳擾世塵。"
        ],
        "title": "水西草堂",
        "id": "97d3b17d-fcf2-4e26-85cc-b20973baec0e"
    },
    {
        "author": "牟融",
        "paragraphs": [
            "羽衣縹緲拂塵囂，悵別河梁贈柳條。",
            "閬苑雲深孤鶴逈，蓬萊天近一身遙。",
            "香浮寶輦仙風潤，花落瑤壇絳雨消。",
            "自是長生林下客，也陪鴛鷺入清朝。"
        ],
        "title": "送羽衣之京",
        "id": "34027b3f-c235-49e6-9fd4-990d009c453c"
    },
    {
        "author": "牟融",
        "paragraphs": [
            "山中舊宅四無鄰，草淨雲和逈絕塵。",
            "神棗胡麻能飯客，桃花流水蔭通津。",
            "星壇火伏煙霞暝，林壑春香鳥雀馴。",
            "若使凡緣終可脫，也應從此度閑身。"
        ],
        "title": "題道院壁",
        "id": "5e4b8d84-47a0-4187-9757-22fa3ad8677c"
    },
    {
        "author": "牟融",
        "paragraphs": [
            "爲客囊無季子金，半生踪跡任浮沈。",
            "服勤因念劬勞重，思養徒懷感慨深。",
            "島外斷雲凝遠日，天涯芳草動愁心。",
            "家林千里遙相憶，幾度停車一悵吟。"
        ],
        "title": "贈歐陽詹",
        "id": "2cb43cb3-ac66-45da-80d7-28e8dcf8d21f"
    },
    {
        "author": "牟融",
        "paragraphs": [
            "搔首驚聞楚些歌，拂衣歸去淚懸河。",
            "劬勞常想三春恨，思養其如寸草何。",
            "淛水夢懷千里遠，蘇臺愁望白雲多。",
            "傷心獨有黃堂客，幾度臨風詠蓼莪。"
        ],
        "title": "邵公母",
        "id": "52ce7d70-ec64-4c42-8545-fc5fa2a18790"
    },
    {
        "author": "牟融",
        "paragraphs": [
            "千里雲山戀舊遊，寒窗涼雨夜悠悠。",
            "浮亭花竹頻勞夢，別路風煙半是愁。",
            "芳草傍人空對酒，流年多病倦登樓。",
            "一杯重向樽前醉，莫遣相思累白頭。"
        ],
        "title": "客中作",
        "id": "610b6a5f-0703-4ebc-8359-dbcbd4be40c7"
    },
    {
        "author": "牟融",
        "paragraphs": [
            "十年學道苦勞神，贏得尊前一病身。",
            "天上故人皆自貴，山中明月獨相親。",
            "客心淡泊偏宜靜，吾道從容不厭貧。",
            "幾度臨風一回首，笑看華髮及時新。"
        ],
        "title": "贈楊處厚",
        "id": "b7fdeea9-903c-422d-9776-34ce1b808e34"
    },
    {
        "author": "牟融",
        "paragraphs": [
            "舊日儀容只宛然，笑談不覺度流年。",
            "凡緣未了嗟無子，薄命能孤不怨天。",
            "一醉便同塵外客，百杯疑是酒中仙。",
            "人生隨處堪爲樂，管甚秋香滿鬢邊。"
        ],
        "title": "重贈張籍",
        "id": "19a692cc-c56d-42ee-9483-71823fa9bedd"
    },
    {
        "author": "牟融",
        "paragraphs": [
            "世路紅塵懶步趨，長年結屋傍巖隅。",
            "獨留鄉井誠非隱，老向山林不自愚。",
            "肯信白圭終在璞，誰憐滄海竟遺珠。",
            "閑來撫景窮吟處，尊酒臨風不自娛。"
        ],
        "title": "贈殷以道",
        "id": "91268533-471e-400b-b149-b5d13d546ff7"
    },
    {
        "author": "牟融",
        "paragraphs": [
            "滿頭華髮向人垂，長逝音容逈莫追。",
            "先壠每懷風木夜，畫堂無復綵衣時。",
            "停車遙望孤雲影，翹首驚看弔鶴悲。",
            "獨有賢人崇孝義，傷心共詠蓼莪詩。"
        ],
        "title": "翁母些",
        "id": "9d297f4f-d935-4c89-9c5b-f0934ca509c4"
    },
    {
        "author": "牟融",
        "paragraphs": [
            "蘿屋蕭蕭事事幽，臨風搔首遠凝眸。",
            "東園松菊存遺業，晚景桑榆樂舊遊。",
            "吟對清尊江上月，笑談華髮鏡中秋。",
            "牀頭濁酒時時漉，上客相過一任留。"
        ],
        "title": "題山莊",
        "id": "eceea571-d49a-4753-8a90-d5150f57e509"
    },
    {
        "author": "牟融",
        "paragraphs": [
            "草堂寂寂景偏幽，到此令人一縱眸。",
            "松菊寒香三徑晚，桑榆煙景兩淮秋。",
            "近山紅葉堆林屋，隔浦青帘拂畫樓。",
            "終日忘情能自樂，清尊應得遣閑愁。"
        ],
        "title": "沈存尚林亭夜宴",
        "id": "d42c39a9-e273-45e9-9b88-6198596d374a"
    },
    {
        "author": "牟融",
        "paragraphs": [
            "長年樂道遠塵氛，靜築藏修學隱淪。",
            "吟對琴樽庭下月，笑看花木檻前春。",
            "閑來欲著登山屐，醉裏還披漉酒巾。",
            "林壑能忘軒冕貴，白雲黃鶴好相親。"
        ],
        "title": "題孫君山亭",
        "id": "e04a36c8-eae9-437e-880e-4cbea61baba0"
    },
    {
        "author": "牟融",
        "paragraphs": [
            "青山重疊巧裁攢，引水流泉夜激湍。",
            "嵐鎖巖扉清晝瞑，雲歸松壑翠陰寒。",
            "不因李相門前見，曾向袁生畫裏看。",
            "老我不堪詩思杳，幾回吟倚曲欄干。"
        ],
        "title": "題徐俞山居",
        "id": "2291a937-cdb2-4e74-ba2a-68dcc7f5688a"
    },
    {
        "author": "牟融",
        "paragraphs": [
            "蕭蕭行李上征鞍，滿目離情欲去難。",
            "客裏故人尊酒別，天涯遊子弊裘寒。",
            "官橋楊柳和愁折，驛路梅花帶雪看。",
            "重到京華舊遊處，春風佳麗好盤桓。"
        ],
        "title": "送范啓東還京",
        "id": "4369b75b-6729-4281-807d-c7d5b154e66f"
    },
    {
        "author": "牟融",
        "paragraphs": [
            "故人爲客上神州，傾蓋相逢感昔遊。",
            "屈指年華嗟遠別，對牀風雨話離愁。",
            "清樽不負花前約，白髮驚看鏡裏秋。",
            "此際那堪重分手，緣波芳草暫停舟。"
        ],
        "title": "樓城敘別",
        "id": "2674caf2-9c0c-4db5-8f01-9ad5c898d49b"
    },
    {
        "author": "牟融",
        "paragraphs": [
            "寂寥荒館閉閑門，苔徑陰陰屐少痕。",
            "白髮顛狂塵夢斷，青氈泠落客心存。",
            "高山流水琴三弄，明月清風酒一樽。",
            "醉後曲肱林下臥，此生榮辱不須論。"
        ],
        "title": "寫意二首 一",
        "id": "57938398-b4bb-4494-82b3-f36c14f76658"
    },
    {
        "author": "牟融",
        "paragraphs": [
            "蕭蕭華髮滿頭生，深遠蓬門倦送迎。",
            "獨喜冥心無外慕，自憐知命不求榮。",
            "閑情欲賦思陶令，臥病和人問馬卿。",
            "林下貧居甘困守，儘教城市不知名。"
        ],
        "title": "寫意二首 二",
        "id": "ba64c085-07d7-4323-9f12-5b9d6f4e296a"
    },
    {
        "author": "牟融",
        "paragraphs": [
            "長庚烈烈獨遙天，盛世應知降謫仙。",
            "月裏昔曾分兔藥，人間今喜得椿年。",
            "文章政事追先達，冠蓋聲華羨昔賢。",
            "尊酒與君稱壽畢，春風入醉綺羅筵。"
        ],
        "title": "贈浙西李相公",
        "id": "d201c3e6-164a-4668-b5cd-a637b59caf4f"
    },
    {
        "author": "牟融",
        "paragraphs": [
            "碧溪流水泛桃花，樹繞天台逈不賒。",
            "洞裏無塵通客境，人間有路入仙家。",
            "雞鳴犬吠三山近，草靜雲和一徑斜。",
            "此地不知何處去，暫留瓊珮臥煙霞。"
        ],
        "title": "天台",
        "id": "b543e7c6-827c-4426-9e56-a73dca37d38c"
    },
    {
        "author": "牟融",
        "paragraphs": [
            "秋江煙景晚蒼蒼，江上離人促去航。",
            "千里一官嗟獨往，十年雙髩付三霜。",
            "雲迷樓曲親庭遠，夢遶通山客路長。",
            "不必臨風悲冷落，古來白首尚爲郎。"
        ],
        "title": "送陳衡",
        "id": "87e09967-1a44-4c5e-84ea-9c42c79ddad2"
    },
    {
        "author": "牟融",
        "paragraphs": [
            "江上西風一櫂歸，故人此別會應稀。",
            "清朝盡道無遺逸，當路誰曾訪少微。",
            "謾有才華嗟未達，閑尋鷗鳥暫忘機。",
            "臨岐不用空惆悵，未必新豐老布衣。"
        ],
        "title": "送沈翔",
        "id": "61a291be-82d4-447c-880e-02588a163229"
    },
    {
        "author": "牟融",
        "paragraphs": [
            "東湖煙水浩漫漫，湘浦秋聲入夜寒。",
            "風外暗香飄落粉，月中清影無離鸞。",
            "多情袁尹頻移席，有道喬仙獨倚闌。",
            "幾度篝簾相對處，無邊詩思到吟壇。"
        ],
        "title": "過蠡湖",
        "id": "c58691a5-35ce-435d-a5f1-bc7e217981d7"
    },
    {
        "author": "牟融",
        "paragraphs": [
            "山中地僻好藏修，寂寂幽居架小樓。",
            "雲樹四圍當戶瞑，煙嵐一帶隔簾浮。",
            "舉杯對月邀詩興，撫景令人豁醉眸。",
            "我亦人間肥遁客，也將蹤跡寄林丘。"
        ],
        "title": "登環翠樓",
        "id": "1a7946a8-5bb2-46aa-a315-26090c935d28"
    },
    {
        "author": "牟融",
        "paragraphs": [
            "白雲深鎖沃州山，冠蓋登臨衆仰攀。",
            "松徑風清聞鶴唳，曇花香瞑見僧還。",
            "玄機隱隱應難覺，塵事悠悠了不關。",
            "興盡凡緣因未晚，裴回依舊到人間。"
        ],
        "title": "遊淮雲寺",
        "id": "4db63521-2550-452f-ac70-9d605c61ea0e"
    },
    {
        "author": "牟融",
        "paragraphs": [
            "山房寂寂蓽門開，此日相期社友來。",
            "雅興共尋方外樂，新詩爭羨郢中才。",
            "茶煙褭褭籠禪榻，竹影蕭蕭掃徑苔。",
            "醉後不知明月上，狂歌直到夜深回。"
        ],
        "title": "遊報本寺 一",
        "id": "8a720961-a110-49ed-a0a4-032177945e48"
    },
    {
        "author": "牟融",
        "paragraphs": [
            "了然塵事不相關，錫杖時時獨看山。",
            "白髮任教雙鬢改，黃金難買一生閑。",
            "不留活計存囊底，贏得詩名滿世間。",
            "自笑微軀長碌碌，幾時來此學無還。"
        ],
        "title": "遊報本寺 二",
        "id": "b206e326-7cb5-44cc-b151-af9eba779434"
    },
    {
        "author": "牟融",
        "paragraphs": [
            "曾向幽亭一榻分，清風滿座絕塵氛。",
            "丹山鳳泣鉤簾聽，滄海龍吟對酒聞。",
            "漠漠瞑陰籠砌月，盈盈寒翠動湘雲。",
            "歲寒高節誰能識，獨有王猷愛此君。"
        ],
        "title": "題陳侯竹亭",
        "id": "371f7357-b097-4255-9cac-7499ccdcb856"
    },
    {
        "author": "牟融",
        "paragraphs": [
            "幾度乘閑謁梵宮，此郎聲價重江東。",
            "貴侯知重曾忘勢，閑客頻來也悟空。",
            "滿地新蔬和雨綠，半林殘葉帶霜紅。",
            "□□□□□□□，□□□□□□□。"
        ],
        "title": "送報本寺分韻得通字",
        "id": "fbe8ec8d-5657-431d-85d9-d3672bbbe8a5"
    },
    {
        "author": "牟融",
        "paragraphs": [
            "故人千里隔天涯，幾度臨風動遠思。",
            "賈誼上書曾伏闕，仲舒陳策欲匡時。",
            "高風落落誰同調，往事悠悠我獨悲。",
            "何日歸來話疇昔，一樽重敘舊襟期。"
        ],
        "title": "寄永平友人 一",
        "id": "2667b4fe-af45-4d3d-8ac6-1db4a3956aad"
    },
    {
        "author": "牟融",
        "paragraphs": [
            "朔風獵獵慘寒沙，關月寥寥咽暮笳。",
            "放逐一心終去國，驅馳千里未還家。",
            "青蠅點玉原非病，滄海遺珠世所嗟。",
            "直道未容淹屈久，暫勞踪跡寄天涯。"
        ],
        "title": "寄永平友人 二",
        "id": "e695912e-4d3a-4f25-9d57-c2c00ee844d6"
    },
    {
        "author": "牟融",
        "paragraphs": [
            "新卜幽居地自偏，士林爭羨使君賢。",
            "數椽瀟灑臨溪屋，十畝膏腴附郭田。",
            "流水斷橋芳草路，淡煙疎雨落花天。",
            "秋成準擬重來此，沈醉何妨一榻眠。"
        ],
        "title": "陳使君山莊",
        "id": "6b4fc113-fbd5-44ef-9815-8a084b6f7a0b"
    },
    {
        "author": "牟融",
        "paragraphs": [
            "僧家勝景瞰平川，霧重嵐深馬不前。",
            "宛轉數聲花外鳥，往來幾葉渡頭船。",
            "青山遠隔紅塵路，碧殿深籠綠樹煙。",
            "聞道此中堪遁跡，肯容一榻學逃禪。"
        ],
        "title": "題寺壁",
        "id": "2b0ef576-82d1-496b-bdd4-e3aee01dfaef"
    },
    {
        "author": "牟融",
        "paragraphs": [
            "渡口潮平促去舟，莫辭尊酒暫相留。",
            "弟兄聚散雲邊鴈，踪跡浮沈水上鷗。",
            "千里好山青入楚，幾家深樹碧藏樓。",
            "知君此去情偏切，堂上椿萱雪滿頭。"
        ],
        "title": "送徐浩",
        "id": "a7676563-d551-42d6-ba01-92ebfe231f4a"
    },
    {
        "author": "牟融",
        "paragraphs": [
            "感君三尺鐵，揮攉鬼神驚。",
            "浩氣中心發，雄風兩腋生。",
            "犬戎從此滅，巢穴不時平。",
            "萬里橫行去，封侯賴有成。"
        ],
        "title": "謝惠劒",
        "id": "7bac46d9-0931-4b69-beec-3f548366faad"
    },
    {
        "author": "牟融",
        "paragraphs": [
            "梵王生別思，之子事遐征。",
            "煙水浮杯渡，雲山隻履行。",
            "三生塵夢醒，一錫衲衣輕。",
            "此去家林近，飄飄物外情。"
        ],
        "title": "送僧",
        "id": "5f2b88c2-40e1-4095-b449-107411eaa74b"
    },
    {
        "author": "牟融",
        "paragraphs": [
            "有客櫂扁舟，相逢不暫留。",
            "衣冠重文物，詩酒足風流。",
            "官路生歸興，家林想舊遊。",
            "臨岐分手後，乘月過蘇州。"
        ],
        "title": "送友人",
        "id": "5a902c04-8ad9-4f73-9fd8-9e4340dee965"
    },
    {
        "author": "牟融",
        "paragraphs": [
            "瀟灑藏脩處，琴書與畫圖。",
            "白丁門外遠，俗子眼前無。",
            "楚楚臨軒竹，青青映水蒲。",
            "道人能愛靜，諸事近清枯。"
        ],
        "title": "題朱慶餘閑居四首 一",
        "id": "b95f1d2a-0b4f-45df-8eb2-aae906c694a6"
    },
    {
        "author": "牟融",
        "paragraphs": [
            "盡日衡門閉，蒼苔一徑新。",
            "客心非厭靜，悟道不憂貧。",
            "白屋懸塵榻，清樽憶故人。",
            "近來疎懶甚，詩債後吟身。"
        ],
        "title": "題朱慶餘閑居四首 二",
        "id": "07f32064-b036-48ed-942a-b4e62130bf12"
    },
    {
        "author": "牟融",
        "paragraphs": [
            "閑客幽棲處，瀟然一草廬。",
            "路通元亮宅，門對子雲居。",
            "按劒心猶壯，琴書樂有餘。",
            "黃金都散盡，收得鄴侯書。"
        ],
        "title": "題朱慶餘閑居四首 三",
        "id": "ccf84325-f427-4c29-a7ea-1b260fc51f82"
    },
    {
        "author": "牟融",
        "paragraphs": [
            "寂寥荒館下，投老欲何爲。",
            "草色凝陳榻，書聲出董帷。",
            "閑雲長作伴，歸鶴獨相隨。",
            "才薄知無用，安貧不自危。"
        ],
        "title": "題朱慶餘閑居四首 四",
        "id": "81d9840a-ce29-4a20-ad28-e1b6b7988399"
    },
    {
        "author": "牟融",
        "paragraphs": [
            "咫尺西江路，悲歡暫莫聞。",
            "青年俱未達，白社獨離羣。",
            "曲徑荒秋草，衡茅掩夕曛。",
            "相思不相見，愁絕賦停雲。"
        ],
        "title": "寄張源",
        "id": "8d31c3d7-cf58-4292-8c48-3849855a7dfe"
    }
]