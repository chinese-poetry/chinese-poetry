[
    {
        "author": "胡曾",
        "paragraphs": [
            "行行西至一荒陂，因笑唐公不見機。",
            "莫惜驌驦輸令尹，漢東宮闕早時歸。"
        ],
        "title": "詠史詩 驌驦陂",
        "id": "86a43dc8-d6dd-4e6f-88ff-637aff6a0e29"
    },
    {
        "author": "胡曾",
        "paragraphs": [
            "夾谷鶯啼三月天，野花芳草整相鮮。",
            "來時不見侏儒死，空笑齊人失措年。"
        ],
        "title": "詠史詩 夾谷",
        "id": "314907e2-1a54-48de-b066-ae103b41251b"
    },
    {
        "author": "胡曾",
        "paragraphs": [
            "草長黃池千里餘，歸來宗廟已丘墟。",
            "出師不聽忠臣諫，徒恥窮泉見子胥。"
        ],
        "title": "詠史詩 吳宮",
        "id": "a7873bf4-4a85-47a9-bc03-22d8e13572af"
    },
    {
        "author": "胡曾",
        "paragraphs": [
            "春草綿綿岱日低，山邊立馬看摩笄。",
            "黃鶯也解追前事，來向夫人死處啼。"
        ],
        "title": "詠史詩 摩笄山",
        "id": "64af3efc-661d-49d8-a986-42a47d6da98d"
    },
    {
        "author": "胡曾",
        "paragraphs": [
            "趙王一旦到房陵，國破家亡百恨增。",
            "魂斷叢臺歸不得，夜來明月爲誰升。"
        ],
        "title": "詠史詩 房陵",
        "id": "beb93e81-a237-4a19-ab33-a0870c6f6fae"
    },
    {
        "author": "胡曾",
        "paragraphs": [
            "青春行役思悠悠，一曲汀蒲濮水流。",
            "正見塗中龜曳尾，令人特地感莊周。"
        ],
        "title": "詠史詩 濮水",
        "id": "c1fce6c1-e0d4-4f93-9d56-d478e48dd351"
    },
    {
        "author": "胡曾",
        "paragraphs": [
            "野田極目草茫茫，吳楚交兵此路傍。",
            "誰料伍員入郢後，大開陵寢撻平王。"
        ],
        "title": "詠史詩 柏舉",
        "id": "691edfc0-e4a9-41de-aad7-db757fd69c36"
    },
    {
        "author": "胡曾",
        "paragraphs": [
            "一上青山便化身，不知何代怨離人。",
            "古來節婦皆銷朽，獨爾不爲泉下塵。"
        ],
        "title": "詠史詩 望夫山",
        "id": "b2aeef01-bbe1-4e9f-8732-864fcacc25eb"
    },
    {
        "author": "胡曾",
        "paragraphs": [
            "鑿開山嶺引湘波，上去昭回不較多。",
            "無限鵲臨橋畔立，適來天道過天河。"
        ],
        "title": "詠史詩 金義嶺",
        "id": "0d1d6881-f415-46ec-a606-ba3282ce8b51"
    },
    {
        "author": "胡曾",
        "paragraphs": [
            "一上高亭日正晡，青山重疊片雲無。",
            "萬年松樹不知數，若箇蚪枝是大夫。"
        ],
        "title": "詠史詩 云云亭",
        "id": "e0b6fc43-e463-4797-b7d9-03035b1bc914"
    },
    {
        "author": "胡曾",
        "paragraphs": [
            "新建阿房壁未乾，沛公兵已入長安。",
            "帝王苦竭生靈力，大業沙崩固不難。"
        ],
        "title": "詠史詩 阿房宮",
        "id": "5b947022-7373-4ec6-b413-8de600ca9d0f"
    },
    {
        "author": "胡曾",
        "paragraphs": [
            "年年遊覽不曾停，天下山川欲遍經。",
            "堪笑沙丘纔過處，鑾輿風過鮑魚腥。"
        ],
        "title": "詠史詩 沙丘",
        "id": "eab4e94b-055d-4c90-9ead-e369fd0a3837"
    },
    {
        "author": "胡曾",
        "paragraphs": [
            "一朝閻樂統羣兇，二世朝廷掃地空。",
            "唯有渭川流不盡，至今猶繞望夷宮。"
        ],
        "title": "詠史詩 咸陽",
        "id": "bd58fb29-15c0-473f-87cf-773c21a471fc"
    },
    {
        "author": "胡曾",
        "paragraphs": [
            "此水雖非禹鑿開，廢丘山下重縈迴。",
            "莫言只解東流去，曾使章邯自殺來。"
        ],
        "title": "詠史詩 廢丘山",
        "id": "f960b161-be0d-4a26-8621-467f5ad48f8f"
    },
    {
        "author": "胡曾",
        "paragraphs": [
            "數罪楚師應奪氣，底須多論破深艱。",
            "倉皇鬬智成何語，遺笑當時廣武山。"
        ],
        "title": "詠史詩 廣武山",
        "id": "5f357246-459f-4780-87e6-3b981681db26"
    },
    {
        "author": "胡曾",
        "paragraphs": [
            "關東新破項王歸，赤幟悠揚日月旗。",
            "從此漢家無敵國，爭教彭越受誅夷。"
        ],
        "title": "詠史詩 長安",
        "id": "0deed735-e88d-4b59-850f-0f78a6f742e4"
    },
    {
        "author": "胡曾",
        "paragraphs": [
            "項籍鷹揚六合晨，鴻門開宴賀亡秦。",
            "樽前若取謀臣計，豈作陰陵失路人。"
        ],
        "title": "詠史詩 鴻門",
        "id": "3951f2c3-079d-4680-b351-f8946c6cb906"
    },
    {
        "author": "胡曾",
        "paragraphs": [
            "荆棘蒼蒼漢水湄，將壇煙草覆餘基。",
            "適來投石空江上，猶似龍顏納諫時。"
        ],
        "title": "詠史詩 漢中",
        "id": "a8e8a4d6-2ff7-4fb0-81de-c74b7a8d358a"
    },
    {
        "author": "胡曾",
        "paragraphs": [
            "韓信經營按鏌铘，臨戎叱咤有誰加。",
            "猶疑轉戰逢勍敵，更向軍中問左車。"
        ],
        "title": "詠史詩 泜水",
        "id": "7ff4cc76-df94-4c2f-b943-7f857434af41"
    },
    {
        "author": "胡曾",
        "paragraphs": [
            "漢祖聽讒不可防，僞遊韓信果罹殃。",
            "十年辛苦平天下，何事生擒入帝鄉。"
        ],
        "title": "詠史詩 雲夢",
        "id": "ac96e898-32cf-4b8b-bd49-2464b72a0ae0"
    },
    {
        "author": "胡曾",
        "paragraphs": [
            "路入高陽感酈生，逢時長揖便論兵。",
            "最憐伏軾東遊日，下盡齊王七十城。"
        ],
        "title": "詠史詩 高陽",
        "id": "301228bb-b4a9-4034-9a51-44b0d3060007"
    },
    {
        "author": "胡曾",
        "paragraphs": [
            "四皓忘機飲碧松，石巖雲殿隱高蹤。",
            "不知俱出龍樓後，多在商山第幾重。"
        ],
        "title": "詠史詩 四皓廟",
        "id": "1ce074b4-f73b-4b60-a075-80d2c301e8ac"
    },
    {
        "author": "胡曾",
        "paragraphs": [
            "原頭日落雪邊雲，猶放韓盧逐兔羣。",
            "況是四方無事日，霸陵誰識舊將軍。"
        ],
        "title": "詠史詩 霸陵",
        "id": "699d92a4-5707-4dae-96db-24767b82a07c"
    },
    {
        "author": "胡曾",
        "paragraphs": [
            "欲出昆明萬里師，漢皇習戰此穿池。",
            "如何一面圖攻取，不念生靈氣力疲。"
        ],
        "title": "詠史詩 昆明池",
        "id": "efbcdbfb-6307-45d0-820c-1d18df752e70"
    },
    {
        "author": "胡曾",
        "paragraphs": [
            "武皇無路及昆丘，青鳥西沈隴樹秋。",
            "欲問生前躬祀日，幾煩龍駕到涇州。"
        ],
        "title": "詠史詩 迴中",
        "id": "f8c4b9bc-b775-4fa1-b186-ac41d37992b7"
    },
    {
        "author": "胡曾",
        "paragraphs": [
            "何人知足反田廬，玉管東門餞二疏。",
            "豈是不榮天子祿，後賢那使久閑居。"
        ],
        "title": "詠史詩 東門",
        "id": "98ac4269-52bf-4fd8-b8bf-578e2e7765a9"
    },
    {
        "author": "胡曾",
        "paragraphs": [
            "漢帝荒唐不解憂，大誇田獵廢農收。",
            "子雲徒獻長楊賦，肯念高皇沐雨秋。"
        ],
        "title": "詠史詩 射熊館",
        "id": "4801c0d9-52d1-4bd3-a263-c3ebbb002599"
    },
    {
        "author": "胡曾",
        "paragraphs": [
            "師克由來在協和，蕭王兵馬固無多。",
            "誰知大敵昆陽敗，却笑前朝困楚歌。"
        ],
        "title": "詠史詩 昆陽",
        "id": "bd9066c4-64a1-44ea-b9b7-c71b04eaf807"
    },
    {
        "author": "胡曾",
        "paragraphs": [
            "七里青灘映碧層，九天星象感嚴陵。",
            "釣魚臺上無絲竹，不是高人誰解登。"
        ],
        "title": "詠史詩 七里灘",
        "id": "25e28997-3e96-4c7b-bec4-6a0c7b5361eb"
    },
    {
        "author": "胡曾",
        "paragraphs": [
            "古賢高尚不爭名，行止由來動杳冥。",
            "今日浪爲千里客，看花慙上德星亭。"
        ],
        "title": "詠史詩 潁川",
        "id": "7932689a-6c71-4120-838f-b1233f5f959d"
    },
    {
        "author": "胡曾",
        "paragraphs": [
            "黃祖才非長者儔，禰衡珠碎此江頭。",
            "今來鸚鵡洲邊過，惟有無情碧水流。"
        ],
        "title": "詠史詩 江夏",
        "id": "5302460c-2666-4f95-96b5-3c76e4a1497b"
    },
    {
        "author": "胡曾",
        "paragraphs": [
            "本初屈指定中華，官渡相持勒虎牙。",
            "若使許攸財用足，山河爭得屬曹家。"
        ],
        "title": "詠史詩 官渡",
        "id": "e0d2b11b-73ed-41d6-adab-de9ac7d5e227"
    },
    {
        "author": "胡曾",
        "paragraphs": [
            "長安城外白雲秋，蕭索悲風灞水流。",
            "因想漢朝離亂日，仲宣從此向荆州。"
        ],
        "title": "詠史詩 灞岸",
        "id": "b68b35df-a8e0-4f72-b82b-051b09958349"
    },
    {
        "author": "胡曾",
        "paragraphs": [
            "徒向濡須欲受降，英雄才略獨無雙。",
            "天心不與金陵便，高步何由得渡江。"
        ],
        "title": "詠史詩 濡須橋",
        "id": "0c9c5f7c-00fe-4d24-a95c-aa09b963ef79"
    },
    {
        "author": "胡曾",
        "paragraphs": [
            "策馬行行到豫州，祖生寂寞水空流。",
            "當時更有三年壽，石勒尋爲關下囚。"
        ],
        "title": "詠史詩 豫州",
        "id": "b27ab6de-7501-4cc2-987b-afddf703bfd6"
    },
    {
        "author": "胡曾",
        "paragraphs": [
            "苻堅舉國出西秦，東晉危如累卵晨。",
            "誰料此山諸草木，盡能排難化爲人。"
        ],
        "title": "詠史詩 八公山",
        "id": "c10fc0e5-1f53-4be8-8806-8b4f502137a9"
    },
    {
        "author": "胡曾",
        "paragraphs": [
            "翰苑何時休嫁女，文昌早晚罷生兒。",
            "上林新桂年年發，不許平人折一枝。"
        ],
        "title": "下第",
        "id": "1a78f81c-6a0a-438a-8c5e-cd331e1efa4d"
    },
    {
        "author": "胡曾",
        "paragraphs": [
            "萬里橋邊女校書，枇杷花下閉門居。",
            "掃眉才子知多少，管領春風總不如。"
        ],
        "tags": [
            "写人",
            "赞美",
            "写人诗"
        ],
        "title": "贈薛濤",
        "id": "b440d330-6c31-4e27-ae2b-b1be83d528d1"
    },
    {
        "author": "方干",
        "paragraphs": [
            "採蓮女兒避殘熱，隔夜相期侵早發。",
            "指剝春葱腕似雪，畫橈輕撥蒲根月。",
            "蘭舟遲速有輸贏，先到河灣賭何物。",
            "纔到河灣分首去，散在花間不知處。"
        ],
        "title": "採蓮",
        "id": "ea443c03-ab3d-4119-af2e-88011345610a"
    },
    {
        "author": "方干",
        "paragraphs": [
            "衆木又搖落，望君還不還。",
            "軒車在何處，雨雪滿前山。",
            "思苦文星動，鄉遙釣渚閑。",
            "明年見名姓，唯我獨何顏。"
        ],
        "title": "寄李頻",
        "id": "9f7bd3ff-6c6a-4935-b4e1-bcae3436a9a4"
    },
    {
        "author": "方干",
        "paragraphs": [
            "前山含遠翠，羅列在窗中。",
            "盡日人不到，一尊誰與同。",
            "涼隨蓮葉雨，暑避柳條風。",
            "豈分長岑寂，明時有至公。"
        ],
        "title": "東溪別業寄吉州段郎中",
        "id": "db89ed07-30e2-4bee-a251-524b1e3d56b1"
    },
    {
        "author": "方干",
        "paragraphs": [
            "誤飲覃懷酒，誰知滯去程。",
            "朝昏太行色，坐臥沁河聲。",
            "白道穿秦甸，嚴鼙似戍城。",
            "鄰雞莫相促，遊子自晨征。"
        ],
        "title": "懷州客舍",
        "id": "216b4a68-f610-4bf3-a613-b4ad905f8682"
    },
    {
        "author": "方干",
        "paragraphs": [
            "求名如未遂，白首亦難歸。",
            "送我尊前酒，典君身上衣。",
            "寒蕪隨楚盡，落葉渡淮稀。",
            "莫歎干時晚，前心豈便非。"
        ],
        "title": "中路寄喻鳧先輩",
        "id": "912006bc-4b5e-44b5-8725-c284293b7c91"
    },
    {
        "author": "方干",
        "paragraphs": [
            "故園終不住，劍鶴在扁舟。",
            "盡室無餘俸，還家得白頭。",
            "鐘催吳岫曉，月遶渭河流。",
            "曾是棲安邑，恩期異日酬。"
        ],
        "title": "送趙明府還北",
        "id": "88dcf393-efa8-45df-9c79-8987380fc203"
    },
    {
        "author": "方干",
        "paragraphs": [
            "地下無餘恨，人間得盛名。",
            "殘篇續大雅，稚子托諸生。",
            "度日山空暮，緣溪鶴自鳴。",
            "難收故交意，寒笛一聲聲。"
        ],
        "title": "過朱協律故山",
        "id": "282c33b7-cfce-4c95-9204-c01fb7745b2c"
    },
    {
        "author": "方干",
        "paragraphs": [
            "登車誤相遠，談笑亦何因。",
            "路入瀟湘樹，書隨巴蜀人。",
            "歛衣寒犯雪，傾篋病看春。",
            "莫負髫年志，清朝作獻臣。"
        ],
        "title": "途中寄劉沆",
        "id": "7814a03b-b322-4816-8227-0340f927d314"
    },
    {
        "author": "方干",
        "paragraphs": [
            "束書成遠去，還計莫經春。",
            "倒篋唯求醉，登舟自笑貧。",
            "波移彭蠡月，樹沒漢陵人。",
            "試吏曾趨府，旌幢自可親。"
        ],
        "title": "送班主簿入謁荆南韋常侍",
        "id": "28fc5eea-2f45-454b-9c0f-ab669bfd3c0f"
    },
    {
        "author": "方干",
        "paragraphs": [
            "絕頂無煩暑，登臨三伏中。",
            "深蘿難透日，喬木更含風。",
            "山疊雲霞際，川傾世界東。",
            "那知茲夕興，不與古人同。"
        ],
        "title": "夏日登靈隱寺後峰",
        "id": "2e9708d4-3043-4daf-9177-4a7bea0a21d6"
    },
    {
        "author": "方干",
        "paragraphs": [
            "細聲頻斷續，審聽亦難分。",
            "髣髴應移處，從容却不聞。",
            "蘭棲朝咽露，樹隱暝吟雲。",
            "莫遣鄉愁起，吾懷祗是君。"
        ],
        "title": "聽新蟬寄張晝",
        "id": "537c1a86-c967-41d8-a11e-aec849d9bb43"
    },
    {
        "author": "方干",
        "paragraphs": [
            "文戰偶未勝，無令移壯心。",
            "風塵辭帝里，舟檝到家林。",
            "過楚寒方盡，浮淮月正沈。",
            "持杯話來日，不聽洞庭砧。"
        ],
        "tags": [
            "洞庭湖"
        ],
        "title": "送喻坦之下第還江東",
        "id": "9ea9b609-5f2d-4983-b566-9748ed50076e"
    },
    {
        "author": "方干",
        "paragraphs": [
            "蜀路何迢遞，憐君獨去遊。",
            "風煙連北虜，山水似東甌。",
            "九折盤荒坂，重江遶漢州。",
            "臨邛一壺酒，能遣長卿愁。"
        ],
        "title": "送姚舒下第遊蜀",
        "id": "6c6d015a-9fe2-49c4-83f1-56718c7ce894"
    },
    {
        "author": "方干",
        "paragraphs": [
            "此地似鄉國，堪爲朝夕吟。",
            "雲藏吳相廟，樹引越山禽。",
            "潮落海人散，鐘遲秋寺深。",
            "我來無舊識，誰見寂寥心。"
        ],
        "title": "旅次錢塘",
        "id": "0ab7d88d-bb22-4137-a4c4-3ef6ffa2fee7"
    },
    {
        "author": "方干",
        "paragraphs": [
            "知心似古人，歲久分彌親。",
            "離別波濤闊，留連槐柳新。",
            "蟆陵寒貰酒，漁浦夜垂綸。",
            "自此星居後，音書豈厭頻。"
        ],
        "title": "別喻鳧",
        "id": "33fddbd6-5437-4c79-bd4c-58fcdb7d244e"
    },
    {
        "author": "方干",
        "paragraphs": [
            "相逢未作期，相送定何之。",
            "不得長年少，那堪遠別離。",
            "泛湖乘月早，踐雪過山遲。",
            "永望多時立，翻如在夢思。"
        ],
        "title": "送相里燭",
        "id": "a6649093-93d8-4ebb-a384-5cfd06f2aa86"
    },
    {
        "author": "方干",
        "paragraphs": [
            "閑花未零落，心緒已紛紛。",
            "久客無人見，新禽何處聞？",
            "舟隨一水遠，路出萬山分。",
            "夜月生愁望，孤光必照君。"
        ],
        "title": "君不來",
        "id": "9df3fe52-6f0b-4e28-9009-924934ad580b"
    },
    {
        "author": "方干",
        "paragraphs": [
            "江流盤復直，浮棹出家林。",
            "商洛路猶遠，山陽春已深。",
            "青雲應有望，白髮未相侵。",
            "才小知難薦，終勞許郭心。"
        ],
        "title": "將謁商州呂郎中道出楚州留獻章中丞",
        "id": "f7423aa8-a14c-403d-9dc0-cdbff5feffe9"
    },
    {
        "author": "方干",
        "paragraphs": [
            "卷箔羣峰暮，蕭條未掩關。",
            "江流嶓[冢]雨，路入漢家山。",
            "落葉欹眠後，孤砧倚望間。",
            "此情偏耐醉，難遣酒罍閑。"
        ],
        "title": "金州客舍",
        "id": "aa40e360-14cf-4b65-a7dd-54f4b17de13c"
    },
    {
        "author": "方干",
        "paragraphs": [
            "灞上寒仍在，柔條亦自新。",
            "山河雖度臘，雨雪未知春。",
            "正憶同袍者，堪逢共國人。",
            "銜杯益無語，與爾轉相親。"
        ],
        "title": "途中逢孫輅因得李頻消息",
        "id": "06b8584f-8aba-4c65-b082-f2fb23694ab1"
    },
    {
        "author": "方干",
        "paragraphs": [
            "道路本無限，又應何處逢？",
            "流年莫虛擲，華髪不相容。",
            "野渡波搖月，空城雨翳鐘。",
            "此心隨去馬，迢遞過千峰。"
        ],
        "tags": [
            "离别",
            "岁月"
        ],
        "title": "送從兄郜",
        "id": "988873f6-5213-41bc-aefa-b82a2610326c"
    },
    {
        "author": "方干",
        "paragraphs": [
            "壯歲分冞切，少年心正同。",
            "當聞千里去，難遣一尊空。",
            "翳燭蒹葭雨，吹帆橘柚風。",
            "明年見親族，盡集在懷中。"
        ],
        "title": "送許溫",
        "id": "e948e721-0489-4665-b340-a65e258c8c80"
    },
    {
        "author": "方干",
        "paragraphs": [
            "寒山壓鏡心，此處是家林。",
            "梁燕窺春醉，嵒猿學夜吟。",
            "雲連平地起，月向白波沈。",
            "猶自聞鐘角，棲身可在深。"
        ],
        "title": "鏡中別業二首 一",
        "id": "c02dd15a-1ca1-4d58-8dca-7905382a5a20"
    },
    {
        "author": "方干",
        "paragraphs": [
            "世人如不容，吾自縱天慵。",
            "落葉憑風掃，香秔倩水舂。",
            "花朝連郭霧，雪夜隔湖鐘。",
            "身外無能事，頭宜白此峰。"
        ],
        "title": "鏡中別業二首 二",
        "id": "e0910975-76bf-4a43-aec8-ab2898d6f05c"
    },
    {
        "author": "方干",
        "paragraphs": [
            "愁吟與獨行，何事不傷情。",
            "久立釣魚處，唯聞啼鳥聲。",
            "山蔬和草嫩，海樹入籬生。",
            "吾在茲溪上，懷君恨不平。"
        ],
        "title": "經周處士故居",
        "id": "0a25656f-290c-497a-b5d7-670022ecd9ae"
    },
    {
        "author": "方干",
        "paragraphs": [
            "所得非衆語，衆人那得知。",
            "纔吟五字句，又白幾莖髭。",
            "月閣欹眠夜，霜軒正坐時。",
            "沈思心更苦，恐作滿頭絲。"
        ],
        "title": "贈喻鳧",
        "id": "e11586ae-a259-416a-a0e9-6dd2835066f2"
    },
    {
        "author": "方干",
        "paragraphs": [
            "長天接廣澤，二氣共含秋。",
            "舉目無平地，何心戀直鉤。",
            "孤鐘鳴大岸，片月落中流。",
            "却憶鴟夷子，當時此泛舟。"
        ],
        "tags": [
            "洞庭湖"
        ],
        "title": "早發洞庭",
        "id": "37d6d80a-b183-4fbc-8d1f-bc7da73bb3bc"
    },
    {
        "author": "方干",
        "paragraphs": [
            "志業不得力，到今猶苦吟。",
            "唫成五字句，用破一生心。",
            "世路屈聲遠，寒溪怨氣深。",
            "前賢多晚達，莫怕鬢霜侵。"
        ],
        "title": "貽錢塘縣路明府",
        "id": "08ff2f82-8894-4219-96b7-d5b5500ad123"
    },
    {
        "author": "方干",
        "paragraphs": [
            "吟霜與臥雲，此興亦甘貧。",
            "吹箭落翠羽，垂絲牽錦鱗。",
            "滿湖風撼月，半日雨藏春。",
            "却笑縈簪組，勞心字遠人。"
        ],
        "title": "湖上言事寄長城喻明府",
        "id": "70d1abe4-fd20-446e-bb56-340dfed6c886"
    },
    {
        "author": "方干",
        "paragraphs": [
            "高低竹雜松，積翠復留風。",
            "路極陰溪裏，寒生暑氣中。",
            "閑雲低覆草，片水靜涵空。",
            "方見洋源牧，心侔造化功。"
        ],
        "title": "涵碧亭",
        "id": "f20efba0-0932-4f14-8e68-dc4c8f8c6d78"
    },
    {
        "author": "方干",
        "paragraphs": [
            "永懷難自問，此夕衆愁興。",
            "曉韻侵春角，寒光隔歲燈。",
            "心燃一寸火，淚結兩行冰。",
            "煦育誠非遠，陽和又欲昇。"
        ],
        "title": "除夜",
        "id": "2910d0ab-6354-4a43-af9d-ecbcf9a977df"
    },
    {
        "author": "方干",
        "paragraphs": [
            "才子醉更逸，一吟傾一觴。",
            "支頤忍有得，搖筆便成章。",
            "王粲實可重，禰衡爭不狂。",
            "何時應會面，夢裏是瀟湘。"
        ],
        "title": "贈許牘山人",
        "id": "87fe9ca3-ecf3-46b3-9cbe-be9ba6cf3a03"
    },
    {
        "author": "方干",
        "paragraphs": [
            "定難在明略，何曾勞戰爭。",
            "飛書諭強寇，計日下重城。",
            "深雪移軍夜，寒笳出塞情。",
            "苦心殊易老，新髪早年生。"
        ],
        "title": "贈功成將",
        "id": "4ec6ad27-5cb4-4979-bb59-e25d2358e790"
    },
    {
        "author": "方干",
        "paragraphs": [
            "原上桑柘瘦，再來還見貧。",
            "滄州幾年隱，白髮一莖新。",
            "敗葉平空塹，殘陽滿近隣。",
            "閑言說知己，半是學禪人。"
        ],
        "title": "白艾原客",
        "id": "c1acb0da-22b0-424a-b376-b752b4cf00d0"
    },
    {
        "author": "方干",
        "paragraphs": [
            "寥寥落何處，一夜過胡天。",
            "送苦秋風外，吹愁白髮邊。",
            "望鄉皆下淚，久戍盡休眠。",
            "寂寞空沙曉，開眸片月懸。"
        ],
        "title": "朔管",
        "id": "446becdb-0cc3-4ef8-8bca-c24e8f2ee3c0"
    },
    {
        "author": "方干",
        "paragraphs": [
            "舊山長繫念，終日臥邊亭。",
            "道路知已遠，夢魂空再經。",
            "秋泉涼好引，乳鶴靜宜聽。",
            "獨上高樓望，蓬身且未寧。"
        ],
        "title": "憶故山",
        "id": "98447cde-dbfc-4d23-8e37-367b4c4b3108"
    },
    {
        "author": "方干",
        "paragraphs": [
            "江東寒近臘，野寺水天昏。",
            "無酒能消夜，隨僧早閉門。",
            "照墻燈焰細，著瓦雨聲繁。",
            "漂泊仍千里，清吟欲斷魂。"
        ],
        "title": "冬夜泊僧舍",
        "id": "56af8751-f431-4937-8723-7028c0b90ae0"
    },
    {
        "author": "方干",
        "paragraphs": [
            "遙夜獨不臥，寂寥庭戶中。",
            "河明五陵上，月滿九門東。",
            "萬里親朋散，故園滄海空。",
            "歸懷正南望，此夕起秋風。"
        ],
        "title": "新秋獨夜寄戴叔倫",
        "id": "898d1a7c-c627-428d-8ca9-44741ea4d987"
    },
    {
        "author": "方干",
        "paragraphs": [
            "舉酒一相勸，逢春聊盡歡。",
            "羇遊故交少，遠別後期難。",
            "路上野花發，雨中青草寒。",
            "悠悠兩都夢，小沛與長安。"
        ],
        "title": "送沛縣司馬丞之任",
        "id": "3d92e117-b18e-42b7-ba62-865dd047f58d"
    },
    {
        "author": "方干",
        "paragraphs": [
            "萬里楊柳色，出關隨故人。",
            "輕煙覆流水，落日照行塵。",
            "積夢江湖闊，憶家兄弟貧。",
            "裴回灞亭上，不語共傷春。"
        ],
        "title": "送盧評事東歸",
        "id": "4b07b91d-182e-4a91-b430-7f0515c4c110"
    },
    {
        "author": "方干",
        "paragraphs": [
            "鐘鼓喧離室，車徒促夜裝。",
            "曉榆新變火，輕柳暗飛霜。",
            "轉鏡看華髪，傳杯話故鄉。",
            "每嫌兒女淚，今日自沾裳。"
        ],
        "title": "清明日送鄧芮還鄉",
        "id": "469ebce1-1cc8-4396-b86a-92d2d747c9cf"
    },
    {
        "author": "方干",
        "paragraphs": [
            "九門思諫諍，萬里采風謠。",
            "關外逢秋月，天涯過晚潮。",
            "雁飛雲杳杳，木落浦蕭蕭。",
            "空怨他鄉別，回舟暮寂寥。"
        ],
        "title": "送崔拾遺出使江東",
        "id": "5349b866-ffbc-45f6-b94d-cd7fd3a5008b"
    },
    {
        "author": "方干",
        "paragraphs": [
            "爲文通絕境，從宦及良辰。",
            "洛下知名早，腰邊結綬新。",
            "且傾浮菊酒，聊拂染衣塵。",
            "獨恨滄州侶，愁來別故人。"
        ],
        "title": "重陽日送洛陽李丞之任",
        "id": "b81fee60-8250-47f6-b541-7442dac7a613"
    },
    {
        "author": "方干",
        "paragraphs": [
            "獨乘驄馬去，不並旅人還。",
            "中外名卿貴，田園高步閑。",
            "暮春經楚縣，新月上淮山。",
            "道路空瞻望，軒車不敢攀。"
        ],
        "title": "江州送李侍御歸東洛",
        "id": "614337bb-d830-451e-ae52-2dd6d7b87ed6"
    },
    {
        "author": "方干",
        "paragraphs": [
            "鄉人去欲盡，北雁又南飛。",
            "京洛風塵久，江淮音信稀。",
            "舊山知獨往，一醉莫相違。",
            "未得解羇旅，無勞問是非。"
        ],
        "title": "送郭太祝歸江東",
        "id": "c2ae6fc3-2b66-4f79-b8b3-37748ee60dd7"
    },
    {
        "author": "方干",
        "paragraphs": [
            "成名年少日，就業聖人書。",
            "擢桂誰相比，籝金已不如。",
            "東城送歸客，秋日待征車。",
            "若到清潭畔，儒風變里閭。"
        ],
        "title": "送李恬及第後還貝州",
        "id": "971f3450-5edd-4da1-8b4a-820be76cfb69"
    },
    {
        "author": "方干",
        "paragraphs": [
            "離堂千里客，歸騎五陵人。",
            "路轉函關晚，煙開上苑新。",
            "天涯將野服，闕下見鄉親。",
            "問得存亡事，裁詩寄海濱。"
        ],
        "title": "收兩京後還上都兼訪一二親故",
        "id": "195db8dd-0613-4715-81e4-585888488b56"
    },
    {
        "author": "方干",
        "paragraphs": [
            "何時到故鄉，歸去佩銅章。",
            "親友移家盡，閭閻百戰傷。",
            "背關餘草木，出塞足風霜。",
            "遺老應相賀，知君不下堂。"
        ],
        "title": "送汶上王明府之任",
        "id": "550f1927-69d1-46e2-b74c-1e4277b576f5"
    },
    {
        "author": "方干",
        "paragraphs": [
            "雲雨一消散，悠悠關復河。",
            "俱從泛舟役，遂隔洞庭波。",
            "楚水去不盡，秋風今更過。",
            "無由得相見，却恨寄書多。"
        ],
        "tags": [
            "洞庭湖"
        ],
        "title": "湖南使院遣情送江夏賀侍郎",
        "id": "7f91ab51-a47a-44fb-9b6d-5a57cdea3db3"
    },
    {
        "author": "方干",
        "paragraphs": [
            "萬人曾死戰，幾戶免刀兵。",
            "井邑初安堵，兒童未長成。",
            "涼風吹古木，野火燒殘營。",
            "寥落千餘里，山高水復清。"
        ],
        "title": "過申州作",
        "id": "a2f4ad5f-7fc4-4038-a17c-4a124bf9e937"
    },
    {
        "author": "方干",
        "paragraphs": [
            "移家近漢陰，不復問華簪。",
            "買酒宜城遠，燒田夢澤深。",
            "暮山逢鳥入，寒水見魚沈。",
            "與物皆無累，終年愜本心。"
        ],
        "title": "汝南過訪田評事",
        "id": "98ab4706-5c35-4616-a758-587cdce03600"
    },
    {
        "author": "方干",
        "paragraphs": [
            "律儀通外學，詩思入玄關。",
            "煙景隨人別，風姿與物閑。",
            "貫花留靜室，咒水度空山。",
            "誰識浮雲意，悠悠天地間。"
        ],
        "title": "送道上人遊方",
        "id": "f7af4fd9-6339-4c67-8962-16fe5caf52bf"
    },
    {
        "author": "方干",
        "paragraphs": [
            "莫辭還作吏，且喜速回車。",
            "留醉悲殘歲，含情寄遠書。",
            "共看衰老近，轉覺宦名虛。",
            "遙想清溪畔，幽人得自如。"
        ],
        "title": "送饒州王司法之任兼寄朱處士",
        "id": "542f3f61-746d-41fb-82ea-47ff0a40f0a2"
    },
    {
        "author": "方干",
        "paragraphs": [
            "愛此棲心靜，風塵路已賒。",
            "十餘莖野竹，一兩樹山花。",
            "遶石開泉細，穿蘿引徑斜。",
            "無人會幽意，來往在煙霞。"
        ],
        "title": "詹碏山居",
        "id": "af31dddf-eee7-445a-8511-3c4c3f1e9bfa"
    },
    {
        "author": "方干",
        "paragraphs": [
            "畫角吹殘月，寒聲發戍樓。",
            "立霜嘶馬怨，攢磧泣兵愁。",
            "燕雁鳴雲畔，胡風冷草頭。",
            "罷聞三會後，天逈曉星流。"
        ],
        "title": "曉角",
        "id": "23de0fd0-fefe-418a-ac6f-71c62443860b"
    },
    {
        "author": "方干",
        "paragraphs": [
            "燒火掩關坐，窮居客訪稀。",
            "凍雲愁暮色，寒日淡斜暉。",
            "穿牖竹風滿，遶庭雲葉飛。",
            "已嗟周一歲，羇寓尚何依。"
        ],
        "title": "冬日",
        "id": "e2369358-7d9d-49ba-acb1-c7b85ba94e95"
    },
    {
        "author": "方干",
        "paragraphs": [
            "早爲千里別，況復是秋殘。",
            "木葉怨先老，江雲愁暮寒。",
            "交情如水淡，離酒泛杯寬。",
            "料想還家後，休吟行路難。"
        ],
        "title": "殘秋送友",
        "id": "7b774434-3435-4dbe-b5a5-558913822fab"
    },
    {
        "author": "方干",
        "paragraphs": [
            "藕葉綴爲衣，東西泣路岐。",
            "鄉心日落後，身計酒醒時。",
            "觸目多添感，凝情足所思。",
            "羈愁難盡遣，行坐一低眉。"
        ],
        "title": "客行",
        "id": "28e1801c-e062-4514-bd71-1198dc4a4c62"
    },
    {
        "author": "方干",
        "paragraphs": [
            "度鴻驚睡醒，欹枕已三更。",
            "夢破寂寥思，燈殘零落明。",
            "空窗閑月色，幽壁靜蟲聲。",
            "況是離鄉久，依然無限情。"
        ],
        "title": "秋夜",
        "id": "dfc43e14-5ffd-41cf-b444-89f6e3da1e4d"
    },
    {
        "author": "方干",
        "paragraphs": [
            "入夜天西見，蛾[眉]冷素光。",
            "潭魚驚釣落，雲雁怯弓張。",
            "隱隱臨珠箔，微微上粉墻。",
            "更憐三五夕，仙桂滿輪芳。"
        ],
        "title": "新月",
        "id": "38f15ae7-30ca-44c5-b4d1-ce74c370c84e"
    },
    {
        "author": "方干",
        "paragraphs": [
            "就枕忽不寐，孤懷興歎初。",
            "南譙收舊曆，上苑絕來書。",
            "暝雪細聲積，晨鐘寒韻疎。",
            "侯門昔彈鋏，曾共食江魚。"
        ],
        "title": "滁上懷周賀",
        "id": "603d1bd2-1966-4bf1-a83d-ac3ec14ca31f"
    },
    {
        "author": "方干",
        "paragraphs": [
            "寺處唯高僻，雲生石枕前。",
            "靜吟因得句，獨夜不妨禪。",
            "窗接停猨樹，巖飛浴鶴泉。",
            "相思有書札，俱倩獵人傳。"
        ],
        "title": "寄石湓清越上人",
        "id": "38102412-14f3-414c-9d2d-9ac27471726c"
    },
    {
        "author": "方干",
        "paragraphs": [
            "造化有功力，平分歸筆端。",
            "溪如冰後聽，山似燒來看。",
            "立意雪髯出，支頤煙汗乾。",
            "世間從爾後，應覺致名難。"
        ],
        "title": "陳式水墨山水",
        "id": "3330b9a5-01c5-46e5-8f8b-b88b4c7f7212"
    },
    {
        "author": "方干",
        "paragraphs": [
            "昔見初栽日，今逢成樹時。",
            "存思心更感，遶看步還遲。",
            "蝶舞搖風蘂，鶯啼含露枝。",
            "裴回不忍去，應與醉相宜。"
        ],
        "title": "陳秀才亭際木蘭",
        "id": "31b2aa54-caed-497d-9062-0b31ff8c26fe"
    },
    {
        "author": "方干",
        "paragraphs": [
            "幽獨度遙夜，夜清神更閑。",
            "高風吹越樹，細露濕湖山。",
            "月皎微吟後，鐘鳴不寐間。",
            "如教累簪組，此興豈相關。"
        ],
        "title": "贈鏡公",
        "id": "2d079a36-af6d-4dcd-b933-d2b6516a7b89"
    },
    {
        "author": "方干",
        "paragraphs": [
            "登寺尋盤道，人煙遠更微。",
            "石窗秋見海，山靄暮侵衣。",
            "衆木隨僧老，高泉盡日飛。",
            "誰能厭軒冕，來此便忘機。"
        ],
        "title": "登雪竇僧家",
        "id": "0065a4a9-d0d0-47b6-81c3-f7a2661f9c5e"
    },
    {
        "author": "方干",
        "paragraphs": [
            "聲望去已遠，門人無不知。",
            "義行相識處，貧過少年時。",
            "妨寐夜吟苦，愛閑身達遲。",
            "難求似君者，我去更逢誰。"
        ],
        "title": "途中逢進士許巢",
        "id": "3db59a4a-6a16-4baa-b7c9-e27b60550c05"
    },
    {
        "author": "方干",
        "paragraphs": [
            "芿草不停獸，因師山更靈。",
            "村林朝乞食，風雨夜開扃。",
            "井味兼松粉，雲根着淨瓶。",
            "塵勞如醉夢，對此暫能醒。"
        ],
        "title": "贈瑪瑙山禪者",
        "id": "38c6a382-acaa-4635-8ff6-a1f64a8db1df"
    },
    {
        "author": "方干",
        "paragraphs": [
            "遠別那無夢，重遊自有期。",
            "半年鄉信到，兩地赤心知。",
            "坐久吟移調，更長硯結凘。",
            "文人才力薄，終怕阿戎欺。"
        ],
        "title": "詶故人陳乂都",
        "id": "3f0a2210-7ade-4233-bb78-127bd6c5a5f7"
    },
    {
        "author": "方干",
        "paragraphs": [
            "冪冪復蒼蒼，微和傍早陽。",
            "前春寒已盡，待閏日猶長。",
            "柳變雖因雨，花遲豈爲霜。",
            "自茲延聖曆，誰不駐年光。"
        ],
        "title": "閏春",
        "id": "04cb418e-1a3f-487d-b3c3-4b4beb822fda"
    },
    {
        "author": "方干",
        "paragraphs": [
            "疊葉與高節，俱從毫末生。",
            "流傳千古譽，研鍊十年情。",
            "向月本無影，臨風疑有聲。",
            "吾家釣臺畔，似此兩三莖。"
        ],
        "title": "方著作畫竹",
        "id": "ccceb8ba-2faf-41b6-86fe-4cf0d7609dca"
    },
    {
        "author": "方干",
        "paragraphs": [
            "平明方發盡，爲待好風吹。",
            "不見移來日，先愁落去時。",
            "濃香薰疊葉，繁朵壓卑枝。",
            "坐看皆終夕，遊蜂似有期。"
        ],
        "title": "題友人山花",
        "id": "d5705d7d-10e8-422f-945c-e56061f5f416"
    },
    {
        "author": "方干",
        "paragraphs": [
            "幾生餘習在，時復作微吟。",
            "坐夏莓苔合，行禪檜柏深。",
            "入山成白首，學道是初心。",
            "心地不移變，徒云寒暑侵。"
        ],
        "title": "贈詩僧懷靜",
        "id": "0d8e1226-937d-46b3-83f8-c071463ac5e4"
    },
    {
        "author": "方干",
        "paragraphs": [
            "理論與妙用，皆從人外來。",
            "山河澄正氣，雪月助宏才。",
            "傲世寄漁艇，藏名歸酒杯。",
            "升沈在方寸，即恐起風雷。"
        ],
        "title": "贈許牘秀才",
        "id": "2943d552-63b0-456f-9da9-a7cf0735c907"
    },
    {
        "author": "方干",
        "paragraphs": [
            "至業是至寶，莫過心自知。",
            "時情如甚暢，天道即無私。",
            "入洛霜霰苦，離家蘭菊衰。",
            "焚舟不回顧，薄暮又何之。"
        ],
        "title": "送于丹",
        "id": "6d1354ef-d056-45b8-b3d0-c571af440158"
    },
    {
        "author": "方干",
        "paragraphs": [
            "滄茫大荒外，風教即難知。",
            "連夜揚帆去，經年到岸遲。",
            "波濤含左界，星斗定東維。",
            "或有歸風便，當爲相見期。"
        ],
        "title": "送人遊日本國",
        "id": "1c9bbf31-a372-4b6d-8c81-36c2b0eb7a66"
    },
    {
        "author": "方干",
        "paragraphs": [
            "日月晝夜轉，年光難駐留。",
            "軒窗才過雨，枕簟即知秋。",
            "草際鳥行出，溪中虹影收。",
            "唯君壯心在，應笑臥滄洲。"
        ],
        "title": "東溪言事寄于丹",
        "id": "3f9b15c7-c353-48fd-951a-3acc4ee43150"
    },
    {
        "author": "方干",
        "paragraphs": [
            "一瞬即七里，箭馳猶是難。",
            "檣邊走嵐翠，枕底失風湍。",
            "但訝猨鳥定，不知霜月寒。",
            "前賢竟何益，此地誤垂竿。"
        ],
        "title": "暮發七里灘夜泊嚴光臺下",
        "id": "86ed3878-bba1-474c-92c3-f29908bb7bb9"
    },
    {
        "author": "方干",
        "paragraphs": [
            "氣象四時清，無人畫得成。",
            "衆山寒疊翠，兩派綠分聲。",
            "坐月何曾夜，聽松不似晴。",
            "混元融結後，便有此溪名。"
        ],
        "title": "處州洞溪",
        "id": "330e085f-4b9e-413e-9281-e4753fc5a4b3"
    },
    {
        "author": "方干",
        "paragraphs": [
            "水木深不極，似將星漢連。",
            "中州唯此地，上界別無天。",
            "雪折停猨樹，花藏浴鶴泉。",
            "師爲終老意，日日復年年。"
        ],
        "title": "稱心寺中島",
        "id": "520556ce-3f7f-41f5-98fe-7a66e6e7227b"
    },
    {
        "author": "方干",
        "paragraphs": [
            "地氣寒不暢，嚴風無定時。",
            "挑燈青燼少，呵筆尺書遲。",
            "白兔沒已久，晨雞僵未知。",
            "竚看開聖曆，喧煦立爲期。"
        ],
        "title": "歲晚苦寒",
        "id": "32fdf308-96cd-4f85-9759-81c2500d4986"
    },
    {
        "author": "方干",
        "paragraphs": [
            "未問移栽日，先愁落地時。",
            "疎中從間葉，密處莫燒枝。",
            "郢客教誰探，胡蜂是自知。",
            "周回兩三步，常有醉鄉期。"
        ],
        "title": "杜鵑花",
        "id": "5ed1226c-2321-4a25-ade8-2929fe0f2c87"
    },
    {
        "author": "方干",
        "paragraphs": [
            "散拙亦自遂，麤將猨鳥同。",
            "飛泉高瀉月，獨樹逈含風。",
            "果落盤盂上，雲生篋笥中。",
            "未甘明聖日，終作釣漁翁。"
        ],
        "title": "山中",
        "id": "d7d2a57b-425a-47a7-b2a6-e0e2f18ad089"
    },
    {
        "author": "方干",
        "paragraphs": [
            "兒童戲穿鑿，咫尺見津涯。",
            "蘚岸和纖草，松泉濺淺沙。",
            "光含半牀月，影入一枝花。",
            "到此無醒日，當時有習家。"
        ],
        "title": "路支使小池",
        "id": "5b610d25-f37d-4ac4-ac2a-7b467aeab436"
    },
    {
        "author": "方干",
        "paragraphs": [
            "師爲衆人重，始得衆人師。",
            "年到白頭日，行如新戒時。",
            "缾添放魚澗，窗逈褭猿枝。",
            "此地堪終老，迷癡自不知。"
        ],
        "title": "清源標公",
        "id": "00751342-bbcf-49ed-bf65-9959762a06be"
    },
    {
        "author": "方干",
        "paragraphs": [
            "飛泉濺禪石，缾注亦生苔。",
            "海上山不淺，天邊人自來。",
            "長年隨檜柏，獨夜任風雷。",
            "獵者聞疎磬，知師入定迴。"
        ],
        "title": "題雪竇禪師壁",
        "id": "959dbe2a-b2da-4c33-b668-9df20b9af13c"
    },
    {
        "author": "方干",
        "paragraphs": [
            "風濤匝山寺，磬韻達漁船。",
            "此處別師久，遠懷無信傳。",
            "月華妨靜燭，鳥語答幽禪。",
            "已見如如理，灰心應不然。"
        ],
        "title": "重寄金山寺僧",
        "id": "ef9c43ce-c331-4ad0-a52a-da9d765271b0"
    },
    {
        "author": "方干",
        "paragraphs": [
            "才高登上第，孝極歿廬塋。",
            "一命何無定，片言徒有聲。",
            "故園花自發，新塚月初明。",
            "寂寞重泉裏，豈知春物榮。"
        ],
        "title": "哭胡珪",
        "id": "8f3e181f-cc78-47e9-a3d1-a64fcf3b7eb3"
    },
    {
        "author": "方干",
        "paragraphs": [
            "清規暫趨府，獨立與誰親。",
            "遂性無非酒，求閑却愛貧。",
            "林泉應入夢，印綬莫留人。",
            "王事聞多暇，吟來幾首新。"
        ],
        "title": "與清溪趙明府",
        "id": "430f8354-f18e-4ad5-bf56-48cb21a7df37"
    },
    {
        "author": "方干",
        "paragraphs": [
            "俸祿三年後，程途一月間。",
            "舟中非客路，鏡裏是家山。",
            "密雪霑行袂，離杯變別顏。",
            "古人唯賀滿，今挈解由還。"
        ],
        "title": "送剡縣陳永秩滿歸越",
        "id": "0af0a74b-6ea4-4991-a64c-37f452e4105c"
    },
    {
        "author": "方干",
        "paragraphs": [
            "暮齒甘衰謝，逢人惜別離。",
            "青山前代業，老樹此身移。",
            "買藥將衣盡，尋方見字遲。",
            "如何鑷殘鬢，覽鏡變成絲。"
        ],
        "title": "示鄉叟",
        "id": "ae2b08be-ec91-4d23-8dbc-272e8b814f59"
    },
    {
        "author": "方干",
        "paragraphs": [
            "得路到深寺，幽虛曾識名。",
            "蘚濃陰砌古，煙起暮香生。",
            "曙月落松翠，石泉流梵聲。",
            "聞僧說真理，煩惱自然輕。"
        ],
        "title": "遊竹林寺",
        "id": "3a23b415-da76-496d-a249-e827701da499"
    },
    {
        "author": "方干",
        "paragraphs": [
            "問道遠相訪，無人覺路長。",
            "夜深回釣檝，月影出書林。",
            "蟬噪蓼花發，禽來山果香。",
            "多時欲歸去，西望又斜陽。"
        ],
        "title": "陸處士別業",
        "id": "cd73391b-28e2-47d6-98c5-1f0dd512f531"
    },
    {
        "author": "方干",
        "paragraphs": [
            "坐來藂木大，誰見入嵒年。",
            "多病長留藥，無憂亦是禪。",
            "搘牀移片石，舂粟引高泉。",
            "盡願求心法，逢誰即擬傳。"
        ],
        "title": "贈中岳僧",
        "id": "c2e63615-7b07-4e87-b53e-b02d641f8a6b"
    },
    {
        "author": "方干",
        "paragraphs": [
            "亂山重復疊，何路訪先生。",
            "豈料多才者，空垂不世名閑曹猶得醉，薄俸亦勝耕。",
            "莫問吟詩石，年年芳草平。"
        ],
        "title": "寄普州賈司倉島",
        "id": "2239a873-dbc7-45d7-a297-1d3aa0f2fe1e"
    },
    {
        "author": "方干",
        "paragraphs": [
            "去住如雲鶴，飄然不可留。",
            "何山逢後夏，一食在孤舟。",
            "細雨蓮塘晚，疎蟬橘岸秋。",
            "應懷舊溪月，夜過石窗流。"
        ],
        "title": "送鏡空上人遊江南",
        "id": "128f52c6-06a9-4066-b17e-a1c180217db8"
    },
    {
        "author": "方干",
        "paragraphs": [
            "篳門惆悵內，時節暗來頻。",
            "每見新正雪，長思故國春。",
            "雲西斜去雁，江上未歸人。",
            "又一年爲客，何媒得到秦。"
        ],
        "title": "新正",
        "id": "64996b37-9d84-497c-9c25-ac280b138765"
    },
    {
        "author": "方干",
        "paragraphs": [
            "寂寂永宮裏，天師朝禮聲。",
            "步虛聞一曲，渾欲到三清。",
            "瑞草秋風起，仙堦夜月明。",
            "多年遠塵意，此地欲鋪平。"
        ],
        "title": "夜聽步虛",
        "id": "9a3f5069-b98e-449b-a61c-59a1db20801c"
    },
    {
        "author": "方干",
        "paragraphs": [
            "師步有雲隨，師情唯鶴知。",
            "蘿迷收{艹/朮}路，雪隔出溪時。",
            "竹狖窺沙井，巖禽停檜枝。",
            "由來傲卿相，臥穩答書遲。"
        ],
        "title": "題碧溪山禪老",
        "id": "c894ea12-d454-4e07-bb6b-1c9ceec478a4"
    },
    {
        "author": "方干",
        "paragraphs": [
            "雙扉檜下開，寄宿石房苔。",
            "幡北燈花動，城西雪霰來。",
            "收棊想雲夢，罷茗議天台。",
            "同憶前年臘，師初白閣回。"
        ],
        "title": "寒食宿先天寺無可上人房",
        "id": "e53c7dfa-6d87-4122-8cd6-261901a57ca6"
    },
    {
        "author": "方干",
        "paragraphs": [
            "涼霄煙靄外，三五玉蟾秋。",
            "列野星辰正，當空鬼魅愁。",
            "泉澄寒魄瑩，露滴冷光浮。",
            "未折青青桂，吟看不忍休。"
        ],
        "title": "中秋月",
        "id": "2c943c10-ea7d-4271-aacc-d33a5b87ce6f"
    },
    {
        "author": "方干",
        "paragraphs": [
            "空爲梁甫吟，誰竟是知音。",
            "風雪生寒夜，鄉園來舊心。",
            "滄江孤棹逈，白閣一鐘深。",
            "君子久忘我，此懷甘自沈。"
        ],
        "title": "暮冬書懷呈友人",
        "id": "582a27dc-0a99-47d2-a859-8a9b95bb7a42"
    },
    {
        "author": "方干",
        "paragraphs": [
            "忘機室亦空，禪與沃州同。",
            "唯有半庭竹，能生竟日風。",
            "思山海月上，出定印香終。",
            "繼後傳衣者，還須立雪中。"
        ],
        "title": "贈江南僧",
        "id": "d4d0cc8b-cb2e-412d-a446-a176ffffe758"
    },
    {
        "author": "方干",
        "paragraphs": [
            "搖曳惹風吹，臨堤軟勝絲。",
            "態濃誰爲識，力弱自難持。",
            "學舞枝翻袖，呈妝葉展眉。",
            "如何一攀折，懷友又題詩。"
        ],
        "title": "柳",
        "id": "ef0dace3-e56c-4647-8c04-778b3ec84416"
    },
    {
        "author": "方干",
        "paragraphs": [
            "受詔從華省，開旗發帝州。",
            "野煙新驛曙，殘照古山秋。",
            "樹勢連巴沒，江聲入楚流。",
            "唯應化行後，吟句上閑樓。"
        ],
        "title": "送姚合員外赴金州",
        "id": "67cfb00b-b7fb-4f48-824c-e942a27a8bfc"
    },
    {
        "author": "方干",
        "paragraphs": [
            "遙遙去舸新，浸郭葦兼蘋。",
            "樹列巢灘鶴，鄉多釣浦人。",
            "虹分陽羨雨，浪隔廣陵春。",
            "知竟三年秩，琴書外是貧。"
        ],
        "title": "送江陰霍明府之任",
        "id": "3766d1a6-b5d4-4f74-ba93-c9fa0a497af1"
    },
    {
        "author": "方干",
        "paragraphs": [
            "南行無俗侶，秋雁與寒雲。",
            "野趣自多愜，鄉名人共聞。",
            "吳山中路斷，淛水半江分。",
            "此地登臨慣，攄情一送君。"
        ],
        "title": "送友及第歸淛東",
        "id": "9a3a597e-db3d-40a3-8927-47550775edf8"
    },
    {
        "author": "方干",
        "paragraphs": [
            "趍世非身事，山中適性情。",
            "野花多異色，幽鳥少凡聲。",
            "樹影搜涼臥，苔光破碧行。",
            "閑尋採藥處，仙路漸分明。"
        ],
        "title": "山中即事",
        "id": "c626fcd6-22e5-4865-9a8e-1470243c9386"
    },
    {
        "author": "方干",
        "paragraphs": [
            "弭節齊安郡，孤城百戰殘。",
            "傍村林有虎，帶郭縣無官。",
            "暮角梅花怨，清江桂影寒。",
            "黍離緣底事，撩我起長歎。"
        ],
        "title": "過黃州作",
        "id": "1c2723ad-321e-4af7-9aa1-d252731e0d50"
    },
    {
        "author": "方干",
        "paragraphs": [
            "晨雞兩遍報更闌，刁斗無聲曉漏乾。",
            "暖日映山調正氣，東風入樹舞殘寒。",
            "軒車欲識人間感，獻歲須來帝里看。",
            "纔酌屠蘇定年齒，坐中惟笑鬢毛斑。"
        ],
        "title": "元日",
        "id": "74a6951a-81f5-427a-b059-be5ad4f56372"
    },
    {
        "author": "方干",
        "paragraphs": [
            "展翅開帆秪待風，吹噓成事古今同。",
            "已呼斷雁歸行裏，全勝枯鱗在轍中。",
            "若許死前恩少報，終期言下命潛通。",
            "臨岐再拜無餘事，願取文章達聖聰。"
        ],
        "title": "別從兄郜",
        "id": "88d93546-b84b-4852-9106-4aa36a944fe0"
    },
    {
        "author": "方干",
        "paragraphs": [
            "分手頻曾變寒暑，迢迢遠意各何如。",
            "波濤一阻兩鄉夢，歲月無過雙鯉魚。",
            "吟處落花藏筆硯，睡時斜雨濕圖書。",
            "此來俗輩皆疎我，唯有故人心不疎。"
        ],
        "title": "寄江陵王少府",
        "id": "049d78d9-0440-4e3a-9e8c-03351c35c1ec"
    },
    {
        "author": "方干",
        "paragraphs": [
            "曙後月華猶冷濕，自知坐臥逼天宮。",
            "晨雞未暇鳴山底，早日先來照屋東。",
            "人世驅馳方丈內，海波搖動一杯中。",
            "伴師長住應難住，歸去仍須入俗籠。"
        ],
        "title": "題睦州烏龍山禪居",
        "id": "efec4dcb-35ba-4a3b-8937-15b9cc95f65e"
    },
    {
        "author": "方干",
        "paragraphs": [
            "雖云聖代識賢明，自是山河應數生。",
            "大雅篇章無弟子，高門世業有公卿。",
            "入樓早月中秋色，遶郭寒潮半夜聲。",
            "白屋青雲至懸闊，愚儒肝膽若爲傾。"
        ],
        "title": "寄杭州于郎中",
        "id": "6f6a63fc-dea5-420a-98cd-e68f033e6ed3"
    },
    {
        "author": "方干",
        "paragraphs": [
            "青雲直上路初通，已在明君倚注中。",
            "欲遣爲霖安九有，先令作相贊東宮。",
            "自從忠讜承天睠，更用文篇續國風。",
            "最是何人感恩德，謝敷星下釣漁翁。"
        ],
        "title": "寄靈武胡常侍",
        "id": "4e9821fd-2707-408c-a964-9f4a962bf4a9"
    },
    {
        "author": "方干",
        "paragraphs": [
            "海內芳聲誰可竝，承家三代相門深。",
            "剖符已副東人望，援筆曾傳聖主心。",
            "此地清廉惟飲水，四方焦熱待爲霖。",
            "他年莫學鴟夷子，遠泛扁舟用鑄金。"
        ],
        "title": "上張舍人",
        "id": "5eae777f-8dcc-4fbf-8a7e-a49c98f91eba"
    },
    {
        "author": "方干",
        "paragraphs": [
            "因君貳邑藍溪上，遣我維舟紅葉時。",
            "共向鄉中非半面，俱驚鬢裏有新絲。",
            "竚看孤潔成三考，應笑愚疎捨一枝。",
            "貌似故人心尚喜，相逢況是舊相知。"
        ],
        "title": "題慈溪張丞壁",
        "id": "a6fc0aae-c655-4432-9a0e-98a4aa985c3d"
    },
    {
        "author": "方干",
        "paragraphs": [
            "隔竹每呼皆得應，二心親熟更如何。",
            "文章鍛鍊猶相似，年齒參差不校多。",
            "雨後卷簾看越嶺，更深欹枕聽湖波。",
            "朝昏幸得同醒醉，遮莫光陰自下坡。"
        ],
        "title": "贈鄰居袁明府",
        "id": "6e022ea6-7a91-4af3-aac0-e25f22f753d9"
    },
    {
        "author": "方干",
        "paragraphs": [
            "池亭纔有二三畝，風景勝於千萬家。",
            "瑟瑟林排全巷竹，猩猩血染半園花。",
            "竝牀欹枕逢春盡，援筆持杯到日斜。",
            "丱角相知成白首，而今歡笑莫咨嗟。"
        ],
        "title": "孫氏林亭",
        "id": "c6ea1d13-938a-4f3e-a1a2-55207b23d391"
    },
    {
        "author": "方干",
        "paragraphs": [
            "謝守登城對遠峰，金英泛泛滿金鍾。",
            "樓頭風景八九月，牀下水雲千萬重。",
            "紅斾朝昏雖許近，清才今古定難逢。",
            "鯉魚縱是凡鱗鬣，得在膺門合作龍。"
        ],
        "title": "漳州陽亭言事寄于使君",
        "id": "fd89828b-ef35-48f0-898d-c944feb0a50e"
    },
    {
        "author": "方干",
        "paragraphs": [
            "二年朝夜見雙旌，心魄知恩夢亦驚。",
            "幽賤麤能分菽麥，從容豈合遇公卿。",
            "吹噓若自毫端出，羽翼應從肉上生。",
            "却恨此身唯一死，空將一死報猶輕。"
        ],
        "title": "別胡中丞",
        "id": "53d6b63f-37b6-45d6-a01f-ae1128cd5770"
    },
    {
        "author": "方干",
        "paragraphs": [
            "步步勢穿江底去，此中危滑轉身難。",
            "下蒸陰氣松蘿濕，外制溫風杖屨寒。",
            "數里煙雲方覺異，前程世界更應寬。",
            "由來委曲尋仙路，不似先生換骨丹。"
        ],
        "title": "遊張公洞寄陶校書",
        "id": "1e0380b1-949f-495a-b793-965c5590f4fb"
    },
    {
        "author": "方干",
        "paragraphs": [
            "豈知平地似天台，朱戶深沈別徑開。",
            "曳響露蟬穿樹去，斜行沙鳥向池來。",
            "窗中早月當琴榻，墻上秋山入酒杯。",
            "何事此中如世外，應緣羊祜是仙才。"
        ],
        "title": "題睦州郡中千峰榭",
        "id": "ad92e00b-71d8-4b50-9730-e8c57b455288"
    },
    {
        "author": "方干",
        "paragraphs": [
            "楊震東來是宦遊，政成登此自消憂。",
            "草中白道穿村去，樹裏清溪照郭流。",
            "縱目四山宜永日，開襟五月似高秋。",
            "不知縣籍添新戶，但見川原桑柘稠。"
        ],
        "title": "登新城縣樓贈蔡明府",
        "id": "b83f6e50-25f4-4bc8-bce6-5c156c0a6024"
    },
    {
        "author": "方干",
        "paragraphs": [
            "避石攀蘿去不迷，行時舉步似丹梯。",
            "東軒海日已先照，下界晨雞猶未啼。",
            "郭裏雲山全占寺，村前竹樹半藏溪。",
            "謝公吟望多來此，此地應將峴首齊。"
        ],
        "title": "和于中丞登扶風亭",
        "id": "a7fc9e84-5406-414d-b84e-d6cfeaf18d2f"
    },
    {
        "author": "方干",
        "paragraphs": [
            "溪勢盤回繞郡流，饒陽春色滿溪樓。",
            "豈唯啼鳥催人醉，更有繁花笑客愁。",
            "蹇拙命中迷直道，仁慈風裏駐扁舟。",
            "膺門若感深恩去，終殺微軀未足酬。"
        ],
        "title": "贈信州高員外",
        "id": "23890fc3-a94b-4440-858e-a0e4359cbc09"
    },
    {
        "author": "方干",
        "paragraphs": [
            "漳南罷郡如之任，二十四州相次迎。",
            "泊岸旗幡郵吏拜，連山風雨探人行。",
            "月中倚棹吟漁浦，花底垂鞭醉鳳城。"
        ],
        "title": "漳州于使君罷郡如之任漳南去上國二十四州使君無非親故",
        "id": "97ffa4ab-cabb-4bc5-804a-d51ea5afdfc5"
    },
    {
        "author": "方干",
        "paragraphs": [
            "天遣相門延積慶，今同太廟薦嘉賓。",
            "柳條此日同誰折，桂樹明年爲爾春。",
            "倚棹寒吟漁浦月，垂鞭醉入鳳城塵。",
            "由來不要文章得，要且文章出衆人。"
        ],
        "title": "送弟子伍秀才赴舉",
        "id": "fdec4fa2-f3a0-4ff0-a2e7-df910aa4d5f8"
    },
    {
        "author": "方干",
        "paragraphs": [
            "都緣相府有宗兄，却恐妨君正路行。",
            "石上長松自森秀，雪中孤玉更凝明。",
            "西陵曉月中秋色，北固軍鼙半夜聲。",
            "幸有清才與洪筆，何愁高節不公卿。"
        ],
        "title": "貽高讜",
        "id": "ed461f61-6556-44c0-a5ef-5495da32eeec"
    },
    {
        "author": "方干",
        "paragraphs": [
            "坐看孤峭却勞神，還是微吟到日曛。",
            "松鶴認名呼得下，沙蟬飛處聽猶聞。",
            "夜闌亦似深山月，雨後唯關滿屋雲。",
            "便此逍遙應不易，朱衣紅斾未容君。"
        ],
        "title": "題長洲陳明府小亭",
        "id": "b730dd33-0194-4192-ba53-6fd2400e3ad8"
    },
    {
        "author": "方干",
        "paragraphs": [
            "到縣却應嫌水闊，離家終是見山疎。",
            "笙歌不駐難辭酒，舟檝將行負擔書。",
            "爲政必能安楚老，向公猶可釣淮魚。",
            "鸞凰取便多如此，掠地斜飛上太虛。"
        ],
        "title": "送朱二十赴漣水",
        "id": "beb07467-6eed-45ec-bc9d-d7d5b25d3786"
    },
    {
        "author": "方干",
        "paragraphs": [
            "上德由來合動天，旌旗到日是豐年。",
            "羣書已熟無人似，五字研成舉世傳。",
            "莫道政聲同宇宙，須知紫氣滿山川。",
            "豈唯里巷皆蘇息，猶有恩波及釣船。"
        ],
        "title": "德政上睦州胡中丞",
        "id": "51229c91-cca0-47c8-a852-df998ee7bc06"
    },
    {
        "author": "方干",
        "paragraphs": [
            "封匏寄酒提攜遠，織籠盛梅答贈遲。",
            "九度攪和誰用法，四邊窺摘自攀枝。",
            "罇罍泛蟻堪嘗日，童稚驅禽欲熟時。",
            "畢卓醉狂潘氏少，傾來擲去恰相宜。"
        ],
        "title": "袁明府以家醖寄余余以山梅答贈非唯四韻兼亦雙關",
        "id": "34a43b74-4edd-44bb-ae10-2f9e13dc7730"
    },
    {
        "author": "方干",
        "paragraphs": [
            "能除疾瘼似良醫，一郡鄉風當日移。",
            "身貴久離行藥伴，才高獨作後人師。",
            "春遊下馬皆成醼，吏散看山即有詩。",
            "借問公方與文道，而今中夏更傳誰。"
        ],
        "title": "上杭州姚郎中",
        "id": "85ae6a7f-804d-4e56-9530-46037811b29d"
    },
    {
        "author": "方干",
        "paragraphs": [
            "君辭舊里一年期，藝至心身亦自知。",
            "尊盡離人看北斗，月寒驚鵲繞南枝。",
            "書迴冊市砧應絕，棹出村潭菊未衰。",
            "與爾相逢終不遠，昨聞秘監在台墀。"
        ],
        "title": "送葉秀才赴舉兼呈呂少監",
        "id": "2d9229ab-880d-442a-bb15-0f3766fdbefa"
    },
    {
        "author": "方干",
        "paragraphs": [
            "激箭溪湍勢莫憑，飄然一葉若爲乘。",
            "仰瞻青壁開天罅，斗轉寒灣避石稜。",
            "巢鳥夜驚離島樹，啼猿晝怯下巖藤。",
            "此中明日尋知己，恐似龍門不易登。"
        ],
        "title": "自縉雲赴郡溪流百里輕棹一發曾不崇朝敘事四韻寄獻段郎中",
        "id": "d3aaf758-19a6-407d-b2e8-37be27d5c577"
    },
    {
        "author": "方干",
        "paragraphs": [
            "不獨閑花不共時，一株寒豔尚參差。",
            "凌晨未噴含霜朵，應候先開亞水枝。",
            "芬郁合將蘭竝茂，凝明應與雪相宜。",
            "謝公吟賞愁飄落，可得更拈長笛吹。"
        ],
        "title": "胡中丞早梅",
        "id": "65a418eb-3ed3-4581-8772-7c5d32023d24"
    },
    {
        "author": "方干",
        "paragraphs": [
            "借問庭芳早晚栽，座中疑展畫屏開。",
            "花分淺淺臙脂臉，葉墮殷殷膩粉腮。",
            "紅砌不須誇芍藥，白蘋何用逞重臺。",
            "慇懃爲報看花客，莫學遊蜂日日來。"
        ],
        "title": "牡丹",
        "id": "1f175f8d-0a34-47c7-aaf5-6851c06cac2a"
    },
    {
        "author": "方干",
        "paragraphs": [
            "險峭雖從筆下成，精能皆自意中生。",
            "倚雲孤檜知無朽，挂壁高泉似有聲。",
            "轉扇驚波連岸動，迴燈落日向山明。",
            "小年師祖過今祖，異域應傳項信名。"
        ],
        "title": "觀項信水墨",
        "id": "6f535e3b-37eb-4733-9014-658a90e965c4"
    },
    {
        "author": "方干",
        "paragraphs": [
            "醉吟雪月思深苦，思苦神勞華髪生。",
            "自學古賢修靜節，唯應野鶴識高情。",
            "細泉出石飛難盡，孤燭和雲濕不明。",
            "何事嬾於嵇叔夜，更無書札答公卿。"
        ],
        "title": "書桃花塢周處士壁",
        "id": "4af061fd-f83e-4f62-954c-0c43a1a52d40"
    },
    {
        "author": "方干",
        "paragraphs": [
            "少小高眠無一事，五侯勳盛欲如何。",
            "湖邊倚仗寒吟苦，石上橫琴夜醉多。",
            "鳥自樹梢隨果落，人從窗外卸帆過。",
            "由來朝市爲真隱，可要棲身向薜蘿。"
        ],
        "title": "題桐廬謝逸人江居",
        "id": "6ef6063d-a846-408a-8bd0-03b414728b00"
    },
    {
        "author": "方干",
        "paragraphs": [
            "密片無聲急復遲，紛紛猶勝落花時。",
            "從容不覺藏苔逕，宛轉偏宜傍柳絲。",
            "透室虛明非月照，滿空迴散是風吹。",
            "高人坐臥才方逸，援筆應成六出詞。"
        ],
        "title": "敘雪寄喻鳧",
        "id": "1bd00edd-4bb4-4361-91ec-5d936ba754eb"
    },
    {
        "author": "方干",
        "paragraphs": [
            "密片繁聲旋不銷，縈風雜霰轉飄颻。",
            "澄江莫蔽長流色，衰柳難黏自動條。",
            "濕氣添寒酤酒夜，素花迎曙卷簾朝。",
            "此時明逕無行跡，唯望徽之問寂寥。"
        ],
        "title": "又敘雪寄喻鳧",
        "id": "0013efd8-546f-4eaa-8152-876fbad71de5"
    },
    {
        "author": "方干",
        "paragraphs": [
            "寒空此夜落文星，星落文留萬古名。",
            "入室幾人成弟子，爲儒是處哭先生。",
            "家無諫草逢明代，國有遺篇續正聲。",
            "曉向平原陳葬禮，悲風吹雨濕銘旌。"
        ],
        "title": "哭秘書姚少監",
        "id": "580d7c16-f26c-4682-b843-92dc7227880d"
    },
    {
        "author": "方干",
        "paragraphs": [
            "北人雖泛南流水，稱意南行莫恨賒。",
            "道路先經毛竹嶺，風煙漸近刺桐花。",
            "舟停漁浦猶爲客，縣入樵溪似到家。",
            "下馬政聲王事少，應容閑吏日高衙。"
        ],
        "title": "送人宰永泰",
        "id": "55c08e91-b311-45bc-b944-4fb7d5edbe43"
    },
    {
        "author": "方干",
        "paragraphs": [
            "舉目縱然非我有，思量似在故山時。",
            "鶴盤遠勢投孤嶼，蟬曳殘聲過別枝。",
            "涼月照窗欹枕倦，澄泉遶石泛觴遲。",
            "青雲未得平行去，夢到江南身旅羇。"
        ],
        "tags": [
            "思乡",
            "感伤",
            "写景"
        ],
        "title": "旅次洋州寓居郝氏林亭",
        "id": "49a003d9-bac0-4745-9dc2-58fb0c2fb266"
    },
    {
        "author": "方干",
        "paragraphs": [
            "聖代諫臣停諫舌，求歸故里傲雲霞。",
            "溪頭講樹纜漁艇，篋裏朝衣輸酒家。",
            "但愛身閑辭祿俸，那嫌歲計在桑麻。",
            "我來幸與諸生異，問答時容近絳紗。"
        ],
        "title": "茅山贈洪拾遺",
        "id": "d14107ed-9502-4b0e-ab11-ffa35978b7a9"
    },
    {
        "author": "方干",
        "paragraphs": [
            "爲是仙才登望處，風光便似武陵春。",
            "閑花半落猶迷蝶，白鳥雙飛不避人。",
            "樹影興餘侵枕簟，荷香坐久著衣巾。",
            "暫來此地非多日，明主那容借寇恂。"
        ],
        "title": "睦州呂郎中郡中環溪亭",
        "id": "1e5d4e6e-dd62-4def-8857-9a7a1bf525e6"
    },
    {
        "author": "方干",
        "paragraphs": [
            "少微夜夜當仙掌，更有何人在此居。",
            "花月舊應看浴鶴，松蘿本自伴刪書。",
            "素琴醉去經宵枕，衰髪寒來向日梳。",
            "故國多年歸未遂，因逢此地憶君廬。"
        ],
        "title": "贈華陰隱者",
        "id": "698985e5-f06c-4ea2-af3e-599b9e7ca958"
    },
    {
        "author": "方干",
        "paragraphs": [
            "昔用雄才登上第，今將重德合明君。",
            "苦心多爲安民術，援筆皆成出世文。",
            "寒角細吹孤嶠月，秋濤橫卷半江雲。",
            "掠天逸勢應非久，一鶚那棲衆鳥羣。"
        ],
        "title": "上杭州杜中丞",
        "id": "9e4e4ba5-3431-47b0-ae7f-cf18fb9b02a3"
    },
    {
        "author": "方干",
        "paragraphs": [
            "幸見仙才領郡初，郡城孤峭似仙居。",
            "杉蘿色裏遊亭榭，瀑布聲中閱簿書。",
            "德重自將天子合，情高元與世人疎。",
            "寒潭是處清連底，賓席何心望食魚。"
        ],
        "title": "贈處州段郎中",
        "id": "0d049c01-a2b0-4d7e-bda5-6fa098dd100f"
    },
    {
        "author": "方干",
        "paragraphs": [
            "砌下松巔有鶴棲，孤猿亦在鶴邊啼。",
            "臥聞雷雨歸巖早，坐見星辰去地低。",
            "一逕穿緣應就郭，千花掩映似無溪。",
            "是非生死多憂惱，此日蒙師爲破迷。"
        ],
        "title": "書法華寺上方禪壁",
        "id": "bf0fab86-68e7-439a-a314-53db63afebe6"
    },
    {
        "author": "方干",
        "paragraphs": [
            "蘚榭莎亭蘿篠陰，依稀氣象似山林。",
            "橘枝亞路黃苞重，井脈牽湖碧甃深。",
            "稚子遮門留熟客，驚蟬入座避遊禽。",
            "四鄰不見孤高處，翻笑騰騰只醉吟。"
        ],
        "title": "書吳道隱林亭",
        "id": "64f0f921-339b-4608-9b43-830a0b49f218"
    },
    {
        "author": "方干",
        "paragraphs": [
            "去去凌晨迴見星，木蘭舟穩畫橈輕。",
            "白波潭上魚龍氣，紅樹林中雞犬聲。",
            "蜜炬燒殘銀漢昃，羽觴飛急玉山傾。",
            "此時檢點諸名士，却是漁翁無姓名。"
        ],
        "title": "陪王大夫泛湖",
        "id": "a0b41f5a-e7c8-48c7-bf5d-9ec3c8d713d9"
    },
    {
        "author": "方干",
        "paragraphs": [
            "高節何曾似任官，藥苗香潔備常餐。",
            "一分酒戶添猶得，五字詩名隱即難。",
            "笑我無媒生鶴髪，知君有意憶漁竿。",
            "明年莫便還家去，鏡裏雲山且共看。"
        ],
        "title": "贈會稽張少府",
        "id": "11bba374-5127-4853-9eae-e243cb86d54d"
    },
    {
        "author": "方干",
        "paragraphs": [
            "榮啓先生挾琴去，厭尋靈勝憶巖栖。",
            "白猿垂樹窗邊月，紅鯉驚鉤竹外溪。",
            "慣採藥苗供野饌，曾書蕉葉寄新題。",
            "古賢猶愴河梁別，未可怱怱便解攜。"
        ],
        "title": "送鄭台處士歸絳巖",
        "id": "dad56060-a0a2-4084-8b52-d172fd264080"
    },
    {
        "author": "方干",
        "paragraphs": [
            "積翠千層一徑開，遙盤山腹到瓊臺。",
            "藕花飄落前巖去，桂子流從別洞來。",
            "石上叢林礙星斗，窗邊瀑布走風雷。",
            "縱云孤鶴無留滯，定恐煙蘿不放迴。"
        ],
        "title": "因話天台勝異仍送羅道士",
        "id": "de86f00f-9cb8-416f-bfd8-1587f7a44a8f"
    },
    {
        "author": "方干",
        "paragraphs": [
            "日夜役神多損壽，先生下世未中年。",
            "撰碑縱託登龍伴，營奠應支賣鶴錢。",
            "孤壠陰風吹細草，空窗濕氣漬殘篇。",
            "人間別更無冤事，到此誰能與問天。"
        ],
        "title": "哭喻鳧先輩",
        "id": "01c487bc-5775-4c13-8a61-3216b4bbbc63"
    },
    {
        "author": "方干",
        "paragraphs": [
            "湖北湖西往復還，朝昏只處自由間。",
            "暑天移榻就深竹，月夜乘舟歸淺山。",
            "遶砌紫鱗欹枕釣，垂簷野果隔窗攀。",
            "古賢暮齒方如此，多笑愚儒鬢未斑。"
        ],
        "title": "湖北有茅齋湖西有松島輕棹往返頗諧素心因成四韻",
        "id": "314bd64b-c7d2-40e5-8c72-3c5677414ef2"
    },
    {
        "author": "方干",
        "paragraphs": [
            "慵拙幸便荒僻地，縱聽猨鳥亦何愁。",
            "偶斟藥酒欺梅雨，却著寒衣過麥秋。",
            "歲計有時添橡實，生涯一半在漁舟。",
            "世人若便無知己，應向此溪成白頭。"
        ],
        "title": "鑑湖西島言事",
        "id": "4d5603e7-c931-48b0-a94b-3be81dbda988"
    },
    {
        "author": "方干",
        "paragraphs": [
            "欹枕亦吟行亦醉，臥吟行醉更何營。",
            "貧來猶有故琴在，老去不過新髪生。",
            "山鳥踏枝紅果落，家童引釣白魚驚。",
            "潛夫自有孤雲侶，可要王侯知姓名。"
        ],
        "title": "山中言事",
        "id": "86eb8fc6-f33d-44a3-850a-2d879467406f"
    },
    {
        "author": "方干",
        "paragraphs": [
            "作尉孜孜更寒苦，操心至癖不爲清。",
            "雖將劍鶴支殘債，猶有歌篇取盛名。",
            "盡擬勤求爲弟子，皆將疑義問先生。",
            "與君相識因儒術，歲月彌多別有情。"
        ],
        "title": "贈蕭山彭少府",
        "id": "8aca568e-ef41-4db0-b1c0-7489e5640c45"
    },
    {
        "author": "方干",
        "paragraphs": [
            "縱居鼙角喧闐處，亦共雲溪邃僻同。",
            "萬慮全離方寸內，一生多在五言中。",
            "芰荷葉上難停雨，松檜枝間自有風。",
            "莫笑旅人終日醉，吾將大醉與禪通。"
        ],
        "title": "贈式上人",
        "id": "03368df1-771c-489b-964f-a094084d86ab"
    },
    {
        "author": "方干",
        "paragraphs": [
            "我愛君家似洞庭，衝灣潑岸夜波聲。",
            "蟾蜍影裏清吟苦，舴艋舟中白髮生。",
            "常共酒杯爲侶伴，復聞紗帽見公卿。",
            "莫言舉世無知己，自有孤雲識此情。"
        ],
        "tags": [
            "西湖",
            "洞庭湖"
        ],
        "title": "贈錢塘湖上唐處士",
        "id": "698608ee-0eff-4d41-9fd5-57bbd7991016"
    },
    {
        "author": "方干",
        "paragraphs": [
            "日與村家事漸同，燒松啜茗學鄰翁。",
            "池塘月撼芙蕖浪，窗戶涼生薜荔風。",
            "書幌晝昏嵐氣裏，巢枝俯折雪聲中。",
            "山陰釣叟無知己，窺鏡撏多鬢欲空。"
        ],
        "title": "山中言事",
        "id": "7e788505-144a-49bf-a394-5fdc3fd76a6f"
    },
    {
        "author": "方干",
        "paragraphs": [
            "芸香署裏從容步，陽羨山中嘯傲情。",
            "竿底紫鱗輸釣伴，花邊白犬吠流鶯。",
            "長潭五月含冰氣，孤檜中宵學雨聲。",
            "便泛扁舟應未得，鴟夷棄相始垂名。"
        ],
        "title": "題陶詳校書陽羨隱居",
        "id": "219840bc-43a1-4319-b302-8ee40a49b3c5"
    },
    {
        "author": "方干",
        "paragraphs": [
            "八月蕭條九月時，沙蟬海燕各分飛。",
            "杯盂未稱嘗生酒，砧杵先催試熟衣。",
            "泉漱玉聲衝石竇，橘垂朱實壓荆扉。",
            "無過縱有家山思，印綬留連爭得歸。"
        ],
        "title": "秋晚林中寄賓幕",
        "id": "e2f87f2a-df54-481f-9c30-f42de1929152"
    },
    {
        "author": "方干",
        "paragraphs": [
            "此日因師話鄉里，故鄉風土我偏諳。",
            "一枝竹葉如溪北，半樹梅花似嶺南。",
            "山夜獵徒多信犬，雨天村舍未催蠶。",
            "如今休作還家意，兩鬚垂絲已不堪。"
        ],
        "title": "與鄉人鑒休上人別",
        "id": "a79294e3-38ff-4617-bb89-b0ddbcc62ef0"
    },
    {
        "author": "方干",
        "paragraphs": [
            "自古主司看薦士，明年應是不參差。",
            "須憑吉夢爲先兆，必恐長才偶盛時。",
            "北闕上書衝雪早，西陵中酒趂潮遲。",
            "郄詵可要真消息，只向春前便得知。"
        ],
        "title": "送王霖赴舉",
        "id": "7bdd79ba-21f7-467d-96a0-a6201acfc39c"
    },
    {
        "author": "方干",
        "paragraphs": [
            "甸外山川無越國，依稀只似劍門西。",
            "鏡中疊浪搖星斗，城上繁花咽鼓鼙。",
            "斷臂青猿啼玉笥，成行白鳥下耶溪。",
            "此中曾是同遊處，迢遞尋君夢不迷。"
        ],
        "title": "思越中舊遊寄友",
        "id": "1d0bd591-16cb-4cbb-8082-517f3c5ef211"
    },
    {
        "author": "方干",
        "paragraphs": [
            "仙舟仙藥醉行春，上界稀逢下界人。",
            "綺繡峰前聞野鶴，旌旗影裏見遊鱗。",
            "澄潭徹底齊心鏡，雜樹含芳讓錦茵。",
            "凡許從容誰不幸，就中光顯是州民。"
        ],
        "title": "陪胡中丞泛湖",
        "id": "93e8fe54-0498-46a2-8564-59cf7b27ea50"
    },
    {
        "author": "方干",
        "paragraphs": [
            "紛紜宛轉更堪看，壓竹摧巢井徑漫。",
            "風柳細條粘不得，春溪綠色蔽應難。",
            "清輝直認中庭月，濕氣偏添半夜寒。",
            "謝守來吟才更逸，郢詞先至彩毫端。"
        ],
        "title": "敘雪獻員外",
        "id": "d2c3b930-6ef4-4548-8dd8-f544f2381e79"
    },
    {
        "author": "方干",
        "paragraphs": [
            "大志無心守章句，終懷上畧致殊功。",
            "保寧帝業青萍在，投棄儒書絳帳空。",
            "密雪曙連葱嶺道，青松夜起柳營風。",
            "將星依舊當文座，應念愚儒命未通。"
        ],
        "title": "王將軍",
        "id": "5e08d19b-a0bb-48dc-b561-1ec365edbf2f"
    },
    {
        "author": "方干",
        "paragraphs": [
            "重疊山前對酒罇，騰騰兀兀度朝昏。",
            "平明疎磬白雲寺，遙夜孤砧紅葉村。",
            "去鳥豈知煙樹遠，驚魚應覺露荷翻。",
            "旅人寄食逢黃菊，每見故人思故園。"
        ],
        "title": "陽亭言事獻漳州于使君",
        "id": "19118f03-caa0-4c76-9dcf-582138961a18"
    },
    {
        "author": "方干",
        "paragraphs": [
            "亭際夭妍日日看，每朝顏色一般般。",
            "滿枝猶待春風力，數朵先欺臘雪寒。",
            "舞蝶似隨歌拍轉，遊人只怕酒杯乾。",
            "久長年少應難得，忍不叢邊到夜觀。"
        ],
        "title": "海石榴",
        "id": "ba970512-e02b-48c0-bf95-d18e3a2bc599"
    },
    {
        "author": "方干",
        "paragraphs": [
            "檇李轉聞風教好，重門夜不上重關。",
            "腰懸墨綬三年外，身去青雲一步間。",
            "勤苦字人酬帝力，從容對客問家山。",
            "升沈路別情猶在，不忘鄉中舊往還。"
        ],
        "title": "嘉興許明府",
        "id": "f77afa59-211a-41fc-9f77-3f4b5823b370"
    },
    {
        "author": "方干",
        "paragraphs": [
            "行處避松兼礙石，即須門徑落斜開。",
            "愛邀舊友看漁釣，貪聽新禽駐酒杯。",
            "樹影不隨明月去，溪聲常送落花來。",
            "睡時分得江淹夢，五色毫端弄逸才。"
        ],
        "title": "再題路支使南亭",
        "id": "18450793-5eda-461d-8116-5d6d6ee367b5"
    },
    {
        "author": "方干",
        "paragraphs": [
            "廣狹偶然非製定，猶將方寸像滄溟。",
            "一泓春水無多浪，數尺晴天幾箇星。",
            "露滿玉盤當半夜，匣開金鏡在中庭。",
            "主人垂釣常來此，雖把魚竿醉未醒。"
        ],
        "title": "路支使小池",
        "id": "b0ca1ce6-b3b0-419e-96b8-1cee5eb75a66"
    },
    {
        "author": "方干",
        "paragraphs": [
            "壽盡天年命不通，釣溪吟月便成翁。",
            "雖云掛劍來墳上，亦恐藏書在壁中。",
            "巢父精靈歸大夜，客兒才調振遺風。",
            "南華至理須齊物，生死即應無異同。"
        ],
        "title": "哭江西處士陳陶",
        "id": "f7e0d0d6-2063-4b07-bafd-01bc247f209f"
    },
    {
        "author": "方干",
        "paragraphs": [
            "異術閑和合聖明，湖光浩氣共澄清。",
            "郭中雲吐啼猿寺，山上花藏調角城。",
            "香起荷灣停棹飲，絲垂柳陌約鞭行。",
            "遊人今日又明日，不覺鏡中新髪生。"
        ],
        "title": "越中言事二首 一",
        "id": "9813c7bf-4e9f-4077-8c55-51a920e30c98"
    },
    {
        "author": "方干",
        "paragraphs": [
            "雲霞水木共蒼蒼，元化分功秀一方。",
            "百里湖波輕撼月，五更軍角慢吹霜。",
            "沙邊賈客喧魚市，島上潛夫醉笋莊。",
            "終歲逍遙仁術內，無名甘老買臣鄉。"
        ],
        "title": "越中言事二首 二",
        "id": "4b945626-9876-42b1-aaf5-604eef9071ec"
    },
    {
        "author": "方干",
        "paragraphs": [
            "或雨或雲常不定，地靈雲雨自無時。",
            "世人莫識神方字，仙鳥偏棲藥樹枝。",
            "遠壑度年如晦暝，陰溪入夏有凌澌。",
            "此中唯有師知我，未得尋師即夢師。"
        ],
        "title": "題龍瑞觀兼呈徐尊師",
        "id": "bb219c41-8710-4792-9e73-33a0b4f27527"
    },
    {
        "author": "方干",
        "paragraphs": [
            "婆娑戀酒山花盡，繞繚還家水路通。",
            "轉檝擬從青草岸，吹帆猶是白蘋風。",
            "淮邊欲暝軍鼙急，洛下先寒苑樹空。",
            "詩句因余更孤峭，書題不合忘江東。"
        ],
        "title": "送陳秀才將遊霅上便議北歸",
        "id": "7bd0bb5a-d305-4afc-80f0-d842dbdf023d"
    },
    {
        "author": "方干",
        "paragraphs": [
            "用心精至自無疑，千萬人中似汝稀。",
            "上國纔將五字去，全家便待一枝歸。",
            "西陵柳路搖鞭盡，北固潮程掛席飛。",
            "想見明年榜前事，當時分散著來衣。"
        ],
        "title": "送吳彥融赴舉",
        "id": "5e7eb93e-9294-474c-b83b-257898357a45"
    },
    {
        "author": "方干",
        "paragraphs": [
            "坐看南北與西東，遠近無非禮義中。",
            "一縣繁花香送雨，五株垂柳綠牽風。",
            "寒濤背海喧還靜，驛路穿林斷復通。",
            "仲叔受恩多感戀，裴回却怕酒壺空。"
        ],
        "title": "同蕭山陳長官縣樓登望",
        "id": "8b68f064-cd74-4b78-867a-165b29488e28"
    },
    {
        "author": "方干",
        "paragraphs": [
            "何事忽來還忽去，孤雲不定鶴情高。",
            "真經與術添年壽，靈藥分功入鬢毛。",
            "必擬一身生羽翼，終看陸地作波濤。",
            "遍尋巖洞求仙者，即恐無人似爾曹。"
        ],
        "title": "送何道者",
        "id": "0f9172b0-4e23-4bd3-8a8e-5de0ef6ad17b"
    },
    {
        "author": "方干",
        "paragraphs": [
            "由來至寶出毫端，五色炎光照室寒。",
            "仰望孤峰知聳峻，前臨積水見波瀾。",
            "冰絲織絡經心久，瑞玉雕磨措手難。",
            "不是散齋兼拭目，尋常未便借人看。"
        ],
        "title": "酬將作于少監",
        "id": "1ee88668-70ec-4e83-866c-5f458783fc23"
    },
    {
        "author": "方干",
        "paragraphs": [
            "大片紛紛小片輕，雨和風擊更縱橫。",
            "園林入夜寒光動，窗戶凌晨濕氣生。",
            "蔽野吞村飄未歇，摧巢壓竹密無聲。",
            "山陰道士吟多興，六出花邊五字成。"
        ],
        "title": "雪中寄殷道士",
        "id": "448178d2-a4fd-4881-80d6-dbbae17f5f88"
    },
    {
        "author": "方干",
        "paragraphs": [
            "出衆仙才是謫仙，裁霞曳繡一篇篇。",
            "雖將潔白酬知己，自有風流助少年。",
            "欹枕臥吟荷葉雨，持杯坐醉菊花天。",
            "冥搜太苦神應乏，心在虛無更那邊。"
        ],
        "title": "宋從事",
        "id": "6da6fa2f-1363-47fa-bc30-f4e58f4c2118"
    },
    {
        "author": "方干",
        "paragraphs": [
            "寸心似火頻求薦，兩鬢如霜始息機。",
            "隔岸雞鳴春耨去，鄰家犬吠夜漁歸。",
            "倚松長嘯宜疎拙，拂石欹眠絕是非。",
            "多謝元瑜憐野賤，時迴車馬發光輝。"
        ],
        "title": "出山寄蘇從事",
        "id": "38e4dc8c-ad08-42b7-ad37-f567ca0e0104"
    },
    {
        "author": "方干",
        "paragraphs": [
            "政成何用滿三年，上界羣仙待謫仙。",
            "便赴新恩歸紫禁，還從舊路上青天。",
            "笙歌怨咽當離席，更漏丁東在畫船。",
            "必恐駐班留立位，前程一步是爐煙。"
        ],
        "title": "送杭州李員外",
        "id": "9db8c539-b088-4546-89fd-6a8b06278601"
    },
    {
        "author": "方干",
        "paragraphs": [
            "藥成平地是寥天，三十人中最少年。",
            "白雪振聲來輦下，青雲開路到牀前。",
            "公卿位近應翹足，荀宋才微可拍肩。",
            "一等孔門爲弟子，愚儒獨自賦歸田。"
        ],
        "title": "贈李支使",
        "id": "6d49094f-55f8-4c88-ba18-2aabc71e7130"
    },
    {
        "author": "方干",
        "paragraphs": [
            "常聞畫石不畫水，畫水至難君得名。",
            "海色未將藍汁染，筆鋒猶傍墨花行。",
            "散吞高下應無岸，斜蹙東南勢欲傾。",
            "坐久神迷不能決，却疑身在小蓬瀛。"
        ],
        "title": "盧卓山人畫水",
        "id": "f390f8db-8215-45fe-900e-b2b3f728a0ba"
    },
    {
        "author": "方干",
        "paragraphs": [
            "主人何處獨裴回，流水自流花自開。",
            "若見故交皆散去，即應新燕不歸來。",
            "入門繚繞穿荒竹，坐石逡巡染綠苔。",
            "應是曾經惡風雨，修桐半折損琴材。"
        ],
        "title": "廢宅",
        "id": "e622114b-9dec-44cd-9335-d0aa5c5d37d2"
    },
    {
        "author": "方干",
        "paragraphs": [
            "山捧亭臺郭遶山，遙盤蒼翠到山巔。",
            "嵒中古井雖通海，窟裏陰雲不上天。",
            "羅列衆星依木末，周迴萬室在簷前。",
            "我來可要歸禪老，一寸寒灰已達玄。"
        ],
        "title": "題寶林山禪院",
        "id": "9713e138-57fe-4bae-a364-8f38cd449bf6"
    },
    {
        "author": "方干",
        "paragraphs": [
            "清邃林亭指畫開，幽巖別派像天台。",
            "坐牽蕉葉題詩句，醉觸藤花落酒杯。",
            "白鳥不歸山裏去，紅鱗多自鏡中來。",
            "終年此地爲吟伴，早起尋君薄暮迴。"
        ],
        "title": "題越州袁秀才林亭",
        "id": "805df95b-c30d-4773-ac47-68f6574f6d81"
    },
    {
        "author": "方干",
        "paragraphs": [
            "修持百法過半百，日往月來心更堅。",
            "牀上水雲隨坐夏，林西山月伴行禪。",
            "寒蜩遠韻來窗裏，白鳥斜行起砌邊。",
            "我愛尋師師訪我，只應尋訪是因緣。"
        ],
        "title": "題龜山穆上人院",
        "id": "81f683ef-6473-46a1-bb41-7d1888aaad58"
    },
    {
        "author": "方干",
        "paragraphs": [
            "直緣多藝用心勞，心路玲瓏格調高。",
            "舞袖低徊真蛺蝶，朱唇深淺假櫻桃。",
            "粉胸半掩疑晴雪，醉眼斜迴小樣刀。",
            "才會雨雲須別去，語慙不及琵琶槽。"
        ],
        "title": "贈美人四首 一",
        "id": "08db89b6-4d7c-4074-8bd6-3b33ebbde829"
    },
    {
        "author": "方干",
        "paragraphs": [
            "嚴冬忽作看花日，盛暑翻爲見雪時。",
            "坐上弄嬌聲不轉，尊前掩笑意難知。",
            "含歌媚盼如桃葉，妙舞輕盈似柳枝。",
            "年幾未多猶怯在，些些私語怕人疑。"
        ],
        "title": "贈美人四首 二",
        "id": "0d9deda2-45b5-48e1-87df-5ac40d378827"
    },
    {
        "author": "方干",
        "paragraphs": [
            "酒蘊天然自性靈，人間有藝總關情。",
            "剝葱十指轉籌疾，舞柳細腰隨拍輕。",
            "常恐胸前春雪釋，惟愁座上慶雲生。",
            "若教梅尉無仙骨，爭得仙娥駐玉京。"
        ],
        "title": "贈美人四首 三",
        "id": "205e4696-114f-411a-b878-207f4252123d"
    },
    {
        "author": "方干",
        "paragraphs": [
            "昔日仙人今玉人，深冬相見亦如春。",
            "倍酬金價微含笑，纔發歌聲早動塵。",
            "昔歲曾爲蕭史伴，今朝應作宋家鄰。",
            "百年別後知誰在，須遣丹青畫取真。"
        ],
        "title": "贈美人四首 四",
        "id": "05b510f0-bbe5-4fc3-b5eb-aadb25008942"
    },
    {
        "author": "方干",
        "paragraphs": [
            "幾年調弄七條絲，元化分功十指知。",
            "泉迸幽音離石底，松含細韻在霜枝。",
            "窗中顧兔初圓夜，竹上寒蟬盡散時。",
            "唯有此時心更靜，聲聲可作後人師。"
        ],
        "title": "聽段處士彈琴",
        "id": "2ac33c00-bd81-45a3-a893-f18aa9617e71"
    },
    {
        "author": "方干",
        "paragraphs": [
            "去歲離家今歲歸，孤帆夢向鳥前飛。",
            "必知蘆笋侵沙井，兼被藤花占石磯。",
            "雲島採茶常失路，雪龕中酒不關扉。",
            "故交若問逍遙事，玄冕何曾勝葦衣。"
        ],
        "title": "初歸鏡中寄陳端公",
        "id": "d7062bbc-428a-46cc-a9da-a03c3fece818"
    },
    {
        "author": "方干",
        "paragraphs": [
            "牛斗正齊羣木末，鳥行橫截衆山腰。",
            "路盤砌下兼穿竹，井在巖頭亦統潮。",
            "海岸四更看日出，石房三月任花燒。",
            "未能割得繁華去，難向此中甘寂寥。"
        ],
        "title": "再題龍泉寺上方",
        "id": "13933f4a-f8e9-4914-a2af-8f652a6649cb"
    },
    {
        "author": "方干",
        "paragraphs": [
            "一泓瀲灧復澄明，半日功夫斸小庭。",
            "占地未過四五尺，浸天唯入兩三星。",
            "鷁舟草際浮霜葉，[漁]火沙邊駐小螢。",
            "纔見規模識方寸，知君立意象滄溟。"
        ],
        "title": "于秀才小池",
        "id": "804bd3c9-3828-4e3c-a217-bc1e3995b88b"
    },
    {
        "author": "方干",
        "paragraphs": [
            "暖景融融寒景清，越臺風送曉鐘聲。",
            "四郊遠火燒煙月，一道驚波撼郡城。",
            "夜雪未知東岸綠，春風猶放半江晴。",
            "謝公吟處依稀在，千古無人繼盛名。"
        ],
        "title": "敘錢塘異勝",
        "id": "d4bb6bb4-0a1a-4ac0-9103-8e34e6a2347d"
    },
    {
        "author": "方干",
        "paragraphs": [
            "垂楊褭褭草芊芊，氣象清深似洞天。",
            "援筆便成鸚鵡賦，洗花須用桔槔泉。",
            "商於避世堪同日，渭曲逢時必有年。",
            "直恐剛腸閑未得，醉吟爭奈被才牽。"
        ],
        "title": "贈中巖王處士",
        "id": "ec3bb929-3cb1-47fe-ab85-27f0f9a04359"
    },
    {
        "author": "方干",
        "paragraphs": [
            "常思舊里欲歸難，已作歸心即自寬。",
            "此日早知無爵位，當時便合把漁竿。",
            "朝昏入閏春將逼，城邑多山夏却寒。",
            "不是幽愚望榮忝，君侯異禮亦何安。"
        ],
        "title": "初歸故里獻侯郎中",
        "id": "ecad7cb7-d844-4261-8828-774ea7096f54"
    },
    {
        "author": "方干",
        "paragraphs": [
            "顏巷蕭條知命後，膺門感激受恩初。",
            "却容鶴髪還蝸舍，猶夢漁竿從隼旟。",
            "新定暮雲吞故國，會稽春草入貧居。",
            "鄉中自古爲儒者，誰得公侯降尺書。"
        ],
        "title": "歸睦州中路寄侯郎中",
        "id": "b920e66d-5611-4e4a-9050-b93061ca9d08"
    },
    {
        "author": "方干",
        "paragraphs": [
            "來來先上上方看，眼界無窮世界寬。",
            "巖溜噴空晴似雨，林蘿礙日夏多寒。",
            "衆山迢遞皆相疊，一路高低不記盤。",
            "清峭關心惜歸去，他時夢到亦難判。"
        ],
        "title": "題報恩寺上方",
        "id": "cf96d9bb-5f35-4d4a-bf12-3d21e39ea74f"
    },
    {
        "author": "方干",
        "paragraphs": [
            "定擬孜孜化海邊，須判素髪侮流年。",
            "波濤不應雙溪水，分野長如二月天。",
            "浮客若容開荻地，釣翁應免稅苔田。",
            "前賢未必全堪學，莫讀當時歸去篇。"
        ],
        "title": "送永嘉王令之任二首 一",
        "id": "7cd871a4-1f4a-4295-95a2-54080a243a70"
    },
    {
        "author": "方干",
        "paragraphs": [
            "雖展縣圖如到縣，五程猶入縉雲東。",
            "山間閣道盤巖底，海界孤峰在浪中。",
            "禮法未聞離漢制，土宜多說似吳風。",
            "字人若用非常術，唯要旬時便立功。"
        ],
        "title": "送永嘉王令之任二首 二",
        "id": "2c3a79cf-cf6a-4bad-842b-6639ac55b7b1"
    },
    {
        "author": "方干",
        "paragraphs": [
            "指畫便分元化力，周迴秀絕自清機。",
            "孤雲戀石尋常住，落絮縈風特地飛。",
            "雛鳥啼花催釀酒，驚魚濺水誤沾衣。",
            "明年秩滿難將去，何似先教畫取歸。"
        ],
        "title": "鹽官王長官新創瑞隱亭",
        "id": "55496726-b913-4685-83ea-b40d4ebf677c"
    },
    {
        "author": "方干",
        "paragraphs": [
            "越器敲來曲調成，腕頭勻滑自輕清。",
            "隨風搖曳有餘韻，測水淺深多泛聲。",
            "晝漏丁當相續滴，寒蟬計會一時鳴。",
            "若教進上梨園去，衆樂無由更擅名。"
        ],
        "title": "李戶曹小妓天得善擊越器以成曲章",
        "id": "f4f2406a-32f3-4efc-8f56-f827db9647d8"
    },
    {
        "author": "方干",
        "paragraphs": [
            "急景蒼茫晝若昏，夜風乾峭觸前軒。",
            "寒威半入龍蛇窟，暖氣全歸草樹根。",
            "蠟燼凝來多碧焰，香醪滴處有冰痕。",
            "尺書未達年應老，先被新春入故園。"
        ],
        "title": "歲晚言事寄鄉中親友",
        "id": "421ffaee-2a37-4e56-8383-00732b82ad6c"
    },
    {
        "author": "方干",
        "paragraphs": [
            "御題百首思縱橫，半日功夫舉世名。",
            "羽冀便從吟處出，珠璣續向筆頭生。",
            "莫嫌黃綬官資小，必料青雲道路平。",
            "才子風流復年少，無愁高臥不公卿。"
        ],
        "title": "贈孫百篇",
        "id": "25656d38-a8f4-4aee-9f34-f7a41824f626"
    },
    {
        "author": "方干",
        "paragraphs": [
            "傍窺盛德與高節，緬想應無前後人。",
            "講論參同深到骨，停騰姹女立成銀。",
            "棊功過却楊玄寶，易義精於梅子真。",
            "朱紫侯門猶不見，可知岐路有風塵。"
        ],
        "title": "贈夏侯評事",
        "id": "c666b67e-ecb4-4aae-a61d-9f8dd0c7558d"
    },
    {
        "author": "方干",
        "paragraphs": [
            "聖主佇知宣室事，豈容才子滯長沙。",
            "隨珠此去方酬德，趙璧當時誤指瑕。",
            "驄馬將離江浦月，繡衣却照禁中花。",
            "應憐寂寞滄洲客，煙漢塵泥相去賒。"
        ],
        "title": "送鄭端公",
        "id": "20383cfb-ddf1-469f-8393-c419d3902a60"
    },
    {
        "author": "方干",
        "paragraphs": [
            "舉目淒涼入破門，鮫人一飯尚知恩。",
            "閑花舊識猶含笑，怪石無情更不言。",
            "樵叟和巢伐桃李，牧童兼草踏蘭蓀。",
            "壺觴笑詠隨風去，唯有聲聲蜀帝魂。"
        ],
        "title": "題故人廢宅二首 一",
        "id": "cb399434-92aa-4bf0-9efa-722fd23e559e"
    },
    {
        "author": "方干",
        "paragraphs": [
            "寒莎野樹入荒庭，風雨蕭蕭不掩扃。",
            "舊徑已知無孟竹，前溪應不浸荀星。",
            "精靈消散歸寥廓，功業傳留在誌銘。",
            "薄暮停車更悽愴，山陽隣笛若爲聽。"
        ],
        "title": "題故人廢宅二首 二",
        "id": "46b62c90-24c9-4802-8ef6-2d0f47142173"
    },
    {
        "author": "方干",
        "paragraphs": [
            "修持清苦振佳聲，衆鳥那知一鶚情。",
            "躡履三千皆後學，摶風九萬即前程。",
            "名將日月同時朽，身是山河應數生。",
            "從此雲泥更懸闊，漁翁不合見公卿。"
        ],
        "title": "寄于少監",
        "id": "2afba7f8-a83f-4dc4-9330-1c9351374b8c"
    },
    {
        "author": "方干",
        "paragraphs": [
            "郭裏人家如掌上，簷前樹木映窗櫺。",
            "煙霞若接天台地，分野應侵婺女星。",
            "驛路古今通北闕，仙溪日夜入東溟。",
            "綵衣才子多吟嘯，公退時時見畫屏。"
        ],
        "title": "和剡縣陳明府登縣樓",
        "id": "00e4e11e-d07b-4571-be1c-b7c0a9bae513"
    },
    {
        "author": "方干",
        "paragraphs": [
            "畫石畫松無兩般，猶嫌瀑布畫聲難。",
            "雖云智惠生靈府，要且功夫在筆端。",
            "潑處便連陰洞黑，添來先向朽枝乾。",
            "我家曾寄雙臺下，往往開圖盡日看。"
        ],
        "title": "項洙處士畫水墨釣臺",
        "id": "2a642c7c-869a-461d-94a6-89cb68902bfd"
    },
    {
        "author": "方干",
        "paragraphs": [
            "莫見平明離少室，須知薄暮入天台。",
            "常時愛縮山川去，有夜自攜星月來。",
            "靈藥不知何代得，古松應是長年栽。",
            "先生暗笑看棊者，半局棊邊白髮催。"
        ],
        "title": "贈天台葉尊師",
        "id": "30bc1cb8-87e0-45f3-b373-b743251ebcb3"
    },
    {
        "author": "方干",
        "paragraphs": [
            "聖世科名酬志業，仙州秀色助神機。",
            "梅真入仕提雄筆，阮瑀從軍著綵衣。",
            "晝寢不知山雪積，春遊應趁夜潮歸。",
            "相思莫訝音書晚，鳥去猶須疊日飛。"
        ],
        "title": "寄台州孫從事百篇",
        "id": "f338a4ab-eef7-43a3-b0f0-d19df1d980c5"
    },
    {
        "author": "方干",
        "paragraphs": [
            "昔著政聲聞國外，今留儒術化江東。",
            "青雲舊路歸仙掖，白鳳新詞入聖聰。",
            "弦管未知銀燭曉，旌旗已侍錦帆風。",
            "郡人難議酬恩德，徧在三年禮遇中。"
        ],
        "title": "送睦州侯郎中赴闕",
        "id": "79ad1634-1d57-4ab5-a78d-608da7ae60c2"
    },
    {
        "author": "方干",
        "paragraphs": [
            "繡難相似畫難真，明媚鮮妍絕比倫。",
            "露壓盤條方到地，風吹豔色欲燒春。",
            "斷霞轉影侵西壁，濃麝分香入四鄰。",
            "看取後時歸故里，庭花應讓錦衣新。"
        ],
        "title": "朱秀才庭際薔薇",
        "id": "2509435c-6904-417d-95b2-84d7e5a3c746"
    },
    {
        "author": "方干",
        "paragraphs": [
            "縱目下看浮世事，方知峭崿與天通。",
            "湖邊風力歸帆上，嶺頂雲根在雪中。",
            "促韻寒鐘催落照，斜行白鳥入遙空。",
            "前人去後後人至，今古異時登眺同。"
        ],
        "title": "登龍瑞觀北巖",
        "id": "079f6fcf-4c0e-44f2-a54f-1fed25e11546"
    },
    {
        "author": "方干",
        "paragraphs": [
            "之官便是還鄉路，白日堂堂著錦衣。",
            "八詠遺風資逸興，二溪寒色助清威。",
            "曙星沒盡提綱去，暝角吹殘鏁印歸。",
            "笑我中年更愚僻，醉醒多在釣漁磯。"
        ],
        "title": "送婺州許錄事",
        "id": "e5a3986e-b53a-46ac-9775-f3bf5049eec5"
    },
    {
        "author": "方干",
        "paragraphs": [
            "未明先見海底日，良久遠雞方報晨。",
            "古樹含風長帶雨，寒巖四月始知春。",
            "中天氣爽星河近，下界時豐雷雨勻。",
            "前後登臨思無盡，年年改換去來人。"
        ],
        "title": "題龍泉寺絕頂",
        "id": "ae9241dd-b994-4008-a225-f22ffe3df174"
    },
    {
        "author": "方干",
        "paragraphs": [
            "求仙不在鍊金丹，輕舉由來別有門。",
            "日晷未移三十刻，風騷已及四千言。",
            "宏才尚遣居卑位，公道何曾雪至冤。",
            "歛板塵中無恨色，應緣利祿副晨昏。"
        ],
        "title": "贈上虞胡少府百篇",
        "id": "43991de9-0528-495f-b247-88cdee06973d"
    },
    {
        "author": "方干",
        "paragraphs": [
            "爲郡至公兼至察，古今能有幾多人。",
            "憂民一似清吟苦，守節還如未達貧。",
            "利刃從前堪切玉，澄潭到底不容塵。",
            "潛夫豈合干旌斾，甘棹漁舟下釣綸。"
        ],
        "title": "上鄭員外",
        "id": "27a31d0e-4cb3-4640-a12b-2af17e442dcb"
    },
    {
        "author": "方干",
        "paragraphs": [
            "風煙百變無定態，緬想畫人虛損心。",
            "卷箔檻前沙鳥散，垂鉤牀下錦鱗沈。",
            "白雲野寺凌晨磬，紅樹孤村遙夜砧。",
            "此地四時拋不得，非唯盛暑事開襟。"
        ],
        "title": "桐廬江閣",
        "id": "28aed5ea-acbe-4f21-b6e3-0b625e92e068"
    },
    {
        "author": "方干",
        "paragraphs": [
            "地靈直是饒風雨，杉檜老於雲雨間。",
            "只訝窗中常見海，方知砌下更多山。",
            "遠泉勢曲猶須引，野果枝低可要攀。",
            "若把重門諭玄寂，何妨善閉却無關。"
        ],
        "title": "題澄聖塔院上方",
        "id": "f2af8215-6ac6-436f-8539-fa1a746b98f0"
    },
    {
        "author": "方干",
        "paragraphs": [
            "亦恐淺深同禹穴，兼云制度象汙罇。",
            "窺尋未見泉來路，緬想應穿石裂痕。",
            "片段似冰猶可把，澄清如鏡不曾昏。",
            "欲知到底無塵染，堪與吾師比性源。"
        ],
        "title": "僧院小泉井",
        "id": "a9b64065-51f2-4088-a7fc-51d6a9e4c82c"
    },
    {
        "author": "方干",
        "paragraphs": [
            "不敢要君徵亦起，致君全得似唐虞。",
            "讜言昨歎離天聽，新塚今聞入縣圖。",
            "琴鎖壞窗風自觸，鶴歸喬木月難呼。",
            "學書弟子何人在，檢點猶逢諫草無。"
        ],
        "title": "過姚監故居",
        "id": "d3ed1da2-fd4b-4ba9-bb69-baa97b3165fb"
    },
    {
        "author": "方干",
        "paragraphs": [
            "間世星郎夜[宴]時，丁丁寒漏滴聲稀。",
            "琵琶弦促千般語，鸚鵡杯深四散飛。",
            "遍請玉容歌白雪，高燒紅蠟照朱衣。",
            "人間有此榮華事，爭遣漁翁戀釣磯。"
        ],
        "title": "陪李郎中夜[宴]",
        "id": "d78bf863-e246-4cf5-a1a9-d463e9d553ca"
    },
    {
        "author": "方干",
        "paragraphs": [
            "孫武傾心與萬夫，削平妖孽在斯須。",
            "纔施偃月行軍令，便見台星逼座隅。",
            "獨柱搘天寰海正，雄名蓋世古今無。",
            "聖君爭不酬功業，仗下高懸破賊圖。"
        ],
        "title": "狂寇後上劉尚書",
        "id": "97cfa1a4-cd39-4c9d-a9fa-215d20f64d58"
    },
    {
        "author": "方干",
        "paragraphs": [
            "下馬政成無一事，應須勝地過朝昏。",
            "笙歌引出桃花洞，羅繡擁來金谷園。",
            "十里水雲吞半郭，九秋山月入千門。",
            "常聞大廈堪棲息，燕雀心知不敢言。"
        ],
        "title": "尚書新創敵樓二首 一",
        "id": "14b6191b-91b8-4eb8-ab63-c0b4efdee1c5"
    },
    {
        "author": "方干",
        "paragraphs": [
            "異境永爲歡樂地，歌鐘夜夜復年年。",
            "平明旭日生牀底，薄暮殘霞落酒邊。",
            "雖向檻前窺下界，不知窗裏是中天。",
            "直須分付丹青手，畫出旌幢遶謫仙。"
        ],
        "title": "尚書新創敵樓二首 二",
        "id": "fda59d83-9203-463a-b642-10059d281859"
    },
    {
        "author": "方干",
        "paragraphs": [
            "非唯孤峭與世絕，吟處斯須能變通。",
            "物外搜羅歸大雅，毫端剪削有餘功。",
            "山川正氣侵靈府，雪月清輝引思風。",
            "別得人間上昇術，丹霄路在五言中。"
        ],
        "title": "贈李郢端公",
        "id": "9358d8d8-b26e-420b-974a-b10553983866"
    },
    {
        "author": "方干",
        "paragraphs": [
            "東南雲路落斜行，入樹穿村見赤城。",
            "遠近常時皆藥氣，高低無處不泉聲。",
            "映巖日向牀頭沒，濕燭雲從柱底生。",
            "更有仙花與靈鳥，恐君多半未知名。"
        ],
        "title": "送孫百篇遊天台",
        "id": "e81a2e4c-3f09-41da-b6ab-7c9983984962"
    },
    {
        "author": "方干",
        "paragraphs": [
            "毫末用功成一水，水源山脉固難尋。",
            "逡巡便可見波浪，咫尺不能知淺深。",
            "但有片雲生海口，終無明月在潭心。",
            "我來擬學磻溪叟，白首釣璜非陸沈。"
        ],
        "title": "陸山人畫水",
        "id": "57cfd391-5a1e-4f1d-94c3-71ebbda5b2fd"
    },
    {
        "author": "方干",
        "paragraphs": [
            "莫見一瓢離樹上，猶須四壁在林間。",
            "沈吟不寐先聞角，屈曲登高自有山。",
            "濺石迸泉聽未足，亞窗紅果臥堪攀。",
            "公卿若便遺名姓，却與禽魚作往還。"
        ],
        "title": "郭中山居",
        "id": "0a121fdb-d28e-4d93-9aac-1667466c2aea"
    },
    {
        "author": "方干",
        "paragraphs": [
            "聚散聯翩急復遲，解將華髪兩相欺。",
            "雖云竹重先藏路，却訝巢傾不損枝。",
            "入戶便從風起後，照窗翻似月明時。",
            "此時門巷無行跡，塵滿尊罍誰得知。"
        ],
        "title": "雪中寄李知誨判官",
        "id": "22771bdf-fd40-465e-8f76-5addfa25ba95"
    },
    {
        "author": "方干",
        "paragraphs": [
            "舉目時時似故園，鄉心自動向誰言。",
            "白雲曉濕寒山寺，紅葉夜飛明月村。",
            "震澤風帆歸橘岸，錢塘水府抵城根。",
            "羨師了達無牽束，竹徑生苔掩竹門。"
        ],
        "title": "途中言事寄居遠上人",
        "id": "5d9ec426-8ef2-438a-bde2-72fa9fdbb615"
    },
    {
        "author": "方干",
        "paragraphs": [
            "野禽未覺巢枝仄，稚子先憂徑竹摧。",
            "半夜忽明非月午，前庭旋釋被春摧。",
            "碎花若入樽中去，清氣應歸筆底來。",
            "深擁紅爐聽仙樂，忍教愁坐畫寒灰。"
        ],
        "title": "雪中寄薛郎中",
        "id": "cfa7f9e0-9a85-4346-b652-907c8b520ee0"
    },
    {
        "author": "方干",
        "paragraphs": [
            "舉目豈知新智慧，存思便是小天台。",
            "偶嘗嘉果求枝去，因問名花寄種來。",
            "春物誘才歸健筆，夜歌牽醉入叢杯。",
            "此中難遇逍遙事，計日應爲印綬催。"
        ],
        "title": "題盛令新亭",
        "id": "b31b6c47-50de-4e78-ae7d-8320d89688b9"
    },
    {
        "author": "方干",
        "paragraphs": [
            "一石雄才獨占難，應分二斗借人寰。",
            "澄心不出風騷外，落筆全歸教化間。",
            "蓮幕未來須更聘，桂枝纔去即先攀。",
            "可憐麗句能飛動，荀宋精靈亦厚顏。"
        ],
        "title": "贈鄭仁規",
        "id": "1a50192e-1ba5-42dd-81e4-b2c1dd53464f"
    },
    {
        "author": "方干",
        "paragraphs": [
            "相看不忍盡離觴，五兩牽風速去檣。",
            "遠驛新砧應弄月，初程殘角未吹霜。",
            "越山直下分吳苑，淮水橫流入楚鄉。",
            "珍重郄家好兄弟，明年祿位在何方。"
        ],
        "title": "送縉陵王少府赴舉",
        "id": "c409a740-82cd-4ef4-90c5-c67a1e8eafae"
    },
    {
        "author": "方干",
        "paragraphs": [
            "截灣衝瀨片帆通，高枕微吟到剡中。",
            "掠草並飛憐燕子，停橈獨飲學漁翁。",
            "波濤漫撼長潭月，楊柳斜牽一岸風。",
            "便擬乘槎應去得，仙源直恐接星東。"
        ],
        "title": "路入剡中作",
        "id": "8c91ff71-32c5-4a44-ad8b-854196ce3eee"
    },
    {
        "author": "方干",
        "paragraphs": [
            "遙夜看來疑月照，平明失去被雲迷。",
            "掛巖遠勢穿松島，擊石殘聲注稻畦。",
            "素色噴成三伏雪，餘波流作萬年溪。",
            "不緣真宰能開決，應向前山雜淤泥。"
        ],
        "title": "東山瀑布",
        "id": "52c21623-9b05-4e06-8935-c7a398165efb"
    },
    {
        "author": "方干",
        "paragraphs": [
            "三世精能舉世無，筆端狼籍見功夫。",
            "添來勢逸陰崖黑，潑處痕輕灌木枯。",
            "垂地寒雲吞大漠，過江春雨入全吳。",
            "蘭堂坐久心彌惑，不道山川是畫圖。"
        ],
        "title": "水墨松石",
        "id": "25bb5111-e17f-4d19-b261-56f76b78714e"
    },
    {
        "author": "方干",
        "paragraphs": [
            "出鎮當時移越俗，致君何日不堯年。",
            "到來唯飲長溪水，歸去應將一箇錢。",
            "吟處美人擎筆硯，行時飛鳥避旌旃。",
            "四方皆是分憂寄，獨有東南戴二天。"
        ],
        "title": "獻浙東王大夫二首 一",
        "id": "6781e418-606e-4b83-8d29-211ccc36fc9d"
    },
    {
        "author": "方干",
        "paragraphs": [
            "王臣夷夏仰清名，領鎮猶爲失意行。",
            "已見玉璜曾上釣，何愁金鼎不和羹。",
            "譽將星月同時朽，身應山河滿數生。",
            "泥滓雲霄至懸闊，漁翁不合見公卿。"
        ],
        "title": "獻浙東王大夫二首 二",
        "id": "daf469bc-99b3-4c76-b482-3ff3be76eaf5"
    },
    {
        "author": "方干",
        "paragraphs": [
            "莫見凌風飄粉籜，須知礙石作盤根。",
            "細看枝上蟬吟處，猶是筍時蟲蝕痕。",
            "月送綠陰斜上砌，露凝寒色濕遮門。",
            "列仙終日逍遙地，鳥雀潛來不敢喧。"
        ],
        "title": "越州使院竹",
        "id": "7a8c87d6-dc85-4c20-8cd6-6155a1c5cadb"
    },
    {
        "author": "方干",
        "paragraphs": [
            "名場失手一年年，月桂嘗聞到手邊。",
            "誰道高情偏似鶴，自云長嘯不如蟬。",
            "衆花交豔多成實，深井通潮半雜泉。",
            "却是偶然行未到，元來有路上寥天。"
        ],
        "title": "題贈李校書",
        "id": "f71ae393-d0dc-4627-9ee8-ac96bca1b2be"
    },
    {
        "author": "方干",
        "paragraphs": [
            "自將苦節酬清秩，肯要龐眉一箇錢。",
            "恩愛已蘇句踐國，程途却上大羅天。",
            "魚池菊島還公署，沙鶴松栽入畫船。",
            "密奏無非經濟術，從容幾刻在爐煙。"
        ],
        "title": "送王侍郎浙東入朝",
        "id": "47943bb7-7c60-42ef-bea0-ef8d40d98c88"
    },
    {
        "author": "方干",
        "paragraphs": [
            "閉戶先生無是非，竹灣松樹藕苗衣。",
            "愁吟密雪思難盡，醉倒殘花扶不歸。",
            "若出薜蘿迎鶴簡，應拋舴艋別漁磯。",
            "到頭苦節終何益，空改文星作少微。"
        ],
        "title": "贈黃處士",
        "id": "ac11e601-295a-4b3c-81e9-70baeebccb82"
    },
    {
        "author": "方干",
        "paragraphs": [
            "都緣聲價振皇州，高臥中條不自由。",
            "早副急徵來鳳沼，常陪內宴醉龍樓。",
            "鏘金五字能援筆，釣玉三年信直鉤。",
            "必恐借留終不遂，越人相顧已先愁。"
        ],
        "title": "獻王大夫二首 一",
        "id": "5b656af9-c728-48b8-861d-8badf693c1c1"
    },
    {
        "author": "方干",
        "paragraphs": [
            "功成猶自更行春，塞路旌旗十里塵。",
            "只用篇章爲教化，不知夷夏望陶鈞。",
            "金章照耀浮光動，玉面生獰細步勻。",
            "歷任聖朝清峻地，至今依是少年身。"
        ],
        "title": "獻王大夫二首 二",
        "id": "fb9f4fa3-6155-408c-9b43-d1e06146bc24"
    },
    {
        "author": "方干",
        "paragraphs": [
            "變通唯在片時間，此事全由一粒丹。",
            "若取壽長延至易，如嫌地遠縮何難。",
            "先生闊別能輕舉，弟子纔來學不飡。",
            "篋裏生塵是閑藥，外沾猶可救衰殘。"
        ],
        "title": "贈五牙山人洗修白",
        "id": "81e7315e-6bd3-47fe-9476-00949dfe7005"
    },
    {
        "author": "方干",
        "paragraphs": [
            "纔下軺車即歲豐，方知盛德與天通。",
            "清聲漸出寰瀛外，喜氣全歸教化中。",
            "落地遺金終日在，經年滯獄當時空。",
            "直緣後學無功業，不慮文翁不至公。"
        ],
        "title": "處州獻盧員外",
        "id": "d8c32c2f-4e73-4bdb-8006-cfb592495ff3"
    },
    {
        "author": "方干",
        "paragraphs": [
            "奔傾漱石亦噴苔，此是便隨元化來。",
            "長片掛巖輕似練，遠聲離洞咽於雷。",
            "氣含松桂千枝潤，勢畫雲霞一道開。",
            "直是銀河分派落，兼聞碎滴濺天台。"
        ],
        "title": "石門瀑布",
        "id": "b2c33488-8414-4cc6-bbad-058da1e31f1a"
    },
    {
        "author": "方干",
        "paragraphs": [
            "方知激蹙與噴飛，直恐古今同一時。",
            "遠壑流來多石脉，寒空撲碎作凌澌。",
            "謝公巖上衝雲去，織女星邊落地遲。",
            "聚向山前更誰測，深沈見底是澄漪。"
        ],
        "title": "題仙巖瀑布呈陳明府",
        "id": "135370e8-2d7a-41b6-8305-1ec998217c18"
    },
    {
        "author": "方干",
        "paragraphs": [
            "用心何況兩衙間，退食孜孜亦不閑。",
            "壓酒曬書猶檢點，修琴取藥似交關。",
            "笙歌入夜舟中月，花木知春縣裏山。",
            "平叔正堪湯餅試，風流不合問年顏。"
        ],
        "title": "贈山陰崔明府",
        "id": "2533784d-65c8-4d14-9d24-41aa4fb5d0ab"
    },
    {
        "author": "方干",
        "paragraphs": [
            "灩灩濕光凌竹樹，寥寥清氣襲衣襟。",
            "不知測穴通潮信，却訝輕漣動鏡心。",
            "夜久即疑星影過，早來猶見石痕深。",
            "轆轤用智終何益，抱甕遺名亦至今。"
        ],
        "title": "山井",
        "id": "5e83bad8-4fc4-4e9f-9d7b-5be373a9a4f9"
    },
    {
        "author": "方干",
        "paragraphs": [
            "直爲篇章非動衆，遂令軒蓋不經過。",
            "未妨溪上泛漁艇，又爲門前張雀羅。",
            "夜學事須憑雪照，朝廚爭奈絕煙何。",
            "若於巖洞求倫類，今古疎愚似我多。"
        ],
        "title": "偶作",
        "id": "2b63aee2-eff3-45ff-a1b9-b40464bf0c3c"
    },
    {
        "author": "方干",
        "paragraphs": [
            "非唯吳起與穰苴，今古推排盡不如。",
            "白馬知無髀上肉，黃巾泣向箭頭書。",
            "二年戰地成桑茗，千里荒榛作比閭。",
            "功業更多身轉貴，佇看幢節引戎車。"
        ],
        "title": "賊退後贈劉將軍",
        "id": "d4993e83-70b4-47e9-8541-b25e2d7be8c8"
    },
    {
        "author": "方干",
        "paragraphs": [
            "不覺年華似箭流，朝看春色暮逢秋。",
            "正嗟新塚垂青草，便見故交梳白頭。",
            "雖道了然皆是夢，應還達者即無愁。",
            "破除生死須齊物，誰向穹蒼問事由。"
        ],
        "title": "感時三首 一",
        "id": "14a97b0b-a66b-421a-ab79-6955ebe37729"
    },
    {
        "author": "方干",
        "paragraphs": [
            "日烏往返無休息，朝出扶桑暮却迴。",
            "夜雨旋驅殘熱去，江風吹送早寒來。",
            "纔憐飲處飛花片，又見書邊聚雪堆。",
            "莫恃少年欺白首，須臾還被老相催。"
        ],
        "title": "感時三首 二",
        "id": "d75584fb-20ad-45ff-8bb9-838ff3378ee4"
    },
    {
        "author": "方干",
        "paragraphs": [
            "世途擾擾復憧憧，真恐華夷事亦同。",
            "歲月自消寒暑內，榮枯盡在是非中。",
            "今朝猶作青襟子，明日還成白首翁。",
            "堪笑愚夫足紛競，不知流水去無窮。"
        ],
        "title": "感時三首 三",
        "id": "3ee23327-cced-451e-a830-57d6b05074f8"
    },
    {
        "author": "方干",
        "paragraphs": [
            "不逢盛暑不衝寒，種子成叢用法難。",
            "醉眼若爲拋去得，狂心更擬折來看。",
            "凌霜烈火吹無豔，裛露陰霞曬不乾。",
            "莫道嬌紅怕風雨，經時猶自未凋殘。"
        ],
        "title": "牡丹",
        "id": "28fbc11a-a99f-4d75-a8db-fa33eaa8cc7c"
    },
    {
        "author": "方干",
        "paragraphs": [
            "織錦雖云用舊機，抽梭起樣更新奇。",
            "何如且破望中葉，未可便攀低處枝。",
            "藉地落花春半後，打窗斜雪夜深時。",
            "此時才子吟應苦，吟苦鬼神知不知。"
        ],
        "title": "贈進士章碣",
        "id": "42d8f044-8f43-45ea-9e11-0ae1cfbfd29d"
    },
    {
        "author": "方干",
        "paragraphs": [
            "字人心苦達神明，何止重門夜不扃。",
            "莫道耕田全種秫，兼聞退食亦逢星。",
            "暎林顧兔停琴望，隔水寒猨駐筆聽。",
            "却恐南山盡無石，南山有石合爲銘。"
        ],
        "title": "與桐廬鄭明府",
        "id": "6e18cb48-d173-479a-9456-c07e99cccc8a"
    },
    {
        "author": "方干",
        "paragraphs": [
            "非唯言下變榮衰，大海可傾山可移。",
            "如剖夜光歸暗室，似驅春氣入寒枝。",
            "死灰到底翻騰焰，朽骨隨頭却長肥。",
            "便殺微躬復何益，生成恩重報無期。"
        ],
        "title": "謝王大夫奏表",
        "id": "e7e428bf-ccee-4e12-8a28-ddaacfede756"
    },
    {
        "author": "方干",
        "paragraphs": [
            "舊巖終副却歸期，巖下有人應識師。",
            "目覩嬰孩成老叟，手栽松柏有枯枝。",
            "前山低校無多地，東海淺於初去時。",
            "若把古今相比類，姓丁仙鶴亦如斯。"
        ],
        "title": "送道人歸舊巖",
        "id": "837f3760-286c-44d8-b78e-9978ebad20f7"
    },
    {
        "author": "方干",
        "paragraphs": [
            "路入仙溪氣象清，垂鞭樹石罅中行。",
            "霧昏不見西陵岸，風急先聞瀑布聲。",
            "山下縣寮張樂送，海邊津吏棹舟迎。",
            "詩家弟子無多少，唯只於余別有情。"
        ],
        "title": "送錢特卿赴職天台",
        "id": "a014c5b0-bcea-4487-8d09-07befe112cbf"
    },
    {
        "author": "方干",
        "paragraphs": [
            "青苔斸破植貞堅，細碧竿排鬱眼鮮。",
            "小鳳凰聲吹嫩葉，短蛟龍尾褭輕煙。",
            "節環膩色端勻粉，根拔秋光暗長鞭。",
            "怪得入門肌骨冷，綴風黏月滿庭前。"
        ],
        "title": "題新竹",
        "id": "fa7b4e61-d84b-4c84-836f-869cfff353f6"
    },
    {
        "author": "方干",
        "paragraphs": [
            "俗人皆嫉謝臨川，果中常情□□□。",
            "爲政舊規方利國，降生直性已歸天。",
            "峴亭惋咽知無極，渭曲馨香莫計年。",
            "從此心喪應畢世，忍看墳草讀殘篇。"
        ],
        "title": "哭王大夫",
        "id": "2c0c764a-86af-48ba-99c1-8732ed9df4d0"
    },
    {
        "author": "方干",
        "paragraphs": [
            "苦用貞心傳弟子，即應低眼看公卿。",
            "水中明月無踪跡，風裏浮雲可計程。",
            "庭際孤松隨鶴立，窗間清磬學蟬鳴。",
            "料師多刦長如此，豈筭前生與後生。"
        ],
        "title": "贈乾素上人",
        "id": "4cd567ae-d63b-4532-b079-d7f6ca0d3cf8"
    },
    {
        "author": "方干",
        "paragraphs": [
            "中天坐臥見人寰，峭石垂藤不易攀。",
            "晴卷風雷歸故壑，夜和猿鳥鎖寒山。",
            "勢橫綠野蒼茫外，影落平湖瀲灩間。",
            "師在西巖最高處，路尋之字見禪關。"
        ],
        "title": "題應天寺上方兼呈謙上人",
        "id": "e1df388d-698e-4896-a337-107d0bb06714"
    },
    {
        "author": "方干",
        "paragraphs": [
            "蒼翠岧嶤逼窅冥，下方雷雨上方晴。",
            "飛流便向砌邊挂，片月影從窗外行。",
            "馴鹿不知誰結侶，野禽都是自呼名。",
            "只應禪者無來去，坐看千山白髮生。"
        ],
        "title": "題法華寺絕頂禪家壁",
        "id": "2c431add-bbd2-43f3-83fc-1dd24c527037"
    },
    {
        "author": "方干",
        "paragraphs": [
            "春去春來似有期，日高添睡是歸時。",
            "雖將細雨催蘆笋，却用東風染柳絲。",
            "重霧已應吞海色，輕霜猶自剉花枝。",
            "此時野客因花醉，醉臥花間應不知。"
        ],
        "title": "春日",
        "id": "63fcdb63-3899-45d8-a774-7db18bd01156"
    },
    {
        "author": "方干",
        "paragraphs": [
            "連枝棣萼世無雙，未秉鴻鈞擁大邦。",
            "折桂早聞推獨步，分憂暫輟過重江。",
            "晴尋鳳沼雲中樹，思遶稽山枕上窗。",
            "試把十年辛苦志，問津求拜碧油幢。"
        ],
        "title": "上越州楊嚴中丞",
        "id": "f08bc9e1-6822-4492-8b75-91302a40e3ee"
    },
    {
        "author": "方干",
        "paragraphs": [
            "桂輪秋半出東方，巢鵲驚飛夜未央。",
            "海上風雲搖皓影，空中露氣濕流光。",
            "斜臨戶牖通宵燭，迴照堦墀到曉霜。",
            "庾亮恃才高更逸，方聞墨翰已成章。"
        ],
        "title": "月",
        "id": "29cf0e3c-8138-43a5-9d2a-e42b5591e3c9"
    },
    {
        "author": "方干",
        "paragraphs": [
            "運行元化不參差，四極中華共一時。",
            "正氣纔隨灰律變，殘寒便被柳條欺。",
            "冰融大澤朝陽覺，草綠陳根夜雨知。",
            "不信風光疾於箭，年來年去變霜髭。"
        ],
        "title": "早春",
        "id": "bf019d08-f1c8-4368-8c5e-f924caa36589"
    },
    {
        "author": "方干",
        "paragraphs": [
            "清曉入花如步障，戀花行步步遲遲。",
            "含風欲綻中心朵，似火應燒外面枝。",
            "野客須𢬵終日醉，流鶯自有隔年期。",
            "使君坐處笙歌合，便是列仙身不知。"
        ],
        "title": "對花",
        "id": "f001479c-4b58-402c-a966-d8a6209bc9f6"
    },
    {
        "author": "方干",
        "paragraphs": [
            "玉漏斯須即達晨，四時吹轉任風輪。",
            "寒燈短燼方燒臘，畫角殘聲已報春。",
            "明日便爲經歲客，昨朝猶是少年人。",
            "新正定數隨年減，浮世惟應百遍新。"
        ],
        "title": "除夜",
        "id": "fde664e8-2d5a-47e4-aa2b-7fd3e07b6780"
    },
    {
        "author": "方干",
        "paragraphs": [
            "便向中流出太陽，兼疑大岸逼浮桑。",
            "門前白道通丹闕，浪裏青山占幾鄉。",
            "帆勢落斜依浦溆，鐘聲斷續在滄茫。",
            "古今悉不知天意，偏把雲霞媚一方。"
        ],
        "title": "題松江驛",
        "id": "fd31e801-564c-4e56-b29e-29e546344153"
    },
    {
        "author": "方干",
        "paragraphs": [
            "莫道東南路不賒，思歸一步是天涯。",
            "林中夜半雙臺月，洲上春深九里花。",
            "綠樹遶村含細雨，寒潮背郭卷平沙。",
            "聞師却到鄉中去，爲我殷勤謝酒家。"
        ],
        "title": "思桐廬舊居便送鑒上人",
        "id": "3cdd5f0b-21e1-45fb-b992-6038553b91eb"
    },
    {
        "author": "方干",
        "paragraphs": [
            "四極雖云共二儀，晦明前後即難知。",
            "西方尚在星辰下，東域已過寅卯時。",
            "大海浪中分國界，扶桑樹底是天涯。",
            "滿帆若有歸風便，到岸猶須隔歲期。"
        ],
        "title": "送僧歸日本",
        "id": "c55cafae-4be4-43f2-a912-d07559c60add"
    },
    {
        "author": "方干",
        "paragraphs": [
            "深僻孤高無四鄰，白雲明月自相親。",
            "海中日出山先曉，世上寒輕谷未春。",
            "窗逼野溪聞唳鶴，林通村徑見樵人。",
            "此時惟有雷居士，不厭[籃]輿去住頻。"
        ],
        "title": "寧國寺",
        "id": "c7462818-fd04-4963-8a97-10859ebbeefc"
    },
    {
        "author": "方干",
        "paragraphs": [
            "莫問終休否，林中事已成。",
            "盤餐憐火種，歲計付刀耕。",
            "掬水皆花氣，聽松似雨聲。",
            "書空翹足臥，避險側身行。",
            "果傍閑軒落，蒲連濕岸生。",
            "禪生知見理，妻子笑無名。",
            "更擬教詩苦，何曾待酒清。",
            "石溪魚不大，月樹鵲多驚。",
            "砌下通樵路，窗間見縣城。",
            "雲山任重疊，難隔故交情。"
        ],
        "title": "山中寄吳磻十韻",
        "id": "00dca69f-cc9e-4cbe-bcc3-ec039a9728b6"
    },
    {
        "author": "方干",
        "paragraphs": [
            "指畫應心成，周迴氣象清。",
            "牀前沙鳥語，案下錦鱗驚。",
            "細柳風吹旋，新荷露壓傾。",
            "微芳緣岸落，迸笋入波生。",
            "舴艋舟中醉，莓苔徑上行。",
            "高人莫歸去，此處勝蓬瀛。"
        ],
        "title": "嘉興縣內池閣",
        "id": "ca4393f5-a5de-45ed-85f7-561572886837"
    },
    {
        "author": "方干",
        "paragraphs": [
            "樵獵兩三戶，凋疎是近鄰。",
            "風雷前壑雨，花木後嵒春。",
            "文字不得力，桑麻難救貧。",
            "山禽欺稚子，夜犬吠漁人。",
            "未必聖明代，長將雲水親。",
            "知音不延薦，何路出泥塵。"
        ],
        "title": "鏡湖西島言事寄陶校書",
        "id": "7900b5e8-5fc0-4896-a1ee-86ec2d0e2721"
    },
    {
        "author": "方干",
        "paragraphs": [
            "貴達合逢明聖日，風流又及少年時。",
            "才因出衆人皆嫉，勢欲摩霄自不知。",
            "正直早年聞苦節，從容此日見清規。",
            "却教鸚鵡呼桃葉，便遣嬋娟唱竹枝。",
            "閑話篇章停燭久，醉迷歌舞出花遲。",
            "雲鴻別有回翔便，應笑啁啾燕雀卑。"
        ],
        "title": "贈趙崇侍御",
        "id": "1c7c0898-c714-43b6-8b60-5731f538bbd6"
    },
    {
        "author": "方干",
        "paragraphs": [
            "混元融結致功難，山下平湖湖上山。",
            "萬傾涵虛寒瀲灩，千尋聳翠秀孱顏。",
            "芰荷香入琴棊處，雷雨聲離棟牖間。",
            "但有五雲依鶴嶺，曾無陸路向人寰。",
            "夜溪漱玉常堪聽，仙樹垂珠可要攀。",
            "若棄榮名便居此，自然浮濁不相關。"
        ],
        "title": "敘龍瑞觀勝異寄于尊師",
        "id": "c40f8d04-5d8e-4d1e-8176-41c8af345470"
    },
    {
        "author": "方干",
        "paragraphs": [
            "遠近利民因智力，周迴潤物像心源。",
            "菰蒲縱感生成惠，鱣鮪那占廣大恩。",
            "瀲灩清輝吞半郭，縈紆別派入遙村。",
            "砂泉遶石通山脈，岸木黏萍是浪痕。",
            "已見澄來連鏡底，兼知極處浸雲根。",
            "波濤不起時方泰，舟檝徐行日易昏。",
            "煙霧未應藏島嶼，鳧鷖亦解避旌旛。",
            "雖云桃葉歌還醉，却被荷花笑不言。",
            "孤鶴必應思鳳詔，凡魚豈合在龍門。",
            "能將盛事添元化，一夕機謨萬古存。"
        ],
        "tags": [
            "西湖"
        ],
        "title": "侯郎中新置西湖",
        "id": "98dc34a9-2116-4899-b68b-1ae883ea90df"
    },
    {
        "author": "方干",
        "paragraphs": [
            "蘭汀橘島映亭臺，不是經心即手栽。",
            "滿閣白雲隨雨去，一池寒月逐潮來。",
            "小松出屋和巢長，新逕通村避笋開。",
            "柳絮風前欹枕臥，荷花香裏棹舟迴。",
            "園中認葉封林草，簷下攀枝落野梅。",
            "莫恣高情求逸思，須防急詔用長材。",
            "若因螢火終殘卷，便把漁歌送幾杯。",
            "多謝郢中賢太守，常時談笑許追陪。"
        ],
        "title": "許員外新陽別業",
        "id": "648f33a4-c11c-47f9-a0c1-c78ee40fe788"
    },
    {
        "author": "方干",
        "paragraphs": [
            "滿目亭臺嘉木繁，燕蟬吟語不爲喧。",
            "晝潮勢急吞諸島，暑雨聲迴露半村。",
            "真爲援毫方掩卷，常因按曲便開尊。",
            "若將明月爲儔侶，應把清風遺子孫。",
            "繡羽驚弓離果上，紅鱗見餌出蒲根。",
            "尋君未要先敲竹，且棹漁舟入大門。"
        ],
        "title": "李侍御上虞別業",
        "id": "aaaac947-5d82-401f-8d95-48494cd6fb40"
    },
    {
        "author": "方干",
        "paragraphs": [
            "世人如要問生涯，滿架堆牀是五車。",
            "谷鳥暮蟬聲四散，修篁灌木勢交加。",
            "蒲葵細織團圓扇，薤葉平鋪合遝花。",
            "却用水荷苞綠李，兼將寒井浸甘瓜。",
            "慣緣嶮峭收松粉，常趂芳鮮掇茗芽。",
            "池上樹陰隨浪動，窗前月影被巢遮。",
            "坐雲獨酌杯盤濕，穿竹微吟路徑斜。",
            "見說公卿訪遺逸，逢迎亦是戴烏紗。"
        ],
        "title": "題懸溜巖隱者居",
        "id": "5ce68366-a582-4fe7-9d07-c350d2a09230"
    },
    {
        "author": "方干",
        "paragraphs": [
            "豈知經史深相悞，兩鬢垂絲百事休。",
            "受業幾多爲弟子，成名一半作公侯。",
            "前時射鵠徒拋箭，此日求魚未上鉤。",
            "竹裏斷雲來枕上，巖邊片月在牀頭。",
            "過庭急雨和花落，遶舍澄泉帶葉流。",
            "緬想遠書聆鵲喜，窺尋嘉果覺猿偷。",
            "舊詩改處空留韻，新醞嘗來不滿篘。",
            "阮瑀如能問寒餒，風光當日入滄洲。"
        ],
        "title": "山中言事八韻寄李支使",
        "id": "6f685a00-97a9-4faf-a785-7fab7cb57244"
    },
    {
        "author": "方干",
        "paragraphs": [
            "寸心似火頻求薦，兩鬢如霜始息機。",
            "隔岸雞鳴春耨去，鄰家犬吠夜漁歸。",
            "倚松長嘯成疎拙，拂石欹眠絕是非。",
            "執爨縱曾炊橡實，紉針曾解補荷衣。",
            "常憑早月來張燭，亦假清風爲掩扉。",
            "多是元瑜憐野賤，時迴車馬發光輝。"
        ],
        "title": "山中言事寄贈蘇判官",
        "id": "1fa01f08-2686-4fc1-91d8-bcd83e046010"
    },
    {
        "author": "方干",
        "paragraphs": [
            "高情不與俗人知，耻學諸生取桂枝。",
            "荀宋五言行世早，巢由三詔出溪遲。",
            "操心已在精微域，落筆皆成典誥詞。",
            "一鶚難成燕雀伍，非熊本是帝王師。",
            "賢臣雖蘊經邦術，明主終無諫獵時。",
            "莫道百僚憂禮絕，兼聞七郡怕天移。",
            "直緣材力頭頭贍，專被文星步步隨。",
            "不信重言通造化，須臾便可變榮衰。"
        ],
        "title": "獻王大夫",
        "id": "0a643914-95d2-47b9-acfc-6407687869f6"
    },
    {
        "author": "方干",
        "paragraphs": [
            "夜入明河星似少，曙搖澄碧扇風翻。",
            "細泉細脈難來到，應覺添瓶耗舊痕。"
        ],
        "title": "淺井",
        "id": "159a72c5-31db-4cab-94dd-22f2f7d9cb0d"
    },
    {
        "author": "方干",
        "paragraphs": [
            "去去何時却見君，悠悠煙水似天津。",
            "明年今夜有明月，不是今年看月人。"
        ],
        "title": "與徐溫話別",
        "id": "633aee94-6b17-4f5a-a86d-5bdee4a3e2f9"
    },
    {
        "author": "方干",
        "paragraphs": [
            "馬首寒山黛色濃，一重重盡一重重。",
            "醉醒已在他人界，猶憶東陽昨夜鐘。"
        ],
        "title": "出東陽道中作",
        "id": "6d6d84e8-f587-49f1-bc8c-d93371ea50b4"
    },
    {
        "author": "方干",
        "paragraphs": [
            "錦價轉高花更巧，能將舊手弄新梭。",
            "從來一字爲褒貶，二十八言猶太多。"
        ],
        "title": "酬孫發",
        "id": "4cee1c62-0c45-499a-ae02-9b0e491d2ff3"
    },
    {
        "author": "方干",
        "paragraphs": [
            "少小與君情不疎，聽君細話勝家書。",
            "如今若到鄉中去，道我垂鉤不釣魚。"
        ],
        "title": "送鄉中故人",
        "id": "f00895ae-2266-441d-a715-7ba2dcc4407e"
    },
    {
        "author": "方干",
        "paragraphs": [
            "昨日草枯今日青，羇人又動望鄉情。",
            "夜來有夢登歸路，不到桐廬已及明。"
        ],
        "title": "思江南",
        "id": "22c95d0c-6049-4ba8-ab66-b87621d59739"
    },
    {
        "author": "方干",
        "paragraphs": [
            "邃巖喬木夏藏寒，牀下雲溪枕上看。",
            "臺殿漸多山更重，却令飛去即應難。"
        ],
        "title": "題寶林寺禪者壁",
        "id": "f960de41-6651-45bc-acb7-0be08b65f68c"
    },
    {
        "author": "方干",
        "paragraphs": [
            "訐直上書難遇主，銜冤下世未成翁。",
            "琴尊劍鶴誰將去，惟鎖山齋一樹風。"
        ],
        "title": "過李羣玉故居",
        "id": "853a59b7-26e1-4644-b3cd-9e619d6e9d51"
    },
    {
        "author": "方干",
        "paragraphs": [
            "酒裏藏身嵒裏居，刪繁自是一家書。",
            "世人呼爾爲漁叟，爾學釣璜非釣魚。"
        ],
        "title": "題玉笥山強處士",
        "id": "25130ef8-2d6d-442f-9107-01d0877c7578"
    },
    {
        "author": "方干",
        "paragraphs": [
            "遠路東西欲問誰，寒來無處寄寒衣。",
            "去時初種庭前樹，樹已勝巢人未歸。"
        ],
        "title": "君不來",
        "id": "82fe5f24-e534-49e0-b989-4203b2a1b377"
    },
    {
        "author": "方干",
        "paragraphs": [
            "谷鳥散啼如有恨，庭花含笑似無情。",
            "更名變皃難休息，去去來來第幾生。"
        ],
        "title": "經曠禪師舊院",
        "id": "628bb385-a964-423e-96c9-559a788be989"
    },
    {
        "author": "方干",
        "paragraphs": [
            "席上新聲花下杯，一聲聲被拍聲摧。",
            "樂工不識長安道，盡是書中寄曲來。"
        ],
        "title": "江南聞新曲",
        "id": "46d896f1-7fae-48a1-999a-380308a58dbb"
    },
    {
        "author": "方干",
        "paragraphs": [
            "一朝寂寂與冥冥，壟樹未長墳草青。",
            "高節雄才向何處，夜闌空鎖滿池星。"
        ],
        "title": "經故侯郎中舊居",
        "id": "094d3e43-ccaf-400f-955e-dbea6ddd133b"
    },
    {
        "author": "方干",
        "paragraphs": [
            "上才乘酒到山陰，日日成篇字字金。",
            "鏡水周迴千萬頃，波瀾倒瀉入君心。"
        ],
        "title": "越中逢孫百篇",
        "id": "287c3446-2875-4ae7-8364-8ee77df5d9d6"
    },
    {
        "author": "方干",
        "paragraphs": [
            "越國雲溪秀發時，蔣京詞賦謝麟詩。",
            "後來若要知優劣，學圃無過老圃知。"
        ],
        "title": "寄謝麟",
        "id": "35bffb3a-06bd-40f2-99fa-bac1292cf57f"
    },
    {
        "author": "方干",
        "paragraphs": [
            "枕上愁多百緒牽，常時睡覺在溪前。",
            "人前盡是交親力，莫道升沈總信天。"
        ],
        "title": "與長洲陳子美長官",
        "id": "2073d156-f290-402b-94be-ef3c1bcd170a"
    },
    {
        "author": "方干",
        "paragraphs": [
            "葛溪鐵片梨園調，耳底丁東十六聲。",
            "彭澤主人憐妙樂，玉杯春暖許同傾。"
        ],
        "title": "新安殷明府家樂方響",
        "id": "5c4a9138-88af-431e-a3a0-910d8e665f8b"
    },
    {
        "author": "方干",
        "paragraphs": [
            "許教門館久踟躇，仲叔懷恩對玉壺。",
            "唯有離心欲銷客，空垂雙淚不成珠。"
        ],
        "title": "別殷明府",
        "id": "45fed8b0-3d29-4f76-8439-04aa84b8fbca"
    },
    {
        "author": "方干",
        "paragraphs": [
            "仙嶠倍分元化功，揉藍翠色一重重。",
            "還家莫更尋山水，自有雲山在筆峰。"
        ],
        "title": "送水墨項處士歸天台",
        "id": "481df1f9-1f44-4179-894b-fbdc2cdbaa07"
    },
    {
        "author": "方干",
        "paragraphs": [
            "直鉤終日竟無魚，鐘鼓聲中與世疎。",
            "若向湖邊訪幽拙，蕭條四壁是閑居。"
        ],
        "title": "贈會稽楊長官",
        "id": "d6c85766-a521-46c9-a1cd-b36dd6f18c01"
    },
    {
        "author": "方干",
        "paragraphs": [
            "言下隨機見物情，看看獄路草還生。",
            "旅人莫怪無魚食，直爲寒江水至清。"
        ],
        "title": "贈申長官",
        "id": "2cfaefcb-d34b-44d2-92e7-99d0361aa8dc"
    },
    {
        "author": "方干",
        "paragraphs": [
            "歸去春山逗晚晴，縈迴樹石罅中行。",
            "明時不是無知己，自憶湖邊釣與耕。"
        ],
        "title": "將歸湖上留別陳宰",
        "id": "26c81ed8-2fab-4af1-8fc8-865ff7d4fbd7"
    },
    {
        "author": "方干",
        "paragraphs": [
            "秋水一泓常見底，澗松千尺不生枝。",
            "人間學佛知多少，淨盡心花只有師。"
        ],
        "title": "貽亮上人",
        "id": "d2cc7626-574f-4fac-a509-e1c5c750cf6b"
    },
    {
        "author": "方干",
        "paragraphs": [
            "四十年來多少人，一分零落九成塵。",
            "與師猶得重相見，亦是枯株勉強春。"
        ],
        "title": "貽曦上人",
        "id": "5acd812b-5191-4c13-8c91-ead4eb4524eb"
    },
    {
        "author": "方干",
        "paragraphs": [
            "水闊坐看千萬里，青蕪蓋地接天津。",
            "禰衡莫愛山中靜，遶舍山多却礙人。"
        ],
        "title": "書原上鮑處士屋壁",
        "id": "6cc788b9-6d65-4d60-9bee-02a7f7dcbae5"
    },
    {
        "author": "方干",
        "paragraphs": [
            "吳越思君意易傷，別君添我鬢邊霜。",
            "由來淛水偏堪恨，截斷千山作兩鄉。"
        ],
        "title": "別孫蜀",
        "id": "9c6d3c94-4d8d-485d-b69b-46f23ebbffac"
    },
    {
        "author": "方干",
        "paragraphs": [
            "潭底錦鱗多識釣，未投香餌即先知。",
            "欲教魚目無分別，須學揉藍染釣絲。"
        ],
        "title": "贈江上老人",
        "id": "03006024-21d5-4dcc-812a-d47bcfc1a457"
    },
    {
        "author": "方干",
        "paragraphs": [
            "非唯劍鶴獨難留，觸事皆聞被債收。",
            "賴是豪家念寒餒，却還漁島與漁舟。"
        ],
        "title": "贈東溪貧道",
        "id": "64e41cf9-d05d-4fa0-b49d-92dc4167c1c2"
    },
    {
        "author": "方干",
        "paragraphs": [
            "狂心醉眼共裴回，一半先開笑未開。",
            "此日不能偷折去，胡蜂直恐趂人來。"
        ],
        "title": "詠花",
        "id": "ec5a29ea-1295-4e5c-a8c4-191b2aed3524"
    },
    {
        "author": "方干",
        "paragraphs": [
            "棹尋椒岸縈迴去，數里時逢一兩家。",
            "知是從來貢金處，江邊牧豎亦披沙。"
        ],
        "title": "路入金州江中作",
        "id": "ba075193-c062-4f98-a3c8-bc502543b62b"
    },
    {
        "author": "方干",
        "paragraphs": [
            "卷簾圓月照方塘，坐久尊空竹有霜。",
            "白犬吠風驚雁起，猶能一一旋成行。"
        ],
        "title": "夜會鄭氏昆季林亭",
        "id": "147f8ac8-6bc9-4068-895b-8a5286efa9ec"
    },
    {
        "author": "方干",
        "paragraphs": [
            "映窗孤桂非手植，子落月中聞落時。",
            "仙客此時頭不白，看來看去有枯枝。"
        ],
        "tags": [
            "黄山"
        ],
        "title": "題黃山人庭前孤桂",
        "id": "4e171648-38bf-4919-9909-529e07e37301"
    },
    {
        "author": "方干",
        "paragraphs": [
            "三秋萬里五溪行，風裏孤雲不計程。",
            "若念猩猩解言語，放生先合放猩猩。"
        ],
        "title": "送僧南遊",
        "id": "daa99ddf-9c05-456a-b83c-3f57d4a509be"
    },
    {
        "author": "方干",
        "paragraphs": [
            "可憐妍豔正當時，剛被狂風一夜吹。",
            "今日流鶯來舊處，百般言語殢空枝。"
        ],
        "title": "惜花",
        "id": "298e06a4-2baf-4d6f-85de-4eb392a50bcf"
    },
    {
        "author": "方干",
        "paragraphs": [
            "早識吾師頻到此，芝童藥犬亦相迎。",
            "今師一去無來日，花洞石壇空月明。"
        ],
        "title": "題天柱觀魚尊師舊院",
        "id": "f8632c4e-eafb-4de2-9100-b471d05d2528"
    },
    {
        "author": "方干",
        "paragraphs": [
            "百花香氣傍行人，花底垂鞭日易醺。",
            "野父不知寒食節，穿林轉壑自燒雲。"
        ],
        "title": "東陽道中作",
        "id": "cfd3313f-62c8-4328-803f-b01c019ec77f"
    },
    {
        "author": "方干",
        "paragraphs": [
            "六幅輕綃畫建溪，刺桐花下路高低。",
            "分明記得曾行處，祗欠猿聲與鳥啼。"
        ],
        "title": "題畫建溪圖",
        "id": "ad181c40-a014-43b7-9325-2b1e7ca4231e"
    },
    {
        "author": "方干",
        "paragraphs": [
            "遊子去遊多不歸，春風酒味勝餘時。",
            "閑來却伴巴兒醉，荳蔲花邊唱竹枝。"
        ],
        "title": "蜀中",
        "id": "4bb37279-2f68-4f24-a7e4-91ed086ac8cf"
    },
    {
        "author": "方干",
        "paragraphs": [
            "千山紅樹萬山雲，把酒相看日又曛。",
            "一曲離歌兩行淚，更知何地再逢君。"
        ],
        "title": "衢州別李秀才",
        "id": "752e8458-d475-451a-8d6c-346f48c48542"
    },
    {
        "author": "方干",
        "paragraphs": [
            "曾于方外見麻姑，聞說君山自古無。",
            "元是崑崙山頂石，海風吹落洞庭湖。"
        ],
        "tags": [
            "洞庭湖",
            "写山",
            "想象",
            "描写山"
        ],
        "title": "題君山",
        "id": "029fd96d-bfcb-471d-b212-0b076833e3ce"
    },
    {
        "author": "方干",
        "paragraphs": [
            "物色旁求至漢庭，一宵同寢見交情。",
            "先生不入雲臺像，贏得桐江萬古名。"
        ],
        "title": "題嚴子陵祠二首 一",
        "id": "7857d80c-90b6-4c81-ad52-010baea89c72"
    },
    {
        "author": "方干",
        "paragraphs": [
            "蒼翠雲峰開俗眼，泓澄煙水浸塵心。",
            "惟將道業爲芳餌，釣得高名直到今。"
        ],
        "title": "題嚴子陵祠二首 二",
        "id": "3bb6263d-dc05-4ef4-ae6c-f958a2f714b2"
    },
    {
        "author": "方干",
        "paragraphs": [
            "十六聲中運手輕，一聲聲似自然聲。",
            "不緣精妙過流輩，爭得江南別有名。"
        ],
        "title": "失題",
        "id": "408b99c3-3596-49dd-950d-0164f134a46f"
    },
    {
        "author": "方干",
        "paragraphs": [
            "弟子已攀桂，先生猶臥雲。",
            "把得新詩草裏論。",
            "枯井夜聞鄰果落，廢巢寒見別禽來。"
        ],
        "title": "句",
        "id": "bd9ee4fb-7c6e-4709-b9a3-9be162d4e3cb"
    },
    {
        "author": "羅鄴",
        "paragraphs": [
            "玉帛朝元萬國來，雞人曉唱五門開。",
            "春排北極迎仙馭，日捧南山入壽杯。",
            "歌舜薰風鏗劒珮，祝堯嘉氣靄樓臺。",
            "可憐四海車書共，重見蕭曹佐漢材。"
        ],
        "title": "歲仗",
        "id": "907c21dd-f8c0-4cb1-9208-812f9d62c36b"
    },
    {
        "author": "羅鄴",
        "paragraphs": [
            "落盡春紅始著花，花時比屋事豪奢。",
            "買栽池館恐無地，看到子孫能幾家。",
            "門倚長衢攢繡轂，幄籠輕日護香霞。",
            "歌鐘滿座爭歡賞，肯信流年鬢有華。"
        ],
        "title": "牡丹",
        "id": "69d87b1e-7b47-4cb9-8522-68896e274626"
    },
    {
        "author": "羅鄴",
        "paragraphs": [
            "當時無德御乾坤，廣築徒勞萬古存。",
            "謾役生民防極塞，不知血刃起中原。",
            "珠璣旋見陪陵寢，社稷何曾保子孫。",
            "降虜至今猶自說，冤聲夜夜傍城根。"
        ],
        "title": "長城",
        "id": "ab88c86d-b340-4c1f-9ae0-a788e0f52201"
    },
    {
        "author": "羅鄴",
        "paragraphs": [
            "秋夕蒼茫一雁過，西風白露滿宮莎。",
            "昨來京洛逢歸客，猶說軒車未渡河。",
            "莫把少年空倚賴，須知孤立易蹉跎。",
            "想君懷抱哀吟夜，銅雀臺前皓月多。"
        ],
        "title": "秋夕寄友人",
        "id": "47e46e33-41a7-4871-9ce9-9519ad774e58"
    },
    {
        "author": "羅鄴",
        "paragraphs": [
            "葉落纔悲草又生，看看少壯是衰形。",
            "關中秋雨書難到，江上春寒酒易醒。",
            "多少繫心身未達，尋思舉目淚堪零。",
            "幾時拋得歸山去，松下看雲讀道經。"
        ],
        "title": "冬夕江上言事五首 一",
        "id": "c1fc353c-ead2-4f94-9245-b8b58d4e4e5e"
    },
    {
        "author": "羅鄴",
        "paragraphs": [
            "喔喔晨雞滿樹霜，喧喧曉渡簇舟航。",
            "數星昨夜寒爐火，一陣誰家臘甕香。",
            "久別羇孤成潦倒，迴看書劒更蒼黃。",
            "逢人舉止皆言命，至竟謀閑可勝忙。"
        ],
        "title": "冬夕江上言事五首 二",
        "id": "5d8701fe-8420-4a91-8ad5-6fe35cc6bf60"
    },
    {
        "author": "羅鄴",
        "paragraphs": [
            "野堂吟罷獨行行，點水微微凍不鳴。",
            "十里溪山新雪後，千家襟袖曉寒生。",
            "只宜醉夢依華寢，可稱羸蹄赴宿程。",
            "日苦幾多心下見，那堪歲晏又無成。"
        ],
        "title": "冬夕江上言事五首 三",
        "id": "dfa27e22-0888-4a02-8764-e2bbb54cec79"
    },
    {
        "author": "羅鄴",
        "paragraphs": [
            "僻居多與懶相宜，吟擁寒爐過臘時。",
            "風柳欲生陽面葉，凍梅先綻嶺頭枝。",
            "山川自小拋耕釣，骨肉無因免別離。",
            "賴有陶情一尊酒，愁中相向展愁眉。"
        ],
        "title": "冬夕江上言事五首 四",
        "id": "74d46eeb-c751-4981-a240-8972e4587f3f"
    },
    {
        "author": "羅鄴",
        "paragraphs": [
            "一帶長溪淥浸門，數聲幽鳥啄雲根。",
            "松亭盡日唯空坐，難得儒翁共討論。"
        ],
        "title": "冬夕江上言事五首 五",
        "id": "1c905516-4089-4fdd-accc-887af08a78e9"
    },
    {
        "author": "羅鄴",
        "paragraphs": [
            "柳暗榆飛春日深，水邊門巷獨來尋。",
            "舊山共是經年別，新句相逢竟夕吟。",
            "枕近禁街聞曉鼓，月當高竹見棲禽。",
            "勞歌莫問秋風計，恐起江河垂釣心。"
        ],
        "title": "春日宿崇賢里",
        "id": "eb07ad37-32ab-4b4c-967d-0f990ef02e9e"
    },
    {
        "author": "羅鄴",
        "paragraphs": [
            "青樓一別戍金微，力盡秋來破虜圍。",
            "錦字莫辭連夜織，塞鴻常是到春歸。",
            "正憐漢月當空照，不奈胡沙滿眼飛。",
            "唯有夢魂南去日，故鄉山水路依稀。"
        ],
        "title": "征人",
        "id": "3975bb78-6a18-4c1c-9809-bcc18ca99917"
    },
    {
        "author": "羅鄴",
        "paragraphs": [
            "暖辭雲谷背殘陽，飛下東風翅漸長。",
            "却笑金籠是羈絆，豈知瑤草正芬芳。",
            "曉逢溪雨投紅樹，晚囀宮樓泣舊妝。",
            "何事離人不堪聽，灞橋斜日褭垂楊。"
        ],
        "title": "鶯",
        "id": "dd064c9b-59c3-4bc2-a97d-c1e2f0d298c3"
    },
    {
        "author": "羅鄴",
        "paragraphs": [
            "行宮門外陌銅駝，兩畔分栽此最多。",
            "欲到清秋近時節，爭開金蘂向關河。",
            "層樓寄恨飄珠箔，駿馬憐香撼玉珂。",
            "愁殺江湖隨計者，年年爲爾剩奔波。"
        ],
        "title": "槐花",
        "id": "5d417588-0e6c-438c-93a5-5afab29e5bc4"
    },
    {
        "author": "羅鄴",
        "paragraphs": [
            "文戰連輸未息機，束書攜劒定前非。",
            "近來從聽事難得，休去且無山可歸。",
            "匹馬出門還悵望，孤雲何處是因依？",
            "斜陽驛路西風緊，遙指人煙宿翠微。"
        ],
        "title": "自蜀入關",
        "id": "4d8301fd-9f94-46d0-b981-2d2eb97b18e4"
    },
    {
        "author": "羅鄴",
        "paragraphs": [
            "春半上陽花滿樓，太平天子昔巡遊。",
            "千門雖對嵩山在，一笑還隨洛水流。",
            "深鎖笙歌巢燕聽，遙瞻金碧路人愁。",
            "翠華却自登仙去，腸斷宮娥望不休。"
        ],
        "title": "上陽宮",
        "id": "e5c55939-4440-4283-b269-d17a834c9f7e"
    },
    {
        "author": "羅鄴",
        "paragraphs": [
            "臺閣層層倚半空，遶軒澄碧御溝通。",
            "金鈿座上歌春酒，畫蠟尊前滴曉風。",
            "歲月不知成隙地，子孫誰更繫殊功。",
            "人間若算無榮辱，却是扁舟一釣翁。"
        ],
        "title": "舊侯家",
        "id": "91699541-4f7a-48a1-bcc9-ba778bac51c1"
    },
    {
        "author": "羅鄴",
        "paragraphs": [
            "野店暮來山畔逢，寒蕪漠漠露華濃。",
            "窗間燈在犬驚吠，溪上月沈人罷舂。",
            "遠別只愁添雪鬢，此生何計隱雲峯。",
            "離心却羨南飛翼，獨過吳江更數重。"
        ],
        "title": "宿武安山有懷",
        "id": "fd5416bc-02e2-4964-aaf7-916f448a764a"
    },
    {
        "author": "羅鄴",
        "paragraphs": [
            "春生溪嶺雪初開，下馬雲亭酹一杯。",
            "好是精靈偏有感，能於鄉里不爲災。",
            "九江賈客應遙祝，五夜神兵數此來。",
            "盡室唯求多降福，新年歸去便風催。"
        ],
        "title": "謁寗祠",
        "id": "31dde9b8-5b57-43d0-99d5-328625ccc1ee"
    },
    {
        "author": "羅鄴",
        "paragraphs": [
            "一片危牆勢恐人，牆邊日日走蹄輪。",
            "築時驅盡千夫力，崩處空爲數里塵。",
            "長恨往來經此地，每嗟興廢欲霑巾。",
            "那堪又向荒城過，錦雉驚飛麥隴春。"
        ],
        "title": "經故洛城",
        "id": "ca0d3ec6-2e3e-4554-a7e2-4fb0168230e6"
    },
    {
        "author": "羅鄴",
        "paragraphs": [
            "百戰辛勤歸帝鄉，南班班裏最南行。",
            "弓欺猨臂秋無力，劒泣虯髯曉有霜。",
            "千古恥非書玉帛，一心猶自向河湟。",
            "年年宿衛天顏近，曾把功勳奏建章。"
        ],
        "title": "老將",
        "id": "8280e328-d21d-4c8c-bc12-36f1f6fa9aa5"
    },
    {
        "author": "羅鄴",
        "paragraphs": [
            "故國東歸澤國遙，曲江晴望憶漁樵。",
            "都緣北闕春先到，不是南山雪易消。",
            "瑞影玉樓開組繡，歡聲丹禁奏雲韶。",
            "雖然未得陪鴛鷺，亦酹金觴祝帝堯。"
        ],
        "title": "曲江春望",
        "id": "bfecb565-4671-4fec-9252-3f368c06acbf"
    },
    {
        "author": "羅鄴",
        "paragraphs": [
            "喧喧蹄轂走紅塵，南北東西暮與晨。",
            "謾道青雲難得路，何曾紫陌有閑人。",
            "杯傾竹葉侯門月，馬落桃花御水春。",
            "只合詠歌來大國，況逢文景化惟新。"
        ],
        "title": "帝里",
        "id": "851a0abb-fb93-494a-9580-89193160bd7d"
    },
    {
        "author": "羅鄴",
        "paragraphs": [
            "若筭防邊久遠名，新安豈更勝長城。",
            "謾興他役悲荒壘，何似從今實取兵。",
            "聖德便應同險固，人心自不向忠貞。",
            "但將死節酬堯禹，版築無勞寇已平。"
        ],
        "title": "新安城",
        "id": "f8a386a2-41d0-424d-8a7d-700d771115a9"
    },
    {
        "author": "羅鄴",
        "paragraphs": [
            "四十年來詩酒徒，一生緣興滯江湖。",
            "不愁世上無人識，唯怕村中沒酒沽。",
            "春巷摘桑喧姹女，江船吹笛舞蠻奴。",
            "焚魚酌醴醉堯代，吟向席門聊自娛。"
        ],
        "title": "自遣",
        "id": "c5ed514b-2c25-4b04-9a1a-48fefddc930d"
    },
    {
        "author": "羅鄴",
        "paragraphs": [
            "漾漾悠悠幾派分，中浮短艇與鷗羣。",
            "天街帶雨淹芳草，玉洞飄花下白雲。",
            "靜稱一竿持處見，急宜孤館覺來聞。",
            "隋家柳畔偏堪恨，東入長淮日又曛。"
        ],
        "title": "流水",
        "id": "5031e420-3ead-447a-aa5e-4997510d1168"
    },
    {
        "author": "羅鄴",
        "paragraphs": [
            "自說歸山人事賒，素琴丹竈是生涯。",
            "牀頭殘藥鼠偷盡，溪上破門風擺斜。",
            "石井晴垂青葛葉，竹籬荒映白茅花。",
            "遙知此去應稀出，獨臥晴窗夢曉霞。"
        ],
        "title": "送張逸人",
        "id": "976b5330-60d9-4800-83f8-e5bf26a563f5"
    },
    {
        "author": "羅鄴",
        "paragraphs": [
            "煙收綠野遠連空，戍壘依稀入望中。",
            "萬里山河星拱北，百年人事水歸東。",
            "扁舟晚濟桃花浪，走馬晴嘶柳絮風。",
            "鄉思正多羈思苦，不須迴首問漁翁。"
        ],
        "title": "春晚渡河有懷",
        "id": "12660670-9084-4177-9ede-75e8ebfdebd7"
    },
    {
        "author": "羅鄴",
        "paragraphs": [
            "柳碧桑黃破國春，殘陽微雨望歸人。",
            "江山不改興亡地，冠蓋自爲前後塵。",
            "帆勢掛風輕若翅，浪聲吹岸疊如鱗。",
            "六朝無限悲愁事，欲下荒城迴首頻。"
        ],
        "title": "春望梁石頭城",
        "id": "6cb66e64-c34a-4ecf-8e44-917e7e72f660"
    },
    {
        "author": "羅鄴",
        "paragraphs": [
            "霜白山村月落時，一聲雞後又登岐。",
            "居人猶自掩關在，行客已愁驅馬遲。",
            "身事不堪空感激，鬢毛看著欲凋衰。",
            "青萍委匣休哮吼，未有恩讐擬報誰。"
        ],
        "title": "早發宜陵即事",
        "id": "eb06b620-a3e1-45f3-a323-2c4bf4e22a4e"
    },
    {
        "author": "羅鄴",
        "paragraphs": [
            "紅閑碧霽瑞煙開，錦翅雙飛去又迴。",
            "一種鳥憐名字好，盡緣人恨別離來。",
            "暖依牛渚汀莎媚，夕宿龍池禁漏催。",
            "相對若教春女見，便須攜向鳳凰臺。"
        ],
        "title": "鴛鴦",
        "id": "508074ec-f7cc-4ee4-8c53-fc230ba9c316"
    },
    {
        "author": "羅鄴",
        "paragraphs": [
            "愁坐蘭閨日過遲，卷簾巢燕羨雙飛。",
            "管弦樓上春應在，楊柳橋邊人未歸。",
            "玉笛豈能留舞態，金河猶自浣戎衣。",
            "梨花滿院東風急，惆悵無言倚錦機。"
        ],
        "title": "春閨",
        "id": "52d23303-c4b1-4969-b788-89235b2b768f"
    },
    {
        "author": "羅鄴",
        "paragraphs": [
            "前代高門今宰邑，懷才重義古來無。",
            "笙歌厭聽吟清句，京洛思歸展畫圖。",
            "蜀醞天寒留容醉，隴禽山曉隔簾呼。",
            "何年期拜朱幡貴，馬上論詩在九衢。"
        ],
        "title": "贈東川梓桐縣韋德孫長官",
        "id": "051c3516-1de6-4771-8530-9de30d651a34"
    },
    {
        "author": "羅鄴",
        "paragraphs": [
            "亂泉飛下翠屏中，名共真珠巧綴同。",
            "一片長垂今與古，半山遙聽水兼風。",
            "雖無舒卷隨人意，自有潺湲濟物功。",
            "每向暑天來往見，疑將仙子隔房櫳。"
        ],
        "title": "題水簾洞",
        "id": "de3347f1-b279-4097-bc9c-4477e2a6b225"
    },
    {
        "author": "羅鄴",
        "paragraphs": [
            "拂露叢開血色殷，枉無名字對空山。",
            "時逢舞蝶尋香至，少有行人輟櫂攀。",
            "若在侯門看不足，爲生江岸見如閑。",
            "結根畢竟輸桃李，長近都城紫陌間。"
        ],
        "title": "野花",
        "id": "a2beb0ae-77a2-4f57-a018-1e6a4f02a6ef"
    },
    {
        "author": "羅鄴",
        "paragraphs": [
            "如練如霜乾復輕，西風處處拂江城。",
            "長垂釣叟看不足，暫泊王孫愁亦生。",
            "好傍翠樓裝月色，枉隨紅葉舞秋聲。",
            "最宜羣鷺斜陽裏，閑捕纖鱗傍爾行。"
        ],
        "title": "蘆花",
        "id": "7f18f909-a424-425e-9e2e-68e30efa8912"
    },
    {
        "author": "羅鄴",
        "paragraphs": [
            "性僻多將雲水便，山陽酒病動經年。",
            "行遲暖陌花攔馬，睡重春江雨打船。",
            "閑弄玉琴雙鶴舞，靜窺庭樹一猱懸。",
            "結茅更莫期深隱，聲價如今滿日邊。"
        ],
        "title": "山陽貽友人",
        "id": "a21e7d1b-c523-4074-b9b8-a6e347eabd15"
    },
    {
        "author": "羅鄴",
        "paragraphs": [
            "千門共惜放春迴，半鎖樓臺半復開。",
            "公子不能留落日，南山遮莫倚高臺。",
            "殘紅似怨皇州雨，細綠猶藏畫蠟灰。",
            "畢竟思量何足歎，明年時節又還來。"
        ],
        "title": "長安惜春",
        "id": "ed22ab2e-f86e-4ff2-a378-f32ac8b86455"
    },
    {
        "author": "羅鄴",
        "paragraphs": [
            "剪露[裁]煙勝角冠，來從玉洞五雲端。",
            "醉宜薤葉欹斜影，穩稱菱花子細看。",
            "野客愛留籠鶴髪，溪翁爭乞配漁竿。",
            "真仙首飾勞相寄，塵土飜慙戴去難。"
        ],
        "title": "謝友人遺華陽巾",
        "id": "705f361b-a16a-4d3b-bd14-ef5850c5f895"
    },
    {
        "author": "羅鄴",
        "paragraphs": [
            "綴雪枝條似有情，凌寒澹注笑妝成。",
            "凍香飄處宜春早，素豔開時混月明。",
            "遷客嶺頭悲褭褭，美人簾下妬盈盈。",
            "滿園桃李雖堪賞，要且東風晚始生。"
        ],
        "title": "早梅",
        "id": "334bb3ba-bab6-4664-9807-8329e569c0fd"
    },
    {
        "author": "羅鄴",
        "paragraphs": [
            "長懸青紫與芳枝，塵路無因免別離。",
            "馬上多於在家日，尊前堪惜少年時。",
            "關河客夢還鄉後，雨雪山程出店遲。",
            "却羨高人此中老，軒車過盡不知誰。"
        ],
        "title": "留題張逸人草堂",
        "id": "646ec3e5-eb75-4908-8b58-6c0ecf4939db"
    },
    {
        "author": "羅鄴",
        "paragraphs": [
            "一拋文戰學從公，兩逐旌旗宿梵宮。",
            "酒醒月移窗影畔，夜涼身在水聲中。",
            "侯門聚散真如夢，花界登臨轉悟空。",
            "明發不堪山下路，幾程愁雨又愁風。"
        ],
        "tags": [
            "庐山"
        ],
        "title": "鍾陵崔大夫罷鎮攀隨再經匡廬寺宿",
        "id": "d295b8e6-7a12-490d-b8a1-ead122132a81"
    },
    {
        "author": "羅鄴",
        "paragraphs": [
            "受得彭門擁信旗，一家將謂免羈離。",
            "到來門館空歸去，羞向交親說受知。",
            "層構尚無容足地，尺波寧有躍鱗時。",
            "到頭忍恥求名是，須向青雲覓路岐。"
        ],
        "title": "留獻彭門郭常侍",
        "id": "0ab45f3c-d91a-4d66-893f-fa3b82009b9a"
    },
    {
        "author": "羅鄴",
        "paragraphs": [
            "一道潺湲濺暖莎，年年惆悵是春過。",
            "莫言行路聽如此，流[入]深宮悵更多。",
            "橋畔月來清見底，柳邊風緊綠生波。",
            "縱然滿眼添歸思，未把漁竿奈爾何。"
        ],
        "title": "洛水",
        "id": "0c24d2ba-ff1f-4ee7-884b-c055cbba1e9b"
    },
    {
        "author": "羅鄴",
        "paragraphs": [
            "花時一宿碧山前，明月東風呌杜鵑。",
            "孤館覺來聽夜半，羸僮相對亦無眠。",
            "汝身哀怨猶如此，我淚縱橫豈偶然。",
            "爭得蒼蒼知有恨，汝身成鶴我成仙。"
        ],
        "title": "聞杜鵑",
        "id": "005fcf66-fe23-4151-8082-b924a89a6f5a"
    },
    {
        "author": "羅鄴",
        "paragraphs": [
            "職忝翩翩逐建牙，笈隨征騎入胡沙。",
            "定將千里書憑雁，應看三春雪當花。",
            "年長有心終報國，時清到處便營家。",
            "逢秋不擬同張翰，爲憶鱸魚却歎嗟。"
        ],
        "title": "趂職單于留別闕下知己",
        "id": "9c2b0437-c081-4c69-a75c-76fb9108a26c"
    },
    {
        "author": "羅鄴",
        "paragraphs": [
            "清世誰能便陸沈，相逢休作憶山吟。",
            "若教仙桂在平地，更有何人肯苦心。",
            "去國漢妃還似玉，亡家石氏豈無金。",
            "且安懷抱莫惆悵，瑤瑟調高尊酒深。"
        ],
        "title": "落第書懷寄友人",
        "id": "7b52f4e3-1b6c-41d2-b6e0-31ce7cd4041b"
    },
    {
        "author": "羅鄴",
        "paragraphs": [
            "玉檻瑤軒任所依，東風休憶嶺頭歸。",
            "金[籠]共惜好毛羽，紅觜莫教多是非。",
            "便向郄堂誇飲啄，還應禰筆發光輝。",
            "乘時得路何須貴，燕雀鸞鳳各有機。"
        ],
        "title": "鸚鵡詠",
        "id": "1bccf5e6-9a50-4262-9fa2-253e7ba9b86c"
    },
    {
        "author": "羅鄴",
        "paragraphs": [
            "門向紅塵日日開，入門襟袖遠塵埃。",
            "暗香惹步澗花發，晚景逼簷溪鳥迴。",
            "不爲市朝行路近，有誰車馬看山來。",
            "可憐嚴子持竿處，雲水終年鎖綠苔。"
        ],
        "title": "題滄浪峽",
        "id": "64b3229d-9fd9-4b15-8ade-81af9424ccdb"
    },
    {
        "author": "羅鄴",
        "paragraphs": [
            "疊玉駢珪巧思長，露華煙魄讓清光。",
            "休搖雉尾當三伏，似展龍鱗在一牀。",
            "高價不唯標越絕，冷紋疑似臥瀟湘。",
            "杜陵他日重歸去，偏稱醉眠松桂堂。"
        ],
        "title": "白角簟",
        "id": "1f5c5d46-f2bc-4e38-867f-aef2a749b164"
    },
    {
        "author": "羅鄴",
        "paragraphs": [
            "行子豈知煙水勞，西風獨自泛征艘。",
            "酒醒孤館秋簾卷，月滿寒江夜笛高。",
            "黃葉夢餘歸朔塞，青山家在極波濤。",
            "去年今日逢君處，雁下蘆花猨正號。"
        ],
        "title": "秋日懷江上友人",
        "id": "8cba2bb0-9c8d-46b5-a9aa-3cdd62e93638"
    },
    {
        "author": "羅鄴",
        "paragraphs": [
            "筠管參差排鳳翅，月堂淒切勝龍吟。",
            "最宜輕動纖纖玉，醉送當觀灩灩金。",
            "緱嶺獨能徵妙曲，嬴臺相共吹清音。",
            "好將宮徵陪歌扇，莫遣新聲鄭衛侵。"
        ],
        "title": "題笙",
        "id": "96db5981-c596-4f11-b151-d5a989a4a391"
    },
    {
        "author": "羅鄴",
        "paragraphs": [
            "謾把青春酒一杯，愁襟未信酒能開。",
            "江邊依舊空歸去，帝里還如不到來。",
            "門掩殘陽鳴鳥雀，花飛何處好池臺。",
            "此時惆悵便堪老，何用人間歲月催。"
        ],
        "title": "下第",
        "id": "5f4d21dc-5107-4aef-a92b-281d5bb8bb5b"
    },
    {
        "author": "羅鄴",
        "paragraphs": [
            "殘星殘月一聲鐘，谷際巖隈爽氣濃。",
            "不向碧臺驚醉夢，但來青鏡促愁容。",
            "繁金露潔黃籠菊，獨翠煙凝遠澗松。",
            "閑步幽林與苔徑，漸移栖鳥及鳴蛩。"
        ],
        "title": "秋晚",
        "id": "957e87f0-e303-4891-9c14-765e7a2dc7c4"
    },
    {
        "author": "羅鄴",
        "paragraphs": [
            "幾年栖旅寄西秦，不識花枝醉過春。",
            "短艇閑思五湖浪，羸蹄愁伴九衢塵。",
            "關河風雨迷歸夢，鐘鼓朝昏老此身。",
            "忽向太平時節過，一竿持去老遺民。"
        ],
        "title": "長安春夕旅懷",
        "id": "73948339-20a5-4f13-9bc7-8d1f600cb0e5"
    },
    {
        "author": "羅鄴",
        "paragraphs": [
            "洛陽春霽絕塵埃，嵩少煙嵐畫障開。",
            "草色花光惹襟袖，簫聲歌響隔樓臺。",
            "人心便覺閑多少，馬足方知倦往來。",
            "愁上中橋橋上望，碧波東去夕陽催。"
        ],
        "title": "洛陽春望",
        "id": "09145935-0a91-4b06-bc8d-38b09303fb62"
    },
    {
        "author": "羅鄴",
        "paragraphs": [
            "燕歸巢後即離羣，吟倚東風恨日曛。",
            "一別一年方見我，遊來遊去不禁君。",
            "鶯花御苑看將盡，絲竹侯家亦少聞。",
            "獨坐南樓正惆悵，柳塘花絮更紛紛。"
        ],
        "title": "惜春",
        "id": "5c87968f-becc-41e8-945a-59618dac60bb"
    },
    {
        "author": "羅鄴",
        "paragraphs": [
            "[烏]焰纔沈桂魄生，霜階擁褐暫吟行。",
            "閑思江市白醪滿，靜憶僧窗綠綺橫。",
            "塵土自憐長失計，雲帆尤覺有歸情。",
            "幾多悵望無窮事，空畫爐灰坐到明。"
        ],
        "title": "冬日旅懷",
        "id": "9c129911-f342-445c-8e8d-acbbee0cd5a6"
    },
    {
        "author": "羅鄴",
        "paragraphs": [
            "芳徑春歸花半開，碧山波暖雁初迴。",
            "滿樓月色還依舊，昨夜歌聲自不來。",
            "愁眼向誰零玉筯，征蹄何處駐紅埃？",
            "中宵吟罷正惆悵，從此蘭堂鎖綠苔。"
        ],
        "title": "春夕寄友人時有與歌者南北",
        "id": "3e08b226-1b17-417b-96d8-e2d552b24efb"
    },
    {
        "author": "羅鄴",
        "paragraphs": [
            "一星殘燭照離堂，失計遊心歸渺茫。",
            "不自尋思無道路，爲誰辛苦競時光。",
            "九衢春色休回首，半夜溪聲正夢鄉。",
            "却羨去年買山侶，月斜漁艇倚瀟湘。"
        ],
        "title": "春夜赤水驛旅懷",
        "id": "0da9bfac-e088-40d2-bec3-31c7948a0cba"
    },
    {
        "author": "羅鄴",
        "paragraphs": [
            "山館吟餘山月斜，東風搖曳拂窗花。",
            "豈知驅馬無閑日，長在他人後到家。",
            "孤劒向誰開壯節，流年催我自堪嗟。",
            "燈前結束又前去，曉出石林啼亂鴉。"
        ],
        "title": "春山山館旅懷",
        "id": "0242bab9-b70e-4a92-9c2b-9bdeb42d5c56"
    },
    {
        "author": "羅鄴",
        "paragraphs": [
            "階前月色與蛩聲，階上愁人坐復行。",
            "秦谷入霜空有夢，越山無計可歸耕。",
            "窮途若遣長堪慟，華髪無因肯晚生。",
            "不似扁舟釣魚者，免將心事筭浮榮。"
        ],
        "title": "秋夕旅懷",
        "id": "4e6565e9-cbc3-46c8-9d6d-7e301a0369fa"
    },
    {
        "author": "羅鄴",
        "paragraphs": [
            "鳥道穿雲望峽遙，羸蹄經宿在岧嶤。",
            "到來山下春將半，上得林端雪未消。",
            "返駕王尊何足歎，哭途阮籍謾無聊。",
            "未知遇此恓惶者，泣向東風鬢欲凋。"
        ],
        "title": "春過白遙嶺",
        "id": "2f2b0a52-7223-4099-b2cb-62a1e4a46af3"
    },
    {
        "author": "羅鄴",
        "paragraphs": [
            "秋入江天河漢清，迢迢鐘漏出孤城。",
            "金波千里別來夜，玉筯兩行流到明。",
            "若在人間須有恨，除非禪伴始無情。",
            "人間誰有□□□，聚散自然惆悵生。"
        ],
        "title": "別夜",
        "id": "2ca559ff-b536-4ed0-967d-7f4f4e7723dc"
    },
    {
        "author": "羅鄴",
        "paragraphs": [
            "滿袖歸來天桂香，紫泥重降舊書堂。",
            "自憐葦帶同巢許，不駕蒲輪佐禹湯。",
            "怪石盡含千古秀，奇花多吐四時芳。",
            "何人更肯追高躅，唯有樵童戲蘚牀。"
        ],
        "title": "費拾遺書堂",
        "id": "8dd8e601-a5a7-4b89-93d8-38e8823e2385"
    },
    {
        "author": "羅鄴",
        "paragraphs": [
            "無端溪上看蘭橈，又是東風斷柳條。",
            "雙鬢多於愁裏鑷，四時須向醉中銷。",
            "行人駿馬嘶香陌，獨我殘陽倚野橋。",
            "吟水詠山心未已，可能終不勝漁樵。"
        ],
        "title": "溪上春望",
        "id": "80d9fadc-f398-48c0-8ce1-ff382746bdf5"
    },
    {
        "author": "羅鄴",
        "paragraphs": [
            "曾降瑤緘薦姓名，攀雲幾合到蓬瀛。",
            "須存彭壽千年在，終見茅公九轉成。",
            "鯤海已知勞鶴使，螢窗不那夢霓旌。",
            "琪花玉蔓應相笑，未得歌吟從酒行。"
        ],
        "title": "獻池州庾員外",
        "id": "8af7baed-0611-45a6-97d6-af6ef63f2680"
    },
    {
        "author": "羅鄴",
        "paragraphs": [
            "每歲東來助發生，舞空悠颺徧寰瀛。",
            "暗添芳草池塘色，遠遰高樓簫管聲。",
            "簾透驪宮偏帶恨，花催上苑剩多情。",
            "如何一瑞車書日，吹取青雲道路平。"
        ],
        "title": "春風",
        "id": "36c3ee47-4465-4ac4-bc0d-f6de06e6ad55"
    },
    {
        "author": "羅鄴",
        "paragraphs": [
            "曾謁仙宮最上仙，西風許醉桂花前。",
            "爭歡酒蟻浮金爵，從聽歌塵撲翠蟬。",
            "秋霽捲簾凝錦席，夜闌吹笛稱江天。",
            "却思紫陌觥籌地，兔缺烏沈欲半年。"
        ],
        "title": "冬日寄獻庾員外",
        "id": "89341c14-9073-4972-a1b4-d5f3fb6fbdb4"
    },
    {
        "author": "羅鄴",
        "paragraphs": [
            "來往煙波非定居，生涯簑褐外無餘。",
            "閑垂兩鬢任如鶴，只繫一竿時得魚。",
            "月浦扣船歌皎潔，雨蓬隈岸臥蕭疎。",
            "行人誤話金張貴，笑指北邙丘與墟。"
        ],
        "title": "釣翁",
        "id": "1af95f36-d4af-43a1-ac11-be247ce226c5"
    },
    {
        "author": "羅鄴",
        "paragraphs": [
            "稽嶺春生酒凍銷，煙鬟紅袖恃嬌饒。",
            "岸邊叢雪晴香老，波上長虹晚影遙。",
            "正哭阮途歸未得，更聞江筆赴嘉招。",
            "人間榮瘁真堪恨，坐想征軒鬢欲凋。"
        ],
        "title": "聞友人入越幕因以詩贈",
        "id": "c27daaf8-489e-4fdb-8d82-85a074f8fd2e"
    },
    {
        "author": "羅鄴",
        "paragraphs": [
            "日日唯憂行役遲，東歸可是有家歸。",
            "都緣桂玉無門住，不算山川去路危。",
            "秦樹夢愁黃鳥囀，吳江釣憶錦鱗肥。",
            "桃夭李豔清明近，惆悵當年意盡違。"
        ],
        "title": "東歸",
        "id": "5e2f42f6-d672-416b-aca2-f19ec01f7c88"
    },
    {
        "author": "羅鄴",
        "paragraphs": [
            "古道槐花滿樹開，入關時節一蟬催。",
            "出門唯恐不先到，當路有誰長待來。",
            "似箭年光還可惜，如蓬生計更堪哀。",
            "故園若有漁舟在，應掛雲帆早箇迴。"
        ],
        "title": "入關",
        "id": "fa0f7f6d-5791-4ef9-b33d-1ab0d0c1b526"
    },
    {
        "author": "羅鄴",
        "paragraphs": [
            "雪宮詞客燕宮遊，一軸煙花象外搜。",
            "謾把蜀紋當晝展，徒誇湘碧帶春流。",
            "吟時致我寒侵骨，得處疑君白盡頭。",
            "從北南歸明月夜，嶺猨灘鳥更悠悠。"
        ],
        "title": "覽陳丕卷",
        "id": "8401c4e5-86da-40c8-9353-c55fcf4cbb0e"
    },
    {
        "author": "羅鄴",
        "paragraphs": [
            "萬浪千巖首未回，無憀相倚上高臺。",
            "家山如畫不歸去，客舍似讐誰遣來。",
            "紅淚罷窺連曉燭，碧波休引向春盃。",
            "後時若有青雲望，何事偏教羽冀摧。"
        ],
        "title": "巴南旅舍言懷",
        "id": "b37dae24-1d6c-4f55-8862-1bfc0f2c0414"
    },
    {
        "author": "羅鄴",
        "paragraphs": [
            "高臺今日竟長閑，因想興亡自慘顏。",
            "四海已歸新雨露，六朝空認舊江山。",
            "槎翹獨鳥沙汀畔，風遰連檣雪浪間。",
            "好是輪蹄來往便，誰人不向此躋攀。"
        ],
        "title": "登凌歊臺",
        "id": "f6b5bc84-561d-4080-b1a8-0a6595a4a676"
    },
    {
        "author": "羅鄴",
        "paragraphs": [
            "離人到此倍堪傷，陂水蘆花似故鄉。",
            "身事未知何日了，馬蹄唯覺到秋忙。",
            "田園牢落東歸晚，道路辛勤北去長。",
            "却羨無愁是沙鳥，雙雙相趂下斜陽。"
        ],
        "title": "僕射陂晚望",
        "id": "dedd5f45-dcab-46d9-8c14-0b29e5f19c2c"
    },
    {
        "author": "羅鄴",
        "paragraphs": [
            "廢苑牆南殘雨中，似袍顏色在蒙茸。",
            "微香暗惹遊人步，遠綠纔分鬬雉蹤。",
            "三楚渡頭長恨見，五侯門外却難逢。",
            "年年縱有春風便，馬跡車輪一萬重。"
        ],
        "title": "芳草",
        "id": "ebde1812-899f-4fa6-8345-ddf561e71e56"
    },
    {
        "author": "羅鄴",
        "paragraphs": [
            "西風纔起一蟬鳴，便筭關河馬上程。",
            "碧浪鷁舟從此別，丹霄鵠箭忍無成。",
            "二年芳思隨雲雨，幾日離歌戀斾旌。",
            "回首橫塘更東望，露荷煙菊倍傷情。"
        ],
        "title": "秋日留題蔣亭",
        "id": "2275de93-9ca8-4161-b871-382e33398f41"
    },
    {
        "author": "羅鄴",
        "paragraphs": [
            "一點燈殘魯酒醒，已攜孤劒事離程。",
            "愁看飛雪聞雞唱，獨向長空背雁行。",
            "白草近關微有路，濁河連底凍無聲。",
            "此中來往本迢遞，況是驅羸客塞城。"
        ],
        "tags": [
            "抒情",
            "叙事",
            "写景"
        ],
        "title": "早發",
        "id": "d295299f-31e4-4da1-bb0a-f42829fd8503"
    },
    {
        "author": "羅鄴",
        "paragraphs": [
            "暮天新鴈起汀洲，紅蓼花開水國愁。",
            "想得故園今夜月，幾人相憶在江樓。"
        ],
        "title": "雁二首 一",
        "id": "0ed58ce0-6658-4aa2-aaa8-618541648884"
    },
    {
        "author": "羅鄴",
        "paragraphs": [
            "早背胡霜過戍樓，又隨寒日下汀洲。",
            "江南江北多離別，忍報年年兩地愁。"
        ],
        "title": "雁二首 二",
        "id": "e8252846-2511-4161-ba12-397de464c9d0"
    },
    {
        "author": "羅鄴",
        "paragraphs": [
            "水殿清風玉戶開，飛光千點去還來。",
            "無風無月長門夜，偏到階前點綠苔。"
        ],
        "title": "螢二首 一",
        "id": "9e9b0d61-33ac-463f-809e-66c9b47e75d1"
    },
    {
        "author": "羅鄴",
        "paragraphs": [
            "裴回無燭冷無煙，秋逕莎庭入夜天。",
            "休向書窗來照字，近來紅蠟滿歌筵。"
        ],
        "title": "螢二首 二",
        "id": "ffa018d6-b04a-4331-9bd2-c15cef111fcc"
    },
    {
        "author": "羅鄴",
        "paragraphs": [
            "花開只恐看來遲，及到愁如未看時。",
            "家在楚鄉身在蜀，一年春色負歸期。"
        ],
        "title": "看花",
        "id": "fb09f085-ca1f-412e-b42f-849fdc7aa583"
    },
    {
        "author": "羅鄴",
        "paragraphs": [
            "處處東風撲晚陽，輕輕醉粉落無香。",
            "就中堪恨隋堤上，曾惹龍舟舞鳳凰。"
        ],
        "title": "柳絮",
        "id": "96c6b703-07dc-4683-b51f-72ab5dbc65ae"
    },
    {
        "author": "羅鄴",
        "paragraphs": [
            "紛紛靄靄遍江湖，得路爲霖豈合無。",
            "莫使悠颺只如此，帝鄉還更暖蒼梧。"
        ],
        "title": "雲",
        "id": "21191040-9160-4209-9b71-8c3bc6d40ae7"
    },
    {
        "author": "羅鄴",
        "paragraphs": [
            "曲江岸上天街裏，兩地縱生車馬多。",
            "不似萋萋南浦見，晚來煙雨半相和。"
        ],
        "title": "芳草",
        "id": "bb6afac5-da67-4bf6-9d68-3e5ac0657981"
    },
    {
        "author": "羅鄴",
        "paragraphs": [
            "青門春色一花開，長到花時把酒杯。",
            "自覺無家似潮水，不知歸處去還來。"
        ],
        "title": "出都門",
        "id": "d373e8bf-69fb-4e7d-b813-ff4af3ea8eb2"
    },
    {
        "author": "羅鄴",
        "paragraphs": [
            "芳草長含玉輦塵，君王遊幸此中頻。",
            "今朝別有承恩處，鸚鵡飛來說似人。"
        ],
        "title": "宮中二首 一",
        "id": "bd31fa64-9db7-4b44-9eb6-7ab77f6c5730"
    },
    {
        "author": "羅鄴",
        "paragraphs": [
            "雖然自小屬梨園，不識先皇玉殿門。"
        ],
        "title": "宮中二首 二",
        "id": "e7a0a09f-5eb7-4058-a94e-6a97311e5bb0"
    },
    {
        "author": "羅鄴",
        "paragraphs": [
            "河湟何計絕烽煙，免使征人更戍邊。",
            "盡放農桑無一事，遣教知有太平年。"
        ],
        "title": "河湟",
        "id": "34595ff5-f069-470b-8b60-bb590bd30039"
    },
    {
        "author": "羅鄴",
        "paragraphs": [
            "蜀魄千年尚怨誰，聲聲啼血向花枝。",
            "滿山明月東風夜，正是愁人不寐時。"
        ],
        "title": "聞子規",
        "id": "d7e5dfbb-f218-43ff-819b-802416b3ff11"
    },
    {
        "author": "羅鄴",
        "paragraphs": [
            "千山壘土望三山，雲鶴無蹤羽衛還。",
            "若說神仙求便得，茂陵何事在人間。"
        ],
        "title": "望仙",
        "id": "fe0199b5-a409-41d8-9401-9f6dcb2c3510"
    },
    {
        "author": "羅鄴",
        "paragraphs": [
            "好傍青山與碧溪，刺桐毛竹待雙栖。",
            "花時遷客傷離別，莫向相思樹上啼。"
        ],
        "title": "放鷓鴣",
        "id": "2872cb01-a564-43af-8d21-0fec6cce7768"
    },
    {
        "author": "羅鄴",
        "paragraphs": [
            "風搖巖桂露聞香，白鹿驚時出繞牆。",
            "不向驪山鎖宮殿，可知仙去是明皇。"
        ],
        "title": "驪山",
        "id": "4b654b54-d1ab-4799-9a92-7eaf483749ad"
    },
    {
        "author": "羅鄴",
        "paragraphs": [
            "繁如瑞雪壓枝開，越嶺吳溪免用栽。",
            "却是五侯家未識，春風不放過江來。"
        ],
        "tags": [
            "梅花",
            "抒怀",
            "花",
            "写花"
        ],
        "title": "梅花",
        "id": "546b15ae-fceb-40ec-8fc0-2120b3c7fa91"
    },
    {
        "author": "羅鄴",
        "paragraphs": [
            "一枝穠豔對秋光，露滴風搖倚砌傍。",
            "曉景乍看何處似，謝家新染紫羅裳。"
        ],
        "title": "雞冠花",
        "id": "2359cbed-80f6-45fb-a961-d6f6b7106ac3"
    },
    {
        "author": "羅鄴",
        "paragraphs": [
            "煬帝開河鬼亦悲，生民不獨力空疲。",
            "至今嗚咽東流水，似向清平怨昔時。"
        ],
        "title": "汴河",
        "id": "616815d3-539f-4a58-ab6e-97dbe3b035e0"
    },
    {
        "author": "羅鄴",
        "paragraphs": [
            "岸落殘紅錦雉飛，渡江船上夕陽微。",
            "一枝猶負平生意，歸去何曾勝不歸。"
        ],
        "title": "渡江有感",
        "id": "a9eb4c63-9fc7-4d91-85ea-d1bb4b6a8b99"
    },
    {
        "author": "羅鄴",
        "paragraphs": [
            "九衢終日見南山，名利何人肯掩關。",
            "唯有吾師達真理，坐看霜樹老雲間。"
        ],
        "tags": [
            "终南山"
        ],
        "title": "題終南山僧堂",
        "id": "ef4fe546-b1eb-4315-8148-361756a12d45"
    },
    {
        "author": "羅鄴",
        "paragraphs": [
            "過往長逢日色稀，雪花如掌撲行衣。",
            "嶺頭却望人來處，特地身疑是鳥飛。"
        ],
        "title": "大散嶺",
        "id": "e15e43d4-98d6-46e7-a6c2-b004d2e0a7f1"
    },
    {
        "author": "羅鄴",
        "paragraphs": [
            "嘉陵南岸雨初收，江似秋嵐不煞流。",
            "此地終朝有行客，無人一爲櫂扁舟。"
        ],
        "title": "嘉陵江",
        "id": "12336ab5-cca7-444d-a3e3-3c6e4d81aca3"
    },
    {
        "author": "羅鄴",
        "paragraphs": [
            "雨灑江聲風又吹，扁舟正與睡相宜。",
            "無端戍鼓催前去，別却青山向曉時。"
        ],
        "title": "早行",
        "id": "3aefd553-d1e5-447c-91bd-f6feedb603ec"
    },
    {
        "author": "羅鄴",
        "paragraphs": [
            "大河平野正窮秋，羸馬羸僮古渡頭。",
            "昨夜蓮花峰下月，隔簾相伴到明愁。"
        ],
        "tags": [
            "黄河"
        ],
        "title": "黃河曉渡",
        "id": "08cccc1b-944b-4889-a93d-cfc9788b8837"
    },
    {
        "author": "羅鄴",
        "paragraphs": [
            "一條春水漱莓苔，幾繞玄宗浴殿回。",
            "此水貴妃曾照影，不堪流入舊宮來。"
        ],
        "title": "溫泉",
        "id": "d3a0282a-9aec-4ea1-94cd-63497649c1d8"
    },
    {
        "author": "羅鄴",
        "paragraphs": [
            "夢斷南窗啼曉烏，新霜昨夜下庭梧。",
            "不知簾外如珪月，還照邊城到曉無。"
        ],
        "title": "秋怨",
        "id": "aa7033e7-70ad-449c-8ae8-40ea460f2604"
    },
    {
        "author": "羅鄴",
        "paragraphs": [
            "北來南去幾時休，人在光陰似箭流。",
            "直待江山盡無路，始因拋得別離愁。"
        ],
        "title": "歎別",
        "id": "fbf4b0a9-6704-4d07-90c8-9aea0b97ded8"
    },
    {
        "author": "羅鄴",
        "paragraphs": [
            "欲別東風剩黯然，亦知春去有明年。",
            "世間爭那人先老，更對殘花一醉眠。"
        ],
        "title": "送春",
        "id": "dea41905-a68a-40c4-bd07-97a70c0342e3"
    },
    {
        "author": "羅鄴",
        "paragraphs": [
            "煖香紅焰一時燃，緹幕初垂月落天。",
            "堪恨蘭堂別離夜，如珠似淚滴樽前。"
        ],
        "title": "蠟燭",
        "id": "f38b46c3-47b3-4530-ac4a-14e13252180c"
    },
    {
        "author": "羅鄴",
        "paragraphs": [
            "白玉尊前紫桂香，迎春閣上燕雙雙。",
            "陳王半醉貴妃舞，不覺隋兵夜渡江。"
        ],
        "title": "陳宮",
        "id": "7cdc714c-bb13-4ea2-a894-cfcf3915d801"
    },
    {
        "author": "羅鄴",
        "paragraphs": [
            "萬點飛泉下白雲，似簾懸處望疑真。",
            "若將此水爲霖雨，更勝長垂隔路塵。"
        ],
        "title": "水簾",
        "id": "d52f4a69-8d07-4cfd-a112-85221c647b82"
    },
    {
        "author": "羅鄴",
        "paragraphs": [
            "芳草和煙暖更青，閑門要路一時生。",
            "年年點檢人間事，唯有春風不世情。"
        ],
        "tags": [
            "咏物诗",
            "咏物",
            "讽喻"
        ],
        "title": "賞春",
        "id": "039fc803-bc22-4f29-9df2-716ca15339b5"
    },
    {
        "author": "羅鄴",
        "paragraphs": [
            "生前幾到此亭臺，尋歎投荒去不回。",
            "若遣春風會人意，花枝盡合向南開。"
        ],
        "title": "歎平泉",
        "id": "bd0a0ea5-7bd0-4563-b3f8-f65055b175ac"
    },
    {
        "author": "羅鄴",
        "paragraphs": [
            "兼風颯颯灑皇洲，能滯輕寒阻勝遊。",
            "半夜五侯池館裏，美人驚起爲花愁。"
        ],
        "title": "長安春雨",
        "id": "727fc328-af80-49b6-80be-5bdd43ce0022"
    },
    {
        "author": "羅鄴",
        "paragraphs": [
            "上皇西幸却歸秦，花木依然滿禁春。",
            "唯有貴妃歌舞地，月明空殿鎖香塵。"
        ],
        "title": "駕蜀回",
        "id": "b438d5cf-245c-4c69-bb24-55a4329fb033"
    },
    {
        "author": "羅鄴",
        "paragraphs": [
            "古宮荒井曾平後，見說耕人又鑿開。",
            "拾得玉衩鐫勅字，當時恩澤賜誰來。"
        ],
        "title": "吳王古宮井二首 一",
        "id": "39b66aed-4942-4982-9ed6-4cd2e9829f26"
    },
    {
        "author": "羅鄴",
        "paragraphs": [
            "含青薜荔隨金甃，碧砌磷磷生綠苔。",
            "莫言數尺無波水，曾與如花竝照來。"
        ],
        "title": "吳王古宮井二首 二",
        "id": "7a025954-025b-4537-995a-7ed68f4eb807"
    },
    {
        "author": "羅鄴",
        "paragraphs": [
            "別離不獨恨蹄輪，渡口風帆發更頻。",
            "何處青樓方凭檻，半江斜日認歸人。"
        ],
        "title": "江帆",
        "id": "ba9b0e8d-0e7c-4bdb-8f8b-72f3b664fc7f"
    },
    {
        "author": "羅鄴",
        "paragraphs": [
            "歌舞從來最得名，如今老寄洛陽城。",
            "當時醉送龍驤曲，留與誰家唱月明。"
        ],
        "title": "爲人感贈",
        "id": "81e08109-4137-4309-9a4b-87f12efc7655"
    },
    {
        "author": "羅鄴",
        "paragraphs": [
            "望斷長川一葉舟，可堪歸路更沿流。",
            "垂來別處無人見，芳草斜陽滿渡頭。"
        ],
        "title": "春江恨別",
        "id": "4583c2b1-e065-4ea3-9dab-52382928c988"
    },
    {
        "author": "羅鄴",
        "paragraphs": [
            "人間莫謾惜花落，花落明年依舊開。",
            "却最堪悲是流水，便同人事去無迴。"
        ],
        "title": "歎流水二首 一",
        "id": "d500e8f1-7a41-4e87-82a2-b83454a93dee"
    },
    {
        "author": "羅鄴",
        "paragraphs": [
            "龍躍虬蟠旋作潭，繞紅濺綠下東南。",
            "春風散入侯家去，漱齒花前酒半酣。"
        ],
        "title": "歎流水二首 二",
        "id": "c8598df9-4e1d-4323-9c6d-bd4240c5538f"
    },
    {
        "author": "羅鄴",
        "paragraphs": [
            "年年春色獨懷羞，彊向東歸懶舉頭。",
            "莫道還家便容易，人間多少事堪愁。"
        ],
        "title": "落第東歸",
        "id": "b75978bd-2c37-4bbe-94e9-9fd37fa5b9af"
    },
    {
        "author": "羅鄴",
        "paragraphs": [
            "昔歲相知別有情，幾迴磨拭始將行。",
            "如今老去愁無限，抱向閑窗却怕明。"
        ],
        "title": "鏡",
        "id": "7e9a8dc2-6ddb-4c78-9623-fff124b26ead"
    },
    {
        "author": "羅鄴",
        "paragraphs": [
            "臘晴江煖鸊鵜飛，梅雪香黏越女衣。",
            "魚市酒村相識徧，短船歌月醉方歸。"
        ],
        "title": "南行",
        "id": "ee75c5e5-6718-4cee-9a1c-d3332c1fe273"
    },
    {
        "author": "羅鄴",
        "paragraphs": [
            "金鞍玉勒照花明，過後春風特地生。",
            "半醉五侯門裏出，月高猶在禁街行。"
        ],
        "title": "公子行",
        "id": "26e413d4-b9da-476a-93a7-be2142753514"
    },
    {
        "author": "羅鄴",
        "paragraphs": [
            "韋曲城南錦繡堆，千金不惜買花栽。",
            "誰知豪貴多羈束，落盡春紅不見來。"
        ],
        "title": "春日偶題城南韋曲",
        "id": "4581f7cd-3b3e-4efd-98d3-c9789d6e9dfc"
    },
    {
        "author": "羅鄴",
        "paragraphs": [
            "輕財重義真公子，長策沈機繼武侯。",
            "龍節坐持兵十萬，可憐三蜀盡無憂。"
        ],
        "title": "上東川顧尚書",
        "id": "091a6064-01f8-4f8f-9317-2c1027077445"
    },
    {
        "author": "羅鄴",
        "paragraphs": [
            "埋骨千年近路塵，路傍碑號晉將軍。",
            "當時若使無功業，早箇耕桑到此墳。"
        ],
        "title": "過王濬墓",
        "id": "6caee38d-ca1a-4198-afb9-d2d9e934ce5c"
    },
    {
        "author": "羅鄴",
        "paragraphs": [
            "灞水何人不別離，無家南北倚空悲。",
            "十年此路花時節，立馬霑襟酒一巵。"
        ],
        "title": "灞上感別",
        "id": "c97708b0-b794-46d4-a87a-817b7e1ea3bd"
    },
    {
        "author": "羅鄴",
        "paragraphs": [
            "酌坐對芳草，東風吹旅衣。",
            "最嫌驅馬倦，自未有山歸。",
            "華髪將時逼，青雲計又非。",
            "離襟一霑灑，迴首正殘暉。"
        ],
        "title": "春日與友人話別",
        "id": "f887b920-28d5-410e-8407-5445318457fe"
    },
    {
        "author": "羅鄴",
        "paragraphs": [
            "翠葉纔分細細枝，清陰猶未上階墀。",
            "蕙蘭雖許相依日，桃李還應笑後時。",
            "抱節不爲霜霰改，成林終與鳳凰期。",
            "渭濱若更徵賢相，好作漁竿繫釣絲。"
        ],
        "title": "竹",
        "id": "77b71ed9-470d-4c38-b24e-8462db41ff93"
    },
    {
        "author": "羅鄴",
        "paragraphs": [
            "馬上乘秋欲建勳，飛狐夜鬬出師頻。",
            "若無紫塞煙塵事，誰識青樓歌舞人。",
            "戰骨沙中金鏃在，賀筵花畔玉盤新。",
            "由來邊卒皆如此，只是君門合殺身。"
        ],
        "title": "邊將",
        "id": "e865eefa-a417-4315-b205-43e330d0fac6"
    },
    {
        "author": "羅鄴",
        "paragraphs": [
            "巴山慘別魂，巴水徹荆門。",
            "此地若重到，居人誰復存。",
            "落帆紅葉渡，駐馬白雲村。",
            "却羨南飛鴈，年年到故園。"
        ],
        "title": "巴南旅泊",
        "id": "a6920acb-c13d-4e00-85ee-681ae2588559"
    },
    {
        "author": "羅鄴",
        "paragraphs": [
            "知君意不淺，立馬問生涯。",
            "薄業無歸地，他鄉便是家。",
            "宵吟憐桂魄，朝起怯菱花。",
            "語盡黃河上，西風日又斜。"
        ],
        "tags": [
            "黄河"
        ],
        "title": "河上逢友人",
        "id": "5666f391-cb86-4534-81b3-a14386484f5b"
    },
    {
        "author": "羅鄴",
        "paragraphs": [
            "萬般名利不關身，況待山平海變塵。",
            "五月波濤爭下峽，滿堂金玉爲何人。",
            "謾誇浮世青雲貴，未盡離杯白髮新。",
            "誰似雨篷篷底客，渚花汀鳥自相親。"
        ],
        "title": "偶題離亭",
        "id": "95e5b7b7-96a1-4bdb-ae8d-195c8b5e11db"
    },
    {
        "author": "羅鄴",
        "paragraphs": [
            "正憐雲水與心違，湖上亭高對翠微。",
            "盡日不妨憑檻望，終年未必有家歸。",
            "青蟬漸傍幽叢噪，白鳥時穿返照飛。"
        ],
        "title": "夏晚望嵩亭有懷",
        "id": "1aad938d-a1c0-4909-b186-737d62bb313a"
    },
    {
        "author": "羅鄴",
        "paragraphs": [
            "秋庭悵望別君初，折柳分襟十載餘。",
            "相見或因中夜夢，寄來多是隔年書。",
            "攜樽座外花空老，垂釣江頭柳漸疎。",
            "裁得詩憑千里雁，吟來寧不憶吾廬。"
        ],
        "title": "途中寄友人",
        "id": "7d82b500-8e29-4eb6-bbb1-30cca024d3c4"
    },
    {
        "author": "羅鄴",
        "paragraphs": [
            "世間榮辱半相和，昨日權門今雀羅。",
            "萬古明君方納諫，九江遷客更應多。",
            "碧池草熟人偷釣，畫戟春閑鶯亂過。",
            "幾許樂僮無主後，不離隣巷教笙歌。"
        ],
        "title": "傷侯弟",
        "id": "3a00fd47-50c4-454e-af86-b6e1a35ec3a7"
    },
    {
        "author": "羅鄴",
        "paragraphs": [
            "舊國多將泉石親，西遊愛此拂行塵。",
            "簾開山色離亭午，步入松香別島春。",
            "誰肯暫安耕釣地，相逢謾歎路岐身。",
            "歸期不及桃花水，江上何曾鱠雪鱗。"
        ],
        "title": "春日過壽安山館",
        "id": "52a46df5-f913-4649-b9c1-d1c47ac5eb88"
    },
    {
        "author": "羅鄴",
        "paragraphs": [
            "天上高名世上身，垂綸何不駕蒲輪。",
            "一朝卿相俱前席，千古篇章冠後人。",
            "稽嶺不歸空挂夢，吳宮相值欲霑巾。",
            "吾王若致昇平化，可獨成周只渭濱。"
        ],
        "title": "吳門再逢方干處士",
        "id": "de2dbaa7-0dca-49c0-ba3f-533c1d66f362"
    },
    {
        "author": "羅鄴",
        "paragraphs": [
            "纔入新秋百感生，就中蟬噪最堪驚。",
            "能催時節凋雙鬢，愁到江山聽一聲。",
            "不傍管弦拘醉態，偏依楊柳撓離情。",
            "故園聞處猶惆悵，況是經年萬里行。"
        ],
        "title": "蟬",
        "id": "71f1ee93-63e4-4b31-8107-17ccef2d8c9b"
    },
    {
        "author": "羅鄴",
        "paragraphs": [
            "塞寺窮秋別還師，西風一雁倍傷悲。",
            "每嗟塵世長多事，重到禪齋是幾時。",
            "霜嶺自添紅葉恨，月溪休和碧雲詞。",
            "關河回首便千里，飛錫南歸詎可知。"
        ],
        "title": "秋日留別義初上人",
        "id": "b7f28e86-f4dc-41cc-867c-651ba4bb4f57"
    },
    {
        "author": "羅鄴",
        "paragraphs": [
            "寺入千巖石路長，孤吟一宿遠公房。",
            "臥聽半夜杉壇雨，轉覺中峰枕簟涼。",
            "花界已無悲喜念，塵襟自足是非妨。",
            "他年縱使重來此，息得心猨鬢已霜。"
        ],
        "title": "夏日宿靈巖寺宗公院",
        "id": "c37028d7-82b5-4d06-a9fe-38ea02e9a612"
    },
    {
        "author": "羅鄴",
        "paragraphs": [
            "日高荒廟掩雙扉，杉逕無人鳥雀悲。",
            "昨日江潮起歸思，滿窗風雨覺來時。",
            "何堪身計長如此，閑盡爐灰却是疑。",
            "賴有碧雲吟句客，禪餘相訪說新詩。"
        ],
        "title": "冬日廟中書事呈棲白上人",
        "id": "6c000d87-47b6-4226-9f93-d21869f772dc"
    },
    {
        "author": "羅鄴",
        "paragraphs": [
            "危閣壓山岡，晴空疑鳥行。",
            "勝搜花界盡，響益梵音長。",
            "有月堪先到，無風亦自涼。",
            "人煙紛繞繞，諸樹共蒼蒼。",
            "榻戀高樓語，甌憐晝茗香。",
            "此身閑未得，驅馬入殘陽。"
        ],
        "title": "夏日題遠公北閣",
        "id": "088834a6-8bcf-4562-b553-489c2a4ab7bb"
    },
    {
        "author": "羅鄴",
        "paragraphs": [
            "秦樓花發時，秦女笑相隨。",
            "及到秋風日，飛來欲問誰。"
        ],
        "title": "秋蝶二首 一",
        "id": "f71d784a-674e-481f-b08c-931b116330be"
    },
    {
        "author": "羅鄴",
        "paragraphs": [
            "似厭栖寒菊，翩翩占晚陽。",
            "愁人如見此，應下淚千行。"
        ],
        "title": "秋蝶二首 二",
        "id": "6e97bc90-04df-4d50-9604-40a70a990e40"
    },
    {
        "author": "羅鄴",
        "paragraphs": [
            "別路垂[楊]柳，秋風淒管弦。",
            "青樓君去後，明月爲誰圓。"
        ],
        "tags": [
            "离别",
            "秋天"
        ],
        "title": "秋別",
        "id": "fa73018c-c5be-4d65-ab0d-551a19049b56"
    },
    {
        "author": "羅鄴",
        "paragraphs": [
            "愁將萬里身，來伴看花人。",
            "何事獨惆悵，故園還又春。"
        ],
        "title": "共友人看花",
        "id": "80179f84-582b-46ce-8e64-60f5a3e83cbb"
    },
    {
        "author": "羅鄴",
        "paragraphs": [
            "終日長程復短程，一山行盡一山青。",
            "路傍君子莫相笑，天上由來有客星。"
        ],
        "title": "行次",
        "id": "4149460e-a279-46c8-89d6-72433f2d02fa"
    },
    {
        "author": "羅鄴",
        "paragraphs": [
            "城上層樓北望時，閑雲遠水自相宜。",
            "人人盡道堪圖畫，枉遣山翁醉習池。"
        ],
        "title": "鳯州北樓",
        "id": "122d3a6f-4d3c-4989-82f7-84cad990ebc6"
    },
    {
        "author": "羅鄴",
        "paragraphs": [
            "繁華舉世皆如夢，今古何人肯暫閑。",
            "唯有東林學禪客，白頭閑坐對青山。"
        ],
        "title": "贈僧",
        "id": "b5c790d2-6e13-4faa-a2b2-28dbe6a27972"
    },
    {
        "author": "羅隱",
        "paragraphs": [
            "江頭日暖花又開，江東行客心悠哉。",
            "高陽酒徒半彫落，終南山色空崔嵬。",
            "聖代也知無棄物，侯門未必用非才。",
            "一船明月一竿竹，家住五湖歸去來。"
        ],
        "tags": [
            "终南山"
        ],
        "title": "曲江春感",
        "id": "f70cd0ff-ca1c-459d-abc7-6850d58b7629"
    },
    {
        "author": "羅隱",
        "paragraphs": [
            "皇陂瀲灩深復深，陂西下馬聊登臨。",
            "垂楊風輕弄翠帶，鯉魚日暖跳黃金。",
            "三月窮途無勝事，十年流水見歸心。",
            "輸他谷口鄭夫子，偷得閑名說至今。"
        ],
        "title": "皇陂",
        "id": "996562b6-5aa5-4798-9e29-8712dca22720"
    },
    {
        "author": "羅隱",
        "paragraphs": [
            "夫子門前數仞牆，每經過處憶遊梁。",
            "路從青瑣無因見，恩在丹心不可忘。",
            "未必便爲讒口隔，只應貪草諫書忙。",
            "別來愁悴知多少，兩度槐花馬上黃。"
        ],
        "title": "寄鄭補闕",
        "id": "deacbc5d-c662-420c-b733-145872752fae"
    },
    {
        "author": "羅隱",
        "paragraphs": [
            "似共東風別有因，絳羅高卷不勝春。",
            "若教解語應傾國，任是無情亦動人。",
            "芍藥與君爲近侍，芙蓉何處避芳塵。",
            "可憐韓令功成後，辜負穠華過此身。"
        ],
        "title": "牡丹花",
        "id": "db92063f-038f-4620-9990-3f7d697ad279"
    },
    {
        "author": "羅隱",
        "paragraphs": [
            "莫把阿膠向此傾，此中天意固難明。",
            "解通銀漢應須曲，纔出崑崙便不清。",
            "高祖誓功衣帶小，仙人占斗客槎輕。",
            "三千年後知誰在，何必勞君報太平。"
        ],
        "tags": [
            "黄河",
            "典故",
            "讽刺"
        ],
        "title": "黃河",
        "id": "8ea3421c-ab98-4fe8-96a5-b3e0328016e4"
    },
    {
        "author": "羅隱",
        "paragraphs": [
            "當時天子是閑遊，今日行人特地愁。",
            "柳色縱饒妝故國，水聲何忍到揚州。",
            "乾坤有意終難會，黎庶無情豈自由。",
            "應笑秦皇用心錯，謾驅神鬼海東頭。"
        ],
        "title": "汴河",
        "id": "82431b04-6628-41bc-b038-7913b3fc2236"
    },
    {
        "author": "羅隱",
        "paragraphs": [
            "進乏梯媒退又難，強隨豪貴殢長安。",
            "風從昨夜吹銀漢，淚擬何門落玉盤。",
            "拋擲紅塵應有恨，思量仙桂也無端。",
            "錦鱗赬尾平生事，却被閑人把釣竿。"
        ],
        "title": "西京崇德里居",
        "id": "a42cd3e9-6353-4d46-9caa-2a2b15a018ee"
    },
    {
        "author": "羅隱",
        "paragraphs": [
            "顦顇長安何所爲，旅魂窮命自相疑。",
            "滿川碧嶂無歸日，一榻紅塵有淚時。",
            "雕琢只應勞郢匠，膏肓終恐誤秦醫。",
            "浮生七十今三十，從此悽惶未可知。"
        ],
        "title": "投所思",
        "id": "0f50862c-2d38-4905-ad42-aa051802c3ed"
    },
    {
        "author": "羅隱",
        "paragraphs": [
            "行塵不是昔時塵，謾向朱門憶侍臣。",
            "一榻已無開眼處，九泉應有愛才人。",
            "文餘吐鳳他年詔，樹想棲鸞舊日春。",
            "從此恩深轉難報，夕陽衰草淚沾巾。"
        ],
        "title": "經張舍人舊居",
        "id": "6a39a519-2dbf-4459-899a-2d222df61449"
    },
    {
        "author": "羅隱",
        "paragraphs": [
            "大鹵旌旗出洛濱，此中煙月已埃塵。",
            "更無樓閣尋行處，只有山川識野人。",
            "早得鑄金誇范蠡，旋聞垂釣哭平津。",
            "舊遊難得時難遇，迴首空城百草春。"
        ],
        "title": "雒城作",
        "id": "cb36b9b4-b939-41c9-8afb-c982600e826c"
    },
    {
        "author": "羅隱",
        "paragraphs": [
            "水蓼花紅稻穗黃，使君蘭棹汎迴塘。",
            "倚風荇藻先開路，迎斾鳧鷖盡著行。",
            "手裏兵符神與術，腰間金印綵爲囊。",
            "少年太守勳庸盛，應笑燕臺兩鬢霜。"
        ],
        "title": "姑蘇城南湖陪曹使君遊",
        "id": "734ea579-0c9a-41ee-910c-f510551c2983"
    },
    {
        "author": "羅隱",
        "paragraphs": [
            "多病無因櫂小舟，闔閭城下謁名侯。",
            "水寒不見雙魚信，風便唯聞五袴謳。",
            "早說用兵長暗合，近傳觀稼亦閑遊。",
            "須知謝奕依前醉，閒阻清談又一秋。"
        ],
        "title": "秋日有寄姑蘇曹使君",
        "id": "687b7b59-8e11-49a6-9019-27074b232f03"
    },
    {
        "author": "羅隱",
        "paragraphs": [
            "苹鹿歌中別酒催，粉闈星彩動昭回。",
            "久經罹亂心應破，乍覩昇平眼漸開。",
            "顧我昔年悲玉石，憐君今日蘊風雷。",
            "龍門盛事無因見，費盡黃金老隗臺。"
        ],
        "title": "送章碣赴舉",
        "id": "b46bca13-2d00-4f0f-999c-61faafae2ef8"
    },
    {
        "author": "羅隱",
        "paragraphs": [
            "湖水平來見鯉魚，偶因烹處得瓊琚。",
            "披尋藻思千重後，吟想冰光萬里餘。",
            "漳浦病來情轉薄，赤城吟苦意何如。",
            "錦衣公子憐君在，十載兵戈從板輿。"
        ],
        "title": "寄楊秘書",
        "id": "603ae201-ece8-4c04-bb3f-8516b304ef86"
    },
    {
        "author": "羅隱",
        "paragraphs": [
            "會稽詩客趙能卿，往歲相逢話石城。",
            "正恨故人無上壽，喜聞良宰有高情。",
            "山朝佐命層層聳，水接飛流步步清。",
            "兩火一刀罹亂後，會須乘興雪中行。"
        ],
        "title": "往年進士趙能卿嘗話金庭勝事見示敘",
        "id": "eb880d90-cec0-490a-b68c-a7b1c29a470f"
    },
    {
        "author": "羅隱",
        "paragraphs": [
            "雙魚迢遞到江濱，傷感南陵舊主人。",
            "萬里朝臺勞寄夢，十年侯國阻趨塵。",
            "尋知亂後嘗辭祿，共喜閑來得養神。",
            "時見齊山敬亭客，不堪戎馬戰征頻。"
        ],
        "title": "得宣州竇尚書書因投寄二首 一",
        "id": "d443dda0-9ffb-4f82-a6e1-8c58d1e4b708"
    },
    {
        "author": "羅隱",
        "paragraphs": [
            "曾逐旌旗過板橋，世途多難竟蓬飄。",
            "步兵校尉辭公府，車騎將軍憶本朝。",
            "醉裏舊遊還歷歷，病中衰鬢奈蕭蕭。",
            "遺簪墮履應留念，門客如今只下僚。"
        ],
        "title": "得宣州竇尚書書因投寄二首 二",
        "id": "b85ef9f8-714c-4bee-9cd5-fddf6897f101"
    },
    {
        "author": "羅隱",
        "paragraphs": [
            "細玉羅紋下碧霄，杜門顏巷落偏饒。",
            "巢居只恐高柯折，旅客愁聞去路遙。",
            "撅凍野蔬和粉重，埽庭松葉帶酥燒。",
            "寒窗呵筆尋詩句，一片飛來紙上銷。"
        ],
        "title": "雪",
        "id": "5c5a3223-b5ac-4be6-a085-c8a4abe9203c"
    },
    {
        "author": "羅隱",
        "paragraphs": [
            "嘉植陰陰覆劒池，此中能政動神祗。",
            "湖邊觀稼雨迎馬，城外犒軍風滿旗。",
            "融酒徒誇無算爵，儉蓮還少最高枝。",
            "珊瑚筆架真珠履，曾和陳王幾首詩。"
        ],
        "title": "暇日有寄姑蘇曹使君兼呈張郎中郡中賓僚",
        "id": "ded6ea3d-bfbd-4037-a82f-f9f8e5846d4d"
    },
    {
        "author": "羅隱",
        "paragraphs": [
            "耳邊要靜不得靜，心裏欲閑終未閑。",
            "自是宿緣應有累，可能時事更相關。",
            "魚慙張翰辭東府，鶴怨周顒負北山。",
            "看却金庭芝朮老，又驅車入七人班。"
        ],
        "title": "寄右省王諫議",
        "id": "2aa8873a-f6ad-438a-832c-4bfe412a90b1"
    },
    {
        "author": "羅隱",
        "paragraphs": [
            "千載遺蹤一窖塵，路傍耕者亦傷神。",
            "祖龍算事渾乖角，將謂詩書活得人。"
        ],
        "title": "焚書坑",
        "id": "042ca878-b3bb-45b7-af5a-2719423b4ca1"
    },
    {
        "author": "羅隱",
        "paragraphs": [
            "荒堆無草樹無枝，嬾向行人問昔時。",
            "六國英雄漫多事，到頭徐福是男兒。"
        ],
        "title": "始皇陵",
        "id": "c5d9a248-116f-4465-8f3b-411bd41324a5"
    },
    {
        "author": "羅隱",
        "paragraphs": [
            "青青月桂觸人香，白苧衫輕稱沈郎。",
            "好繼馬卿歸故里，況聞山簡在襄陽。",
            "盃傾別岸應須醉，花傍征軍漸欲芳。",
            "擬把金錢贈嘉禮，不堪栖屑困名場。"
        ],
        "title": "送沈先輩歸送上嘉禮",
        "id": "8b29ffdc-f28c-4e03-a2ee-96b99d8ac4f9"
    },
    {
        "author": "羅隱",
        "paragraphs": [
            "江花江草暖相隈，也向江邊把酒杯。",
            "春色惱人遮不得，別愁如瘧避還來。",
            "安排賤跡無良策，裨補明時望重才。",
            "一曲吳歌齊拍手，十年塵眼未曾開。"
        ],
        "title": "春日葉秀才曲江",
        "id": "b298777c-4db6-424c-b441-e4051bf7ecc9"
    },
    {
        "author": "羅隱",
        "paragraphs": [
            "秦樹團團夕結陰，此中莊舃動悲吟。",
            "一枝丹桂未入手，萬里蒼波長負心。",
            "老去漸知時態薄，愁來唯願酒杯深。",
            "七雄三傑今何在，休爲閑人淚滿襟。"
        ],
        "title": "西京道德里",
        "id": "35dc0c09-9b06-424e-88ad-744de4d6b4a7"
    },
    {
        "author": "羅隱",
        "paragraphs": [
            "漢陽渡口蘭爲舟，漢陽城下多酒樓。",
            "當年不得盡一醉，別夢有時還重遊。",
            "襟帶可憐吞楚塞，風煙只好狎江鷗。",
            "月明更想曾行處，吹笛橋邊木葉秋。"
        ],
        "title": "憶夏口",
        "id": "ddf26999-c33a-41aa-814a-32f7a4b1ef15"
    },
    {
        "author": "羅隱",
        "paragraphs": [
            "楚人曾此限封疆，不見清陰六里長。",
            "一壑暮聲何怨望，數峰秋勢自顛狂。",
            "由來四皓須神伏，大抵秦皇謾氣強。",
            "欲學雞鳴試關吏，太平時節嬾思量。"
        ],
        "title": "武牢關",
        "id": "9dd478b9-c0d3-4e6d-a3f7-625a1f31d2d7"
    },
    {
        "author": "羅隱",
        "paragraphs": [
            "太平天子念蒲東，又委星郎養育功。",
            "昨日隼旟辭闕下，今朝珠履在河中。",
            "樓移庾亮千山月，樹待袁宏一扇風。",
            "不及政成應入拜，晉州何足展清通。"
        ],
        "title": "途中獻晉州孟中丞",
        "id": "170a3ec4-38b1-4e0b-947e-7bc6746ec822"
    },
    {
        "author": "羅隱",
        "paragraphs": [
            "遠聞天子似羲皇，偶捨漁鄉入帝鄉。",
            "五等列侯無故舊，一枝仙桂有風霜。",
            "燈欹短焰燒離鬢，漏轉寒更滴旅腸。",
            "歸計未知身已老，九衢雙闕夜蒼蒼。"
        ],
        "title": "長安秋夜",
        "id": "def3c98e-2235-49e0-a98a-c41df9d87858"
    },
    {
        "author": "羅隱",
        "paragraphs": [
            "宰府初開忝末塵，四年談笑隔通津。",
            "官資肯便矜中路，酒醆還應憶故人。",
            "江畔舊遊秦望月，檻前公事鏡湖春。",
            "如今莫問西禪塢，一炷寒香老病身。"
        ],
        "title": "春晚寄鍾尚書",
        "id": "a667d245-2c14-4386-8f2b-ad0977c21bc4"
    },
    {
        "author": "羅隱",
        "paragraphs": [
            "洞庭霜落水雲秋，又汎輕漣任去留。",
            "世界高談今已得，宦途清貴舊曾遊。",
            "手中綵筆誇題鳳，天上泥封獎狎鷗。",
            "更見南來釣翁說，醉吟還上木蘭舟。"
        ],
        "tags": [
            "洞庭湖"
        ],
        "title": "秋曉寄友人",
        "id": "70a4bb22-0ec2-46ae-9519-0aca07aac67e"
    },
    {
        "author": "羅隱",
        "paragraphs": [
            "舊業傳家有寶刀，近聞餘力更揮毫。",
            "腰間印佩黃金重，卷裏詩裁白雪高。",
            "讌罷嘉賓迎鳳藻，獵歸諸將問龍韜。",
            "分茅列土纔三十，猶擬廻頭賭錦袍。"
        ],
        "title": "秋日有酬",
        "id": "52e62191-de6f-4132-9b42-3353b3552c83"
    },
    {
        "author": "羅隱",
        "paragraphs": [
            "梁王兔苑荆榛裏，煬帝雞臺夢想中。",
            "只覺惘然悲謝傅，未知何以報文翁。",
            "生靈不幸台星拆，造化無情世界空。",
            "劃盡寒灰始堪歎，滿庭霜葉一窗風。"
        ],
        "title": "所思",
        "id": "5f0643db-fed7-482c-821d-339d292fbb2e"
    },
    {
        "author": "羅隱",
        "paragraphs": [
            "亂離無計駐生涯，又事東遊惜歲華。",
            "村店酒旗沽竹葉，野橋梅雨泊蘆花。",
            "讐書發跡官雖屈，負米安親路不賒。",
            "應見使君論世舊，埽門重得向曹家。"
        ],
        "title": "送魏校書兼呈曹使君",
        "id": "15600055-696a-47f0-817c-79e837b79be8"
    },
    {
        "author": "羅隱",
        "paragraphs": [
            "漢惠秦皇事已聞，廟前高木眼前雲。",
            "楚王謾費閑心力，六里青山盡屬君。"
        ],
        "title": "四皓廟",
        "id": "bdec1cbe-b0fe-4c00-b212-ed75035cd5aa"
    },
    {
        "author": "羅隱",
        "paragraphs": [
            "溶溶曳曳自舒張，不向蒼梧即帝鄉。",
            "莫道無心便無事，也曾愁殺楚襄王。"
        ],
        "title": "浮雲",
        "id": "6ad3cceb-e35a-4b5a-b362-cd6442348299"
    },
    {
        "author": "羅隱",
        "paragraphs": [
            "北去南來無定居，此生生計竟何如。",
            "酷憐一覺平明睡，長被雞聲惡破除。"
        ],
        "title": "早發",
        "id": "92510ba1-d3e9-4758-986d-cbe94fa8664c"
    },
    {
        "author": "羅隱",
        "paragraphs": [
            "沈水良材食柏珍，博山煙煖玉樓春。",
            "憐君亦是無端物，貪作馨香忘却身。"
        ],
        "title": "香",
        "id": "7811ce26-7387-43ff-bde2-4489d2d6a668"
    },
    {
        "author": "羅隱",
        "paragraphs": [
            "臺上年年揜翠蛾，臺前高樹夾漳河。",
            "英雄亦到分香處，能共常人較幾多。"
        ],
        "title": "鄴城",
        "id": "19e0483a-7f2d-4d52-941b-26c22158b0f0"
    },
    {
        "author": "羅隱",
        "paragraphs": [
            "絡角星河菡萏天，一家懽笑設紅筵。",
            "應傾謝女珠璣篋，盡寫檀郎錦繡篇。",
            "香帳簇成排窈窕，金鍼穿罷拜嬋娟。",
            "銅壺漏報天將曉，惆悵佳期又一年。"
        ],
        "tags": [
            "七夕情人节",
            "七夕节"
        ],
        "title": "七夕",
        "id": "03dae603-233e-4110-b819-f1f4cdaa8e50"
    },
    {
        "author": "羅隱",
        "paragraphs": [
            "賦得長楊不直錢，却來京口看鶯遷。",
            "也知絳灌輕才子，好謁尤常醉少年。",
            "萬里故鄉雲縹緲，一春生計淚瀾汍。",
            "多情柱史應相問，與話歸心正浩然。"
        ],
        "title": "送臧濆下第謁竇鄜州",
        "id": "6bb037d5-bfd7-4374-866b-b49a217ebd35"
    },
    {
        "author": "羅隱",
        "paragraphs": [
            "君與田蘇即舊遊，我於交分亦綢繆。",
            "二年隔絕黃泉下，盡日悲涼曲水頭。",
            "鷗鳥似能齊物理，杏花疑欲伴人愁。",
            "寡妻稚子應寒食，遙望江陵一淚流。"
        ],
        "title": "清明日曲江懷友",
        "id": "952d21bd-f771-4e05-882d-55e26116b124"
    },
    {
        "author": "羅隱",
        "paragraphs": [
            "欲將刀筆潤王猷，東去先分聖主憂。",
            "滿扇好風吹鄭圃，一車甘雨別皇州。",
            "尚書磧冷鴻聲晚，僕射陂寒樹影秋。",
            "從此文星在何處，武牢關外庾公樓。"
        ],
        "title": "送鄭州嚴員外",
        "id": "c639a190-62a3-4315-b1b8-ea68063c293e"
    },
    {
        "author": "羅隱",
        "paragraphs": [
            "遠山高樹思悠哉，重倚危樓盡一杯。",
            "謝守已隨徵詔入，魯儒猶逐斷蓬來。",
            "地寒謾憶移暄手，時急方須濟世才。",
            "宣室夜闌如有問，可能全望未然灰。"
        ],
        "title": "孫員外赴闕後重到三衢",
        "id": "dcd43c18-526b-47fb-9c80-0864bf9010b0"
    },
    {
        "author": "羅隱",
        "paragraphs": [
            "烏噪殘陽草滿庭，此中枯木似人形。",
            "只應神物長爲主，未必浮槎即有靈。",
            "八月風波飄不去，四時黍稷薦惟馨。",
            "南朝庾信無因賦，牢落祠前水氣腥。"
        ],
        "title": "衡陽泊木居士廟下作",
        "id": "a4c2fb76-79ae-4a19-9023-779674fc00f4"
    },
    {
        "author": "羅隱",
        "paragraphs": [
            "孺亭滕閣少踟躕，三度南遊一事無。",
            "秪覺流年如鳥逝，不知何處有龍屠？",
            "雲歸洪井枝柯斂，水下漳江氣色麤。",
            "賴得與君同此醉，醒來愁被鬼揶揄。"
        ],
        "title": "鍾陵見楊秀才",
        "id": "55c75a02-2c14-4e7b-abfe-0813bf416aeb"
    },
    {
        "author": "羅隱",
        "paragraphs": [
            "吳門此去逾千里，湘浦離來想數旬。",
            "只見風師長占路，不知青帝已行春。",
            "危憐壞堞猶遮水，狂愛寒梅欲傍人。",
            "事往時移何足問，且憑村酒暖精神。"
        ],
        "title": "自湘川東下立春泊夏口阻風登孫權城",
        "id": "caa2eb55-7350-4be6-bf41-30b01d397fef"
    },
    {
        "author": "羅隱",
        "paragraphs": [
            "旅榜前年過洞庭，曾提刀筆事甘寧。",
            "瑇筵離隔將軍幕，朱履頻窺處士星。",
            "恩重匣中孤劒在，夢餘江畔數峰青。",
            "金貂見服嘉賓散，回首昭丘一涕零。"
        ],
        "tags": [
            "洞庭湖"
        ],
        "title": "春日憶湖南舊遊寄盧校書",
        "id": "92c67e23-6445-4765-af73-e8f2cd61c090"
    },
    {
        "author": "羅隱",
        "paragraphs": [
            "儉蓮高貴九霄聞，粲粲朱衣降五雲。",
            "驄馬早年曾避路，銀魚今日且從軍。",
            "御題綵服垂天眷，袍展花心透縠紋。",
            "應笑當年老萊子，鮮華都自降明君。"
        ],
        "title": "賀淮南節度盧員外賜緋",
        "id": "c04023e4-bd8a-46ae-9791-8564abfd1870"
    },
    {
        "author": "羅隱",
        "paragraphs": [
            "樹遠連天水接空，幾年行樂舊隋宮。",
            "花開花謝還如此，人去人來自不同。",
            "鸞鳳調高何處酒，吳牛蹄健滿車風。",
            "思量只合騰騰醉，煮海平陳一夢中。"
        ],
        "title": "春日獨遊禪智寺",
        "id": "9076aaee-0789-49e6-98f2-c1e6ab75db1e"
    },
    {
        "author": "羅隱",
        "paragraphs": [
            "層層高閣舊瀛洲，此地須徵第一流。",
            "丞相近年縈倚望，重才今日喜遨遊。",
            "榮持健筆金黃貴，恨咽離筵管吹秋。",
            "誰繼伊臯送行句，梁王詩好郢人愁。"
        ],
        "title": "和淮南李司空同轉運員外",
        "id": "f1b0e94c-2f46-4d7f-8678-dd9c2448afb0"
    },
    {
        "author": "羅隱",
        "paragraphs": [
            "四海兵戈尚未寧，始於雲外學儀形。",
            "九天玄女猶無聖，后土夫人豈有靈。",
            "一帶好雲侵鬢綠，兩層危岫拂眉青。",
            "韋郎年少知何在，端坐思量太白經。"
        ],
        "title": "后土廟",
        "id": "93c2a2d0-43e3-4dc8-8b04-701f6fe4ed25"
    },
    {
        "author": "羅隱",
        "paragraphs": [
            "冷煙輕澹傍衰叢，此夕秦淮駐斷蓬。",
            "棲鴈遠驚沽酒火，亂鵶高避落帆風。",
            "地銷王氣波聲急，山帶秋陰樹影空。",
            "六代精靈人不見，思量應在月明中。"
        ],
        "title": "金陵夜泊",
        "id": "88590f8c-7514-4583-89e3-048383edb9d9"
    },
    {
        "author": "羅隱",
        "paragraphs": [
            "寒江九派轉城樓，東下鍾陵第一州。",
            "人自中臺方貴盛，地從西晉即風流。",
            "舊班久望鵷晴翥，餘力猶聞虎夜浮。",
            "應恨屬官無健令，異時佳節阻閑遊。"
        ],
        "title": "上江州陳員外",
        "id": "ba05ac2e-d158-43f4-94e4-3615d9957711"
    },
    {
        "author": "羅隱",
        "paragraphs": [
            "滿檻山川漾落暉，檻前前事去如飛。",
            "雲中雞犬劉安過，月裏笙歌煬帝歸。",
            "江蹙海門帆散去，地吞淮口樹相依。",
            "紅樓翠幕知多少，長向東風有是非。"
        ],
        "title": "廣陵開元寺閣上作",
        "id": "100c6eef-0d63-4fa6-8fde-4ddab28bdb2b"
    },
    {
        "author": "羅隱",
        "paragraphs": [
            "往歲先皇馭九州，侍臣才業最風流。",
            "文窮典誥雖餘力，俗致雍熙盡密謀。",
            "蘭省換班青作綬，柏臺前引絳爲韝。",
            "都緣未負江山興，開濟生靈校一秋。"
        ],
        "title": "上鄂州韋尚書",
        "id": "d7fc97e0-ced3-4dd4-a6bd-b13a4ffdc53c"
    },
    {
        "author": "羅隱",
        "paragraphs": [
            "遠雪亭亭望未銷，岳陽春淺似相饒。",
            "短蘆冒土初生笋，高柳偷風已弄條。",
            "波汎洞庭㺍獺健，谷連荆楚鬼神妖。",
            "中流菱唱泊何處，一隻畫船蘭作橈。"
        ],
        "tags": [
            "洞庭湖"
        ],
        "title": "早春巴陵道中",
        "id": "5139f923-7a06-4ba7-9445-305ab4cbfd81"
    },
    {
        "author": "羅隱",
        "paragraphs": [
            "驛西斜日滿窗前，獨凭秋欄思渺綿。",
            "數尺斷蓬慚故國，一輪清鏡泣流年。",
            "已知世事真徒爾，縱有心期亦偶然。",
            "空媿荀家好兄弟，鴈來魚去是因緣。"
        ],
        "title": "廣陵秋日酬進士臧濆見寄",
        "id": "57834796-ca3b-48da-a2c4-479de7f577ac"
    },
    {
        "author": "羅隱",
        "paragraphs": [
            "聖君宵旰望時雍，丹詔西來雨露濃。",
            "宣父道高休歎鳳，武侯才大本吟龍。",
            "九州似鼎終須負，萬物爲銅只待鎔。",
            "臘後春前更何事，便看經度奏東封。"
        ],
        "title": "淮南送李司空朝覲",
        "id": "06ecfe6e-3519-4398-9c97-c88411d0c172"
    },
    {
        "author": "羅隱",
        "paragraphs": [
            "野寺疎鐘萬木秋，偶尋題處認名侯。",
            "官離南郡應閑暇，地勝東山想駐留。",
            "百醆濃醪成別夢，兩行垂露澣羈愁。",
            "心知只有韋公在，更對真蹤話舊遊。"
        ],
        "title": "秋日禪智寺見裴郎中題名寄韋瞻",
        "id": "029aeaa0-04a3-44a0-acc3-9fde814364a1"
    },
    {
        "author": "羅隱",
        "paragraphs": [
            "煙水濛濛接板橋，數年經歷駐征橈。",
            "醉凭危檻波千頃，愁倚長亭柳萬條。",
            "別後故人冠獬豸，病來知己賞鷦鷯。",
            "清流夾宅千家住，會向閑乘一信潮。"
        ],
        "title": "廣陵春日憶池陽有寄",
        "id": "21648e35-1869-4ed9-b0ab-0164cbd5d350"
    },
    {
        "author": "羅隱",
        "paragraphs": [
            "蟾宮虎穴兩皆休，來凭危欄送遠愁。",
            "多事林鶯還謾語，薄情邊鴈不迴頭。",
            "春融只待乾坤醉，水闊深知世界浮。",
            "欲共高僧話心迹，野花芳草奈相尤。"
        ],
        "title": "春中湘中題岳麓寺僧舍",
        "id": "192c1e45-f73f-4022-bc3a-21c42d37f215"
    },
    {
        "author": "羅隱",
        "paragraphs": [
            "此日蓬壺兩日程，當時消息甚分明。",
            "桃須曼倩催方熟，橘待洪崖遣始行。",
            "島外音書應有意，眼前塵士漸無情。",
            "莫教更似山西鼠，嚙破愁腸恨一生。"
        ],
        "title": "出試後投所知",
        "id": "7a0fcbfe-77cb-4467-b71f-c3bd224770cc"
    },
    {
        "author": "羅隱",
        "paragraphs": [
            "晴江春暖蘭蕙薰，鳧鷖苒苒鷗著羣。",
            "洛陽賈誼自無命，少陵杜甫兼有文。",
            "空闊遠帆遮落日，蒼茫野樹礙歸雲。",
            "松醪酒好昭潭靜，閑過中流一弔君。"
        ],
        "title": "湘南春日懷古",
        "id": "de174f95-3f82-4ae0-8a51-72ed1433a535"
    },
    {
        "author": "羅隱",
        "paragraphs": [
            "東南蒼翠何崔嵬，橫流一望幽抱開。",
            "影寒已令水底去，脚闊欲過湖心來。",
            "深處不唯容鬼怪，暗中兼恐有風雷。",
            "仙人往往今誰在，紅杏花香重首迴。"
        ],
        "tags": [
            "庐山"
        ],
        "title": "江州望廬山",
        "id": "6e968ec9-1a22-460a-868e-6837ca27bb0b"
    },
    {
        "author": "羅隱",
        "paragraphs": [
            "二年岐路有西東，長憶優游楚驛中。",
            "虎帳談高無客繼，馬卿官傲少人同。",
            "世危肯使依劉表，山好猶能憶謝公。",
            "此去此恩言不得，謾將閑淚對春風。"
        ],
        "title": "金陵寄竇尚書",
        "id": "9d93cfde-5557-4ab8-b28f-808a3b59ebc3"
    },
    {
        "author": "羅隱",
        "paragraphs": [
            "蠻牋象管夜深時，曾賦陳宮第一詩。",
            "宴罷風流人不見，廢來蹤跡草應知。",
            "鶯憐勝事啼空巷，蜨戀餘香舞好枝。",
            "還有往年金甃井，牧童樵叟等閑窺。"
        ],
        "title": "清溪江令公宅",
        "id": "a4e6c438-0ac0-466b-978f-55406614eb6f"
    },
    {
        "author": "羅隱",
        "paragraphs": [
            "海槎閑暇閬風輕，不是安流不肯行。",
            "雞省露濃湯餅熟，鳳池煙暖詔書成。",
            "漁籌已合光儒夢，堯印何妨且治兵。",
            "會將兩都收復後，右圖儀表左題名。"
        ],
        "title": "鄭州獻盧舍人",
        "id": "7b3a753f-67ba-4020-8826-2963274a0f01"
    },
    {
        "author": "羅隱",
        "paragraphs": [
            "黃塵初起此留連，火耨刀耕六七年。",
            "雨夜老農傷水旱，雪晴漁父共舟船。",
            "已悲世亂身須去，肯媿途危跡屢遷。",
            "却是九華山有意，列行相送到江邊。"
        ],
        "tags": [
            "九华山"
        ],
        "title": "別池陽所居",
        "id": "63b55463-0bd6-4860-a98b-52ff237f651b"
    },
    {
        "author": "羅隱",
        "paragraphs": [
            "八都上將近平戎，便附輶軒奏聖聰。",
            "三接駕前朝覲禮，一函江表戰征功。",
            "雲間閬苑何時見，水底瑤池觸處通。",
            "知有殿庭餘力在，莫辭消息寄西風。"
        ],
        "title": "送內使周大夫自杭州朝貢",
        "id": "f9c642c7-9100-4a82-ad7c-6e6f60419114"
    },
    {
        "author": "羅隱",
        "paragraphs": [
            "舊遊不合到心中，把得君詩意亦同。",
            "水館酒闌清夜月，香街人散白楊風。",
            "長繩繫日雖難絆，辨口談天不易窮。",
            "世事自隨蓬轉在，思量何處是飛蓬。"
        ],
        "title": "酬黃從事懷舊見寄",
        "id": "4a30f782-738e-4dde-9d80-f5a917996397"
    },
    {
        "author": "羅隱",
        "paragraphs": [
            "一片絲羅□□□，洞房西室女工勞。",
            "花隨玉指添春色，鳥逐金鍼長羽毛。",
            "蜀綿謾誇聲自貴，越綾虛說價功高。",
            "可中用作鴛鴦被，紅葉枝枝不礙刀。"
        ],
        "title": "繡",
        "id": "c962f237-a2cc-4e62-a3a7-25b7417bf6dc"
    },
    {
        "author": "羅隱",
        "paragraphs": [
            "家國興亡自有時，吳人何苦怨西施。",
            "西施若解傾吳國，越國亡來又是誰。"
        ],
        "tags": [
            "隋・唐・五代",
            "哲理",
            "咏史怀古"
        ],
        "title": "西施",
        "id": "cde7b687-57dd-4d31-9df6-54c0866898d0"
    },
    {
        "author": "羅隱",
        "paragraphs": [
            "得即高歌失即休，多愁多恨亦悠悠。",
            "今朝有酒今朝醉，明日愁來明日愁。"
        ],
        "title": "自遣",
        "id": "e1f5f07c-296e-4cb6-96a8-5ffdedb281a7"
    },
    {
        "author": "羅隱",
        "paragraphs": [
            "白似瓊瑤滑似苔，隨梳伴鏡拂塵埃。",
            "莫言此箇尖頭物，幾度撩人惡髪來。"
        ],
        "title": "白角箆",
        "id": "e18496a5-bf1d-46ba-aa86-5665375e216b"
    },
    {
        "author": "羅隱",
        "paragraphs": [
            "強歌強舞竟難勝，花落花開淚滿膺。",
            "秪合當年伴君死，免交憔悴望西陵。"
        ],
        "title": "銅雀臺",
        "id": "59f2348b-aa54-4e2a-8d38-bb7ff2915aa3"
    },
    {
        "author": "羅隱",
        "paragraphs": [
            "莫恨雕籠翠羽殘，江南地暖隴西寒。",
            "勸君不用分明語，語得分明出轉難。"
        ],
        "title": "鸚鵡",
        "id": "0e682aca-7b51-4956-acc8-d5a1ccae3e67"
    },
    {
        "author": "羅隱",
        "paragraphs": [
            "占得佳名繞樹芳，依依相伴向秋光。",
            "若教此物堪收貯，應被豪門盡劚將。"
        ],
        "title": "金錢花",
        "id": "456b097e-1668-4610-9bae-c293ac126bc0"
    },
    {
        "author": "羅隱",
        "paragraphs": [
            "天賜胭脂一抹腮，盤中磊落笛中哀。",
            "雖然未得和羹便，曾與將軍止渴來。"
        ],
        "title": "梅",
        "id": "1f204352-241f-417d-b73a-4343c4747bb3"
    },
    {
        "author": "羅隱",
        "paragraphs": [
            "大昴分光降斗牛，興唐宗社作諸侯。",
            "伊夔事業扶千載，韓白機謀冠九州。",
            "貴盛上持龍節鉞，延長應續鶴春秋。",
            "錦衣玉食將何報，更俟莊椿一舉頭。"
        ],
        "title": "錢尚父生日",
        "id": "e1b51918-4187-4fcb-8cc8-75fb9ec7ffd2"
    },
    {
        "author": "羅隱",
        "paragraphs": [
            "出馴桑雉入朝簪，蕭灑清名映士林。",
            "近日篇章欺白雪，早年詞賦得黃金。",
            "桂堂縱道探龍頷，蘭省何曾駐鶴心。",
            "離亂事多人不會，酒濃花暖且閑吟。"
        ],
        "title": "寄前戶部陸郎中",
        "id": "93f09284-25ae-4f76-b76a-fb673bb6ed77"
    },
    {
        "author": "羅隱",
        "paragraphs": [
            "下盤空跡上雲浮，偶逐僧行步步愁。",
            "暫憩已知須用意，漸來爭忍不回頭。",
            "煙中樹老重江晚，鐸外風輕四境秋。",
            "嬾指臺城更東望，鵲飛龍鬬盡荒丘。"
        ],
        "title": "登瓦棺寺閣",
        "id": "b198d059-b980-4ecc-8ed9-c38c7e184aa6"
    },
    {
        "author": "羅隱",
        "paragraphs": [
            "草堂何處試徘徊，見說遺蹤向此開。",
            "蟾桂自歸三徑後，鶴書曾降九天來。",
            "白雲事跡依前在，青瑣光陰竟不迴。",
            "盡夕爲君思曩日，野泉嗚咽路莓苔。"
        ],
        "tags": [
            "九华山"
        ],
        "title": "九華山費徵君所居",
        "id": "f24d9b8f-386d-4ecc-a4d3-55c0804d3835"
    },
    {
        "author": "羅隱",
        "paragraphs": [
            "不知何處是前程，合眼騰騰信馬行。",
            "兩鬢已衰時未遇，數峰雖在病相攖。",
            "塵埃鞏洛虛光景，詩酒江湖漫姓名。",
            "試哭軍門看誰問，舊來還似禰先生。"
        ],
        "title": "途中寄懷",
        "id": "0c75c844-f3a0-4c3d-ae1f-6b5705ac4c85"
    },
    {
        "author": "羅隱",
        "paragraphs": [
            "傞傞江柳欲矜春，鐵甕城邊見故人。",
            "屈指不堪言甲子，披風常記是庚申。",
            "別來且喜身俱健，亂後休悲業盡貧。",
            "還有杖頭沽酒物，待尋山寺話逡巡。"
        ],
        "title": "京口見李侍郎",
        "id": "09a804e8-62f9-4c47-80bb-3915f9121b7a"
    },
    {
        "author": "羅隱",
        "paragraphs": [
            "病寄南徐兩度秋，故人依約亦揚州。",
            "偶因鴈足思閑事，擬棹孤舟訪舊遊。",
            "風急幾聞江上笛，月高誰共酒家樓。",
            "平生意氣消磨盡，甘露軒前看水流。"
        ],
        "title": "秋日酬張特玄",
        "id": "e3ab19da-bdc0-4fbc-a75b-62ada09c72af"
    },
    {
        "author": "羅隱",
        "paragraphs": [
            "籬畔霜前偶得存，苦教遲晚避蘭蓀。",
            "能銷造化幾多力，不受陽和一點恩。",
            "生處豈容依玉砌，要時還許上金罇。",
            "陶公沒後無知己，露滴幽叢見淚痕。"
        ],
        "title": "登高詠菊盡",
        "id": "52f90da3-5fc8-4e09-b856-2c80a27a2f17"
    },
    {
        "author": "羅隱",
        "paragraphs": [
            "寒城獵獵戍旗風，獨倚危樓悵望中。",
            "萬里山河唐土地，千年魂魄晉英雄。",
            "離心不忍聽邊馬，往事應須問塞鴻。",
            "好脫儒冠從校尉，一枝長戟六鈞弓。"
        ],
        "title": "登夏州城樓",
        "id": "69e5e32c-8412-4701-9f07-b0cee0756dbe"
    },
    {
        "author": "羅隱",
        "paragraphs": [
            "野水無情去不回，水邊花好爲誰開。",
            "只知事逐眼前去，不覺老從頭上來。",
            "窮似丘軻休歎息，達如周召亦塵埃。",
            "思量此理何人會，蒙邑先生最有才。"
        ],
        "title": "水邊偶題",
        "id": "e6a66f66-b1de-4b37-ae64-b92e6aaa5e69"
    },
    {
        "author": "羅隱",
        "paragraphs": [
            "孤舟欲泊思何窮，曾憶西來值雪中。",
            "珠履少年初滿座，白衣遊子也從公。",
            "狂拋賦筆琉璃冷，醉倚歌筵瑇瑁紅。",
            "今日斯文向誰說，淚碑棠樹兩成空。"
        ],
        "title": "故洛陽公鎮大梁時隱得遊門下今之經歷事往人非聊抒所懷以傷以謝",
        "id": "eef8f4a0-d61f-4ed9-b6a2-74f8dfb30a9b"
    },
    {
        "author": "羅隱",
        "paragraphs": [
            "南望商於北帝都，兩堪棲託兩無圖。",
            "只聞斥逐張公子，不覺悲同楚大夫。",
            "巖畔早涼生紫桂，井邊疎影落高梧。",
            "一杯淥酒他年憶，瀝向青波寄五湖。"
        ],
        "title": "杜陵秋思",
        "id": "46825354-bda0-48c1-86df-04d40b0233dc"
    },
    {
        "author": "羅隱",
        "paragraphs": [
            "往歲酇侯鎮渚宮，曾將清律暖孤蓬。",
            "才憐曼倩三冬後，藝許由基一箭中。",
            "言重不能輕薄命，地寒終是泣春風。",
            "鳳凰池涸台星拆，迴首岐山憶至公。"
        ],
        "title": "隱嘗在江陵忝故中令白公叨蒙知遇今復重過渚宮感事悲身遂成長句",
        "id": "df5004da-4e92-4ea7-a130-3a62ad0cdc80"
    },
    {
        "author": "羅隱",
        "paragraphs": [
            "草蟲幽咽樹初團，獨繫孤舟夜已闌。",
            "濁浪勢奔吳苑急，疎鐘聲徹惠山寒。",
            "愁催鬢髪凋何易，貧戀家鄉別漸難。",
            "他日親朋應大笑，始知書劒是無端。"
        ],
        "title": "夜泊毘陵無錫縣有寄",
        "id": "e0a9b920-b9ed-460f-b7c3-0f12fbc61597"
    },
    {
        "author": "羅隱",
        "paragraphs": [
            "暖觸衣襟漠漠香，閒梅遮柳不勝芳。",
            "數枝豔拂文君酒，半里紅欹宋玉牆。",
            "盡日無人疑悵望，有時經雨乍淒涼。",
            "舊山山下還如此，廻首東風一斷腸。"
        ],
        "title": "桃花",
        "id": "8302c621-3c77-4308-9542-e2003c831a70"
    },
    {
        "author": "羅隱",
        "paragraphs": [
            "拋擲南陽爲主憂，北征東討盡良籌。",
            "時來天地皆同力，運去英雄不自由。",
            "千里山河輕孺子，兩朝冠劒恨譙周。",
            "唯餘巖下多情水，猶解年年傍驛流。"
        ],
        "tags": [
            "写人",
            "怀古",
            "写人诗"
        ],
        "title": "籌筆驛",
        "id": "282a3626-fcad-43fc-81c3-7c6d616d7aca"
    },
    {
        "author": "羅隱",
        "paragraphs": [
            "莊周高論伯牙琴，閑夜思量淚滿襟。",
            "四海共誰言近事，九原從此負初心。",
            "鷗翻漢浦風波急，鴈下鄖溪霧雨深。",
            "慙媿蒼生還有意，解歌襦袴至如今。"
        ],
        "title": "重過隨州故兵部李侍郎恩知因抒長句",
        "id": "7463fb4d-0d38-446a-95ca-28b8b305efb7"
    },
    {
        "author": "羅隱",
        "paragraphs": [
            "山川去接漢江東，曾伴隋侯醉此中。",
            "歌繞夜梁珠宛轉，舞嬌春席雪朦朧。",
            "棠遺善政陰猶在，薤送哀聲事已空。",
            "惆悵知音竟難得，兩行清淚白楊風。"
        ],
        "title": "商於驛樓東望有感",
        "id": "3b319d0c-9e24-401c-918e-90f328e78813"
    },
    {
        "author": "羅隱",
        "paragraphs": [
            "杜甫詩中韋曲花，至今無賴尚豪家。",
            "美人曉折露沾袖，公子醉時香滿車。",
            "萬里丹青傳不得，二年風雨恨無涯。",
            "羨他南澗高眠客，春去春來任物華。"
        ],
        "title": "寄南城韋逸人",
        "id": "ba643b30-19e2-4219-b0b5-00b41ca5fbe3"
    },
    {
        "author": "羅隱",
        "paragraphs": [
            "吳王醉處十餘里，照野拂衣今正繁。",
            "經雨不隨山鳥散，倚風疑共路人言。",
            "愁憐粉豔飄歌席，靜愛寒香撲酒罇。",
            "欲寄所思無好信，爲人惆恨又黃昏。"
        ],
        "title": "梅花",
        "id": "dcca7f52-22eb-4259-b9a7-86e6dd1b6938"
    },
    {
        "author": "羅隱",
        "paragraphs": [
            "鸞音鶴信杳難迴，鳳駕龍車早晚來。",
            "仙境是誰知處所，人間空自造樓臺。",
            "雲侵朱檻應難到，蟲網閑窗永不開。",
            "子細思量成底事，露凝風擺作塵埃。"
        ],
        "title": "淮南高駢所造迎仙樓",
        "id": "f345e4ae-4e49-4370-9a20-83dab7b30feb"
    },
    {
        "author": "羅隱",
        "paragraphs": [
            "高僧惠我七言詩，頓豁塵心展白眉。",
            "秀似谷中花媚日，清如潭底月圓時。",
            "應觀法界蓮千葉，肯折人間桂一枝。",
            "漂蕩秦吳十餘載，因循猶恨識師遲。"
        ],
        "title": "和禪月大師見贈",
        "id": "7eacb0e2-b501-4a74-9d95-7157411f3074"
    },
    {
        "author": "羅隱",
        "paragraphs": [
            "晚來乘興謁先師，松柏淒淒人不知。",
            "九仭蕭牆堆瓦礫，三間茅殿走狐狸。",
            "雨淋狀似悲麟泣，露滴還同歎鳳悲。",
            "儻使小儒名稍立，豈教吾道受栖遲。"
        ],
        "title": "謁文宣王廟",
        "id": "84926f6f-bc31-4657-9eda-faa140b3a4a9"
    },
    {
        "author": "羅隱",
        "paragraphs": [
            "三教之中儒最尊，止戈爲武武尊文。",
            "吾今尚自披蓑笠，你等何須讀典墳。",
            "釋氏寶樓侵碧漢，道家宮殿拂青雲。",
            "若教顏閔英靈在，終不羞他李老君。"
        ],
        "title": "代文宣王答",
        "id": "57c0a387-0e79-4207-9e1f-0fa4f6c810e0"
    },
    {
        "author": "羅隱",
        "paragraphs": [
            "朱輪此去正春風，且駐青雲聽斷蓬。",
            "一榻早年容孺子，雙旌今日別文翁。",
            "誠知汲善心長在，爭奈干時跡轉窮。",
            "酬德酬恩兩無路，謾勞惆悵鳳城東。"
        ],
        "title": "重送朗州張員外",
        "id": "d9c9e3b8-9873-498e-aafe-767730ad8e09"
    },
    {
        "author": "羅隱",
        "paragraphs": [
            "入蜀歸吳三首詩，藏於笥篋重於師。",
            "劒關夜讀相如聽，瓜步秋吟煬帝悲。",
            "景物也知輸健筆，時情誰不許高枝。",
            "明年二月春風裏，江島閑人慰所思。"
        ],
        "title": "廣陵秋夜讀進士常修三篇因題",
        "id": "d2f27ade-d6fc-4054-b48b-6d532251936a"
    },
    {
        "author": "羅隱",
        "paragraphs": [
            "桃在仙翁舊苑傍，暖煙輕靄撲人香。",
            "十年此地頻偷眼，二月春風最斷腸。",
            "曾恨夢中無好事，也知囊裏有仙方。",
            "尋思仙骨終難得，始與回頭問玉皇。"
        ],
        "title": "逼試投所知",
        "id": "b742aada-da27-4eac-a72e-525d247710b4"
    },
    {
        "author": "羅隱",
        "paragraphs": [
            "漢江波浪淥於苔，每到江邊病眼開。",
            "半雨半風終日恨，無名無跡幾時迴。",
            "雲生岸谷秋陰合，樹接帆檣晚思來。",
            "對此空慚聖明代，忍教纓上有塵埃。"
        ],
        "title": "漢江上作",
        "id": "9e8709a4-746f-4baa-8ec2-ba4d8a33f0ed"
    },
    {
        "author": "羅隱",
        "paragraphs": [
            "秋河耿耿夜沈沈，往事三更盡到心。",
            "多病謾勞窺聖代，薄才終是費知音。",
            "家山夢後帆千尺，塵土搔來髪一簪。",
            "空羨良朋盡高價，可憐東箭與南金。"
        ],
        "title": "秋夜寄進士顧榮",
        "id": "63f2aab5-c61c-47c6-823d-8a3bee66a995"
    },
    {
        "author": "羅隱",
        "paragraphs": [
            "暖雲慵墮柳垂條，驄馬徐郎過渭橋。",
            "官秩舊參荀祕監，罇罍今伴霍嫖姚。",
            "科隨鵠箭頻曾中，禮向侯弓以重招。",
            "莫恨東風促行李，不多時節却歸朝。"
        ],
        "title": "寄渭北徐從事",
        "id": "b9bae62a-2375-49dd-bc16-f87c56ff4bdf"
    },
    {
        "author": "羅隱",
        "paragraphs": [
            "酒闌離思浩無窮，西望維揚憶數公。",
            "萬里飄零身未了，一家知獎意曾同。",
            "雲橫晉國塵應暗，路轉吳江信不通。",
            "今日便成盧子諒，滿襟珠淚墮霜風。"
        ],
        "title": "徐寇南逼感事獻江南知己次韻",
        "id": "1b9690d8-210e-4fd3-8d15-940cb667b67c"
    },
    {
        "author": "羅隱",
        "paragraphs": [
            "小敷文伯見何時，南望三衢渴復飢。",
            "天子未能崇典誥，諸生徒欲戀旌旗。",
            "風高綠野苗千頃，露冷平樓酒滿巵。",
            "盡是數旬陪奉處，使君爭肯不相思。"
        ],
        "title": "寄三衢孫員外",
        "id": "c652b9aa-0ac6-4540-8626-998427441552"
    },
    {
        "author": "羅隱",
        "paragraphs": [
            "鳳鸞勢逸九霄寬，北去南來任羽翰。",
            "朱紱兩參王儉府，繡衣三領杜林官。",
            "道從上國曾匡濟，才向牢盆始重難。",
            "應笑張綱謾生事，埋輪不得在長安。"
        ],
        "title": "淮南送盧端公歸臺",
        "id": "00516f98-ea15-4848-8755-8c5cbd3e7bcf"
    },
    {
        "author": "羅隱",
        "paragraphs": [
            "入郭登橋出郭船，紅樓日日柳年年。",
            "君王忍把平陳業，只博雷塘數畝田。"
        ],
        "title": "煬帝陵",
        "id": "109b216f-fc72-4d02-aae9-1830a8e50986"
    },
    {
        "author": "羅隱",
        "paragraphs": [
            "佛屋前頭野草春，貴妃輕骨此爲塵。",
            "從來絕色知難得，不破中原未是人。"
        ],
        "title": "馬嵬坡",
        "id": "656306ec-e597-401b-bb9c-8967763151f5"
    },
    {
        "author": "羅隱",
        "paragraphs": [
            "灞岸晴來送別頻，相偎相倚不勝春。",
            "自家飛絮猶無定，爭解垂絲絆路人。"
        ],
        "title": "柳",
        "id": "9a935c45-8f29-496b-a6c7-0362682c8c5d"
    },
    {
        "author": "羅隱",
        "paragraphs": [
            "夾路依依千里遙，路人回首認隋朝。",
            "春風未借宣華意，猶費工夫長綠條。"
        ],
        "title": "隋堤柳",
        "id": "1f0e0004-ed06-4c9b-966b-6b726215c8ea"
    },
    {
        "author": "羅隱",
        "paragraphs": [
            "數步荒榛接舊蹊，寒江漠漠草淒淒。",
            "鹿門黃土無多少，恰到書生塚便低。"
        ],
        "title": "孟浩然墓",
        "id": "8a03df58-e9f4-4936-a6b5-a2ba5530cbf6"
    },
    {
        "author": "羅隱",
        "paragraphs": [
            "長策東鞭及海隅，黿鼉奔起鬼神趨。",
            "憐君未到沙丘日，肯信人間有死無。"
        ],
        "title": "秦紀",
        "id": "adce9f9c-538c-45f2-938f-4d4143f4973c"
    },
    {
        "author": "羅隱",
        "paragraphs": [
            "掌前流水駐無塵，掌下軒車日日新。",
            "謾向山頭高舉手，何曾招得路行人。"
        ],
        "title": "仙掌",
        "id": "6729c05a-c777-4a24-8be6-bc9d469c5bd2"
    },
    {
        "author": "羅隱",
        "paragraphs": [
            "湖上風高動白蘋，暫延清景此逡巡。",
            "隔年違別成何事，半夜相看似故人。",
            "蟾向靜中矜爪距，兔隈明處弄精神。",
            "嫦娥老大應惆悵，倚泣蒼蒼桂一輪。"
        ],
        "title": "詠月",
        "id": "e9e266c5-d56f-4ed0-8d24-f076150762cf"
    },
    {
        "author": "羅隱",
        "paragraphs": [
            "西遊象闕媿知音，東下荆溪稱越吟。",
            "風動芰荷香四散，月明樓閣影相侵。",
            "閒欹別枕千般夢，醉送征帆萬里心。",
            "薜荔衣裳木蘭檝，異時煙雨好追尋。"
        ],
        "title": "宿荆州江陵驛",
        "id": "47c8f00d-4417-4e61-93eb-203f19bdcb2c"
    },
    {
        "author": "羅隱",
        "paragraphs": [
            "雪晴天外見諸峰，幽軋行輪有去蹤。",
            "內史宅邊今獨恨，步兵廚畔舊相容。",
            "十年別鬢疑朝鏡，千里歸心著晚鐘。",
            "若不他時更青眼，未知誰肯薦臨邛。"
        ],
        "title": "撫州別阮兵曹",
        "id": "d0fbdee0-1149-4129-86f9-29414c55ba5c"
    },
    {
        "author": "羅隱",
        "paragraphs": [
            "少年容易捨樵漁，曾辱明公薦子虛。",
            "漢殿寒夜時不食，宋都風急命何疎。",
            "雲埋野艇吟歸去，草沒山田賦遂初。",
            "長劒一尋歌一奏，此心爭肯爲鱸魚。"
        ],
        "title": "新安投所知",
        "id": "a9476a76-abc6-45b4-b36e-94847f866e9f"
    },
    {
        "author": "羅隱",
        "paragraphs": [
            "江邊舊業半彫殘，每軫歸心即萬端。",
            "狂折野梅山店暖，醉吹村笛酒樓寒。",
            "只言聖代謀身易，爭奈貧儒得路難。",
            "同病同憂更何事，爲君提筆畫漁竿。"
        ],
        "title": "江邊有寄",
        "id": "f6caa5b9-9b73-41eb-b973-68037062e935"
    },
    {
        "author": "羅隱",
        "paragraphs": [
            "二年流落大梁城，每送君歸即有情。",
            "別路算來成底事，舊遊言著似前生。",
            "苑荒嬾認詞人會，門在空憐烈士名。",
            "至竟男兒分應定，不須惆悵谷中鶯。"
        ],
        "title": "送友人歸夷門",
        "id": "2f54a309-e8ea-435c-a619-761d42169ff5"
    },
    {
        "author": "羅隱",
        "paragraphs": [
            "吳公臺下別經秋，破虜城邊暫駐留。",
            "一笑有情堪解夢，數年無故不同遊。",
            "雲牽楚思橫魚艇，柳送鄉心入酒樓。",
            "且酌松醪依舊醉，誰能相見向春愁。"
        ],
        "title": "湘中見進士喬詡",
        "id": "f9292b45-fde7-41c4-a79d-6219186cd031"
    },
    {
        "author": "羅隱",
        "paragraphs": [
            "貴提金印出咸秦，瀟灑江城兩度春。",
            "一派水清疑見膽，數重山翠欲留人。",
            "望崇早合歸黃閣，詩好何妨戀白蘋。",
            "自是受恩心未足，却垂雙翅羨吳均。"
        ],
        "title": "上霅川裴郎中",
        "id": "598adc93-bfca-4bf3-be85-a5048ec4bcca"
    },
    {
        "author": "羅隱",
        "paragraphs": [
            "怒聲洶洶勢悠悠，羅剎江邊地欲浮。",
            "漫道往來存大信，也知反覆向平流。",
            "任拋巨浸疑無底，猛過西陵只有頭。",
            "至竟朝昏誰主掌，好騎赬鯉問陽侯。"
        ],
        "tags": [
            "钱塘江"
        ],
        "title": "錢塘江潮",
        "id": "d703eb74-ba16-42cc-b86c-d7433fdfa7e8"
    },
    {
        "author": "羅隱",
        "paragraphs": [
            "物態時情難重陳，夫君此去莫傷春。",
            "男兒只要有知己，才子何堪更問津。",
            "萬轉江山通蜀國，兩行珠翠見褒人。",
            "海棠花謝東風老，應念京都共苦辛。"
        ],
        "title": "送人赴職任褒中",
        "id": "a5ac046b-bd19-489b-919d-563595326370"
    },
    {
        "author": "羅隱",
        "paragraphs": [
            "試將生計問蓬根，心委寒灰首戴盆。",
            "翅弱未知三島路，舌頑虛掉五侯門。",
            "嘯煙白狖沈高木，擣月清砧觸旅魂。",
            "家在碧江歸不得，十年魚艇長苔痕。"
        ],
        "title": "臨川投穆中丞",
        "id": "e31d2a65-13f0-4242-81c3-0c205d2b9486"
    },
    {
        "author": "羅隱",
        "paragraphs": [
            "蕭蕭羸馬正塵埃，又送輶軒向吹臺。",
            "別酒莫辭今夜醉，故人知是幾時回。",
            "泉經華岳猶應凍，花到梁園始合開。",
            "爲謝東門抱關吏，不堪惆悵滿離杯。"
        ],
        "title": "早春送張坤歸大梁",
        "id": "d6640c0c-32b0-48f7-adbd-6709ec39ea77"
    },
    {
        "author": "羅隱",
        "paragraphs": [
            "松橘蒼黃覆釣磯，早年生計近年違。",
            "老知風月終堪恨，貧覺家山不易歸。",
            "別岸客帆和鴈落，晚程霜葉向人飛。",
            "買臣嚴助精靈在，應笑無成一布衣。"
        ],
        "title": "東歸途中作",
        "id": "08d59a44-af3e-40cc-ab1e-5baef4aa0737"
    },
    {
        "author": "羅隱",
        "paragraphs": [
            "賦成無處換黃金，却向春風動越吟。",
            "天子愛才雖仄席，諸生多病又沾襟。",
            "柳攀灞岸狂遮袂，水憶池陽淥滿心。",
            "珍重綵衣歸正好，莫將閑事繫升沈。"
        ],
        "title": "送進士臧濆下第後歸池州",
        "id": "2384ff33-19d4-4417-a53b-dd3640722046"
    },
    {
        "author": "羅隱",
        "paragraphs": [
            "丹桂無心彼此諳，二年疎嬾共江潭。",
            "愁知酒醆終難捨，老覺人情轉不堪。",
            "雲外鴛鴦非故舊，眼前膠漆似煙嵐。",
            "勞歌一曲霜風暮，擊折湘妃白玉簪。"
        ],
        "title": "湘中贈范鄖",
        "id": "e17df864-ff93-4234-8565-45dbab852beb"
    },
    {
        "author": "羅隱",
        "paragraphs": [
            "衰羸豈合話荆州，爭奈思多不自由。",
            "無路重趨桓典馬，有詩曾上仲宣樓。",
            "塵銷別跡堪垂淚，樹拂他門嬾舉頭。",
            "一種人間太平日，獨教零落憶滄州。"
        ],
        "title": "寄張侍郎",
        "id": "d50b42bf-ebbc-4adb-8a5a-47db62eee71c"
    },
    {
        "author": "羅隱",
        "paragraphs": [
            "楚城日暮煙靄深，楚人駐馬還登臨。",
            "襄王臺下水無賴，神女廟前雲有心。",
            "千載是非難重問，一江風雨好閑吟。",
            "欲招屈宋當時魄，蘭敗荷枯不可尋。"
        ],
        "title": "渚宮秋思",
        "id": "1e2eb811-aed9-4712-ba96-a7ef06c0d4c3"
    },
    {
        "author": "羅隱",
        "paragraphs": [
            "槐杪清蟬煙雨餘，蕭蕭涼葉墮衣裾。",
            "噪槎烏散沈蒼嶺，弄杵風高上碧虛。",
            "百歲夢生悲蛺蜨，一朝香死泣芙蕖。",
            "六宮誰買相如賦，團扇恩情日日疎。"
        ],
        "title": "閑居早秋",
        "id": "3723f8d8-27d0-4aff-9df6-34c9430afec0"
    },
    {
        "author": "羅隱",
        "paragraphs": [
            "潮平遠岸草侵沙，東晉衰來最可嗟。",
            "庾舅已能窺帝室，王都還是預人家。",
            "山寒老樹啼風曲，泉暖枯骸動芷牙。",
            "欲起九原看一徧，秦淮聲急日西斜。"
        ],
        "title": "建康",
        "id": "37f23f6c-4575-4dbf-b621-392c22beef99"
    },
    {
        "author": "羅隱",
        "paragraphs": [
            "江蘺漠漠樹重重，東過清淮到宿松。",
            "縣好也知臨浣水，官閑應得看灊峰。",
            "春風綠野吳歌怨，雪霽平郊楚酒濃。",
            "留取餘杯待張翰，明年歸棹一從容。"
        ],
        "title": "送舒州宿松縣傅少府",
        "id": "0df6f1cf-96fc-4341-b1e7-09d703ea95a6"
    },
    {
        "author": "羅隱",
        "paragraphs": [
            "敗垣危堞跡依稀，試駐羸驂弔落暉。",
            "跋扈以成梁冀在，簡書難問杜喬歸。",
            "由來世事須翻覆，未必餘才解是非。",
            "千載昆陽好功業，與君門下作恩威。"
        ],
        "title": "經故洛陽城",
        "id": "943080c5-852b-47ea-a2b2-9cd2e194719d"
    },
    {
        "author": "羅隱",
        "paragraphs": [
            "百尺高臺勃勃州，大刀長戟漢諸侯。",
            "征鴻過盡邊雲闊，戰馬閑來塞草秋。",
            "國計已推肝膽許，家財不爲子孫謀。",
            "仍聞隴蜀由多事，深喜將軍未白頭。"
        ],
        "title": "夏州胡常侍",
        "id": "6aab3187-1815-49eb-9072-3df6036c2988"
    },
    {
        "author": "羅隱",
        "paragraphs": [
            "半年池口恨萍蓬，今日思量已夢中。",
            "遊子馬蹄難重到，故人尊酒與誰同。",
            "山橫翠後千重綠，蠟想歌時一燼紅。",
            "從此客程君不見，麥秋梅雨徧江東。"
        ],
        "title": "寄進士盧休",
        "id": "497b1b34-1b9e-47a8-a971-9ee55f53470c"
    },
    {
        "author": "羅隱",
        "paragraphs": [
            "中間聲跡早薰然，阻避鈞衡過十年。",
            "碧海浪高終濟物，蒼梧雲好已歸天。",
            "花迎綵服離鶯谷，柳傍東風觸馬鞭。",
            "應念淒涼洞庭客，夜深雙淚憶漁船。"
        ],
        "tags": [
            "洞庭湖"
        ],
        "title": "贈先輩令狐補闕",
        "id": "59341040-7f21-497f-a7a5-bfbdcd1cd6e5"
    },
    {
        "author": "羅隱",
        "paragraphs": [
            "一枝何足解人愁，拋却還隨定遠侯。",
            "紫陌紅塵今別恨，九衢雙闕夜同遊。",
            "芳時易失勞行止，良會難期且駐留。",
            "若到邊庭有來使，試批書尾話梁州。"
        ],
        "title": "送秦州從事",
        "id": "abe585c2-58ba-4dd7-ad20-f8f6df7805b2"
    },
    {
        "author": "羅隱",
        "paragraphs": [
            "錦帳郎官塞詔年，汀州曾駐木蘭船。",
            "禰衡酒醒春瓶倒，柳惲詩成海月圓。",
            "歌蹙遠山珠滴滴，漏催香燭淚漣漣。",
            "使君入拜吾徒在，宣室他時豈偶然。"
        ],
        "title": "湖州裴郎中赴闕後投簡寄友生",
        "id": "dbb3c751-ed46-4634-bfaa-e07ccc696efe"
    },
    {
        "author": "羅隱",
        "paragraphs": [
            "蘋洲重到杳難期，西倚郵亭憶往時。",
            "北海尊中常有酒，東陽樓上豈無詩。",
            "地清每負生靈望，官重方升禮樂司。",
            "聞說江南舊歌曲，至今猶自唱吳姬。"
        ],
        "title": "秋日泊平望驛寄太常裴郎中",
        "id": "3ca5a4eb-2ac8-4426-8e47-5d5681dcb9fc"
    },
    {
        "author": "羅隱",
        "paragraphs": [
            "吳塞當時指此山，吳都亡後綠孱顏。",
            "嶺梅乍暖殘妝恨，沙鳥初晴小隊閑。",
            "波闊魚龍應混雜，壁危猿狖奈姦頑。",
            "會將一副寒蓑笠，來與漁翁作往還。"
        ],
        "title": "西塞山",
        "id": "6ce1451f-5e44-4ebb-80ea-6f0c6c91d5e9"
    },
    {
        "author": "羅隱",
        "paragraphs": [
            "梁宋追遊早歲同，偶然違別事皆空。",
            "年如流水催何急，道似危途動即窮。",
            "醉舞且欣連夜月，狂吟還聚上樓風。",
            "煩君更枉騷人句，白鳳靈虵滿袖中。"
        ],
        "title": "秋日汴河客舍酬友人",
        "id": "ebff189e-a2fa-42e8-a008-827abb2b0ff3"
    },
    {
        "author": "羅隱",
        "paragraphs": [
            "仙桂高高似有神，貂裘敝盡取無因。",
            "難將白髮期公道，不覺丹枝屬別人。",
            "雙闕往來慙請謁，五湖歸後恥交親。",
            "盈盤紫蟹千巵酒，添得臨岐淚滿巾。"
        ],
        "title": "東歸",
        "id": "2f2e79a1-e504-422a-90c4-c398bc9dc47d"
    },
    {
        "author": "羅隱",
        "paragraphs": [
            "朝論國計暮論兵，餘力猶隨鳳藻生。",
            "語繼盤盂拋俗格，氣兼河岳帶商聲。",
            "閑尋綺思千花麗，靜想高吟六義清。",
            "天柄已持堯典在，更堪回首問緣情。"
        ],
        "title": "廣陵李僕射借示近詩因投獻",
        "id": "f96f3c83-6ec5-4523-9d33-782f7129f4b2"
    },
    {
        "author": "羅隱",
        "paragraphs": [
            "燕戀雕梁馬戀軒，此心從此更何言。",
            "直將塵外三生命，未敵君侯一日恩。",
            "紅蠟有時還入夢，片帆何處獨銷魂？",
            "忍看明發衣襟上，珠淚痕中見酒痕。"
        ],
        "title": "三衢哭孫員外",
        "id": "397d8aed-01e9-4f40-93b8-1dd63636e148"
    },
    {
        "author": "羅隱",
        "paragraphs": [
            "鳳里前年別望郎，丁寧唯恐滯吳鄉。",
            "勸疎杯酒知妨事，乞與書題作裹糧。",
            "苹鹿未能移海曲，縣花尋已落河陽。",
            "九原自此無因見，反覆遺蹤淚萬行。"
        ],
        "title": "篋中得故王郎中書",
        "id": "af82dc0f-3a0c-4ff4-bd21-c9309f4a7de5"
    },
    {
        "author": "羅隱",
        "paragraphs": [
            "逼臉橫頤咽復勻，也曾讒毀也傷神。",
            "自從魯國潸然後，不是姦人即婦人。"
        ],
        "title": "淚",
        "id": "6d4cfc91-a317-437e-b1db-e814d9f7e6bb"
    },
    {
        "author": "羅隱",
        "paragraphs": [
            "銅梁路遠草青青，此恨那堪枕上聽。",
            "一種有冤猶可報，不如銜石疊滄溟。"
        ],
        "title": "子規",
        "id": "9a8ce2d8-72a5-47ed-a33e-ed9d7b3620ad"
    },
    {
        "author": "羅隱",
        "paragraphs": [
            "讓高泰伯開基日，賢見延陵復命時。",
            "未會子孫因底事，解崇臺榭爲西施。"
        ],
        "title": "姑蘇臺",
        "id": "158f4c90-4cfe-425b-bf44-32d9a286cd08"
    },
    {
        "author": "羅隱",
        "paragraphs": [
            "男兒未必盡英雄，但到時來即命通。",
            "若使吳都猶王氣，將軍何處立殊功。"
        ],
        "title": "王濬墓",
        "id": "a50426bd-bae7-4cf5-8087-f5be82570c53"
    },
    {
        "author": "羅隱",
        "paragraphs": [
            "心如野鹿跡如萍，謾向人間性一靈。",
            "往事不知多少夢，夜來和酒一時醒。"
        ],
        "title": "京中晚望",
        "id": "0f5bdc9f-bf16-4e43-b9ce-bcd65348d156"
    },
    {
        "author": "羅隱",
        "paragraphs": [
            "蘭亭醉客舊知聞，欲問平安隔海雲。",
            "不是金陵錢太尉，世事誰肯更容身。"
        ],
        "title": "寄竇澤處士二首 一",
        "id": "df280adc-ffab-48b3-b3bb-affe22a73caf"
    },
    {
        "author": "羅隱",
        "paragraphs": [
            "鼇背樓臺拂白榆，此中槎客亦踟躕。",
            "牢山道士無仙骨，却向人間作酒徒。"
        ],
        "title": "寄竇澤處士二首 二",
        "id": "b5cae4e5-5bc8-487d-8dbc-e998dfe8553e"
    },
    {
        "author": "羅隱",
        "paragraphs": [
            "涼吹從何起，中宵景象清。",
            "漫隨雲葉動，高傍桂枝生。",
            "漠漠看無際，蕭蕭別有聲。",
            "遠吹斜漢轉，低拂白榆輕。",
            "寥泬工夫大，乾坤歲序更。",
            "因悲遠歸客，長望一枝榮。"
        ],
        "title": "省試秋風生桂枝",
        "id": "5e37b9d8-3ea8-485f-adf2-a3a01f08d803"
    },
    {
        "author": "羅隱",
        "paragraphs": [
            "故人不可見，聊復拂鳴琴。",
            "鵲繞風枝急，螢藏露草深。",
            "平生四方志，此夜五湖心。",
            "惆悵友朋盡，洋洋漫好音。"
        ],
        "title": "思故人",
        "id": "bde97bac-83f5-400a-9678-88b15d2de8ed"
    },
    {
        "author": "羅隱",
        "paragraphs": [
            "龍樓李丞相，昔歲仰高文。",
            "黃閣尋無主，青山竟未焚。",
            "夜船乘海月，秋寺伴江雲。",
            "却恐塵埃裏，浮名點污君。"
        ],
        "title": "寄陸龜蒙",
        "id": "be478254-6ea4-4a09-9338-b4b3e6f68f5c"
    },
    {
        "author": "羅隱",
        "paragraphs": [
            "中間李建州，夏汭偶同遊。",
            "顧我論佳句，推君最上流。",
            "九霄無鶴板，雙鬢老漁舟。",
            "世難方如此，何當浣旅愁。"
        ],
        "title": "題方干詩",
        "id": "abd05c77-a74d-4137-9ab9-13aa44f9249c"
    },
    {
        "author": "羅隱",
        "paragraphs": [
            "秋江待晚潮，客歸斾旌搖。",
            "細雨翻蘆葉，高風却柳條。",
            "兵戈村落破，饑儉虎狼驕。",
            "吾土兼連此，離魂望裏消。"
        ],
        "title": "秋江",
        "id": "65b819eb-f3d9-43b1-a8ff-510bf02fb397"
    },
    {
        "author": "羅隱",
        "paragraphs": [
            "梁王握豹韜，雪裏見枚臯。",
            "上客趨丹陛，遊人歎二毛。",
            "門閑知待詔，星動想濡毫。",
            "一首長楊賦，應嫌索價高。"
        ],
        "title": "寄制誥李舍人",
        "id": "74bb3931-e96a-4d7d-97c1-f635abe052f0"
    },
    {
        "author": "羅隱",
        "paragraphs": [
            "秋日黃陂下，孤舟憶共誰。",
            "江山三分楚，風雨二妃祠。",
            "知己秦貂沒，流年賈鵩悲。"
        ],
        "title": "秋日懷孟夷庚",
        "id": "b8aba680-09a8-4db6-9639-b370f25d2a89"
    },
    {
        "author": "羅隱",
        "paragraphs": [
            "分漕得洛川，讜議更昭然。",
            "在省曾批敕，中臺肯避權。",
            "所悲時漸薄，共賀道由全。",
            "賣與清平代，相兼直幾錢。"
        ],
        "title": "送李右丞分司",
        "id": "37349bd5-df05-478f-a312-0f80b060d972"
    },
    {
        "author": "羅隱",
        "paragraphs": [
            "不是逢清世，何由見皂囊。",
            "事雖危虎尾，名勝泊鵷行。",
            "毒霧郴江闊，愁雲楚驛長。",
            "歸時有詩賦，一爲弔沈湘。"
        ],
        "title": "郴江遷客",
        "id": "bd9cf968-9a0c-4df8-9bbd-dfeb8c2fba21"
    },
    {
        "author": "羅隱",
        "paragraphs": [
            "劒佩孫弘閣，戈鋋太尉營。",
            "重言虛有位，孤立竟無成。",
            "丘隴笳簫咽，池臺歲月平。",
            "此恩何以報，歸處是柴荆。"
        ],
        "title": "感舊",
        "id": "467d64c8-a182-4939-8cac-65c10d4cea3b"
    },
    {
        "author": "羅隱",
        "paragraphs": [
            "越海霜天暮，辭韜野草乾。",
            "俊通司隸職，嚴奉武夫官。",
            "眼惡藏蜂在，心麤逐物殫。",
            "近來脂膩足，驅遣不妨難。"
        ],
        "title": "鷹",
        "id": "0eac8763-a9f9-4d87-837d-572185bcb594"
    },
    {
        "author": "羅隱",
        "paragraphs": [
            "紅塵擾擾間，立馬看南山。",
            "謾道經年往，何妨逐日閑。",
            "病中霜葉赤，愁裏鬢毛斑。",
            "不爲良知在，驅車已出關。"
        ],
        "title": "秋日寄狄補闕",
        "id": "4142ae0c-d062-451b-952d-3456b909d19a"
    },
    {
        "author": "羅隱",
        "paragraphs": [
            "謝舞仍宮柳，高奇世少雙。",
            "侍中生不到，園令死須降。",
            "班秩通烏府，罇罍奉碧幢。",
            "昭王有餘烈，試爲禱迷邦。"
        ],
        "title": "寄易定公乘億侍郎",
        "id": "f4a3bbd8-63a3-41a1-b561-663a0188e7a7"
    },
    {
        "author": "羅隱",
        "paragraphs": [
            "佐棘竟誰同，因思證聖中。",
            "事雖忘顯報，理合有陰功。",
            "官序詵枝老，幽塵范甑空。",
            "幾時潘好禮，重與話清風。"
        ],
        "title": "寄大理徐郎中",
        "id": "7a3e7589-6d3a-4b75-83b8-9f4a5489262e"
    },
    {
        "author": "羅隱",
        "paragraphs": [
            "早歲長楊賦，當年諫獵書。",
            "格高時輩伏，言數宦情疎。",
            "慷慨傳丹桂，艱難保舊居。",
            "退朝觀藁草，能望馬相如。"
        ],
        "title": "寄蘇拾遺",
        "id": "cdee7e1d-ae6d-449f-a361-508b279fe539"
    },
    {
        "author": "羅隱",
        "paragraphs": [
            "多病仍疎拙，唯君與我同。",
            "帝鄉年共老，江徼業俱空。",
            "燕冷辭華屋，蛩涼恨曉叢。",
            "白雲高幾許，全屬採芝翁。"
        ],
        "title": "寄許融",
        "id": "ead5fb8e-39c8-48c9-a34c-a8e5b51832eb"
    },
    {
        "author": "羅隱",
        "paragraphs": [
            "欒郄門風大，裴王禮樂優。",
            "班資冠雞舌，人品壓龍頭。",
            "夜直爐香細，晴編疏草稠。",
            "近聞潘散騎，三十二悲秋。"
        ],
        "title": "寄禮部鄭員外",
        "id": "ee828e9b-fa64-48ce-9b18-d19717987396"
    },
    {
        "author": "羅隱",
        "paragraphs": [
            "籬落歲云暮，數枝聊自芳。",
            "雪裁纖蘂密，金拆小苞香。",
            "千載白衣酒，一生青女霜。",
            "春叢莫輕薄，彼此有行藏。"
        ],
        "title": "菊",
        "id": "8a480259-5451-4f83-8ca9-6b099d2bfc4c"
    },
    {
        "author": "羅隱",
        "paragraphs": [
            "水國春常在，臺城夜未寒。",
            "麗華承寵渥，江令捧杯盤。",
            "宴罷明堂爛，詩成寶炬殘。",
            "兵來吾有計，金井玉鉤欄。"
        ],
        "title": "臺城",
        "id": "903c2e05-04ca-4177-81e2-e68f917b4d3b"
    },
    {
        "author": "羅隱",
        "paragraphs": [
            "良時不復再，漸老更難言。",
            "遠水猶經眼，高樓似斷魂。",
            "依依宋玉宅，歷歷長卿村。",
            "今日空江畔，相於只酒樽。"
        ],
        "title": "舊遊",
        "id": "9d5564a4-bca5-45ed-8a14-b578250b0e77"
    },
    {
        "author": "羅隱",
        "paragraphs": [
            "祝融峰下別，三載夢魂勞。",
            "地轉南康重，官兼亞相高。",
            "海鵬終負日，神馬背眠槽。",
            "會得窺成績，幽窗染兔毫。"
        ],
        "title": "寄虔州薛大夫",
        "id": "92deabd7-56ff-4257-bd98-f2dbe25bb63f"
    },
    {
        "author": "羅隱",
        "paragraphs": [
            "魂兮檇李城，猶未有人耕。",
            "好月當年事，殘花觸處情。",
            "向誰曾豔冶，隨分得聲名。",
            "應侍吳王宴，蘭橈暗送迎。"
        ],
        "title": "蘇小小墓",
        "id": "c6733060-b6c9-412e-8c94-5147a0a7b1d1"
    },
    {
        "author": "羅隱",
        "paragraphs": [
            "青門欲曙天，車馬已喧闐。",
            "禁柳疎風雨，牆花拆露鮮。",
            "向誰誇麗景，只是歎流年。",
            "不得高飛便，迴頭望紙鳶。"
        ],
        "title": "寒食日早出城東",
        "id": "53d14187-5e4f-4c09-8999-44cf9a9e7044"
    },
    {
        "author": "羅隱",
        "paragraphs": [
            "邊寇日騷動，故人音信稀。",
            "長纓慙賈誼，孤憤憶韓非。",
            "曉匣魚腸冷，春園鴨掌肥。",
            "知君安未得，聊且示忘機。"
        ],
        "title": "秋日懷賈隨進士",
        "id": "b7765e7f-ba4c-4d42-86c1-d7bdcb894858"
    },
    {
        "author": "羅隱",
        "paragraphs": [
            "滄海去未得，倚舟聊問津。",
            "生靈寇盜盡，方鎮改更貧。",
            "夢裏舊行處，眼前新貴人。",
            "從來事如此，君莫獨霑巾。"
        ],
        "title": "亂後逢友人",
        "id": "9f44f93e-dc0c-4ce4-8ff3-376a75c57ea5"
    },
    {
        "author": "羅隱",
        "paragraphs": [
            "已歎良時晚，仍悲別酒催。",
            "暖芳隨日薄，輕片逐風迴。",
            "黛斂愁歌扇，妝殘泣鏡臺。",
            "繁陰莫矜衒，終是共塵埃。"
        ],
        "title": "殘花",
        "id": "a9ca03f2-120a-469f-9df6-535a160b9a4d"
    },
    {
        "author": "羅隱",
        "paragraphs": [
            "遠岸平如翦，澄江靜似鋪。",
            "紫鱗仙客馭，金顆李衡奴。",
            "冷疊羣山闊，清涵萬象殊。",
            "嚴陵亦高見，歸臥是良圖。"
        ],
        "title": "秋日富春江行",
        "id": "274e3283-a3aa-49e8-876a-397f8aa7aced"
    },
    {
        "author": "羅隱",
        "paragraphs": [
            "規諫揚雄賦，邅迴賈誼官。",
            "久貧還往少，孤立轉遷難。",
            "清鏡流年急，高槐旅舍寒。",
            "侏儒亦何有，飽食向長安。"
        ],
        "title": "寄侯博士",
        "id": "a505b7a3-9631-46f7-9dba-7a17a413908d"
    },
    {
        "author": "羅隱",
        "paragraphs": [
            "未至應居右，全家出帝鄉。",
            "禮優逢苑雪，官重帶臺霜。",
            "夜浦吳潮吼，春灘建水狂。",
            "延平有風雨，從此是騰驤。"
        ],
        "title": "送沈光侍御赴職閩中",
        "id": "5c7d0e82-2c24-4866-a158-3b418686bfdb"
    },
    {
        "author": "羅隱",
        "paragraphs": [
            "東臺失路岐，榮辱事堪悲。",
            "我寢牛衣敝，君居豸角危。",
            "風塵慙上品，才業愧明時。",
            "千里芙蓉幕，何由話所思。"
        ],
        "title": "寄袁皓侍郎",
        "id": "5a6635ba-e3c0-4aea-b75a-15bd79de18b5"
    },
    {
        "author": "羅隱",
        "paragraphs": [
            "西班掌禁兵，蘭錡最分明。",
            "曉色嚴天仗，春寒避火城。",
            "安危雖已任，韜略即嘉聲。",
            "請問何功德，壺關寇始平。"
        ],
        "title": "寄金吾李蓀常侍",
        "id": "479bfb22-e8d0-4675-acfc-9b14b8f2be8d"
    },
    {
        "author": "羅隱",
        "paragraphs": [
            "南朝徐庾流，洛下憶同遊。",
            "酒采閑坊菊，山登遠寺樓。",
            "相思勞寄夢，偶別已經秋。",
            "還被青青桂，催君不自由。"
        ],
        "title": "商於驛與于蘊玉話別",
        "id": "d41c1519-3e03-4a11-b1d2-495dca280343"
    },
    {
        "author": "羅隱",
        "paragraphs": [
            "盛禮何由覩，嘉名偶寄居。",
            "周南太史淚，蠻徼長卿書。",
            "砌竹搖風直，庭花泣露疎。",
            "誰能賦秋興，千里隔吾廬。"
        ],
        "title": "封禪寺居",
        "id": "2ec66fc5-f59d-48b6-8b93-3b37285f518c"
    },
    {
        "author": "羅隱",
        "paragraphs": [
            "志士不敢道，貯之成禍胎。",
            "小人無事藝，假爾作梯媒。",
            "解釋愁腸結，能分睡眼開。",
            "朱門狼虎性，一半逐君回。"
        ],
        "title": "錢",
        "id": "0cb01fab-d4ec-45f0-b3fc-0f3216b08489"
    },
    {
        "author": "羅隱",
        "paragraphs": [
            "赤壁徵文聘，中臺拜郄詵。",
            "官資參令僕，曹署轄星辰。",
            "幞被從誰起，持綱自此新。",
            "舉朝明典教，封納詔書頻。",
            "禁樹曾摛藻，臺烏舊避塵。"
        ],
        "title": "投寄韋右丞",
        "id": "04657fcb-1d6b-4602-9f49-6dad410298b4"
    },
    {
        "author": "羅隱",
        "paragraphs": [
            "不奈荒城畔，那堪晚照中。",
            "野晴霜浥綠，山冷雨催紅。",
            "遊子灞陵道，美人長信宮。",
            "等閑居歲暮，搖落意無窮。"
        ],
        "title": "紅葉",
        "id": "1f1220b8-28ca-4ded-b86b-11a6f4a7c0e7"
    },
    {
        "author": "羅隱",
        "paragraphs": [
            "遼鶴虛空語，冥鴻未易親。",
            "偶然來即是，必擬見無因。",
            "霜霰窮冬令，杯盤旅舍貧。",
            "只應薊子訓，醉後懶分身。"
        ],
        "title": "期徐道者不至",
        "id": "aaafa3c0-094c-402f-8610-c706151403bf"
    },
    {
        "author": "羅隱",
        "paragraphs": [
            "官曆行將盡，村醪強自傾。",
            "厭寒思暖律，畏老惜殘更。",
            "歲月已如此，寇戎猶未平。",
            "兒童不諳事，歌吹待天明。"
        ],
        "title": "歲除夜",
        "id": "132ac8aa-4524-482a-90bc-35498821b663"
    },
    {
        "author": "羅隱",
        "paragraphs": [
            "盡道豐年瑞，豐年事若何。",
            "長安有貧者，爲瑞不宜多。"
        ],
        "tags": [
            "忧国忧民",
            "写雪",
            "雪"
        ],
        "title": "雪",
        "id": "fd9f5498-6508-420a-a943-80951767c24a"
    },
    {
        "author": "羅隱",
        "paragraphs": [
            "旅夢思遷次，窮愁有歎嗟。",
            "子鵝京口遠，粳米會稽賒。",
            "漏澀纔成滴，燈寒不作花。",
            "出門聊一望，蟾桂向人斜。"
        ],
        "title": "旅夢",
        "id": "3f16be97-3fdf-4508-963d-43104abcff2f"
    },
    {
        "author": "羅隱",
        "paragraphs": [
            "庭樹已黃落，閉門俱寂寥。",
            "未知棲託處，空羨聖明朝。",
            "酒醒鄉心闊，雲晴客思遙。",
            "吾徒自多感，顏子只簞瓢。"
        ],
        "title": "秋寄張坤",
        "id": "bbe2f128-c873-4659-9c4a-4f0501660450"
    },
    {
        "author": "羅隱",
        "paragraphs": [
            "舊國迢迢遠，清秋種種新。",
            "已衰曾軫慮，初見忽霑巾。",
            "日薄梳兼嬾，根危鑷恐頻。",
            "青銅不自見，只擬老他人。"
        ],
        "title": "傷華髪",
        "id": "d8d5aa06-577c-4aba-8fa5-f169d1295d5e"
    },
    {
        "author": "羅隱",
        "paragraphs": [
            "雨過晚涼生，樓中枕簟清。",
            "海風吹亂木，巖磬落孤城。",
            "百歲幾多日，四蹄無限程。",
            "西鄰莫高唱，俱是別離情。"
        ],
        "title": "九江早秋",
        "id": "457e4b9d-7a1b-4c6d-89fc-cf834b93771e"
    },
    {
        "author": "羅隱",
        "paragraphs": [
            "九華曾屏跡，罹亂與心違。",
            "是處堪終老，新秋又未歸。",
            "病中芳草歇，愁裏白雲飛。",
            "樵侶兼同志，音書近亦稀。"
        ],
        "title": "初秋寄友人",
        "id": "36166023-ac59-44e9-bdd6-5f637a9facf4"
    },
    {
        "author": "羅隱",
        "paragraphs": [
            "端居湖岸東，生計有無中。",
            "魘處千般鬼，寒時百種風。",
            "性靈縱道拙，心事奈成空。",
            "多謝金臺客，何當一笑同。"
        ],
        "title": "秋居有寄",
        "id": "a6412981-f3d1-4051-b7b6-5fe5fe0b885c"
    },
    {
        "author": "羅隱",
        "paragraphs": [
            "南山雪乍晴，寒氣轉崢嶸。",
            "銷却閑門出，隨他駿馬行。",
            "一竿如有計，五鼎豈須烹。",
            "愁見天街草，青青又欲生。"
        ],
        "title": "雪霽",
        "id": "26aab409-d6fc-4be7-8e95-030cdb5e486c"
    },
    {
        "author": "羅隱",
        "paragraphs": [
            "終日路岐旁，前程亦可量。",
            "未能慙面黑，只是恨頭方。",
            "雅旨逾千里，高文近兩行。",
            "君知不識字，第一莫形相。"
        ],
        "title": "堠子",
        "id": "1ddef908-251a-42a9-ad6e-930f4886d00c"
    },
    {
        "author": "羅隱",
        "paragraphs": [
            "江上偶分袂，四回寒暑更。",
            "青山無路入，白髮滿頭生。",
            "郢浦鴈尋過，鏡湖蟬又鳴。",
            "憐君未歸日，杯酒若爲情。"
        ],
        "title": "初夏寄顧紹宗",
        "id": "131bd556-b400-40a1-9cf6-6671ee1b468f"
    },
    {
        "author": "羅隱",
        "paragraphs": [
            "苕溪煙月久因循，野鶴衣裘獨繭綸。",
            "只說泊船無定處，不知攜手是何人。",
            "朱黃揀日囚尸鬼，青白臨時注腦神。",
            "欲訪先生問經訣，世間難得不由身。"
        ],
        "title": "寄第五尊師",
        "id": "14c5376f-dec8-4920-ac45-3e88c1db3150"
    },
    {
        "author": "羅隱",
        "paragraphs": [
            "西華有路入中華，依約山川認永嘉。",
            "羽客昔時留篠簜，故人今又種煙霞。",
            "壇高已降三清鶴，海近應通八月槎。",
            "盛事兩般君總得，老萊衣服戴顒家。"
        ],
        "title": "寄西華黃鍊師",
        "id": "8080ac2d-a841-4a83-a512-f6d0c5d61072"
    },
    {
        "author": "羅隱",
        "paragraphs": [
            "西上青雲未有期，東歸滄海一何遲。",
            "酒闌夢覺不稱意，花落月明空所思。",
            "長恐病侵多事日，可堪貧過少年時。",
            "鬬雞走狗五陵道，惆悵輸他輕薄兒。"
        ],
        "title": "所思",
        "id": "97ccfd55-fff6-41fb-968a-4421d9c44803"
    },
    {
        "author": "羅隱",
        "paragraphs": [
            "八年刀筆到京華，歸去青冥路未賒。",
            "今日風流卿相客，舊時基業帝王家。",
            "彤庭彩鳳雖添瑞，望府紅蓮已減花。",
            "從此常僚如有問，海邊麇鹿斗邊槎。"
        ],
        "title": "送支使蕭中丞赴闕",
        "id": "c761a2ee-bb55-4192-9a12-2ba8eb341156"
    },
    {
        "author": "羅隱",
        "paragraphs": [
            "青溪煙雨九華山，亂後應同夢寐間。",
            "萬里分飛休掩袂，兩旬相見且開顏。",
            "君依宰相貉蟬貴，我戀王門鬢髪斑。",
            "爲謝伏波筵上客，幾時金印擬西還。"
        ],
        "tags": [
            "九华山"
        ],
        "title": "送人歸湘中兼寄舊知",
        "id": "9a606ef7-8a48-474d-a800-12b9667c43b2"
    },
    {
        "author": "羅隱",
        "paragraphs": [
            "衰老應難更進趨，藥畦經卷自朝晡。",
            "縱無顯效亦藏拙，若有所成甘守株。",
            "漢武巡遊虛軋軋，秦皇吞併謾驅驅。",
            "如何只見丁家鶴，依舊遼東歎綠蕪。"
        ],
        "title": "自貽",
        "id": "8bb5983c-9cae-4e89-9eee-fb07f20be96c"
    },
    {
        "author": "羅隱",
        "paragraphs": [
            "璧池清秩訪燕臺，曾捧瀛州札翰來。",
            "今日二難俱大夜，當時三幅謾高才。",
            "戲悲槐市便便笥，狂憶樟亭滿滿杯。",
            "猶幸小蘭同舍在，每因相見即銜哀。"
        ],
        "title": "暇日感懷因寄同院吳蛻拾遺",
        "id": "2345ff52-26aa-4bfa-b41c-3ff2320cb5f2"
    },
    {
        "author": "羅隱",
        "paragraphs": [
            "逐隊隨行二十春，曲江池畔避車塵。",
            "如今贏得將衰老，閑看人間得意人。"
        ],
        "title": "偶興",
        "id": "0a7967ec-05e0-40b9-84e2-07889e817cb7"
    },
    {
        "author": "羅隱",
        "paragraphs": [
            "日夜潮聲送是非，一迴登眺一忘機。",
            "憐師好事無人見，不把蘭芽染褐衣。"
        ],
        "title": "題鑿石山僧院",
        "id": "55a77027-05df-4909-9d2c-ec41e83606cc"
    },
    {
        "author": "羅隱",
        "paragraphs": [
            "東望陳留日欲曛，每因刀筆想夫君。",
            "自從郭泰碑銘後，只見黃金不見文。"
        ],
        "title": "圉城偶作",
        "id": "1bb652cd-890a-4457-87b3-2805735b7234"
    },
    {
        "author": "羅隱",
        "paragraphs": [
            "兩府攀陪十五年，郡中甘雨幕中蓮。",
            "一瓶猶是烏程酒，須對霜風度泫然。"
        ],
        "title": "烏程",
        "id": "ccbad745-971e-43b0-8cf5-45c815886c0f"
    },
    {
        "author": "羅隱",
        "paragraphs": [
            "宦途不復更經營，歸去東南任意行。",
            "別後幾回思會面，到來相見似前生。",
            "久居竹蓋知勤苦，舊業蓮峰想變更。",
            "爲謝佯狂吳道士，耳中時有鐵船聲。"
        ],
        "title": "送楊鍊師却歸貞浩巖",
        "id": "a90dd720-cd19-4f65-a6ad-cbe8c7456853"
    },
    {
        "author": "羅隱",
        "paragraphs": [
            "牛斗星邊女宿間，棟梁虛敞麗江關。",
            "望高漢相東西閣，名重淮王大小山。",
            "禮設鬬傾金鑿落，馬蹄爭撼玉連環。",
            "自慙麇鹿無能事，未報深恩鬢已斑。"
        ],
        "title": "暇日投錢尚父",
        "id": "0b2f935d-adca-41d3-9d60-65dfdfa9ee6f"
    },
    {
        "author": "羅隱",
        "paragraphs": [
            "齊王僚屬好男兒，偶覓東歸便得歸。",
            "滿目路岐拋似夢，一船風雨去如飛。",
            "盤擎紫線蓴初熟，箸撥紅絲鱠正肥。",
            "惆悵途中無限事，與君千載兩忘機。"
        ],
        "title": "覽晉史",
        "id": "acca0a2a-2d2d-4aff-ab26-70b61e5eab53"
    },
    {
        "author": "羅隱",
        "paragraphs": [
            "玉函瑤檢下台司，記得當時捧領時。",
            "半壁龍虵蟠造化，滿筐山岳動神祇。",
            "疲牛舐犢心猶切，陰鶴鳴雛力已衰。",
            "稚子不才身抱疾，日窺貞跡淚雙垂。"
        ],
        "title": "感別元帥尚父",
        "id": "6e813292-67fe-43c0-9052-f3b63740b2bf"
    },
    {
        "author": "羅隱",
        "paragraphs": [
            "結構叨馮柱石才，敢期幢蓋此裴回。",
            "陽春曲調高誰和，盡日焚香倚隗臺。"
        ],
        "title": "尚父偶建小樓特摛麗藻絕句不敢稱揚三首 一",
        "id": "4778ce22-246f-41ec-9aad-3b1ebd51cf9b"
    },
    {
        "author": "羅隱",
        "paragraphs": [
            "瑇簪珠履愧非才，時凭闌干首重迴。",
            "只待淮妖翦除後，別傾巵酒賀行臺。"
        ],
        "title": "尚父偶建小樓特摛麗藻絕句不敢稱揚三首 二",
        "id": "e3d2f3d2-f693-432c-9ff4-9e5ca6d885bb"
    },
    {
        "author": "羅隱",
        "paragraphs": [
            "闌檻初成愧楚才，不知星彩尚迂迴。",
            "風流孔令陶鈞外，猶記山妖逼小臺。"
        ],
        "title": "尚父偶建小樓特摛麗藻絕句不敢稱揚三首 三",
        "id": "c76d9b17-b356-4174-b775-52daa8e9d8d6"
    },
    {
        "author": "羅隱",
        "paragraphs": [
            "杳杳諸天路，蒼蒼大滌山。",
            "景輿留不得，毛節去應閒。",
            "相府舊知己，教門新啓關。",
            "太平匡濟術，流落在人間。"
        ],
        "title": "題玄同先生草堂三首 一",
        "id": "f5bcf908-fc2c-4ab0-81cf-1533e11f218e"
    },
    {
        "author": "羅隱",
        "paragraphs": [
            "先生訣行日，曾奉數行書。",
            "意密尋難會，情深恨有餘。",
            "石橋春暖後，句漏藥成初。",
            "珍重雲兼鶴，從來不定居。"
        ],
        "title": "題玄同先生草堂三首 二",
        "id": "ce8ce364-7798-4f3f-a329-cefac4f3ae36"
    },
    {
        "author": "羅隱",
        "paragraphs": [
            "常時憶討論，歷歷事猶存。",
            "酒向餘杭盡，雲從大滌昏。",
            "往來無道侶，歸去有台恩。",
            "自此玄言絕，長應閉洞門。"
        ],
        "title": "題玄同先生草堂三首 三",
        "id": "23b33a36-98f8-443e-a80e-865d5729c6ec"
    },
    {
        "author": "羅隱",
        "paragraphs": [
            "從軍無一事，終日掩空齋。",
            "道薄交遊少，才疎進取乖。",
            "野禽鳴聒耳，庭草綠侵階。",
            "幸自同樗櫟，何妨愜所懷。"
        ],
        "title": "城西作",
        "id": "a922ef7b-7689-470f-9ebe-ca4cf3cff3c1"
    },
    {
        "author": "羅隱",
        "paragraphs": [
            "謬忝蓮華幕，虛霑柏署官。",
            "欹危長抱疾，衰老不禁寒。",
            "時事已日過，世途行轉難。",
            "千崖兼萬壑，只向望中看。"
        ],
        "title": "冬暮城西晚眺",
        "id": "8a3b559f-79c9-4fa9-ab55-3e24f7b38946"
    },
    {
        "author": "羅隱",
        "paragraphs": [
            "淨碧山光冷，圓明露點勻。",
            "渚蓮丹臉恨，堤柳翠眉顰。",
            "蟬已送行客，鴈應辭主人。",
            "蠅蚊漸無況，日晚自相親。"
        ],
        "title": "秋霽後",
        "id": "4dfe1ebd-1ade-4b05-9e45-951d1e789274"
    },
    {
        "author": "羅隱",
        "paragraphs": [
            "從事不從事，養生非養生。",
            "職爲尸祿本，官是受恩名。",
            "時態已相失，歲華從自驚。",
            "西齋一巵酒，衰老與誰傾。"
        ],
        "title": "茅齋",
        "id": "7b3fec15-9678-4497-8b9c-147a49214458"
    },
    {
        "author": "羅隱",
        "paragraphs": [
            "使者銜中旨，崎嶇萬里行。",
            "人心猶未革，天意似難明。",
            "四海霍光第，六宮張奉營。",
            "陪臣無以報，西望不勝情。"
        ],
        "title": "使者",
        "id": "9ae7636f-1bc3-43cb-a107-3ca874e154eb"
    },
    {
        "author": "羅隱",
        "paragraphs": [
            "吳楚煙波裏，巢由季孟間。",
            "只言無事貴，不道致身閑。",
            "別渚蓮根斷，歸心桂樹頑。",
            "空勞鍾璞意，塵世隔函關。"
        ],
        "title": "途中逢劉知遠",
        "id": "173cb325-a798-46a8-a8ea-20c689e18617"
    },
    {
        "author": "羅隱",
        "paragraphs": [
            "遁跡知安住，霑襟欲奈何。",
            "朝廷猶禮樂，郡邑忍干戈。",
            "華馬憑誰問，胡塵自此多。",
            "因思漢明帝，中夜憶廉頗。"
        ],
        "title": "遁跡",
        "id": "70988f5e-b0ff-4ca8-90a8-8fb2b9065204"
    },
    {
        "author": "羅隱",
        "paragraphs": [
            "借問隴頭水，年年恨何事。",
            "全疑嗚咽聲，中有征人淚。",
            "自古無長策，況我非深智。",
            "何計謝潺湲，一宵空不寐。"
        ],
        "title": "隴頭水",
        "id": "f1c8679d-597a-47c9-81d2-6030bccfae2f"
    },
    {
        "author": "羅隱",
        "paragraphs": [
            "高高起華堂，區區引流水。",
            "糞土金玉珍，猶嫌未奢侈。",
            "陋巷滿蓬蒿，誰知有顏子。"
        ],
        "title": "秦中富人",
        "id": "658b52dc-3731-4d60-9bc4-5b1a60db00f2"
    },
    {
        "author": "羅隱",
        "paragraphs": [
            "不耕南畝田，爲愛東堂桂。",
            "身同樹上花，一落又經歲。",
            "交親亦相薄，知己恩潛替。",
            "日開十二門，自是無歸計。"
        ],
        "title": "思歸行",
        "id": "dddbcb22-0162-42ea-950d-a4e5555b0411"
    },
    {
        "author": "羅隱",
        "paragraphs": [
            "三秦流血已成川，塞上黃雲戰[馬]閒。",
            "只有羸兵填渭水，終無奇事出商山。",
            "田園已沒紅塵內，弟姪相逢白刃間。",
            "惆悵翠華猶未返，淚痕空滴劒文斑。"
        ],
        "title": "即事中元甲子",
        "id": "af25b610-63f7-4899-94b3-cc078a027aed"
    },
    {
        "author": "羅隱",
        "paragraphs": [
            "一年兩度錦江遊，前值東風後值秋。",
            "芳草有情皆礙馬，好雲無處不遮樓。",
            "山將別恨和心斷，水帶離聲入夢流。",
            "今日因君試回首，澹煙喬木隔綿州。"
        ],
        "tags": [
            "抒情",
            "留念",
            "写景"
        ],
        "title": "魏城逢故人",
        "id": "a79d78bc-4e00-4bce-99e9-b3a1f8977193"
    },
    {
        "author": "羅隱",
        "paragraphs": [
            "醉別江東酒一杯，往年曾此駐塵埃。",
            "魚聽建業歌聲過，水看瞿塘雪影來。",
            "黃祖不能容賤客，費禕終是負仙才。",
            "平生膽氣平生恨，今日江邊首嬾迴。"
        ],
        "title": "遊江夏口",
        "id": "bed6a301-cc0e-446b-bc03-c8e95524a0be"
    },
    {
        "author": "羅隱",
        "paragraphs": [
            "蕩漾春風淥似波，惹情搖恨去傞傞。",
            "燕翻永日音聲好，柳舞空城意緒多。",
            "蜀國暖迴溪峽浪，衛娘清轉遏雲歌。",
            "可憐戶外桃兼李，仲蔚蓬蒿奈爾何。"
        ],
        "title": "春思",
        "id": "eb926914-184e-49ae-a5e0-90b9fb27af44"
    },
    {
        "author": "羅隱",
        "paragraphs": [
            "野雲芳草繞離鞭，敢對青樓倚少年。",
            "秋色未催榆塞鴈，人心先下洞庭船。",
            "高歌酒市非狂者，大嚼屠門亦偶然。",
            "車馬同歸莫同恨，古人頭白盡林泉。"
        ],
        "tags": [
            "洞庭湖"
        ],
        "title": "黃鶴驛寓題",
        "id": "9e52a652-5415-41f1-a900-79497ac40fc5"
    },
    {
        "author": "羅隱",
        "paragraphs": [
            "靈虵橋下水聲聲，曾向橋邊話別情。",
            "一榻偶依陳太守，三年深憶禰先生。",
            "塵欺鬢色非前事，火爇蓬根有去程。",
            "還把餘杯重相勸，不堪秋色背鄖城。"
        ],
        "title": "安陸贈徐礪",
        "id": "7194db68-423e-480e-9610-b60aaefc2984"
    },
    {
        "author": "羅隱",
        "paragraphs": [
            "一從朱履步金臺，蘗苦冰寒奉上台。",
            "峻節不由人學得，遠途終是自將來。",
            "風高漸展摩天翼，榦聳方呈構廈材。",
            "應笑樟亭舊同舍，九州無驗滿爐灰。"
        ],
        "title": "寄鍾常侍",
        "id": "751a9800-ee11-416b-bdf3-3eff172b271c"
    },
    {
        "author": "羅隱",
        "paragraphs": [
            "陰雲薄霧上空虛，此夕清光已破除。",
            "只恐異時開霽後，玉輪依舊養蟾蜍。"
        ],
        "title": "中秋夜不見月",
        "id": "2298227e-be83-43e0-9f33-5acb617c9c46"
    },
    {
        "author": "羅隱",
        "paragraphs": [
            "寒門雖得在諸宗，棲北巢南恨不同。",
            "馬上固慙消髀肉，幄中由羨愈頭風。",
            "蹉跎歲月心仍切，迢遰江山夢未通。",
            "深荷吾宗有知己，好將刀筆爲英雄。"
        ],
        "title": "魏博羅令公附卷有迴",
        "id": "c4e111f1-872b-4103-8db1-a17e5ec87cdc"
    },
    {
        "author": "羅隱",
        "paragraphs": [
            "甘露卷簾看雨脚，樟亭倚柱望潮頭。",
            "十年顧我醉中過，兩地與師方外遊。",
            "久隔兵戈常寄夢，近無書信更堪憂。",
            "香爐煙靄虎溪月，終棹鐵船尋惠休。"
        ],
        "title": "寄處默師",
        "id": "bd598908-a75e-497a-ab3a-5ecbdb0d60a1"
    },
    {
        "author": "羅隱",
        "paragraphs": [
            "左脚方行右臂攣，每慙名跡污賓筵。",
            "縱饒吳土容衰病，爭奈燕臺費料錢。",
            "藜杖已乾難更把，竹輿雖在不堪懸。",
            "深恩重德無言處，迴首浮生淚泫然。"
        ],
        "title": "病中上錢尚父",
        "id": "f663790e-f9d9-4b1e-af51-bc49385fab49"
    },
    {
        "author": "羅隱",
        "paragraphs": [
            "十五年前即別君，別時天下未紛紜。",
            "亂罹且喜身俱在，存沒那堪耳更聞。",
            "良會謾勞悲曩跡，舊交誰去弔荒墳。",
            "殷勤爲謝逃名客，想望千秋嶺上雲。"
        ],
        "title": "送梅處士歸寧國",
        "id": "e11c89d2-6302-4ea0-a049-bf64053ad91d"
    },
    {
        "author": "羅隱",
        "paragraphs": [
            "槐花漠漠向人黃，此地追遊跡已荒。",
            "清論不知莊叟達，死交空歡趙岐忙。",
            "病來未忍言閑事，老去唯知覓醉鄉。",
            "日暮街東策羸馬，一聲橫笛似山陽。"
        ],
        "title": "經故友所居",
        "id": "35042c83-6625-4baa-a633-7e280124bcd5"
    },
    {
        "author": "羅隱",
        "paragraphs": [
            "前年帝里望行塵，記得仙家第四人。",
            "泉暖舊諳龍偃息，露寒初見鶴精神。",
            "歌聲上榻梁園晚，夢遶殘鐘汜水春。",
            "知有篋中編集在，只應從此是經綸。"
        ],
        "title": "大梁從事居汜水",
        "id": "70b581af-f43b-491e-8a29-e7a03cc389ac"
    },
    {
        "author": "羅隱",
        "paragraphs": [
            "翠斂王孫草，荒誅宋玉茅。",
            "寇餘無故物，時薄少深交。",
            "迸笋穿行徑，饑雛出壞巢。",
            "小園吾亦有，多病近來拋。"
        ],
        "title": "杜處士新居",
        "id": "84ee256d-3599-4534-9f72-c74ca62033ad"
    },
    {
        "author": "羅隱",
        "paragraphs": [
            "絕境非身事，流年但物華。",
            "水梳苔髪直，風引蕙心斜。",
            "凡客從題鳳，膚音未勝蛙。",
            "小船兼有槳，始與問漁家。"
        ],
        "title": "絕境",
        "id": "db40f212-23cf-4858-a4e3-371cc0ae35b0"
    },
    {
        "author": "羅隱",
        "paragraphs": [
            "臘酒復臘雪，故人今越鄉。",
            "所思誰把醆，端坐恨無航。",
            "兔苑舊遊盡，龜臺仙路長。",
            "未知鄒孟子，何以奉梁王。"
        ],
        "title": "雪中懷友人",
        "id": "11098e31-1df2-4627-9dbd-d1f5600e7330"
    },
    {
        "author": "羅隱",
        "paragraphs": [
            "宰邑慙良術，爲文愧壯圖。",
            "縱饒長委命，爭奈漸非夫。",
            "杯酒有時有，亂罹無處無。",
            "金庭在何域，回首一踟躕。"
        ],
        "title": "秋晚",
        "id": "3840a008-1325-4ebd-a31c-fdc54e1dcc4b"
    },
    {
        "author": "羅隱",
        "paragraphs": [
            "危梁枕路岐，駐馬問前時。",
            "價自友朋得，名因婦女知。",
            "直須論運命，不得逞文詞。",
            "執戟君鄉里，榮華竟若爲。"
        ],
        "title": "昇仙橋",
        "id": "50e334c7-1993-4676-b4f8-14e29829c662"
    },
    {
        "author": "羅隱",
        "paragraphs": [
            "春草荒墳墓，萋萋向虎丘。",
            "死猶嫌寂寞，生肯不風流。",
            "皎鏡山泉冷，輕裾海霧秋。",
            "還應伴西子，香逕夜深遊。"
        ],
        "title": "姑蘇[真]娘墓",
        "id": "8507e813-5ed4-4fa4-855e-49b63c7eab4b"
    },
    {
        "author": "羅隱",
        "paragraphs": [
            "晚景聊攄抱，憑欄幾蕩魂。",
            "檻虛從四面，江闊奈孤根。",
            "幽徑薜蘿色，小山菭蘚痕。"
        ],
        "title": "靈山寺",
        "id": "584bf15b-b357-4e00-9825-69f1e97d374a"
    },
    {
        "author": "羅隱",
        "paragraphs": [
            "倚櫂聽鄰笛，霑衣認酒壚。",
            "自緣悲巨室，誰復爲窮途。",
            "樹解將軍夢，城遺御史烏。",
            "直應齊始了，傾酌向寒蕪。"
        ],
        "title": "倚櫂",
        "id": "7bde0eaf-4976-4226-bee4-fd4eea7f0800"
    },
    {
        "author": "羅隱",
        "paragraphs": [
            "夜月色可掬，倚樓聊解顏。",
            "未能分寇盜，徒欲滿關山。",
            "背冷金蟾滑，毛寒玉兔頑。",
            "姮娥謾偷藥，長寡老中閒。"
        ],
        "title": "秋夕對月",
        "id": "72a76099-2881-41a9-96a9-9cf30d89aa1e"
    },
    {
        "author": "羅隱",
        "paragraphs": [
            "家遁蘇門節，清貧粉署官。",
            "不矜朝命重，只恨路行難。",
            "窗曉雞譚倦，庭秋蝶夢闌。",
            "羨君歸未得，還有釣魚竿。"
        ],
        "title": "寄徵士魏員外",
        "id": "8390a735-8d6e-4735-bf8d-a7654ace28b3"
    },
    {
        "author": "羅隱",
        "paragraphs": [
            "孤館少行旅，解鞍增別愁。",
            "遠山矜薄暮，高柳怯清秋。",
            "病裏見時態，醉中思舊遊。",
            "所懷今已矣，何必恨東流。"
        ],
        "title": "宿彭蠡館",
        "id": "9fa001e9-f339-4f45-851c-3a9445d859de"
    },
    {
        "author": "羅隱",
        "paragraphs": [
            "空庭夜未央，點點度西牆。",
            "抱影何微細，乘時忽發揚。",
            "不思因腐草，便擬倚孤光。",
            "若道能通照，車公業肯長。"
        ],
        "title": "螢",
        "id": "0a132269-6d2f-4c0d-b33b-8a5f46c77f1c"
    },
    {
        "author": "羅隱",
        "paragraphs": [
            "池荷葉正圓，長曆報時殫。",
            "曠野雲蒸熱，空庭雨始寒。",
            "蠅蚊猶得志，簟席若爲安。",
            "浮世知誰是，勞歌共一懽。"
        ],
        "title": "早秋宿葉墮所居",
        "id": "0878208a-077c-4a26-9aa1-3b7d6a3cf1fd"
    },
    {
        "author": "羅隱",
        "paragraphs": [
            "漢王刀筆精，寫爾逼天生。",
            "舞巧何妨急，飛高所恨輕。",
            "野田黃雀慮，山館主人情。",
            "此物那堪作，莊周夢不成。"
        ],
        "title": "蜨",
        "id": "c1e9756f-7235-4dc3-82af-62b9ac125201"
    },
    {
        "author": "羅隱",
        "paragraphs": [
            "春風百卉搖，舊國路迢迢。",
            "偶病成疎散，因貧得寂寥。",
            "倚簾高柳弱，乘露小桃夭。",
            "春色常無處，村醪更一瓢。"
        ],
        "title": "春居",
        "id": "366e760c-9b39-4c24-a6b3-b2c7c3db4a69"
    },
    {
        "author": "羅隱",
        "paragraphs": [
            "輕飆掠晚莎，秋物慘關河。",
            "戰壘平時少，齋壇上處多。",
            "楚雖屈子重，漢亦憶廉頗。",
            "不及雲臺議，空山老薜蘿。"
        ],
        "title": "輕飆",
        "id": "9be51aba-ce9c-4c38-b06a-bd752d53e98c"
    },
    {
        "author": "羅隱",
        "paragraphs": [
            "不必嫌漂露，何妨養羽毛。",
            "漢妃金屋遠，盧女杏梁高。",
            "野迥雙飛急，煙晴對語勞。",
            "猶勝黃雀在，棲息是蓬蒿。"
        ],
        "title": "燕",
        "id": "07d0b64a-05f0-4786-a6ae-966c9c2fdfc7"
    },
    {
        "author": "羅隱",
        "paragraphs": [
            "長途已自窮，此去便西東。",
            "樹色榮衰裏，人心往返中。",
            "別情流水急，歸夢故山空。",
            "莫忘交遊分，從來事一同。"
        ],
        "title": "陝西晚思",
        "id": "22c995bb-273b-4eab-af5e-c9c0e2fbf0c1"
    },
    {
        "author": "羅隱",
        "paragraphs": [
            "梅花已著眼，竹葉況黏脣。",
            "只此留殘歲，那堪憶故人。",
            "亂罹書不遠，衰病日相親。",
            "江浦思歸意，明朝又一春。"
        ],
        "title": "除夜寄張達",
        "id": "e25c764c-0011-4e53-9871-13bca20195ca"
    },
    {
        "author": "羅隱",
        "paragraphs": [
            "營室東迴廕斥丘，少年承襲擁青油。",
            "坐調金鼎尊明主，橫把琱戈拜列侯。",
            "書札二王爭巧拙，篇章七子避風流。",
            "西園舊跡今應在，衰老無因奉勝游。"
        ],
        "title": "寄酬鄴王羅令公五首 一",
        "id": "071199b2-efba-4061-b79b-4d123c7a2800"
    },
    {
        "author": "羅隱",
        "paragraphs": [
            "脉散源分歷幾朝，縱然官宦只卑僚。",
            "正憂末派淪滄海，忽見高枝拂絳霄。",
            "十萬貔貅趨玉帳，三千賓客珥金貂。",
            "良時難得吾宗少，應念寒門更寂寥。"
        ],
        "title": "寄酬鄴王羅令公五首 二",
        "id": "5372777f-9cad-46d9-a01c-adba1b9f305e"
    },
    {
        "author": "羅隱",
        "paragraphs": [
            "敢將衰弱附強宗，細筭還緣血脉同。",
            "湘浦煙波無舊跡，鄴都蘭菊有遺風。",
            "每憐罹亂書猶達，所恨雲泥路不通。",
            "珍重珠璣兼繡段，草玄堂下寄揚雄。"
        ],
        "title": "寄酬鄴王羅令公五首 三",
        "id": "e2eb084b-79d7-4d4f-b81f-6c8dfbcab6fb"
    },
    {
        "author": "羅隱",
        "paragraphs": [
            "水雲開霽立高亭，依約黎陽對福星。",
            "只見篇章矜鏤管，不知勳業柱青冥。",
            "早緣入夢金方礪，晚爲傳家鼎始銘。",
            "鶴髪四垂煙閣遠，此生何處拜儀形。"
        ],
        "title": "寄酬鄴王羅令公五首 四",
        "id": "ede3aeb6-6953-4165-bb4a-6cb51b697d7d"
    },
    {
        "author": "羅隱",
        "paragraphs": [
            "錦笈朱囊連復連，紫鸞飛下浙江邊。",
            "綃從海室奪煙霧，樂奏帝官勝管弦。",
            "長笑應劉悲顯達，每嫌伊霍少詩篇。",
            "戴灣老圃根基薄，虛費工夫八十年。"
        ],
        "title": "寄酬鄴王羅令公五首 五",
        "id": "9c1a55d7-e75b-4900-8fe8-7e58d1b6649c"
    },
    {
        "author": "羅隱",
        "paragraphs": [
            "正憂衰老辱金臺，敢望昭王顧問來。",
            "門外旌旗屯[虎豹]，壁閒章句動風雷。",
            "三都節已聯翩降，兩地花應次第開。",
            "若比紫髯分鼎足，未聞餘力有瓊環。"
        ],
        "title": "春日投錢塘元帥尚父二首 一",
        "id": "beb2c8ba-cf74-4b09-a6ac-5149ec7b399b"
    },
    {
        "author": "羅隱",
        "paragraphs": [
            "征東幕府十三州，敢望非才忝上游。",
            "官秩已叨吳品職，姓名兼顯魯春秋。",
            "鹽車顧後聲方重，火井窺來焰始浮。",
            "一句黃河千載事，麥城王粲謾登樓。"
        ],
        "tags": [
            "黄河"
        ],
        "title": "春日投錢塘元帥尚父二首 二",
        "id": "4c55aa21-2074-4bac-b235-fdf1a5bfbe15"
    },
    {
        "author": "羅隱",
        "paragraphs": [
            "新恩別啓館娃宮，還拜吳王向此中。",
            "九牧土田周制在，兩藩茅社漢儀同。",
            "春生舊苑芳洲雨，香入高臺小徑風。",
            "更有寵光人未見，問安調膳盡三公。"
        ],
        "title": "錢塘府亭",
        "id": "d938ab61-c83e-4164-8d9b-64486930297c"
    },
    {
        "author": "羅隱",
        "paragraphs": [
            "潏潏寒光濺路塵，相傳妖物此潛身。",
            "又應改換皮毛後，何處人間作好人。"
        ],
        "title": "野狐泉",
        "id": "2c05c64a-c6d3-44fc-9c4e-2a786e425773"
    },
    {
        "author": "羅隱",
        "paragraphs": [
            "策蹇南游憶楚朝，陰風淅淅樹蕭蕭。",
            "不知無忌姦邪骨，又作何山野葛苗。"
        ],
        "title": "宿紀南驛",
        "id": "be848f6b-a2a3-4e89-9afd-ad0bb68bda17"
    },
    {
        "author": "羅隱",
        "paragraphs": [
            "人人盡道事空王，心裏忙於市井忙。",
            "惟有馬當山上客，死門生路兩相忘。"
        ],
        "title": "贈無相禪師",
        "id": "bc0103da-c20c-4d6c-8e2a-7d2fd0bbb862"
    },
    {
        "author": "羅隱",
        "paragraphs": [
            "青雲路不通，歸計奈長蒙。",
            "老恐醫方誤，窮憂酒醆空。",
            "何堪罹亂後，更入是非中。",
            "長短遭譏笑，迴頭避釣翁。"
        ],
        "title": "遣興",
        "id": "f1a3cf70-d6fd-4d19-97ed-df1721dae438"
    },
    {
        "author": "羅隱",
        "paragraphs": [
            "臘雪都堂試，春風汴水行。",
            "十年雖抱疾，何處不無情？",
            "羣盜正當路，此游應隔生。",
            "勞君問流落，山下已躬耕。"
        ],
        "title": "江夏酬高崇節",
        "id": "e0c4adf0-707b-4ad6-a613-80f09917dab3"
    },
    {
        "author": "羅隱",
        "paragraphs": [
            "井上梧桐暗，花間霧露晞。",
            "一枝晴復暖，百囀是兼非。",
            "金屋夢初覺，玉關人未歸。",
            "不堪閑日聽，因爾又霑衣。"
        ],
        "title": "鸎聲",
        "id": "4b9fddd5-a802-4367-92b4-ecaec0e7efe6"
    },
    {
        "author": "羅隱",
        "paragraphs": [
            "青樓枕路隅，壁甃復椒塗。",
            "晚夢通簾柙，春寒逼酒罏。",
            "解吟憐芍藥，難見恨菖蒲。",
            "試問年多少，鄰姬亦姓胡。"
        ],
        "title": "倣玉臺體",
        "id": "5d2aa0e3-f6df-4f2c-8b1c-9e3038f7d54b"
    },
    {
        "author": "羅隱",
        "paragraphs": [
            "溪畔維舟問戴星，此中三害有圖經。",
            "長橋可避南山遠，却恐難防是最靈。"
        ],
        "title": "夜泊義興戲呈邑宰",
        "id": "274e5ab1-a01e-43f1-8f4d-cb6517493786"
    },
    {
        "author": "羅隱",
        "paragraphs": [
            "香筵酒散思朝散，偶向梧桐暗處聞。",
            "大底曲中皆有恨，滿樓人自不知君。"
        ],
        "title": "聽琵琶",
        "id": "5a083f14-011f-4861-9615-ac6b5ac9643f"
    },
    {
        "author": "羅隱",
        "paragraphs": [
            "紫菊馨香覆楚醪，奠君江畔雨蕭騷。",
            "旅魂自是才相累，閑骨何妨塚更高。",
            "騄驥喪來空蹇蹶，芝蘭衰後長蓬蒿。",
            "屈原宋玉鄰君處，幾駕青螭緩鬱陶。"
        ],
        "title": "經耒陽杜工部墓",
        "id": "df71f7a9-3486-4c20-beb8-ed851bdf40ab"
    },
    {
        "author": "羅隱",
        "paragraphs": [
            "蒲梢獵獵燕差差，數里溪光日落時。",
            "芳樹文君機上錦，遠山孫壽鏡中眉。",
            "雞窗夜靜開書卷，魚檻春深展釣絲。"
        ],
        "title": "題袁溪張逸人所居",
        "id": "ab7f881b-9e02-4400-85ce-6ab14c9dcc89"
    },
    {
        "author": "羅隱",
        "paragraphs": [
            "乘鳳仙人降此時，玉篇纔罷到文詞。",
            "兩輪水磑光明照，百尺鮫綃換好詩。",
            "帶礪山河今盡在，風流罇俎見無期。",
            "壇場客散香街暝，惆悵齊竽取次吹。"
        ],
        "title": "昇平公主舊第",
        "id": "48f161af-3e62-464f-97c0-d13167214eff"
    },
    {
        "author": "羅隱",
        "paragraphs": [
            "故人刀筆事軍書，南轉黔江半月餘。",
            "別後鄉關情幾許，近來詩酒興何如。",
            "貪將醉袖矜鶯谷，不把瑤緘附鯉魚。",
            "今日舉觴君莫問，生涯牢落鬢蕭疎。"
        ],
        "title": "寄黔中王從事",
        "id": "a44285cc-9b71-447c-9e56-17b19fc5f4d5"
    },
    {
        "author": "羅隱",
        "paragraphs": [
            "關畔春雲拂馬頭，馬前春事共悠悠。",
            "風搖岸柳長條困，露裛山花小朵愁。",
            "信越功名高似狗，裴王氣力大於牛。",
            "未知至竟將何用，渭水涇川一向流。"
        ],
        "title": "關亭春望",
        "id": "9c898cd1-2aeb-44dc-9c99-6d8138b71cb7"
    },
    {
        "author": "羅隱",
        "paragraphs": [
            "往年疎嬾共江湖，月滿花香記得無。",
            "霜壓楚蓮秋後折，雨催蠻酒夜深酤。",
            "紅塵偶別迷前事，丹桂相傾媿後徒。",
            "出得函關抽得手，從來不及阮元瑜。"
        ],
        "title": "寄徐濟進士",
        "id": "59cb956e-506d-4f4e-be4d-1b11d782d2b5"
    },
    {
        "author": "羅隱",
        "paragraphs": [
            "石城蓑笠阻心期，落盡山花有所思。",
            "羸馬二年蓬轉後，故人何處月明時？",
            "風催曉雁看看別，雨脅秋蠅漸漸癡。",
            "禪智闌干市橋酒，縱然相見只相悲。"
        ],
        "title": "寄韋贍",
        "id": "41ace288-8b23-4e7b-bbc0-a2906f3b418d"
    },
    {
        "author": "羅隱",
        "paragraphs": [
            "溪風如扇雨如絲，閑步閑吟柳惲詩。",
            "杯酒疎狂非曩日，野花狼藉似當時。",
            "道窮謾有依劉感，才急應無借寇期。",
            "滿眼雲山莫相笑，與君俱是受深知。"
        ],
        "title": "霅溪晚泊寄裴庶子",
        "id": "1c066a85-1b54-4929-834d-d43490becfa5"
    },
    {
        "author": "羅隱",
        "paragraphs": [
            "官罷春坊地象雷，片帆高指貴池開。",
            "五侯水暖魚鱗去，九子山晴雁敘來。",
            "江夏黃童徒逞辯，廣都龐令恐非才。",
            "到頭稱意須年少，贏得時光向酒杯。"
        ],
        "tags": [
            "九华山"
        ],
        "title": "送姚安之赴任秋浦",
        "id": "aff7711a-e6a9-4165-94b4-87e62754345f"
    },
    {
        "author": "羅隱",
        "paragraphs": [
            "南經湘浦北揚州，別後風帆幾度游。",
            "春酒誰家禁爛熳，野花何處最淹留？",
            "欲憑尺素邊鴻嬾，未定雕梁海燕愁。",
            "長短此行須入手，更饒君占一年秋。"
        ],
        "title": "寄喬逸人",
        "id": "e4110930-1989-4cdc-a320-68d961de9cd3"
    },
    {
        "author": "羅隱",
        "paragraphs": [
            "塞外偷兒塞內兵，聖君宵旰望升平。",
            "碧幢未作朝廷計，白梃猶驅婦女行。",
            "可使禦戎無上策，只應憂國是虛聲。",
            "漢王第宅秦田土，今日將軍已自榮。"
        ],
        "title": "塞外",
        "id": "c590d55d-3153-4043-bf4c-4cdfc1fdeb40"
    },
    {
        "author": "羅隱",
        "paragraphs": [
            "楚珪班序未爲輕，莫惜良途副聖明。",
            "宮省舊推皇甫謐，寺曹今得夏侯嬰。",
            "秩隨科第臨時貴，官逐簪裾到處清。",
            "應笑馬安虛巧宦，四迴遷轉始爲卿。"
        ],
        "title": "裴庶子除太僕卿因賀",
        "id": "7617c9fa-edf9-4d0c-9466-d49d1f18d652"
    },
    {
        "author": "羅隱",
        "paragraphs": [
            "蠹簡遺編試一尋，寂寥前事似如今。",
            "徐陵筆硯珊瑚架，趙勝賓朋瑇瑁簪。",
            "未必片言資國計，只應邪說動人心。",
            "九原郝泚何由起，虛誤西蕃八尺金。"
        ],
        "title": "詠史",
        "id": "b0954ea1-5991-4671-bff4-87f3fb4c5f1e"
    },
    {
        "author": "羅隱",
        "paragraphs": [
            "木葉迴飄水面平，偶因孤棹已三更。",
            "秋涼霧露侵燈下，夜靜魚龍逼岸行。",
            "欹枕正牽題柱思，隔樓誰轉遶梁聲。",
            "錦帆天子狂魂魄，應過揚州看月明。"
        ],
        "title": "中元夜泊淮口",
        "id": "594aa891-9234-42b6-8d39-d797a55bffb3"
    },
    {
        "author": "羅隱",
        "paragraphs": [
            "獸遶朱輪酒滿船，郡城蕭灑貴池邊。",
            "衣同萊子曾分筆，扇似袁宏別有天。",
            "九點好山樓上客，兩行高柳雨中煙。",
            "陵陽百姓將何福，社舞村歌又一年。"
        ],
        "title": "寄池州鄭員外",
        "id": "65c821c4-8e3e-4825-a465-e1839f3667b7"
    },
    {
        "author": "羅隱",
        "paragraphs": [
            "陸海波濤漸漸深，一迴歸夢抵千金。",
            "路傍草色休多事，牆外鶯聲肯有心。",
            "日晚向隅悲斷梗，夜闌澆酒哭知音。",
            "貪財敗陣誰相悉，鮑叔如今不可尋。"
        ],
        "title": "歸夢",
        "id": "45ba85be-9355-400f-b3f2-20b7349c3b8c"
    },
    {
        "author": "羅隱",
        "paragraphs": [
            "兵寇傷殘國力衰，就中南土藉良醫。",
            "鳳銜泥詔辭丹闕，鵰倚霜風上畫旗。",
            "官職不須輕遠地，生靈只是計臨時。",
            "灞橋酒醆黔巫月，從此江心兩所思。"
        ],
        "title": "送溪州使君",
        "id": "48c0eca6-e03c-40c5-9ca2-1d86a0f70453"
    },
    {
        "author": "羅隱",
        "paragraphs": [
            "明時塞詔列分麾，東擁朱輪出帝畿。",
            "銅虎貴提天子印，銀魚榮傍老萊衣。",
            "歌聽茗塢春山暖，詩詠蘋洲暮鳥飛。",
            "知有掖垣南步在，可能須待政成歸。"
        ],
        "title": "送霅川鄭員外",
        "id": "59d553bc-61c8-4108-98e9-3bcac1b7869d"
    },
    {
        "author": "羅隱",
        "paragraphs": [
            "當年憶見桂枝春，自此清途未四旬。",
            "左省望高推健筆，右曹官重得名人。",
            "閑摛麗藻嫌秋興，靜獵遺編笑過秦。",
            "猶把隨和向泥滓，應憐疎散任天真。"
        ],
        "title": "酬寄右司李員外",
        "id": "17c5b59b-6355-4cdd-ab2d-0e41834c3369"
    },
    {
        "author": "羅隱",
        "paragraphs": [
            "蓮塘館東初日明，蓮塘館西行人行。",
            "隔林啼鳥似相應，當路好花疑有情。",
            "一夢不須追往事，數杯猶可慰勞生。",
            "莫言來去只如此，君看鬢邊霜幾莖。"
        ],
        "title": "蓮塘驛",
        "id": "72567d89-5a52-4888-9aaf-0860182f9f2c"
    },
    {
        "author": "羅隱",
        "paragraphs": [
            "六朝勝事已塵埃，猶有閑人悵望來。",
            "只道鬼神能護物，不知龍象自成灰。",
            "犀慙水府渾非怪，燕說吳宮未是災。",
            "還識平泉故侯否，一生蹤跡比樓臺。"
        ],
        "title": "甘露寺火後",
        "id": "7599d611-9bb5-487e-8134-c4502e6fe456"
    },
    {
        "author": "羅隱",
        "paragraphs": [
            "萬里傷心極目春，東南王氣只逡巡。",
            "野花相笑落滿地，山鳥自驚啼傍人。",
            "謾道城池須險阻，可知豪傑亦埃塵。",
            "太平寺主惟輕薄，却把三公與賊臣。"
        ],
        "title": "春日登上元石頭故城",
        "id": "3142a69e-ec91-4f6b-a400-52f6ff112b1f"
    },
    {
        "author": "羅隱",
        "paragraphs": [
            "傲睨公卿二十年，東來西去只悠然。",
            "白知關畔元非馬，玄覺壺中別有天。",
            "漢帝詔銜應異日，梁王風雪是初筵。",
            "臨行不惜刀圭便，愁殺長安買笑錢。"
        ],
        "title": "送宣武徐巡官",
        "id": "0d5817e2-23e3-4255-a699-d30f0febe0ad"
    },
    {
        "author": "羅隱",
        "paragraphs": [
            "曉髪星星入鏡宜，早年容易近年悲。",
            "敢言得事時將晚，只恐酬恩日漸遲。",
            "南國傾心應望速，東堂開口欲從誰。",
            "仙郎舊有黃金約，瀝膽隳肝更禱祈。"
        ],
        "title": "冬暮寄裴郎中",
        "id": "ad3db1c4-790d-4a9c-8150-7004586d0ed6"
    },
    {
        "author": "羅隱",
        "paragraphs": [
            "子儀不起渾瑊亡，西幸誰人從武皇。",
            "四海爲家雖未遠，九州多事竟難防。",
            "已聞旰食思真將，會待畋遊致假王。",
            "應感兩朝巡狩跡，綠槐端正驛荒涼。"
        ],
        "title": "中元甲子以辛丑駕幸蜀四首 一",
        "id": "81cea04b-a1bf-49a5-a04b-6bdf8c82aed4"
    },
    {
        "author": "羅隱",
        "paragraphs": [
            "爪牙柱石兩俱銷，一點渝塵九土搖。",
            "敢恨甲兵爲棄物，所嗟流品誤清朝。",
            "幾時睿算殲張角，何處愚人戴隗囂？",
            "跪望嵕山重啓告，可能餘烈不勝妖。"
        ],
        "title": "中元甲子以辛丑駕幸蜀四首 二",
        "id": "ffe17864-b25a-4c21-935d-31da714a47f4"
    },
    {
        "author": "羅隱",
        "paragraphs": [
            "邪氣奔屯瑞氣移，清平過盡到艱危。",
            "縱饒犬彘迷常理，不奈豺狼幸此時。",
            "九廟有靈思李令，三川悲憶恨張儀。",
            "可憐一曲還京樂，重對紅蕉教蜀兒。"
        ],
        "title": "中元甲子以辛丑駕幸蜀四首 三",
        "id": "2d7a0b2f-c70f-4cff-be01-40c9a2055cf2"
    },
    {
        "author": "羅隱",
        "paragraphs": [
            "白丁攘臂犯長安，翠輦蒼黃路屈盤。",
            "丹鳳有情塵外遠，玉龍無跡渡頭寒。",
            "靜憐貴族謀身易，危惜文皇創業難。",
            "不將不侯何計是，釣魚船上淚闌干。"
        ],
        "title": "中元甲子以辛丑駕幸蜀四首 四",
        "id": "144dd730-1b1e-4241-b687-3503139abf8d"
    },
    {
        "author": "羅隱",
        "paragraphs": [
            "紫髯桑蓋此沈吟，很石猶存事可尋。",
            "漢鼎未安聊把手，楚醪雖滿肯同心。",
            "英雄已往時難問，苔蘚何知日漸深。",
            "還有市鄽沽酒客，雀喧鳩聚話蹄涔。"
        ],
        "title": "題潤州妙善前石羊",
        "id": "5fe6d5e7-b600-41fe-b0bf-eacc20a2800f"
    },
    {
        "author": "羅隱",
        "paragraphs": [
            "亂罹時節懶登臨，試借條風半日吟。",
            "只有遠山含煖律，不知高閣動歸心。",
            "溪喧晚棹千聲浪，雲護寒郊數丈陰。",
            "自笑疎慵似麇鹿，也教臺上費黃金。"
        ],
        "title": "登宛陵條風樓寄竇常侍",
        "id": "564dbdf3-62d8-4e54-bed8-3332111b33da"
    },
    {
        "author": "羅隱",
        "paragraphs": [
            "晚雲陰暎下空城，六代纍纍夕照明。",
            "玉井已乾龍不起，金甌雖破虎曾爭。",
            "亦知霸世才難得，却是蒙塵事最平。",
            "深谷作陵山作海，茂弘流輩莫傷情。"
        ],
        "title": "臺城",
        "id": "15df63b3-2839-4f86-8905-f63288586443"
    },
    {
        "author": "羅隱",
        "paragraphs": [
            "篩寒灑白亂溟濛，禱請功兼造化功。",
            "光薄乍迷京口月，影交初展海門風。",
            "細黏謝客衣裾上，輕墮梁王酒醆中。",
            "一種爲祥君看取，半禳災沴半年豐。"
        ],
        "title": "甘露寺看雪上周相公",
        "id": "649cca9f-4298-499e-b0a3-ad885fd23caf"
    },
    {
        "author": "羅隱",
        "paragraphs": [
            "柏臺蘭署四周旋，賓榻何妨雁影連。",
            "纔見玳簪欹細柳，便知油幕勝紅蓮。",
            "家從入洛聲名大，跡爲依劉事分偏。",
            "爭奈亂罹人漸少，麥城新賦許誰傳。"
        ],
        "title": "寄京闕陸郎中昆仲",
        "id": "222195f8-718a-4bb2-9be1-ad8c49bf679b"
    },
    {
        "author": "羅隱",
        "paragraphs": [
            "鍾陵醉別十餘春，重見雲英掌上身。",
            "我未成名君未嫁，可能俱是不如人。"
        ],
        "title": "偶題",
        "id": "dcdcfe16-ef25-4e28-8e51-51ed6beb6494"
    },
    {
        "author": "羅隱",
        "paragraphs": [
            "江南江北兩風流，一作迷津一拜侯。",
            "至竟不如隋煬帝，破家猶得到揚州。"
        ],
        "title": "故都",
        "id": "0062c24e-650b-4978-ae4e-b12c65b840aa"
    },
    {
        "author": "羅隱",
        "paragraphs": [
            "災變儒生不合聞，謾將刀筆指乾坤。",
            "偶然留得陰陽術，閉却南門又北門。"
        ],
        "title": "董仲舒",
        "id": "88775d50-097b-4777-a8bf-b4aaa78e73c4"
    },
    {
        "author": "羅隱",
        "paragraphs": [
            "數年鐵甲定東甌，夜渡江山瞻斗牛。",
            "今日朱方平殄後，虎符龍節十三州。"
        ],
        "title": "獻尚父大王",
        "id": "9e55f238-9d05-48ba-b13d-b6f1cfb3a37e"
    },
    {
        "author": "羅隱",
        "paragraphs": [
            "不論平地與山尖，無限風光盡被占。",
            "採得百花成蜜後，爲誰辛苦爲誰甜。"
        ],
        "tags": [
            "咏物诗",
            "怜悯",
            "寓言",
            "咏物"
        ],
        "title": "蜂",
        "id": "f7513920-9e51-4c34-ae10-8ab77d73fb07"
    },
    {
        "author": "羅隱",
        "paragraphs": [
            "疊影重紋暎畫堂，玉鉤銀燭共熒煌。",
            "會應得見神仙在，休下真珠十二行。"
        ],
        "title": "簾二首 一",
        "id": "041222a2-9c0c-4ea9-a253-8fa3a0d81d12"
    },
    {
        "author": "羅隱",
        "paragraphs": [
            "翡翠佳名世共稀，玉堂高下巧相宜。",
            "殷勤爲囑纖纖手，捲上銀鉤莫放垂。"
        ],
        "title": "簾二首 二",
        "id": "9bd8d309-926b-4143-ae2c-870d7bc1927f"
    },
    {
        "author": "羅隱",
        "paragraphs": [
            "行行杯酒莫辭頻，怨歎勞歌兩未伸。",
            "漢帝後宮猶識字，楚王前殿更無人。",
            "年深旅舍衣裳敝，潮打村田活計貧。",
            "百歲都來多幾日，不堪相別又傷春。"
        ],
        "title": "送顧雲下第",
        "id": "a742242a-651f-4554-9355-edd4ab8446e9"
    },
    {
        "author": "羅隱",
        "paragraphs": [
            "村橋酒斾月明樓，偶逐漁舟繫葉舟。",
            "莫學魯人疑海鳥，須知莊叟惡犧牛。",
            "心寒已分灰無焰，事往曾將水共流。",
            "除却思量太平在，肯拋疎散換公侯。"
        ],
        "title": "村橋",
        "id": "0e4fd9b0-c786-4b0e-bcdb-2120ac3484b3"
    },
    {
        "author": "羅隱",
        "paragraphs": [
            "野雲如火照行塵，會績溪邊去問津。",
            "才子省銜非幕客，楚君科第是同人。",
            "狂思下國千場醉，病負東堂兩度春。",
            "他日酒筵應見問，鹿裘漁艇隔朱輪。"
        ],
        "title": "送劉校書之新安寄吳常侍",
        "id": "d4fb78aa-cdb9-47ec-a36b-e4f8aeab16a2"
    },
    {
        "author": "羅隱",
        "paragraphs": [
            "池邊月影閑婆娑，池上醉來成短歌。",
            "芙渠抵死怨珠露，蟋蟀苦口嫌金波。",
            "往事向人言不得，舊遊臨老恨空多。",
            "松醪作酒蘭爲棹，十載煙塵奈爾何。"
        ],
        "title": "官池秋夕",
        "id": "de0e3d55-aa1b-42aa-80d1-acb65c839b05"
    },
    {
        "author": "羅隱",
        "paragraphs": [
            "梁王雪裏有深知，偶別家鄉隔路岐。",
            "官品共傳勝曩日，酒杯爭肯忍當時。",
            "豫章地暖矜千尺，越嶠天寒愧一枝。",
            "還有釣魚蓑笠在，不堪風雨失歸期。"
        ],
        "title": "奉使宛陵別二三從事",
        "id": "a68505c1-99a5-45f7-a96b-8e87333be899"
    },
    {
        "author": "羅隱",
        "paragraphs": [
            "杜秋在時花解言，杜秋死後花更繁。",
            "柔姿曼態葬何處，天紅膩白愁荒原。",
            "高洞紫簫吹夢想，小窗殘雨濕精魂。",
            "綺筵金縷無消息，一陣征帆過海門。"
        ],
        "title": "金陵思古",
        "id": "0a16d3ad-e1c9-4459-a76d-12f8672868ad"
    },
    {
        "author": "羅隱",
        "paragraphs": [
            "東南一望可長吁，猶憶王孫領虎符。",
            "兩地干戈連越絕，數年麋鹿臥姑蘇。",
            "疲甿賦重全家盡，舊族兵侵太半無。",
            "料得伍員兼旅寓，不妨招取好揶揄。"
        ],
        "title": "送王使君赴蘇臺",
        "id": "0c7ea43e-04ec-40e8-9887-32f8a6abce46"
    },
    {
        "author": "羅隱",
        "paragraphs": [
            "九華巉崪廕柴扉，長憶前時此息機。",
            "黃菊倚風村酒熟，綠蒲低雨釣魚歸。",
            "干戈已是三年別，塵土那堪萬事違。",
            "回首佳期恨多少，夜闌霜露又霑衣。"
        ],
        "title": "憶九華",
        "id": "420966fc-be4c-4137-8e3e-beef4e9e88f9"
    },
    {
        "author": "羅隱",
        "paragraphs": [
            "金庭路指剡川隈，珍重良朋自此來。",
            "兩鬢不堪悲歲月，一巵猶得話塵埃。",
            "家通曩分心空在，世逼橫流眼未開。",
            "笑殺山陰雪中客，等閑乘興又須回。"
        ],
        "title": "送裴饒歸會稽",
        "id": "0a73982c-926c-4f04-a40f-dc96d5ddb32d"
    },
    {
        "author": "羅隱",
        "paragraphs": [
            "棟間雲出認行軒，郊外陰陰夏木繁。",
            "高道乍爲張翰侶，使君兼是世龍孫。",
            "溪含句曲清連底，酒貰餘杭淥滿罇。"
        ],
        "title": "送程尊師之晉陵",
        "id": "2dd7f0b3-6258-4504-83f6-ba8f7a339991"
    },
    {
        "author": "羅隱",
        "paragraphs": [
            "采香徑在人不留，采香徑下停葉舟。",
            "桃花李花鬬紅白，山鳥水鳥自獻酬。",
            "十萬梅鋗空寸土，三分孫策竟荒丘。",
            "未知到了關身否，笑殺雷平許遠遊。"
        ],
        "title": "吳門晚泊寄句曲道友",
        "id": "41559dac-b084-4396-a5d1-ca37267febce"
    },
    {
        "author": "羅隱",
        "paragraphs": [
            "稂莠參天剪未平，且乘孤櫂且行行。",
            "計疎狡兔無三窟，羈甚賓鴻欲一生。",
            "合眼亦知非本意，傷心其奈是多情。",
            "前溪好泊誰爲主，昨夜沙禽占月明。"
        ],
        "title": "貴池曉望",
        "id": "c008f9c1-4ddc-4ed7-870b-556333d3bfcb"
    },
    {
        "author": "羅隱",
        "paragraphs": [
            "故人何處又留連，月冷風高鏡水邊。",
            "文陣解圍纔昨日，醉鄉分袂已三年。",
            "交情澹泊應長在，俗態流離且勉旃。",
            "還擬山陰一乘興，雪寒難得渡江船。"
        ],
        "title": "寄崔慶孫",
        "id": "21f96fb6-f725-48d0-b687-ec4821651a9f"
    },
    {
        "author": "羅隱",
        "paragraphs": [
            "蕭蕭檐雪打窗聲，因憶江東阮步兵。",
            "兩信海潮書不達，數峰稽嶺眼長明。",
            "梅繁幾處垂鞭看，酒好何人倚檻傾。",
            "會待與君開秫甕，滿船般載鏡中行。"
        ],
        "title": "寄楊秘書",
        "id": "70f489e5-ec50-4b47-8039-beeb7b5d5a76"
    },
    {
        "author": "羅隱",
        "paragraphs": [
            "中原甲馬未曾安，今日逢君事萬端。",
            "亂後幾回鄉夢隔，別來何處路行難。",
            "霜鱗共落三門浪，雪鬢同歸七里灘。",
            "何必新詩更相戲，小樓吟罷暮天寒。"
        ],
        "title": "酬章處士見寄",
        "id": "98a8961e-2d55-4199-9412-9d5778c4c13e"
    },
    {
        "author": "羅隱",
        "paragraphs": [
            "金徽玉軫肯躇[躕]，偶滯良途半月餘。",
            "樓上酒闌梅拆後，馬前山好雪晴初。",
            "欒公社在憐鄉樹，潘令花繁賀版輿。",
            "縣譜莫辭留舊本，異時量度更何如。"
        ],
        "title": "送丁明府赴紫溪任",
        "id": "ef7f30b0-195c-4f2e-8bd9-622a3d5bd920"
    },
    {
        "author": "羅隱",
        "paragraphs": [
            "往年西謁謝玄暉，罇酒留歡醉始歸。",
            "曲檻柳濃鶯未老，小園花煖蝶初飛。",
            "噴香瑞獸金三尺，舞雪佳人玉一圍。",
            "今日亂罹尋不得，滿蓑風雨釣魚磯。"
        ],
        "title": "寄前宣州竇常侍",
        "id": "b5e2977f-0092-4218-938e-4663d8cc46fd"
    },
    {
        "author": "羅隱",
        "paragraphs": [
            "巉巉危岫倚滄洲，聞說秦皇亦此遊。",
            "霸主卷衣纔二世，老僧傳錫已千秋。",
            "陰崖水賴松梢直，蘚壁苔侵畫像愁。",
            "各是病來俱未了，莫將煩惱問湯休。"
        ],
        "title": "秦望山僧院",
        "id": "5de880f4-5373-4b36-9420-fb3eee9ffa84"
    },
    {
        "author": "羅隱",
        "paragraphs": [
            "一年極目望西轅，此日殷勤聖主恩。",
            "上國已留虞寄命，中朝應聽范汪言。",
            "官從府幕歸卿寺，路向干戈見禁門。",
            "鵷侶寂寥曹署冷，更堪嗚咽問田園。"
        ],
        "title": "送光祿崔卿赴闕",
        "id": "677c599a-f6f6-439f-a766-a4227b2d96dc"
    },
    {
        "author": "羅隱",
        "paragraphs": [
            "鶴信雖然到五湖，煙波迢遰路崎嶇。",
            "玉書分薄花生眼，金鼎功遲雪滿鬚。",
            "三秀紫芝勞夢寐，一番紅槿恨朝晡。",
            "未知朽敗凡間骨，中授先生指教無。"
        ],
        "title": "寄程尊師",
        "id": "7fa4016e-ccab-445d-a39b-3f6d495a9cef"
    },
    {
        "author": "羅隱",
        "paragraphs": [
            "前年上將定妖氛，曾築巖城駐大軍。",
            "近日關防雖弛柝，舊時欄檻尚侵雲。",
            "蠻兵績盛人皆伏，坐石名高世共聞。",
            "唯恐亂來良吏少，不知誰解敘功勳。"
        ],
        "title": "定遠樓",
        "id": "6101a577-e246-46c7-b451-000521d1f2bb"
    },
    {
        "author": "羅隱",
        "paragraphs": [
            "華蓋峰前擬卜耕，主人無奈又閑行。",
            "且憑鶴駕尋滄海，又恐犀軒過赤城。",
            "絳簡便應朝右弼，紫旄兼合見東卿。",
            "勸君莫忘歸時節，芝似螢光處處生。"
        ],
        "title": "送程尊師東遊有寄",
        "id": "b24c44c9-d48a-4d7f-ba13-be8433a97c2f"
    },
    {
        "author": "羅隱",
        "paragraphs": [
            "行杯且待怨歌終，多病憐君事事同。",
            "衰鬢別來光景裏，故鄉歸去亂罹中。",
            "乾坤墊裂三分在，井邑摧殘一半空。",
            "日晚長亭問西使，不堪車馬尚萍蓬。"
        ],
        "title": "江亭別裴饒",
        "id": "6b599447-34c3-46ef-a55c-cfac2584aee2"
    },
    {
        "author": "羅隱",
        "paragraphs": [
            "曾陪公子醉西園，峴首碑前事嬾言。",
            "世亂共嗟王粲老，時危俱受信陵恩。",
            "潮憐把醆吟江徼，雨憶凭闌望海門。",
            "飛蓋寂寥清宴罷，不知簪履更誰存。"
        ],
        "title": "江南寄所知周僕射",
        "id": "f9d15499-e147-430b-9a5b-ea45bd6e1eaf"
    },
    {
        "author": "羅隱",
        "paragraphs": [
            "蔡倫池北雁峰前，罹亂相兼十九年。",
            "所喜故人猶會面，不堪良牧已重泉。",
            "醉思把筯欹歌席，狂憶判身入酒船。",
            "今日與君贏得在，戴家灣裏兩皤然。"
        ],
        "title": "錢唐見芮逢",
        "id": "1a92305b-7497-4ed5-979a-f0eb89d170a7"
    },
    {
        "author": "羅隱",
        "paragraphs": [
            "淮王高讌動江都，曾憶狂生亦坐隅。",
            "九里樓臺牽翡翠，兩行鴛鷺踏真珠。",
            "歌聽麗句秦雲咽，詩轉新題蜀錦鋪。",
            "惆悵晉陽星拆後，世間兵革地荒蕪。"
        ],
        "title": "江都",
        "id": "bfd14c86-ad99-4dcc-a5d0-c51aaad5329b"
    },
    {
        "author": "羅隱",
        "paragraphs": [
            "雪天螢席幾辛勤，同志當時四五人。",
            "蘭版地寒俱[受]露，桂堂風惡獨傷春。",
            "音書久絕應埋玉，編簡難言竟委塵。",
            "唯有廣都龐令在，白頭罇酒憶交親。"
        ],
        "title": "湖上歲暮感懷有寄友人",
        "id": "46d5aab7-719f-4885-a33a-34f115c93731"
    },
    {
        "author": "羅隱",
        "paragraphs": [
            "南憶龍沙兩岸行，當時天下尚清平。",
            "醉眠野寺花方落，吟倚江樓月欲明。",
            "老去亦知難重到，亂來爭肯不牽情。",
            "西山十二真人在，從此煩君語姓名。"
        ],
        "title": "送張綰游鍾陵",
        "id": "53a0a9c9-3322-4505-9bdf-b028ee16fc32"
    },
    {
        "author": "羅隱",
        "paragraphs": [
            "禹祠分首戴灣逢，健筆尋知達九重。",
            "聖主賜衣憐絕藝，侍臣摛藻許高蹤。",
            "寧親久別街西寺，待詔初離海上峰。",
            "一種苦心師得了，不須回首笑龍鍾。"
        ],
        "title": "送{巩/言}光大師",
        "id": "b0c210de-b965-48fd-ab4f-1275dfbe2d24"
    },
    {
        "author": "羅隱",
        "paragraphs": [
            "百雉摧殘連野青，廟門猶見昔朝廷。",
            "一生雖抱楚王恨，千載終爲息地靈。",
            "蟲網翠環終縹緲，風吹寶瑟助微冥。",
            "玉顏渾似羞來客，依舊無言照畫屏。"
        ],
        "title": "息夫人廟",
        "id": "09941bcf-4168-41c5-a3c1-3e4941f6d802"
    },
    {
        "author": "羅隱",
        "paragraphs": [
            "寂寂荒墳一水濱，蘆洲絕島自相親。",
            "青娥已落淮邊月，白骨甘爲泉下塵。",
            "原上荻花飄素髪，道傍菰葉碎羅巾。",
            "雖然寂寞千秋魄，猶是韓侯舊主人。"
        ],
        "title": "漂母塚",
        "id": "cebcbc22-16f4-4384-9dd5-21a0411e2f34"
    },
    {
        "author": "羅隱",
        "paragraphs": [
            "石徑松軒亦自由，謾隨浮世逐飄流。",
            "駑駘路結前程恨，蟋蟀床生半夜秋。",
            "揜耳惡聞宮妾語，低顏須向路人羞。",
            "雖教小事相催逼，未到青雲擬白頭。"
        ],
        "title": "感懷",
        "id": "9d8d8a66-2da9-425d-813a-eea228a8d09f"
    },
    {
        "author": "羅隱",
        "paragraphs": [
            "爲愛紅芳滿砌堦，教人扇上畫將來。",
            "葉隨彩筆參差長，花逐輕風吹第開。",
            "閑挂幾曾停蛺蜨，頻搖不怕落莓苔。",
            "根生無地如仙桂，疑是姮娥月裏栽。"
        ],
        "title": "扇上畫牡丹",
        "id": "4711cb1e-1139-4d70-870f-be1ed149e06d"
    },
    {
        "author": "羅隱",
        "paragraphs": [
            "釣船拋却異鄉來，擬向何門用不才。",
            "日晚獨登樓上望，馬蹄車轍滿塵埃。"
        ],
        "title": "書懷",
        "id": "a724d990-45eb-45ba-83ed-aae74c3c4028"
    },
    {
        "author": "羅隱",
        "paragraphs": [
            "月帳星房次第開，兩情惟恐曙光催。",
            "時人不用穿鍼待，沒得心情送巧來。"
        ],
        "title": "七夕",
        "id": "08b7195e-2b66-4935-868e-679f9419bf43"
    },
    {
        "author": "羅隱",
        "paragraphs": [
            "一簇青煙鎖玉樓，半垂闌畔半垂溝。",
            "明年更有新條在，繞亂春風卒未休。"
        ],
        "title": "柳",
        "id": "dcbaba50-ee8f-4aed-b8a3-76de8820ad59"
    },
    {
        "author": "羅隱",
        "paragraphs": [
            "雉聲角角野田春，試駐征車問水濱。",
            "數樹枯桑雖不語，思量應合識秦人。"
        ],
        "title": "羅敷水",
        "id": "41b5f696-3eae-4a5c-93c0-74a6d31677dd"
    },
    {
        "author": "羅隱",
        "paragraphs": [
            "一二三四五六七，萬木生芽是今日。",
            "遠天歸雁拂雲飛，近水遊魚迸冰出。"
        ],
        "title": "京中正月七日立春",
        "id": "1dbdbf4e-0e7b-4e8f-b9bb-0b0d910f1b24"
    },
    {
        "author": "羅隱",
        "paragraphs": [
            "館陶園外雨初晴，繡轂香車入鳳城。",
            "八尺家僮三尺箠，何知高祖要蒼生。"
        ],
        "title": "貴游",
        "id": "b1d648ad-eb39-45ac-b3e7-e6ad133e39cd"
    },
    {
        "author": "羅隱",
        "paragraphs": [
            "中都九鼎勤英髦，漁釣牛蓑且遁逃。",
            "世祖升遐夫子死，原陵不及釣臺高。"
        ],
        "title": "嚴陵灘",
        "id": "6ea74125-a999-437c-b429-50d484d27f3b"
    },
    {
        "author": "羅隱",
        "paragraphs": [
            "欲詢往事奈無言，六十年來託此根。",
            "香暖幾飄袁虎扇，格高常對孔融罇。",
            "曾憂世亂陰難合，且喜春殘色上存。",
            "莫背闌干便相笑，與君俱受主人恩。"
        ],
        "title": "虛白堂前牡丹相傳云太傅手植在錢塘",
        "id": "d312188d-6a0f-471f-b359-f613ac79e84f"
    },
    {
        "author": "羅隱",
        "paragraphs": [
            "中和節後捧瓊瑰，坐讀行吟數月來。",
            "只歎雕龍方擅價，不知赬尾竟空回。",
            "千枝白露陶潛柳，百尺黃金郭隗臺。",
            "惆悵報君無玉案，水天東望一裴回。"
        ],
        "title": "縣齋秋晚酬友人朱瓚見寄",
        "id": "42aaf6ae-5478-4d8a-bd32-be4b97a5073a"
    },
    {
        "author": "羅隱",
        "paragraphs": [
            "交棃火棗味何如，聞說苕川已下車。",
            "瓦榼尚攜京口酒，草堂應寫潁陽書。",
            "亦知得意須乘鶴，未必忘機便釣魚。",
            "欲恐武皇還望祀，軟輪徵入問玄虛。"
        ],
        "title": "第五將軍于餘杭天柱宮入道因題寄",
        "id": "34b2ca6f-22d3-4213-84e9-9f57691e4988"
    },
    {
        "author": "羅隱",
        "paragraphs": [
            "老住西峰第幾層，爲師回首憶南能。",
            "有緣有相應非佛，無我無人始是僧。",
            "爛椹作袍名復利，鑠金爲講愛兼憎。",
            "何如一衲塵埃外，日日香煙夜夜燈。"
        ],
        "title": "寄無相禪師",
        "id": "1959433c-2d93-4d1e-bb6c-bcba84bc7a1c"
    },
    {
        "author": "羅隱",
        "paragraphs": [
            "丹青未合便回頭，見盡人閒事始休。",
            "只有百神朝寶鏡，永無纖浪犯虛舟。",
            "曾臨鐵甕雖分職，近得金陵亦偶遊。",
            "東去西來人不會，上卿踪跡本玄洲。"
        ],
        "title": "秋日有寄",
        "id": "860a14fe-e927-43ef-a579-a966dd6525d9"
    },
    {
        "author": "羅隱",
        "paragraphs": [
            "五年苛政甚蟲螟，深喜夫君已戴星。",
            "大族不唯專禮樂，上才終是惜生靈。",
            "亦知單父琴猶在，莫厭東歸酒未醒。",
            "二月春風何處好，亞夫營畔柳青青。"
        ],
        "title": "送前南昌崔令替任映攝新城縣",
        "id": "9e4963dc-7a73-41a9-951a-475b2c20fee8"
    },
    {
        "author": "羅隱",
        "paragraphs": [
            "年年模樣一般般，何似東歸把釣竿。",
            "嵒谷謾勞思雨露，彩雲終是逐鵷鸞。",
            "塵迷魏闕身應老，水到吳門葉欲殘。",
            "至竟窮途也須達，才能長與世人看。"
        ],
        "title": "下第作",
        "id": "0921c427-83e4-47aa-aff9-38f0edc6cb30"
    },
    {
        "author": "羅隱",
        "paragraphs": [
            "病想醫門渴望梅，十年心地僅成灰。",
            "早知世事長如此，自是孤寒不合來。",
            "谷畔氣濃高蔽日，蟄邊聲煖乍聞雷。",
            "滿城桃李君看取，一一還從舊處開。"
        ],
        "title": "丁亥歲作",
        "id": "06122850-e2d5-4e8d-ae8b-03ea47f02d60"
    },
    {
        "author": "羅隱",
        "paragraphs": [
            "一種山前路入秦，嵩山堪愛此傷神。",
            "魏明未死虛留意，莊叟雖生酌滿巾。",
            "何必更尋無主骨，也知曾有弄權人。",
            "羨他緱嶺吹簫客，閑訪雲頭看俗塵。"
        ],
        "title": "北邙山",
        "id": "1e6c7afe-d709-472a-a611-b3a436878615"
    },
    {
        "author": "羅隱",
        "paragraphs": [
            "爛柯山下忍重到，雙檜樓前日欲殘。",
            "華屋未移春照灼，故侯何在淚汍瀾。",
            "不唯濟物工夫大，長憶容才尺度寬。",
            "一慟旁人莫相笑，知音衰盡路行難。"
        ],
        "title": "重過三衢哭孫員外",
        "id": "3af802af-9104-444a-85cc-9f01a3f2d511"
    },
    {
        "author": "羅隱",
        "paragraphs": [
            "六枝仙桂最先春，蕭灑高辭九陌塵。",
            "兩晉家聲須有主，六朝文雅別無人。",
            "榮驅豹尾拋同輩，貴上螭頭見近臣。",
            "蘄水蒼生莫相羨，早看歸去掌絲綸。"
        ],
        "title": "送蘄州裴員外",
        "id": "fad88e8e-d295-4d9a-97b8-bcbdcbe0a229"
    },
    {
        "author": "羅隱",
        "paragraphs": [
            "秋山抱病何處登，前時韋曲今廣陵。",
            "廣陵大醉不解悶，韋曲舊遊堪拊膺。",
            "佳節縱饒隨分過，流年無奈得人憎。",
            "却驅羸馬向前去，牢落路岐非所能。"
        ],
        "title": "重九日廣陵道中",
        "id": "254e8d60-2913-44d3-9360-01a328651127"
    },
    {
        "author": "羅隱",
        "paragraphs": [
            "芙蓉宮闕二妃壇，兩處因依五歲寒。",
            "鄒律有風吹不變，郄枝無分住應難。",
            "愁心似火還燒鬢，別淚非珠謾落盤。",
            "却羨淮南好雞犬，也能終始逐劉安。"
        ],
        "title": "東歸別所知",
        "id": "b8bd7953-fdbf-42f7-b4b4-ffa39d44571b"
    },
    {
        "author": "羅隱",
        "paragraphs": [
            "思量前事不堪尋，牢落餘情滿素琴。",
            "四海豈無騰躍路，一家長有別離心。",
            "道從汩沒甘雌伏，跡恐因循更陸沈。",
            "寂寞誰應弔空館，異鄉時節獨霑襟。"
        ],
        "title": "旅舍書懷寄所知二首 一",
        "id": "0d8d0496-b8fb-4cc5-b59b-8a67cb611e66"
    },
    {
        "author": "羅隱",
        "paragraphs": [
            "簟卷兩牀琴瑟秋，暫憑前計奈相尤。",
            "塵飄馬尾甘蓬轉，酒憶江邊有夢留。",
            "隋帝舊祠雖寂寞，楚妃清唱亦風流。",
            "可憐別恨無人見，獨背殘陽下寺樓。"
        ],
        "title": "旅舍書懷寄所知二首 二",
        "id": "a01761e1-66ca-440f-ad31-9a610dea9514"
    },
    {
        "author": "羅隱",
        "paragraphs": [
            "半夜秋聲獨斷蓬，百年身事筭成空。",
            "禰生詞賦拋江夏，漢祖精神憶沛中。",
            "未必他時能富貴，只應從此見窮通。",
            "邊禽隴水休相笑，自有滄洲一棹風。"
        ],
        "title": "西京道中",
        "id": "9aa54def-386d-4a9b-81a6-002102127901"
    },
    {
        "author": "羅隱",
        "paragraphs": [
            "每持纖白助君時，霜自無憀雪自疑。",
            "郎若姓何應解傅，女能窺宋不勞施。",
            "妝成麗色唯花妬，落盡啼痕只鏡知。",
            "最好玉京仙署裏，更知秋月照瓊枝。"
        ],
        "title": "粉",
        "id": "f44053ed-a02a-448d-b685-aa934cd36755"
    },
    {
        "author": "羅隱",
        "paragraphs": [
            "葉艇悠揚鶴髪垂，生涯空託一綸絲。",
            "是非不向眼前起，寒暑任從波上移。",
            "風瀁長歌籠月裏，夢和春雨晝眠時。",
            "逍遙此意誰人會，應有青山淥水知。"
        ],
        "title": "贈漁翁",
        "id": "fee650e5-e9fc-410a-8e67-736f0ea4ea07"
    },
    {
        "author": "羅隱",
        "paragraphs": [
            "謾費精神掉五侯，破琴孤劒是身讐。",
            "九衢護闕擬何去，玉壘銅梁空舊遊。",
            "蝴蝶有情牽晚夢，杜鵑無賴伴春愁。",
            "思量不及張公子，經歲池江倚酒樓。"
        ],
        "title": "下第寄張坤",
        "id": "89d752ce-b1ab-413f-a91f-26a04f59c54f"
    },
    {
        "author": "羅隱",
        "paragraphs": [
            "六載辛勤九陌中，却尋歸路五湖東。",
            "名慙桂苑一枝綠，鱠憶松江兩筯紅。",
            "浮世到頭須適性，男兒何必盡成功。",
            "唯慙鮑叔深知我，他日蒲帆百尺風。"
        ],
        "title": "東歸別常修",
        "id": "9db6276d-22da-4c7e-8ebe-4ff07748f1c3"
    },
    {
        "author": "羅隱",
        "paragraphs": [
            "珪玷由來尚可磨，似簧終日復如何。",
            "成名成事皆因慎，亡國亡家只爲多。",
            "須信禍胎生利口，莫將譏思逞懸河。",
            "猩猩鸚鵡無端解，長向人間被網羅。"
        ],
        "title": "言",
        "id": "48bacbae-c4d2-45a0-93e9-b6daa8b51e15"
    },
    {
        "author": "羅隱",
        "paragraphs": [
            "祥煙靄靄拂樓臺，慶積玄元節後來。",
            "已向青陽標四序，便從嵩嶽應三台。",
            "龜銜玉柄增年筭，鶴舞瓊筵獻壽杯。",
            "自顧下儒何以祝，柱天功業濟時才。"
        ],
        "title": "簡令生日",
        "id": "e37b8021-3571-4d44-974d-e0c28b209f0b"
    },
    {
        "author": "羅隱",
        "paragraphs": [
            "凭古城邊眺晚晴，遠村高樹轉分明。",
            "天如鏡面都來靜，地似人心總不平。",
            "雲向嶺頭閑不徹，水流溪裏太忙生。",
            "誰人得及莊居老，免被榮枯寵辱驚。"
        ],
        "title": "晚眺",
        "id": "7ee74800-56eb-4d0b-9644-52094e1dbf50"
    },
    {
        "author": "羅隱",
        "paragraphs": [
            "萬點紅芳血色殷，爲無名字對空山。",
            "多映戲蜨尋香住，少有行人輟櫂攀。",
            "若在侯門看不足，爲生江岸見如閑。",
            "結根必竟輸桃李，長向春城紫陌間。"
        ],
        "title": "野花",
        "id": "7a0d6e69-ee2c-4bdb-97a4-f5673fc378a2"
    },
    {
        "author": "羅隱",
        "paragraphs": [
            "櫪上病驄蹄褭褭，江邊廢宅路迢迢。",
            "自經梅雨長垂耳，乍食菰漿欲折腰。",
            "金絡銜頭光未滅，玉花毛色瘦來焦。",
            "曾聽禁漏驚街鼓，慣踏康莊怕小橋。",
            "夜半雄聲心尚壯，日中高臥尾還搖。",
            "龍媒落地天池遠，何事牽牛在碧霄。"
        ],
        "title": "病驄馬",
        "id": "d5c78173-41c5-4d03-9e37-8cc2b02876ec"
    },
    {
        "author": "羅隱",
        "paragraphs": [
            "晴川倚落暉，極目思依依。",
            "野色寒來淺，人家亂後稀。",
            "久貧身不達，多病意長違。",
            "還有漁舟在，時時夢裏歸。"
        ],
        "title": "狄浦",
        "id": "3d5c30c2-fb5e-41bc-8c8c-0bb1115cf94d"
    },
    {
        "author": "羅隱",
        "paragraphs": [
            "弱冠負文翰，此中聽鹿鳴。",
            "使君延上榻，時輩仰前程。",
            "丹桂竟多故，白雲空有情。",
            "唯餘路旁淚，霑灑向塵纓。"
        ],
        "title": "南康道中",
        "id": "9289c3bc-1558-423d-859f-64da2a242c51"
    },
    {
        "author": "羅隱",
        "paragraphs": [
            "高亭暮色中，往事更誰同。",
            "水謾矜天闊，山應到此窮。",
            "病憐京口酒，老怯海門風。",
            "唯有言堪解，何由見遠公。"
        ],
        "title": "北固亭東望寄默師",
        "id": "b57d4268-2cf1-42f2-b87b-51d921d2176c"
    },
    {
        "author": "羅隱",
        "paragraphs": [
            "樓殿層層佳氣多，開元時節好笙歌。",
            "也知道德勝堯舜，爭奈楊妃解笑何。"
        ],
        "title": "華清宮",
        "id": "d5054aa7-3d44-4983-b847-c33de498ca7e"
    },
    {
        "author": "羅隱",
        "paragraphs": [
            "翦項移秦勢自雄，布衣還是負深功。",
            "寡妻稚女俱堪恨，却把餘杯奠蒯通。"
        ],
        "title": "韓信廟",
        "id": "13487697-62e7-4226-ad1a-ff59455bb4f5"
    },
    {
        "author": "羅隱",
        "paragraphs": [
            "擊柱狂歌慘別顏，百年人事夢魂閒。",
            "李將軍自嘉聲在，不得封侯亦自閑。"
        ],
        "title": "韋公子",
        "id": "bc76e677-8144-4471-95d6-b962c366bbe1"
    },
    {
        "author": "羅隱",
        "paragraphs": [
            "芳草臺邊魂不歸，野煙喬木弄殘暉。",
            "可憐高祖清平業，留與閑人作是非。"
        ],
        "title": "望思臺",
        "id": "358d3aeb-89c8-484c-9d8f-5f07d8e11e02"
    },
    {
        "author": "羅隱",
        "paragraphs": [
            "馬嵬山色翠依依，又見鑾輿幸蜀歸。",
            "泉下阿蠻應有語，這迴休更怨楊妃。"
        ],
        "title": "帝幸蜀",
        "id": "4bdb35d4-c035-4718-a0b9-a370804e514d"
    },
    {
        "author": "羅隱",
        "paragraphs": [
            "把得閑書坐水濱，讀來前事亦酸辛。",
            "莫言麈尾清譚柄，壞却淳風是此人。"
        ],
        "title": "王夷甫",
        "id": "302ca5d4-da71-404f-ab9f-2753300e5133"
    },
    {
        "author": "羅隱",
        "paragraphs": [
            "斜陽澹澹柳陰陰，風褭寒絲映水深。",
            "不要向人誇素白，也知常有羨魚心。"
        ],
        "title": "鷺鷥",
        "id": "7119dbe0-b773-4c90-b4e5-28c155631907"
    },
    {
        "author": "羅隱",
        "paragraphs": [
            "寒燈挑盡見遺塵，試瀝椒漿合有神。",
            "莫恨高皇不終始，滅秦謀項是何人。"
        ],
        "title": "書淮陰侯傳",
        "id": "2dcc2b4b-e4ec-4e10-b990-3b20a87f1e7e"
    },
    {
        "author": "羅隱",
        "paragraphs": [
            "市簫聲咽跡崎嶇，雪恥酬恩此丈夫。",
            "霸主兩亡時亦異，不知魂魄更無歸。"
        ],
        "title": "青山廟",
        "id": "e8863962-9946-497c-891b-647435ebd726"
    },
    {
        "author": "羅隱",
        "paragraphs": [
            "已有清陰逼座隅，愛聲仙客肯過無。",
            "陵遷谷變須高節，莫向人間作大夫。"
        ],
        "title": "小松",
        "id": "cee3fb5b-ae43-47d0-a10c-16aa3320e16a"
    },
    {
        "author": "羅隱",
        "paragraphs": [
            "籬外清陰接藥闌，曉風交戛碧琅玕。",
            "子猷死後知音少，粉節霜筠謾歲寒。"
        ],
        "title": "竹",
        "id": "4db79e1b-aa48-4759-9a2c-1373f63d7c52"
    },
    {
        "author": "羅隱",
        "paragraphs": [
            "西去休言蜀道難，此中危峻已多端。",
            "到頭未會蒼蒼色，爭得禁他兩度謾。"
        ],
        "title": "謾天嶺",
        "id": "079f7f8f-d3a8-4151-95d9-a4064ec5ccc1"
    },
    {
        "author": "羅隱",
        "paragraphs": [
            "物之小兮，迎網而斃。",
            "物之大兮，兼網而逝。",
            "網也者，繩其小而不繩其大。",
            "吾不知爾身之危兮，腹之餒兮。",
            "吁！。"
        ],
        "title": "秋蟲賦",
        "id": "f43ae73e-8db4-4d73-bd16-b4331e2d3b00"
    },
    {
        "author": "羅隱",
        "paragraphs": [
            "頑颸斃芳，吹愁夕長。",
            "屑戍有動，歌離弔夢。",
            "如訴如言，緒引虛寬。",
            "周隙伺榻，繁咽夤緣。",
            "范睡蟬老，冠峨緌好。",
            "不冠不緌，爾奚以悲。",
            "蚊蚋有毒，食人肌肉。",
            "蒼蠅多端，黑白偷安。",
            "爾也出處，物兮莫累。",
            "壞舍啼衰，虛堂泣曙。",
            "勿徇諠譁，鼠豈無牙。",
            "勿學萋菲，垣亦有耳。",
            "危條槁飛，抽恨咿咿。",
            "別帳缸冷，柔魂不定。",
            "美人在何，夜影流波。",
            "與子佇立，裴回思多。"
        ],
        "title": "蟋蟀詩",
        "id": "bf25390e-0c8b-4ccf-996c-3a8a5c4fe4f7"
    },
    {
        "author": "羅隱",
        "paragraphs": [
            "相歡雖則不多時，相別那能不歛眉。",
            "蜀客賦高君解愛，楚宮腰細我還知。",
            "百年恩愛無終始，萬里因緣有夢思。",
            "腸斷門前舊行處，不堪全屬五陵兒。"
        ],
        "title": "西川與蔡十九同別子超",
        "id": "4cffa133-1dd0-411b-9529-7953920c1aa0"
    },
    {
        "author": "羅隱",
        "paragraphs": [
            "縠江東下幾多程，每泊孤舟即有情。",
            "山色已隨遊子遠，水紋猶認主人清。",
            "恩如海岳何時報，恨似煙花觸處生。",
            "百尺風帆兩行淚，不堪迴首望崢嶸。"
        ],
        "title": "龍泉東下却寄孫員外",
        "id": "43580422-ead9-4e06-b4aa-e881b4965287"
    },
    {
        "author": "羅隱",
        "paragraphs": [
            "豔多煙重欲開難，紅蘂當心一抹檀。",
            "公子醉歸燈下見，美人朝插鏡中看。",
            "當庭始覺春風貴，帶雨方知國色寒。",
            "日晚更將何所似，太真無力凭闌干。"
        ],
        "title": "牡丹",
        "id": "40f33b24-11f8-4b3b-a125-809932e9101f"
    },
    {
        "author": "羅隱",
        "paragraphs": [
            "下壓重泉上千仞，香雲結夢西風緊。",
            "縱有精靈得往來，狖軛鼯軒亦顛隕。",
            "嵐光雙雙雷隱隱，愁爲衣裳恨爲鬢。",
            "暮灑朝行何所之，江邊日月情無盡。",
            "珠零冷露丹墮楓，細腰長臉愁滿宮。",
            "人生對面猶異同，況在千巖萬壑中。"
        ],
        "title": "巫山高",
        "id": "067ad4c1-e52d-4048-9eae-9b27c33a6c4b"
    },
    {
        "author": "羅隱",
        "paragraphs": [
            "江煙濕雨蛟綃軟，漠漠小山眉黛淺。",
            "水國多愁又有情，夜槽壓酒銀船滿。",
            "細絲搖柳凝曉空，吳王臺榭春夢中。",
            "鴛鴦鸂鶒喚不起，平鋪綠水眠東風。",
            "西陵路邊月悄悄，油碧輕車蘇小小。"
        ],
        "title": "江南行",
        "id": "042d20d8-077a-4692-891b-8e236e32fce0"
    },
    {
        "author": "羅隱",
        "paragraphs": [
            "雀入官倉中，所食能損幾。",
            "所恨往復頻，官倉乃害爾。",
            "魚網不在天，鳥網不張水。",
            "飲啄要自然，何必空城裏。"
        ],
        "title": "空城雀",
        "id": "cc86bce2-f842-4643-9372-3e4e82c31add"
    },
    {
        "author": "羅隱",
        "paragraphs": [
            "細蕚慢逐風，暖香閑破鼻。",
            "青帝固有心，時時漏天意。",
            "去年高枝猶墮地，今年低枝已顦顇。",
            "吾所以見造化之權，變通之理。",
            "春夏作頭，秋冬爲尾。",
            "循環反覆無終已，人生長短同一軌。",
            "若使威可以制，力可以止。",
            "則秦皇不肯斂手下沙丘，孟賁不合低頭入蒿里。",
            "伊人強猛猶如此，顧我勞生何足恃。",
            "但顧我開素袍，傾綠蟻。",
            "陶陶兀兀大醉於清宵白晝間，任他上是天，下是地。"
        ],
        "title": "芳樹",
        "id": "d3589d6f-b2ff-452a-a1eb-3ab22ea94a59"
    },
    {
        "author": "羅隱",
        "paragraphs": [
            "寒雨蕭蕭落井梧，夜深何處怨啼烏？不知一盞臨邛酒，救得相如渴病無。"
        ],
        "title": "聽琴",
        "id": "885da9f9-7098-4858-8130-75764fd2797b"
    },
    {
        "author": "羅隱",
        "paragraphs": [
            "湘水春浮岸，淮燈夜滿橋。",
            "六年悲梗斷，兩地各萍漂。",
            "刀筆依三事，篇章奏珥貂。",
            "跡卑甘汩沒，名散稱逍遙。",
            "好寺松爲徑，空江桂作橈。",
            "野香花伴落，缸暖酒和燒。",
            "晉沼尋遊鳳，秦冠竟歎鴞。",
            "骨凡雞犬薄，魂斷蕙蘭招。",
            "悵望添燕琯，蹉跎厭魯瓢。",
            "敗桐方委爨，冤匣正沖霄。",
            "戰代安釐國，封崇孝景朝。",
            "千年非有限，一醉解無聊。",
            "漏永燈花暗，爐紅雪片銷。",
            "久遊家共遠，相對鬢俱凋。",
            "運命從難合，光陰奈不饒。",
            "到頭蓑笠契，兩信釣魚潮。"
        ],
        "title": "大梁見喬詡",
        "id": "34540fe9-9378-4280-8146-b0e9d421e07a"
    },
    {
        "author": "羅隱",
        "paragraphs": [
            "寄蹇渾成跡，經年滯杜南。",
            "價輕猶有二，足刖已過三。",
            "雞肋曹公忿，猪肝仲叔慙。",
            "會應謀避地，依約近禪菴。"
        ],
        "title": "寄洪正師",
        "id": "0a9a8b2f-3cef-4df4-8767-0df44bf64429"
    },
    {
        "author": "羅隱",
        "paragraphs": [
            "簾下嚴君卜，窗間少室峰。",
            "攝生門已盡，混跡世猶逢。",
            "山藪師王烈，簪纓友戴顒。",
            "魚跳介象鱠，飯吐葛玄蜂。",
            "紫飽垂新椹，黃輕墮小松。",
            "塵埃金谷路，樓閣上陽鐘。",
            "野耗鳶肩寄，仙書鳥爪封。",
            "支牀龜縱老，取箭鶴何慵。",
            "別久曾牽念，閑來肯壓重。",
            "尚餘青竹在，試爲剪成龍。"
        ],
        "title": "聖真觀劉真師院十韻",
        "id": "58d3b5b9-212f-48be-9cbf-f9724e6be9bc"
    },
    {
        "author": "羅隱",
        "paragraphs": [
            "欲芟荆棘種交棃，指畫城中日恐遲。",
            "安得紫青磨鏡石，與君閑處看榮衰。"
        ],
        "title": "寄聶尊師",
        "id": "30f9cafd-f1ee-466f-9983-d651fbe44ac3"
    },
    {
        "author": "羅隱",
        "paragraphs": [
            "根盤蛟蜃路藤蘿，四面無塵輟棹過。",
            "得似吾師始惆悵，眼前終日有風波。"
        ],
        "title": "金山僧院",
        "id": "ca2ecd97-8029-4a50-ba71-07d6a3509658"
    },
    {
        "author": "羅隱",
        "paragraphs": [
            "舊遊雖一夢，別緒忽千般。",
            "敗草湯陵晚，衰槐楚寺寒。",
            "數奇常自愧，時薄欲何干。",
            "猶賴君相勉，慇懃貢禹冠。"
        ],
        "title": "酬高崇節",
        "id": "26848a50-5cfa-42a5-ab77-82e90d4d8262"
    },
    {
        "author": "羅隱",
        "paragraphs": [
            "羣盜方爲梗，分符奏未寧。",
            "黃巾攻郡邑，白梃掠生靈。",
            "塵土周畿暗，瘡痍汝水腥。",
            "一兇雖剪滅，數縣尚凋零。",
            "理必資寬猛，謀須藉典刑。",
            "與能纔物論，慎選忽天庭。",
            "官品尊臺秩，山河擁福星。",
            "虎知應去境，牛在肯全形。",
            "舊政窮人瘼，新銜展武經。",
            "關防秋草白，城壁晚峰青。",
            "破膽期來復，迷魂想待醒。",
            "魯山行縣後，聊爲奠惟馨。"
        ],
        "title": "送汝州李中丞十二韻",
        "id": "cc6f537b-504b-4eda-b491-cb902117583a"
    },
    {
        "author": "羅隱",
        "paragraphs": [
            "吹臺高倚圃田東，此去軺車事不同。",
            "珠履舊參蕭相國，綵衣今佐晉司空。",
            "醉離淮甸寒星下，吟指梁園密雪中。",
            "到彼的知宣室語，幾時徵拜黑頭公。"
        ],
        "title": "淮南送節度盧端公將命之汴州端公常爲汴州相公從事",
        "id": "bad1e4c7-e8dd-48cd-9246-a008d173b2b9"
    },
    {
        "author": "羅隱",
        "paragraphs": [
            "綿綿隄草拂征輪，龍虎俱辭楚水濱。",
            "只是勝之爲御史，不知梅福是仙人。",
            "地推八米源流盛，才笑三張事業貧。",
            "一種西歸一般達，柏臺霜冷夏城春。"
        ],
        "title": "送盧端公歸臺盧校書之夏縣",
        "id": "b4b2c1d1-e85e-47ac-8e23-43b780a1e7cf"
    },
    {
        "author": "羅隱",
        "paragraphs": [
            "聖朝綸閣最延才，須牧生民始入來。",
            "鳳藻已期他日用，隼旟應是隔年迴。",
            "旗飄峴首嵐光重，酒奠湘江杜魄哀。",
            "腸斷秦原二三月，好花全爲使君開。"
        ],
        "title": "送朗州張員外",
        "id": "3c4d816f-818e-4209-a74b-ef9f90855b00"
    },
    {
        "author": "羅隱",
        "paragraphs": [
            "始從豸角曳長裾，又吐雞香奏玉除。",
            "隋邸舊僚推謝掾，漢廷高議得相如。",
            "貴分赤筆升蘭署，榮著緋衣從板輿。",
            "遙想到時秋欲盡，禁城涼冷露槐疎。"
        ],
        "title": "淮南送工部盧員外赴闕",
        "id": "5eb99ee8-7f00-4972-bd75-c473daccf06b"
    },
    {
        "author": "羅隱",
        "paragraphs": [
            "中朝品秩重文章，雙筆依前賜望郎。",
            "五夜星辰歸帝座，半年樽俎奉梁王。",
            "南都水煖蓮分影，北極天寒雁著行。",
            "不必戀恩多感激，過淮應合見徵黃。"
        ],
        "title": "淮南送司勳李郎中赴闕",
        "id": "427d96ec-b5a2-4e87-9ec8-e34d63c4bde6"
    },
    {
        "author": "羅隱",
        "paragraphs": [
            "幕下留連兩月強，爐邊侍史舊焚香。",
            "不關雨露偏垂意，自是鴛鸞合著行。",
            "三署履聲通建禮，九霄星彩映明光。",
            "少瑜鏤管丘遲錦，從此西垣使鳳凰。"
        ],
        "title": "送陸郎中赴闕",
        "id": "2f46eaf0-0fc6-4ed3-88a6-9300674f4018"
    },
    {
        "author": "羅隱",
        "paragraphs": [
            "離驂莫惜暫逡巡，君向池陽我入秦。",
            "歲月易拋非曩日，酒桮難得是同人。",
            "路經隋苑橋燈夜，江轉臺城岸草春。",
            "此處故交誰見問，爲言霜鬢壓風塵。"
        ],
        "title": "途中送人東遊有寄",
        "id": "93efeb8f-09d7-493c-b02d-2fffa90bdbcc"
    },
    {
        "author": "羅隱",
        "paragraphs": [
            "縣前水色細鱗鱗，一爲夫君弔水濱。",
            "漫把文章矜後代，可知榮貴是他人。",
            "鶯偷舊韻還成曲，草賴餘吟盡解春。",
            "我亦有心無處說，等閑停棹似迷津。"
        ],
        "title": "過廢江寧縣",
        "id": "82f13e09-e6e1-4b12-9961-56b4277c84c4"
    },
    {
        "author": "羅隱",
        "paragraphs": [
            "光景漂如水，生涯轉似萍。",
            "雁門窮朔路，牛斗故鄉星。",
            "句盡人誰切，歌終淚自零。"
        ],
        "title": "邊夜",
        "id": "a6ec0d0b-9377-4502-a81a-c297be4ffe08"
    },
    {
        "author": "羅隱",
        "paragraphs": [
            "前輩倏云歿，媿君曾比方。",
            "格卑雖不稱，言重亦難忘。",
            "諫草猶青瑣，悲風已白楊。",
            "只應移理窟，泉下對真長。"
        ],
        "title": "哭張博士太常",
        "id": "73c531f4-075b-4cce-a110-1d4af4837f75"
    },
    {
        "author": "羅隱",
        "paragraphs": [
            "一陣孤軍不復迴，更無分別只荒堆。",
            "莫言賦分須如此，曾作文皇赤子來。"
        ],
        "title": "淮口軍葬",
        "id": "8eb2ebff-196f-4916-ab7e-ce273a1cdc2d"
    },
    {
        "author": "羅隱",
        "paragraphs": [
            "戰國蒼茫難重尋，此中踪跡想知音。",
            "強停別騎山花曉，欲弔遺魂野草深。",
            "浮世近來輕駿骨，高臺何處有黃金？",
            "思量郭隗平生事，不殉昭王是負心。"
        ],
        "title": "燕昭王墓",
        "id": "59f51467-08d8-4ccb-ad66-a9b137ce667f"
    },
    {
        "author": "羅隱",
        "paragraphs": [
            "玉樹歌聲澤國春，纍纍輜重憶亡陳。",
            "垂衣端拱渾閑事，忍把江山乞與人。"
        ],
        "title": "江南",
        "id": "0718070a-79f8-422f-b0ea-1b8cdeeffbb7"
    },
    {
        "author": "羅隱",
        "paragraphs": [
            "廢宮荒苑莫閑愁，成敗終須要徹頭。",
            "一種風流一種死，朝歌爭得似揚州。"
        ],
        "title": "江北",
        "id": "dab288a3-ee47-4a46-8b51-49d4bbb7a512"
    },
    {
        "author": "羅隱",
        "paragraphs": [
            "關城樹色齊，往事未全迷。",
            "塞路真人氣，封門壯土泥。",
            "草濃延蝶舞，花密教鶯啼。",
            "若以鳴爲德，鸞皇不及雞。"
        ],
        "title": "早登新安縣樓",
        "id": "e670d591-68cb-4dd0-bb77-ba8da3019155"
    },
    {
        "author": "羅隱",
        "paragraphs": [
            "楚水蕭蕭多病身，強凭危檻送殘春。",
            "高城自有陵兼谷，流水那知越與秦。",
            "岸下藤蘿陰作怪，橋邊蛟蜃夜欺人。",
            "琵琶洲遠江村闊，迴首征途淚滿巾。"
        ],
        "title": "干越亭",
        "id": "a605cbe4-ca13-45fd-8159-7b533cdf5d21"
    },
    {
        "author": "羅隱",
        "paragraphs": [
            "搏擊路終迷，南園且灌畦。",
            "敢言逃俗態，自是樂幽棲。",
            "葉長春松闊，科圓早薤齊。",
            "雨霑虛檻冷，雪壓遠山低。",
            "竹好還成徑，桃夭亦有蹊。",
            "小窗奔野馬，閑甕養醯雞。",
            "水石心逾切，煙霄分已暌。",
            "病憐王猛畚，愚笑隗囂泥。",
            "澤國潮平岸，江村柳覆堤。",
            "到頭乘興是，誰手好提攜。"
        ],
        "title": "南園題",
        "id": "762dfcac-43d0-4cf0-b868-484c053623f6"
    },
    {
        "author": "羅隱",
        "paragraphs": [
            "長途酒醒臘春寒，嫩蘂香英撲馬鞍。",
            "不上壽陽公主面，憐君開得却無端。"
        ],
        "title": "人日新安道中見梅花",
        "id": "503cd816-6f8b-4371-b0d8-06236e2d5a5e"
    },
    {
        "author": "羅隱",
        "paragraphs": [
            "高挂風瓢濯漢濱，土階三尺愧清塵。",
            "可憐比屋堪封日，若到人間是衆人。"
        ],
        "title": "許由廟",
        "id": "b42fead9-4e26-4ccc-a874-7147b82fdebb"
    },
    {
        "author": "羅隱",
        "paragraphs": [
            "近甸蒙塵日，南梁反正年。",
            "飄流茂陵椀，零落太官椽。",
            "建纛非降楚，披圖異錄燕。",
            "堪嗟侍中血，不及御衣前。"
        ],
        "title": "題段太尉廟",
        "id": "cca3dc32-2bb1-490a-ad00-87392746a58f"
    },
    {
        "author": "羅隱",
        "paragraphs": [
            "劉表荒碑斷水濱，廟前幽草閉殘春。",
            "已將怨淚流斑竹，又感悲風入白蘋。",
            "八族未來誰北拱，四兇猶在莫南巡。",
            "九峰相似堪疑處，望見蒼梧不見人。"
        ],
        "title": "湘妃廟",
        "id": "42fb4b55-ff70-47e7-b16d-6a783f01ed66"
    },
    {
        "author": "羅隱",
        "paragraphs": [
            "穆滿當年物外程，電腰風脚一何輕。",
            "如今縱有驊騮在，不得長鞭不肯行。"
        ],
        "title": "八駿圖",
        "id": "d7bdd4f4-fd6a-45d4-8fdb-5ae21cb3097b"
    },
    {
        "author": "羅隱",
        "paragraphs": [
            "昨日芳豔濃，開尊幾同醉。",
            "今朝風雨惡，惆悵人生事。",
            "南威病不起，西子老兼至。",
            "向晚寂無人，相偎墮紅淚。"
        ],
        "title": "庭花",
        "id": "c34af532-0492-452a-bd0a-22cff9b13212"
    },
    {
        "author": "羅隱",
        "paragraphs": [
            "遼水華亭舊所聞，病中毛羽最憐君。",
            "稻粱且足身兼健，何必青雲與白雲。"
        ],
        "title": "病中題主人庭鶴",
        "id": "5a3a8df0-23dc-4c1e-acfc-67144119c682"
    },
    {
        "author": "羅隱",
        "paragraphs": [
            "天地工夫一不遺，與君聲調借君緌。",
            "風棲露飽今如此，應忘當年滓濁時。"
        ],
        "title": "蟬",
        "id": "05ed6c66-7717-4ae4-992e-4d924d4445e6"
    },
    {
        "author": "羅隱",
        "paragraphs": [
            "平泉上相東征日，曾爲陽陶歌觱篥。",
            "烏江太守會稽侯，相次三篇皆俊逸。",
            "橋山殯葬衣冠後，金印蒼黃南去疾。",
            "龍樓冷落夏口寒，從此風流爲廢物。",
            "人間至藝難得主，懷抱差池恨星律。",
            "邗溝僕射戎政閑，試渡瓜洲吐伊鬱。",
            "西風九月草樹秋，萬喧沈寂登高樓。",
            "左篁揭指徵羽吼，煬帝起坐淮王愁。",
            "高飄咽滅出滯氣，下感知己時橫流。",
            "穿空激遠不可遏，髣髴似向伊水頭。",
            "伊水林泉今已矣，因取遺編認前事。",
            "武宗皇帝御宇時，四海恬然知所自。",
            "掃除桀黠似提箒，制壓羣豪若穿鼻。",
            "九鼎調和各有門，謝安空儉真兒戲。",
            "功高近代竟誰知，藝小似君猶不棄。",
            "勿惜喑嗚更一吹，與君共下難逢淚。"
        ],
        "title": "薛陽陶觱篥歌",
        "id": "6bb18e69-a6ba-4654-8e85-6c2eb8278a26"
    },
    {
        "author": "羅隱",
        "paragraphs": [
            "正月十一日書札，五月十六日到來。",
            "柳吟秦望咫尺地，鯉魚何處閑裴回？",
            "故人情意未疎索，次第序述眉眼開。",
            "上言二年隔煙水，下有數幅真瓊瑰。",
            "行吟坐讀口不倦，瀑泉激射琅玕摧。",
            "壁池蘭蕙日已老，村酒蘸甲時幾桮。",
            "鶴齡鴻算不復見，雨後蓑笠空莓苔。",
            "自從黃寇擾中土，人心波蕩猶未迴。",
            "道殷合眼拜九列，張濬掉舌升三台。",
            "朝廷濟濟百揆序，寧將對面容姦回。",
            "禍生有基妖有漸，翠華西幸蒙塵埃。",
            "三川梗塞兩河閉，大明宮殿生蒿萊。",
            "懦夫早歲不量力，策蹇仰北高崔嵬。",
            "千門萬戶扃鎖密，良匠不肯雕散材。",
            "君今得意尚如此，況我麋鹿悠悠哉。",
            "榮衰貴賤目所睹，莫嫌頭白黃金臺。"
        ],
        "title": "酬丘光庭",
        "id": "656ca402-52dd-4131-8a96-5b768d0f856f"
    },
    {
        "author": "羅隱",
        "paragraphs": [
            "漢代簪纓盛，梁園雉堞雄。",
            "物情須重德，時論在明公。",
            "族大踰開魏，高神本降嵩。",
            "世家惟蹇諤，官業即清通。",
            "翰苑論思外，綸闈嘯傲中。",
            "健豪驚綵鳳，高步出冥鴻。",
            "履歷雖吾道，行藏必聖聰。",
            "絳霄無繫滯，浙水忽西東。",
            "庾監高樓月，袁郎滿扇風。",
            "四年將故事，兩地有全功。",
            "去去才須展，行行道益隆。",
            "避權辭憲署，仗節出南宮。",
            "雁影相承接，龍圖共始終。",
            "自然須作礪，不必恨臨戎。",
            "幕下蓮花盛，竿頭㺗佩紅。",
            "騎兒逢郭伋，戰士得文翁。",
            "人地應無比，簞瓢奈屢空。",
            "因思一枝桂，已作斷根蓬。",
            "往事應歸捷，勞歌且責躬。",
            "殷勤信陵館，今日自途窮。"
        ],
        "title": "投宣武鄭尚書二十韻",
        "id": "25df70d9-524a-44bd-a037-c7b50e7e27f1"
    },
    {
        "author": "羅隱",
        "paragraphs": [
            "越嶺千峰秀，淮流一派長。",
            "暫憑開物手，來展濟時方。",
            "舊跡蘭亭在，高風桂樹香。",
            "地清無等級，天闊任徊翔。",
            "麈尾談何勝，螭頭筆更狂。",
            "直曾批鳳詔，高已冠鵷行。",
            "嘯傲辭民部，雍容出帝鄉。",
            "趙堯推印綬，句踐與封疆。",
            "水占仙人吹，城留御史牀。",
            "嘉賓鄒潤甫，百姓賀知章。",
            "席煖飛鸚鵡，塵輕駐驌驦。",
            "夜歌珠斷續，晴舞雪悠揚。",
            "化向棠陰布，春隨棣萼芳。",
            "盛名韜不得，雄略晦彌彰。",
            "自愧三冬學，來窺數仞牆。",
            "感深惟刻骨，時去欲霑裳。",
            "想望魚燒尾，咨嗟鼠嚙腸。",
            "可能因蹇拙，便合老滄浪。",
            "題柱心猶壯，移山志不忘。",
            "深慚百般病，今日問醫王。"
        ],
        "title": "投浙東王大夫二十韻",
        "id": "93fd4881-1591-40c0-aa9c-1fe53cf28348"
    },
    {
        "author": "羅隱",
        "paragraphs": [
            "金庭養真地，珠篆會稽官。",
            "境勝堪長往，時危喜暫安。",
            "洞連滄海闊，山擁赤城寒。",
            "他日拋塵土，因君擬煉丹。"
        ],
        "title": "寄剡縣主簿",
        "id": "43dff396-d559-4a13-aebc-6c3a49106ebb"
    },
    {
        "author": "羅隱",
        "paragraphs": [
            "風簾淅淅漏燈痕，一半秋光此夕分。",
            "天爲素娥孀怨苦，併教西北起浮雲。"
        ],
        "title": "中秋不見月",
        "id": "ee5e99d4-99ce-48c2-8c40-7cac55b41eed"
    },
    {
        "author": "羅隱",
        "paragraphs": [
            "崑崙水色九般流，飲即神仙憩即休。",
            "敢恨守株曾失意，始知緣木更難求。",
            "鴒原謾欲均餘力，鶴髪那堪問舊遊。",
            "遙望北辰當上國，羨君歸掉五諸侯。"
        ],
        "title": "答宗人衮",
        "id": "b1ee057f-f8c1-42b8-9b93-76fb0ce0b3b7"
    },
    {
        "author": "羅隱",
        "paragraphs": [
            "雨灑江聲風又吹，扁舟正與睡相宜。",
            "無端戍鼓催前去，別却青山向曉時。"
        ],
        "title": "早行",
        "id": "abd590ad-4fe8-4649-900a-29ca58ac224c"
    },
    {
        "author": "羅隱",
        "paragraphs": [
            "雖被風霜競欲催，皎然顏色不低摧。",
            "已疑素手能粧出，又似金錢未染來。",
            "香散自宜飄淥酒，葉交仍得蔭香苔。",
            "尋思閉戶中宵見，應認寒窗雪一堆。"
        ],
        "title": "詠白菊",
        "id": "9a8a2c14-79aa-4b70-b64f-1bffc3da08bc"
    },
    {
        "author": "羅隱",
        "paragraphs": [
            "解纜隨江流，晚泊古淮岸。",
            "歸雲送春和，繁星麗雲漢。",
            "春深胡雁飛，人喧水禽散。",
            "仰君邈難親，沈思夜將旦。"
        ],
        "title": "晚泊宿松",
        "id": "06268909-4216-483a-9eda-7e8fa0f7a603"
    }
]