[
    {
        "author": "范成大",
        "paragraphs": [
            "八环流韵宝枝鸣，古铁无花紫翠明。",
            "莫遣闲人容易振，泉飞石落鬼寰惊。"
        ],
        "title": "铁锡",
        "id": "e7861f97-7e3e-44d2-9c94-f075852194f6"
    },
    {
        "author": "范成大",
        "paragraphs": [
            "石门关外古亭基，树老藤枯野径微。",
            "放鹤道人今不见，故应人与鹤俱飞。"
        ],
        "title": "放鹤亭",
        "id": "78ea606b-491a-4dbe-b111-aebf5c476f39"
    },
    {
        "author": "范成大",
        "paragraphs": [
            "跨马凌空亦快哉，龙腰鹤背谩徘徊。",
            "游人欲识仙踪处，但觅苍崖白塔来。"
        ],
        "title": "马迹石",
        "id": "7cab8d30-fc6f-4d10-950b-a01aba7d8943"
    },
    {
        "author": "范成大",
        "paragraphs": [
            "庄严福地守灵仙，不为人闲计子钱。",
            "一掬斓斒光照眼，路傍馋隶枉流涎。"
        ],
        "title": "金沙",
        "id": "76e45e3f-df50-4a3d-99a6-2b3112d60973"
    },
    {
        "author": "范成大",
        "paragraphs": [
            "孝龙分职隶湘西，天许宁亲岁一归。",
            "风雹春春损桃李，山中寒食尚冬衣。"
        ],
        "title": "龙母庙",
        "id": "88769a8b-028e-41b4-8893-b67013fc5ce8"
    },
    {
        "author": "范成大",
        "paragraphs": [
            "古木参天护碧池，青钱弱叶战涟漪。",
            "匆匆游子匆匆去，不见风清月冷时。"
        ],
        "title": "白莲堂",
        "id": "c1eea762-1737-4e8c-983a-c781ecbc9dd7"
    },
    {
        "author": "范成大",
        "paragraphs": [
            "银须玉璞紫金精，犯难穷探亦有名。",
            "白垩区区土同价，吴侬无事亦轻生。"
        ],
        "title": "白善坑",
        "id": "cd86098a-a032-4571-bb94-44bbe57526ec"
    },
    {
        "author": "范成大",
        "paragraphs": [
            "新堂燕雀喜，竹篱挂藤萝。",
            "崩奔风涛里，得此巢龟荷。",
            "西山效爽气，南浦供清波。",
            "会心不在远，容膝何须多。",
            "先生淮海俊，踏地尝兵戈。",
            "飘飘万里道，芒鞵厌关河。",
            "风吹落下邑，楚语成吴歌。",
            "岂不有故国，荒垣鞠秋莎。",
            "无庸说当归，到处皆南柯。",
            "卜迁不我遐，一水明青罗。",
            "闭户长独佳，奈客剥啄何。",
            "会令苍苔石，屐齿如蜂窠。"
        ],
        "title": "贺乐丈先生南郭新居",
        "id": "0ffe196f-3d84-4dd6-980c-28f92f7a27de"
    },
    {
        "author": "范成大",
        "paragraphs": [
            "海山之湫龙所宫，溅瀑下赴声琤琮。",
            "碧矑大士何许主，爱此匹练飞冥蒙。",
            "偶然宴坐百千劫，神力悲愿俱无穷。",
            "向来火云挟日走，沙煎日烂千山童。",
            "陆浑风高煽热属，泾川草肥闲雨工。",
            "万口嗷嗷叫此士，炉燎未吐诚先通。",
            "暮尘卷地羊角暗，朝霞横天鱼尾红。",
            "商羊摩霄鸢起舞，居然一澍歌年丰。",
            "人言佛陀入三昧，断取世界如旋蓬。",
            "指麾释梵骏奔走，况尔风伯并雷公。",
            "风骚老将亦赞喜，笔阵独扫诗坛空。",
            "嗟余啸咏不释手，一曲何啻歌三终。"
        ],
        "title": "岁旱邑人祷第五罗汉得雨乐先生有诗次韵",
        "id": "19f8e4ba-8cc0-4a30-b8bc-93e13a6c6ee3"
    },
    {
        "author": "范成大",
        "paragraphs": [
            "愚士繁俗如囚奴，至人遗形与化俱。",
            "纷纭觉梦不可辨，蘧蘧栩栩知谁欤。",
            "百年如泡亦如电，刚欲铸铁充门枢。",
            "列仙之臞堕山泽，一席三椽良有余。",
            "平生嵚巇百战勇，顿挫久已归夷途。",
            "光芒无用入诗句，青天白日轰雷车。",
            "松煤茧纸妙挥扫，芸香锦囊深贮储。",
            "紫露双瓶春夜醉，黄云一棱秋田租。",
            "谁能抟扶北溟海，政尔归卧南阳庐。",
            "鸿飞冥冥隔云雨，弋人可慕不可呼。"
        ],
        "title": "次韵时叙赋乐先生新居",
        "id": "e31ec8c8-4b93-4d41-9d07-68b992a37013"
    },
    {
        "author": "范成大",
        "paragraphs": [
            "似雾如烟夜气浮，鹤鸣惊睡起搔头。",
            "含风竹影淡留月，着雨蛩声深怨秋。",
            "万事心空痴已惯，百骸岁晚病相投。",
            "便当采药西山去，脚力蹒跚怕远游。"
        ],
        "title": "病中夜坐呈致远",
        "id": "6c2bf5bb-e958-47b1-b3b4-ee3d537c91e6"
    },
    {
        "author": "范成大",
        "paragraphs": [
            "卷却丝纶扬却竿，莫随鱼鳖弄腥涎。",
            "须知别有垂钩处，枯海无风浪拍天。"
        ],
        "title": "戏题药裹",
        "id": "6ffb2040-eadb-4619-9169-e1e56fe0b294"
    },
    {
        "author": "范成大",
        "paragraphs": [
            "竹舆伊轧走长街，掠面风清醉梦回。",
            "曲巷无声门户闭，一灯犹照酒垆开。"
        ],
        "title": "夜归",
        "id": "1ccb89f5-4655-4300-a801-15b84aa1dea7"
    },
    {
        "author": "范成大",
        "paragraphs": [
            "呼唤携锄至，安排筑圃忙。",
            "儿童眠落叶，鸟雀噪斜阳。",
            "烟火村声远，林菁野气香。",
            "乐哉今岁事，天末稻云黄。"
        ],
        "title": "田舍",
        "id": "e0bff0bf-14d0-43d7-b46d-6815e215d976"
    },
    {
        "author": "范成大",
        "paragraphs": [
            "照丛菊靥万黄金，欹架薇条半绿阴。",
            "逋客已随丹凤诏，但余花草怨秋深。"
        ],
        "title": "戏题致远书房",
        "id": "134f766f-d459-4d30-bc5a-e9e5d587c03f"
    },
    {
        "author": "范成大",
        "paragraphs": [
            "青堆溪上水平堤，绛瓦参差半掩扉。",
            "我与圣公俱客寓，人传帝子尚灵威。",
            "胜缘龃龉三重障，志士辛勤十载归。",
            "花木禅房都不见，但余蝙蝠昼羣飞。"
        ],
        "title": "乌戍密印寺",
        "id": "a2b2147c-0a82-4373-acc1-926b4f342dd7"
    },
    {
        "author": "范成大",
        "paragraphs": [
            "溪上清风柳万重，绿烟无路月朦胧。",
            "船头忽逐回塘转，一水迢迢却向东。"
        ],
        "title": "月夜泛舟新塘",
        "id": "89231544-6d72-4977-ab75-1312cb4d6490"
    },
    {
        "author": "范成大",
        "paragraphs": [
            "毂击肩摩锦绣堆，朝声汹汹暮声催。",
            "忽然忆起长桥路，天镜无边白鸟回。"
        ],
        "title": "客舍",
        "id": "c864d434-d279-4ac8-9710-a30839cf0158"
    },
    {
        "author": "范成大",
        "paragraphs": [
            "村巷秋舂远，禅房夕磬深。",
            "饥蚊常绕鬓，暗鼠忽鸣琴。",
            "薄薄寒相中，棱棱瘦不禁。",
            "时成洛下咏，却似越人吟。"
        ],
        "title": "病中夜坐",
        "id": "f16b321b-10b5-4549-8480-43e97c501fc4"
    },
    {
        "author": "范成大",
        "paragraphs": [
            "秋芸有春绿，疎篱照孤芳。",
            "清霜早晚至，何草能不黄。",
            "宁当念衰落，政尔事容光。",
            "及时且自好，来日殊未量。"
        ],
        "title": "秋芸有春绿",
        "id": "56eccca5-5e5c-4472-be66-6fd2030293a8"
    },
    {
        "author": "范成大",
        "paragraphs": [
            "牙樯罨画橹，摇漾三湘浦。",
            "佳人翔绿裾，含颦为谁舞。",
            "拳拳新荷叶，愁绝烟水暮。",
            "风云忽飘荡，隠约闻箫鼓。"
        ],
        "title": "三湘怨",
        "id": "30d97acf-1da3-414d-8d39-00eabcc3aaba"
    },
    {
        "author": "范成大",
        "paragraphs": [
            "岁寒人墐户，霜重独登舟。",
            "弱橹摇孤梦，疎篷盖百忧。",
            "但吟今不乐，岂计几宜休。",
            "惭愧沙湖月，年年照薄游。"
        ],
        "title": "夜发昆山",
        "id": "04ad879d-1c01-4176-8bf1-c9f3562d48a1"
    },
    {
        "author": "范成大",
        "paragraphs": [
            "竹响风成阵，窗明雪已花。",
            "柴扉吟冻犬，纸瓦啄饥鸦。",
            "宿酒欺寒力，新诗管岁华。",
            "日高犹拥被，蓐食愧邻家。"
        ],
        "title": "十一月十二日枕上晓作",
        "id": "3ee2fc3e-e07d-497b-993e-8a04c5831229"
    },
    {
        "author": "范成大",
        "paragraphs": [
            "夜月流瑶圃，春风满玉都。",
            "篱疎先剥落，树密正模糊。",
            "乱点横烟鴈，惊啼失木乌。",
            "醉魂方浩荡，风袖不支梧。"
        ],
        "title": "南楼望雪",
        "id": "2557b3ae-eb5d-448e-bc3e-7404f60b9e34"
    },
    {
        "author": "范成大",
        "paragraphs": [
            "运斗寅杓转，周天日御回。",
            "夜从冬後短，春逐雨中来。",
            "鬓绿看看雪，心丹念念灰。",
            "有怀怜断鴈，无思惜疎梅。",
            "絮厚眼生缬，蔬寒肠转雷。",
            "烛花红琐碎，香雾碧徘徊。",
            "昨梦书三箧，平生酒一杯。",
            "床头新历日，衣上旧尘埃。",
            "摇落何堪柳，纷纭各梦槐。",
            "隙光能几许，世事剧悠哉。",
            "岐路东西变，羲娥日夜催。",
            "头颅元自觉，怀抱故应开。",
            "踊跃金何意，青黄木自灾。",
            "身谋同斥鷃，政尔愿蒿莱。"
        ],
        "title": "除夜书怀",
        "id": "55566664-a45a-4dcf-8c42-15127fb0624a"
    },
    {
        "author": "范成大",
        "paragraphs": [
            "莫问前程事，漂然海上舟。",
            "命乖逢鬼国，缘合遇蓬丘。",
            "毕竟非身计，俱成错路头。",
            "故乡随脚是，流浪不知休。"
        ],
        "title": "戏答澹庵小偈",
        "id": "16786fae-8cde-448a-8833-a2d6f7128c65"
    },
    {
        "author": "范成大",
        "paragraphs": [
            "出处由人不系天，痴儿富贵更求仙。",
            "东家就食西家宿，世事何缘得两全。"
        ],
        "title": "偶书",
        "id": "96aa4748-a2a4-49a8-a3ed-8aa020436912"
    },
    {
        "author": "范成大",
        "paragraphs": [
            "堂下心如铁，庵中语似雷。",
            "有人参此语，三个一坑埋。"
        ],
        "title": "题立雪图",
        "id": "020bca9b-8767-4e30-82f2-e2edb0d10686"
    },
    {
        "author": "范成大",
        "paragraphs": [
            "谁言万事转头空，未转头时亦梦中。",
            "若向梦中寻梦觉，觉来还入大槐宫。"
        ],
        "title": "题日记",
        "id": "0d97ca5d-c12c-4360-a3ea-039385cc0f4e"
    },
    {
        "author": "范成大",
        "paragraphs": [
            "水杨成幄翠相遮，犹有东风管岁华。",
            "叶底青梅无数子，梢头红杏不多花。",
            "烦将炼火炊香饭，更引长泉煮斗茶。",
            "约我诗成须疥壁，莫嗔欹侧似归鸦。"
        ],
        "title": "题张氏新亭",
        "id": "708f37b0-c2b6-497b-a255-7c16a793bf2b"
    },
    {
        "author": "范成大",
        "paragraphs": [
            "卷幔灯千朶，钩帘月半弓。",
            "绣鸳翔沥水，金雀跂屏风。",
            "细意翩长袖，多情结短封。",
            "铜壶从婉娩，玉佩正丁东。"
        ],
        "title": "玉台体",
        "id": "e027e993-f59f-40d4-a754-c0524af585a2"
    },
    {
        "author": "范成大",
        "paragraphs": [
            "明月无声满屋梁，梦余分影上人床。",
            "素娥脉脉翻愁寂，付与风铃语夜长。"
        ],
        "title": "枕上",
        "id": "969484c8-f980-4871-81e5-32015c87de1a"
    },
    {
        "author": "范成大",
        "paragraphs": [
            "斑骓别後月纤纤，门外疎桐影画帘。",
            "留下可怜将不去，西风吹上两眉尖。"
        ],
        "title": "斑骓",
        "id": "16c04d8d-d0d7-4db9-b994-f927134413b8"
    },
    {
        "author": "范成大",
        "paragraphs": [
            "莫将彩笔寄朝云，红泪罗巾隔路尘。",
            "说与东风无限恨，倩风吹断去年春。"
        ],
        "title": "题传记二首  其一",
        "id": "9cc08ff5-5edf-4456-8161-571f7845eeae"
    },
    {
        "author": "范成大",
        "paragraphs": [
            "彩舟归去海山青，寂莫瑶台月自明。",
            "啼雨落花春已尽，梦魂何必更多情。"
        ],
        "title": "题传记二首  其二",
        "id": "3f705309-18bf-45ed-aed5-6e922ba9368b"
    },
    {
        "author": "范成大",
        "paragraphs": [
            "空里情知不着花，逢场将病当生涯。",
            "蒲团软暖无时节，夜听蚊雷晓听鸦。"
        ],
        "title": "病中绝句八首  其一",
        "id": "fb7bfca6-5bd4-4923-9e13-1e0ee0aa99c6"
    },
    {
        "author": "范成大",
        "paragraphs": [
            "溽暑熏天地涌泉，弯跧避湿挂行缠。",
            "出门斟酌无忙事，睡过黄梅细雨天。"
        ],
        "title": "病中绝句八首  其二",
        "id": "904dc1ba-b7ed-4e60-b796-8981b64c13bd"
    },
    {
        "author": "范成大",
        "paragraphs": [
            "石鼎飕飕夜煮汤，乱拖芝朮斗温凉。",
            "化儿幻我知何用，祗与人间试药方。"
        ],
        "title": "病中绝句八首  其三",
        "id": "e6318978-42c5-4069-9abc-4a5776947e21"
    },
    {
        "author": "范成大",
        "paragraphs": [
            "病中心境两俱降，犹忆江湖白鸟双。",
            "一夜雨声鸣纸瓦，听成飞雪打船窗。"
        ],
        "title": "病中绝句八首  其四",
        "id": "2db42548-c55b-426f-a932-e18cd3a7bead"
    },
    {
        "author": "范成大",
        "paragraphs": [
            "檐头排溜密如帘，溪上层阴定解严。",
            "最是看山奇绝处，白云堆絮拥青尖。"
        ],
        "title": "病中绝句八首  其五",
        "id": "413eb6af-7487-4d97-862d-4da9e36f8295"
    },
    {
        "author": "范成大",
        "paragraphs": [
            "夜合梢头蘸紫茸，菉葱顶上拆黄封。",
            "去年团扇题诗处，依旧疎帘细雨中。"
        ],
        "title": "病中绝句八首  其六",
        "id": "948637d4-9ba3-4c16-9cd3-bbac6ba94d55"
    },
    {
        "author": "范成大",
        "paragraphs": [
            "盆倾瓴建夜翻渠，绕屋蛙声一倍粗。",
            "想见西堂浑不睡，明朝踏湿看菖蒲。"
        ],
        "title": "病中绝句八首  其七",
        "id": "75d5dcd4-e480-4ed1-b890-34efc04676b1"
    },
    {
        "author": "范成大",
        "paragraphs": [
            "晴色先从喜鹊知，斜阳一抹照天西。",
            "竹鸡何物能无頼，如许泥深更苦啼。"
        ],
        "title": "病中绝句八首  其八",
        "id": "84518b01-afe8-4840-ad5d-2e402dad81e6"
    },
    {
        "author": "范成大",
        "paragraphs": [
            "扰扰随流无定期，波停浪息始应知。",
            "一尘不偶同归处，四海无亲独步时。",
            "苦相打通俱入妙，病缘纔入更何疑。",
            "霜清木落千山露，笑杀东风叶满枝。"
        ],
        "title": "病中三偈  其一",
        "id": "101de314-8aa3-4f55-828c-2d0d28e272aa"
    },
    {
        "author": "范成大",
        "paragraphs": [
            "一交销取万黄金，将病求医在用心。",
            "化尽此身成药树，不妨栽得病根深。"
        ],
        "title": "病中三偈  其二",
        "id": "4ca12e01-7795-40f0-95e2-f7cf804e84fc"
    },
    {
        "author": "范成大",
        "paragraphs": [
            "莫把无言绝病根，病根深处是无言。",
            "丈夫解却维摩缚，八字轰开不二门。"
        ],
        "title": "病中三偈  其三",
        "id": "2e9fd4c5-8a6e-4507-a513-6ed8a26f81e3"
    },
    {
        "author": "范成大",
        "paragraphs": [
            "微风不动敛涛湍，组练晶晶色界寒。",
            "斜照发挥犹未尽，月明残夜更来看。"
        ],
        "title": "云间湖光亭",
        "id": "07055326-7dd6-4bd5-ad51-625c33630dfd"
    },
    {
        "author": "范成大",
        "paragraphs": [
            "峰头挥手笑红尘，天入双眸洗翳昏。",
            "万里西风熟秔稻，白云堆里着黄云。"
        ],
        "title": "高景庵泉亭",
        "id": "e4603905-21dc-46d1-96d9-e1a66a08ff4e"
    },
    {
        "author": "范成大",
        "paragraphs": [
            "人语嘲喧晚吹凉，万窗灯火转河塘。",
            "两行碧柳笼官渡，一簇红楼压女墙。",
            "何处采菱闻度曲，谁家拜月认飘香。",
            "轻裘骏马慵穿市，困倚蒲团入睡乡。"
        ],
        "title": "晚入盘门",
        "id": "64cb1f22-b455-4bb9-8851-bf939bb1adf0"
    },
    {
        "author": "范成大",
        "paragraphs": [
            "风劲便轻棹，霜严怯弊裘。",
            "青山蟠巨浸，红树立沧洲。",
            "月黑鴈犹去，灯寒人更愁。",
            "烟松漫小岘，何处问鸣驺。"
        ],
        "title": "九月三十日夜出关候致远不至",
        "id": "611b0382-997b-4ac3-b0cd-0c6ed3751db5"
    },
    {
        "author": "范成大",
        "paragraphs": [
            "黄鹄高飞碧落寒，向来山水梦惊残。",
            "故情若问玄真子，依旧江头把钓竿。"
        ],
        "title": "次韵致远自毘陵见寄二首  其一",
        "id": "191c25f7-ea78-42a9-8bea-39485c921563"
    },
    {
        "author": "范成大",
        "paragraphs": [
            "新词一阕话羁愁，清似寒泉咽陇头。",
            "官下有谁同此景，仲宣应是独登楼。"
        ],
        "title": "次韵致远自毘陵见寄二首  其二",
        "id": "cbf84673-f114-4003-a027-17c5a19c2cb7"
    },
    {
        "author": "范成大",
        "paragraphs": [
            "听熟朝鱼又暮钟，全将慵懒度三冬。",
            "贪眠豹褥窗间日，怕拥駞裘陌上风。",
            "登版自怜行蹭蹬，读碑仍怪视蒙笼。",
            "少年豪壮今如此，略与残僧气味同。"
        ],
        "title": "元日山寺",
        "id": "e741f70f-bd77-4233-a052-ce56550d880c"
    },
    {
        "author": "范成大",
        "paragraphs": [
            "北山山下小庵居，佛劫仙尘只故吾。",
            "八万四千空色界，不离一法认毘卢。"
        ],
        "title": "题记事册",
        "id": "b0663265-4678-4126-87a9-f57954bf0835"
    },
    {
        "author": "范成大",
        "paragraphs": [
            "草草家风节物新，从来忧病不忧贫。",
            "琴书稍觉浮生误，香火惟知此事真。",
            "室里谈空思二士，花间对影谩三人。",
            "袛愁卢李分携後，别有箜篌一曲春。"
        ],
        "title": "寄赠致远并呈现老",
        "id": "43515ca3-1d2d-4e81-acc1-9dc4483b45aa"
    },
    {
        "author": "范成大",
        "paragraphs": [
            "彩胜金旛换物华，垂垂天意晚平沙。",
            "东君未破含春蕊，青女先飞剪水花。",
            "夜逐回风鸣瓦垄，晓成疎雨滴檐牙。",
            "朝暾不与同云便，烘作晴空万缕霞。"
        ],
        "title": "春後微雪一宿而晴",
        "id": "2eae2a99-ffd8-4f4a-84b7-39ce68f23a1e"
    },
    {
        "author": "范成大",
        "paragraphs": [
            "雪晴风劲晚来冰，楼上奇寒病骨惊。",
            "雀啄空檐银笋堕，鸦翻高树玉尘倾。",
            "青帘闪闪千家静，黄帽亭亭一水横。",
            "坐久天容却温丽，一弯新月对长庚。"
        ],
        "title": "雪霁独登南楼",
        "id": "0b8b263f-0b8f-4317-b944-6f37ab157fd1"
    },
    {
        "author": "范成大",
        "paragraphs": [
            "梅柳欲动风作难，行人意在飞鸿间。",
            "一官远游门户弱，百岁上策身心闲。",
            "胸次饶渠有廊庙，梦魂叵使无江山。",
            "栽桃种杏须付我，已办铁锁迟公攀。"
        ],
        "title": "次时叙韵送至先兄赴调",
        "id": "6723b580-7e3c-471b-8df7-9b14d67ff37d"
    },
    {
        "author": "范成大",
        "paragraphs": [
            "刮地风来健葛衣，一凉便觉暑光低。",
            "云头龙挂如垂筯，雨在中峰白塔西。"
        ],
        "title": "上沙遇雨快凉",
        "id": "921abbc7-c734-455f-91a2-55f6bdb86066"
    },
    {
        "author": "范成大",
        "paragraphs": [
            "卓笔峰前树作团，天平岭上石成关。",
            "绿阴匝地无人过，落日秋蝉满四山。"
        ],
        "title": "自天平岭过高景庵",
        "id": "4ed8057d-83fe-4d75-a9ff-a1232fdce163"
    },
    {
        "author": "范成大",
        "paragraphs": [
            "伊轧篮舆草露间，夜凉月暗走孱颜。",
            "忽逢陂水明如镜，照见沉沉倒景山。"
        ],
        "title": "高景山夜归",
        "id": "06b7db37-72f3-4af5-be8c-d5edaa2d7904"
    },
    {
        "author": "范成大",
        "paragraphs": [
            "路入千峰一线通，陆离长剑立天风。",
            "五年领客题诗处，正在孤云乱石中。"
        ],
        "title": "白云岭",
        "id": "e1d44e85-cad5-4850-8bde-2f354d548b07"
    },
    {
        "author": "范成大",
        "paragraphs": [
            "松风竹露午犹寒，知有龙蟠一掬悭。",
            "我欲今年来结夏，莫扃岫幌掩云关。"
        ],
        "title": "偃月泉",
        "id": "bd889340-5318-4701-b947-d72c04d2004e"
    },
    {
        "author": "范成大",
        "paragraphs": [
            "秋入壶中玉宇鲜，芝兰桃李共熙然。",
            "已饶瑞荚明朝满，先借清蟾一夜圆。",
            "北阙紫泥应道路，东山红袖莫云烟。",
            "如今且醉江湖酒，来岁城南尺五天。"
        ],
        "title": "代人七月十四日生朝",
        "id": "5334abe2-a8b7-4489-aa75-30ba7c884f31"
    },
    {
        "author": "范成大",
        "paragraphs": [
            "故乡江吴多好山，笋舆篾舫相穷年。",
            "春风吹入江南陌，叠障双峰如旧识。",
            "闻道金牛更孱颜，古来铁锁高难攀。",
            "自从仙伯弭芝盖，凤舞鸾歌开洞天。",
            "新诗剩说山中妙，我不曾游先梦到。",
            "从渠弱水隔蓬莱，云山何处无瑶草。"
        ],
        "title": "题金牛洞",
        "id": "d0cadcf5-32bc-4174-8606-32a62f0ac39f"
    },
    {
        "author": "范成大",
        "paragraphs": [
            "晓山障望眼，脉脉紫翠横。",
            "澄江已不见，况乃江上城。",
            "结束治野装，木末浮三星。",
            "羸马陇头嘶，小车谷中鸣。",
            "亭亭东灞树，练练绿浦明。",
            "篙师笑迎我，新涨没苹汀。",
            "径投一叶去，云水相与平。",
            "聊将尘土面，照此玻瓈清。",
            "怀我二三友，高堂晨欲兴。",
            "风细桐叶堕，露浓荷盖倾。",
            "凝香绕燕几，安知路傍情。"
        ],
        "title": "晓自银林至东灞登舟寄宣城亲戚",
        "id": "a75bfeff-56e7-483e-9c6d-069e52024199"
    },
    {
        "author": "范成大",
        "paragraphs": [
            "宫府相图势不收，国家何有各身谋。",
            "纵无管蔡当时例，业已弯弓肯罢休。"
        ],
        "title": "读唐太宗纪  其一",
        "id": "24507638-c1c9-4ce7-8f79-03423621ae80"
    },
    {
        "author": "范成大",
        "paragraphs": [
            "弟兄相贼斁天伦，自古无如舜苦辛。",
            "掩井捐阶危万死，不闻亲杀鼻亭神。"
        ],
        "title": "读唐太宗纪  其二",
        "id": "3995fe24-e1d8-485a-8c16-13154d25b7c6"
    },
    {
        "author": "范成大",
        "paragraphs": [
            "佐命诸公趣夜装，争言社稷要灵长。",
            "就令昆季尸神器，未必唐家便破亡。"
        ],
        "title": "读唐太宗纪  其三",
        "id": "6587110e-2f50-4077-8473-b4756ff910d7"
    },
    {
        "author": "范成大",
        "paragraphs": [
            "建成回马欲驰归，元吉行趋武德闱。",
            "若使两人俱得去，却于何处极兵威。"
        ],
        "title": "读唐太宗纪  其四",
        "id": "cb5a02d9-eba4-4d67-9e10-fc3b5ba4db47"
    },
    {
        "author": "范成大",
        "paragraphs": [
            "嫡长承祧有大伦，老公爱子本平均。",
            "只知世上寻常理，争信英雄解灭亲。"
        ],
        "title": "读唐太宗纪  其五",
        "id": "b129ad53-f6c9-4601-b4c7-cf597c6fc2c6"
    },
    {
        "author": "范成大",
        "paragraphs": [
            "父子情深苦亦深，盖天神武一沾襟。",
            "想当拔刃投床际，也忆海池舟里心。"
        ],
        "title": "重读唐太宗纪  其一",
        "id": "5105a884-549c-451f-88fc-c7782900994a"
    },
    {
        "author": "范成大",
        "paragraphs": [
            "承干谋父保天年，青雀图兄亦两全。",
            "隠刺诸儿却孥戮，一私知隔几山渊。"
        ],
        "title": "重读唐太宗纪  其二",
        "id": "a6f4e5cc-6f82-4d01-90c5-8dd5504e2ce4"
    },
    {
        "author": "范成大",
        "paragraphs": [
            "更张聊欲亢吾宗，仁孝承家合至公。",
            "天发杀机那可料，正投阿武祸胎中。"
        ],
        "title": "重读唐太宗纪  其三",
        "id": "f0fe92b3-c18a-4149-a8ae-94a9fcba36c3"
    },
    {
        "author": "范成大",
        "paragraphs": [
            "浆家馈食槿为藩，酒市停骖竹庑门。",
            "红树亭亭栖晚照，黄茅杳杳被高原。",
            "饮溪有迹于菟过，掠草如飞朴渥翻。",
            "车轨如沟平地少，饱帆天镜忆江村。"
        ],
        "title": "复自姑苏过宛陵至邓步出陆",
        "id": "dd874f5e-c299-45d7-8344-a21ce1223ff8"
    },
    {
        "author": "范成大",
        "paragraphs": [
            "闲里方知得此生，痴人身外更经营。",
            "君看坐贾行商辈，谁复从容唱渭城。"
        ],
        "title": "题南塘客舍",
        "id": "0b169e80-2da9-4066-acc2-68d09faa445e"
    },
    {
        "author": "范成大",
        "paragraphs": [
            "燃萁烘暖夜窗幽，时有新诗趣倡酬。",
            "为问灞桥风雪里，何如田舍火炉头。",
            "寒釭欲暗吟方苦，冻笔难驱字更遒。",
            "绝笑儿痴生活淡，略无岁晚稻粱谋。"
        ],
        "title": "南塘冬夜倡和",
        "id": "1be48033-f434-4d17-be1e-d509a11dfc30"
    },
    {
        "author": "范成大",
        "paragraphs": [
            "仙翁旧游处，琅璈韵灵曲。",
            "至今有余音，玄鹤舞幽谷。",
            "众真期我住，岁晚芝田熟。",
            "腰镵从翁来，籋云跨飞鹿。"
        ],
        "title": "游金牛洞题石壁上",
        "id": "4e25929c-2800-4c23-8a6e-37c56063bd99"
    },
    {
        "author": "范成大",
        "paragraphs": [
            "崩涛裂岸四三年，落日寒烟正渺然。",
            "空腹荷锄那办此，人功未至不关天。"
        ],
        "title": "浄行寺傍皆圩田每为潦涨所决民岁岁兴筑患粮绝功辄不成",
        "id": "4f884de9-d904-4e49-8359-3823fd8f1143"
    },
    {
        "author": "范成大",
        "paragraphs": [
            "虎啸狐鸣苦竹丛，魂惊终日走蒙茸。",
            "松林断处前山缺，又见南湖数十峰。"
        ],
        "title": "衮山道中",
        "id": "3c2851d3-ed2c-4a2d-98e8-966da2284aa4"
    },
    {
        "author": "范成大",
        "paragraphs": [
            "潦退滩滩露，沙虚岸岸颓。",
            "涧声穿竹去，云影过山来。",
            "柳菌粘枝住，桑花共叶开。",
            "庵庐少来往，门巷湿苍苔。"
        ],
        "title": "花山村舍",
        "id": "d50d9ed8-db7f-4a7f-bb1e-8d42b587af99"
    },
    {
        "author": "范成大",
        "paragraphs": [
            "洒洒沾巾雨，披披侧帽风。",
            "花燃山色里，柳卧水声中。",
            "石马立当道，纸鸢鸣半空。",
            "墦间人散後，乌鸟正西东。"
        ],
        "tags": [
            "清明节",
            "清明",
            "写景"
        ],
        "title": "清明日狸渡道中",
        "id": "09a553bb-3658-4209-a5c9-db3909e480da"
    },
    {
        "author": "范成大",
        "paragraphs": [
            "江郭花开也寂寥，不须绿暗与红凋。",
            "疾风甚雨过寒食，白日青春吟大招。",
            "芳景尚随流水去，故人应作彩云飘。",
            "烟波千里家何在，惟有溪声似晚潮。"
        ],
        "title": "寒食客中有怀",
        "id": "3c3edb72-11da-4e82-b2e1-851256d12028"
    },
    {
        "author": "范成大",
        "paragraphs": [
            "埂外新陂绿，冈头宿烧红。",
            "裹鱼蒸菜把，馈鸭锁筠笼。",
            "酒侣晨相命，歌场夜不空。",
            "土风并节物，不与故乡同。"
        ],
        "title": "南塘寒食书事",
        "id": "3b97d406-4c49-4820-a2a4-8d75406389dd"
    },
    {
        "author": "范成大",
        "paragraphs": [
            "草草相逢小驻船，一杯和泪饮江天。",
            "妹孤忍使行千里，兄老那堪别数年。",
            "马转不容吾怅望，橹鸣肯为汝留连。",
            "神如相此俱强健，绿发归来慰眼前。"
        ],
        "title": "周德万携孥赴龙舒法曹道过水阳相见留别女弟",
        "id": "f3e75cc8-726a-4083-bb4d-c276890c3595"
    },
    {
        "author": "范成大",
        "paragraphs": [
            "路入高淳麦更深，草泥沾润马骎骎。",
            "雨归陇首云凝黛，日漏山腰石渗金。",
            "老柳不春花自蔓，古祠无壁树空阴。",
            "一箪定属前村店，衮衮炊烟起竹林。"
        ],
        "title": "高淳道中",
        "id": "ff1be8b5-f7e5-4675-a70f-45a5c655332e"
    },
    {
        "author": "范成大",
        "paragraphs": [
            "杉松庑门森老苍，佛屋深夜幡花香。",
            "借床睡倒恍何处，梦随潜鱼听惊榔。",
            "咿哑禽语晓光浄，窸窣草鸣朝雨凉。",
            "哦诗出门怀二妙，春涨绕山湖水黄。"
        ],
        "title": "夜至宁庵见壁间端礼昆仲倡和明日将去次其韵",
        "id": "ea36587d-b397-43a7-b471-fceca6fb3bcc"
    },
    {
        "author": "范成大",
        "paragraphs": [
            "暖日烘繁梅，秾香扑征鞅。",
            "云烟酿春色，心目两骀荡。",
            "柳眉翠已扫，桑眼青未放。",
            "兹游定不俗，前路入千嶂。"
        ],
        "title": "行唐村平野晴色妍甚",
        "id": "6856bff8-bf27-4d99-bb34-6f81ab7ab69b"
    },
    {
        "author": "范成大",
        "paragraphs": [
            "雾雨臙脂照松竹，江南春风一枝足。",
            "满城桃李各嫣然，寂莫倾城在空谷。",
            "城中谁解惜娉婷，游子路傍空复情。",
            "花不能言客无语，日暮清愁相对生。"
        ],
        "title": "岭上红梅",
        "id": "1149026a-8885-45ba-9b7c-fd55f0ed94f1"
    },
    {
        "author": "范成大",
        "paragraphs": [
            "仙翁来佩玉符麟，绿发无霜照碧筠。",
            "永夜阑干千嶂月，清风挥麈七州春。",
            "尘埃不隔壶中境，功业犹关物外身。",
            "鸾鹤莫惊兵卫峻，主人元是白云人。"
        ],
        "title": "浙东参政寄示会稽蓬莱阁诗轴次韵寄题二首  其一",
        "id": "e109cd1d-fbf6-4f53-a926-2f4a63e0fa80"
    },
    {
        "author": "范成大",
        "paragraphs": [
            "鳌背飞来绀碧浮，人间还有小蓬丘。",
            "不须击水三千里，已压中天十二楼。",
            "羽驾旧曾将梦到，芝田今合为公秋。",
            "玉霄有客方东望，竟欲乘风驭气游。"
        ],
        "title": "浙东参政寄示会稽蓬莱阁诗轴次韵寄题二首  其二",
        "id": "73941890-7227-43e8-889e-04a5cd457ef5"
    },
    {
        "author": "范成大",
        "paragraphs": [
            "植德千章茂，硎材百炼刚。",
            "事功纔止此，物理故难量。",
            "鴈序云天远，兰阶雨露芳。",
            "公无憾身後，人自惜堂堂。"
        ],
        "title": "外舅挽词二首  其一",
        "id": "8e1403aa-c9b2-41ca-8f9e-4b946369de13"
    },
    {
        "author": "范成大",
        "paragraphs": [
            "幽介联昏援，门阑阅岁更。",
            "方欣承燕几，何意写铭旌。",
            "笑语犹寻梦，恩勤已隔生。",
            "情伤到深处，有泪不胜倾。"
        ],
        "title": "外舅挽词二首  其二",
        "id": "07eb554b-53da-4385-984b-2dabc6653249"
    },
    {
        "author": "范成大",
        "paragraphs": [
            "霜桥冰涧浄无尘，竹坞梅溪未放春。",
            "百叠海山乡梦熟，三年江路旅愁生。",
            "松楸永寄孤穷泪，泉石终收漫浪身。",
            "好住邻翁各安健，归来相访说情真。"
        ],
        "title": "天平先陇道中时将赴新安掾",
        "id": "077ca672-93ce-4f38-ba3b-bce0148fcf26"
    },
    {
        "author": "范成大",
        "paragraphs": [
            "莲炬光中月自圆，人情草草竞华年。",
            "最怜一夜旗亭鼓，能共钟声到客船。"
        ],
        "title": "元夕泊舟霅川",
        "id": "123ef56d-3aea-4939-843e-873294e77925"
    },
    {
        "author": "范成大",
        "paragraphs": [
            "家住丹枫白苇林，横枝一笑万黄金。",
            "玉溪园里逢千树，还尽春风未足心。"
        ],
        "title": "桐川郡圃梅极盛皆围抱高木浙中无有",
        "id": "91991111-3bcf-4b0a-a853-d1dcb4d1b528"
    },
    {
        "author": "范成大",
        "paragraphs": [
            "土桥茅屋两三家，竹里鸣泉漱白沙。",
            "春色恼人无畔岸，乱飘风袖拂梅花。"
        ],
        "title": "牧马山道中",
        "id": "18a3a817-6048-47ad-b18f-0ccc2cc82b73"
    },
    {
        "author": "范成大",
        "paragraphs": [
            "佛灯已暗还吐，旅枕纔安却惊。",
            "月色看成晓色，溪声听作松声。"
        ],
        "title": "宿牧马山胜果寺",
        "id": "f2cc720a-48f6-4a66-886d-ce2c163d8dbe"
    },
    {
        "author": "范成大",
        "paragraphs": [
            "松梢台殿鬰高标，山转溪回一水朝。",
            "不惜褰裳呼小渡，夜来春涨失浮桥。"
        ],
        "title": "游宁国奉圣寺",
        "id": "092f35d0-efc4-4730-91eb-978ac7aae7ea"
    },
    {
        "author": "范成大",
        "paragraphs": [
            "波惊石险夜喧雷，晓泊旗亭笑眼开。",
            "休问行人缘底瘦，适从百八十滩来。"
        ],
        "title": "自宁国溪行至宣城舟人云凡百八十滩",
        "id": "f7920a59-5660-4ff6-82a3-ece9a7ec28ca"
    },
    {
        "author": "范成大",
        "paragraphs": [
            "苔茵无地着红尘，花草含芳一笑新。",
            "不待东君能剪刻，相公笔力挽回春。"
        ],
        "title": "次韵宣州西园二首  其一",
        "id": "f142cc9d-6f97-41f9-97db-f365be7fd2cc"
    },
    {
        "author": "范成大",
        "paragraphs": [
            "星芒垂耀笔床寒，河汉波流砚滴干。",
            "棐几松跗入三昧，一篇诗就一杯残。"
        ],
        "title": "次韵宣州西园二首  其二",
        "id": "d547a1e0-d925-4cc1-9796-fe108ea3c455"
    },
    {
        "author": "范成大",
        "paragraphs": [
            "料峭轻寒结晚阴，飞花院落怨春深。",
            "吹开红紫还吹落，一种东风两样心。"
        ],
        "title": "晚步西园",
        "id": "44dfc846-fc0c-4c5f-845f-904d31c78c45"
    },
    {
        "author": "范成大",
        "paragraphs": [
            "东君留恋一分春，蜂蝶阑珊燕子新。",
            "桃李无情空绿径，市桥杨柳送行人。"
        ],
        "title": "送端言",
        "id": "6556daf7-058d-4f97-9b22-f7b106980a0f"
    },
    {
        "author": "范成大",
        "paragraphs": [
            "结束晨装破小寒，跨鞍聊得散疲顽。",
            "行冲薄薄轻轻雾，看放重重叠叠山。",
            "碧穗炊烟当树直，绿纹溪水趁桥弯。",
            "清禽百啭似迎客，正在有情无思间。"
        ],
        "title": "早发竹下",
        "id": "edcee483-f576-4206-b52b-4486489c5518"
    },
    {
        "author": "范成大",
        "paragraphs": [
            "石碍珠旒溅，滩平雾縠铺。",
            "小童能好事，系马斸菖蒲。"
        ],
        "title": "小涧",
        "id": "20c36c97-a4e9-4f13-9940-08f851ff859f"
    },
    {
        "author": "范成大",
        "paragraphs": [
            "孤山山下小斜桥，客魂曾共暗香飘。",
            "五年不踏西湖路，想见黄昏清浅处。",
            "如今憔悴古江干，岂有幽芳伴倚栏。",
            "腊尽雪残春不至，坐令愁里眼长寒。",
            "霜棱未贷千林槁，门外风饕人欲倒。",
            "斟酌芳心正怯寒，有情真被无情恼。"
        ],
        "tags": [
            "西湖"
        ],
        "title": "次韵子文探梅水西春已深犹未开水西谓歙溪而黄君谟州学记云濒江地卑盖此水为浙之源正可谓之江也",
        "id": "89640e9a-fc8b-4d7d-b76f-6a9d12ae4a09"
    },
    {
        "author": "范成大",
        "paragraphs": [
            "老父田荒秋雨里，旧时高岸今江水。",
            "佣耕犹自抱长饥，的知无力输租米。",
            "自从乡官新上来，黄纸放尽白纸催。",
            "卖衣得钱都纳却，病骨虽寒聊免缚。",
            "去年衣尽到家口，大女临岐两分首。",
            "今年次女已行媒，亦复驱将换升斗。",
            "室中更有第三女，明年不怕催租苦。"
        ],
        "tags": [
            "凄苦",
            "写人",
            "生活",
            "农民",
            "写人诗"
        ],
        "title": "後催租行",
        "id": "1b6e9733-e2d5-45fd-8a50-f1273696d592"
    },
    {
        "author": "范成大",
        "paragraphs": [
            "梦魂翾蜨翅，鼻息吼鼍鼓。",
            "唤起治晓装，马嘶童仆语。",
            "汩泥溷鳬鹜，惭愧黄鹄举。",
            "猥吟陬隅池，浪废桔槹圃。",
            "啼鹃撩客心，钩引着何许。",
            "请歌苏仙词，归耕一犁雨。"
        ],
        "title": "次韵子文冲雨迓使者道闻子规",
        "id": "e81d031d-2dd9-4bc7-9ddc-c36177d617be"
    },
    {
        "author": "范成大",
        "paragraphs": [
            "城外屏峰云百叠，城里看云笏拄颊。",
            "山灵自与人争秀，明灭烟霏难应接。",
            "南邻范叔骨相寒，不如骑曹知爱山。",
            "晨霞傥可救枵腹，丐君分我入朝餐。"
        ],
        "title": "奉题胡宗伟推官揽秀堂",
        "id": "ebe3131a-9acf-4196-9076-7ff27ad1a0e9"
    },
    {
        "author": "范成大",
        "paragraphs": [
            "晓装缇骑踏芳辰，江为安澜露浥尘。",
            "棨戟前驱留住月，笙箫後备带行春。",
            "鱼龙水面金杯满，鸾鹤山头彩笔新。",
            "闻道将军宽礼数，不辞酩酊吐车茵。"
        ],
        "title": "次韵太守出郊",
        "id": "3b5f6a75-2149-448a-a1f3-a1b4f1c6e579"
    },
    {
        "author": "范成大",
        "paragraphs": [
            "晓风生小寒，岚润裛巾屦。",
            "宿云埋树黑，奔溪转山怒。",
            "东方动光彩，晃晃金钲吐。",
            "千峰森隠现，一气澹回互。",
            "平生癖幽讨，邂逅饱新遇。",
            "那知尘满甑，晨炊午未具。",
            "不愧忍饥面，来寻古岩路。",
            "稻粱亦易谋，烟霞乃难痼。",
            "持此慰龟肠，搜枯尚能句。"
        ],
        "title": "晓出古岩呈宗伟子文",
        "id": "2191ce91-796f-466e-820b-d027e6fb6c75"
    },
    {
        "author": "范成大",
        "paragraphs": [
            "门外泥深蘸马鞍，墨云未放四维宽。",
            "前山忽接後山暗，暑雨全如秋雨寒。",
            "梦里江湖三叹息，醉中天地一凭阑。",
            "斗升留滞休惆怅，枳棘从来着凤鸾。"
        ],
        "title": "积雨蒸润体中不佳颇思故居之乐戏书呈子文",
        "id": "811eb62e-371e-46e3-8d10-3d89e39417dc"
    },
    {
        "author": "范成大",
        "paragraphs": [
            "簿书堆里解归鞍，我亦萧然辔勒宽。",
            "炉篆无风香雾直，庭柯有月露光寒。",
            "闲思喜鹊填河鼓，静数流萤绕井栏。",
            "明日又驱官里去，从教白鹭侣红鸾。"
        ],
        "title": "签厅夜归用前韵呈子文",
        "id": "da8543d3-a882-4c76-bd16-815dc39678d3"
    },
    {
        "author": "范成大",
        "paragraphs": [
            "京尘红软扑雕鞍，年少王孙酒量宽。",
            "倚袖竹风怜翠薄，捧杯花露怯金寒。",
            "黄云城上栖乌曲，绿水桥边斗鸭栏。",
            "别後相思惟故物，壁煤侵损扇中鸾。"
        ],
        "title": "圣集夸说少年俊游用韵记其语戏之",
        "id": "58925989-ec45-41b3-9ae6-9f4b00dca937"
    },
    {
        "author": "范成大",
        "paragraphs": [
            "前山後山梅子雨，屯云日夜相吞吐。",
            "长林绝壑望不到，时有樵归说逢虎。",
            "奔溪朝来忽怒涨，夹岸柳梢余尺许。",
            "屋头未放浓岚散，苦忆清风泛琼宇。",
            "客行落此乱山中，但欲寻人诉羁旅。",
            "比邻邂逅得清士，眉宇津津佳笑语。",
            "杯行起舞出新句，我气已衰聊复鼓。",
            "明年与君杭太湖，扁舟踏浪不踏土。",
            "沉沉玉柱閟仙扃，矫矫虹梁浮水府。",
            "目力无穷天不尽，却笑向来谁缚汝。"
        ],
        "tags": [
            "太湖"
        ],
        "title": "次温伯用林公正刘庆充倡和韵",
        "id": "c7494a15-25ea-4929-8fb7-fb0dbe348ffc"
    },
    {
        "author": "范成大",
        "paragraphs": [
            "长风吹月来，影碎竹间牖。",
            "良宵坐窘束，媿我尘外友。",
            "平生烟霞兴，硉兀上南斗。",
            "颇亦契三三，未省计九九。",
            "迷涂入簿领，乡心几回首。",
            "嗟予季行役，舟拂涨溪柳。",
            "凌晨双鹊鸣，翫占得无咎。",
            "何当从汝去，履綦寻蕙亩。"
        ],
        "title": "次韵温伯夜坐今日忽得舍弟到杭消息喜见于词",
        "id": "85f6cf90-087d-4a8c-8ec8-fab091610200"
    },
    {
        "author": "范成大",
        "paragraphs": [
            "官居数椽间，局促如瓮牖。",
            "幸邻诗酒社，金薤对玉友。",
            "真清廊庙器，伟望配山斗。",
            "行当侍紫极，槐棘位三九。",
            "馆舍有奇士，高文粲参首。",
            "倡酬猥及我，双松压孤柳。",
            "生活从冷淡，幸免誉与咎。",
            "相从结此夏，何异归陇亩。"
        ],
        "title": "再次韵呈宗伟温伯",
        "id": "4bfee833-8571-4aab-a740-615cfd5badcd"
    },
    {
        "author": "范成大",
        "paragraphs": [
            "日斜犹畏暑，吏退合偷闲。",
            "霞散红绡薄，溪回碧玉弯。",
            "伴人惟羽扇，娱客欠风鬟。",
            "且复哦新句，相嘲饭颗山。"
        ],
        "title": "次韵温伯纳凉",
        "id": "7dbabd2d-4374-4686-91b8-49143aa13e7e"
    },
    {
        "author": "范成大",
        "paragraphs": [
            "谁扶病客起龙钟，恩在盆倾一雨中。",
            "问讯九关何路到，拟笺欢喜谢天公。"
        ],
        "title": "雨凉二首呈宗伟  其一",
        "id": "5a32f96f-0879-460e-9a72-105397f7bd03"
    },
    {
        "author": "范成大",
        "paragraphs": [
            "惊雷隠地送凉飔，起舞看山不自持。",
            "说与骚人须早计，片云催雨雨催诗。"
        ],
        "title": "雨凉二首呈宗伟  其二",
        "id": "92c59a9b-a7c7-42a8-8fd2-0bf3ec5d9225"
    },
    {
        "author": "范成大",
        "paragraphs": [
            "东山朝日澹冥蒙，一片云生万叠中。",
            "宿雨未苏焦卷尽，又烦箕井唤雷公。"
        ],
        "title": "明日复雨凉再用韵二首  其一",
        "id": "edff2533-cb9c-4aa6-b100-74c17626dd11"
    },
    {
        "author": "范成大",
        "paragraphs": [
            "溅瓦排檐散万丝，颠狂风筱要扶持。",
            "恩深到骨吾能报，急赋新凉第一诗。"
        ],
        "title": "明日复雨凉再用韵二首  其二",
        "id": "ce25842c-2bbb-44fa-aac5-12bd35351bc8"
    },
    {
        "author": "范成大",
        "paragraphs": [
            "佳晨出西郭，仰视天宇清。",
            "乐哉旷士怀，浩浩吞四溟。",
            "新涨忽勇退，篱落粘枯萍。",
            "风幡招客游，旷望隔苹汀。",
            "仆夫厉清深，竹舆竦亭亭。",
            "波翻石凿落，尚带蛟龙腥。",
            "华堂入松竹，德人占聚星。",
            "脱帽飞羽觞，颓放解天刑。",
            "时当行火令，草腐亦化萤。",
            "炎官纷陆梁，空飞赤云軿。",
            "遥知陇上耘，暴背愁白丁。",
            "兹游岂易得，未用叹沉冥。"
        ],
        "title": "次韵庆充避暑水西寺",
        "id": "29b3ef01-2293-4d5e-9a77-f6403dbfa364"
    },
    {
        "author": "范成大",
        "paragraphs": [
            "天马西极来，目力尽九寰。",
            "执辔者谁欤，堕此空谷间。",
            "草深石啮足，一跃度孱颜。",
            "长风送逸驾，荡荡登虎关。",
            "五云清都上，白日开帝闲。",
            "钩陈动光彩，球琳锵辔环。",
            "亦复念旧羣，依然叹驽顽。",
            "红尘起天末，可望不可攀。"
        ],
        "title": "送滕子昭绩溪罢归",
        "id": "5a0d11ec-ac7f-4382-8d9c-66ea256f4c7f"
    },
    {
        "author": "范成大",
        "paragraphs": [
            "官路驱驰易折肱，官曹随处是愁城。",
            "随风片叶乡心动，过雨千峰病眼明。",
            "一脔何须尝世味，寸田久已废吾耕。",
            "羡君早作归欤计，屈指从今几合并。"
        ],
        "title": "次韵温伯谋归",
        "id": "a7e9362f-3fea-416c-948a-00b84678a86d"
    },
    {
        "author": "范成大",
        "paragraphs": [
            "穷士病且饥，古今同一流。",
            "身安腹果然，此外吾何求。",
            "判司诚卑官，未免尘甑忧。",
            "穷山更瘅暑，惫卧不举头。",
            "二物交寇我，生世真如浮。",
            "晨朝墨云作，疾雷破山丘。",
            "排檐忽飞溜，蛙蝈鸣相酬。",
            "朱冠领热属，横溃输一筹。",
            "新凉苏肺气，踏湿登城楼。",
            "好邀云雨仙，长袖按梁州。",
            "吹水添瓶罍，浄洗千斛愁。",
            "何从有此段，冰厅冷如秋。",
            "但觉诗思生，爽气入银钩。",
            "章成竟何用，知能救穷不。",
            "汤子亦旅食，回望家还羞。",
            "倡予敢不和，共作商声讴。"
        ],
        "title": "次韵温伯雨凉感怀",
        "id": "f8565d6a-69eb-46f6-94fd-eeecfba1f85d"
    },
    {
        "author": "范成大",
        "paragraphs": [
            "断云将雨洗松篁，昨夜痴龙起蛰藏。",
            "人自无情孤乐事，天犹有意作新凉。",
            "尊前不见凌波袜，楼下空闻拜月香。",
            "万事安能尽如愿，且来相伴压糟床。"
        ],
        "title": "次韵子文雨後思归",
        "id": "0b616352-3d10-472f-bd89-512de67c79a8"
    },
    {
        "author": "范成大",
        "paragraphs": [
            "白鸟营营夜苦饥，不堪熏燎出窗扉。",
            "小虫与我同忧患，口腹驱来敢倦飞。"
        ],
        "title": "次韵温伯苦蚊",
        "id": "e2a004a8-f8d3-435a-9095-c77a6b0f5bbc"
    },
    {
        "author": "范成大",
        "paragraphs": [
            "鸣驺如电马如雷，知是婆娑醉尉回。",
            "常日锦囊犹有句，况从三十六峰来。"
        ],
        "title": "庆充自黄山归索其道中诗书一绝问之",
        "id": "e912de38-4de4-40a0-b30a-89acd2a2b71b"
    },
    {
        "author": "范成大",
        "paragraphs": [
            "落月堕眇莽，残星澹微茫。",
            "竹舆乱清溪，飞盖入岚光。",
            "松桧雾霭湿，桑麻风露香。",
            "空翠滴尘缨，何必濯沧浪。",
            "山家亦早作，迨此朝气凉。",
            "林深无人声，木末炊烟苍。",
            "离离瓜芋区，肃肃枣栗场。",
            "田园古云乐，令我思故乡。",
            "墟市稍来集，筠笼转山忙。",
            "吏事亦挽我，归路盘朝阳。"
        ],
        "title": "晓出古城山",
        "id": "06990cb1-6c17-4d9e-84ce-aab3e708cca5"
    },
    {
        "author": "范成大",
        "paragraphs": [
            "李侯昔游吴，莲舟镜苍茫。",
            "风鬟与雾鬓，共濯玻瓈光。",
            "采花不盈舫，日暮云水香。",
            "还登缥缈楼，罗襟酒淋浪。",
            "卷箔纳星月，踏筵按伊梁。",
            "安知有恨事，但恐蒹葭苍。",
            "风吹落穷谷，草深麋鹿场。",
            "高冈苦炎热，游子悲异乡。",
            "尚喜简书省，期会无匆忙。",
            "犹余作诗苦，消瘦如东阳。"
        ],
        "title": "李深之西尉同年谈吴兴风物再用古城韵",
        "id": "1fce5e4e-72de-4f57-8266-b8cbce156628"
    },
    {
        "author": "范成大",
        "paragraphs": [
            "丰隆坎坎夜伐鼓，灵湫老龙撇波舞。",
            "褰云掣电上清空，倒卷天潢作飞雨。",
            "向来炎官作夏旱，万里彤霞烘玉宇。",
            "岂惟牛马困蚊蝱，垄上行人口生土。",
            "我从雪浪叶舟来，不谓山城热如许。",
            "天公知我愁欲病，施与一凉苏逆旅。",
            "稍闻水绕屋除鸣，不觉星从云罅吐。",
            "千山濯濯浄鬟髻，缺月娟娟炯眉妩。",
            "浮生此景万事足，但欠清歌对芳醑。",
            "天上秋期正多事，趣驾星桥跨银渚。",
            "人间四者自难并，莫妒黄姑迎织女。"
        ],
        "title": "七月五日夜雨快晴",
        "id": "12fb9fe8-3dbc-4283-8ee7-2766410aa580"
    },
    {
        "author": "范成大",
        "paragraphs": [
            "冉冉流光迫岁余，青林日夜向人疎。",
            "雨滋岩桂重堆粟，风折庭蕉又献书。",
            "逋客解兰思婉娩，先生弹铗厌清虚。",
            "一尘不立浑输我，即境心安是故庐。"
        ],
        "title": "次韵宗伟温伯",
        "id": "709b8df1-c9cc-4993-985f-fbdae735b89f"
    },
    {
        "author": "范成大",
        "paragraphs": [
            "浮生饱外莫求余，羁旅东来计已疎。",
            "肩耸已高犹索句，眼明无用且翻书。",
            "百年子莫占元绪，万法吾今付子虚。",
            "惟有登临心未厌，黄山闻道胜衡庐。"
        ],
        "title": "再韵答子文",
        "id": "370958bf-fcf5-4d2c-beab-bc359de9bc46"
    },
    {
        "author": "范成大",
        "paragraphs": [
            "秋风袅袅露华鲜，去岁如今刺钓船。",
            "歙县门西见红蓼，此身曾在白鸥前。"
        ],
        "title": "道见蓼花",
        "id": "1ae82f4a-4146-44e5-8c06-b55dba527ccc"
    },
    {
        "author": "范成大",
        "paragraphs": [
            "灵均堕荒寒，采采纫兰手。",
            "九畹不留客，高丘一回首。",
            "峥嵘路孔棘，凄怆肘生柳。",
            "遂令此粲者，永与穷愁友。",
            "不如汤子远，情事只诗酒。",
            "但知爱国香，此外付乌有。",
            "栽培带苔藓，披拂护尘垢。",
            "孤芳亦有遇，洒濯居座右。",
            "君看深林下，埋没随藜莠。"
        ],
        "title": "次韵温伯种兰",
        "id": "e4e0bf7b-9404-4c2c-a850-2eb910539aae"
    },
    {
        "author": "范成大",
        "paragraphs": [
            "幻尘久已破狐涎，身世谁能料鼠肝。",
            "暮夜雨收千嶂出，晨朝风卷四维宽。",
            "我今无事不如梦，君岂有心犹觅安。",
            "但促小槽添压石，龙头珠滴夜珊珊。"
        ],
        "title": "次韵子文",
        "id": "0e814802-df90-4b05-a103-bcb15f29aae9"
    },
    {
        "author": "范成大",
        "paragraphs": [
            "双旌暮卷小舂容，画栋云生笑语中。",
            "但觉山光侵酒绿，不知日脚染溪红。",
            "控临缥缈疑无地，指点虚无欲驭风。",
            "谁遣玉蟾催骑吹，归来人影在朦胧。"
        ],
        "title": "次韵知郡安抚九日南楼宴集三首  其一",
        "id": "d49335fb-8c83-4055-a9e1-4eece5079298"
    },
    {
        "author": "范成大",
        "paragraphs": [
            "珠履参陪北海觞，仍邀拥节旧中郎。",
            "碧城香雾连天暝，黄叶霜风卷地凉。",
            "佳节转头论聚散，清波从古阅兴亡。",
            "明年重把茱萸醉，公在丛霄贡玉堂。"
        ],
        "title": "次韵知郡安抚九日南楼宴集三首  其二",
        "id": "c4b2661e-fc76-4b04-a542-bf2fe7a17999"
    },
    {
        "author": "范成大",
        "paragraphs": [
            "斯民邹鲁更丰年，雅道凄凉见此贤。",
            "万陇登禾新霁色，千村鸣柝旧寒烟。",
            "锵金绝世诗情妙，倚剑凌空隶墨鲜。",
            "珍重北窗山六六，使君名与汝俱传。"
        ],
        "title": "次韵知郡安抚九日南楼宴集三首  其三",
        "id": "4cdd5457-33d7-42da-9d80-0bd18a35c716"
    },
    {
        "author": "范成大",
        "paragraphs": [
            "浪随儿女怨萍蓬，笑拍阑干万事空。",
            "宇宙勋名无骨相，江山得句有神功。",
            "掉头莫觑秋高鹗，留眼来宾日暮鸿。",
            "懒拙已成三昧解，此生还证一圆通。"
        ],
        "title": "晚集南楼",
        "id": "f11bd57a-96a8-4b1c-adab-bbc330a4d83e"
    },
    {
        "author": "范成大",
        "paragraphs": [
            "溪山四时佳，今日更奇绝。",
            "天公妙庄严，施此一川雪。",
            "飞花浩如海，眩转塞空阔。",
            "水西万珠树，玉塔照银阙。",
            "碧溪不受冻，长滩泻清咽。",
            "渔舟晚犹泛，樵檐寒未歇。",
            "悬知画不到，未省诗能说。",
            "归来强搜句，冰砚冷于铁。",
            "不知严夫子，迎门生暖热。",
            "梅香不可耐，但觉酒肠㷎。",
            "密融花气动，茶泛乳膏发。",
            "宁辞春笋寒，为暖花瓷滑。",
            "瞢腾画屏暖，唤起眼余缬。",
            "笑我独何事，作此淡生活。",
            "想像高唐赋，何如径排闼。"
        ],
        "title": "赏雪骑鲸轩子文夜归酒渴侍儿荐茗饮蜜浆明日以诧同游戏为书事邀宗伟同作",
        "id": "5fbcc487-4061-4d9b-96cd-13dd61b9abac"
    },
    {
        "author": "范成大",
        "paragraphs": [
            "截玉凝膏腻白，点酥粘粟轻红。",
            "千里来从何处，想看舶浪帆风。"
        ],
        "title": "从圣集乞黄岩鱼鲊",
        "id": "d769b5ab-1d40-444c-ae2b-8bd5bf45f623"
    },
    {
        "author": "范成大",
        "paragraphs": [
            "竹坞拨沙犀顶锐，药畦粘土玉肌丰。",
            "裹芽束缊能分似，政及莱芜甑釜空。"
        ],
        "title": "从宗伟乞冬笋山药",
        "id": "84caa30a-f533-4ca9-bb5e-484154195c15"
    },
    {
        "author": "范成大",
        "paragraphs": [
            "瓦沟冻残雪，檐溜粘轻冰。",
            "破寒一竿日，春随人意生。",
            "瑞叶再三白，南枝尚含情。",
            "定知司花女，未肯嫁娉婷。",
            "官居苦无頼，一笑如河清。",
            "落木露荒山，寒溪绕孤城。",
            "朝暮何所见，云黄叫饥鹰。",
            "东风不早计，愁眼何当明。",
            "北邻小横斜，藓地可班荆。",
            "凭君趣花信，把酒撼琼英。"
        ],
        "title": "雪後守之家梅未开呈宗伟",
        "id": "ca1a5958-6f9e-4b04-874f-d83c53f87990"
    },
    {
        "author": "范成大",
        "paragraphs": [
            "闭户成痴坐，扶藜得意行。",
            "楼台浮霁色，市井碎春声。",
            "雪尽小桥出，烟消千嶂生。",
            "病多无脚力，遥羡落鸿轻。"
        ],
        "title": "次韵温伯城上",
        "id": "0bfbf2a2-0b00-406e-b48b-419aa5b42f52"
    },
    {
        "author": "范成大",
        "paragraphs": [
            "碧瓦朱甍上牛斗，妙墨新题森锁钮。",
            "使君笔力挽春来，一夜飞花暗梅柳。",
            "南山与楼相对高，向来千载争雄豪。",
            "八分三字一弹压，众峰戢戢如儿曹。",
            "人间盛事天不隔，急催此雪成三白。",
            "未论千古福邦人，先卜明年满冈麦。",
            "东风酒面吹凝酥，不辞醉倒归相扶。",
            "短歌万一传乐府，湛辈亦与公名俱。"
        ],
        "title": "知郡安抚以立春日揭所书新安郡榜南楼之上晓雪纷集邦人以为善祥遂开宴以落之辄赋长句一篇以附风谣之末",
        "id": "1d9f32c6-778d-455c-82ff-3aa57b52b2af"
    },
    {
        "author": "范成大",
        "paragraphs": [
            "春入林梢一再风，破寒匀染费天工。",
            "虽然媚荡新妆别，只与横斜旧格同。",
            "午枕乍醒铅粉退，晓奁初罢蜡脂融。",
            "後来颜色休论似，夹路漫山取次红。"
        ],
        "title": "次韵知郡安抚元夕赏倅厅红梅三首  其一",
        "id": "92bf8f6b-0caf-4788-b9be-175422be84f7"
    },
    {
        "author": "范成大",
        "paragraphs": [
            "真色生香绝世逢，烟光池面两溶溶。",
            "楚邻不待施朱好，虢国翻嫌傅粉浓。",
            "晴日暧云春照耀，温风霁月夜舂容。",
            "酒阑且驻纱笼看，慢破团团一壁龙。"
        ],
        "title": "次韵知郡安抚元夕赏倅厅红梅三首  其二",
        "id": "429f1fc7-5c1f-4d8f-8aba-419d935aaf3e"
    },
    {
        "author": "范成大",
        "paragraphs": [
            "司花一笑为谁开，知道朱幡得得来。",
            "疎影有情当洞户，蔫香无语堕空杯。",
            "风生翰墨留连看，月入笙歌次第催。",
            "来岁如今翻旧唱，五云丛里望三台。"
        ],
        "title": "次韵知郡安抚元夕赏倅厅红梅三首  其三",
        "id": "b00b038b-7018-44b4-8921-5eac65d19606"
    },
    {
        "author": "范成大",
        "paragraphs": [
            "华灯收尽江梅落，别有横枝照林薄。",
            "天教阆苑染芳根，小住山城慰萧索。",
            "腾腾醉後酒红醺，淡淡妆成笑靥新。",
            "斟酌东君已倾倒，为渠都费十分春。",
            "别乘胸怀有风月，催唤清尊洗愁绝。",
            "花知主客得不凡，一夜光风融绛雪。",
            "楼头烟暝吹单于，花梢挂星光有无。",
            "归来境熟落春梦，梦入锁香红绮疏。"
        ],
        "title": "新安绝少红梅惟倅厅特盛通判朝议召幕僚赏之坐皆有诗亦赋古风一首",
        "id": "ca3ce33b-03de-48a1-9021-4b0be9f65676"
    },
    {
        "author": "范成大",
        "paragraphs": [
            "冻云埋山天冥蒙，北风无情雪塞空。",
            "道傍人稀鸟飞绝，问君东游何怱怱。",
            "君言薄官淡无味，免俗未能聊复尔。",
            "我评兹事一鸿毛，因行且看佳山水。",
            "陵阳楼阁压高城，烟屏百叠双流横。",
            "姑孰江亭更奇绝，浓黛两抹长眉青。",
            "山形成龙复成虎，六代遗踪供吊古。",
            "大荒莽苍江水黄，两涘风烟眇吴楚。",
            "却浮一苇下长川，浮玉低昂波聒天。",
            "梁溪南岸小停橹，一酌人间第二泉。",
            "阊门峨峨过吾国，姑苏临波照金碧。",
            "太湖三万六千顷，上有垂虹跨南极。",
            "我家越相尚神游，试从烟浪访扁舟。",
            "问讯白鸥相记否，谓言久客不胜愁。",
            "软红三尺长安道，九重城阙干坤绕。",
            "西湖山寺浙江楼，君昔曾游今更好。",
            "故人客馆中天开，非君谁上黄金台。",
            "挽着天衢五云上，却望江湖如梦回。",
            "万境何如一丘壑，几时定解冠裳缚。",
            "幔亭山下桂丛深，清社向来都寂莫。"
        ],
        "tags": [
            "西湖",
            "太湖"
        ],
        "title": "胡宗伟罢官改秩举将不及格往谒金陵丹阳诸使者遂朝行在颇有倦游之叹作诗送之",
        "id": "546eddcf-8060-4e31-9223-70c3c88ce33a"
    },
    {
        "author": "范成大",
        "paragraphs": [
            "一杯何处洗愁颜，黄法曹家玉树寒。",
            "翠袖捻香留客看，春风都在小阑干。"
        ],
        "title": "黄伯益官舍赏梅",
        "id": "30df2fa2-aaf7-4888-b71d-858974266abe"
    },
    {
        "author": "范成大",
        "paragraphs": [
            "佳人绝世堕空谷，破恨解颜春亦来。",
            "莫对溪山话京洛，碧云西北涨黄埃。"
        ],
        "title": "次韵朱严州从李徽州乞牡丹三首  其一",
        "id": "58fe3f5f-f1f7-4542-8147-66465bbb4872"
    },
    {
        "author": "范成大",
        "paragraphs": [
            "歙浦烟山蟠万叠，钓台云日拥千章。",
            "两侯好事洗寒劣，宝槛移春入燕香。"
        ],
        "title": "次韵朱严州从李徽州乞牡丹三首  其二",
        "id": "b5fd0245-2f52-46df-bd90-81e00cc580e8"
    },
    {
        "author": "范成大",
        "paragraphs": [
            "阆风苑里司花女，肯作山腰水尾来。",
            "十二玉栏天一笑，只今归路五云开。"
        ],
        "title": "次韵朱严州从李徽州乞牡丹三首  其三",
        "id": "072e160e-a3ab-42ee-8a42-3468cb73ebf6"
    },
    {
        "author": "范成大",
        "paragraphs": [
            "乌帽休冲九陌埃，瘦藤定约到秋回。",
            "龙湫鴈荡经行处，断取松风万壑来。"
        ],
        "title": "送琴客许扬归永嘉",
        "id": "593b17e6-7e1f-47d3-98c1-28ca115f8aa7"
    },
    {
        "author": "范成大",
        "paragraphs": [
            "徂徕千丈松，阅世耸绝壁。",
            "高标上霄汉，峻节贯金石。",
            "惟有孤生竹，亭亭附微植。",
            "月夜借清景，春朝分秀色。",
            "托根未渠央，万牛挽山泽。",
            "昂藏转江湖，夷路入王国。",
            "明堂五云上，一柱屹天极。",
            "可望不可攀，清都与尘隔。",
            "依然此清士，空山淡愁閴。",
            "悲吟发清籁，摇荡风雨夕。"
        ],
        "title": "送李徽州赴湖北漕",
        "id": "686a6456-b030-4e2c-adf8-efc9bfc5082f"
    },
    {
        "author": "范成大",
        "paragraphs": [
            "鴈荡之山天下无，奔岸绝壑不可图。",
            "地灵境秀有人物，新安府丞今第一。",
            "纷纶草木变暄寒，竹节松心故凛然。",
            "穷山薄宦我无恨，识公大胜荆州韩。",
            "梅风涨溪绿如酒，晓插樯乌上南斗。",
            "只今广厦论唐虞，斟酌正须医国手。",
            "秀眉津津双颊丹，想看鸣佩翔九关。",
            "诸公倘欲持公议，莫遣此贤思故山。"
        ],
        "title": "送通守林彦强寺丞还朝",
        "id": "619ecd0d-2253-4970-8a99-95a7983637e2"
    },
    {
        "author": "范成大",
        "paragraphs": [
            "揽秀堂前一笑倾，都忘身世两浮萍。",
            "扶藜处处从君赏，落笔时时得我惊。",
            "荔熟闽山劳梦想，苹香苕水约逢迎。",
            "袛愁误入桃源後，从此车轮四角生。"
        ],
        "title": "送温伯归福唐纳妇且约复游霅川",
        "id": "a28d4286-2f3d-4032-b11e-a327ff19bc61"
    },
    {
        "author": "范成大",
        "paragraphs": [
            "十日闲愁昼掩关，起寻一笑共清欢。",
            "罢休诗社工夫淡，洗浄书生气味酸。",
            "尽遣余钱付桑落，莫随短梦到槐安。",
            "绣鞾画鼓留花住，剩舞春风小契丹。"
        ],
        "title": "次韵宗伟阅番乐",
        "id": "13151aaf-5cbf-4f37-9474-fcdf5b7a000a"
    },
    {
        "author": "范成大",
        "paragraphs": [
            "汉阴无械可容机，岁晚功名一衲衣。",
            "槁木闲身随念懒，浮云幻事转头非。",
            "三彭已罢庚申守，五鬼从教乙丑归。",
            "富贵神仙两俱累，此心安处是真依。"
        ],
        "title": "题漫斋壁",
        "id": "20482940-61e1-4a19-979f-b52f6b3c714f"
    },
    {
        "author": "范成大",
        "paragraphs": [
            "转午闻鸡日正长，小亭方丈纳空光。",
            "绿阴一雨浓如黛，何处风来百种香。"
        ],
        "title": "四月十六日拄笏亭偶题",
        "id": "151949c8-7bec-429f-9d8d-988bcb32e503"
    },
    {
        "author": "范成大",
        "paragraphs": [
            "留连银烛照金荷，肠断华年一掷梭。",
            "月姊有情难独夜，天孙无頼早斜河。",
            "晶晶霜瓦寒生粟，衮衮风帏细涌波。",
            "鸹鹖晓啼鸣鹊散，许多佳景奈愁何。"
        ],
        "title": "次韵即席",
        "id": "fe29d607-ddab-44f0-a0f7-95175444f467"
    },
    {
        "author": "范成大",
        "paragraphs": [
            "桑阴浄尽麦头齐，江上闻鶑每岁迟。",
            "不及晓风鹎鵊子，迎春啼到送春时。"
        ],
        "title": "五月闻鶑二首  其一",
        "id": "97146529-a846-4e58-94b1-ed0216e3228f"
    },
    {
        "author": "范成大",
        "paragraphs": [
            "一声初上最高枝，忙杀呕哑百舌儿。",
            "老尽西园千树绿，却怜槐眼正迷离。"
        ],
        "title": "五月闻鶑二首  其二",
        "id": "bac91e41-34ef-4087-870e-917074e5ff75"
    },
    {
        "author": "范成大",
        "paragraphs": [
            "六月火云高偃蹇，使君有意怜焦卷。",
            "一封红篆驿金龙，雨气倏随炉燎满。",
            "风师避路雷车鸣，石破天惊檐溜倾。",
            "不知稻本颇苏否，但觉溪声如百霆。",
            "税驾朱旛未云久，造化功成屈伸肘。",
            "我评兹事与天通，知公小试调元手。",
            "清坛深夜宾众真，前驱霓旌後飙轮。",
            "定有灵官识仙伯，报道紫皇思侍臣。"
        ],
        "title": "知郡检计斋醮祷雨登时感通辄赋古风以附舆颂",
        "id": "efbe31bb-babb-4be8-8b46-a57e0eba68c2"
    },
    {
        "author": "范成大",
        "paragraphs": [
            "阴谷云低梅雨多，黄山涤源溪涌波。",
            "南风匝地送归客，双桨下濑如投梭。",
            "严夫子，君举酒，我其为君歌。",
            "万山丛丛石凿凿，官居破屋巢烟萝。",
            "杜鹃晓啼猿暮叫，客行到此真蹉跎。",
            "穷愁无复理，一饮三叹息。",
            "城东黉舍有佳人，邂逅使我加餐食。",
            "同乡更同调，目击心已传。",
            "蛰虫欲作雷奋地，万籁方寂风行山。",
            "吹竽唤我醒，连鼓相追攀。",
            "飙车电毂不可辇，但觉两腋生飞翰。",
            "狂歌不必终曲，戏奕不必满局。",
            "有时不揖上马去，出门大笑惊僮仆。",
            "穷乡眼冷见未曾，道上嗫嚅相指目。",
            "云此陿隘何以有二士，直恐翩翩跨黄鹄。",
            "广文组解登王畿，诸公贵人争劝归。",
            "常日心期有定论，赠行不惜重费词。",
            "腰金佩璐众目好，汗简沉碑千载痴。",
            "一尊有意重山岳，五鼎无心轻网丝。",
            "严夫子，应领略，别後频书相发药。",
            "我既为万顷之狎鸥，君勿作九皋之鸣鹤。"
        ],
        "title": "送子文杂言",
        "id": "7452791e-5960-4212-8e5f-b4744792f7f7"
    },
    {
        "author": "范成大",
        "paragraphs": [
            "露稻粘明珰，风茅衮高浪。",
            "荒烟暗白道，行行乱蛩响。",
            "日脚午未吐，云头晚犹涨。",
            "欣此半日凉，篮舆走清旷。",
            "病客不堪暑，兹行天肯相。",
            "蚊蝱扫无迹，秋意满千嶂。",
            "稍寻泉石盟，略褫簿书障。",
            "鸰原定相念，因风报无恙。"
        ],
        "title": "新馆",
        "id": "3a047d13-e160-4be5-ac64-2c41ac6fc2e0"
    },
    {
        "author": "范成大",
        "paragraphs": [
            "万山绕竮竛，二水奔澒洞。",
            "亭亭林中寺，金碧灿檐栋。",
            "解鞍得蒲团，卧受瓦炉供。",
            "少捐一炊顷，暂作百年梦。",
            "无人自惊觉，幽禽正清咔。",
            "倦客如残僧，无力供世用。",
            "此行端为山，紫翠迭迎送。",
            "漱井出门去，惊尘扑飞鞚。"
        ],
        "title": "临溪寺",
        "id": "a930f487-7e95-452b-ba67-25299e4346ef"
    },
    {
        "author": "范成大",
        "paragraphs": [
            "闻鸡一唱罢，占斗三星没。",
            "天高月徘徊，野旷山突兀。",
            "暗蛩泣草露，怨乱语还咽。",
            "凉萤不复举，点缀稻花末。",
            "惟余络纬豪，悲壮殷林樾。",
            "小虫亦何情，孤客心断绝。",
            "魂惊板桥穿，足侧石子滑。",
            "行路如许难，谁能不华发。",
            "高城谩回首，叠嶂屹天阙。",
            "遥知秋衾梦，千里一飘忽。"
        ],
        "title": "盘龙驿",
        "id": "33e280d8-5d9a-4d02-8e8d-4ae7056c7be8"
    },
    {
        "author": "范成大",
        "paragraphs": [
            "松杉晨气清，桑柘暑阴薄。",
            "稻穗黄欲卧，槿花红未落。",
            "秋鶑尚娇姹，晚蝶成飘泊。",
            "犬騃逐车马，鸡惊扑篱落。",
            "道逢行商问，平生几芒屩。",
            "頳肩走四方，为口不计脚。",
            "劣能濡箪瓢，何敢议囊橐。",
            "我亦縻斗升，三年去丘壑。",
            "二俱亡羊耳，未用苦商略。"
        ],
        "title": "竹下",
        "id": "346007fb-be81-44db-ac82-85048a1794ed"
    },
    {
        "author": "范成大",
        "paragraphs": [
            "沟塍与涧合，陇亩抱山转。",
            "向来六月旱，此地免焦卷。",
            "早穗已垂垂，晚苗犹剪剪。",
            "一川丰年意，比屋闹鸡犬。",
            "老农霜须鬓，矍铄黄犊健。",
            "自云足踏地，常赋何能免。",
            "刈熟倩人输，不识长官面。",
            "康年无复事，但恐社酒浅。",
            "我亦有二顷，收拾尚可茧。",
            "怀哉笠泽路，归铲犁头藓。"
        ],
        "title": "寒亭",
        "id": "5db516fb-8ba1-44cb-86a8-18a40ecbe201"
    },
    {
        "author": "范成大",
        "paragraphs": [
            "微生本渔樵，长日渺江海。",
            "扣舷濯沧浪，尚说天宇隘。",
            "朅来车马路，悒悒佳思败。",
            "黄尘扑眉须，驱逐似偿债。",
            "羸骖系偪仄，狂犬吠荒怪。",
            "乡心入旅梦，一叶舞澎湃。",
            "晨兴过墟市，喜有鱼虾卖。",
            "眼明见清江，积雨助横溃。",
            "褰裳唤扁舟，臲卼不胜载。",
            "不辞野渡险，弄水聊一快。"
        ],
        "title": "清弋江",
        "id": "eaf7fe22-005d-4d26-9c07-1a88d4e53b91"
    },
    {
        "author": "范成大",
        "paragraphs": [
            "五峰抱岩扉，千柱奠云壑。",
            "荒原蕞尔县，有此宝楼阁。",
            "维昔经营初，衣锡化双鹤。",
            "杖头具只眼，矫矫云中落。",
            "尊者一笑许，璇题照林薄。",
            "庭柏有祖意，石泉韵天乐。",
            "清簧转碧鸡，飞梭掷苍鹊。",
            "号风饥虎怒，失木啼猿愕。",
            "英游偶然同，吏檄乃不恶。",
            "题名记吾曾，醉墨疥丹垩。"
        ],
        "title": "隠静山",
        "id": "2aef53d5-7254-4aab-9ccf-c016895c2ccf"
    },
    {
        "author": "范成大",
        "paragraphs": [
            "瘦马兀瞢腾，荒鸡号莽苍。",
            "丝窠罥朝露，篱落万珠网。",
            "宿云拂树过，飞泉擘山响。",
            "老桑局潜虬，怪蔓挂腾蟒。",
            "山行何许深，空翠滴羁鞅。",
            "酿愁积雨寒，破闷朝日放。",
            "曈曈赤帜张，昱昱金钲上。",
            "浮动草花馥，清和野禽唱。",
            "仆夫有好语，沙平路如掌。",
            "惟忧三溪阻，桥断山水涨。"
        ],
        "title": "新岭",
        "id": "6bfeda34-4e57-4b41-897a-3283534280cd"
    },
    {
        "author": "范成大",
        "paragraphs": [
            "城头千峰青绕屋，城下滩流三百曲。",
            "谁云偪仄复偪仄，尚有高轩肯来辱。",
            "红梅花下两芳春，春风惠和如主人。",
            "抢攘尘土簿书里，见此缫籍天球温。",
            "厚禄故人车结辙，掉头独泛清溪月。",
            "不从世外得超然，世间谁肯如公决。",
            "生平我亦一沙鸥，苇白芦黄今正秋。",
            "送公使我归思动，破烟冲雨忆扁舟。",
            "明年想见东山起，我亦煎茶石桥水。",
            "道逢蓑笠把渔竿，即是马曹狂掾史。"
        ],
        "title": "送通守赵积中朝议请祠归天台",
        "id": "76d3201a-4e42-4ffa-9e62-5f157abbc1d2"
    },
    {
        "author": "范成大",
        "paragraphs": [
            "新安学宫天下稀，先生孝友真吾师。",
            "斑衣悞作长裾曳，二年思归今得归。",
            "笺词上诉人叵挽，玺书赐可羣公叹。",
            "青山百匝不留人，空与诸生遮望眼。",
            "白云孤起越南天，向来恨身无羽翰。",
            "下马入门怀橘拜，身今却在白云边。",
            "鹤发鬖鬖堂上坐，儿孙称觞妇供果。",
            "世间此乐几人同，看我风前孤泪堕。",
            "一杯送舟下水西，我欲赠言无好词。",
            "径须唤起束广微，为君重补南陔诗。"
        ],
        "title": "送詹道子教授奉祠养亲",
        "id": "85efb08f-1fa2-4c0e-bbe7-20cb38cfe142"
    },
    {
        "author": "范成大",
        "paragraphs": [
            "暂移三席款云关，木末阑干暮紫间。",
            "绛帐莫贪江上路，青鞵先试水西山。",
            "伯阳有道来重趼，御寇他年忆解颜。",
            "怪我抗尘驱俗驾，诸公何事许追攀。"
        ],
        "title": "道子教授奉祠诸生率余祖席如意院",
        "id": "aa2e5293-c226-4b89-8725-4061b3f14868"
    },
    {
        "author": "范成大",
        "paragraphs": [
            "篙师叫怒破涛泷，水石如钟自击撞。",
            "欲识人间奇险处，但从歙浦过桐江。"
        ],
        "title": "淳安",
        "id": "f5316d69-9710-418c-8ed0-9015a23b5680"
    },
    {
        "author": "范成大",
        "paragraphs": [
            "城府黄尘扑马鞍，一篙重探水云寒。",
            "耳边眼底无公事，睡过严州二百滩。"
        ],
        "title": "严州",
        "id": "dc8a0209-ef54-4990-ba9d-da9c64b18f17"
    },
    {
        "author": "范成大",
        "paragraphs": [
            "山林朝市两尘埃，邂逅人生有往来。",
            "各向此心安处住，钓台无意压云台。"
        ],
        "title": "钓台",
        "id": "ac0b9fa1-a5b6-480e-a886-f443bdd64c41"
    },
    {
        "author": "范成大",
        "paragraphs": [
            "湿云垂野淡疎林，十日山行九日阴。",
            "梅子弄黄应要雨，不知客路已泥深。"
        ],
        "title": "桐庐",
        "id": "9550efbc-05c9-437a-9b48-cbbbadff7d6f"
    },
    {
        "author": "范成大",
        "paragraphs": [
            "不到江湖恰五年，歙山青绕屋头边。",
            "富春渡口明人眼，落日孤舟浪拍天。"
        ],
        "title": "富阳",
        "id": "3bb1a5da-f202-4c92-b2c3-1db959ea67c2"
    },
    {
        "author": "范成大",
        "paragraphs": [
            "春晚山花各静芳，从教红紫送韶光。",
            "忍冬清馥蔷薇酽，熏满千村万落香。"
        ],
        "title": "余杭",
        "id": "eeb4c529-162f-40ec-8938-d0dd5f57da3b"
    },
    {
        "author": "范成大",
        "paragraphs": [
            "邑居官寺两凄清，晚市都无菜可羹。",
            "何处直能令鬼怕，祗今犹自有人行。"
        ],
        "title": "于潜",
        "id": "e109ad03-7d5a-4b2b-8f84-117548084d36"
    },
    {
        "author": "范成大",
        "paragraphs": [
            "翠染南山拥县门，一洲横截两溪分。",
            "长官日永无公事，卧听滩声看白云。"
        ],
        "title": "昌化",
        "id": "dc606083-3dcd-42b9-9579-1c57c0861375"
    },
    {
        "author": "范成大",
        "paragraphs": [
            "沐雨梳风有底忙，解鞍来宿赞公房。",
            "传闻三岭连天峻，未到王千已断肠。"
        ],
        "title": "百丈山",
        "id": "801c1a11-4091-4342-bca9-15aac43b9693"
    },
    {
        "author": "范成大",
        "paragraphs": [
            "竹舆摇兀走婆娑，石滑泥融侧足过。",
            "昱岭不高人已困，晚登新岭奈君何。"
        ],
        "title": "昱岭",
        "id": "0b53514b-eb0f-4869-a7cb-e3a6ff1d7cac"
    },
    {
        "author": "范成大",
        "paragraphs": [
            "山灵设险合峥嵘，行客何须向此行。",
            "羸马不前人雨汗，此身安得讳劳生。"
        ],
        "title": "王千岭",
        "id": "62997f35-79d1-4f27-a0eb-986e4521233b"
    },
    {
        "author": "范成大",
        "paragraphs": [
            "麦头熟颗已如珠，小阨惟忧积雨余。",
            "丐我一晴天易耳，十分终惠莫乘除。"
        ],
        "title": "刈麦",
        "id": "01efd1e0-ab85-4fb2-9736-84ad8e7b4454"
    },
    {
        "author": "范成大",
        "paragraphs": [
            "种密移疎绿毯平，行间清浅縠纹生。",
            "谁知细细青青草，中有丰年击壤声。"
        ],
        "title": "插秧",
        "id": "8ca1adc7-92eb-4a15-b60a-90d904d3f92b"
    },
    {
        "author": "范成大",
        "paragraphs": [
            "隔篱处处雪成窝，牢闭柴荆断客过。",
            "叶贵蚕饥危欲死，尚能包裹一丝窠。"
        ],
        "title": "晒茧",
        "id": "461a32f8-0967-4ee7-a4bf-eede06ff0034"
    },
    {
        "author": "范成大",
        "paragraphs": [
            "斧斤留得万枯株，独速槎牙立暝途。",
            "饱尽春蚕收罢茧，更殚余力付樵苏。"
        ],
        "title": "科桑",
        "id": "548f3841-549a-4d62-aa27-3514290907ca"
    },
    {
        "author": "范成大",
        "paragraphs": [
            "今代丹台籍，频年绿野居。",
            "铁冠真御史，革履旧尚书。",
            "短世浮云尽，平生半稿余。",
            "人言公不朽，兰玉照前除。"
        ],
        "title": "龙学尚书新安侯罗公挽词二首  其一",
        "id": "82b789bb-6e34-4568-b52c-b2574c925074"
    },
    {
        "author": "范成大",
        "paragraphs": [
            "一昨更调瑟，如闻欲赐环。",
            "途殚泣西狩，望绝起东山。",
            "华屋林霏惨，新阡草露班。",
            "春风埋玉泪，重为庾公潸。"
        ],
        "title": "龙学尚书新安侯罗公挽词二首  其二",
        "id": "007a47bf-84dc-4c09-89e0-4cc5d022ae72"
    },
    {
        "author": "范成大",
        "paragraphs": [
            "白水名多士，清河最有声。",
            "人危孔北海，帝识柳宜城。",
            "蜀险谈间固，蛮讧檄到平。",
            "凌烟何处在，风雨上铭旌。"
        ],
        "title": "龙学侍郎清河侯张公挽词二首  其一",
        "id": "a296c373-a26f-470c-ad2c-b16a15704bef"
    },
    {
        "author": "范成大",
        "paragraphs": [
            "太息逢萋锦，平生付薄冰。",
            "沧溟淙赤舌，白日照青蝇。",
            "岳麓身犹健，星维驭已升。",
            "天如遗一老，人亦望三登。"
        ],
        "title": "龙学侍郎清河侯张公挽词二首  其二",
        "id": "a4f08242-d9bf-4275-adab-474fb420bb2a"
    },
    {
        "author": "范成大",
        "paragraphs": [
            "蚤兆于凰卜，来嫔驷马车。",
            "夫君宜竹帛，子舍各诗书。",
            "露薤丹旌举，风杨组帐虚。",
            "空余彤管训，他日照乡闾。"
        ],
        "title": "新安侯夫人俞氏挽词",
        "id": "fef3db40-3904-4e41-8572-5314342902b7"
    },
    {
        "author": "范成大",
        "paragraphs": [
            "宾筵旧压三千客，燕榭新高十二城。",
            "泼墨云头连树暗，垂丝雨脚过溪生。",
            "葛巾羽扇吾身健，雪椀冰瓯子句清。",
            "从此相从须痛饮，故应此事胜公荣。"
        ],
        "title": "次韵甄云卿晚登浮丘亭",
        "id": "749037bb-0d90-424f-a77a-7635c8f2bde2"
    },
    {
        "author": "范成大",
        "paragraphs": [
            "神仙绝世立，功行闻清都。",
            "玉符赐长生，籋云游紫虚。",
            "鸡犬尔何知，偶舐药鼎余。",
            "身轻亦仙去，罡风与之俱。",
            "俯视旧篱落，眇莽如积苏。",
            "非无凤与麟，终然侣虫鱼。",
            "微物岂有命，政尔谢泥涂。",
            "时哉适丁是，邂逅真良图。"
        ],
        "title": "古风上知府秘书二首  其一",
        "id": "751d72c1-848a-4eda-aad5-89dd6f768e17"
    },
    {
        "author": "范成大",
        "paragraphs": [
            "大鹏上扶摇，南溟聒天沸。",
            "斥鷃有羽翼，意满蓬蒿里。",
            "不如附骥蝇，掣电抹荆蓟。",
            "谁云极么么，俛仰且万里。",
            "向来庭户间，决起不踰咫。",
            "飘飖托方便，意气乃如此。",
            "物生未可料，旦暮倘逢世。",
            "君看功名场，得失一交臂。"
        ],
        "title": "古风上知府秘书二首  其二",
        "id": "7ddbe84e-8c3b-456a-aad6-753a9cbacbae"
    },
    {
        "author": "范成大",
        "paragraphs": [
            "林泉随处有清凉，山绕阑干客自忙。",
            "溪雨不飞虹尚饮，乱蝉高柳满斜阳。"
        ],
        "title": "拄笏亭晚望",
        "id": "31a9e5f3-de1a-4692-80ac-d4923983e584"
    },
    {
        "author": "范成大",
        "paragraphs": [
            "清溪可怖亦可喜，造化于人真虐戏。",
            "轰雷卷雪鬓成丝，一掷平生来此试。",
            "险绝无双是乳滩，舟如滚石下高山。",
            "画楼正倚黄昏雨，岂识江间行路难。"
        ],
        "title": "乳滩",
        "id": "715651c2-36cd-4c3b-aaed-989bde199beb"
    },
    {
        "author": "范成大",
        "paragraphs": [
            "黟山鬰律神仙宅，三十六峰雷雨隔。",
            "碧城栏槛偃双旌，笑挹浮丘为坐客。",
            "岩扉无锁昼长开，紫云明灭多楼台。",
            "云中仙驭参差是，肯为使君乘兴来。",
            "西昆巉绝不可至，东望蓬莱愁弱水。",
            "谁知芳草徧天涯，玉京只在珠帘底。",
            "他年麟阁上清空，却访旧游寻赤松。",
            "我亦从公负丹鼎，来斸砂床汲汤井。"
        ],
        "title": "浮丘亭",
        "id": "2dd20abe-b684-4599-8e7e-79a1e9a79597"
    },
    {
        "author": "范成大",
        "paragraphs": [
            "天风无边吹海月，景入溪山更奇绝。",
            "太守文章别乘贤，平生付与金杯滑。",
            "门阑我亦似彭宣，想闻横玉叫苍烟。",
            "读碑索句仍投辖，谁是扬州控鹤仙。"
        ],
        "title": "风月堂",
        "id": "0789511e-d0d8-4060-b33a-d6f648f02cf1"
    },
    {
        "author": "范成大",
        "paragraphs": [
            "汉图昔中天，百六启真主。",
            "当时邓高密，徒步赴光武。",
            "诸公上云台，一叶渺湘浦。",
            "声名三十年，玉气贯晴宇。",
            "向来宣室问，天语道旧故。",
            "不图太平日，复见起兵簿。",
            "双旌奠侯服，三节临江浒。",
            "垂欲大用公，少驻议圜府。",
            "人言山泽官，底用庙廊具。",
            "果闻一乘传，已踵追锋去。",
            "翔凤览辉来，风采照鸳鹭。",
            "平生经济心，十不一二吐。",
            "兹行公勿逊，安国如鼎吕。"
        ],
        "title": "寄赠泉石使李元直入觐",
        "id": "311fc23e-1908-4218-8862-4b867a40c935"
    },
    {
        "author": "范成大",
        "paragraphs": [
            "南街豪郡城，东圃压州宅。",
            "谁云沸镬地，气象不偪仄。",
            "林园富瓜笋，堂密美杉柏。",
            "山醪极可人，溪女能醉客。",
            "吴子邑中彦，毫端万人敌。",
            "传杯相劳苦，不觉东方白。"
        ],
        "title": "休宁",
        "id": "ce6afc4e-aff7-40e0-a7c0-055301a7cdb9"
    },
    {
        "author": "范成大",
        "paragraphs": [
            "石梁平波心，金剎驾岩腹。",
            "溪藤卷霜缯，山骨琢紫玉。",
            "东堂有嘉名，窈窕窗纱绿。",
            "落花扫无迹，蕉叶森似束。",
            "主人甚爱客，挽袖语陆续。",
            "冲雨出门去，役役媿童仆。"
        ],
        "title": "祁门",
        "id": "6c3c1de0-4673-400b-81a3-c8c1339f00ee"
    },
    {
        "author": "范成大",
        "paragraphs": [
            "陵高类登天，斗下剧窥井。",
            "衡从十里近，底用许多岭。",
            "秋雨酿春泥，掀淖力扛鼎。",
            "仆夫负隅哭，邂逅忧性命。",
            "旧嗤子猷狂，夜半桨归艇。",
            "方知兴尽处，顷步令人瘿。"
        ],
        "title": "灵山口",
        "id": "fd04b698-7b38-47bb-be7f-3f4ce3aaa4b8"
    },
    {
        "author": "范成大",
        "paragraphs": [
            "大滩石如林，小滩石如枿。",
            "微生抛掷过，两桨砉将割。",
            "一滩复一滩，食顷经七八。",
            "崎岖幸脱免，已足凋鬓发。",
            "我家五湖船，镜面贴天阔。",
            "行迷勿浪远，归欤泛花月。"
        ],
        "title": "浮梁",
        "id": "f6b6e480-49a4-4d5a-bff7-2d130d9a62c8"
    },
    {
        "author": "范成大",
        "paragraphs": [
            "凄悲鸿雁来，泱漭鱼龙蛰。",
            "雷霆一鼓罢，星斗万里湿。",
            "波翻渔火碎，月落村舂急。",
            "折苇已纷披，衰杨尚僵立。",
            "长年畏简书，今夕念蓑笠。",
            "江湖有佳思，逆旅百忧集。"
        ],
        "title": "鄱阳湖",
        "id": "d89d55e6-bda1-4e89-a84e-23615324e967"
    },
    {
        "author": "范成大",
        "paragraphs": [
            "渥丹枫凋零，浓黛柏幽独。",
            "畦稻晚已黄，陂草秋重绿。",
            "平远一横看，浩荡供醉目。",
            "落帆金碧溪，嘶马锦绣谷。",
            "世界真庄严，造物极不俗。",
            "向非来远游，那有此奇瞩。"
        ],
        "title": "回黄坦",
        "id": "f994e624-f401-410e-a7cc-29399265fa27"
    },
    {
        "author": "范成大",
        "paragraphs": [
            "回肠山百盘，挥手天一握。",
            "俯惊危栈穿，仰诧飞石落。",
            "挽舆如挽舟，绝叫断双筰。",
            "怪蔓缠枯槎，瘠草被幽壑。",
            "此岂车马路，谁云强刊凿。",
            "人言远游好，呼来试着脚。"
        ],
        "title": "桑岭",
        "id": "e4541f87-e465-4724-9b8a-2348ee0e8d2f"
    },
    {
        "author": "范成大",
        "paragraphs": [
            "维帝有下都，作镇此南国。",
            "孤撑紫玉楼，横绝太霄碧。",
            "晶荧砂窦红，夭矫泉绅白。",
            "晴云无尽藏，竟日袅幽石。",
            "诸峰三十五，离立侍傍侧。",
            "会稽眇小哉，请议职方籍。"
        ],
        "title": "天都峰",
        "id": "92f2d4db-6b70-4ef7-8777-0ddc0f4598c8"
    },
    {
        "author": "范成大",
        "paragraphs": [
            "砂床毓灵源，石液漱和气。",
            "鬰攸甑常蒸，觱沸鼎百沸。",
            "人生本无垢，安用涤肠胃。",
            "一瓢滟清肥，回首谢罗罻。",
            "山深人迹罕，政以远为贵。",
            "君看华清池，谈者至今讳。"
        ],
        "title": "温泉",
        "id": "4336006f-e947-4289-a54a-aa1f0847cbe1"
    },
    {
        "author": "范成大",
        "paragraphs": [
            "使君来暖东堂席，又见堂前花信息。",
            "小白犹封竹外枝，微黄已点眉间色。",
            "山城十月如春台，闻有细书天上来。",
            "说与横斜应早计，不须更待雪花催。"
        ],
        "title": "伏闻知府秘书欲取小杜桐庐诗语以见花名堂成大记东坡送郑户曹诗云荡荡清河壖黄楼我所开迟君为坐客新诗出琼瑰楼成君已去人事固多乖此段大类今日成大行且受代计梅开堂成归舟已下南浦欲为坐客不可得怀不能已请先为公赋之",
        "id": "4327f62c-72a8-4e17-a625-70f80d19527e"
    },
    {
        "author": "范成大",
        "paragraphs": [
            "冷云去仍来，冻雨落还歇。",
            "平明一篙涨，珍重送船发。",
            "端成南溪泛，宁复东堂谒。",
            "何时公三日，请泽看山笏。",
            "恩勤一未报，终古铭肌骨。",
            "幡幡迹虽远，耿耿心不没。",
            "门阑如水波，永印此孤月。"
        ],
        "title": "知府秘书遣帐下持新诗追路赠行辄次韵寄上",
        "id": "ae923b1d-b004-4596-94e2-3d5cdd664e5c"
    },
    {
        "author": "范成大",
        "paragraphs": [
            "晏温解船去，暮夜檥船歇。",
            "横斜隘梅村，玉蓓粲将发。",
            "城中三辅豪，指日承明谒。",
            "高怀妙康济，未试君前笏。",
            "周南又小春，微温入花骨。",
            "我瞻浮丘亭，山高璇柄没。",
            "飞鸟正飘荡，空绕南枝月。"
        ],
        "title": "寄上鄙句之明日舟次梅口南枝已有春意复次知府秘书赠行高韵",
        "id": "885305d2-447e-4b16-a080-599564726fed"
    },
    {
        "author": "范成大",
        "paragraphs": [
            "东山西山双袖舞，中有清宫蟠万础。",
            "云横朱阁碧梧寒，风扫石坛苍桧古。",
            "道人宾实其姓方，来从何许今几霜。",
            "诛蒿仆蓬殿突兀，玉华紫气腾真香。",
            "胸奇腹愤无人识，我独相从似畴昔。",
            "时时苦语见针砭，邂逅天涯得三益。",
            "明朝归客上归艎，重到晞真计渺茫。",
            "只有双鱼相问讯，歙江之水通吴江。"
        ],
        "title": "晞真阁留别方道士宾实",
        "id": "23bc2da6-ee0d-476d-8d0d-a91b1cf03293"
    },
    {
        "author": "范成大",
        "paragraphs": [
            "残山剩水带离亭，送客烦君远作程。",
            "直欲明年击吴榜，白沙翠竹是柴荆。"
        ],
        "title": "程助教远饯求诗",
        "id": "2cea1e31-5d51-43dd-ae38-f0dbd3d2f2a6"
    },
    {
        "author": "范成大",
        "paragraphs": [
            "交情弥岁竟匆匆，短棹归寻一亩宫。",
            "塞责文书容我懒，及时杯酒頼君同。",
            "披云峰顶城头月，揽秀堂前扇里风。",
            "千里音书慰离索，莫言天远费鳞鸿。"
        ],
        "title": "次伯安推官赠别韵",
        "id": "3dce433e-d19c-4190-9773-bb02d7c20a2e"
    },
    {
        "author": "范成大",
        "paragraphs": [
            "放船鸣橹便秦吴，送别空烦长者车。",
            "宿雾锁山常羃羃，断云将雨忽疎疎。",
            "高城五岭花深处，短棹三江木落初。",
            "頼得溪流通尺素，蒲根仍有一双鱼。"
        ],
        "title": "次景琳录事赠别韵",
        "id": "c561cd32-276d-4d51-b95d-1e6aad627c89"
    },
    {
        "author": "范成大",
        "paragraphs": [
            "当年仗外揖高标，绣䪌芦鞭宝马骄。",
            "琼苑天香飘合坐，碧城山色照同僚。",
            "思归意决吾张翰，赠别情深子绕朝。",
            "蟹簖鱼梁从此去，他年书札堕烟霄。"
        ],
        "title": "次黄必先主簿同年赠别韵二首  其一",
        "id": "3f1704de-e280-4991-98bd-550980e9f8cf"
    },
    {
        "author": "范成大",
        "paragraphs": [
            "山郭官闲得烂游，弥年还往话绸缪。",
            "西园剥栗催奴课，东院寻梅劝客留。",
            "笔下修锋千首富，谈间和气两眉浮。",
            "别来怅望何时见，谩上重城谩上楼。"
        ],
        "title": "次黄必先主簿同年赠别韵二首  其二",
        "id": "a238dc8c-9e31-459f-a569-9bdc41bbcd77"
    },
    {
        "author": "范成大",
        "paragraphs": [
            "先生有道抗浮云，拄颊看山意最真。",
            "霜鬓不堪痟首疾，翠蛾常作捧心颦。",
            "官如斯立蓝田小，家似渊明栗里贫。",
            "俯仰别来蓂荚换，只今谁与话情亲。"
        ],
        "title": "次胡经仲知丞赠别韵",
        "id": "95f77877-3624-4e0b-bf33-ad99bb527d0f"
    },
    {
        "author": "范成大",
        "paragraphs": [
            "歙维羣山囿，漫仕富英杰。",
            "清标照人寒，玉笋森积雪。",
            "嗟余独委琐，无用等木屑。",
            "又如道傍李，味苦不堪折。",
            "归舟坐成泛，去马亦已刷。",
            "三年风波险，尽付一笑阅。",
            "惟君同怀抱，各坐天机拙。",
            "我家鸱夷子，竹帛照吴越。",
            "云仍无肖似，俯首媿前哲。",
            "若家卧龙公，事业管萧埒。",
            "期君踵祖武，勿惜儿女别。",
            "言狂举白浮，醉倒霜松折。"
        ],
        "title": "次诸葛伯山赡军赠别韵",
        "id": "7258df26-7ce7-4ff9-a7b6-91da47752057"
    },
    {
        "author": "范成大",
        "paragraphs": [
            "团蒲曲几坐成痴，北看南观恍是非。",
            "道眼已空诗眼在，梅花欲动雪花稀。"
        ],
        "title": "次韵乐先生除夜三绝  其一",
        "id": "287353c0-10fe-4565-bf14-e179f7f04496"
    },
    {
        "author": "范成大",
        "paragraphs": [
            "天边客里五迎冬，争信还乡似寓公。",
            "人事都非城郭是，独怜鸡犬识新丰。"
        ],
        "title": "次韵乐先生除夜三绝  其二",
        "id": "3f5b4fc0-3fd5-4d82-9057-6035039b33b4"
    },
    {
        "author": "范成大",
        "paragraphs": [
            "床头历日鬓丝丝，懒倦慵吟守岁诗。",
            "宜入新年须吉利，明朝把笔写门楣。"
        ],
        "title": "次韵乐先生除夜三绝  其三",
        "id": "070c3218-9e88-40a4-9c7b-f39756970edf"
    },
    {
        "author": "范成大",
        "paragraphs": [
            "西湖冰泮绿生鳞，料峭东风欲中人。",
            "花片不禁寒食雨，鬓丝犹那涌金春。",
            "江山契阔诗情在，京洛追随客梦新。",
            "唤取歌声不愁思，为君吹水引杯频。"
        ],
        "tags": [
            "西湖"
        ],
        "title": "次韵唐幼度客中幼度相别数年复会于钱塘湖上",
        "id": "d3e2e12d-3f39-4a63-9baa-9c6427ee0c16"
    },
    {
        "author": "范成大",
        "paragraphs": [
            "手板头衔意已慵，墨池书枕兴无穷。",
            "酿泥深巷五更雨，吹酒小楼三面风。",
            "草色有无春最好，客心去住水长东。",
            "今朝合有家书到，昨夜灯花缀玉虫。"
        ],
        "title": "客中呈幼度",
        "id": "dd89d467-7e8c-479e-8fdf-9a1735b8ffba"
    },
    {
        "author": "范成大",
        "paragraphs": [
            "当年连璧气如蜺，人许跻攀九列齐。",
            "黄壤一时埋玉树，青云何处用丹梯。",
            "生平书札频双鲤，岁晚交情但只鸡。",
            "眼底伤心难制泪，宁论宿草已萋萋。"
        ],
        "title": "奠唐少梁晋仲兄弟墓下",
        "id": "00551326-32c1-4a33-8cd3-dd18c115383e"
    },
    {
        "author": "范成大",
        "paragraphs": [
            "吴波鳞鳞越山紫，镇东旌旆东风里。",
            "前驱传道相君来，一夜鉴湖春涨起。",
            "鉴湖如鉴涵空明，相君出处如湖清。",
            "十年勋业泰山重，五鼎富贵浮云轻。",
            "人言公如裴相国，绿野堂高贮风月。",
            "我独愿公如子牟，身在江湖心魏阙。",
            "浯溪有石高嵯峨，公方东征如此何。",
            "丁宁湖水莫断渡，早晚归来绝江去。"
        ],
        "tags": [
            "泰山"
        ],
        "title": "镇东行送汤丞相帅绍兴",
        "id": "99d461bc-08b8-4a75-9d6b-e8388cd015b3"
    },
    {
        "author": "范成大",
        "paragraphs": [
            "有客叩岩扃，无人管送迎。",
            "片云闲出岫，水月自空明。"
        ],
        "title": "水月庵谒现老不值",
        "id": "5f1940f4-5126-4c57-a9a1-6f1553cc6185"
    },
    {
        "author": "范成大",
        "paragraphs": [
            "错落参旗罥竹梢，柴荆临水闭蓬蒿。",
            "春风吹晓玉蟾堕，秾露洗空银汉高。",
            "双鹊绕枝应也倦，一蛩吟壁已能豪。",
            "新秋只合添诗兴，莫学潘郎叹二毛。"
        ],
        "title": "次韵边公辨",
        "id": "3440fa70-6b00-4f80-8b2e-cbdd33acab24"
    },
    {
        "author": "范成大",
        "paragraphs": [
            "屋山从卷杜陵茅，门径慵芟仲蔚蒿。",
            "澹澹白虹风晕壮，纷纷苍狗雨云高。",
            "凌空累筯仙无术，半夜撞钟句谩豪。",
            "枵腹题诗将底用，真成兔角与龟毛。"
        ],
        "title": "中秋无月复次韵",
        "id": "8bf3ff33-670e-47cc-b09d-a0a6e59181af"
    },
    {
        "author": "范成大",
        "paragraphs": [
            "先生笔力玉山鳌，气压明堂一柱蒿。",
            "雪椀涤毫词绝妙，朱弦缩瑟调弥高。",
            "心兵不起无三粲，坐客常多似四豪。",
            "喜有过从南北巷，苏兰薪桂瀹溪毛。"
        ],
        "title": "公辨用前韵见赠复次韵",
        "id": "fc5b67f7-122f-4b94-ba58-df08aea4ad7a"
    },
    {
        "author": "范成大",
        "paragraphs": [
            "书生活计极萧骚，爝火微明似束蒿。",
            "犬子地寒徒壁立，元龙身懒谩楼高。",
            "笔端未办夸三绝，酒里犹能扫二豪。",
            "又向诗坛蕲借一，强磨铅钝齿吹毛。"
        ],
        "title": "公辨再赠复次韵",
        "id": "4ef8a839-e05e-4903-b87b-c4ab92f49dd7"
    },
    {
        "author": "范成大",
        "paragraphs": [
            "镇南旌旆照江皋，入幕如今客最高。",
            "月暗秋城稀击柝，云飞朝栋剩挥毫。",
            "长亭酒尽歌三叠，半夜溪深雨一篙。",
            "莫恋阳关更西路，九关归路踏金鳌。"
        ],
        "title": "送施元光赴江西幕府",
        "id": "1568ad2c-fb1a-4c85-a397-309d2afdec5d"
    },
    {
        "author": "范成大",
        "paragraphs": [
            "客行端似未归云，指点璇杓几易辰。",
            "喜有风花黄作晕，似闻溪涨绿生鳞。",
            "我从走俗言无味，君已鸣文笔有神。",
            "绣段炳然空辱赠，急翻缇袭扫蛛尘。"
        ],
        "title": "次韵林子章阻浅留滞",
        "id": "85c45c93-d6b1-4a0a-b400-24d7964a087b"
    },
    {
        "author": "范成大",
        "paragraphs": [
            "月窟飞来露已凉，断无尘格惹蜂黄。",
            "纤纤绿裹排金粟，何处能容九里香。"
        ],
        "title": "次韵马少伊木犀  其一",
        "id": "81aba9cf-ffbc-4824-bc97-345db1efbab5"
    },
    {
        "author": "范成大",
        "paragraphs": [
            "水尾山腰树影苍，一天风露不供香。",
            "谁家镜里能消得，付与诗人古锦囊。"
        ],
        "title": "次韵马少伊木犀  其二",
        "id": "52892e87-0c48-44ce-9ba2-e50ac746811c"
    },
    {
        "author": "范成大",
        "paragraphs": [
            "密密娇黄侍翠舆，避风遮日小扶疎。",
            "画阑想见悬秋晚，无限宫香总不如。"
        ],
        "title": "次韵马少伊木犀  其三",
        "id": "ba2df1b7-823c-4304-85e9-572a7525f634"
    },
    {
        "author": "范成大",
        "paragraphs": [
            "翰墨门阑正岿然，故应婉娩亦儒先。",
            "与闻古学三千礼，能诵家书四百篇。",
            "卜协妫姜占永世，梦呼辰巳谶凋年。",
            "班姬合有遗文在，後日从容访孟坚。"
        ],
        "title": "林夫人挽词",
        "id": "a7c79b96-a211-4d4d-b1dc-eb405140ad03"
    },
    {
        "author": "范成大",
        "paragraphs": [
            "求名当着鞭，访道亦重趼。",
            "二边俱不住，三昧不如懒。",
            "向来南岳师，自谓极萧散。",
            "收涕且无绪，客至那可款。",
            "争如懒窝高，门外辙常满。",
            "殊不妨啸歌，秉烛苦夜短。",
            "天寒雪欲花，屋角黄云晚。",
            "径须烦二妙，对洗玻瓈盏。"
        ],
        "tags": [
            "衡山"
        ],
        "title": "李仲镇懒窝",
        "id": "57c70759-d85a-48d7-83d9-c94418138e6c"
    },
    {
        "author": "范成大",
        "paragraphs": [
            "金星荧荧眉子绿，婺源琢石如琢玉。",
            "宝玩何曾捄枵腹，但爱文君远山蹙。",
            "文人笔阵森五兵，书品入妙仍诗名。",
            "我有陂陀天海样，与公文字俱金声。",
            "枭卢一掷不须呼，况敢定价论车渠。",
            "只烦将到妆台下，试比何如京兆画。"
        ],
        "title": "次韵陈季陵寺丞求歙石眉子砚",
        "id": "e4c48ebc-9e7f-4bc7-94da-e41f44ca1d25"
    },
    {
        "author": "范成大",
        "paragraphs": [
            "锁闱令严深复深，五星帘幕晴若阴。",
            "澹云微月谩清夜，短檠政自关人心。",
            "看灯作晕生睡色，江南行处梦不隔。",
            "觉来快读新晴篇，怳然寘我鶑花前。",
            "径欲觞公後堂酒，倘烦春衫小垂手。"
        ],
        "title": "次韵季陵贡院新晴",
        "id": "de54ef0c-ffc2-405f-a833-5db640a856d3"
    },
    {
        "author": "范成大",
        "paragraphs": [
            "碧城香雾赤城霞，深出刘郎未见花。",
            "凭仗天风扶绛节，为招萼绿过羊家。"
        ],
        "title": "次韵周子充正字馆中绯碧两桃花",
        "id": "aed6d995-e5cd-4e7e-b50d-d5aa845ebec7"
    },
    {
        "author": "范成大",
        "paragraphs": [
            "海上三山冠彩霞，六时高会雨天花。",
            "步虚声里随风下，吹落寻常百姓家。"
        ],
        "title": "明日子充折赠次韵谢之",
        "id": "94b56b91-fcb3-47f2-9ae8-97edc9aa3e66"
    },
    {
        "author": "范成大",
        "paragraphs": [
            "一天云叶翳朝霞，风卷泥沾不惜花。",
            "羣玉山高春好在，人间烟雨暗千家。"
        ],
        "title": "明日大雨复折赠再次韵",
        "id": "c9f9f5c9-0c48-4705-886b-9edf8e3cfb43"
    },
    {
        "author": "范成大",
        "paragraphs": [
            "满枝晴雪照青霞，旧识桃源晕碧花。",
            "俯仰京尘隔年梦，东风犹认故人家。"
        ],
        "title": "张恭甫正字折赠馆中碧桃因次子充韵",
        "id": "e1909376-685a-430a-be46-930847fb6a11"
    },
    {
        "author": "范成大",
        "paragraphs": [
            "花落满城雨，雨余云重阴。",
            "驱车有底急，巷泥三尺深。",
            "平生黄篾舫，渔榔有清音。",
            "斗升得苦相，怀刺冲愁霖。",
            "归来掩关卧，一枕直兼金。",
            "作诗诧比邻，幸勿讥褊心。"
        ],
        "title": "雨中报谒呈刘韶美侍郎",
        "id": "50fb9ff0-4b46-4e1c-b378-1e96c3676cf1"
    },
    {
        "author": "范成大",
        "paragraphs": [
            "献之今年不堪暑，天亦相怜病良苦。",
            "明便中秋法合凉，夜半行云晓行雨。",
            "蕲州竹簟清如冰，饥蚊倔强犹鸣声。",
            "下床蚤喜衣裳健，出门更觉山川明。",
            "曳屐扶藜寻水月，不惜垂垂巾角折。",
            "竹间松下已凄然，却要芳樽生暖热。"
        ],
        "title": "雨中集水月",
        "id": "fad17a34-3fc6-4845-af5e-05a648d42f04"
    },
    {
        "author": "范成大",
        "paragraphs": [
            "金章玉色照离亭，战伐和亲决此行。",
            "国有威灵双节重，家传忠义一身轻。",
            "平生海内文场伯，今日胸中武库兵。",
            "万里往来公有相，淮濆阴德贯神明。"
        ],
        "title": "送洪景卢内翰使虏二首  其一",
        "id": "3420902d-7ec3-4f0e-8aae-09bf48fa31fc"
    },
    {
        "author": "范成大",
        "paragraphs": [
            "檄到中原杀气销，穹庐那敢说天骄。",
            "今年蕃始来和汉，即日燕当远徙辽。",
            "北土未干遗老泪，西陵应望孝孙朝。",
            "着鞭往矣功名会，麟阁丹青上九霄。"
        ],
        "title": "送洪景卢内翰使虏二首  其二",
        "id": "5c996900-a2c4-482a-bec8-0db83659a305"
    },
    {
        "author": "范成大",
        "paragraphs": [
            "杯中畴昔共江天，倾座新诗报警联。",
            "海浦寸心空共月，京华双鬓各凋年。",
            "交情敢说同方友，句法甘从弟子员。",
            "有意数从文字饮，何须争着祖生鞭。"
        ],
        "title": "次韵严子文旅中见赠",
        "id": "e11aa4ce-91ae-4f5f-bbb6-5d395ba52e49"
    },
    {
        "author": "范成大",
        "paragraphs": [
            "客里仍携一束书，闭门虹气自凌虚。",
            "未闻光范延珠履，谁向甘泉从玉车。",
            "散尽生涯千答布，收将文价百车渠。",
            "淹留且结西湖夏，同到秋风赋遂初。"
        ],
        "tags": [
            "西湖"
        ],
        "title": "次韵子文客舍小楼",
        "id": "e5df254e-e0f4-4c9c-8508-6dbeaf5d2e84"
    },
    {
        "author": "范成大",
        "paragraphs": [
            "云烟挥翰墨池翻，缃缥如山昼掩关。",
            "已许六丁收散落，只愁雷电费墙藩。"
        ],
        "title": "次韵刘韶美大风雨坏门屋",
        "id": "dd53e233-a572-440f-93b0-d59294c4da5a"
    },
    {
        "author": "范成大",
        "paragraphs": [
            "玉帛干戈汹并驰，孤臣叱驭触危机。",
            "关山无极申舟去，天地有情苏武归。",
            "汉月凌秋随使节，胡尘卷暑避征衣。",
            "国人渴望公颜色，为报褰帷入帝畿。"
        ],
        "title": "洪景卢内翰使还入境以诗迓之",
        "id": "55567fcd-d58b-424e-8a9d-562f00c60d2b"
    },
    {
        "author": "范成大",
        "paragraphs": [
            "一叶起秋色，众绿凋岁华。",
            "耿耿霜露侧，余此黄金葩。",
            "西风满天地，孤芳照尘沙。",
            "殷勤开小筑，花气日夕嘉。",
            "落英楚累手，东篱陶令家。",
            "两穷偶寓意，岂必真爱花。",
            "不如亭中人，一笑了天涯。",
            "采采勿虚度，门前欲高牙。"
        ],
        "title": "寄题向抚州采菊亭",
        "id": "c358993e-8a9c-4244-adf7-0177ef87c546"
    },
    {
        "author": "范成大",
        "paragraphs": [
            "抱瑟游孔门，岂识宫与商。",
            "古曲一再行，乃杂巴人倡。",
            "知音顾之笑，解弦为更张。",
            "归来掩关卧，冰炭交愁肠。",
            "平生桑濮手，未省歌虞唐。",
            "明发理朱丝，复登君子堂。",
            "遗音入三叹，山高水汤汤。"
        ],
        "title": "古风二首上汤丞相  其一",
        "id": "b16cac67-abad-4200-85a2-4e9baf42197e"
    },
    {
        "author": "范成大",
        "paragraphs": [
            "空山学仙子，穷年卧岩扃。",
            "煮石不得饱，秋鬓苍已星。",
            "道逢紫霄翁，示我餐霞经。",
            "采采晨之华，涤濯腐与腥。",
            "向来役薪水，终然槁柴荆。",
            "跪谢起再拜，飘飖蜕蝉轻。",
            "飞升那敢学，倘许学长生。"
        ],
        "title": "古风二首上汤丞相  其二",
        "id": "7c75c524-fcbc-470d-85b9-1e0b98d6a320"
    },
    {
        "author": "范成大",
        "paragraphs": [
            "古苔危磴着枯藜，脚底翻涛汹欲飞。",
            "九陌倦游那有此，从教惊雪溅尘衣。"
        ],
        "title": "冷泉亭放水",
        "id": "3adb0fb2-9833-4ffc-898b-e4f63c98c019"
    },
    {
        "author": "范成大",
        "paragraphs": [
            "五斗留连首屡回，来寻南涧濯尘埃。",
            "春风直恐渊明去，借与横斜对菊开。"
        ],
        "title": "九月十日南山见梅",
        "id": "4cea1015-6622-4e7e-8267-a25c2a746a0f"
    },
    {
        "author": "范成大",
        "paragraphs": [
            "承明纔入又南州，重见旌旗照柁楼。",
            "道义平生无捷径，风波随处有虚舟。",
            "如公未可违文石，稽古何妨欠碧油。",
            "我亦登门烦着录，此行无力为王留。"
        ],
        "title": "送汪圣锡侍郎帅福唐",
        "id": "447cce5e-3d66-48df-8d12-6361bc9755c7"
    },
    {
        "author": "范成大",
        "paragraphs": [
            "声利场中百战鏖，今谁勇退似公豪。",
            "缓寻南粤千山路，先破西兴百尺涛。",
            "平日曼容嫌禄厚，他年文本叹官高。",
            "才名政尔归安往，富贵追踪未可逃。"
        ],
        "title": "送王纯白郎中赴闽漕",
        "id": "6ee161d9-3425-4d62-8bda-3550a90658d8"
    },
    {
        "author": "范成大",
        "paragraphs": [
            "岁晚山同色，湖平雾不收。",
            "寒云低阁雪，佳节静供愁。",
            "竹柏森严立，蒲荷索莫休。",
            "瘦笻知脚力，政尔耐清游。"
        ],
        "title": "长至日与同舍游北山",
        "id": "8b2dcc2d-8953-4317-a0c3-0d75cf1ca0f6"
    },
    {
        "author": "范成大",
        "paragraphs": [
            "草草驰三里，萧萧共一餐。",
            "吏方绵礼蕝，公自将诗坛。",
            "隙月窥床近，窗风刮坐寒。",
            "鸦鸣未忍散，端为四并难。"
        ],
        "title": "次韵尹少稷察院九宫坛斋宿",
        "id": "d028822d-24eb-47b9-bc0d-fdeb849ca449"
    },
    {
        "author": "范成大",
        "paragraphs": [
            "三一旧传神呪，十神今济时艰。",
            "愿挽灵旗北指，为君直捣阴山。"
        ],
        "title": "冬祠太乙六言四首  其一",
        "id": "67f70081-3540-4555-81e2-891913f1f3a9"
    },
    {
        "author": "范成大",
        "paragraphs": [
            "月色胧明碧瓦，蜡烟浮动黄帘。",
            "罡骑飙轮欲下，一天飞霰纤纤。"
        ],
        "title": "冬祠太乙六言四首  其二",
        "id": "f0cd0403-17d4-48b2-8802-45a1d4a0ebde"
    },
    {
        "author": "范成大",
        "paragraphs": [
            "云木栖乌未动，风庭警鹤先鸣。",
            "残夜百灵夙驾，人间鼻息雷惊。"
        ],
        "title": "冬祠太乙六言四首  其三",
        "id": "5045073a-7e67-4f47-a37a-a51ecdcd90a2"
    },
    {
        "author": "范成大",
        "paragraphs": [
            "行道羽衣缥缈，卷班玉佩冬珑。",
            "回首金铺兽面，步虚声在天风。"
        ],
        "title": "冬祠太乙六言四首  其四",
        "id": "1c7df211-3dce-43a8-bc0c-5472814ad729"
    },
    {
        "author": "范成大",
        "paragraphs": [
            "黄昏苦寒乌鸟稀，吹沙走石交横飞。",
            "布衾如铁复似水，梦想东风来解围。",
            "岂知天地有奇事，夜半窗纸生光辉。",
            "兜罗宝界佛所现，冥凌不敢专璇玑。",
            "开门倚杖眩一色，迥立此世空无依。",
            "少年行乐怳尚记，瑶林珠树中成蹊。",
            "犬骄鹰俊马蹄快，狡穴未尽须穷追。",
            "湖海粗豪今岂在，但忆鸣哮如饿鸱。",
            "北邻亦复淡生活，要我忍寒吟此诗。",
            "手龟笔退不可捉，墨泓龃龉冰生衣。"
        ],
        "title": "次韵李子永雪中长句",
        "id": "01651e57-d7e9-49b6-aee8-8fdbf49af28b"
    },
    {
        "author": "范成大",
        "paragraphs": [
            "建子玉杓直，黄昏月如霜。",
            "除道启柴扃，客来巾履忙。",
            "满炷寒缸油，共此书檠光。",
            "平生卜邻愿，何意登我堂。",
            "定交吾岂敢，南荣惭伯阳。",
            "执手道古作，遗篇记河梁。",
            "破窗风鸣悲，孤客多慨伤。",
            "危肠不捄饥，我诗安得昌。",
            "成章类村歌，但可侣牛羊。",
            "收功翰墨薮，微子谁能良。",
            "开卷得雅音，玉銮导旗常。",
            "闭户坐相念，雪深梅暗香。"
        ],
        "title": "次韵子永见赠建除体",
        "id": "89800a14-46f7-4c0e-aa6c-86e6510b028e"
    },
    {
        "author": "范成大",
        "paragraphs": [
            "九陌缁尘满客襟，钱塘门外有园林。",
            "胡床住处梅无限，酒旆垂边柳未深。",
            "晴日暖风千里目，残山剩水一人心。",
            "元方伯始皆吾党，解后清游直万金。"
        ],
        "title": "与胡经仲陈朋元游照山堂梅数百株盛开",
        "id": "ee240493-e819-4d14-99ec-4b79237abf15"
    },
    {
        "author": "范成大",
        "paragraphs": [
            "斯言向来立，千古敢疵瑕。",
            "有命孤蓬转，何心劲箭加。",
            "人穷名满世，天定客还家。",
            "回首冥恩怨，虚空不着花。"
        ],
        "title": "次韵胡邦衡秘监",
        "id": "f655e1dc-eea5-4a9d-8ead-343568607d7b"
    },
    {
        "author": "范成大",
        "paragraphs": [
            "日脚融晴晚气暄，睡余初觉薄罗便。",
            "如何柳絮沾泥处，暖似槐阴转午天。"
        ],
        "title": "三月四日骤暖",
        "id": "a7452b6d-60a4-4176-8533-8c598880979f"
    },
    {
        "author": "范成大",
        "paragraphs": [
            "汗础经旬未肯干，破窗随处有蜗涎。",
            "只今不耐春阴得，想见黄梅细雨天。"
        ],
        "title": "久雨地湿",
        "id": "a8c89120-cc0e-42b4-9294-ecf5248fc1f6"
    },
    {
        "author": "范成大",
        "paragraphs": [
            "汉家麟阁多王侯，冠佩相望经几秋。",
            "昼锦声名两荣耀，惟有信州如相州。",
            "国南门头折杨柳，借问江津垂白叟。",
            "住在行都四十年，曾见归舟似公否。",
            "人言公与赤松期，飙车羽轮来何时。",
            "云出云归俱是道，苦学赤松还未妙。",
            "君不见补陀大士海复山，随喜却来观世间。"
        ],
        "title": "昼锦行送陈福公判信州",
        "id": "5cdd20a4-e6e3-4916-8672-750f33d6e221"
    },
    {
        "author": "范成大",
        "paragraphs": [
            "种成桃李恰新阴，忽忆家山丛桂林。",
            "客路莫嫌归计拙，春江争似骇机深。",
            "一封朝奏钧天梦，万里江行魏阙心。",
            "後日还朝饱风露，黑头应有雪丝侵。"
        ],
        "title": "送张真甫中书奉祠归蜀",
        "id": "a2621dd1-f4b0-4ffd-b979-0f42f4554860"
    },
    {
        "author": "范成大",
        "paragraphs": [
            "黄鹄飘然下九关，江船载月客俱还。",
            "名高岂是孤臣愿，身退聊开壮士颜。",
            "倾盖当年真旦暮，沾巾明日有河山。",
            "後期淹速都难料，相对犹怜鬓未斑。"
        ],
        "title": "送周子充左史奉祠归庐陵",
        "id": "a89a9bf8-51a4-4dff-9384-a295c47fcb28"
    },
    {
        "author": "范成大",
        "paragraphs": [
            "春关十载记英游，蚤喜时才近采旒。",
            "夷路着鞭方逸驾，急流回首忽扁舟。",
            "云霄正稳君犹去，尘土无边我合休。",
            "问讯後车容客否，茶山荔浦看南州。"
        ],
        "title": "送陈天予大监同年使闽",
        "id": "0ec7d479-e44d-40bc-adad-1c83a4b17f49"
    },
    {
        "author": "范成大",
        "paragraphs": [
            "宝马天街路，烟篷海浦心。",
            "非关爱京口，自是忆山阴。",
            "高兴余飞动，孤忠有照临。",
            "浮云付舒卷，知子道根深。"
        ],
        "title": "送陆务观编修监镇江郡归会稽待阙  其一",
        "id": "52fee84f-2872-4acd-8d01-5f97a364539f"
    },
    {
        "author": "范成大",
        "paragraphs": [
            "见说云门好，全家住翠微。",
            "京尘成岁晚，江雨送人归。",
            "边锁风雷动，军书日夜飞。",
            "功名袖中手，世事巧相违。"
        ],
        "title": "送陆务观编修监镇江郡归会稽待阙  其二",
        "id": "02d9d5e1-1d5e-4717-8d9e-1d41fc66bb54"
    },
    {
        "author": "范成大",
        "paragraphs": [
            "相逢已叹十年迟，冷淡贫交又语离。",
            "玉笋换班通籍後，黄梅催雨送帆时。",
            "月岩家世犹为县，金濑溪山好赋诗。",
            "唤起酸寒孟东野，倒流三峡洗余悲。"
        ],
        "title": "送李仲镇宰溧阳",
        "id": "bc010220-458e-4a6c-8a65-88ec2461452f"
    },
    {
        "author": "范成大",
        "paragraphs": [
            "玉笋翻乘县佐车，飘然不肯待新除。",
            "才名已被人争说，官薄何妨计小疎。",
            "忆昨西湖同我载，从今南浦望君书。",
            "遥知敛板趋风後，始觉丞哉果负予。"
        ],
        "tags": [
            "西湖"
        ],
        "title": "送吴元茂丞浦江",
        "id": "afc5629e-7a49-4b06-ac09-d545e2444a89"
    },
    {
        "author": "范成大",
        "paragraphs": [
            "碧空无处泊同云，晴入荒园鸟雀驯。",
            "冰面小风池欲动，雪边浓日瓦如熏。",
            "尘容俗状长为客，冷蕊疎枝又作春。",
            "诗卷岂能生暖热，犯寒聊复恼比邻。"
        ],
        "title": "雪晴呈子永",
        "id": "9b4ce9e6-a919-4889-87cc-022855278827"
    },
    {
        "author": "范成大",
        "paragraphs": [
            "雪瓴待伴半阴晴，竟日檐冰溜雨声。",
            "九陌泥干尘未动，南山石露塔犹明。",
            "稍闻吉语占农事，便觉归心胜宦情。",
            "想得秫田来岁好，瓦盆加酿灌愁城。"
        ],
        "title": "次韵子永雪後见赠",
        "id": "35e03e46-658c-4ab3-90cb-af8a3b1b447b"
    },
    {
        "author": "范成大",
        "paragraphs": [
            "帝德重尧绪，天心与舜禋。",
            "庆期符後甲，元日际初辛。",
            "土纬扶南极，旄胡拱北辰。",
            "律谐风自艮，衡正斗垂寅。",
            "桂燎灵宫晓，萧脂太室晨。",
            "百神森壁垒，万卫密钩陈。",
            "日月青旗色，雷霆玉辂尘。",
            "洗兵银汉水，收雪紫坛春。",
            "天步临黄道，仙班像玉宸。",
            "陶匏宗素朴，琮璧慕精纯。",
            "秘祝裒时对，高斿欻下宾。",
            "金钟鸣杰簴，朱火熭芳薪。",
            "日丽鸡竿矗，天旋凤律新。",
            "端门敷锡後，六合共絪缊。"
        ],
        "title": "次韵郊祀庆成",
        "id": "c51201aa-6eb9-4d91-8e64-8a1269829ebf"
    },
    {
        "author": "范成大",
        "paragraphs": [
            "寂寥人在晓鸡窗，苦忆花前续断肠。",
            "全树折来应不惜，君家真色自生香。"
        ],
        "title": "从巨济乞蜡梅",
        "id": "1573bd32-f44f-4141-b73c-c6708ec2ab47"
    },
    {
        "author": "范成大",
        "paragraphs": [
            "烟浓日淡不多寒，担上看花雪作团。",
            "想得竹边春已暗，明朝走马过溪看。"
        ],
        "title": "次韵朋元卖花处见梅",
        "id": "6b3604c6-0f29-499a-898d-b5f0bf025c95"
    },
    {
        "author": "范成大",
        "paragraphs": [
            "沙际春风卷物华，意行聊复到君家。",
            "年年我是曾来客，处处梅皆旧识花。",
            "官减不妨诗事业，地寒犹办醉生涯。",
            "城中马上那知此，尘满长裾席帽斜。"
        ],
        "title": "与正夫朋元游陈侍御园",
        "id": "ee317738-5521-4cf0-b677-cef47bf5838c"
    },
    {
        "author": "范成大",
        "paragraphs": [
            "灯市凄清灯火稀，雨巾风帽笑归迟。",
            "月明想在云堆处，客醉都忘马滑时。",
            "老去樽前花隔雾，春来句里鬓成丝。",
            "浮生不了悲欢事，作剧儿童总未知。"
        ],
        "title": "正月十四日雨中与正夫朋元小集夜归",
        "id": "f35c9272-6086-45e1-a0bb-a5a9d276b176"
    },
    {
        "author": "范成大",
        "paragraphs": [
            "办作长愁客，工哦苦雨吟。",
            "挑灯今夕意，欹枕故园心。",
            "漏屋疎疎滴，空檐细细斟。",
            "相过巷南北，屐齿怕泥深。"
        ],
        "title": "次韵子永夜雨",
        "id": "3dd6fb1a-72dd-410a-b85a-d74e5697ea0b"
    },
    {
        "author": "范成大",
        "paragraphs": [
            "联翩步屧翠微间，回首红尘自鲜欢。",
            "卷地雨添千涧急，拥门云锁两山盘。",
            "绝怜茶笋能留客，仍喜蛙声不在官。",
            "雪白杨梅消息未，重来应至麦秋寒。"
        ],
        "title": "次韵朋元游王氏园",
        "id": "43b6d9b6-0540-48a5-9b6a-70d6e21c0cc9"
    },
    {
        "author": "范成大",
        "paragraphs": [
            "西湖富清丽，城府尘事并。",
            "我独数能来，不负双眼明。",
            "骚骚残絮罢，飐飐新荷成。",
            "岁华日夜好，游子能无情。",
            "午阴酿初暑，稍喜巾袂轻。",
            "小风吹鬓毛，将我入松声。",
            "崖寺金碧暗，石泉肝胆清。",
            "寿藟万蛟舞，灵峰双髻撑。",
            "仙人昔来游，笔墨上朱甍。",
            "举臂寻丈高，聊得儿童惊。",
            "老矣谢狡狯，题诗记吾曾。"
        ],
        "tags": [
            "西湖"
        ],
        "title": "游灵石山寺",
        "id": "8077e5e4-0e67-4647-821b-a9744946a1c0"
    },
    {
        "author": "范成大",
        "paragraphs": [
            "君不见东林怪蔓之诗三百年，字如金绳铁索相纠缠。",
            "不如李侯灵石句，笔阵压倒长城坚。",
            "藤阴诗律两秀发，此段奇事今无前。",
            "吾闻草木未有不黄落，雨荒霜倒相後先。",
            "绵绵紫藟天所寿，风雨不动常苍然。",
            "坚姿绝邻傲一所，深本无极融三泉。",
            "腾虬舞蛟矫欲去，流苏络带翩如仙。",
            "班荆芘藾得吾党，酌泉共吸杯中天。",
            "诗成一斗属太白，擘笺挥扫如云烟。",
            "北门西掖君自有，坐拥红药然金莲。",
            "山腰涧底莫濡滞，早晚天风吹蜕蝉。"
        ],
        "title": "次韵李器之编修灵石山万岁藤歌",
        "id": "04a3a228-1403-4d51-a92c-b063a68685d6"
    },
    {
        "author": "范成大",
        "paragraphs": [
            "丘园窈窕复崎岖，草木生香景倍殊。",
            "花下百杯齐物我，云边一眼尽江湖。",
            "不知朱户趦趄者，能胜青山放浪无。",
            "六逸萧然真可画，为君题作竹溪图。"
        ],
        "title": "次韵正夫游王园会者六人",
        "id": "22495ce4-79a6-46f4-81f2-72cbe64344c6"
    },
    {
        "author": "范成大",
        "paragraphs": [
            "寻壑经丘到此堂，官闲聊作送春忙。",
            "短篱水面残红满，团扇风前众绿香。",
            "尽卷帘旌延竹色，深斟杯酒纳山光。",
            "洞门无锁城门近，转午鸡啼日正长。"
        ],
        "title": "四月五日集陈园照山堂",
        "id": "12f4d727-a21d-44a0-ae72-d4addc4da40d"
    },
    {
        "author": "范成大",
        "paragraphs": [
            "十里山行杂市声，道傍无处濯尘缨。",
            "宝林寺里逢修竹，方有诗情约略生。"
        ],
        "title": "题宝林寺可赋轩",
        "id": "e2d1b152-936a-44eb-b327-551fae5c58da"
    },
    {
        "author": "范成大",
        "paragraphs": [
            "谁酿愁䨧玉宇间，都缘梅子要斓斑。",
            "腾腾困思午犹梦，扰扰奔云风未还。",
            "休问满城骑马滑，不妨长日闭门闲。",
            "今朝晴色熹微似，干鹊飞来语屋山。"
        ],
        "title": "次韵朋元久雨",
        "id": "50e63dce-4c47-48f3-8b96-8073dc8bef2e"
    },
    {
        "author": "范成大",
        "paragraphs": [
            "瑶姬家山高插天，碧丛奇秀古未传。",
            "向来题目经楚客，名字径度岷峨前。",
            "是邪非邪莽谁识，乔林古庙常秋色。",
            "暮去行雨朝行云，翠帷瑶席知何人。",
            "峡船一息且千里，五两竿头见旛尾。",
            "仰窥仙馆至今疑，行人问讯居人指。",
            "千年遗恨何当申，阳台愁绝如荒村。",
            "高唐赋里人如画，玉色頩颜元不嫁。",
            "後来饥客眼长寒，浪传乐府吹复弹。",
            "此事牵连到温洛，更怜尘袜有无间。",
            "君不见天孙住在银涛许，尘间犹作儿女语。",
            "公家春风锦瑟傍，莫为此图虚断肠。"
        ],
        "title": "韩无咎检详出示所赋陈季陵户部巫山图诗仰窥高作叹息弥襟余尝考宋玉谈朝云事漫称先王时本无据依及襄王梦之命玉为赋但云頩颜怒以自持曾不可乎犯干後世弗察一切溷以媟语曹子建赋宓妃亦感此而作此嘲谁当解者辄用此意次韵和呈以资抚掌",
        "id": "ceefb2c2-823b-48d3-8e2d-19897f73bc1e"
    },
    {
        "author": "范成大",
        "paragraphs": [
            "金鹤飞来尺素通，新诗字字挟光风。",
            "三年湖海关心处，都在先生句子中。"
        ],
        "title": "次韵乐先生吴中见寄八首  其一",
        "id": "41485263-2adc-4a9e-9e42-e247df708e0f"
    },
    {
        "author": "范成大",
        "paragraphs": [
            "官居门巷果园西，桃李成蹊杏压枝。",
            "如许年芳忙里过，斩新今日试题诗。"
        ],
        "title": "次韵乐先生吴中见寄八首  其二",
        "id": "4477ff2e-e5a6-4526-bf95-12785c1d819e"
    },
    {
        "author": "范成大",
        "paragraphs": [
            "暮林栖鸟各深枝，燕子知巢触幔飞。",
            "倘有三椽今已去，不关五斗解忘归。"
        ],
        "title": "次韵乐先生吴中见寄八首  其三",
        "id": "a6d09a94-03bc-4316-9633-57521741e6f6"
    },
    {
        "author": "范成大",
        "paragraphs": [
            "懒不看书似姓边，梦魂飞绕白鸥前。",
            "须知席帽冲尘出，不似篷窗听雨眠。"
        ],
        "title": "次韵乐先生吴中见寄八首  其四",
        "id": "0f8a2e9f-11ee-4cf8-926e-44a6deb54aae"
    },
    {
        "author": "范成大",
        "paragraphs": [
            "送春蒙雨涨苹滩，荷叶田田柳絮阑。",
            "想见垂虹三万顷，拍天湖水钓丝寒。"
        ],
        "title": "次韵乐先生吴中见寄八首  其五",
        "id": "6f68659a-9811-453c-b39e-8e81fb482b59"
    },
    {
        "author": "范成大",
        "paragraphs": [
            "知从了义透音闻，古井无波岂更浑。",
            "便好一坑埋众妙，何须六结解诸根。"
        ],
        "title": "次韵乐先生吴中见寄八首  其六",
        "id": "c45dfb67-0429-45e4-8386-b1cd465795fc"
    },
    {
        "author": "范成大",
        "paragraphs": [
            "几多蝼蚁与王侯，往古来今共一丘。",
            "遮莫功名掀宇宙，百年两角寄蜗牛。"
        ],
        "title": "次韵乐先生吴中见寄八首  其七",
        "id": "7f4c4611-af5a-491b-87dc-7831f2a2b927"
    },
    {
        "author": "范成大",
        "paragraphs": [
            "粟囊聊复寄三餐，埋没缁尘懒濯冠。",
            "红紫百般纷过眼，乡山岁晚自苍官。"
        ],
        "title": "次韵乐先生吴中见寄八首  其八",
        "id": "081d7f64-981b-493d-aa65-8fbf7df38cf6"
    },
    {
        "author": "范成大",
        "paragraphs": [
            "太学虀盐旧，中吴翰墨声。",
            "关山题柱笔，风露读书檠。",
            "夜雨绿荷破，孤坟丹桂生。",
            "空将擅场手，往记玉楼成。"
        ],
        "title": "胡长民监元挽词",
        "id": "cd060dc8-98bb-49f1-b083-449f5803f055"
    },
    {
        "author": "范成大",
        "paragraphs": [
            "歌豪仍作家，弈胜岂徼幸。",
            "莫嗤老非少，乃尚可以逞。",
            "玉瓶引杯长，政尔寒漏永。",
            "二三文章公，共此银烛影。",
            "陈卿得秀句，刘郎一笑领。",
            "羸骖兀残梦，乘坠恍难省。",
            "晓枕讧更潮，俱坠无何境。"
        ],
        "title": "次韵朋元正夫夜饮",
        "id": "3b8e5f05-dc21-43e5-95c8-759e27b6a5b9"
    },
    {
        "author": "范成大",
        "paragraphs": [
            "清班合列大明宫，自要牛刀试一同。",
            "踏徧巉岩吾道在，莫将寻尺较穷通。"
        ],
        "title": "次韵赵正之同年客中  其一",
        "id": "a105f6d4-3af9-4c4e-ab79-277586906f72"
    },
    {
        "author": "范成大",
        "paragraphs": [
            "毡车席帽各青春，花下骅骝一哄尘。",
            "离合飘零十霜露，咸阳客舍有诗人。"
        ],
        "title": "次韵赵正之同年客中  其二",
        "id": "e7bf3904-06b8-44a5-8b56-87a4e4fdf10c"
    },
    {
        "author": "范成大",
        "paragraphs": [
            "可怜山县五斤手，不识王孙八斗才。",
            "君自扶摇有霄汉，从渠蜩鷃舞蒿莱。"
        ],
        "title": "次韵赵正之同年客中  其三",
        "id": "9f2973ec-539d-4e9e-a205-ca941938161b"
    },
    {
        "author": "范成大",
        "paragraphs": [
            "宦游触处似悬匏，北岳南山想献嘲。",
            "指手百年休铸铁，盖头一把暂诛茅。",
            "玉京岁晚梧桐落，水国霜清橘柚包。",
            "飞锡已随归梦去，何人顶上鹊成巢。"
        ],
        "title": "次韵陈季邻户部旦过庵",
        "id": "466685fd-5ccf-4c99-b2a7-9dff7f817858"
    },
    {
        "author": "范成大",
        "paragraphs": [
            "雪溪清兴未渠阑，晚上西楼带月看。",
            "公子自贪低唱酒，肯来同对玉峰寒。"
        ],
        "title": "朋元不赴湖上观雪之集明日余召试玉堂见寄二绝次其韵  其一",
        "id": "7a57cc0e-f2b9-4207-b29d-07032bb2c639"
    },
    {
        "author": "范成大",
        "paragraphs": [
            "文场宁复鬓霜宜，白玉堂前雪霁时。",
            "不惜狂言枨忌讳，秃毫冰砚竟无奇。"
        ],
        "title": "朋元不赴湖上观雪之集明日余召试玉堂见寄二绝次其韵  其二",
        "id": "b54f96c6-2967-473b-a365-77033908ef4b"
    },
    {
        "author": "范成大",
        "paragraphs": [
            "盛际羣多士，诸儒逊一贤。",
            "名场魁淡墨，官簿到花砖。",
            "地近行知政，天高不假年。",
            "书生稽古力，何必尽台躔。"
        ],
        "title": "翰林学士何公挽词",
        "id": "24db8ef9-a17b-4f98-ad70-647fd6ba2f3f"
    },
    {
        "author": "范成大",
        "paragraphs": [
            "郊庙熙成霈率滨，罪如猾夏亦维新。",
            "边烽已却来南虏，使节犹烦第一人。",
            "遥想穹庐占汉月，便呼重译布唐春。",
            "单于若问公家世，说与麒麟画老臣。"
        ],
        "title": "送洪内翰使虏二首  其一",
        "id": "ddabd91d-f452-4ee1-8dfd-771f7088cff8"
    },
    {
        "author": "范成大",
        "paragraphs": [
            "峨冠方侍玉舆香，双节飘然照大荒。",
            "正倚先生令赵重，宁容骄子诧胡强。",
            "天教忠信行区脱，人许功名上太常。",
            "试卜和羹知未晚，归来烟雨正梅黄。"
        ],
        "title": "送洪内翰使虏二首  其二",
        "id": "c957aa3a-11e6-4ca6-948e-4656454c5e71"
    },
    {
        "author": "范成大",
        "paragraphs": [
            "窈窕新堂好，委蛇夜直还。",
            "遥知欹帽发，正奈卷帘山。",
            "门外客姑去，窗前人对闲。",
            "谁能乌帽底，尘土涴朱颜。"
        ],
        "title": "次韵赵德庄吏部休沐",
        "id": "69902a4e-feed-4735-8bd9-689d481127ca"
    },
    {
        "author": "范成大",
        "paragraphs": [
            "秀岩堂上玉东西，把酒登临望眼迷。",
            "天宇四垂粘地近，海山一抹带潮低。",
            "绝知客好无尘事，聊记吾曾有醉题。",
            "倚頼羣仙联姓字，他年谁敢一杴泥。"
        ],
        "title": "次韵王夷仲正字同游成氏园",
        "id": "0db1741c-596b-473f-87d9-87c10b158363"
    },
    {
        "author": "范成大",
        "paragraphs": [
            "云庄风榭对东西，清暑光阴近竹迷。",
            "一斗正缘诗兴尽，两眉休为客愁低。",
            "披开豹雾寻陈迹，扫尽蛛尘看旧题。",
            "健往莫愁骑马滑，阑珊梅雨不成泥。"
        ],
        "title": "王季海秘监再赋成园复次韵",
        "id": "3f7fcc47-a65a-4881-a33f-d5608d445a40"
    },
    {
        "author": "范成大",
        "paragraphs": [
            "寂寥春事冷于秋，雨打风吹断送休。",
            "点检梨花成一梦，蘸红新绿满枝头。"
        ],
        "title": "春晚偶题",
        "id": "04b22f4c-bbec-46b7-bd12-3fd9376f5fc0"
    },
    {
        "author": "范成大",
        "paragraphs": [
            "绮川亭上凌云赋，人在回仙旧游处。",
            "谁教书剑走长安，荻月霜枫等闲度。",
            "朱门不炙钓竿手，万卷难供折腰具。",
            "偶然把筯忆莼羹，乞得闲官径呼渡。",
            "江涨桥头有渡船，船头历历东林路。",
            "云烟如画水如天，笑忆红尘问良苦。",
            "我亦吴松一钓舟，蟹舍漂摇几风雨。",
            "因君赋里说江湖，破帽蹇馿明亦去。",
            "鸡犬相闻望可见，鸥鹭同盟心亦许。",
            "相过得得款溪门，雪夜前村听鸣橹。"
        ],
        "title": "倪文举奉常将归东林出示绮川西溪二赋辄赋长句为谢且以赠行",
        "id": "888818d3-c87b-4255-986a-860582271523"
    },
    {
        "author": "范成大",
        "paragraphs": [
            "抗章幞被岂公难，已说高风立懦顽。",
            "客路莫嫌河畔草，直庐须爱道家山。",
            "秋生莲浦船初泛，春满茶溪骑趣还。",
            "却访故人西府旧，定烦书札堕田间。"
        ],
        "title": "送吴智叔检详直中秘使闽",
        "id": "95e45e34-fa65-46dd-99a3-b8a73bb91549"
    },
    {
        "author": "范成大",
        "paragraphs": [
            "孝至兰陔茂，身修梓里恭。",
            "名场儿中鹄，婣党婿乘龙。",
            "驹隙惊年运，蝉嫣有庆钟。",
            "幽光定无憾，丰刻妙形容。"
        ],
        "title": "杨君居士挽词",
        "id": "7db7fa75-e98f-4599-b10d-3e54aad254e1"
    },
    {
        "author": "范成大",
        "paragraphs": [
            "漫郎西笑费三年，故业新闻腹果然。",
            "长麈剧谈抽茧绪，短檠细字缀蚕眠。",
            "频惊陆海风波梦，未了京尘粥饭缘。",
            "後日重来应访旧，五湖烟浪有渔船。"
        ],
        "title": "送周畏知司直归上饶待次",
        "id": "bb903a82-23f7-4b83-8dfa-6749081cce62"
    },
    {
        "author": "范成大",
        "paragraphs": [
            "浪学骚人赋远游，大千何事不悠悠。",
            "酒边点检颜红在，镜里端详鬓雪羞。",
            "过眼浮云翻覆易，曲肱短梦破除休。",
            "孤烟落日冥鸿去，心更冥鸿最上头。"
        ],
        "title": "次韵魏端仁感怀俳谐体",
        "id": "bc5e4193-dec1-4a37-bd60-cd299d68abe9"
    },
    {
        "author": "范成大",
        "paragraphs": [
            "光风先放越溪春，萧散寻诗索笑人。",
            "藜杖前头春浩荡，三生应是主林神。"
        ],
        "title": "次韵李子永梅村散策图",
        "id": "9b786780-26a1-4756-8fb5-035d2decce97"
    },
    {
        "author": "范成大",
        "paragraphs": [
            "日者更皇化，公来辅圣能。",
            "无心殊辙混，不作众波澄。",
            "举国材真相，他年了中兴。",
            "天如遗一老，人亦望三登。"
        ],
        "title": "太师陈文恭公挽词  其一",
        "id": "0681651f-1adc-4a2d-8ab1-278cf4408e58"
    },
    {
        "author": "范成大",
        "paragraphs": [
            "候火朝连夕，筹帷决纵擒。",
            "一江遮虏障，千古杀胡林。",
            "皦日黄河誓，浮云绿野心。",
            "身名两无憾，天壤独清音。"
        ],
        "title": "太师陈文恭公挽词  其二",
        "id": "45dbb05b-89aa-41d4-83bb-d05d9d233d14"
    },
    {
        "author": "范成大",
        "paragraphs": [
            "圣父咨当璧，元臣预断金。",
            "玉衡宾舜日，黄屋遂尧心。",
            "国定功无迹，身闲病已深。",
            "旌忠有谟训，碑牓照来今。"
        ],
        "title": "太师陈文恭公挽词  其三",
        "id": "fc4bd927-30ab-4251-8f30-d0e95cadf93f"
    },
    {
        "author": "范成大",
        "paragraphs": [
            "趣召单车至，惊传两鬓凋。",
            "倾城迎国老，即日走天骄。",
            "梦已商人奠，身犹汉相朝。",
            "古来贤达意，生灭两消摇。"
        ],
        "title": "太师陈文恭公挽词  其四",
        "id": "9f03b46b-fbce-47e3-901d-44674c8ce348"
    },
    {
        "author": "范成大",
        "paragraphs": [
            "九畹滋兰静自芳，啁啾谁复认孤凰。",
            "风流岁晚嫌杯酒，文字功深得鬓霜。",
            "敛板君犹能俛仰，倚楼吾敢计行藏。",
            "船开便作江南客，天色无情更鴈行。"
        ],
        "title": "送陈朋元赴溧阳",
        "id": "2816ce75-d35d-4fc9-89a4-5488661ef101"
    },
    {
        "author": "范成大",
        "paragraphs": [
            "休沐辰良不待晴，径称闲客此闲行。",
            "春衫欺雨任教冷，病眼得山元自明。",
            "抹黛浓岚围坐晚，揉蓝新渌没篙清。",
            "栖鸦未到催归去，想被东风笑薄情。"
        ],
        "title": "次韵韩无咎右司上巳泛湖",
        "id": "f34fd971-af5e-487b-98b9-25dc072dee84"
    },
    {
        "author": "范成大",
        "paragraphs": [
            "结发险艰会，捐躯跳荡功。",
            "鬓凋犹陛戟，心在惜弢弓。",
            "剑履三槐次，楼台四壁中。",
            "诸郎竞文武，不朽是清风。"
        ],
        "title": "太保节使赵公挽词",
        "id": "a5779a16-fed0-49ac-854c-5dee3c24b53b"
    },
    {
        "author": "范成大",
        "paragraphs": [
            "我昔官黟歙，人传女训芳。",
            "尊章宜小妇，孙子寿高堂。",
            "风木真无定，冰鱼已不尝。",
            "遥怜霜露感，何必薤歌伤。"
        ],
        "title": "太宜人程氏挽词  其一",
        "id": "fcb898f9-4f06-4193-8426-f5c4384c7d69"
    },
    {
        "author": "范成大",
        "paragraphs": [
            "捧檄三牲养，称觞百岁期。",
            "身犹孺子泣，世已隙驹驰。",
            "吉梦青衣卜，丰碑黄绢辞。",
            "佳城有奇事，应足洗余悲。"
        ],
        "title": "太宜人程氏挽词  其二",
        "id": "c69c11ae-b8b0-4416-be56-01624ad5c347"
    },
    {
        "author": "范成大",
        "paragraphs": [
            "残夜露如雨，秋气凄以分。",
            "墙西云正黑，跕跕堕金盆。",
            "良耜酢西成，豆笾蓊芳芬。",
            "去年岁大祲，小家甑生尘。",
            "疫鬼投其巇，虐甚溺与焚。",
            "皇慈降清问，下招离散魂。",
            "调糜鬻药石，黑簿回春温。",
            "德馨典神天，秋稼如云屯。",
            "社公亦塞责，醉此丰年樽。",
            "神兮率旧职，为国忧元元。",
            "自今岁其有，驱疠苍烟根。"
        ],
        "title": "与王夷仲检讨祀社",
        "id": "69894db0-2b81-4246-954a-4118335b8009"
    },
    {
        "author": "范成大",
        "paragraphs": [
            "公退闭阁卧，官居如浄坊。",
            "屋角断虹饮，日西杨柳黄。",
            "客来束我带，客去书满床。",
            "睡觉有忙事，煮茶翻断香。"
        ],
        "title": "王园官舍睡起",
        "id": "f87d0ee2-24b8-4526-a5d8-5313c14b970a"
    },
    {
        "author": "范成大",
        "paragraphs": [
            "拂我膝上琴，当客清风襟。",
            "我琴无轸弦不和，愿借之子调其音。",
            "美人一笑千黄金，弹作江岸花木深。",
            "下有同队之游鱼，上有同声之鸣禽。",
            "琴声一叠一叹息，江花江草无终极。"
        ],
        "title": "古风酬胡元之",
        "id": "a0ec8ec2-b920-4ce6-afbd-df4bbf2aa4e9"
    },
    {
        "author": "范成大",
        "paragraphs": [
            "峰头非尘寰，一舍谁所茇。",
            "轩眉玉霄近，按指沙界豁。",
            "万山纷累块，众水眇聚沫。",
            "来云触石回，去鸟堕烟没。",
            "向无超俗缘，兹路讵可越。",
            "偕行木上坐，同我证解脱。"
        ],
        "title": "题径山凌霄庵",
        "id": "24a12809-08b7-4a29-bb46-4063f9a8ac07"
    },
    {
        "author": "范成大",
        "paragraphs": [
            "万杉离立翠云幢，袅袅稀闻晚吹香。",
            "山下行人尘扑面，谁知世界有清凉。"
        ],
        "title": "径山倾盖亭",
        "id": "7a8e6d29-50f7-40dc-b8da-5e7e80d7609b"
    },
    {
        "author": "范成大",
        "paragraphs": [
            "浴日苍茫水，扪星缥缈楼。",
            "神光来烛夜，寿木不知秋。",
            "海内五峰秀，天涯双径游。",
            "爱山吾欲住，衰疾懒乘流。"
        ],
        "title": "题径山寺楼",
        "id": "e280f508-08e9-4d67-92a8-718372d23550"
    },
    {
        "author": "范成大",
        "paragraphs": [
            "始贺火流西，还嗟斗斜闰。",
            "余暑犹强颜，新凉颇难进。",
            "燥刚渴欲坼，焦卷秃如烬。",
            "炎官扶日毂，辉赫不停运。",
            "登临有高台，勇往得三俊。",
            "仍将王郎子，飞步凌劫仞。",
            "风从噫气来，云作坏山阵。",
            "乡如垂头鱼，忽已蛰虫振。",
            "空明晚逾清，更要孤月印。",
            "书生乃易与，俛仰更喜愠。",
            "凭阑天为高，举酒山欲近。",
            "奇书铁钩锁，丽句锦窠晕。",
            "兹游我辈独，难挽软红轫。",
            "君看笼中鸟，宁识咸池韵。"
        ],
        "title": "丙戌闰七月九日与王必大登姑苏台招王浚明陈渊叔耿时举避暑次时举韵",
        "id": "793329cd-8157-4e2d-969b-7c0fb65d9acb"
    },
    {
        "author": "范成大",
        "paragraphs": [
            "幽怀青松独，直道黄杨闰。",
            "懒从褦襶子，遮日干主进。",
            "闭户友千载，脱简理秦烬。",
            "秋热出意表，谁云法天运。",
            "摧颓如铩翮，何暇贾余俊。",
            "愿从青溪仙，飞下二千仞。",
            "撇波啸长风，鏖暑陷其阵。",
            "兹行病未能，暍卧何时振。",
            "一雨忽破悭，江湖发封印。",
            "天公如仲尼，亦念季路愠。",
            "团扇未全疎，短檠差可近。",
            "细字读蚕眠，揩眼眩灯晕。",
            "明当呼我友，乘凉蹳游轫。",
            "赓诗代仆吶，非敢翫强韵。"
        ],
        "title": "明日夜雨陡凉复次前韵呈时举",
        "id": "a1b2fe31-8f6e-45d4-8f19-3af78438101a"
    },
    {
        "author": "范成大",
        "paragraphs": [
            "困倚船窗看斗斜，起来风露满天涯。",
            "亭亭宿鹭明菰叶，闪闪凉萤入稻花。",
            "月下片云应夜雨，山根炬火忽人家。",
            "江湖处处无穷景，半世红尘老岁华。"
        ],
        "title": "七月二日上沙夜泛",
        "id": "7a6d7213-924b-4b38-b141-6f78c9f597d8"
    },
    {
        "author": "范成大",
        "paragraphs": [
            "西城落日半轮明，浴罢衣裳一倍轻。",
            "玉宇风来归鸟急，火云销尽绿云生。"
        ],
        "title": "浴罢",
        "id": "1af96473-de56-48f0-9239-7dd65ac9633c"
    },
    {
        "author": "范成大",
        "paragraphs": [
            "海内交情两断金，一官分袂阻登临。",
            "书来恰值看云眼，梦往谁知共月心。",
            "道义只今无捷径，溪山依旧有清音。",
            "西风满棹蒲帆饱，秉烛相寻语夜深。"
        ],
        "title": "寄溧阳陈朋元明府约秋末过之",
        "id": "af552c4f-1f01-49b7-8aab-0b2f2a83df0c"
    },
    {
        "author": "范成大",
        "paragraphs": [
            "赤日纔低又火云，巷南街北断知闻。",
            "荷风拂簟昭苏我，竹月筛窗慰藉君。",
            "避暑无奇那避谤，能觞便了莫能文。",
            "浮湛放荡从今始，悔把长裾强沐熏。"
        ],
        "title": "次韵耿时举苦热",
        "id": "cad9ec2f-0aca-47b8-8650-b5b2e71ea2c3"
    },
    {
        "author": "范成大",
        "paragraphs": [
            "暑窗当午思昏昏，雷起千峰睡不闻。",
            "铄石谁能招楚魄，斲冰我欲访湘君。",
            "年华只合加餐饭，事业休工刺绣文。",
            "頼有两贤南北巷，岁寒幽谷共兰熏。"
        ],
        "title": "次韵王浚明用时举苦热韵见赠",
        "id": "637c711f-6ab1-48ac-90bd-bf22d6ef4953"
    },
    {
        "author": "范成大",
        "paragraphs": [
            "船头月午坐忘归，不管风鬟露满衣。",
            "横玉三声湖起浪，前山应有鹊惊飞。"
        ],
        "title": "李次山自画两图其一泛舟湖山之下小女奴坐船头吹笛其一跨馿渡小桥入深谷各题一绝  其一",
        "id": "6230d6ab-72d3-4ccf-b214-0a59e1a4e731"
    },
    {
        "author": "范成大",
        "paragraphs": [
            "黄尘车马梦初阑，杳杳骑馿紫翠间。",
            "饱识千峰真面目，当年拄笏漫看山。"
        ],
        "title": "李次山自画两图其一泛舟湖山之下小女奴坐船头吹笛其一跨馿渡小桥入深谷各题一绝  其二",
        "id": "bfb9e9ba-a774-4164-ada4-8aaa4185fed0"
    },
    {
        "author": "范成大",
        "paragraphs": [
            "先庙垂忠烈，孤童侈旧勋。",
            "风云天策府，心膂殿前军。",
            "汴猘渐台蹙，胡骄罽幕焚。",
            "人亡汗青在，足以诏无垠。"
        ],
        "title": "太傅杨和王挽歌词二首  其一",
        "id": "9a852e5b-038f-45d5-b615-bdd2c34ed472"
    },
    {
        "author": "范成大",
        "paragraphs": [
            "岁与灵光晚，名登甲令芳。",
            "剖符山若砺，交戟鬓如霜。",
            "半世三槐位，千秋异姓王。",
            "哀荣公不憾，人自惜堂堂。"
        ],
        "title": "太傅杨和王挽歌词二首  其二",
        "id": "ebb8c75e-1ed2-409f-a6d2-2533b4be2748"
    },
    {
        "author": "范成大",
        "paragraphs": [
            "今代魁梧老，终身寂寞滨。",
            "鬓霜三馆直，碑泪五州春。",
            "寿相空壬甲，行年竟巳辰。",
            "坟丘纔马鬣，何处着经纶。"
        ],
        "title": "少卿直阁郑公挽歌词  其一",
        "id": "485a6b2a-2f68-4946-ba33-090f9d3ac8eb"
    },
    {
        "author": "范成大",
        "paragraphs": [
            "忆昨登门日，驩传考室诗。",
            "谓公安且吉，何意哭于斯。",
            "遗老典刑尽，此邦名教悲。",
            "谁能传耆旧，他日慰吴儿。"
        ],
        "title": "少卿直阁郑公挽歌词  其二",
        "id": "3a2db660-89a0-4b76-b3d4-a4d4e64c6ee4"
    },
    {
        "author": "范成大",
        "paragraphs": [
            "莓苔风雨旧诗留，十七年前鬓未秋。",
            "岩桂拂云篁竹拱，树犹如此一搔头。"
        ],
        "title": "高景庵读旧题有感",
        "id": "20b79c46-60ab-42de-ae0e-32f5e55367d9"
    },
    {
        "author": "范成大",
        "paragraphs": [
            "过午曾云未肯开，暖寒村店竹初灰。",
            "萧萧林响棠梨战，晚恐阳山有雨来。"
        ],
        "title": "华山道中",
        "id": "3a6f30a3-0c1b-427d-99d8-47e49949b336"
    },
    {
        "author": "范成大",
        "paragraphs": [
            "四海论交頼有子，一日不见真愁予。",
            "人谁可与话心曲，天忽遣来同里居。",
            "懊恼春来不数面，丁宁岁晚犹频书。",
            "黑头屡别那敢惜，叹息骎骎霜满梳。"
        ],
        "title": "送严子文通判建康",
        "id": "9a42cd84-5397-49c5-81c3-6de3cfbcbff5"
    },
    {
        "author": "范成大",
        "paragraphs": [
            "月窟移来有贵名，一帘金碧照东荣。",
            "鼻端入妙睡魔醒，眼底会真诗句生。",
            "日气珑璁无奈醉，露华凌乱不胜清。",
            "君家倾国何时见，淡扫蛾眉捻夕阴。"
        ],
        "title": "次韵王浚明咏新居木犀",
        "id": "f8b37faf-0f2f-4fb1-ad69-4fc563afaa55"
    },
    {
        "author": "范成大",
        "paragraphs": [
            "论蜀三年戍，还吴万里船。",
            "云归双节後，雪白短檠前。",
            "百世春秋传，一丘阳羡田。",
            "浮生如此了，何必更凌烟。"
        ],
        "title": "提刑察院王丈挽词  其一",
        "id": "a1e2a56f-09af-4b93-be91-49bf5d9433c8"
    },
    {
        "author": "范成大",
        "paragraphs": [
            "日者悲离索，公今又眇冥。",
            "门人办韩集，子舍得韦经。",
            "此去念筑室，空来闻过庭。",
            "平生无路见，终古泣松铭。"
        ],
        "title": "提刑察院王丈挽词  其二",
        "id": "bbc90b66-3658-4562-bbf9-af0f0538e2ba"
    },
    {
        "author": "范成大",
        "paragraphs": [
            "东壁星宫馆列仙，一麾苦欲近田园。",
            "宅家但宝千金鉴，臣辈何辞万里船。",
            "京洛知心尘鞅里，江吴携手暮帆边。",
            "声名如此归安往，日日阊门望眼穿。"
        ],
        "title": "送关寿卿校书出守简州",
        "id": "5c7f57dd-3dd3-4cfe-8761-c99d919cc866"
    },
    {
        "author": "范成大",
        "paragraphs": [
            "东风分袂省西廊，袖有明珠照客航。",
            "道义有情通出处，文章无地着炎凉。",
            "君今犹把一麾去，我敢倦锄三径荒。",
            "邂逅天涯如梦寐，肯来相对话更长。"
        ],
        "title": "顷自吏部郎去国时独同舍赵友益追路送诗数月友益得仪真过吴江次元韵招之",
        "id": "437cb48a-0ea1-408c-bb50-e079ba12b2a0"
    },
    {
        "author": "范成大",
        "paragraphs": [
            "英雄转眼逐东流，百战工夫土一抔。",
            "荞麦茫茫花似雪，牧童吹笛上高丘。"
        ],
        "title": "长沙王墓在阊门外",
        "id": "8686d95a-1f15-4d78-b8f8-0c40db60f68d"
    },
    {
        "author": "范成大",
        "paragraphs": [
            "读书窗下一灯残，忽有诗来为暖寒。",
            "闻道扁舟春共载，雪云虽冷不相干。"
        ],
        "title": "次韵孙长文泊姑苏馆",
        "id": "598e09cb-4ff3-4811-aba6-3497d5be1224"
    },
    {
        "author": "范成大",
        "paragraphs": [
            "渚蒲汀蓼得霜残，归客思家不计寒。",
            "喜鹊门前人一笑，绝胜风色候长干。"
        ],
        "title": "长文再作复次韵",
        "id": "c7f37fc8-b914-4034-b130-589e970a1ded"
    },
    {
        "author": "范成大",
        "paragraphs": [
            "庭叶翻翻闹，灯花粟粟秾。",
            "关山千里鴈，风雨满城钟。",
            "陇上新登谷，江头旧熄烽。",
            "今年吾计得，安稳读三冬。"
        ],
        "title": "次韵耿时举王直之夜坐",
        "id": "fb503314-e4ff-4799-90e4-21a58564820d"
    },
    {
        "author": "范成大",
        "paragraphs": [
            "滩长石出水鸣堤，城郭西头旧小溪。",
            "游子断魂招不得，秋来春草更萋萋。"
        ],
        "title": "次韵徐子礼提举鶑花亭  其一",
        "id": "c5d5cec3-d2ba-4e6d-b54a-97a551ae04fa"
    },
    {
        "author": "范成大",
        "paragraphs": [
            "愁边逢酒却成憎，衣带宽来不自胜。",
            "烟水苍茫外沙路，东风何处拄枯藤。"
        ],
        "title": "次韵徐子礼提举鶑花亭  其二",
        "id": "cc460d2f-a4cb-40ae-9efa-31b138fc7880"
    },
    {
        "author": "范成大",
        "paragraphs": [
            "垆下三年世路穷，蚁封盘马竟难工。",
            "千山虽隔日边梦，犹到平阳池馆中。"
        ],
        "title": "次韵徐子礼提举鶑花亭  其三",
        "id": "58204594-6df9-4380-af8c-6168d43b9bff"
    },
    {
        "author": "范成大",
        "paragraphs": [
            "文章光焰照金闺，岂是遭逢乏圣时。",
            "纵有百身那可赎，琳琅空有万篇垂。"
        ],
        "title": "次韵徐子礼提举鶑花亭  其四",
        "id": "01fddf74-af88-4325-af4d-9cf894561e2c"
    },
    {
        "author": "范成大",
        "paragraphs": [
            "山碧丛丛四打围，烦将旧恨访黄鹂。",
            "缬林霜後黄鹂少，须是愁红万点时。"
        ],
        "title": "次韵徐子礼提举鶑花亭  其五",
        "id": "58d12a2b-1175-410d-8012-541dff02dfce"
    },
    {
        "author": "范成大",
        "paragraphs": [
            "古藤阴下醉中休，谁与低眉唱此愁。",
            "团扇他年书好句，平生知已识儋州。"
        ],
        "title": "次韵徐子礼提举鶑花亭  其六",
        "id": "8f9a5cf6-ee26-4d0c-8bb1-cfd2d743cbf1"
    },
    {
        "author": "范成大",
        "paragraphs": [
            "分袂悠悠尔许年，莫嗔蓬鬓两萧然。",
            "酒槽不奈青春老，经笥空供白昼眠。",
            "暗绿千章新活计，软红三尺旧尘缘。",
            "相逢且作西湖客，山绕荷花檥画船。"
        ],
        "tags": [
            "西湖"
        ],
        "title": "己丑五月被召至行在遇周畏知司直和五年前送周归弋阳韵见赠复次韵答之",
        "id": "7fc14877-956f-4452-a5c7-3119fff6336a"
    },
    {
        "author": "范成大",
        "paragraphs": [
            "芜城老藓不知春，忽有柴门月色新。",
            "芝草琅玕无锁钥，自无超俗扣门人。"
        ],
        "title": "次韵马少伊郁舜举寄示同游石湖诗卷七首  其一",
        "id": "3247ba51-b24d-4011-be4c-23b7cb3442db"
    },
    {
        "author": "范成大",
        "paragraphs": [
            "莫问朝歌与棘津，浮生惟有一杯春。",
            "君看百战功名地，越戍吴台两窖尘。"
        ],
        "title": "次韵马少伊郁舜举寄示同游石湖诗卷七首  其二",
        "id": "8eb8394c-25af-4ad5-b4ed-73f71c6712ac"
    },
    {
        "author": "范成大",
        "paragraphs": [
            "镜面波光倒碧峰，半湖云锦万芙蓉。",
            "去年荡桨香风里，行傍石桥花正浓。"
        ],
        "title": "次韵马少伊郁舜举寄示同游石湖诗卷七首  其三",
        "id": "b7f318f2-9799-407c-b282-430ef64caae8"
    },
    {
        "author": "范成大",
        "paragraphs": [
            "红皱黄团熟暑风，甘瓜削玉藕玲珑。",
            "身谋已落园丁後，满帽京尘日正中。"
        ],
        "title": "次韵马少伊郁舜举寄示同游石湖诗卷七首  其四",
        "id": "c506a40c-5899-4c59-a963-851001604196"
    },
    {
        "author": "范成大",
        "paragraphs": [
            "两贤风度蔼春阳，步屧随风上柳塘。",
            "彩笔红笺芳径里，句中挟我万花香。"
        ],
        "title": "次韵马少伊郁舜举寄示同游石湖诗卷七首  其五",
        "id": "a8a271bd-0b10-4361-818f-2c8e4383064d"
    },
    {
        "author": "范成大",
        "paragraphs": [
            "得得来题小隠诗，拂香萦柳画船移。",
            "湖边好景春犹未，须到秋清月满时。"
        ],
        "title": "次韵马少伊郁舜举寄示同游石湖诗卷七首  其六",
        "id": "c5e759d5-8e61-4f79-8e0f-00dde52107b7"
    },
    {
        "author": "范成大",
        "paragraphs": [
            "潇洒王郎亦胜流，今年何事阻清游。",
            "当家风味今如此，孤负山阴夜雪舟。"
        ],
        "title": "次韵马少伊郁舜举寄示同游石湖诗卷七首  其七",
        "id": "9c29129e-5910-4e89-bbdf-f57d6dc61f23"
    },
    {
        "author": "范成大",
        "paragraphs": [
            "摛文窗户九霄中，岸帻烧香愧老农。",
            "上直马归催下钥，传更人唱促鸣钟。",
            "金城嶻嵲云千雉，碧瓦参差月万重。",
            "骨冷魂清都不梦，玉阶萧瑟听秋蛩。"
        ],
        "title": "玉堂寓直",
        "id": "14832546-338d-4837-ada5-72792bf7c14f"
    },
    {
        "author": "范成大",
        "paragraphs": [
            "笑看收云卷雨忙，沉沉宫树纳空光。",
            "夜长来伴玉堂宿，天近似闻丹桂香。",
            "鳷鹊楼栏浮瑞气，凤凰城阙带新凉。",
            "遥知胜绝西园会，也忆车公对举觞。"
        ],
        "title": "己丑中秋寓宿玉堂闻沈公雅大卿刘正夫户部集张园赏月走笔寄之",
        "id": "66cd70cb-f5d9-4d0a-9fdc-c7b84e20531b"
    },
    {
        "author": "范成大",
        "paragraphs": [
            "雨意蒸云暗夕阳，浓熏满院落花香。",
            "题诗弄笔北窗下，将此工夫报答凉。"
        ],
        "title": "八月二十二日寓直玉堂雨後顿凉",
        "id": "12551529-89db-4527-81e9-14077b9fa1f5"
    },
    {
        "author": "范成大",
        "paragraphs": [
            "垂虹亭上角巾倾，鼍怒龙吟醉不听。",
            "安得对君浮大白，想应嗤我汗新青。",
            "梦魂舞蝶随春草，时节宾鸿点暮汀。",
            "湖海扁舟须及健，莫教明月照星星。"
        ],
        "title": "次韵答吴江周县尉饮垂虹见寄",
        "id": "17b60e03-a464-4944-9c41-d61dc491d02f"
    },
    {
        "author": "范成大",
        "paragraphs": [
            "元亮折腰嘻已久，故山应有欲芜田。",
            "因君办作送酒客，忆我北窗清昼眠。"
        ],
        "title": "次韵徐廷献机宜送自酿石室酒三首  其一",
        "id": "acb66adc-f891-4522-a67d-c9e9ee65e107"
    },
    {
        "author": "范成大",
        "paragraphs": [
            "清绝仍香如橘露，甘余小苦似松肪。",
            "官槽重浊那知此，付与街头白面郎。"
        ],
        "title": "次韵徐廷献机宜送自酿石室酒三首  其二",
        "id": "777abc88-0947-49fd-8a82-8cf0ce10cf4c"
    },
    {
        "author": "范成大",
        "paragraphs": [
            "一语为君评石室，三杯便可博凉州。",
            "百年兀兀同渠住，何处能生半点愁。"
        ],
        "title": "次韵徐廷献机宜送自酿石室酒三首  其三",
        "id": "ea3513ce-2c55-4ad5-bfc1-18562158e857"
    },
    {
        "author": "范成大",
        "paragraphs": [
            "江湖垂钓手，天汉摛文堂。",
            "魂清不得眠，室虚自生光。",
            "晓纬澹天阙，江涛隠胡床。",
            "传呼九门开，奔走千官忙。",
            "若若夸组绶，纷纷梦黄粱。",
            "微闻铃下驺，窃议马上郎。",
            "但计梦长短，宁论己行藏。"
        ],
        "title": "玉堂寓直晓起书事记直舍老兵语",
        "id": "f8688523-6787-401e-b9e6-a6128b438721"
    },
    {
        "author": "范成大",
        "paragraphs": [
            "柳岸松门胜处通，马蹄踏雾入空蒙。",
            "春寒有力欺游子，天色无情没断鸿。",
            "雨脚远连山脚暗，杏梢斜倚竹梢红。",
            "駞裘拥鼻吾衰矣，年少犹嫌料峭风。"
        ],
        "title": "与长文正夫游北山",
        "id": "f70e4aca-49bc-4a6f-8c19-1bdf7352ca9f"
    },
    {
        "author": "范成大",
        "paragraphs": [
            "泮水桥门识太平，归来霜鬓老柴荆。",
            "淹中学邃方成传，谷口名高岂待卿。",
            "黄壤无情埋玉树，青衫有道胜金籯。",
            "襄阳耆旧今萧索，惟有松风到晚清。"
        ],
        "title": "致政承奉卢君挽词二首  其一",
        "id": "69cda6f1-80f7-4d76-b0d8-4e126daba27e"
    },
    {
        "author": "范成大",
        "paragraphs": [
            "纯孝当年有护持，赤眉那敢近姜诗。",
            "眼看庭玉成名後，身及堂萱未老时。",
            "湖海青鞵惊断梦，风霜丹旐挂新悲。",
            "尊前五客今谁在，愁绝庐山十段奇。"
        ],
        "tags": [
            "庐山"
        ],
        "title": "致政承奉卢君挽词二首  其二",
        "id": "01141b28-dc80-4779-9c89-44d82fb917d1"
    },
    {
        "author": "范成大",
        "paragraphs": [
            "归鸦陆续堕宫槐，帘幙参差晚不开。",
            "小雨遂将秋色至，长风时送市声来。",
            "近瞻北斗璇玑次，犹梦西山翠碧堆。",
            "惭愧君恩来甲夜，殿头宣劝紫金杯。"
        ],
        "title": "寓直玉堂拜赐御酒",
        "id": "3c2b43a9-0bbc-4f44-8516-c47cb62f0ce3"
    },
    {
        "author": "范成大",
        "paragraphs": [
            "圣人坐明堂，洪覆等穹盖。",
            "岁颁两玉节，前後歌出塞。",
            "公才有廊庙，安用试专对。",
            "要烦第一人，镇抚大荒外。",
            "嫩寒欺别酒，微月见征旆。",
            "遥知燕山雪，飘洒汉冠佩。",
            "玉色照穹庐，骄子亦心醉。",
            "要领一笑得，归来安鼎鼐。",
            "是时春正佳，湖上花如海。",
            "清游不可迟，日日檥船待。"
        ],
        "title": "送汪仲嘉侍郎使虏分韵得待字",
        "id": "785354c5-9f9e-4e20-b7f6-9533240ba738"
    },
    {
        "author": "范成大",
        "paragraphs": [
            "芷葺莲巢唤客游，芦鞭席帽为君留。",
            "未论吹水堪添酒，且要移床学枕流。",
            "乍霁却阴梅酿雨，暂暄还冷麦催秋。",
            "石湖也似西湖好，烦向苍烟问白鸥。"
        ],
        "tags": [
            "西湖"
        ],
        "title": "李翚知县作亭西湖上余用东坡语名之曰饮绿遂为胜概",
        "id": "7f4f4631-c3c4-4946-a8b1-8a54ae5da2ec"
    },
    {
        "author": "范成大",
        "paragraphs": [
            "莫嫌络纬股鸣悲，解向寒窗促晓机。",
            "海眼多花无藉在，颠狂只待学于飞。"
        ],
        "title": "草虫扇",
        "id": "19bb128f-b879-4b17-b430-dd52b4129705"
    },
    {
        "author": "范成大",
        "paragraphs": [
            "丹霄碧海眇高鶱，厌直承明却自论。",
            "宝马十年听漏箭，扁舟一雨看潮痕。",
            "侍臣相忆松门远，归客还怜菊径存。",
            "清润要非山泽相，又烦一札下云根。"
        ],
        "title": "送汪仲嘉待制奉祠归四明分韵得论字",
        "id": "30e58873-5b0e-4319-9c78-24daadaa18f2"
    },
    {
        "author": "范成大",
        "paragraphs": [
            "术业推游刃，功名苦溯洄。",
            "着鞭孤壮志，筹算老奇才。",
            "星省庞眉去，云山袖手来。",
            "知公了时命，何必诔余哀。"
        ],
        "title": "鲁如晦郎中挽词二首  其一",
        "id": "d792c015-4e55-488f-b469-efd81fa77c04"
    },
    {
        "author": "范成大",
        "paragraphs": [
            "自古归来引，于今遂隠篇。",
            "碁灯荧夜观，歌板聒春船。",
            "陈迹空华似，佳城露草边。",
            "寂寥鸡黍约，望眼一潸然。"
        ],
        "title": "鲁如晦郎中挽词二首  其二",
        "id": "ded2b754-4341-42ac-b52e-1c25f72a6ff8"
    },
    {
        "author": "范成大",
        "paragraphs": [
            "窈窕崎岖学种园，此生丘壑是前缘。",
            "隔篱日上浮天水，当户山横匝地烟。",
            "春入葑田芦绽笋，雨倾沙岸竹垂鞭。",
            "荒寒未办招君醉，且吸湖光当酒泉。"
        ],
        "title": "初约邻人至石湖",
        "id": "a43d9672-004e-4b49-8627-f243471c51aa"
    },
    {
        "author": "范成大",
        "paragraphs": [
            "海棠雨後沁臙脂，杨柳风前捻绿丝。",
            "香篆结云深院静，去年今日燕来时。"
        ],
        "title": "社日独坐",
        "id": "0e0856f8-79bf-4c2f-b107-7e507782b21c"
    },
    {
        "author": "范成大",
        "paragraphs": [
            "幽香馥蕙帐，清梦安且吉。",
            "萝月堕苍茫，松风隠萧瑟。",
            "晓禽啄且鸣，唤我起盥栉。",
            "钩窗纳云涛，滟滟浴初日。",
            "金钲忽腾上，倒景落书帙。",
            "佳晴有新课，晒种催艺秫。",
            "从今不得闲，东皋草过膝。"
        ],
        "title": "与周子充侍郎同宿石湖",
        "id": "0c33b3aa-42a2-461b-be1c-180b7bd6835e"
    },
    {
        "author": "范成大",
        "paragraphs": [
            "钓海风水急，登楼尘雾高。",
            "不如岸纶巾，春船携小桥。",
            "芳草含奇熏，光景上东壁。",
            "桂林那办此，办作安昌客。"
        ],
        "title": "和周子充侍郎见寄乐府戏赠之作",
        "id": "6203998e-e96b-4390-a859-deece33fe53d"
    },
    {
        "author": "范成大",
        "paragraphs": [
            "夜饮海棠月，朝漱山茶露。",
            "臞儒槁木形，受用侈如许。",
            "荆扉隔黄尘，谁识花岛路。",
            "惟有瘦筇枝，共饱园中趣。",
            "林神酿余春，政尔美无度。",
            "葱茏千万重，芳意未渠暮。",
            "风香荐秀色，鼎俎谢腥腐。",
            "虽无稻粱谋，扪腹有余饫。"
        ],
        "title": "壬辰三月十八日石湖花下作",
        "id": "10f7b952-0a19-4d7b-a115-c1ee2ac6ab23"
    },
    {
        "author": "范成大",
        "paragraphs": [
            "菊花开时我种麦，桃李花飞麦丛碧。",
            "多病经旬不出门，东陂已作黄云色。",
            "腰镰刈熟趁晴归，明朝雨来麦沾泥。",
            "犁田待雨插晚稻，朝出移秧夜食麨。"
        ],
        "title": "刈麦行",
        "id": "fda0b077-382b-4b66-aaf9-b455ab208b92"
    },
    {
        "author": "范成大",
        "paragraphs": [
            "去岁排场德寿宫，熏风披拂酒鳞红。",
            "小臣供奉金龙盏，亲到虚皇玉座东。"
        ],
        "title": "壬辰天申节赴平江锡燕因怀去年以侍臣摄事捧御杯殿上赋二小诗  其一",
        "id": "d0d91aaa-750b-439e-9ba0-a0431a6b8a21"
    },
    {
        "author": "范成大",
        "paragraphs": [
            "天中伞动玉舆来，万岁三声彻九街。",
            "想见牙床当殿过，舜裳云委拜尧阶。"
        ],
        "title": "壬辰天申节赴平江锡燕因怀去年以侍臣摄事捧御杯殿上赋二小诗  其二",
        "id": "e17c79b4-cfd5-4304-9ccb-177ed70d40ae"
    },
    {
        "author": "范成大",
        "paragraphs": [
            "白葛乌纱称老农，溪南溪北水车风。",
            "稻头的皪粘朝露，步入明珠翠网中。"
        ],
        "title": "壬辰七月十六日侵晨真率会石湖路中书事",
        "id": "c325ea04-0ef4-43aa-b2f3-7cb6e4f179e9"
    },
    {
        "author": "范成大",
        "paragraphs": [
            "山精媒长生，仙理信可诘。",
            "梨枣本寓言，杞菊亦凡质。",
            "幽人爱臞儒，药鼎荐珍物。",
            "绝粒谢烟火，耘苗换肌骨。",
            "摩挲莱芜甑，尘生不须拂。"
        ],
        "title": "次韵施进之惠紫芝朮",
        "id": "b8d19676-13ca-457b-97a0-465d2a568c9d"
    },
    {
        "author": "范成大",
        "paragraphs": [
            "蜩鷃鹏鹍任过前，壶中春色瓮中天。",
            "朝来兀兀三杯後，且作人间有漏仙。"
        ],
        "title": "题醉道士图",
        "id": "4cda160c-d90e-4b42-9925-8cc9d34aee09"
    },
    {
        "author": "范成大",
        "paragraphs": [
            "五杂组，同心结。",
            "往复来，当窗月。",
            "不得已，话离别。"
        ],
        "title": "五杂组四首  其一",
        "id": "33eef722-e601-4c76-a85f-2293ae2141c1"
    },
    {
        "author": "范成大",
        "paragraphs": [
            "五杂组，流苏缕。",
            "往复来，临行语。",
            "不得已，上马去。"
        ],
        "title": "五杂组四首  其二",
        "id": "4e3f866e-0182-4c1f-97b6-08b19304566b"
    },
    {
        "author": "范成大",
        "paragraphs": [
            "五杂组，回文机。",
            "往复来，锦梭飞。",
            "不得已，独画眉。"
        ],
        "title": "五杂组四首  其三",
        "id": "72095f48-b608-43bc-a6f5-7edbc2642131"
    },
    {
        "author": "范成大",
        "paragraphs": [
            "五杂组，彩丝针。",
            "往复来，鸟投林。",
            "不得已，梦孤衾。"
        ],
        "title": "五杂组四首  其四",
        "id": "b7f69e5d-89a0-47b7-954e-d27606c07534"
    },
    {
        "author": "范成大",
        "paragraphs": [
            "两头纤纤探官茧，半白半黑鹤氅缘。",
            "腷腷膊膊上帖箭，磊磊落落封侯面。"
        ],
        "title": "两头纤纤二首  其一",
        "id": "83fb2814-f435-42a3-9957-78f1b157cf71"
    },
    {
        "author": "范成大",
        "paragraphs": [
            "两头纤纤小秤衡，半白半黑月未明。",
            "腷腷膊膊扣户声，磊磊落落金盘冰。"
        ],
        "title": "两头纤纤二首  其二",
        "id": "16378220-47cf-4ee1-99e3-a3b06a666086"
    },
    {
        "author": "范成大",
        "paragraphs": [
            "五杂组，绶若若。",
            "往复来，大车铎。",
            "不得已，去丘壑。"
        ],
        "title": "再赋五杂组四首  其一",
        "id": "6897fee2-262f-4a12-97ca-ce6fcdda1be5"
    },
    {
        "author": "范成大",
        "paragraphs": [
            "五杂组，侯门戟。",
            "往复来，道上檄。",
            "不得已，天涯客。"
        ],
        "title": "再赋五杂组四首  其二",
        "id": "816a081f-c7b0-4499-b373-3b80fd92c7ae"
    },
    {
        "author": "范成大",
        "paragraphs": [
            "五杂组，汉旌旆。",
            "往复来，宾鸿字。",
            "不得已，餐毡使。"
        ],
        "title": "再赋五杂组四首  其三",
        "id": "944620bb-0f32-424a-8eec-40c5524edd74"
    },
    {
        "author": "范成大",
        "paragraphs": [
            "五杂组，非烟云。",
            "往复来，朝马尘。",
            "不得已，婴龙鳞。"
        ],
        "title": "再赋五杂组四首  其四",
        "id": "c745e0c5-c27b-47ba-9cb4-f68a1c6fb2c7"
    },
    {
        "author": "范成大",
        "paragraphs": [
            "四檐密密又疎疎，声到蒲团醉梦苏。",
            "恰似秋眠天竺寺，东轩窗外听跳珠。"
        ],
        "title": "夜坐听雨",
        "id": "96dd03e1-e543-4ef0-95be-b9742e737559"
    },
    {
        "author": "范成大",
        "paragraphs": [
            "忍寒索句踏霜行，刮面风来须结冰。",
            "倦仆触屏呼不应，梅花影下一窗灯。"
        ],
        "title": "寒夜独步中庭",
        "id": "13a8e60b-c789-4191-a94b-b1b97471e859"
    },
    {
        "author": "范成大",
        "paragraphs": [
            "忘却下楼扶我谁，接䍦颠倒酒沾衣。",
            "贪看雪样满街月，不上篮舆步砌归。"
        ],
        "title": "会散夜步",
        "id": "84ac211e-4a4c-4b5e-888c-d0412a421bff"
    },
    {
        "author": "范成大",
        "paragraphs": [
            "轻烟小雨酿芳春，草色连天绿似裙。",
            "斜日满楼人独望，断鸿飞入万重云。"
        ],
        "title": "孟峤之家姬乞题扇二首  其一",
        "id": "34614335-f9bc-4376-8c78-1f086d1031c5"
    },
    {
        "author": "范成大",
        "paragraphs": [
            "翠袖凌寒弄月明，梅花影下醉三更。",
            "一天风露谁惊觉，寂寞空杯缀落英。"
        ],
        "title": "孟峤之家姬乞题扇二首  其二",
        "id": "56ccda81-ecaa-4720-936e-06038452c2f4"
    },
    {
        "author": "范成大",
        "paragraphs": [
            "邂逅婆娑失少年，剧谈抵掌尚超然。",
            "君犹拄笏看山去，我且披蓑听雨眠。",
            "京洛分襟疑後会，江吴把酒悟前缘。",
            "暂来忽去都如梦，疑是陈卿竹叶船。"
        ],
        "title": "周畏知司直得湖南帅属过吴门复用己丑年倡和韵赠别",
        "id": "fb284713-18de-4f79-9956-850e4f65c5fe"
    },
    {
        "author": "范成大",
        "paragraphs": [
            "伯劳东去燕西飞，同寄春风二月时。",
            "可恨同时不同调，此情那得更相知。"
        ],
        "title": "偶书",
        "id": "477e9a72-e43b-4ecf-83bf-1f3e0a19bb86"
    },
    {
        "author": "范成大",
        "paragraphs": [
            "底处飞双燕，衔泥上药栏。",
            "莫教惊得去，留取隔帘看。"
        ],
        "title": "双燕",
        "id": "73d1b07d-83ee-47b6-bd43-84f517599af5"
    },
    {
        "author": "范成大",
        "paragraphs": [
            "主人细意惜芳春，宝帐笼阶护紫云。",
            "风日等闲犹不到，外边蜂蝶莫纷纷。"
        ],
        "title": "戏题牡丹",
        "id": "adf52831-f4ea-4bc5-b64b-28d7f6084e96"
    },
    {
        "author": "范成大",
        "paragraphs": [
            "药栏花暖小猧眠，雪白晴云水碧天。",
            "煮酒青梅寒食过，夕阳庭院锁秋千。"
        ],
        "title": "春日三首  其一",
        "id": "25dc6b26-1304-4c44-85d9-9bf50023d738"
    },
    {
        "author": "范成大",
        "paragraphs": [
            "西窗一雨又斜晖，睡起熏笼换夹衣。",
            "莫放珠帘遮洞户，从教燕子作双飞。"
        ],
        "title": "春日三首  其二",
        "id": "63fba0f2-6717-4ea6-b749-3266f250f83f"
    },
    {
        "author": "范成大",
        "paragraphs": [
            "双鲤无书直万金，画桥新绿一篙深。",
            "青苹白芷皆愁思，不独江枫动客心。"
        ],
        "title": "春日三首  其三",
        "id": "037ffc42-64c9-43c8-87af-a258b2cc8b8f"
    },
    {
        "author": "范成大",
        "paragraphs": [
            "岁暮天涯客，黄昏蝙蝠飞。",
            "高楼人不到，小雨怯单衣。"
        ],
        "title": "高楼曲",
        "id": "87aa8fdc-358f-4729-9892-c3f83dea0209"
    },
    {
        "author": "范成大",
        "paragraphs": [
            "苹芷迷烟路，莲舟忘却归。",
            "夜寒江水黑，风雨梦如飞。"
        ],
        "title": "湘江怨",
        "id": "8e85a0e6-ce58-4be4-9b95-c9669984aa83"
    },
    {
        "author": "范成大",
        "paragraphs": [
            "溪头风迅怯单衣，两桨凌波去似飞。",
            "折得苹花双叶子，绿鬟撩乱带香归。"
        ],
        "title": "采莲三首  其一",
        "id": "483f61ac-4b49-46bb-b25d-26388a956cd9"
    },
    {
        "author": "范成大",
        "paragraphs": [
            "藕花深处好徘徊，不奈华筵苦见催。",
            "记取南泾茭叶露，明明风熟更重来。"
        ],
        "title": "采莲三首  其二",
        "id": "373dd831-b928-4df4-a90d-f3daae7c6e57"
    },
    {
        "author": "范成大",
        "paragraphs": [
            "柔橹无声坐钓鱼，浪花飞点翠罗裾。",
            "空江日暮无来客，肠断三湘一纸书。"
        ],
        "title": "采莲三首  其三",
        "id": "1a164568-4d08-41e4-8ea5-9c1fa0c2cf2f"
    },
    {
        "author": "范成大",
        "paragraphs": [
            "赏心亭上再来游，烟月迷人独自愁。",
            "行到江边无去路，却随潮水过扬州。"
        ],
        "title": "吊陈叔宝词",
        "id": "b73ea31b-b71a-4547-8563-a77c5bf949a8"
    },
    {
        "author": "范成大",
        "paragraphs": [
            "船旗衮衮径长淮，汴口人看拨不开。",
            "昨夜南风浪如屋，果然双节下天来。"
        ],
        "title": "渡淮",
        "id": "0641b3ca-ec64-4cfc-b79c-e5aed349884f"
    },
    {
        "author": "范成大",
        "paragraphs": [
            "指顾枯河五十年，龙舟早晚定疏川。",
            "还京却要东南运，酸枣棠梨莫蓊然。"
        ],
        "title": "汴河",
        "id": "cf6ab0cd-537d-4edc-ba35-c3c9114a36c0"
    },
    {
        "author": "范成大",
        "paragraphs": [
            "刘项家人总可怜，英雄无策庇婵娟。",
            "戚姬葬处君知否，不及虞兮有墓田。"
        ],
        "title": "虞姬墓",
        "id": "4e2b067a-7549-4467-9a28-dba73313d5fa"
    },
    {
        "author": "范成大",
        "paragraphs": [
            "狐鸣鬼啸夜茫茫，元是官军旧战场。",
            "土伯不能藏碧磷，三三两两照前冈。"
        ],
        "title": "宿州",
        "id": "40a6a5fb-c7ee-461e-8ab4-798863e5c75e"
    },
    {
        "author": "范成大",
        "paragraphs": [
            "九陨元身不陨名，言言千载气如生。",
            "欲知忠信行蛮貊，过墓胡儿下马行。"
        ],
        "title": "雷万春墓",
        "id": "dfd220e6-31d7-4d03-aa52-2815287356c4"
    },
    {
        "author": "范成大",
        "paragraphs": [
            "平地孤城寇若林，两公犹解障妖祲。",
            "大梁襟带洪河险，谁遣神州陆地沉。"
        ],
        "title": "双庙",
        "id": "9f5f393c-0f31-4bcf-aa16-3af18b999da5"
    },
    {
        "author": "范成大",
        "paragraphs": [
            "一战填河拥汉屯，拔山意气已鲸吞。",
            "直南即是阴陵路，兵果难将胜负论。"
        ],
        "title": "睢水",
        "id": "5267b4b6-07f3-4779-a062-4c5f30eeb501"
    },
    {
        "author": "范成大",
        "paragraphs": [
            "三尺黄垆直棘边，此心终古享皇天。",
            "汲书猥述流传妄，剖击嗟无咎单篇。"
        ],
        "title": "伊尹墓",
        "id": "9e7ea4a9-4562-4f18-8506-2b467efd79c0"
    },
    {
        "author": "范成大",
        "paragraphs": [
            "功成轻举信良谋，心与鸱夷共一舟。",
            "吕媪区区无鸟喙，先生轻负赤松游。"
        ],
        "title": "留侯庙",
        "id": "007e5177-efcc-4d9a-b773-1d032006c2cf"
    },
    {
        "author": "范成大",
        "paragraphs": [
            "碧蔓凌霜卧软沙，年来处处食西瓜。",
            "形模濩落淡如水，未可蒲萄苜蓿夸。"
        ],
        "title": "西瓜园",
        "id": "0990db59-cfa0-4624-bf75-045ad2e056f0"
    },
    {
        "author": "范成大",
        "paragraphs": [
            "狐冢獾蹊满路隅，行人犹作御园呼。",
            "连昌尚有花临砌，肠断宜春寸草无。"
        ],
        "title": "宜春苑",
        "id": "c17570d8-152b-4aba-9214-7f25f71f2b56"
    },
    {
        "author": "范成大",
        "paragraphs": [
            "倚天栉栉万楼棚，圣代规模若化成。",
            "如许金汤尚资盗，古来李绩胜长城。"
        ],
        "title": "京城",
        "id": "39bfe9a7-4e53-4b19-928e-1509a22b0e70"
    },
    {
        "author": "范成大",
        "paragraphs": [
            "新郭门前见客舟，清涟浅浅抱城楼。",
            "六龙行在东南国，河若能神合断流。"
        ],
        "title": "护龙河",
        "id": "2526afba-aaa5-4665-a056-747e4af7f870"
    },
    {
        "author": "范成大",
        "paragraphs": [
            "翚飞五级半空翔，指点楼栏说太皇。",
            "劫火不能侵愿力，岿然独似汉灵光。"
        ],
        "title": "福胜阁",
        "id": "248c0cc5-02b5-4ec9-b36f-e1a61741a06a"
    },
    {
        "author": "范成大",
        "paragraphs": [
            "倾檐缺吻护奎文，金碧浮图暗古尘。",
            "闻说今朝恰开寺，羊裘狼帽趁时新。"
        ],
        "title": "相国寺",
        "id": "d3812d61-f316-41c7-80b5-c590e0657417"
    },
    {
        "author": "范成大",
        "paragraphs": [
            "州桥南北是天街，父老年年等驾回。",
            "忍泪失声询使者，几时真有六军来。"
        ],
        "title": "州桥",
        "id": "3f499eba-12cc-412a-9e8e-bd4ce49fb1eb"
    },
    {
        "author": "范成大",
        "paragraphs": [
            "峣阙丛霄旧玉京，御床忽有犬羊鸣。",
            "他年若作清宫使，不挽天河洗不清。"
        ],
        "title": "宣德楼",
        "id": "567e3880-d12c-4713-8645-930a204391f4"
    },
    {
        "author": "范成大",
        "paragraphs": [
            "梳行讹杂马行残，药市萧骚土市寒。",
            "惆怅软红佳丽地，黄沙如雨扑征鞍。"
        ],
        "title": "市街",
        "id": "1b519c75-f98f-49af-8fa8-e8dac8e8c200"
    },
    {
        "author": "范成大",
        "paragraphs": [
            "菜市桥西一水环，宫墙依旧俯清湾。",
            "谁怜磊磊河中石，曾上君王万岁山。"
        ],
        "title": "金水河",
        "id": "8153748a-4567-42aa-822f-0bd1ae2d0469"
    },
    {
        "author": "范成大",
        "paragraphs": [
            "松漠丹成去不归，龙髯无复有攀时。",
            "芳园留得觚棱在，长与都人作泪垂。"
        ],
        "title": "壶春堂",
        "id": "eb48c282-a9d9-456a-a0a9-54c04e809748"
    },
    {
        "author": "范成大",
        "paragraphs": [
            "黄流日夜向南风，道出封丘处处逢。",
            "紫盖黄旗在湖海，故应河伯欲朝宗。"
        ],
        "title": "渐水",
        "id": "18e6aa96-337a-4308-a7fd-ca94d6896e2f"
    },
    {
        "author": "范成大",
        "paragraphs": [
            "洪河万里界中州，倒卷银潢聒地流。",
            "列弩燔梁那可渡，向来天数亦人谋。"
        ],
        "title": "李固渡",
        "id": "6389b545-6a93-4b75-acfd-4afb0334901a"
    },
    {
        "author": "范成大",
        "paragraphs": [
            "一冈邑屋旧河滩，却望河身百里间。",
            "涌土涨沙漫白道，天成桥石在高山。"
        ],
        "title": "天成桥",
        "id": "389aa843-528c-4ea9-8973-767ae2a00b38"
    },
    {
        "author": "范成大",
        "paragraphs": [
            "大伾山麓马徘徊，积水中间旧滑台。",
            "渔子不知兴废事，清晨吹笛棹船来。"
        ],
        "title": "旧滑州",
        "id": "a2a4a055-2023-4ebc-a37f-f63076f9c004"
    },
    {
        "author": "范成大",
        "paragraphs": [
            "活人绝技古今无，名下从教世俗趋。",
            "坟土尚堪充药饵，莫嗔医者例多卢。"
        ],
        "title": "扁鹊墓",
        "id": "103d78e1-70e4-402a-8848-6b3241db1808"
    },
    {
        "author": "范成大",
        "paragraphs": [
            "陵谷迁移尚故墟，天盈商罪未蠲除。",
            "古今行客同嗤骂，何止三篇泰誓书。"
        ],
        "title": "羑里城",
        "id": "0186f00f-5dfa-4c78-a189-c095e5ca0391"
    },
    {
        "author": "范成大",
        "paragraphs": [
            "堂堂十乱欲兴周，肯使君王死作囚。",
            "巧笑入宫天亦笑，可怜元不费深谋。"
        ],
        "title": "文王庙",
        "id": "a87ce684-9f0a-45d9-a20b-5260dd14e0a7"
    },
    {
        "author": "范成大",
        "paragraphs": [
            "秃巾髽髻老扶车，茹痛含辛说乱华。",
            "頼有乡人聊刷耻，魏公元是鲁东家。"
        ],
        "title": "相州",
        "id": "92480ef2-1365-4867-9050-855d303c8143"
    },
    {
        "author": "范成大",
        "paragraphs": [
            "栏街看幕似春游，斑犊雕车碧画油。",
            "奚女家人称贵主，缕金长袖倚秦楼。"
        ],
        "title": "秦楼",
        "id": "b1b78b14-5203-4970-a449-089ecdf79752"
    },
    {
        "author": "范成大",
        "paragraphs": [
            "连袵成帷迓汉官，翠楼沽酒满城欢。",
            "白头翁媪相扶拜，垂老从今几度看。"
        ],
        "title": "翠楼",
        "id": "d028914f-6afb-4fbe-bb60-8d21b0fe0183"
    },
    {
        "author": "范成大",
        "paragraphs": [
            "阿瞒虓武盖刘孙，千古还将鬼蜮论。",
            "纵有周遭遗堞在，不如鱼复阵图尊。"
        ],
        "title": "讲武城",
        "id": "11268d77-dfbb-4756-bb4e-e98f2616f541"
    },
    {
        "author": "范成大",
        "paragraphs": [
            "一棺何用冢如林，谁复如公负此心。",
            "闻说羣胡为封土，世间随事有知音。"
        ],
        "title": "七十二冢",
        "id": "b6f151f4-f61d-4bb1-99d9-0867aa321e43"
    },
    {
        "author": "范成大",
        "paragraphs": [
            "金石笙篁绝代无，鼪鼯藜藿正乘除。",
            "园翁但爱城泥暖，侵早锄霜种晚蔬。"
        ],
        "title": "赵故城",
        "id": "6892aef1-e074-4a37-86f5-668a9114c515"
    },
    {
        "author": "范成大",
        "paragraphs": [
            "薄晚霜侵使者车，邯郸阪峻且徐驱。",
            "困来也作黄粱梦，不梦封侯梦石湖。"
        ],
        "title": "邯郸道",
        "id": "4cfb78c3-06cc-4ce2-b27c-b04afe4bd4b4"
    },
    {
        "author": "范成大",
        "paragraphs": [
            "玉节经行虏障深，马头酾酒奠疎林。",
            "兹行璧重身如叶，天日应临慕蔺心。"
        ],
        "title": "蔺相如墓",
        "id": "09cbf49c-a1b8-4989-933a-b1036218aa7f"
    },
    {
        "author": "范成大",
        "paragraphs": [
            "长安大道走邯郸，倚瑟佳人怅望间。",
            "若见膻腥似今日，汉宫何用忆关山。"
        ],
        "title": "邯郸驿",
        "id": "274f96a1-6fa6-4d66-9a9c-6ad96301b58d"
    },
    {
        "author": "范成大",
        "paragraphs": [
            "凭高阅士剑如林，故国风流变古今。",
            "袨服云仍犹左袵，丛台休恨绿芜深。"
        ],
        "title": "丛台",
        "id": "6e47e2d9-ca37-4bf5-bff4-3b1684b4fb5e"
    },
    {
        "author": "范成大",
        "paragraphs": [
            "竟日霜寒暮解围，融融桑柘染斜晖。",
            "北人争劝临洺酒，云有棚头得兔归。"
        ],
        "title": "临洺镇",
        "id": "49e803ec-be92-41bf-9fa1-b7bfec4abd7a"
    },
    {
        "author": "范成大",
        "paragraphs": [
            "太行东麓照邢州，万叠烟螺紫翠浮。",
            "谁解登临管风物，枯荷老柳替人愁。"
        ],
        "title": "邢台驿",
        "id": "095c1489-ce3d-47f3-beb9-bd4df82f4eaf"
    },
    {
        "author": "范成大",
        "paragraphs": [
            "主人敬客有余情，催唤绳床坐柳亭。",
            "曲水流觞非故物，马鞍山色旧青青。"
        ],
        "title": "柳公亭",
        "id": "ecdb629e-7c69-4a1b-b73d-52aecd4f5d37"
    },
    {
        "author": "范成大",
        "paragraphs": [
            "汗後鹅梨爽似冰，花身耐久老犹荣。",
            "园翁指似还三笑，曾共翁身见太平。"
        ],
        "title": "内丘梨园",
        "id": "306c4bf8-3cfd-47a5-8a0a-b5df2fd81c80"
    },
    {
        "author": "范成大",
        "paragraphs": [
            "梨枣从来数内丘，大宁河畔果园稠。",
            "荆箱扰扰拦街卖，红皱黄团满店头。"
        ],
        "title": "大宁河",
        "id": "8b00243f-2688-46d7-a837-f94d4ea95b12"
    },
    {
        "author": "范成大",
        "paragraphs": [
            "贯生名压汉公卿，自古逢雠不反兵。",
            "仇虏滔天无敢动，柏乡空溷迫人名。"
        ],
        "title": "柏乡",
        "id": "8f13499e-3108-4e16-ac39-bfb5aae15bf0"
    },
    {
        "author": "范成大",
        "paragraphs": [
            "勋唐遗德照清湾，百圣闻风不敢班。",
            "何物苦寒胡地鬼，二名犹敢废尧山。"
        ],
        "title": "唐山",
        "id": "0fc864db-1ae0-498c-bd00-71f48b5942c5"
    },
    {
        "author": "范成大",
        "paragraphs": [
            "云台列像拱真人，野老犹夸建武春。",
            "不用剑锋能刜石，冰河一瞥已通神。"
        ],
        "title": "光武庙",
        "id": "fada2739-e2bb-4d37-9773-49dcfc47f374"
    },
    {
        "author": "范成大",
        "paragraphs": [
            "石色如霜铁色新，洨河南北尚通津。",
            "不因再度皇华使，谁洗奚车塞马尘。"
        ],
        "title": "赵州石桥",
        "id": "d036f288-94ca-4aa8-ac41-ee431e5dae2d"
    },
    {
        "author": "范成大",
        "paragraphs": [
            "胡来胡现劫灰深，风鼓三灾海印沈。",
            "急过当年无佛处，庭前空有柏森森。"
        ],
        "title": "柏林院",
        "id": "b172eed4-fd4f-4608-a2f7-91567da13c9d"
    },
    {
        "author": "范成大",
        "paragraphs": [
            "颓垣破屋古城边，客传萧寒爨不烟。",
            "明府牙绯危受杖，栾城风物一凄然。"
        ],
        "title": "栾城",
        "id": "9fd31d93-6ed2-4a3d-b997-391f9a63df3e"
    },
    {
        "author": "范成大",
        "paragraphs": [
            "闻道河神解造冰，曾扶阳九见中兴。",
            "如今烂被胡膻涴，不似沧浪可濯缨。"
        ],
        "title": "呼沱河",
        "id": "c481c893-0646-46f2-b381-ae0ff733d09b"
    },
    {
        "author": "范成大",
        "paragraphs": [
            "紫袖当棚雪鬓凋，曾随广乐奏云韶。",
            "老来未忍耆婆舞，犹倚黄钟衮六么。"
        ],
        "title": "真定舞",
        "id": "d995cfcd-8d92-4937-81dd-aae250989e69"
    },
    {
        "author": "范成大",
        "paragraphs": [
            "化原坊里尚黉堂，闻道苏仙有奉尝。",
            "想见当年行乐处，牙旗铁马照金章。"
        ],
        "title": "东坡祠堂",
        "id": "213961d4-3d65-4882-90b8-1519e308b709"
    },
    {
        "author": "范成大",
        "paragraphs": [
            "松风漱罢读离骚，翰墨仙翁百代豪。",
            "一笑毡裘那办此，当年嵇阮尚餔糟。"
        ],
        "title": "松醪",
        "id": "4f8346a0-b6b2-475f-a4c8-2707bbd3fdea"
    },
    {
        "author": "范成大",
        "paragraphs": [
            "荒寺疎钟解客鞍，由山东畔白烟寒。",
            "望都风土连唐县，翁媪排门带瘿看。"
        ],
        "title": "望都",
        "id": "f41381d7-e0dd-4f48-a599-ee8f05781bbb"
    },
    {
        "author": "范成大",
        "paragraphs": [
            "从古铜门控朔方，南城烟火北城荒。",
            "台家抵死争溏泺，满眼秋芜衬夕阳。"
        ],
        "title": "安肃军",
        "id": "74769f39-3a7f-4c36-bb7f-b59f7b041770"
    },
    {
        "author": "范成大",
        "paragraphs": [
            "当年玉帛聘辽阳，出塞曾歌此路长。",
            "汉节重寻旧车辙，插天犹有万垂杨。"
        ],
        "title": "出塞路",
        "id": "301a13d2-a923-4422-9c7f-fd0fd0a19d64"
    },
    {
        "author": "范成大",
        "paragraphs": [
            "高陵深谷变迁中，佛劫仙尘事事空。",
            "一水涓流独如带，天应留作汉提封。"
        ],
        "title": "白沟",
        "id": "5d017ded-fb61-4eaf-afe1-5272e9f9ab63"
    },
    {
        "author": "范成大",
        "paragraphs": [
            "西北浮云卷莫秋，太行南麓照封丘。",
            "横峰侧岭知多少，行到燕山翠未休。"
        ],
        "title": "太行",
        "id": "3e593783-253b-4073-a368-8e00f9af6615"
    },
    {
        "author": "范成大",
        "paragraphs": [
            "柳桊凉罐汲泉遥，味苦仍咸似海潮。",
            "却忆径山龙井水，一杯洗眼洞层霄。"
        ],
        "title": "固城",
        "id": "d10b4383-ff4a-4dbd-95e7-56be49c2d629"
    },
    {
        "author": "范成大",
        "paragraphs": [
            "邮亭偪仄但宜冬，恰似披裘坐土空。",
            "枕上惊回丹阙梦，屋头白塔满铃风。"
        ],
        "title": "范阳驿",
        "id": "f1866e8c-91a1-448a-9f82-f9a3c5da52f0"
    },
    {
        "author": "范成大",
        "paragraphs": [
            "新城迁次少人烟，桑柘中间井径寒。",
            "亦有染人来卖缬，淡红深碧挂长竿。"
        ],
        "title": "定兴",
        "id": "7a44fc34-ec85-4df0-8de5-351019f993e1"
    },
    {
        "author": "范成大",
        "paragraphs": [
            "女僮流汗逐毡軿，云在淮乡有父兄。",
            "屠婢杀奴官不问，大书黥面罚犹轻。"
        ],
        "title": "清远店",
        "id": "e8be5bca-8b81-4964-acde-056e9ed84a9a"
    },
    {
        "author": "范成大",
        "paragraphs": [
            "烟林葱蒨带回塘，桥眼惊人失睡乡。",
            "健起褰帷揩病眼，琉璃河上看鸳鸯。"
        ],
        "title": "琉璃河",
        "id": "fa96e17a-6cfa-4dcf-b7ec-9135c44c33fd"
    },
    {
        "author": "范成大",
        "paragraphs": [
            "塞北风沙涨帽檐，路经灰洞十分添。",
            "据鞍莫问尘多少，马耳冥蒙不见尖。"
        ],
        "title": "灰洞",
        "id": "e4234af3-9081-4355-9950-d7c4e02ebb86"
    },
    {
        "author": "范成大",
        "paragraphs": [
            "新寒冻指似排签，村酒虽酸未可嫌。",
            "紫烂山梨红皱枣，总输易栗十分甜。"
        ],
        "title": "良乡",
        "id": "4e483688-29ca-4c1a-b9ff-32df384bc84a"
    },
    {
        "author": "范成大",
        "paragraphs": [
            "草草鱼梁枕水低，匆匆小驻濯涟漪。",
            "河边服匿多生口，长记轺车放鴈时。"
        ],
        "title": "卢沟",
        "id": "e5cf83dc-5cde-4a9b-b53e-762c5c9c12d5"
    },
    {
        "author": "范成大",
        "paragraphs": [
            "九日朝天种落驩，也将佳节劝杯盘。",
            "苦寒不似东篱下，雪满西山把菊看。"
        ],
        "title": "燕宾馆",
        "id": "3df889ca-54d2-43ed-9fec-38a5e4ef8a67"
    },
    {
        "author": "范成大",
        "paragraphs": [
            "尧舜方堪橘柚包，穹庐亦复使民劳。",
            "华清荔子沾恩幸，一骑回时万骑骚。"
        ],
        "title": "橙纲",
        "id": "56fd8e03-a4d3-4715-8985-d99e4f739e1a"
    },
    {
        "author": "范成大",
        "paragraphs": [
            "重译知书自贵珍，一生心愧蹋鸱巾。",
            "雨中折角君何爱，帝有衣裳易介鳞。"
        ],
        "title": "蹋鸱巾",
        "id": "4d512f79-75cd-46a7-a173-e40d227689af"
    },
    {
        "author": "范成大",
        "paragraphs": [
            "乍见华书眼似麞，低头惭愧紫荷囊。",
            "人间无事无奇对，伏猎今成两侍郎。"
        ],
        "title": "耶律侍郎",
        "id": "02e92a84-db69-42bf-826a-240439028066"
    },
    {
        "author": "范成大",
        "paragraphs": [
            "燕石扶栏玉作堆，柳塘南北抱城回。",
            "西山剩放龙津水，留待官军饮马来。"
        ],
        "title": "龙津桥",
        "id": "4f29c46d-f28e-40e8-a8e4-6a62eccab12b"
    },
    {
        "author": "范成大",
        "paragraphs": [
            "金盆濯足段文昌，乞索家风饱便忘。",
            "他日楚人能一炬，又从焦土说阿房。"
        ],
        "title": "燕宫",
        "id": "12e2de78-364d-49c3-bd53-a10b0be4b81a"
    },
    {
        "author": "范成大",
        "paragraphs": [
            "万里孤臣致命秋，此身何止一沤浮。",
            "提携汉节同生死，休问羝羊解乳不。"
        ],
        "title": "会同馆",
        "id": "83d874fe-a022-4030-a02f-3abed51c0df7"
    },
    {
        "author": "范成大",
        "paragraphs": [
            "白苹有嘉招，苍弁得胜践。",
            "会心不惮远，乘兴恐失便。",
            "篮舆犯穷腊，共作忍寒面。",
            "溟蒙云酿雪，浩荡风落鴈。",
            "松篁渐清幽，猿鹤或悲怨。",
            "英英文章公，作舍锁葱蒨。",
            "峣峰俯前荣，佳木秀诸院。",
            "穷搜发山骨，林立侍谈燕。",
            "西岩踞熊虎，东岩峙屏案。",
            "履綦故仿佛，盖瓦已零乱。",
            "经营三十年，成毁一飞电。",
            "摩挲土花碧，小立为三叹。"
        ],
        "title": "与吴兴薛士隆使君游弁山石林先生故居",
        "id": "db866602-3ca2-4d7e-aff6-202d56ebb9c7"
    },
    {
        "author": "范成大",
        "paragraphs": [
            "一丘乃中虚，洞穴四无碍。",
            "却略岩岫杳，黝纠石床怪。",
            "苍牛饮前池，碧罅滟微濑。",
            "雕锼具百巧，图画窘千态。",
            "哀湍写坏磴，冻雨湿空翠。",
            "疎梅照草棘，瘦竹拔蹊隧。",
            "当时闾阎子，目力在尘外。",
            "孤童藐难料，奇事疑有待。",
            "谁欤千金捐，来换把茅盖。",
            "不仙亦足豪，众垤皆累块。",
            "我评北山游，胜绝此无对。",
            "玲珑讵可小，孰能为之大。"
        ],
        "title": "自石林回过小玲珑岩窦益奇昔为富人吴氏所有今一子尚幼山检校于官",
        "id": "dffbaced-3e29-4acf-8e86-92f10eedf7d3"
    },
    {
        "author": "范成大",
        "paragraphs": [
            "凄风急雨脱然晴，当道横山似见迎。",
            "野水茫茫何用许，烂供游子濯尘缨。"
        ],
        "title": "濯缨亭在吴兴南门外",
        "id": "6f6637f7-1a6e-46fb-9bb0-daabf23c6bfe"
    },
    {
        "author": "范成大",
        "paragraphs": [
            "浮生渺渺但飞埃，问讯星宫又独来。",
            "天上人间最高处，为君题作鬰萧台。"
        ],
        "title": "干道己丑守括被召再过钓台自和十年前小诗刻之柱间後五年自西掖帅桂林癸巳元日雪晴复过之再用旧韵三绝  其一",
        "id": "4e2319f9-dae7-42eb-abf7-caf6876d9475"
    },
    {
        "author": "范成大",
        "paragraphs": [
            "拙疎何计补涓埃，惭愧双旌去复来。",
            "三过溪门今老矣，病无脚力更登台。"
        ],
        "title": "干道己丑守括被召再过钓台自和十年前小诗刻之柱间後五年自西掖帅桂林癸巳元日雪晴复过之再用旧韵三绝  其二",
        "id": "4da99d03-49d2-427d-a17d-31fc07edb07f"
    },
    {
        "author": "范成大",
        "paragraphs": [
            "界天山雪浄黄埃，溪上扁舟夜泛来。",
            "匝地东风劝椒酒，山头今日是春台。"
        ],
        "title": "干道己丑守括被召再过钓台自和十年前小诗刻之柱间後五年自西掖帅桂林癸巳元日雪晴复过之再用旧韵三绝  其三",
        "id": "c5a9eac4-9274-4a0a-ac03-42df140fce64"
    },
    {
        "author": "范成大",
        "paragraphs": [
            "常山多清溪，玉山富乔木。",
            "行色鬰苍然，颇亦慰愁目。",
            "梅花隔篱见，珑璁照茅屋。",
            "晚来风刮地，想见飘香玉。"
        ],
        "title": "玉山道中",
        "id": "f9a00208-6add-45fa-8f50-8ec5d10b8449"
    },
    {
        "author": "范成大",
        "paragraphs": [
            "石坛无土谩嵚岑，何自能生小柏林。",
            "拟擘蛤蜊龟殻上，病来不杀懒登临。"
        ],
        "title": "桃花坛下望龟峰",
        "id": "be0f814e-304a-49ff-a024-80bffb1c5597"
    },
    {
        "author": "范成大",
        "paragraphs": [
            "曲浦弯环绕县青，一杯闲客两飘零。",
            "琵琶不语苍烟暮，山水清音着意听。"
        ],
        "title": "清音堂与赵德庄太常小饮在余干琵琶洲傍洲以形似得名",
        "id": "61104c91-7595-4906-bf88-71093deecb71"
    },
    {
        "author": "范成大",
        "paragraphs": [
            "春工酿雪无端密，大块囊风不肯收。",
            "休问巉岩与欹侧，我今弟靡共波流。",
            "野鹰兀兀平沙上，折苇萧萧古渡头。",
            "满眼荒寒底处所，令人肠断五湖舟。"
        ],
        "title": "过鄱阳湖次游子明韵",
        "id": "57c883bf-f710-41e4-9bef-cd3d6b24abc2"
    },
    {
        "author": "范成大",
        "paragraphs": [
            "绣槛临沧渚，牙樯插暮沙。",
            "浦云沉断鴈，江雨入昏鸦。",
            "野旷天何近，春寒岁未华。",
            "来朝风一席，随处且浮家。"
        ],
        "title": "豫章南浦亭泊舟二首  其一",
        "id": "34d7025c-761c-4e2d-ad49-c105b7b5b542"
    },
    {
        "author": "范成大",
        "paragraphs": [
            "闰岁花光晚，霜朝草色荒。",
            "趁墟犹市井，收潦再耕桑。",
            "客路东西懒，江流日夜忙。",
            "长歌情不尽，一酌酹沧浪。"
        ],
        "title": "豫章南浦亭泊舟二首  其二",
        "id": "96538ad0-fdd2-45a0-bee8-50b08bb0812c"
    },
    {
        "author": "范成大",
        "paragraphs": [
            "芳林不断清江曲，倒影入江江水绿。",
            "未论万户比封君，瓦屋人家衣食足。",
            "暑风泛花兰芷香，秋日篱落明青黄。",
            "客舟来迟佳景尽，但见碧树愁春霜。"
        ],
        "title": "清江道中橘园甚伙",
        "id": "e913ff16-8a3f-4f59-ae50-e7c9c9d16e59"
    },
    {
        "author": "范成大",
        "paragraphs": [
            "南来富寿冈，形胜此蟠结。",
            "岑竮戴高台，栏槛了风月。",
            "萧滩曳长烟，合皂炯残雪。",
            "江流当带横，练綀浮木末。",
            "天风来无乡，万里吹醉缬。",
            "登临信奇事，忍冻亦痴绝。",
            "故人春梦觉，遗墨秋蛇掣。",
            "浮云真可咍，挥觯酹空阔。"
        ],
        "title": "清江台在临江郡圃西冈上张安国题榜",
        "id": "5e7bf2f6-698a-4b9a-82b0-2e5de2a18ffa"
    },
    {
        "author": "范成大",
        "paragraphs": [
            "客行无晴时，涔涔如漏天。",
            "东吴至西江，旧岁接新年。",
            "蜡屐惊踵决，油衣笑鹑悬。",
            "掀淖起复仆，顷步如重关。",
            "略似鸭与猪，汩没泥水阑。",
            "我涂未渠穷，一晴愧天悭。",
            "倒塔桥已断，壁破渡无船。",
            "路人相告语，未到先长叹。",
            "薄晚得硗确，稍入袁州山。",
            "不辞石啮足，聊免泥没鞯。",
            "自古行路吟，听者凋朱颜。",
            "轩渠尚能赋，诗人类痴顽。"
        ],
        "title": "自冬徂春道中多雨至临江宜春之间特甚遂作苦语",
        "id": "6759f3b0-df5f-4cb7-ac65-fb3433b3b42a"
    },
    {
        "author": "范成大",
        "paragraphs": [
            "白云堆里白茅飞，香味芳辛胜五芝。",
            "揉叶煮泉摩腹去，全胜石髓畏风吹。"
        ],
        "title": "玉虚观去宜春二十五里许君上升时飞白茅数叶以赐王长史王以宅为观观旁至今有仙茅极异常草备五味尤辛辣云久食可仙道士煮汤以设客",
        "id": "99b71b31-5cec-424b-93d6-b8a9420e1b40"
    },
    {
        "author": "范成大",
        "paragraphs": [
            "新喻渡无桥，分宜桥有栏。",
            "孰欤两徼吏，贤否已判然。",
            "堂上着威信，四郊如目前。",
            "入国政可知，兹焉略窥观。"
        ],
        "title": "入分宜",
        "id": "8b8b6e20-9d4f-4240-aaab-8876653db808"
    },
    {
        "author": "范成大",
        "paragraphs": [
            "竹君个个面团团，此士刚方独凛然。",
            "外貌中心俱壁立，任从痴子削教圆。"
        ],
        "title": "方竹杖",
        "id": "9f2a7e2c-2a77-410d-afdb-822a44ddef58"
    },
    {
        "author": "范成大",
        "paragraphs": [
            "堵田溪渊清洄洄，梅洲问路寒云堆。",
            "连空磴道虬尾滑，竹舆直上无梯阶。",
            "苍官来迎夹道立，相逢无言心眼开。",
            "翠微中断雪磵吼，两耳不办供喧豗。",
            "林间静极成断相，政要万壑号风雷。",
            "山如莲盆绕金地，龙官避席余苍崖。",
            "祖师抱膝坐古塔，大禅海浪翻天来。",
            "腾空狡狯我未暇，拄杖踏湿撞莓苔。",
            "问龙亦借一席地，解包听雨眠西斋。",
            "当年公案忌错举，神通佛法同坑埋。",
            "混融庵中的的意，笑我舌本空崔巍。",
            "兹事且置饱吃饭，稊田米贱如黄埃。"
        ],
        "title": "游仰山谒小释迦塔访孚惠二王遗迹赠长老混融",
        "id": "cd8f0d28-d693-4b0b-b388-8d1d05eb2f1f"
    },
    {
        "author": "范成大",
        "paragraphs": [
            "谁开大仰云，此岂吾力及。",
            "日光千丈毫，弹指众峰立。",
            "衡山卷阴气，海市发冬蛰。",
            "韩苏两枯鱼，出语自濡湿。",
            "人厄与天穷，底用苦封执。",
            "但喜拄杖俊，仍欣芒屩涩。",
            "向来三尺泥，有足似羁馽。",
            "龙渊古桥皴，獭径寒溜泣。",
            "春浅山容瘦，风饕涧声急。",
            "一箪寄前村，野䔩旋收拾。",
            "猫头髠笋尖，雀舌剥茶粒。",
            "土毛冠江西，斗酒况可挹。",
            "聊同一笑粲，缓赋百忧集。"
        ],
        "tags": [
            "衡山"
        ],
        "title": "大雨宿仰山翌旦骤霁混融云无乃开仰山之云乎出山道中作此寄混融",
        "id": "ebd37f8f-ac7d-4825-be58-47d7d21f043a"
    },
    {
        "author": "范成大",
        "paragraphs": [
            "崖树阴阴夹暝途，出山欢喜见平芜。",
            "一春客梦饱风雨，行尽江南闻鹧鸪。"
        ],
        "title": "初入湖南醴陵界",
        "id": "b7955f7e-d21d-4526-ac83-76fc71998ba7"
    },
    {
        "author": "范成大",
        "paragraphs": [
            "绿水桥通县，门前柳已黄。",
            "人稀山木寿，土瘦水泉香。",
            "乍脱泥中滑，还嗟堠子长。",
            "槠洲何日到，鼓枻上沧浪。"
        ],
        "title": "醴陵驿",
        "id": "92f41f99-9bc0-4c64-bae5-823f7062a4e7"
    },
    {
        "author": "范成大",
        "paragraphs": [
            "积雨倏然晴，秀野若新沐。",
            "芳草径寸姿，中有不胜绿。",
            "萋萋路傍情，颇亦念幽独。",
            "驱马去不顾，断肠招隠曲。"
        ],
        "title": "湘潭道中咏芳草",
        "id": "27ccf7e1-a579-461d-a4e7-b08a8ac0f1a8"
    },
    {
        "author": "范成大",
        "paragraphs": [
            "三日晴泥尚没鞾，几将风雨过年华。",
            "湘东二月春纔到，恰有山樱一树花。"
        ],
        "title": "初见山花",
        "id": "df7ce869-2173-4f77-bdc8-feefcc398899"
    },
    {
        "author": "范成大",
        "paragraphs": [
            "烟凝山如影，云褰日射毫。",
            "桃间红树迥，麦里绿丛高。",
            "客子叹游倦，田家甘作劳。",
            "乘除吾尚可，未拟赋离骚。"
        ],
        "title": "槠洲道中",
        "id": "1de4436a-795b-488e-8e90-81a7d2f42afa"
    },
    {
        "author": "范成大",
        "paragraphs": [
            "湘山中间湘水横，绿苹叶齐春涨生。",
            "盘涡沄沄去无声，吾乘桂舟泝中𤃩。",
            "扬波击汰双橹狞，辘轳引笮如牛鸣。",
            "篙师绝叫叠鼓轰，潜鱼跳奔乳猿惊。",
            "暖烟浮空昼梦腾，山长水远天无情。",
            "吹箫拊瑟吊湘灵，水妃风御缤来迎。",
            "问客良苦远征行，昨者斧钺下青冥。",
            "命我尽护安南兵，岭海一视如王庭。",
            "布荡阳春濯腐腥，王事靡盬来有程。",
            "匪躬之故惟尔甿，芳洲杜若空青青。",
            "九歌凄悲不可听，愿赓楚调归和平。"
        ],
        "title": "浮湘行",
        "id": "5d569ccc-1b94-4106-bf7a-9d42b3a9c682"
    },
    {
        "author": "范成大",
        "paragraphs": [
            "船头雪浪吼奔雷，十丈高帆满意开。",
            "我自只凭忠信力，风应不为世情来。",
            "儿童屡惜峰峦过，将士犹教鼓笛催。",
            "明日祝融天柱去，更烦先卷乱云堆。"
        ],
        "title": "湘江洲尾快风挂帆",
        "id": "b53a3940-dfc7-46f2-97c7-01d13ff03dec"
    },
    {
        "author": "范成大",
        "paragraphs": [
            "知时社燕语樯竿，游子奔波自鲜欢。",
            "趁客卖鱼双桨急，隔林沽酒小旗寒。",
            "潇湘浑似日南落，岳麓已从天外看。",
            "薄暮滩前收百丈，卧闻三老报平安。"
        ],
        "title": "泊湘江鱼口滩",
        "id": "af84b636-ddae-4852-9cf8-1797fda602bd"
    },
    {
        "author": "范成大",
        "paragraphs": [
            "湘中固多山，夹岸万马屯。",
            "坡陀无敢高，似逊乔岳尊。",
            "晓投望云亭，众丘拱墙藩。",
            "浓岚忽飘荡，积翠浮云端。",
            "天柱已峻极，祝融更高寒。",
            "紫盖鬰当中，冈势汹崩奔。",
            "峙为赤帝峰，下直宫壖垣。",
            "角楼捧双阙，圆方模九阍。",
            "炎符抚中兴，南正实司天。",
            "草木熏协气，山林奠神奸。",
            "妥灵有备物，龙卷鸾旗轩。",
            "走忝桂林伯，与神俱南辕。",
            "上谒礼亦宜，为国忧元元。",
            "心空祸福相，古井寒无澜。",
            "杯珓不用掷，但愿归田园。",
            "相传壁画好，拂拭尘埃昏。",
            "弓刀立壮士，剑佩班灵官。",
            "後宫行乐处，窈窕千云鬟。",
            "锦地舞月昼，珠栊侍春闲。",
            "武氏笔已绝，梗概犹清妍。",
            "旋车阖庙去，颇厌山市喧。",
            "胜果招客游，径排集贤关。",
            "梵庋绚杂组，锡杖锵古镮。",
            "避雨胜业阁，晚晴留凭栏。",
            "石廪映岣嵝，望眼增孱颜。",
            "上封眇孤绝，南台半云烟。",
            "碧岫有灵药，朱陵巢洞仙。",
            "病倦懒幽讨，山僧镌我顽。",
            "松樛唐季枝，柏局隋初根。",
            "奇事不胜纪，重游当细论。"
        ],
        "tags": [
            "衡山"
        ],
        "title": "谒南岳",
        "id": "89ef07bc-5274-4543-843b-7124757be26a"
    },
    {
        "author": "范成大",
        "paragraphs": [
            "鹧鸪忧兄行不得，杜宇劝客不如归。",
            "天涯羁思难绘画，惟有两虫相发挥。"
        ],
        "title": "两虫",
        "id": "85915a9e-efa2-4c21-9132-442e87e57317"
    },
    {
        "author": "范成大",
        "paragraphs": [
            "桑下芜菁晚，高花出短篱。",
            "茅檐少春事，惟记浴蚕时。"
        ],
        "title": "衡阳道中二绝  其一",
        "id": "03a1d497-b219-43c3-b948-f9a4c5987179"
    },
    {
        "author": "范成大",
        "paragraphs": [
            "黑羖钻篱破，花猪突户开。",
            "空山竹瓦屋，犹有燕飞来。"
        ],
        "title": "衡阳道中二绝  其二",
        "id": "44453bb5-cf1b-4b60-8f7a-768a7ce8e6b4"
    },
    {
        "author": "范成大",
        "paragraphs": [
            "古磴浮沧渚，新黉锁碧萝。",
            "要津山独立，巨壑水同波。",
            "俎豆弥文肃，衣冠盛事多。",
            "地灵钟杰俊，宁但拾儒科。"
        ],
        "title": "衡州石鼓书院",
        "id": "f6476f1a-d97a-451f-aef5-d72553667882"
    },
    {
        "author": "范成大",
        "paragraphs": [
            "石鼓鬰嵯峨，截然踞沧洲。",
            "有如古盟主，勤王会诸侯。",
            "蒸湘伯叔国，禀命会葵丘。",
            "敢不承载书，戮力朝宗周。",
            "混为同轨去，崩奔不敢留。",
            "宜哉百谷王，博大无与俦。",
            "毡毳昔乱华，车马隔中州。",
            "未闻齐晋勋，包茅费诛求。",
            "威文亦弘规，尚取童子羞。",
            "安知千载後，但泣新亭囚。",
            "我题石鼓诗，愿言续春秋。"
        ],
        "title": "合江亭",
        "id": "5cbc0d25-7c76-4c0b-8e82-f5714eb8484c"
    },
    {
        "author": "范成大",
        "paragraphs": [
            "乍晴芳草竞怀新，谁种幽花隔路尘。",
            "绿地缕金罗结带，为谁开放可怜春。"
        ],
        "title": "沈家店道傍棣棠花",
        "id": "18baafbd-bebe-4b47-a348-29bca5f3b685"
    },
    {
        "author": "范成大",
        "paragraphs": [
            "平生春梦境，俛仰抚八极。",
            "湖南天尽头，梦亦未常识。",
            "岂知多病身，今乃着脚历。",
            "山泉澄不清，崖土璺而赤。",
            "坳堂滑胜油，累块硬逾石。",
            "贪夫一回顾，壮士三叹息。",
            "不知清淑气，果复曾鬰积。",
            "我岂鄙夷之，短咏聊一剧。"
        ],
        "title": "邵阳口路粗恶积雨余泞难行",
        "id": "59a7da1b-9be8-4569-bb67-712d3c79b377"
    },
    {
        "author": "范成大",
        "paragraphs": [
            "食饱倦舆马，散策步前冈。",
            "意行踏芳草，萧艾蓊生香。",
            "春事甚寂寥，山桃带松篁。",
            "游蜂入菜花，此岂堪蜜房。",
            "今年蚕出迟，柘叶分寸长。",
            "好晴纔数日，岁事未渠央。"
        ],
        "title": "马鞍驿饭罢纵步",
        "id": "ca3e7875-0f23-4245-8b14-d4b52fb8fc35"
    },
    {
        "author": "范成大",
        "paragraphs": [
            "薄游每违己，兹行遂登危。",
            "峻阪荡胸立，恍若对镜窥。",
            "传呼半空响，蒙蒙上烟霏。",
            "木末见前驱，可望不可追。",
            "跻攀百千盘，有顷身及之。",
            "白云叵揽撷，但觉沾人衣。",
            "高木傲烧痕，葱茏茁新荑。",
            "春禽断不到，惟有蜀魄啼。",
            "谓非人所寰，居然见锄犁。",
            "山农如木客，上下翾以飞。",
            "宁知有康庄，生死安崄巇。",
            "室屋了无处，恐尚橧巢栖。",
            "安得拔汝出，王路方清夷。"
        ],
        "title": "黄罴岭",
        "id": "cebf87b0-d8eb-4387-ba79-e4f21f172b36"
    },
    {
        "author": "范成大",
        "paragraphs": [
            "朝登赤土岭，暮入黄泥谷。",
            "春江弄花月，归梦恍在目。",
            "觉来行路难，杜宇叫高木。",
            "凹中泥没踝，凸处石啮足。",
            "坐舆我尚病，想见肩舆仆。",
            "衡阳复祁阳，可暂不可宿。",
            "晚来出前冈，路坦亭堠促。",
            "将士走相贺，喜色如膏沐。",
            "人生本无闷，逆境要先熟。",
            "不从忧患来，安识平为福。",
            "夷涂不常遇，历险始知足。"
        ],
        "title": "衡永之间山路艰涩薄晚吏卒哄云渐近祁阳路已平夷皆有津津之色",
        "id": "10711aa5-7979-42df-8585-532ef4f1f610"
    },
    {
        "author": "范成大",
        "paragraphs": [
            "三颂遗音和者希，丰容宁有刺讥辞。",
            "绝怜元子春秋法，都寓唐家清庙诗。",
            "歌咏当谐琴搏拊，策书自管璧瑕疵。",
            "纷纷健笔刚题破，从此磨崖不是碑。"
        ],
        "title": "书浯溪中兴碑後",
        "id": "d590be21-abac-4da0-ad7d-f177863fbdc2"
    },
    {
        "author": "范成大",
        "paragraphs": [
            "一水弯环罗带阔，千古零陵擅风月。",
            "取名如许安得愚，因病成妍却奇绝。",
            "至今镜浄不可唾，犹恐先生遗翰墨。",
            "泽及溪流不庇身，付与後来商巧拙。",
            "我欲扁舟穷石涧，春涨未生寒濑咽。",
            "纷红骇绿四山空，惟有风篁韵骚屑。",
            "清溪东去客西征，钴鉧潭边聊驻节。",
            "何时随汝下潇湘，归路三千橹伊轧。"
        ],
        "title": "愚溪在零陵城对岸渡江即至溪甚狭一石涧耳盖众山之水流出湘中",
        "id": "a765c192-e45f-4da4-bdf4-ce9823715ff1"
    },
    {
        "author": "范成大",
        "paragraphs": [
            "驱马力犹强，奏床身始疲。",
            "浮浮云拂帐，潏潏水鸣篱。",
            "未熟灯前梦，闲寻道上诗。",
            "湘中多夜雨，客枕最先知。"
        ],
        "title": "宿清湘城外田家",
        "id": "d0b70953-0039-41c3-a5e3-cc66cd130480"
    },
    {
        "author": "范成大",
        "paragraphs": [
            "北户书频到，南云鴈不飞。",
            "试评骑马路，何似钓鱼矶。",
            "击柝黄茅店，篝灯白竹扉。",
            "故园桑柘暖，亦有稻粱肥。"
        ],
        "title": "宿深溪驿去广右界只一程",
        "id": "abd83d10-3dd4-4811-bf4c-e5c167a2778c"
    },
    {
        "author": "范成大",
        "paragraphs": [
            "静极闻檐佩，慵来爱枕帏。",
            "隙虹飞永昼，帘影碎斜晖。",
            "燕踏花枝语，蜂萦柳絮归。",
            "轻飔宜白纻，时节近清微。"
        ],
        "title": "晚春二首  其一",
        "id": "8e196f57-f461-4cc2-9fef-85d2e9ce545f"
    },
    {
        "author": "范成大",
        "paragraphs": [
            "好事怜春老，无愁耐日长。",
            "炉烟惊扇影，酒面舞花光。",
            "照水云容懒，移床竹意凉。",
            "更烦红槿帽，促拍打山香。"
        ],
        "title": "晚春二首  其二",
        "id": "89f1010f-1a66-49ea-ac70-ec002b65e349"
    },
    {
        "author": "范成大",
        "paragraphs": [
            "绿叶焦心展，红苞竹箨披。",
            "贯珠垂宝珞，剪彩倒鸾枝。",
            "且入花栏品，休论药裹宜。",
            "南方草木状，为尔首题诗。"
        ],
        "title": "红豆蔻花",
        "id": "6bdc8d00-3d88-4443-abb3-ade2f0a444a9"
    },
    {
        "author": "范成大",
        "paragraphs": [
            "檐雨初干团扇风，夕阳芳树绿葱葱。",
            "蕉心榴萼俱无頼，要与春衫相并红。"
        ],
        "title": "偶题",
        "id": "c551bfc5-4c54-47b6-8986-0a5adbd6bdf1"
    },
    {
        "author": "范成大",
        "paragraphs": [
            "胜绝尊前万事休，纵非吾土且登楼。",
            "山迎雨脚俄飞过，风约江声欲倒流。",
            "野水渐堪添酒面，夕阳依旧满帘钩。",
            "凭阑从此迟归鞅，能及中秋对月不。"
        ],
        "title": "次韵郭季勇机宜雪观席上留别",
        "id": "bd7794c5-1051-4851-b02c-8717cd04fccd"
    },
    {
        "author": "范成大",
        "paragraphs": [
            "把酒临风瑞露倾，琼浆何用谒云英。",
            "卷帘雨脚银丝挂，倚杖江头绿涨生。",
            "岭海一凉苏暑病，山林千籁试秋声。",
            "兹游奇绝忘羁宦，惭愧烟中短棹横。"
        ],
        "title": "次韵许季韶通判雪观席上",
        "id": "1953d28f-9672-46c9-9317-0078da874f31"
    },
    {
        "author": "范成大",
        "paragraphs": [
            "青灯相对话儒酸，老去羁游自鲜欢。",
            "昨夜榕溪三寸雨，今朝桂岭十分寒。",
            "知心海内向来少，解手天涯良独难。",
            "一笑不须论聚散，少焉吾亦跨归鞍。"
        ],
        "title": "送周直夫教授归永嘉",
        "id": "7c182dbe-b662-4b3f-bfef-3e7d95f7193b"
    },
    {
        "author": "范成大",
        "paragraphs": [
            "马羣杂沓草蒙茸，刮目权奇一洗空。",
            "天末也烦行李到，岁寒聊得酒尊同。",
            "梅花夜夜湘南雨，榕叶年年海北风。",
            "少待佳晴看山去，玉篸高插翠云丛。"
        ],
        "title": "赠赵廉州",
        "id": "006be608-f26f-4b35-8c90-7c76d65cc1f7"
    },
    {
        "author": "范成大",
        "paragraphs": [
            "红尘宝马碧湖船，一梦如今费十年。",
            "却照清溪寻绿鬓，但余衰雪两萧然。"
        ],
        "tags": [
            "西湖"
        ],
        "title": "去年过弋阳访赵恂道通判话西湖旧游因题小诗近忽刻石寄来谩录",
        "id": "ccf86c3b-6e71-43a3-95e3-8b26f30fb356"
    },
    {
        "author": "范成大",
        "paragraphs": [
            "唐子皦自鲜，水清石粼粼。",
            "绣肠五车书，不鄙簿领尘。",
            "黟山与桂岭，一笑二十春。",
            "天涯会面难，岁晚情话真。",
            "五管无贤侯，但有岚烟昏。",
            "此岂功名场，往戍清淮滨。",
            "北门诗书帅，平生吾故人。",
            "问讯今何如，凌烟上星辰。",
            "为言落南客，病作寒螀呻。",
            "飘飘北归梦，夜绕吴淞云。"
        ],
        "title": "送唐彦博宰安丰兼寄呈淮西帅赵渭师郎中",
        "id": "8e27f0e8-add8-4bb7-bc48-e834c93b0b55"
    },
    {
        "author": "范成大",
        "paragraphs": [
            "卢橘花残细细飞，满枝晴日闹蜂儿。",
            "霜余有此香无奈，合与称题赋小诗。"
        ],
        "title": "燕堂後卢橘一株冬前先开极香",
        "id": "8b13d505-16be-4d6a-844b-14d37fb4169a"
    },
    {
        "author": "范成大",
        "paragraphs": [
            "忆昔北征秋遇雪，穹庐苦寒不堪说。",
            "飞花如席暗燕然，把酒悲歌度佳节。",
            "胡儿馆客类西河，鐍户不容浮蚁泄。",
            "当时已分餐毡莩，宁复梦游炎岭热。",
            "忽逐梅花行万里，又与故山轻话别。",
            "天公恐我愁瘴雾，十日号风吹石裂。",
            "同云乃肯度严关，一夜玉峰高嶻嵲。",
            "老榕蓊密最先缟，穉竹枵虚时一折。",
            "须知桂海接蓬瀛，满目三山白银阙。",
            "不管楼高翠袖单，但嫌酒浅金杯凸。",
            "东郭先生履虽敝，诗情却斗冰壶洁。",
            "归捻冻髭搜好句，山馆青灯对明灭。",
            "为怜叶气到黄茅，何止森森松柏悦。",
            "丰年作守会饱暖，羁宦思归自愁绝。",
            "岂无菊径乐琴书，亦有秫田供曲糵。",
            "东冈雪後一犁春，谁在陂头忆调燮。"
        ],
        "title": "干道癸巳腊後二日桂林大雪尺余郡人云前此未省见也郭季勇机宜赋古风为贺次其韵",
        "id": "7e3d2ecb-5f72-42e7-9285-3ad8601ad0d7"
    },
    {
        "author": "范成大",
        "paragraphs": [
            "仙人漓江游，剪水冯夷宫。",
            "宾友来邹枚，寒辔摇冬珑。",
            "起望天南陲，玉沙满长风。",
            "越人来省识，把酒酹层空。",
            "从来峤南北，人谓将无同。",
            "那知梁园霰，飞入瑞露中。",
            "幕府有清士，寻僧上西峰。",
            "六花信娟巧，未及五字工。",
            "我亦涤冰砚，课虚贵新功。",
            "莫嗤两臞儒，毫端尚清丰。"
        ],
        "title": "次韵陈仲思经属西峰观雪",
        "id": "3878a731-b0eb-4dea-bdb7-b9766f11d296"
    },
    {
        "author": "范成大",
        "paragraphs": [
            "腊雪同云岭外稀，南人北客尽冬衣。",
            "从今老杜诗犹信，梅片飞时雪也飞。"
        ],
        "title": "喜雪示桂人",
        "id": "2e9ad0fc-9623-4d2f-8575-c0b713b4c657"
    },
    {
        "author": "范成大",
        "paragraphs": [
            "示我新诗卷，知君遯俗情。",
            "安流视巫峡，灰劫笑昆明。",
            "徽外夜弦语，瓮头春蚁生。",
            "蓝桥即仙窟，何况有云英。"
        ],
        "title": "寄题商华叔心远堂用卷中韵",
        "id": "f7881acc-2f9f-45a7-ad07-363f83a7b83e"
    },
    {
        "author": "范成大",
        "paragraphs": [
            "天壤郭有道，文献今在兹。",
            "啄啄家鸡羣，见子野鹤姿。",
            "尘笼万里心，择食中夜饥。",
            "拙宦避捷径，瘴风吹鬓丝。",
            "平生杏园友，把酒天南陲。",
            "何敢吏朱浮，但喜见紫芝。",
            "问君今何适，旧圃余荒畦。",
            "提携汉阴瓮，岁晚俱忘机。",
            "勿开衡山云，恐惊隠沦栖。",
            "定肯从君游，岁晚攀桂枝。",
            "我亦理吴榜，春湘绿苹齐。",
            "风蒲为谁落，之子同襟期。",
            "丁宁祝融峰，将迎两枯藜。",
            "一望五千里，共洗蛮烟悲。"
        ],
        "tags": [
            "衡山"
        ],
        "title": "送郭季勇同年归衡山",
        "id": "3888a17d-efbc-46f8-90b2-dbb01ff51e1d"
    },
    {
        "author": "范成大",
        "paragraphs": [
            "去年晓缆解江皋，也把屠苏泛浊醪。",
            "一席饱风渔浦阔，千山封雪钓台高。",
            "将军老矣鸣孤剑，客子归哉咏大刀。",
            "早晚扁舟寻旧路，柁楼吹笛破云涛。"
        ],
        "title": "甲午岁朝寓桂林记去年是日泊桐江谒严子陵祠迤逦度岭感怀赋诗",
        "id": "c3a9efea-81b0-411f-9544-29ea80667fe6"
    },
    {
        "author": "范成大",
        "paragraphs": [
            "天将福地巩严城，形胜山川表里明。",
            "旧说桂林无瘴气，今知漓水辟刀兵。",
            "云深铜柱边声乐，月冷珠池海面平。",
            "愿挽江流接河汉，为君直北洗欃枪。"
        ],
        "title": "癸水亭落成示坐客长老之记曰癸水绕东城永不见刀兵余作亭于水上其详具记中",
        "id": "32d1fb46-2e3e-4481-a770-3de1f8a4b83c"
    },
    {
        "author": "范成大",
        "paragraphs": [
            "午日烘开豆蔻苞，檐尘飞动雀争巢。",
            "蒙蒙困眼无安处，闲送炉烟到竹梢。"
        ],
        "title": "缓带轩独坐",
        "id": "a1b45d5f-4d15-4211-befa-51f1465e544a"
    },
    {
        "author": "范成大",
        "paragraphs": [
            "甲子霖涔雨，东南湿蛰风。",
            "荔枝梅子绿，豆蔻杏花红。",
            "扪腹蛮茶快，扶头老酒中。",
            "荒隅经岁客，土俗渐相通。"
        ],
        "title": "食罢书字",
        "id": "8a5317c3-0112-4ad3-bc04-069a17da05d3"
    },
    {
        "author": "范成大",
        "paragraphs": [
            "自古四愁湘水深，谁将城郭启山林。",
            "有情碧嶂团栾绕，无数朱楼缥缈临。",
            "蚺鼓揭天惊客坐，象鍪航海厌蛮琛。",
            "三千客路长安远，故旧书来直万金。"
        ],
        "title": "次韵平江韩子师侍郎见寄三首  其一",
        "id": "544cba30-114e-4ec9-afb4-1eff5d463208"
    },
    {
        "author": "范成大",
        "paragraphs": [
            "灵泉杖屦浙江头，经济长怀尚典州。",
            "堂上读书朝气爽，台前呼月海光浮。",
            "交情尺素勤双鲤，笔力枯松挽万牛。",
            "已把三章翻乐府，为君击节变蛮讴。"
        ],
        "title": "次韵平江韩子师侍郎见寄三首  其二",
        "id": "9849b47e-898c-4528-ad60-faa367518d03"
    },
    {
        "author": "范成大",
        "paragraphs": [
            "前年冲雪过双溪，风帽泥鞯骑吹随。",
            "烂醉依前逢锦瑟，好音惟是欠黄鹂。",
            "功名未试玉璜玦，离别频倾金屈巵。",
            "畴昔北征烦吉梦，南征合有梦归时。"
        ],
        "title": "次韵平江韩子师侍郎见寄三首  其三",
        "id": "c185f050-2504-4e8e-8f17-892036142c4c"
    },
    {
        "author": "范成大",
        "paragraphs": [
            "秀麦一番冷，送梅三日霖。",
            "绿肥新荔子，红浥旧蕉心。",
            "映竹千丝舞，垂檐一线斟。",
            "终朝盘膝坐，卑湿恐相侵。"
        ],
        "title": "宜斋雨中",
        "id": "bb6a5bdb-7985-4390-a1f0-d1c284ad83c0"
    },
    {
        "author": "范成大",
        "paragraphs": [
            "青山绿浦竹间明，彷佛苕溪好处行。",
            "解愠风来如故旧，催诗雨作要将迎。",
            "休兵幕府乌鸢乐，熟稻边城鼓笛声。",
            "摹写个中须彩笔，句成仍挟水云清。"
        ],
        "title": "次韵许季韶通判水乡席上",
        "id": "01d827bb-89e3-47ac-aa36-65f1d9fed880"
    },
    {
        "author": "范成大",
        "paragraphs": [
            "南郭河桥市井喧，绿荷香处有江天。",
            "一帘梅雨炉烟外，三叠阳关烛泪前。",
            "马耳西风君并海，船头北渚我归田。",
            "後期只恐参商似，且醉金槽四十弦。"
        ],
        "title": "水乡酌别但能之主管能之将过石康",
        "id": "d741520b-483e-4ebb-8114-6a61e6f54185"
    },
    {
        "author": "范成大",
        "paragraphs": [
            "暮檥金龟潭，追随今夕凉。",
            "波纹挟月影，摇荡舞船窗。",
            "夜久四山高，松桂黯以苍。",
            "长烟界岩腹，浮空余剑铓。",
            "棹夫三弄笛，跳鱼翻素光。",
            "我亦醉梦惊，解缨濯沧浪。",
            "多情芙蕖风，袅袅吹鬓霜。",
            "会心有奇赏，天涯此何方。",
            "清润不立尘，空明满生香。",
            "过清难久留，俛俯堕渺茫。"
        ],
        "tags": [
            "西湖"
        ],
        "title": "六月十五日夜泛西湖风月温丽",
        "id": "f76d7243-89fd-44d5-8da8-46dfe5918db4"
    },
    {
        "author": "范成大",
        "paragraphs": [
            "岁稔斋铃閴，年深屋塈摧。",
            "狸争雷瓦过，蚁化雨窗来。",
            "尽日风常籁，无时地不梅。",
            "耳边情话少，笑口若为开。"
        ],
        "title": "燕堂书事",
        "id": "b99fdfb1-ad34-4d97-bc68-fd17bfa35918"
    },
    {
        "author": "范成大",
        "paragraphs": [
            "团扇香中袅袅风，断肠声里看羞红。",
            "不须过处催干盏，听彻歌头盏自空。"
        ],
        "title": "酒边二绝  其一",
        "id": "8852e7b7-9244-4bed-bdcf-b9020b8e8a1a"
    },
    {
        "author": "范成大",
        "paragraphs": [
            "日长绣倦酒红潮，闲束罗巾理六么。",
            "新样筑球花十八，丁宁小玉慢吹箫。"
        ],
        "title": "酒边二绝  其二",
        "id": "4a2e1579-c152-4a9e-b1b4-74e2d8baa7be"
    },
    {
        "author": "范成大",
        "paragraphs": [
            "绕枕蚊相聒，翻釭鼠自忙。",
            "早衰秋梦乱，不寝晓更长。",
            "赋拟骚人屈，吟成病客庄。",
            "安心无可觅，随处且为乡。"
        ],
        "title": "枕上作",
        "id": "ab6468b8-c07d-4509-83a1-519432637f1d"
    },
    {
        "author": "范成大",
        "paragraphs": [
            "老觉触事懒，病添归计忙。",
            "行年心已化，畴昔意空长。",
            "五柳栗里宅，百花锦城庄。",
            "何时去检校，一棹水云乡。"
        ],
        "title": "思归再用枕上韵",
        "id": "4bc2ee9b-0233-4b43-8b5f-53769aae5612"
    },
    {
        "author": "范成大",
        "paragraphs": [
            "天涯逢我病，秋晚送君忙。",
            "感慨交情厚，留连别恨长。",
            "宾筵犹雪观，客路已云庄。",
            "摇落郴江路，应须忆醉乡。"
        ],
        "title": "李正之提点行至郴用予忙字韵寄和答",
        "id": "493a4d00-afc9-4522-beaa-d7269c5a8771"
    },
    {
        "author": "范成大",
        "paragraphs": [
            "偪仄深巷中，葱茏绿阴交。",
            "山家不早起，闭户如藏逃。",
            "浓露蜕蝉咽，小风饥燕高。",
            "新渠厪涓流，坏陂方怒号。",
            "遐甿病瘠土，不肯昏作劳。",
            "灭裂复灭裂，晚秧如牛毛。",
            "空余朝气白，浮浮湿弓刀。",
            "官称劝农使，临风首频搔。"
        ],
        "title": "晓出北郊",
        "id": "4f63131d-8d19-455c-b53c-80d5f84fb0cb"
    },
    {
        "author": "范成大",
        "paragraphs": [
            "晚稻成苞未肯肥，鹁鸠啼晓雨来时。",
            "黄紬被冷初眠觉，先向芭蕉叶上知。"
        ],
        "title": "甘雨应祈三绝  其一",
        "id": "e780957a-91b1-448d-a4f5-e56375859399"
    },
    {
        "author": "范成大",
        "paragraphs": [
            "数日虽蒙霢霂沾，浥尘终恨太廉纤。",
            "今朝健起巡檐看，恰似庐山看水帘。"
        ],
        "tags": [
            "庐山"
        ],
        "title": "甘雨应祈三绝  其二",
        "id": "d541015c-0962-419e-a74e-15994ef911cd"
    },
    {
        "author": "范成大",
        "paragraphs": [
            "高田一雨免飞埃，上水纲船亦可催。",
            "说与东江津吏道，打量今晚涨痕来。"
        ],
        "title": "甘雨应祈三绝  其三",
        "id": "07f63b65-4614-4d05-bd3d-4c59e10f51c4"
    },
    {
        "author": "范成大",
        "paragraphs": [
            "飘飘竹雨润轻裘，袅袅松风系小舟。",
            "安得从容兴废手，越人重上訾家洲。"
        ],
        "title": "与郑少融赵养民二使者访古訾家洲归憩松关二君欲助力兴废戏书此付长老善良以当疏头",
        "id": "37688505-6cfd-428b-b361-ecd3b3fd6d07"
    },
    {
        "author": "范成大",
        "paragraphs": [
            "维南吾国最多儒，耸看招招赴陇书。",
            "竹实秋风辞穴凤，桃花春浪脱渊鱼。",
            "月宫移种新栽桂，江水朝宗旧凿渠。",
            "况有状头坊井上，明年应表第三闾。"
        ],
        "title": "淳熙甲午桂林鹿鸣燕辄赋小诗少见劝驾之意",
        "id": "36eb0859-438b-4fb2-a368-d66c3e6306aa"
    },
    {
        "author": "范成大",
        "paragraphs": [
            "畴昔金门看选贤，一星终矣半英躔。",
            "谁怜蛮府清池句，不着南山捷径鞭。",
            "作者七人茅瘴地，肃霜九月菊残天。",
            "浮生聚散如风雨，同倚东楼岂偶然。"
        ],
        "title": "逍遥楼席上赠张邦达教授张癸未省闱门生也同年进士俱会楼上者七人",
        "id": "fc03ffcc-4e6d-4f2c-a79d-b524d29ec0df"
    },
    {
        "author": "范成大",
        "paragraphs": [
            "许国无功浪着鞭，天教饱识汉山川。",
            "酒边蛮舞花低帽，梦里胡笳雪没鞯。",
            "收拾桑榆身老矣，追随萍梗意茫然。",
            "明朝重上归田奏，更放岷江万里船。"
        ],
        "title": "画工李友直为余作冰天桂海二图冰天画使北虏渡黄河时桂海画游佛子岩道中也戏题",
        "id": "724a5756-34bd-45f7-9182-a6d2e38e5f6a"
    },
    {
        "author": "范成大",
        "paragraphs": [
            "历历从何起，泠泠与耳谋。",
            "人言衰相现，我以妄心求。",
            "远磬山房夜，寒蜩陇树秋。",
            "圆通无别法，但自此根修。"
        ],
        "title": "耳鸣戏题",
        "id": "018c645a-aaf9-4521-bd17-f67bfe166be6"
    },
    {
        "author": "范成大",
        "paragraphs": [
            "至音岂寂透希夷，珍重幽田为发挥。",
            "妙用何关新卷叶，圆通自有倒闻机。",
            "梦中鼓响生千偈，觉後舂声失百非。",
            "寄语爵阴吞贼道，玉床安稳坐朱衣。"
        ],
        "title": "复作耳鸣二首  其一",
        "id": "b3c66576-46ba-44f9-9988-1f2a6de60dda"
    },
    {
        "author": "范成大",
        "paragraphs": [
            "东极空歌下始青，西方宝网奏韶英。",
            "不须路入兜元国，自有音闻室筏城。",
            "牛蚁谁知床下斗，鸡蝇任向梦中鸣。",
            "如今却笑难陀种，无耳何劳强听声。"
        ],
        "title": "复作耳鸣二首  其二",
        "id": "06164711-e692-4ff7-9a0b-5469a1acce10"
    },
    {
        "author": "范成大",
        "paragraphs": [
            "偶携尊酒上孱颜，忽忆行人瘴雾间。",
            "便好来分苍石坐，已教不锁翠云关。"
        ],
        "title": "碧虚席上得赵养民运使寄诗约今晚可归次韵迓之",
        "id": "b54e6276-b32b-4976-9867-89268d5e2b5d"
    },
    {
        "author": "范成大",
        "paragraphs": [
            "万象闲无语，一蛩吟独哗。",
            "肃肃月浸树，满庭秾李花。",
            "风从月中来，吹我两鬓华。",
            "北斗声回环，南斗亦横斜。",
            "人生几良夜，吾行久天涯。",
            "离居隔江汉，何由寄疏麻。"
        ],
        "title": "寒夜",
        "id": "8fb8dfc5-eb18-4c02-a3bf-6dc29e6b6f89"
    },
    {
        "author": "范成大",
        "paragraphs": [
            "把酒新年一笑非，鹡鸰原上巧相违。",
            "墨浓云瘴我犹住，席大雪花君未归。",
            "万里关山灯自照，五更风雨梦如飞。",
            "别离南北人谁免，似此别离人亦稀。"
        ],
        "title": "甲午除夜犹在桂林念致一弟使虏今夕当宿燕山会同馆兄弟南北万里感怅成诗",
        "id": "c6cce579-b9b4-4d17-bf57-b81767c03bc9"
    },
    {
        "author": "范成大",
        "paragraphs": [
            "浮生四十九俱非，楼上行藏与愿违。",
            "纵有百年今过半，别无三策但当归。",
            "定中久已安心竟，饱外何须食肉飞。",
            "若使一丘并一壑，还乡曲调尽依稀。"
        ],
        "title": "乙未元日用前韵书怀今年五十矣",
        "id": "aa2df46c-dede-4e4f-af01-1699fe6f21cd"
    },
    {
        "author": "范成大",
        "paragraphs": [
            "休论今昨总皆非，世味诚甘与我违。",
            "蜀道虽如履平地，杜鹃终劝不如归。",
            "三冬自苦坐毛颖，一梦微官陪螱飞。",
            "夜久南枝翻倦鹊，茫茫月白众星稀。"
        ],
        "title": "再用前韵",
        "id": "3a3a73ef-86a0-4f60-b472-6961bf36f7d2"
    },
    {
        "author": "范成大",
        "paragraphs": [
            "竹杖芒鞵俗网疎，每逢绝胜更踟蹰。",
            "但随岐路东西去，莫计光阴大小余。",
            "彷佛桃源犹舞凤，辛勤李白谩骑鱼。",
            "今朝真作游仙梦，不似骚人赋子虚。"
        ],
        "title": "与同僚游栖霞洞极深远中有数路相传有通九疑者烛将尽乃还饮碧虚上陈仲思用二华君韵赋诗即席和之",
        "id": "b3ce0b70-a9a6-40e5-8066-33519eeca1b4"
    },
    {
        "author": "范成大",
        "paragraphs": [
            "四海飘蓬客舍边，几多云水与风烟。",
            "绝无膂力驱长辔，空有孤忠誓大川。",
            "参井忽随征马上，斗牛应挂故山前。",
            "亲交情话知何许，诗到天涯喜欲颠。"
        ],
        "title": "施元光在昆山病中远寄长句次韵答之",
        "id": "4dee65bd-7cf5-4a2b-85ec-8a4ebb7ca0a8"
    },
    {
        "author": "范成大",
        "paragraphs": [
            "已将山色染眉黛，更挽江波添酒罍。",
            "珍重江山劝人醉，笑人驱马惺惺回。"
        ],
        "title": "次韵赵养民碧虚坐上",
        "id": "c6b63ca7-6304-4779-bb1d-157b11da85e0"
    },
    {
        "author": "范成大",
        "paragraphs": [
            "拱璧温无颣，深兰远自芳。",
            "清班孤玉笋，薄宦老铜章。",
            "传业麒麟子，承家鸿鴈行。",
            "门阑自簪笏，吾独憾堂堂。"
        ],
        "title": "赣州明府杨同年挽歌词二首  其一",
        "id": "e91620cc-b0fd-4223-ac89-c20f8e01a769"
    },
    {
        "author": "范成大",
        "paragraphs": [
            "忆昔龙门化，曾容鴈塔陪。",
            "逡巡九闰过，迢递一书来。",
            "未报错刀赠，惊传丹旐回。",
            "辰阳隔江渚，空些楚词哀。"
        ],
        "title": "赣州明府杨同年挽歌词二首  其二",
        "id": "8d092951-1555-4a04-ba48-87b73f6ece1b"
    },
    {
        "author": "范成大",
        "paragraphs": [
            "桂林独宜人，无瘴古所传。",
            "北客守炎官，恃此以泰然。",
            "堂高惬宴坐，讼简容佳眠。",
            "不计身落南，璇柄三回天。",
            "今朝遂出岭，欢呼系行缠。",
            "罝兔脱丰草，池鱼跃清渊。",
            "那知多病身，久静翻怀安。",
            "长风荡篮舆，帘箔飘以翾。",
            "灵泉路吃蹶，仆夫告頳肩。",
            "我亦头岑岑，中若磨蚁旋。",
            "走投破驿宿，强饭不下咽。",
            "兹事未渠央，万里蜀道难。",
            "十年故倦游，况乃成华巅。",
            "蚕老当作茧，不茧夫何言。"
        ],
        "title": "初发桂林有出岭之喜但病余便觉登顿至灵川疲甚自叹羸躯乃无一可偶陆融州有使来书此寄之",
        "id": "fe0e2b3b-5995-4585-9507-55213234a3a4"
    },
    {
        "author": "范成大",
        "paragraphs": [
            "万里三年醉岭梅，东风刮地马头回。",
            "心劳政拙无遗爱，惭向甘棠驿里来。"
        ],
        "title": "甘棠驿",
        "id": "0e4336ad-ed23-4c3c-af8b-b9edd3f80d99"
    },
    {
        "author": "范成大",
        "paragraphs": [
            "泉螭无语笑经过，欲拊茕鳏奈拙何。",
            "孤奉明恩虽出岭，欢颜终少汗颜多。"
        ],
        "title": "灵泉",
        "id": "8e707a4f-25a9-4065-a7c4-5ada66e01687"
    },
    {
        "author": "范成大",
        "paragraphs": [
            "回看瘴岭已无忧，尚有严关限北州。",
            "裹饭长歌关外去，车如飞电马如流。"
        ],
        "title": "严关",
        "id": "f771db1b-6a8e-4a7d-89b6-6c0d7f6e44ba"
    },
    {
        "author": "范成大",
        "paragraphs": [
            "唤渡牂牁瘴水滨，严关关外又逢春。",
            "神仙富贵俱何在，且作全家出岭人。"
        ],
        "title": "施进之追路出严关且写予真戏题其上",
        "id": "d1316d6c-59c1-4d89-9792-8a889ac67624"
    },
    {
        "author": "范成大",
        "paragraphs": [
            "山水敦夙好，烟霞痼奇怀。",
            "向闻乳洞胜，出岭更徘徊。",
            "雪林缟万李，东风知我来。",
            "华裾绣高原，故人纷後陪。",
            "系马玉溪桥，嵌根豁崔嵬。",
            "荡荡碧瑶宫，冰泉漱墙隈。",
            "芝田溉石液，深畦龙所开。",
            "丐我一掬悭，颒此炎州埃。",
            "仍呼轮袍舞，醉倒瑞露杯。",
            "但恐惊山灵，腰鼓轰春雷。",
            "薪翁杂饷妇，圜视欢以咍。",
            "兹岩何时凿，阅世几劫灰。",
            "始有此客狂，後会真悠哉。",
            "南游冠平生，已去首犹回。",
            "岁月可无纪，三洞俱磨崖。",
            "会有好事者，摩挲读苍苔。"
        ],
        "title": "兴安乳洞有上中下三岩妙绝南州率同僚饯别者二十一人游之",
        "id": "cfda866f-1e94-4aae-9ef9-8fcd0499cab5"
    },
    {
        "author": "范成大",
        "paragraphs": [
            "导江自海阳，至县乃弥迤。",
            "狂澜即奔倾，中流遇铧嘴。",
            "分为两道开，南漓北湘水。",
            "至今舟楫利，楚粤径万里。",
            "人谋夺天造，史禄所经始。",
            "无谓秦无人，虎鼠用否耳。",
            "紫藤缠老苍，白石溜清泚。",
            "是间可作社，牲酒百世祀。",
            "修废者谁欤，配以临川李。"
        ],
        "title": "铧嘴",
        "id": "6b3afeb3-a9da-4f6a-a896-7c9bfab55784"
    },
    {
        "author": "范成大",
        "paragraphs": [
            "愚悃无华敢自欺，寸诚珍重吏民知。",
            "东风重倚庭前树，送别人情似到时。"
        ],
        "title": "大通界首驿",
        "id": "7b3072c4-8b4b-45ca-900b-99c0a731f57c"
    },
    {
        "author": "范成大",
        "paragraphs": [
            "相送不忍别，更行一程路。",
            "情知不可留，犹胜轻别去。",
            "二陈拱连璧，僊李瑚琏具。",
            "周子隽拔俗，郑子秀风度。",
            "嗟我与五君，曩如栖鸟聚。",
            "偶投一林宿，飘摇共风雨。",
            "明发各飞散，後会渺何处。",
            "栖鸟固无情，我辈岂漫与。",
            "班荆一炊顷，听此昆弟语。",
            "把酒不能觞，有泪若儿女。",
            "修程各着鞭，慷慨中夜舞。",
            "功名在公等，臞儒老农圃。"
        ],
        "title": "陈仲思陈席珍李静翁周直夫郑梦授追路过大通相送至罗江分袂留诗为别",
        "id": "fd3a8d8c-bae4-4b3e-9c83-97d5da471b6b"
    },
    {
        "author": "范成大",
        "paragraphs": [
            "篸山奇绝送归时，曾榜新亭号所思。",
            "桂水祗今湘水外，他年空有四愁诗。"
        ],
        "title": "怀桂林所思亭",
        "id": "a00247b0-82ad-4a4a-89d6-670c88b5d3e8"
    },
    {
        "author": "范成大",
        "paragraphs": [
            "岭北初程分外贪，惊心犹自怯晴岚。",
            "如何花木湘江上，也有黄茅似岭南。"
        ],
        "title": "罗江",
        "id": "14504124-1811-4134-a4ee-c73232e9095d"
    },
    {
        "author": "范成大",
        "paragraphs": [
            "今晨入湖南，甘土绛以紫。",
            "厥壤既殊异，风气当称此。",
            "回思始安城，旧籍赘楚尾。",
            "实惟荆州隶，零陵之南鄙。",
            "时雪度严关，物色号清美。",
            "傥以土宜观，尚非清湘比。",
            "何况引而南，焦茅数千里。",
            "向我作牧时，客过不停轨。",
            "憧憧走官下，既至辄咎悔。",
            "书来无别语，但说瘴乡鬼。",
            "我今幸北辕，又念众君子。",
            "怀哉千金躯，博此五斗米。",
            "作诗讽方来，南游可以已。",
            "车轮倘无角，吾诗亦金柅。"
        ],
        "title": "初入湖湘怀南州诸官",
        "id": "4ad3e1e7-4d62-4c55-bcfc-b334adb2a47b"
    },
    {
        "author": "范成大",
        "paragraphs": [
            "午行清湘县，妍暖春事嘉。",
            "柴荆闹桃李，冥冥一川花。",
            "故园岂少此，愈此百倍加。",
            "我宁不念归，顾作失木鸦。",
            "百年北窗凉，安用天一涯。",
            "君恩重乔岳，敢计征路赊。",
            "乡心与官身，凿枘方聱牙。",
            "橘柚走珍贡，何如系匏瓜。",
            "明当复露奏，天日临幽遐。",
            "傥许清江使，曳尾还污邪。"
        ],
        "title": "清湘县郊外杂花盛开有怀石湖",
        "id": "b253bc9e-7f39-4d5f-91b6-01d8516019a0"
    },
    {
        "author": "范成大",
        "paragraphs": [
            "林茂鸟乌急，坡长馿驮鸣。",
            "坐舆犹足痹，负笈想肩頳。",
            "废庙藤遮合，危桥竹织成。",
            "路傍行役苦，随处有柴荆。"
        ],
        "title": "珠塘",
        "id": "25589d8c-b0c0-4ae1-9e8b-b8ba82d76f03"
    },
    {
        "author": "范成大",
        "paragraphs": [
            "重倚春林泪竹枝，南游风物鬓成丝。",
            "难寻桂岭千峰梦，更了湘山一段奇。",
            "来去别无心外法，行藏休问塔中师。",
            "若论大施门前事，竿木逢场且赋诗。"
        ],
        "title": "题湘山大施堂",
        "id": "e537c880-8e85-42fa-8dd0-0174f90f8e68"
    },
    {
        "author": "范成大",
        "paragraphs": [
            "海内交情两断金，离歌倡和俱吴音。",
            "桃花如雨暮春酒，竹箭有筠他日心。",
            "万里书来蜀道易，四愁诗成湘水深。",
            "田园将芜各早计，一棹五湖能见寻。"
        ],
        "title": "清湘驿送祝贺州南归",
        "id": "de757aef-09a1-41eb-8e9d-a01302953d69"
    },
    {
        "author": "范成大",
        "paragraphs": [
            "南归北去路茫茫，不是行人也断肠。",
            "可惜湘江春夜月，落花时节照离觞。"
        ],
        "title": "清湘驿送王柳州南归二绝  其一",
        "id": "fc61a023-f932-4c5b-b560-6062ac43b5e6"
    },
    {
        "author": "范成大",
        "paragraphs": [
            "我已兼程无脚力，君犹追路有襟期。",
            "从今月下共花下，谁复醉吟先和诗。"
        ],
        "title": "清湘驿送王柳州南归二绝  其二",
        "id": "498cb980-a042-4158-b625-7dffb2a4b1fc"
    },
    {
        "author": "范成大",
        "paragraphs": [
            "分手暮江寒，徘徊立马看。",
            "寻常相见易，倍觉别离难。"
        ],
        "title": "七里店口占",
        "id": "a8c5b642-2616-4476-a736-f882c9ebb0d4"
    },
    {
        "author": "范成大",
        "paragraphs": [
            "店舍烟火寒，尘沙亭堠远。",
            "嫣红糁芸绿，春事亦已晚。",
            "年芳去踆踆，江水来衮衮。",
            "故人潇湘逢，留落一笑莞。",
            "已张七里饮，更出深溪饯。",
            "草间艳红粉，竹里趣厨传。",
            "故意如许长，由来共乡县。",
            "愧我不能觞，负此离歌啭。",
            "别愁满天末，不醉何由遣。",
            "却忆支使君，风前白波卷。"
        ],
        "title": "全守支耀卿饮饯七里倅杨仲宣复携具至深溪酌别且乞余书走笔作此兼寄耀卿",
        "id": "505512b2-8c06-4b9b-8715-2261b3dcfa5c"
    },
    {
        "author": "范成大",
        "paragraphs": [
            "贺州归去柳州还，分路千山与万山。",
            "把酒故人都别尽，今朝真个出阳关。"
        ],
        "title": "深溪铺中二绝追路寄呈元将仲显二使君  其一",
        "id": "00135f54-e284-48b3-91e5-58df40e3eb58"
    },
    {
        "author": "范成大",
        "paragraphs": [
            "祗有南风卷路尘，断无南客送车轮。",
            "故人合在潇湘见，却向潇湘别故人。"
        ],
        "title": "深溪铺中二绝追路寄呈元将仲显二使君  其二",
        "id": "5a50087a-86c3-4be9-bcd5-e33096d22831"
    },
    {
        "author": "范成大",
        "paragraphs": [
            "碧湍漱白石，沄沄复汤汤。",
            "既为人所愚，安用尔许忙。",
            "我昔曾经过，重来已三霜。",
            "无事趼双足，奔走宁非狂。",
            "溪流到江平，翻笑客路长。",
            "岂不有岁晚，乞身还故乡。"
        ],
        "title": "戏题愚溪",
        "id": "16d552af-d683-4f1b-a605-590bfaec5ae1"
    },
    {
        "author": "范成大",
        "paragraphs": [
            "六桨齐飞急下滩，碧琉璃上雪花翻。",
            "越来溪色清如此，只欠矶头一钓竿。"
        ],
        "title": "初泛潇湘",
        "id": "20b926bb-f4c4-4c69-a298-ac0fb0a06c11"
    },
    {
        "author": "范成大",
        "paragraphs": [
            "我从清湘发源来，直送湘流入营水。",
            "故人亭前合江处，暮夜樯竿矗沙尾。",
            "却从湘口望湘南，城郭山川恍难纪。",
            "万壑千岩诗不徧，惟有苍苔痕屐齿。",
            "三年瘴雾亦奇绝，浮世登临如此几。",
            "湖南山色夹江来，无复瑶篸插天起。",
            "坡陀狠石蹲清涨，澹荡光风浮白芷。",
            "骚人魂散若为招，伤心极目春千里。",
            "我亦江南转蓬客，白鸟愁烟思故垒。",
            "远游虽好不如归，一声鶗鴂花如洗。"
        ],
        "title": "湘口夜泊南去零陵十里矣营水来自营道过零陵下湘水自桂林之海阳至此与营会合为一江",
        "id": "a68914af-91d6-435a-844f-522ac3ea4eaf"
    },
    {
        "author": "范成大",
        "paragraphs": [
            "冲雨上山头，临云看山脚。",
            "松间一弹指，开此宝楼阁。",
            "草鞵方费钱，拂子不暇握。",
            "小偈出雷音，千古惊猿鹤。"
        ],
        "title": "南台瑞应阁用壁间张安国韵",
        "id": "d4b6dbff-b118-4590-bd46-72b8e6c32681"
    },
    {
        "author": "范成大",
        "paragraphs": [
            "暮雨樯竿县一湾，长官立马水云间。",
            "风吹江沫浮浮去，谁在沙头闭户闲。"
        ],
        "title": "湘潭",
        "id": "6ec50e3c-3d37-43ce-b307-60a230f25027"
    },
    {
        "author": "范成大",
        "paragraphs": [
            "雨从湘西来，波动南楚门。",
            "不知春涨高，但怪江水浑。"
        ],
        "title": "泊长沙楚秀亭  其一",
        "id": "399f99a3-afee-4c1a-a6c3-f7de95f9f2f8"
    },
    {
        "author": "范成大",
        "paragraphs": [
            "舟行风打头，陆行泥没鞍。",
            "且登裴公台，半日心眼宽。"
        ],
        "title": "泊长沙楚秀亭  其二",
        "id": "7eced7b1-0b98-4ad3-8f19-077084fb1a73"
    },
    {
        "author": "范成大",
        "paragraphs": [
            "山外江水黄，江外满城绿。",
            "城外杳无际，天低到平陆。",
            "长烟贯楚尾，远势带吴蜀。",
            "故园东北望，游子阑干曲。"
        ],
        "title": "题岳麓道乡台",
        "id": "e1d8bdee-1bdc-444d-a2c4-f25d248952eb"
    },
    {
        "author": "范成大",
        "paragraphs": [
            "孺子沧浪濯缨处，千载新堂来卜邻。",
            "潦收无波彻底静，东湖之水堂中人。",
            "蒙阳花谱胜洛下，竹西药阑来海濒。",
            "新篁绿沉桂丹渥，岳立奇石苍苔皴。",
            "赏心满眼伴闭户，天风夜下扶车轮。",
            "胸中种蠡妙经济，鬓须白雪朱颜春。",
            "苍生未佚身未老，斯堂未可忘斯民。",
            "四年西略可万世，孤撑独立扛千钧。",
            "匹马幡幡恃天日，危言岌岌愁鬼神。",
            "浮生蚤休信不恶，持此欲去非吾闻。",
            "客游潇湘逢骑吹，知公已为苍生起。",
            "公今少劳佚者多，湛辈乃可寒江蓑。"
        ],
        "title": "寄题潭帅王枢使佚老堂",
        "id": "c0af6c9a-7381-4cfa-96f1-7e4715faff7e"
    },
    {
        "author": "范成大",
        "paragraphs": [
            "马首欲东舟欲西，洞庭桥口暮寒时。",
            "三年再别子轻去，万里独行吾蚤衰。",
            "遥忆美人湘水梦，侧身西望剑门诗。",
            "老来不洒离亭泪，今日天涯老泪垂。"
        ],
        "tags": [
            "洞庭湖"
        ],
        "title": "湘阴桥口市别游子明",
        "id": "b5ca1b59-2d6b-43b2-a99d-00c2b59e9a10"
    },
    {
        "author": "范成大",
        "paragraphs": [
            "白鱼出水卧银刀，紫笋堆盘脱锦袍。",
            "扪腹将军犹未快，棹船西岸摘蒌蒿。"
        ],
        "title": "灶渚",
        "id": "dc522a87-2087-4680-9f48-55900a29a97c"
    },
    {
        "author": "范成大",
        "paragraphs": [
            "湖路荒寒又险艰，大千空水我居间。",
            "篙师晚始分南北，指点青青汉口山。"
        ],
        "title": "大波林",
        "id": "0b3a1112-de4a-471e-a7c2-31b8b1bd0d06"
    },
    {
        "author": "范成大",
        "paragraphs": [
            "金沙堆前风未平，赤沙湖边波不惊。",
            "客行但逐安稳去，三十六湾涨痕生。",
            "沧洲寒食春亦到，荻芽深碧蒌芽青。",
            "汨罗水饱动荆渚，岳麓雨来昏洞庭。",
            "大荒无依飞鸟绝，天地惟有孤舟行。",
            "慷慨悲歌续楚些，彷佛幽瑟迎湘灵。",
            "黄昏惨淡檥极浦，虽有渔舍无人声。",
            "冬湖落𤃩此蹔住，春潦怒长随佣耕。",
            "吾生一叶寄万木，况复摇落浮沧溟。",
            "渔蛮尚自有常处，羁官方汝尤飘零。"
        ],
        "tags": [
            "洞庭湖"
        ],
        "title": "连日风作洞庭不可渡出赤沙湖",
        "id": "92d065dd-b151-4b62-ab98-d9dabb4e0790"
    },
    {
        "author": "范成大",
        "paragraphs": [
            "二水之会新作亭，主人文章子墨卿。",
            "我记斯亭且不朽，千载当与文俱鸣。",
            "题榜谁欤汉使者，风流好事饰儒雅。",
            "平生两君吾故人，安得系马亭阶下。",
            "鼓旗西征上奔泷，所思不见心难降。",
            "瞿塘纵有文鳞双，爱莫致之章贡江。"
        ],
        "title": "寄题赣江亭",
        "id": "c9723da4-83ee-442f-9173-f64a2d88a10d"
    },
    {
        "author": "范成大",
        "paragraphs": [
            "江流去不定，山石来无穷。",
            "步步有胜处，水清石玲珑。",
            "安得扁舟系绝壁，卧听渔童吹短笛。",
            "弄水看山到月明，过尽行人不相识。"
        ],
        "title": "浯溪道中",
        "id": "fe185d40-6bad-4654-a2ec-75059eaf9a52"
    },
    {
        "author": "范成大",
        "paragraphs": [
            "阿香搅客眠，夜半驱疾雷。",
            "空水受奇响，如从船底来。",
            "嘈嘈雨窗闹，轧轧风柁开。",
            "睡魔走辟易，耳界愁喧豗。",
            "有顷飘骤过，滩声独鸣哀。",
            "灯婢烛囊衣，篙师理樯桅。",
            "烦扰到明发，村鸡亦喈喈。"
        ],
        "title": "夜泊湾洲大风雨未至衡州一百二十里",
        "id": "ee587114-7755-49bb-a14d-9f4f960b5f94"
    },
    {
        "author": "范成大",
        "paragraphs": [
            "客里仍哦对雨吟，夜来星月晓还阴。",
            "空江十日无春事，船到衡阳柳色深。"
        ],
        "title": "泊衡州",
        "id": "a2980cb1-e349-4939-9819-134d3e4aa7bc"
    },
    {
        "author": "范成大",
        "paragraphs": [
            "应有人家住隔溪，绿阴亭午但闻鸡。",
            "松根当路龙筋瘦，竹笋漫山凤尾齐。",
            "墨染深云犹似瘴，丝来小雨不成泥。",
            "更无骑吹喧相逐，散诞闲身信马蹄。"
        ],
        "tags": [
            "衡山"
        ],
        "title": "步入衡山",
        "id": "b5a0bba2-e362-484e-b637-0f4b4bb1271b"
    },
    {
        "author": "范成大",
        "paragraphs": [
            "舍舟得马如驭气，步入青松三十里。",
            "我从蛮岭瘴烟来，不怕雨云埋岳趾。",
            "忆昔南征款庙庭，往来无恙神所祉。",
            "当时已有归田愿，帝临此心如白水。",
            "煌煌南正馆于东，手握八觚温玉玺。",
            "骏奔灊霍左右辅，好生不杀扶炎纪。",
            "崇禋竣事晓坛空，跻攀小试青鞋底。",
            "不知云磴几千丈，但见漫山白龙尾。",
            "石头招我上南台，瑞应阑干天半倚。",
            "福严钟声过桥来，彷佛三生如梦里。",
            "堂中尊者已先去，苔锁岩扉何日启。",
            "竹嫌硗确老逾瘦，松畏高寒蟠不起。",
            "癯儒尚病怕深登，幽讨未穷行且止。",
            "我评七十二高峰，鬰律穹窿少观美。",
            "俨然可瞻不可玩，往往雄尊如负扆。",
            "乃知岳镇盖深厚，不与他山争秀伟。",
            "区区献状眩儿童，乳洞淡岩真戏耳。"
        ],
        "tags": [
            "衡山"
        ],
        "title": "重游南岳",
        "id": "56efac46-3489-499d-b2ce-7e79bdef43e7"
    },
    {
        "author": "范成大",
        "paragraphs": [
            "祝融峰下两逢春，雨宿风餐老病身。",
            "莫笑五湖萍梗客，海边亦有未归人。"
        ],
        "title": "四明人董峄久居岳市乞诗",
        "id": "0b0467e3-1351-4afa-a1a2-6599ee2713bf"
    },
    {
        "author": "范成大",
        "paragraphs": [
            "云销澧阳风，月生岳阳水。",
            "谁推赤金盘，涌出白银地。",
            "徘徊忽腾上，蹀蹀恐颠坠。",
            "稍高轮渐安，飞彩到篷背。",
            "晶晶浪皆舞，靥靥星欲避。",
            "兜罗世界网，普现无边际。",
            "官居束户庭，有眼如幻翳。",
            "向非行大荒，宁有此巨丽。",
            "乘除较得失，漂泊非左计。",
            "妻孥竞驩哗，渠亦知许事。"
        ],
        "title": "三月十五日华容湖尾看月出",
        "id": "ee915f46-0f55-4417-bd23-90c4909214a4"
    },
    {
        "author": "范成大",
        "paragraphs": [
            "回风打船失西东，柁痴橹弱无适从。",
            "三老号呼铁缆坠，招头挝鼓驱鱼龙。",
            "千篙撑折百丈断，日暮稍与洪相通。",
            "推移寻尺力千里，时有黄帽来言功。",
            "康庄大逵世不乏，乃独蹇产涛波中。",
            "一官横起险易相，剎那忧喜随儿童。",
            "涨湖连天远目断，且复加饭追萍蓬。",
            "蒲团坐暖看香篆，作止任灭如顽空。"
        ],
        "title": "钓池口阻风迷失港道",
        "id": "07a16533-4db3-459d-8ab8-784c0c9a1b86"
    },
    {
        "author": "范成大",
        "paragraphs": [
            "漂泊离巢燕，弯跧负殻蜗。",
            "瘦嫌莞席硬，老觉画屏奢。",
            "报道帆当落，传呼鼓已挝。",
            "且投人处宿，未到已闻蟇。"
        ],
        "title": "鼎河口枕上作",
        "id": "11c600b2-5765-4c75-833e-c17424b3dfb2"
    },
    {
        "author": "范成大",
        "paragraphs": [
            "水阔鸟乌倦，墟寒童仆饥。",
            "一湾村县过，百折暮江迟。",
            "晓梦孤灯见，春阴病骨知。",
            "简书宁不畏，旅力奈先疲。"
        ],
        "title": "安乡县西晚泊",
        "id": "6518b21e-4549-40d8-a9bc-5fd52a7139ab"
    },
    {
        "author": "范成大",
        "paragraphs": [
            "顺流下沅江，溯流上澧浦。",
            "水深兰芷寒，漂摇惮风雨。",
            "采采不盈掬，何由寄远渚。",
            "洞庭浮天白，遐瞩莽吴楚。",
            "有怀独晤叹，橹声与人语。",
            "暮夜即维舟，苍茫定何许。"
        ],
        "tags": [
            "洞庭湖"
        ],
        "title": "澧阳江",
        "id": "2f8a00a9-04a5-4a2f-a426-7f9b4842a5b0"
    },
    {
        "author": "范成大",
        "paragraphs": [
            "苇岸齐齐似碧城，江船罨岸逆风行。",
            "绿苹白芷俱憔悴，惟有蒌蒿满意生。"
        ],
        "title": "澧浦",
        "id": "7bc7476c-066e-4009-912c-cd91d51a0205"
    },
    {
        "author": "范成大",
        "paragraphs": [
            "狡窟空来四十年，沿江犹自少炊烟。",
            "茫茫旷土无人问，芦荻春深绿满川。"
        ],
        "title": "澧江渔舍",
        "id": "4ccca393-e56f-4cc6-a53a-32427200ddfd"
    },
    {
        "author": "范成大",
        "paragraphs": [
            "舍舟从陆更间关，径仄仍荒亦未干。",
            "棘刺近人牢闭眼，泥涂兀马紧扶鞍。",
            "茶山盗薮路程恶，麦垄人家怀抱宽。",
            "担仆舆夫尽劬瘁，病翁那得更加餐。"
        ],
        "title": "孙黄渡",
        "id": "c38c5631-5dc6-44a9-b4c6-780ba6935870"
    },
    {
        "author": "范成大",
        "paragraphs": [
            "舟横攸河水，马滑潺陵道。",
            "百里无鉏犁，闲田生春草。",
            "春草亦已瘦，栖栖晚花少。",
            "落日见行人，愁烟没孤鸟。",
            "老翁雪髯鬓，生长识羣盗。",
            "归来四十年，墟里迹如扫。",
            "莫讶土毛稀，须知人力槁。",
            "生聚何当复，兹事恐终老。",
            "人言古战场，疮痍猝难疗。",
            "谁使至此极，天乎吾请祷。"
        ],
        "title": "潺陵",
        "id": "7f4a55c8-d28d-4250-af4f-b35164111ac4"
    },
    {
        "author": "范成大",
        "paragraphs": [
            "前村後村啼杜宇，伴人忧煎与人语。",
            "云寒日薄春一梦，地阔天低泪如雨。",
            "我马虺隤我仆痡，岂不怀归畏简书。",
            "公安县前酒可沽，不如且听提胡卢。"
        ],
        "title": "将至公安",
        "id": "54069226-f2aa-4aff-a82f-317291cf6224"
    },
    {
        "author": "范成大",
        "paragraphs": [
            "食罢雨方作，起行泥已深。",
            "伴愁多楚些，吟病独吴音。",
            "莫怨马蹄滑，须愁蚕事侵。",
            "梅黄时节是，未可决晴阴。"
        ],
        "title": "公安渡江",
        "id": "ca8e3ae7-728b-471f-8d4d-33659c8dd8c1"
    },
    {
        "author": "范成大",
        "paragraphs": [
            "原田何莓莓，野水乱平楚。",
            "大堤少人行，谁与艺稷黍。",
            "独木且百岁，骯脏立水浒。",
            "当年识兵烬，见赦几樵斧。",
            "摩挲欲问讯，恨汝不能语。",
            "薄暮有底忙，沙头听鸣橹。"
        ],
        "title": "荆渚堤上",
        "id": "fd38b85c-fcce-4570-8c7d-cb28cf5ffeb0"
    },
    {
        "author": "范成大",
        "paragraphs": [
            "草色沐新雨，绿润如得意。",
            "披拂欲生烟，苒苒着巾袂。",
            "天涯各芳春，秦吴千万里。",
            "故人攀桂枝，今夕念游子。"
        ],
        "title": "渚宫野步题芳草",
        "id": "2c889a83-0f37-47d5-aec0-f5f45e9f0c94"
    },
    {
        "author": "范成大",
        "paragraphs": [
            "初上篷笼竹笮船，始知身是剑南官。",
            "沙头沽酒市楼暖，径步买薪江墅寒。",
            "自古秦吴称绝国，于今归峡有名滩。",
            "千山万水垂垂老，只欠天西蜀道难。"
        ],
        "title": "发荆州",
        "id": "db8c6e6a-8e6c-4ca1-9026-53899e882842"
    },
    {
        "author": "范成大",
        "paragraphs": [
            "倾崖溜雨色，惨淡水墨画。",
            "辛夷碎花县，瘣木老藤挂。",
            "翠莽楚甸穷，黄流蜀江下。",
            "一滩今始尝，三峡此其亚。",
            "雨点鼓士掺，云腾挽夫跨。",
            "惊心度石林，破眼见村舍。",
            "牛眠草色里，犬吠竹林罅。",
            "步头可檥船，安稳睡残夜。"
        ],
        "title": "虎牙滩",
        "id": "3428384c-f838-4101-83ac-bb189e0b2f55"
    },
    {
        "author": "范成大",
        "paragraphs": [
            "断崖卧水口，连冈抱城楼。",
            "下有吴蜀客，樯竿立沧洲。",
            "雨後涨江急，黄浊如潮沟。",
            "时见山峡船，铙鼓噪中流。",
            "适从稠滩来，白狗连黄牛。",
            "涡濆大如屋，九死争船头。",
            "人鲊尚脱免，虎牙不须忧。"
        ],
        "title": "峡州至喜亭",
        "id": "76ac5a8d-cd0a-4501-a2de-e9d9dbb8f332"
    },
    {
        "author": "范成大",
        "paragraphs": [
            "峡山偪而峻，峡泉湍以碕。",
            "峡草如毨毛，峡树多樛枝。",
            "峡禽惟杜鹃，血吻日夜啼。",
            "峡马类黄狗，不能长鸣嘶。",
            "峡晓虎迹多，峡暮人迹稀。",
            "峡路如登天，猿鹤不敢梯。",
            "仆夫负嵎哭，我亦呻吟悲。",
            "悲吟不成章，聊赓峡哀诗。"
        ],
        "title": "初入峡山效孟东野",
        "id": "c627d8ff-6dfb-4803-aee3-65ce96d6917f"
    },
    {
        "author": "范成大",
        "paragraphs": [
            "污泥汩峻阪，狠石卧中路。",
            "睥睨无敢前，趦趄屡却顾。",
            "长绳引篮舆，前挽後推去。",
            "吏士更叫号，作气欲飞度。",
            "颠坠较分寸，商略营蹞步。",
            "须臾气亦竭，一一汗如雨。"
        ],
        "title": "土门",
        "id": "94f54b47-c895-411d-9057-ca933c03266f"
    },
    {
        "author": "范成大",
        "paragraphs": [
            "老蕨漫山凤尾张，青枫直干如攒枪。",
            "山深岚重鼻酸楚，石恶淖深神惨伤。",
            "阴崖风生吹客急，草中枯株似人立。",
            "昳晡卓幕先下程，将士黄昏始相及。"
        ],
        "title": "桃花铺",
        "id": "bbce8bac-8811-47f8-b518-43348d1c6f6c"
    },
    {
        "author": "范成大",
        "paragraphs": [
            "三登三降冈始断，一步一休日欲斜。",
            "浊酒半瓶不得暖，覆盆有铺无浆家。"
        ],
        "title": "覆盆铺",
        "id": "c7ccb35f-f4ab-4dea-a43c-67b4eaf3fce3"
    },
    {
        "author": "范成大",
        "paragraphs": [
            "峰头高绝邻，四瞰若窥井。",
            "小山万蚁垤，大山拊其顶。",
            "丛霄一握近，罡风振衣冷。",
            "似闻天人语，笑我雪垂领。",
            "曩侍玉案香，委佩太清境。",
            "独下赤城戏，俯仰一枰顷。",
            "岂其厌晨华，嗅此腥腐鼎。",
            "挥手谢天人，伶俜愧孤影。",
            "来偿茧足债，尚欠界天岭。",
            "老矣且倦游，归期行可请。"
        ],
        "title": "小望州",
        "id": "6a97e5a0-caa3-43e1-b42a-e2832e0f09c6"
    },
    {
        "author": "范成大",
        "paragraphs": [
            "望州山头天四低，东瞰夷陵西秭归。",
            "峡江微茫细如带，江外千峰青打围。",
            "黄牛庙矶石如劈，想看惊湍虎须白。",
            "水行陆走俱险艰，安得如鸟有羽翼。"
        ],
        "title": "大望州",
        "id": "64069b5e-197f-4445-b65d-91c7fe13e513"
    },
    {
        "author": "范成大",
        "paragraphs": [
            "畴昔辞桂林，自谓已出岭。",
            "蜕蝉蛮烟中，恍若醉梦醒。",
            "今来峡山路，步步蹑云顶。",
            "仍闻蚯蚓瘴，顾与峤南等。",
            "平生行路难，惊浪兀漂梗。",
            "迷涂兹益远，鸟道非人境。",
            "老矣法当佚，怀哉游可屏。",
            "拜手天东南，亟上归田请。"
        ],
        "title": "一百八盘",
        "id": "a3008d7d-3770-49b8-b6cd-d7ac740026fe"
    },
    {
        "author": "范成大",
        "paragraphs": [
            "清晨入岑蔚，岚重寒飕飗。",
            "忽闻黄鹂语，方悟麦始秋。",
            "旅食法当瘦，远行人所愁。",
            "况复深山中，不与和气游。",
            "苦辛那敢惮，病悴良可忧。",
            "徒忧亦无益，聊作商声讴。"
        ],
        "title": "火墨坡下岭",
        "id": "2319695b-fc26-4c14-aeaa-de9ce997316a"
    },
    {
        "author": "范成大",
        "paragraphs": [
            "清猿泠泠鸣玉箫，三声两声高树梢。",
            "子母联拳传枝去，忽作哀厉长鸣号。",
            "天寒林深山石恶，行人举头双泪阁。",
            "雪涧琴心未足悲，须写峡中肠断时。"
        ],
        "title": "八场平闻猿",
        "id": "0992ae9c-f482-44f1-bb73-56ce8db69dd1"
    },
    {
        "author": "范成大",
        "paragraphs": [
            "非冈非岭复非坡，黄鹄不度吾经过。",
            "妻孥下行啼且笑，联手相携如踏歌。",
            "风吹汗干人力尽，屐齿与石方相磨。",
            "钻天三里似千里，四十八盘将奈何。"
        ],
        "title": "钻天三里",
        "id": "f2e35ad8-1813-464e-a61f-d4548b86cbdb"
    },
    {
        "author": "范成大",
        "paragraphs": [
            "山前壁如削，山後崖复断。",
            "向吾达陇首，如海到彼岸。",
            "那知下岭处，栗甚履冰战。",
            "牵前带相挽，缒後衣尽绽。",
            "健倒辄寻丈，徐行厪分寸。",
            "上疑缘竹竿，下剧滚金弹。",
            "岂惟蛇退舍，飞鸟望崖反。",
            "稍喜一径平，犹有千石乱。",
            "仍逢新烧畬，约略似耕畔。",
            "心知人境近，颦末百忧散。",
            "山民茆数把，鬼质犊子健。",
            "腰镵走迎客，再拜复三叹。",
            "谓匪人所蹊，官来定何干。",
            "傥为饥火驱，平地岂无饭。",
            "意者官事迫，如马就羁绊。",
            "我乃不能答，付以一笑粲。"
        ],
        "title": "蛇倒退",
        "id": "47b3e5c3-2824-486a-aad4-62417274dfde"
    },
    {
        "author": "范成大",
        "paragraphs": [
            "峡行五程无聚落，马头今日逢耕凿。",
            "麦苗疎瘦豆苗稀，椒叶尖新柘叶薄。",
            "家家妇女布缠头，背负小儿领垂瘤。",
            "山深生理却不乏，人有银钗一双插。"
        ],
        "title": "大丫隘",
        "id": "04b15b44-9225-4bf1-a31d-fc892701c9d5"
    },
    {
        "author": "范成大",
        "paragraphs": [
            "云木荡胸起，鬰峩一峰危。",
            "上有路千折，縺缕如萦丝。",
            "是为麻线堆，厥险天下稀。",
            "偪仄容半足，颠坠宁复稽。",
            "腾猱尚愁苦，游子将安之。",
            "浮屠德宝者，悲智绪等慈。",
            "随山刊古木，寻壑得长矶。",
            "舆梁捷飞度，布石绵阶梯。",
            "自从新路改，重趼无赍咨。",
            "县有孙少府，琬琰劖文词。",
            "勿云此事小，惟有行人知。",
            "况观峡山路，由来欠平治。",
            "官吏既弗迹，谁肯深长思。",
            "天险固自若，当令略成蹊。",
            "土工运畚锸，石工操凿椎。",
            "烈火败硗确，筑沙填隙巇。",
            "多用百夫力，远无五旬期。",
            "但冀米盐给，不烦金币支。",
            "非客敢窃议，道傍询旄倪。",
            "身虽雪山戍，亦愿助毫厘。",
            "工费嗟小哉，政须贤有司。",
            "东有管夷陵，西有叶秭归。",
            "上维沈隠侯，夔台今吏师。",
            "下维熊绎孙，长材佐州麾。",
            "岂吾金闺彦，不如林下缁。",
            "悬知议克合，了此一段奇。",
            "舟檝避潢潦，置邮疾飞驰。",
            "憧憧吴蜀客，来往当无时。",
            "仍磨钻天石，大书四贤诗。",
            "不佞愿秉笔，远寄峡口碑。"
        ],
        "title": "麻线堆",
        "id": "d188486b-df47-42ca-a1ec-1dac075683fc"
    },
    {
        "author": "范成大",
        "paragraphs": [
            "一身半世走奔波，疑是三生宿债多。",
            "折券已饶麻线岭，责偿难免竹竿坡。"
        ],
        "title": "戏书麻线堆下",
        "id": "813ad48e-e73c-4d8c-aeab-633b404569dc"
    },
    {
        "author": "范成大",
        "paragraphs": [
            "倾崖当胸石啮足，失势毛牦槁幽谷。",
            "王孙却走断不到，惟有哀猿如鬼哭。",
            "仆夫酸嘶诉涂穷，我亦付命无何中。",
            "悲风忽来木叶战，落日虎嘷枯竹丛。"
        ],
        "title": "胡孙愁",
        "id": "e2303383-71e6-4a1b-b921-f75d09327f42"
    },
    {
        "author": "范成大",
        "paragraphs": [
            "钻天岭上已飞魂，判命坡前更骇闻。",
            "侧足三分垂坏磴，举头一握到孤云。",
            "微生敢列千金子，後福犹几万石君。",
            "早晚北窗寻噩梦，故应含笑老榆枌。"
        ],
        "title": "判命坡",
        "id": "63433914-9150-4709-be05-2d57247227a0"
    },
    {
        "author": "范成大",
        "paragraphs": [
            "晨光挂高岭，晴色媚远客。",
            "哀湍吼丛薄，宿雾袅绝壁。",
            "露重蓟花紫，风来蓬背白。",
            "迷涂朴渥跳，饮涧于菟迹。",
            "层巅多折木，迮磴有飞石。",
            "不知山几重，杳杳入丛碧。"
        ],
        "title": "千石岭",
        "id": "4f2d87e2-7f6d-4777-8440-fa8966bd56a2"
    },
    {
        "author": "范成大",
        "paragraphs": [
            "莫惜萦回上九盘，洗心双瀑雪花寒。",
            "野翁酌水煎茶献，自古人来到此难。"
        ],
        "title": "九盘坡布水",
        "id": "376882c6-94fd-42e8-af7c-337077d6ddeb"
    },
    {
        "author": "范成大",
        "paragraphs": [
            "十步九吃蹶，百夫半蹒跚。",
            "豁然鸟道穷，努力造其巅。",
            "谓是岭头了，一峰复当前。",
            "既无反顾法，仰望心茫然。"
        ],
        "title": "荒口",
        "id": "9558f572-213c-46d7-be82-d1152fc299b8"
    },
    {
        "author": "范成大",
        "paragraphs": [
            "诘曲不前如宦拙，欹倾当面似交难。",
            "若将世路比山路，世路更多千万盘。"
        ],
        "title": "四十八盘",
        "id": "9383277a-3515-4689-94ab-82af8309059f"
    },
    {
        "author": "范成大",
        "paragraphs": [
            "绿英吐弱线，翠叶抱修茎。",
            "矗如青旄节，草中立亭亭。",
            "根有却老药，鳞皴友松苓。",
            "长生不暇学，聊冀病身轻。"
        ],
        "title": "紫荷车",
        "id": "d59f0d59-0db9-4acc-9c33-f297211afb29"
    },
    {
        "author": "范成大",
        "paragraphs": [
            "妍红棠棣妆，弱绿蔷薇枝。",
            "小风一再来，飘飖随舞衣。",
            "吴下妩芳槛，峡中满荒陂。",
            "佳人堕空谷，皎皎白驹诗。"
        ],
        "title": "锦带花",
        "id": "75d3dba3-4a3d-4600-acfd-403d2f09cf5f"
    },
    {
        "author": "范成大",
        "paragraphs": [
            "山根系马得浆家，深入穷乡事可嗟。",
            "蚯蚓祟人能作瘴，茱萸随俗强煎茶。",
            "幽禽不见但闻语，野草无名都着花。",
            "窈窕崎岖殊未艾，去程方始问三巴。"
        ],
        "title": "入秭归界",
        "id": "48fc6564-6874-46db-98cb-c618dc4091fe"
    },
    {
        "author": "范成大",
        "paragraphs": [
            "物色近人境，喜欢严晓装。",
            "山月鸡犬声，野风麻麦香。",
            "登岭既开豁，入林更清凉。",
            "三呼独醒士，傥肯釂我觞。"
        ],
        "title": "早发周平驿过清烈祠下",
        "id": "0a761a6d-6272-49e8-8c54-d93374cb2f17"
    },
    {
        "author": "范成大",
        "paragraphs": [
            "江纹圆复破，树色昏还明。",
            "连滩竹节稠，汹怒奔夷陵。",
            "石矶铁色顽，相望如奸朋。",
            "踞岸意不佳，当流势尤狞。",
            "山回水若尽，但见青竛竮。",
            "惨惨疑鬼寰，幽幽无人声。",
            "颠沛安危机，艰难古今情。",
            "俯窥得目眩，却立恐神惊。",
            "白云冒岩扉，下维玉虚庭。",
            "神仙坐阅世，应笑行人行。"
        ],
        "title": "白狗峡",
        "id": "f359ea36-8c8f-48e1-b0d0-b0be30de4fd3"
    },
    {
        "author": "范成大",
        "paragraphs": [
            "永日贪程客，长年吊古诗。",
            "悲秋荒故宅，负石惨空祠。",
            "峻壁鸦翻倦，高畬麦秀迟。",
            "穷山熊绎国，偪仄建邦时。"
        ],
        "title": "秭归县",
        "id": "f86bff0b-bc60-4352-8f7d-a098b2c0f4cd"
    },
    {
        "author": "范成大",
        "paragraphs": [
            "东邻男儿得湘累，西舍女儿生汉妃。",
            "城郭如村莫相笑，人家伐阅似渠稀。"
        ],
        "title": "归州竹枝歌二首  其一",
        "id": "65f03ab7-eff5-4b47-8149-e0fa9e640317"
    },
    {
        "author": "范成大",
        "paragraphs": [
            "东岸艬船抛石门，西山炊烟连白云。",
            "竹篱茅舍作晚市，青盖黄旗称使君。"
        ],
        "title": "归州竹枝歌二首  其二",
        "id": "31f8cf48-5dd3-465c-b792-f4ccbd7e21b3"
    },
    {
        "author": "范成大",
        "paragraphs": [
            "天生尤物元无种，万里巴村出青冢。",
            "高台望思台已荒，东风溪涨流水香。",
            "婵娟钟美空万古，翻使乡山多丑女。",
            "灸眉作瘢亦不须，人人有瘿如瓠壶。"
        ],
        "title": "照君台",
        "id": "211ef55a-ff36-46be-a74b-c64804ba221b"
    },
    {
        "author": "范成大",
        "paragraphs": [
            "怀沙祠下铁色矶，中流束湍张祸机。",
            "与赍俱入彼可吊，乘流而下吾亦危。",
            "江河难犯一至此，天地好生安取斯。",
            "朝歌胜母古尚讳，我其覆醢航秭归。"
        ],
        "title": "人鲊瓮",
        "id": "011f7796-615f-444d-9ce3-93c4f2adde9c"
    },
    {
        "author": "范成大",
        "paragraphs": [
            "水宿频欹侧，徒行又险艰。",
            "舟危神女峡，马瘦鬼门关。",
            "照夜烧畬陇，缘云种笮山。",
            "催成头雪白，休说鬓丝斑。"
        ],
        "title": "巴东峡口",
        "id": "380a93de-4637-40dc-a131-ac6d236bdf54"
    },
    {
        "author": "范成大",
        "paragraphs": [
            "钻火巴东岸，摐金峡口船。",
            "束江崖欲合，漱石水多漩。",
            "卓午三竿日，中间一罅天。",
            "伟哉神禹迹，疏凿此山川。"
        ],
        "title": "初入巫峡",
        "id": "cf1e6ca9-5dce-4457-8477-e0a4dfe62d04"
    },
    {
        "author": "范成大",
        "paragraphs": [
            "峡行水落惟忧雨，通昔淋浪怨行旅。",
            "千山万山生白烟，阳台那得云如许。",
            "笺词腾告翠帷僊，丐我一晴翻手间。",
            "放开十二峰头色，重赋碧丛高插天。"
        ],
        "title": "将至巫山遇雨",
        "id": "c1a99a23-2c8a-4c45-8395-0f6dba797bc1"
    },
    {
        "author": "范成大",
        "paragraphs": [
            "湿云不收烟雨霏，峡船作滩梢庙矶。",
            "杜鹃无声猿叫断，惟有饥鸦迎客飞。",
            "西真功高佐禹迹，斧凿鳞皴倚天壁。",
            "上有瑶簪十二尖，下有黄湍三百尺。",
            "蔓花虬木风烟昏，藓佩翠帷香火寒。",
            "灵斿飘忽定何许，时有行人开庙门。",
            "楚客词章元是讽，纷纷余子空嘲弄。",
            "玉色頩颜不可干，人间错说高唐梦。"
        ],
        "title": "巫山高",
        "id": "ca9f2eb7-f73f-4633-9756-238d35a206e2"
    },
    {
        "author": "范成大",
        "paragraphs": [
            "峡江饶暗石，水状日千变。",
            "不愁滩泷来，但畏濆淖见。",
            "人言盘涡耳，夷险顾有间。",
            "仍于非时作，未可一理贯。",
            "安行方熨縠，无事忽翻练。",
            "突如汤鼎沸，翕作茶磨旋。",
            "势迫中成漥，怒霁外始晕。",
            "已定稍安慰，儵作更惊眩。",
            "漂漂浮沫起，疑有潜鲸噀。",
            "勃勃骇浪腾，复恐蛰鳌抃。",
            "篙师瞪褫魄，滩户呀雨汗。",
            "逡巡怯大敌，勇往决鏖战。",
            "幸免与赍入，还忧似蓬转。",
            "惊呼招竿折，奔救竹笮断。",
            "九死船头争，万苦石上牵。",
            "旁观兢薄冰，撇过捷飞电。",
            "前余叱驭来，山险固尝徧。",
            "今者击檝誓，岂复惮波面。",
            "澎澎三峡长，飐飐一苇乱。",
            "既微掬指忙，又匪科头慢。",
            "天子赐之履，江神敢吾玩。",
            "但催叠鼓轰，往助双橹健。"
        ],
        "title": "刺濆淖",
        "id": "28af6f86-f610-4697-a054-7efe42e1b410"
    },
    {
        "author": "范成大",
        "paragraphs": [
            "峡山狠无情，其下多丑石。",
            "顽质贾憎垂，傀状发笑哑。",
            "粗类坟壤黄，沉渍铁矢黑。",
            "或如沟泥涴，或似冻壁坼。",
            "堆疑聚廪粟，陊若坏城甓。",
            "槎牙镂朽木，狼籍委枯骼。",
            "礧砢包蠃蚌，淋漓锢铅锡。",
            "纵文瓦沟垄，横叠衣折襞。",
            "鳞皴斧凿余，坎窞蹴踏力。",
            "云何清淑气，孕此诡谲迹。",
            "我本一丘壑，嗜石旧成癖。",
            "端溪紫琳腴，洮河绿沉色。",
            "阶册截肪腻，泗磬鸣球击。",
            "嵌空太湖底，偶立韶江侧。",
            "真阳劖千岩，营道铲寸碧。",
            "倦游所阅多，未易一二籍。",
            "朅来兹山下，刺眼昔未觌。",
            "或云峡多材，奇秀鬰以积。",
            "绝代昭君村，惊世屈原宅。",
            "东家两儿女，气足豪万国。",
            "山石何重轻，奚暇更融液。",
            "我亦味其言，作诗晓行客。"
        ],
        "tags": [
            "太湖"
        ],
        "title": "嘲峡石",
        "id": "a41aa640-77a7-4a4e-884c-cbb3b3006028"
    },
    {
        "author": "范成大",
        "paragraphs": [
            "峡农生甚艰，斫畬大山巅。",
            "赤埴无土膏，三刀财一田。",
            "颇具穴居智，占雨先燎原。",
            "雨来亟下种，不尔生不蕃。",
            "麦穗黄剪剪，豆苗绿芊芊。",
            "餠饵了长夏，更迟秋粟繁。",
            "税亩不什一，遗秉得餍餐。",
            "何曾识秔稻，扪腹尝果然。",
            "我知吴农事，请为峡农言。",
            "吴田黑壤腴，吴米玉粒鲜。",
            "长腰瓠犀瘦，齐头珠颗圆。",
            "红莲胜雕胡，香子馥秋兰。",
            "或收虞舜余，或自占城传。",
            "早籼与晚䆉，滥吹甑甗间。",
            "不辞春养禾，但畏秋输官。",
            "奸吏大雀鼠，盗胥众螟蝝。",
            "掠剩增釜区，取盈折缗钱。",
            "两钟致一斛，未免催租瘢。",
            "重以私债迫，逃屋无炊烟。",
            "晶晶云子饭，生世不下咽。",
            "食者定游手，种者长流涎。",
            "不如峡农饱，豆麦终残年。"
        ],
        "title": "劳畬耕",
        "id": "e00fb4e2-6db3-4e6f-9fe8-0cd8b2f31c83"
    },
    {
        "author": "范成大",
        "paragraphs": [
            "借马巫山县，盘舟掉石滩。",
            "梅肥朝雨细，茶老暮烟寒。",
            "门对高唐起，江从滟滪难。",
            "流堆三尺在，旅梦一枝安。"
        ],
        "title": "巫山县",
        "id": "fed5eea5-a359-4e40-8c1f-2231e0d0666b"
    },
    {
        "author": "范成大",
        "paragraphs": [
            "巫山信是阳云台，客行五日云不开。",
            "阴晴何常有朝暮，夜雨少休明复来。",
            "今朝水长不知数，没尽山根苍石堆。",
            "东矶西矶尽如削，大滩小滩俱若雷。",
            "不知瞿唐复何似，想见万顷淙一杯。",
            "祗今水剂已壮矣，闻道陆程尤艰哉。",
            "摩围隘口石生角，蹋飒坡前泥似醅。",
            "眼前安得故园路，江沙江草便青鞋。"
        ],
        "title": "自巫山遵陆以避黑石诸滩大雨不可行泊驿中一日吏士自秭归陆行者亦会",
        "id": "61d6c838-fa76-4a9c-a1a2-a13da6ecc729"
    },
    {
        "author": "范成大",
        "paragraphs": [
            "大山如墙缺，小山如冢累。",
            "众山直下看，方知此峰危。",
            "木末见夔峡，一沟盎春泥。",
            "中有天下险，造化真儿嬉。",
            "峰顶不满笑，舟中鬓成丝。",
            "登高尚超览，况乃绝俗姿。"
        ],
        "title": "燕子坡",
        "id": "bf1a0448-c697-4a31-acbd-ddb5ae70ef30"
    },
    {
        "author": "范成大",
        "paragraphs": [
            "天作陇头石阙，人言要隔尘樊。",
            "百年会须作鬼，无事先穿鬼关。"
        ],
        "title": "鬼门关",
        "id": "16b9356c-bfc7-49ca-af8f-aaf022600acd"
    },
    {
        "author": "范成大",
        "paragraphs": [
            "一昨题诗诉苦霖，果然连夜卷曾阴。",
            "尽收行雨瑶姬赐，不徇世情巫峡心。",
            "喜鹊满枝朝日淡，哀猿何处宿云深。",
            "水门山径高斋外，一枕清风屏万金。"
        ],
        "title": "离巫山好晴午後入瞿唐关憩高斋半日",
        "id": "16477997-598a-4f5a-9d71-4c29da8217eb"
    },
    {
        "author": "范成大",
        "paragraphs": [
            "滟滪之石谁劖镌，恶骇天下形眇然。",
            "客行五月潦始涨，但见匹马浮黄湍。",
            "时时吐沫作濆淖，灂灂有声如粥煎。",
            "蜀江西来已无路，凿山作浍方成川。",
            "瞿唐之口狭如带，乃欲纳此江漫漫。",
            "奔流下赴故偪仄，汝更争道当其前。",
            "舟师欹倾落胆过，石孽水祸吁难全。",
            "山川丘陵皆地险，惟此险绝余难肩。",
            "东坡笔端喙三尺，愿与作赋评嘲喧。",
            "云非此石峡更怒，臼头忽作倾城妍。",
            "我从巫山飞一棹，欢喜偶脱蛟龙涎。",
            "是非信否未暇诘，且上高斋清昼眠。"
        ],
        "title": "滟滪堆",
        "id": "60a04912-dc02-4eff-8e2a-f990de8de100"
    },
    {
        "author": "范成大",
        "paragraphs": [
            "五月五日岚气开，南门竞船争看来。",
            "云安酒浓曲米贱，家家扶得醉人回。"
        ],
        "title": "夔州竹枝歌九首  其一",
        "id": "c64f3bf3-864a-4506-98de-f6064b2db0fe"
    },
    {
        "author": "范成大",
        "paragraphs": [
            "赤甲白盐碧丛丛，半山人家草木风。",
            "榴花满山红似火，荔子天凉未肯红。"
        ],
        "title": "夔州竹枝歌九首  其二",
        "id": "abec942f-a22d-4638-a8a4-addbd39a856d"
    },
    {
        "author": "范成大",
        "paragraphs": [
            "新城果园连瀼西，枇杷压枝杏子肥。",
            "半青半黄朝出卖，日午买盐沽酒归。"
        ],
        "title": "夔州竹枝歌九首  其三",
        "id": "3381b4b1-f9b4-42ba-9b09-061c99ed8dea"
    },
    {
        "author": "范成大",
        "paragraphs": [
            "瘿妇趁墟城里来，十十五五市南街。",
            "行人莫笑女粗丑，儿郎自与买银钗。"
        ],
        "title": "夔州竹枝歌九首  其四",
        "id": "02cf6633-7fa9-487d-b7c1-0f685147ba33"
    },
    {
        "author": "范成大",
        "paragraphs": [
            "白头老媪篸红花，黑头女娘三髻丫。",
            "背上儿眠上山去，采桑已闲当采茶。"
        ],
        "title": "夔州竹枝歌九首  其五",
        "id": "199c880d-2fe8-4261-b428-08b76d072a4f"
    },
    {
        "author": "范成大",
        "paragraphs": [
            "百衲畬山青间红，粟茎成穗豆成丛。",
            "东屯平田秔米软，不到贫人饭甑中。"
        ],
        "title": "夔州竹枝歌九首  其六",
        "id": "6c0954b8-671b-4846-9a21-dcc4a470e8a2"
    },
    {
        "author": "范成大",
        "paragraphs": [
            "白帝庙前无旧城，荒山野草古今情。",
            "只余峡口一堆石，恰似人心未肯平。"
        ],
        "title": "夔州竹枝歌九首  其七",
        "id": "ffa21179-a886-4fbe-8cfa-740ceb45f37a"
    },
    {
        "author": "范成大",
        "paragraphs": [
            "滟滪如幞瞿唐深，鱼复阵图江水心。",
            "大昌盐船出巫峡，十日溯流无信音。"
        ],
        "title": "夔州竹枝歌九首  其八",
        "id": "9492e67c-8f54-4d09-b6f7-9d8526b69675"
    },
    {
        "author": "范成大",
        "paragraphs": [
            "当筵女儿歌竹枝，一声三叠客忘归。",
            "万里桥边有船到，绣罗衣服生光辉。"
        ],
        "title": "夔州竹枝歌九首  其九",
        "id": "d1c251ae-2120-471c-b2b7-096bceee7c1f"
    },
    {
        "author": "范成大",
        "paragraphs": [
            "春暮子规少，日斜红鹄飞。",
            "两山多布水，一岛几柴扉。",
            "蚓吐无穷壤，人行不断矶。",
            "巴阳昨夜雨，滩上水先肥。"
        ],
        "title": "云安县",
        "id": "140ca0e8-3693-4710-abc9-e1d0c03c6d7d"
    },
    {
        "author": "范成大",
        "paragraphs": [
            "晨炊维下岩，晚酌檥南浦。",
            "波心照州榜，云脚响衙鼓。",
            "前山如屏墙，得得正当户。",
            "西江朝宗来，循屏复东去。",
            "官曹倚岩栖，市井唤船渡。",
            "瓦屋仄石磴，猿啼闹人语。",
            "剔核杏余酸，连枝茶剩苦。",
            "穷乡固瘠薄，陋俗亦寒窭。",
            "营营谋食艰，寂寂怀砖诉。",
            "昔闻吏隠名，今识吏隠处。"
        ],
        "title": "万州",
        "id": "65b8e610-010b-4fbe-91b0-af28e6b3c354"
    },
    {
        "author": "范成大",
        "paragraphs": [
            "行徧天涯与地隅，筋骸那比十年初。",
            "朱颜有酒且留住，白发无方能埽除。",
            "未得归田先作赋，专攻种树已成书。",
            "祗今飞到南山下，犹解清晨出荷锄。"
        ],
        "title": "横溪驿感怀",
        "id": "10611cca-2ad9-4383-897d-e97f93ccc8bd"
    },
    {
        "author": "范成大",
        "paragraphs": [
            "瘅暑严夜装，乘凉蹑危峤。",
            "猿依黑林号，鬼闪青炬啸。",
            "惊鸟动危叶，吟虫满荒草。",
            "泉声远相随，山色近如杳。",
            "梦犹风灯前，身已云木杪。",
            "浮生固有役，远道何时了。",
            "岂惟失寝兴，亦自倒昏晓。",
            "恭惟天心仁，颇议民力槁。",
            "我怀汉制诏，来慰蜀父老。",
            "熙如春台登，沃若时雨膏。",
            "须知简书急，勿厌蓐食早。",
            "但勤笔力淬，时助诗肠搅。"
        ],
        "title": "午夜登嶓山",
        "id": "4cb04e10-0ab4-4596-a853-c097cf588fd6"
    },
    {
        "author": "范成大",
        "paragraphs": [
            "峰头壁立伟天造，万雉石城如带绕。",
            "山骨鳞皴火种难，山下流泉却宜稻。",
            "新秧一棱绿茸茸，茅花先秋雪摇风。",
            "后皇嘉种不易熟，野草何为搀岁功。"
        ],
        "title": "峡石铺",
        "id": "14d87875-2b73-46ef-b702-7354f95a7ad6"
    },
    {
        "author": "范成大",
        "paragraphs": [
            "夷陵至𦚧䏰，复岭苦丝乱。",
            "初程尚勇往，少日还委顿。",
            "安得长剑挥，尽铲叠嶂断。",
            "虽云北山愚，聊快南溟运。",
            "此意竟萧索，劳歌谩凄曼。",
            "日日望平陆，念念到彼岸。",
            "人言束马险，但欠蟠龙峻。",
            "摧颓强弩末，黾勉焚舟战。",
            "譬如已偿逋，犹有未折券。",
            "山根治晓装，峰顶寄朝饭。",
            "稍脱蚓瘴染，还探虎窠翫。",
            "性命乃可忧，筋力何足算。"
        ],
        "title": "蟠龙岭",
        "id": "beef687b-7b49-446b-813b-a12f3acab559"
    },
    {
        "author": "范成大",
        "paragraphs": [
            "银汉来从左界天，天风吹浪落苍巅。",
            "人间只见秧田润，唤作蟠龙洞里泉。"
        ],
        "title": "蟠龙瀑布自山顶漫汗淋漓分数道而下望之宛从天降当为城中布水第一",
        "id": "46df54fe-5422-4c91-b8a2-5a55aea7c7f7"
    },
    {
        "author": "范成大",
        "paragraphs": [
            "穷乡谁与话悲酸，驻马看云强自宽。",
            "酒力无端妨宿病，诗情不浅任尘官。",
            "虎狼地僻炊烟晚，风雨天低夏木寒。",
            "行尽峰门千万丈，梁山鼓角报平安。"
        ],
        "title": "峰门岭遇雨泊梁山",
        "id": "bfe3fac6-0868-450b-b138-43ed6bec41c4"
    },
    {
        "author": "范成大",
        "paragraphs": [
            "暮雨连朝雨，长亭又短亭。",
            "今朝骑马怯，平日系船听。",
            "竹叶垂头碧，秧苗满意青。",
            "农畴方可望，客路敢遑宁。"
        ],
        "title": "𨚩䢹驿大雨",
        "id": "71a35076-900b-443d-9ca2-2a0d23070faf"
    },
    {
        "author": "范成大",
        "paragraphs": [
            "青泥没髁仆频惊，黄涨平桥马不行。",
            "旧雨云招新雨至，高田水入下田鸣。",
            "百年心事终怀土，一日身谋且望晴。",
            "休入忠州争米市，暝鸦同宿垫江城。"
        ],
        "title": "垫江县",
        "id": "c2805033-20bc-4af8-83f3-457c709a7c88"
    },
    {
        "author": "范成大",
        "paragraphs": [
            "百日篮舆困局跧，三晨泥坂兀跻攀。",
            "晚晴幸自垫江县，今雨奈何巾子山。",
            "树色于人殊漠漠，云容怜我稍班班。",
            "如今只忆雪溪句，乘兴而来兴尽还。"
        ],
        "title": "巾子山又雨",
        "id": "7c653422-ae5d-4dca-9108-c0d5bb40efb6"
    },
    {
        "author": "范成大",
        "paragraphs": [
            "山顶嘘云黑似烟，修篁高柳共昏然。",
            "鸟啼一夜劝归去，谁道东川无杜鹃。"
        ],
        "title": "邻山县",
        "id": "ebc01590-f63c-49d2-9f39-c99c829779cd"
    },
    {
        "author": "范成大",
        "paragraphs": [
            "晚色熹微暖似熏，儿童欢喜走相闻。",
            "无端星月照湿土，依旧山川生雨云。",
            "旅枕梦寒涔屋漏，征衫潮润冷炉熏。",
            "快晴信是行人愿，又恐田家曝背耘。"
        ],
        "title": "没冰铺晚晴月出晓复大雨上漏下湿不堪其忧",
        "id": "2dead486-a485-43a9-bbf4-3cad93e76ac1"
    },
    {
        "author": "范成大",
        "paragraphs": [
            "阪峻身频偃，崖深首屡回。",
            "云浮平地出，路拂半天来。",
            "但阅关山过，都忘岁月催。",
            "湘南初上马，犹插早春梅。"
        ],
        "title": "金山岭",
        "id": "1fba1631-5204-4c67-91ae-aa6f0fd8430f"
    },
    {
        "author": "范成大",
        "paragraphs": [
            "昨日方无雨，今朝又不晴。",
            "满山皆屐齿，随处有泉声。",
            "颇怪阴霖差，应催老病成。",
            "泥涂千骑士，与我共劳生。"
        ],
        "title": "明日至邻水又雨",
        "id": "8f94a284-75ef-4966-97bc-7be46bee3deb"
    },
    {
        "author": "范成大",
        "paragraphs": [
            "片月挂高岭，我行至其巅。",
            "举手欲揽撷，恐惊乘鸾仙。",
            "菲菲桂香动，肃肃露脚寒。",
            "北斗已到地，南斗犹阑干。",
            "但闻浮黎音，来从始青天。",
            "大星与之俱，晓色明旗旛。",
            "素烟渺陆海，中有人所寰。",
            "想见地上友，启明膏火煎。",
            "星落玉宇白，日生绮霞丹。",
            "冰轮未肯去，相看尚团团。"
        ],
        "title": "残夜至峰顶上",
        "id": "99cc2639-2457-4e20-9ac3-b290d83ff863"
    },
    {
        "author": "范成大",
        "paragraphs": [
            "千山已尽一峰孤，立马行人莫疾驱。",
            "从此蜀川平似掌，更无高处望东吴。"
        ],
        "title": "望乡台",
        "id": "02d119a9-d66d-424a-a65d-898203208788"
    },
    {
        "author": "范成大",
        "paragraphs": [
            "夜雨洗烦蒸，晓风荐清穆。",
            "云头隤铁山，日脚迸金瀑。",
            "暑涂一日凉，远客万事足。",
            "羁人正奔波，观者何陆续。",
            "翠盖立严妆，青裙行跣足。",
            "俗陋介南徼，物华入东蜀。",
            "竹萌苦已青，荔子酸犹绿。",
            "修芦密成篱，直柏森似纛。",
            "泥干马蹄松，路坦亭堠速。",
            "暮投何人庄，窗户暗修竹。"
        ],
        "title": "蚤晴发广安军晚宿萍池村庄",
        "id": "c6c0d650-4daf-4ae9-a86d-8b43054a4d1a"
    },
    {
        "author": "范成大",
        "paragraphs": [
            "旅食谙殊俗，堆盘骇异闻。",
            "南餐灰荐蛎，巴馔菜先荤。",
            "幸脱蒌藤醉，还遭胡蒜熏。",
            "丝莼乡味好，归梦水连云。"
        ],
        "title": "巴蜀人好食生蒜臭不可近顷在峤南其人好食槟榔合蛎灰扶留藤一名蒌藤食之辄昏然已而醒快三物合和唾如脓血可厌今来蜀道又为食蒜者所熏戏题",
        "id": "a8a06f47-0365-40c1-9106-0f43fda7f366"
    },
    {
        "author": "范成大",
        "paragraphs": [
            "井径东川县，山河古合州。",
            "木根拏断岸，急雨沸中流。",
            "关下嘉陵水，沙头杜老舟。",
            "江花应好在，无计会江楼。"
        ],
        "title": "嘉陵江过合州汉初县下",
        "id": "7084c1b8-a674-403d-8a0e-6ff951f0dbcd"
    },
    {
        "author": "范成大",
        "paragraphs": [
            "涂泥初干雨不落，日色未出暑光薄。",
            "畏途得晴天复凉，真是腰钱更骑鹤。",
            "浑浑郪水流未平，悄悄涪江如镜清。",
            "过尽江沙穿麦垄，忽有青蜩扶叶鸣。"
        ],
        "title": "新晴行郪水上与涪江相近",
        "id": "7ef325ef-c799-4b89-8a8a-1a89ce928e10"
    },
    {
        "author": "范成大",
        "paragraphs": [
            "刈麦千平垄，横槎一小溪。",
            "梓花红绽碎，粟穗绿垂低。",
            "村妇犹多跣，山猿遂少啼。",
            "东川虽已过，锦里尚云西。"
        ],
        "title": "小溪县",
        "id": "804ef3f5-aec7-4205-88cd-88af30a91af6"
    },
    {
        "author": "范成大",
        "paragraphs": [
            "侍臣笔橐旧西班，大将麾幢又百蛮。",
            "挂席南箕宿昔事，闪旗东井何时还。",
            "日增衰病复一日，山隔旧游知几山。",
            "倦拂盘陀苍石坐，归心聊与石俱顽。"
        ],
        "title": "茸山道中感怀",
        "id": "96e74af1-03b8-410b-8ccd-957f0ede4260"
    },
    {
        "author": "范成大",
        "paragraphs": [
            "朝霞不出门，暮霞行千里。",
            "今晨日未出，晓气散如绮。",
            "心疑雨再作，眼转云四起。",
            "我岂知天道，吴农谚云尔。",
            "古来占滂沲，说者类恢诡。",
            "飞云走羣羊，停云浴三豨。",
            "月当天毕宿，风自少女起。",
            "烂石烧成香，汗础润如洗。",
            "逐妇鸠能拙，穴居狸有智。",
            "蜉蝣强知时，蜥蜴与闻计。",
            "垤鸣东山鹳，堂审南柯蚁。",
            "或加阴石鞭，或议阳门闭。",
            "或云逢庚变，或自换甲始。",
            "刑鹅与象龙，聚讼非一理。",
            "不如老农谚，响应捷如鬼。",
            "哦诗敢夸博，聊用醒午睡。"
        ],
        "title": "晓发飞鸟晨霞满天少顷大雨吴谚云朝霞不出门暮霞行千里验之信然戏纪其事",
        "id": "598d24ca-d4f4-475b-98b9-8fb25202c387"
    },
    {
        "author": "范成大",
        "paragraphs": [
            "峡之西，遂之东。",
            "更无平地二千里，惟有高山三万重。",
            "不知谁人凿混沌，独此融结何其工。",
            "我本江吴弄水月，忽来踏徧西南峰。",
            "不知尘界在何许，但怪星辰浮半空。",
            "直疑飞入蝶梦境，此岂应有人行踪。",
            "今朝平远见城郭，云是东川军府雄。",
            "原田坦若看掌上，沙路浄如行镜中。",
            "芋区粟垄润含雨，楮林竹径凉生风。",
            "将士欢呼马蹄快，康庄直与锦里通。",
            "半年崎岖得夷路，一笑未暇怜飘蓬。"
        ],
        "title": "遂宁府始见平川喜成短歌",
        "id": "4235ec21-6c55-4b4a-8aea-cd3f60309bb2"
    },
    {
        "author": "范成大",
        "paragraphs": [
            "甲光射曾云，雨脚不敢到。",
            "西山明古雪，秋日一竿照。",
            "先偏井络密，後拒参旗掉。",
            "分弓滴博平，鸣剑伊吾小。",
            "君看天山箭，狐兔何足了。",
            "开边吾岂敢，自治有余巧。",
            "归来翠帷卷，聊共黄花笑。",
            "虽无落帽风，亦复接䍦倒。",
            "余闲校笔阵，刻烛龙蛇埽。",
            "毛锥乃更勇，我亦鼓旗噪。"
        ],
        "title": "九月十九日衙散回留大将及幕属饮清心堂观晚菊分韵得噪暮字",
        "id": "55ea6bd5-9f85-4c3e-8eb0-994bff028264"
    },
    {
        "author": "范成大",
        "paragraphs": [
            "走徧人间行路难，异乡风物杂悲欢。",
            "三年北户梅边暖，万里西楼雪外寒。",
            "已办鬓霜供岁钥，仍拚髀肉了征鞍。",
            "故园云物知何似，试上东楼直北看。"
        ],
        "title": "冬至日铜壶阁落成",
        "id": "322cf98e-97c4-4bfe-8794-76e38f23978b"
    },
    {
        "author": "范成大",
        "paragraphs": [
            "追趁新晴管物华，马蹄松快帽檐斜。",
            "天南腊尽风晞雪，冰下春来水潄沙。",
            "已报主林催市柳，仍从掌故问山茶。",
            "丰年自是驩声沸，更着牙前画鼓挝。"
        ],
        "title": "十二月十八日海云赏山茶",
        "id": "cb460ae4-9b89-455e-8bea-4d089e5ad33b"
    },
    {
        "author": "范成大",
        "paragraphs": [
            "雨入南枝玉蕊皴，合江云冷冻芳尘。",
            "司花好事相邀勒，不着笙歌不肯春。"
        ],
        "title": "雨後东郭排岸司申梅开方及三分戏书小绝令一面开燕",
        "id": "43843d4c-dda4-4f1a-8336-f50d3e83c508"
    },
    {
        "author": "范成大",
        "paragraphs": [
            "旛胜丝丝雨，笙歌步步尘。",
            "一年新乐事，万里未归人。",
            "云薄竟悭雪，酒浓先受春。",
            "送寒东作近，惭愧耦耕身。"
        ],
        "title": "鞭春微雨",
        "id": "56a10f88-6c41-4368-885b-a4f5331dc4ad"
    },
    {
        "author": "范成大",
        "paragraphs": [
            "朝罢东皇放玉鸾，霜罗薄袖绿裙单。",
            "贪看修竹忘归路，不管人间日暮寒。"
        ],
        "title": "绿萼梅",
        "id": "8ef93d4a-796c-4d72-96bf-594ff44a956f"
    },
    {
        "author": "范成大",
        "paragraphs": [
            "折得瑶华付与谁，人间铅粉弄妆迟。",
            "直须远寄骖鸾客，鬓脚飘飘可一枝。"
        ],
        "title": "玉茗花",
        "id": "ab81923f-a3c8-4ab7-b56a-dd33394437c1"
    },
    {
        "author": "范成大",
        "paragraphs": [
            "苹藻仪邦媛，诗书了岁华。",
            "籯金宁遗子，羣玉竟传家。",
            "厚施心无斁，浮生自有涯。",
            "空余报恩子，三载亦苴麻。"
        ],
        "title": "张正字母夫人朱氏挽词",
        "id": "50321a76-f4d0-478b-8472-f166e009d6b5"
    },
    {
        "author": "范成大",
        "paragraphs": [
            "一夜珠帘不下钩，彻明随雪上西楼。",
            "瑶池万顷昆仑近，玉垒千峰滴博收。",
            "已报春回南亩润，从教寒勒北枝愁。",
            "四筵都为丰年醉，录事何须校酒筹。"
        ],
        "title": "十二月二十四日西楼观雪",
        "id": "0493d0ba-d566-4b13-ad69-bcda19771951"
    },
    {
        "author": "范成大",
        "paragraphs": [
            "岭梅蜀柳笑人忙，岁岁椒盘各异方。",
            "耳畔逢人无鲁语，鬓边随我是吴霜。",
            "新年後饮屠苏酒，故事先然窣堵香。",
            "石笋新街好行乐，与民同处且逢场。"
        ],
        "title": "丙申元日安福寺礼塔",
        "id": "b281c836-87cd-40fe-96e5-6f5cf1c891b0"
    },
    {
        "author": "范成大",
        "paragraphs": [
            "远柳新晴暝紫烟，小江吹冻舞清涟。",
            "红尘一哄人归後，跕跕饥鸢蹙纸钱。"
        ],
        "title": "初三日出东郊碑楼院",
        "id": "512a8123-2de5-4bf0-87c1-afa3314ab65d"
    },
    {
        "author": "范成大",
        "paragraphs": [
            "千骑同瞻白羽挥，惊尘一哄响金鞿。",
            "不知掣电弯弓过，但觉柳梢随箭飞。"
        ],
        "title": "郊外阅骁骑剪柳",
        "id": "173b50e4-e3ce-459d-9fb8-d74602216f50"
    },
    {
        "author": "范成大",
        "paragraphs": [
            "去岁秋霖麦下迟，腊残一雪润无泥。",
            "相将饱吃滹沱饭，来听林间快活啼。"
        ],
        "title": "初四日东郊观麦苗",
        "id": "479eac5e-acff-46cc-ae84-6c11d0d3d3bc"
    },
    {
        "author": "范成大",
        "paragraphs": [
            "借暖冲寒不用媒，匀朱匀粉最先来。",
            "玉梅一见怜痴小，教向傍边自在开。"
        ],
        "title": "樱桃花",
        "id": "8167b57c-4996-4ec9-9110-2e9597fca749"
    },
    {
        "author": "范成大",
        "paragraphs": [
            "晚景增年惯，官身作客谙。",
            "大都缘偶熟，岂是性能堪。",
            "昔者开三径，他时老一龛。",
            "越溪亲种竹，芸绿想毵毵。"
        ],
        "title": "再出东郊",
        "id": "cef3c983-9b5b-476a-8d4b-957ee29dfcb4"
    },
    {
        "author": "范成大",
        "paragraphs": [
            "新街如拭过鸣驺，芍药酴醿竞满头。",
            "十里珠帘都卷上，少城风物似扬州。"
        ],
        "title": "三月二日北门马上",
        "id": "bee4557a-a16a-4cbe-ac7e-f4a9dc770d71"
    },
    {
        "author": "范成大",
        "paragraphs": [
            "北郊征路记前回，三尺惊尘马踏开。",
            "新涨忽明多病眼，好风如把及时杯。",
            "青黄麦垄平平去，疎密桤林整整来。",
            "游骑不知都几许，长堤十里转轻雷。"
        ],
        "title": "上巳前一日学射山万岁池故事",
        "id": "fd69ed7b-a3a7-422f-8d2b-fc6248adb811"
    },
    {
        "author": "范成大",
        "paragraphs": [
            "浓春酒暖绛烟霏，涨水天平雪浪迟。",
            "绿岸翻鸥如北渚，红尘跃马似西池。",
            "麦苗剪剪尝新麫，梅子双双带折枝。",
            "试比长安水边景，只无饥客为题诗。"
        ],
        "title": "上巳日万岁池上呈程咏之提刑",
        "id": "3c5b84e7-c9e2-4058-a85e-2de5d196a017"
    },
    {
        "author": "范成大",
        "paragraphs": [
            "飞鸿衔子谩纷纷，万里西游始识真。",
            "不管吴霜微点鬓，来看蜀锦烂争春。",
            "倚阑定有司花女，秉烛仍留主夜神。",
            "异县赏心谁与共，故人新作坐中宾。"
        ],
        "title": "新作锦亭程咏之提刑赋诗次其韵二首  其一",
        "id": "dfe2d60e-a178-4792-bedc-0c8ec9a3f9fb"
    },
    {
        "author": "范成大",
        "paragraphs": [
            "小筑聊锄草棘荒，游人错比召南棠。",
            "花边雾鬓风鬟满，酒畔云衣月扇香。",
            "灿烂吟笺烦索句，淋漓醉墨自成行。",
            "报章迟钝吾衰矣，终日冥搜谩七襄。"
        ],
        "title": "新作锦亭程咏之提刑赋诗次其韵二首  其二",
        "id": "dff26be7-bca3-4317-a550-ce20f458596e"
    },
    {
        "author": "范成大",
        "paragraphs": [
            "银烛光中万绮霞，醉红堆上缺蟾斜。",
            "从今胜绝西园夜，压尽锦官城里花。"
        ],
        "title": "锦亭然烛观海棠",
        "id": "ed6b9f3a-f136-47f9-910d-5cd5d3fceb3c"
    },
    {
        "author": "范成大",
        "paragraphs": [
            "谁把柔条夹砌栽，压枝万朶一时开。",
            "为君也着诗收拾，题作西楼锦被堆。"
        ],
        "title": "宝相花",
        "id": "7130f0d3-2967-42bf-b881-0a31b9ec9e96"
    },
    {
        "author": "范成大",
        "paragraphs": [
            "劝耕亭上往来频，四海萍浮老病身。",
            "乱插山茶犹昨梦，重寻池石已残春。",
            "惊心岁月东流水，过眼人情一哄尘。",
            "頼有贻牟堪饱饭，道逢田畯且眉伸。"
        ],
        "title": "三月二十三日海云摸石",
        "id": "cbd6ab17-85db-435c-9aad-335bf06b9b1d"
    },
    {
        "author": "范成大",
        "paragraphs": [
            "约束南风彻晓忙，收云卷雨一川凉。",
            "涨江混混无声绿，熟麦骚骚有意黄。",
            "吏卒远时闲信马，田园佳处忽思乡。",
            "邻翁万里应相念，春晚不归同插秧。"
        ],
        "title": "四月十日出郊",
        "id": "70f48dbb-777c-48f4-8bad-bb70748b8b1e"
    },
    {
        "author": "范成大",
        "paragraphs": [
            "雨洗新秋夜气清，悴肌无汗葛衣轻。",
            "画檐分月下西壁，络纬飞来庭树鸣。"
        ],
        "title": "纳凉",
        "id": "372b9819-d204-4143-a059-9cccdee3e869"
    },
    {
        "author": "范成大",
        "paragraphs": [
            "竹日驻微暑，松风生早秋。",
            "闲寻来处路，独倚静中楼。",
            "老景驱双毂，乡心挽万牛。",
            "相随木上坐，脚底亦云浮。"
        ],
        "title": "西楼独上",
        "id": "05905684-2d0d-4787-8a8b-9f15b1db3957"
    },
    {
        "author": "范成大",
        "paragraphs": [
            "路转市声远，宽闲古城东。",
            "适从红尘来，忽入苍烟丛。",
            "槿心倾秾露，芋叶翻微风。",
            "秋阳澹篱落，残暑不必攻。",
            "野老熟睡起，日高首如蓬。",
            "官身骑官马，君应笑龙钟。"
        ],
        "title": "晓诣三井观",
        "id": "7feb1b02-b396-4234-a07a-c8f0a3e328bb"
    },
    {
        "author": "范成大",
        "paragraphs": [
            "黠鼠缘铃索，饥鸦啄井栏。",
            "不眠秋漏近，多病晓屏寒。",
            "咄咄渠何怪，休休我自阑。",
            "牙门朝日上，箫鼓报平安。"
        ],
        "title": "晓起",
        "id": "ee53cde7-d490-493c-8a8b-06f9dfb7264f"
    },
    {
        "author": "范成大",
        "paragraphs": [
            "心作万缘起，境生千劫忙。",
            "谁同油幕静，独对篆烟长。",
            "有尽天魔力，无穷海印光。",
            "雨余弦月上，尘界本清凉。"
        ],
        "title": "舫斋晚憩",
        "id": "a4823c33-9568-4704-b44d-5a897d2c7331"
    },
    {
        "author": "范成大",
        "paragraphs": [
            "一笑憧憧鴈鹜行，簿书堆里赋秋阳。",
            "心如坠絮沾泥懒，身似飞泉激石忙。",
            "雨後蹲鸱先稻熟，霜前浮蚁斗枨香。",
            "天涯节物遮愁眼，且复随乡便入乡。"
        ],
        "title": "秋雨快晴静胜堂席上",
        "id": "8aefb91b-3fd4-4407-b973-183d8d5ae78e"
    },
    {
        "author": "范成大",
        "paragraphs": [
            "吏退焚香百虑空，静闻虫响度帘栊。",
            "江头一尺稻花雨，窗外三更蕉叶风。",
            "日日老添明镜里，家家凉入短檠中。",
            "简编灯火平生事，雪白眵昏奈此翁。"
        ],
        "title": "新凉夜坐",
        "id": "bccfd70f-093c-45b8-a0e4-81cdcac9035e"
    },
    {
        "author": "范成大",
        "paragraphs": [
            "岁晚羁怀有所思，秋来病骨最先知。",
            "镜中公案已甘老，纸上课程休讳痴。",
            "西堰颇闻江涨急，东山犹说雨来迟。",
            "锦城乐事知多少，忧旱忧霖蹙尽眉。"
        ],
        "title": "秋老四境雨已沛然晚坐筹边楼方议祈晴楼下忽有东界农民数十人诉山田却要雨须长吏致祷感之作诗",
        "id": "2a0352ca-ccc5-494a-948b-d8cd068ee985"
    },
    {
        "author": "范成大",
        "paragraphs": [
            "抗尘怀抱若为宽，绕屋蛙声亦在官。",
            "岩桂无香秋遂晚，江鲈有约岁将寒。",
            "文书散乱嘲痴绝，灯火凄清语夜阑。",
            "病倦百骸非复我，但思禅板与蒲团。"
        ],
        "title": "西楼夜坐",
        "id": "98fbe84e-19a4-41dd-b2cb-b704f317d11c"
    },
    {
        "author": "范成大",
        "paragraphs": [
            "已放新凉入簟纹，更驱余溽避炉熏。",
            "穿云竹月时时见，咽露莎蛩院院闻。",
            "稍喜雪山无斥堠，但虞烟驿有移文。",
            "行藏且付蘧蘧梦，明发还亲鴈鹜羣。"
        ],
        "title": "立秋月夜",
        "id": "0fc9cbaf-eece-4f8c-a143-ac92f3b2e5b7"
    },
    {
        "author": "范成大",
        "paragraphs": [
            "箕踞绳床政自豪，远游何暇续离骚。",
            "萧森万竹秋逾瘦，突兀双楠夜更高。",
            "东郭风喧三鼓市，西城石汹二江涛。",
            "色尘声界如如现，本自无禅不用逃。"
        ],
        "title": "前堂观月",
        "id": "247afadf-d798-4624-8ffe-e7c70cd08825"
    },
    {
        "author": "范成大",
        "paragraphs": [
            "浩荡沙鸥久倦飞，摧颓枥马不胜鞿。",
            "官中风月常虚度，梦里关山或暂归。",
            "橘社十年霜欲饱，鲈江一雨水应肥。",
            "冷云着地塘蒲晚，谁为披蓑暖钓矶。"
        ],
        "title": "有怀石湖旧隠",
        "id": "630426bc-8263-4e28-aa62-357a7f407b0f"
    },
    {
        "author": "范成大",
        "paragraphs": [
            "雪外扪参岭，烟中濯锦洲。",
            "密攒文杏蕊，高结彩云球。",
            "百世嘉名重，三登瑞气浮。",
            "挽春同住夏，看到火西流。"
        ],
        "title": "太平瑞圣花",
        "id": "64b651ff-7f9a-4c41-9e42-92f238b15a7d"
    },
    {
        "author": "范成大",
        "paragraphs": [
            "闻道明朝送旧官，无情更鼓夜将阑。",
            "此生见面知何日，忍泪须臾子细看。"
        ],
        "title": "无题",
        "id": "668aba57-2990-4214-881f-b149cdc64f1f"
    },
    {
        "author": "范成大",
        "paragraphs": [
            "我读晁子诗，十语九慨伤。",
            "长川日夜逝，鬓发空苍浪。",
            "君家出世学，无生亦无亡。",
            "乡谓法幢立，何乃槁木僵。",
            "起灭不满笑，古来共楸行。",
            "岂其捏目华，解翳海印光。",
            "我酒愧薄薄，未能暖愁肠。",
            "申以春风芽，一瀹万虑忘。",
            "慧刀傥未割，会且掀禅床。",
            "锦里有逢迎，谨避舍盖堂。",
            "居然足音跫，好在故意长。",
            "啁耳念一洗，迟君凤鸣冈。"
        ],
        "title": "晁子西寄诗谢酒自言其家数有逝者词意悲甚次韵解之且以建茶同往",
        "id": "eb1907aa-2a79-4410-99d7-b5779e2a4adb"
    },
    {
        "author": "范成大",
        "paragraphs": [
            "官事拘挛似力田，作劳归晚意茫然。",
            "按摩合体俱非我，展转通宵似远年。",
            "一叟披衣惟兀坐，羣儿得枕便佳眠。",
            "人生元是华胥客，休向迷涂更着鞭。"
        ],
        "title": "早衰不寐",
        "id": "2c7c0852-eec9-4b80-904e-00d298f276d7"
    },
    {
        "author": "范成大",
        "paragraphs": [
            "乔木如山废苑西，古沟疎水静鸣池。",
            "吏兵窸窣番更後，楼阁崔嵬欲暝时。",
            "有露冷萤犹照草，无风惊雀自迁枝。",
            "归来更了程书债，目眚昏花烛穗垂。"
        ],
        "title": "晚步宣华旧苑",
        "id": "49498700-8a47-4559-ac50-c2876289d0cb"
    },
    {
        "author": "范成大",
        "paragraphs": [
            "楼前处处长秋苔，俛仰璇杓又欲回。",
            "残暑已随梁燕去，小春应为海棠来。",
            "客愁天远诗无托，吏案山横睡有媒。",
            "晴日满窗鳬鹜散，巴童来按鸭炉灰。"
        ],
        "title": "西楼秋晚",
        "id": "9866ba5d-49d9-4dd7-a7e3-dc35cc76d745"
    },
    {
        "author": "范成大",
        "paragraphs": [
            "眼看白露点苍苔，岁月飞流首屡回。",
            "老去读书随忘却，醉中得句若飞来。",
            "闻鸡午夜犹能舞，射雉西郊不用媒。",
            "自笑支离聊复尔，丹心元未十分灰。"
        ],
        "title": "明日分弓亭按阅再用西楼韵",
        "id": "1a536026-7425-49c9-abbb-30a53a0bd4ef"
    },
    {
        "author": "范成大",
        "paragraphs": [
            "莫向登临怨落晖，自缘羁宦阻归期。",
            "年来厌把三边酒，此去休哦万里诗。",
            "乌帽不辞欹短发，黄花终是欠东篱。",
            "若无合坐挥毫健，谁解西风楚客悲。"
        ],
        "title": "丁酉重九药市呈坐客",
        "id": "ebbb3ab7-3e28-4e7a-9ba7-2c21e82e0bf9"
    },
    {
        "author": "范成大",
        "paragraphs": [
            "霜晖催晓五云鲜，万国欢呼共一天。",
            "澹澹暖红旗转日，浮浮寒碧瓦收烟。",
            "衔杯乐圣千秋节，击鼓迎冬大有年。",
            "忽忆捧觞供玉座，不知身在雪山边。"
        ],
        "title": "会庆节大慈寺茶酒",
        "id": "d1c440f5-5425-44e9-af6d-f014855d05fb"
    },
    {
        "author": "范成大",
        "paragraphs": [
            "淅淅霜风不满旗，紫烟黄气捧朝曦。",
            "五更贯索埋光後，万里钩陈放仗时。",
            "留滞周南无旧事，布宣汉德有新诗。",
            "丰年四海皆温饱，愿把欢心寿玉巵。"
        ],
        "title": "冬至日天庆观朝拜云日晴丽遥想郊禋庆成作驩喜口号",
        "id": "12c33fd5-794d-493e-b5be-64cc479f0754"
    },
    {
        "author": "范成大",
        "paragraphs": [
            "门巷欢呼十里村，腊前风物已知春。",
            "两年池上经行处，万里天边未去人。",
            "客鬓花身俱岁晚，妆光酒色且时新。",
            "海云桥下溪如镜，休把冠巾照路尘。"
        ],
        "title": "十一月十日海云赏山茶",
        "id": "44bcb676-cc8a-42cf-8e3e-fc4f32f6270c"
    },
    {
        "author": "范成大",
        "paragraphs": [
            "古道风沙卷夕霏，小江烟浪皱春漪。",
            "天于麦垄犹悭雪，人向梅梢大欠诗。",
            "顿辔青骊飞脱兔，离弦白羽啸寒鸱。",
            "牙门列校俱剽锐，檄与河边秃发知。"
        ],
        "title": "海云回按骁骑于城北原时有吐番出没大渡河上",
        "id": "f775ce02-fd59-4294-9bfb-0512b8de22e4"
    },
    {
        "author": "范成大",
        "paragraphs": [
            "何处春能早，疎篱限激湍。",
            "竹间烟雪迥，马上晚香寒。",
            "唤渡聊相觅，巡檐得细看。",
            "极知微雨意，未许日烘残。"
        ],
        "title": "合江亭隔江望瑶林庄梅盛开过江访之马上哦此",
        "id": "5d4de920-0412-4423-a1dc-94fe9651cbd8"
    },
    {
        "author": "范成大",
        "paragraphs": [
            "腊前催唤主林神，玉树飞来不动尘。",
            "契阔西湖惭处士，飘零东阁似诗人。",
            "一天午梦空花碎，满地春愁月影新。",
            "扫浄宣华藜藋迳，他年谁记石湖滨。"
        ],
        "tags": [
            "西湖"
        ],
        "title": "新作官梅庄移植大梅数十本绕之",
        "id": "1ad54fde-77e1-4218-97b4-e335d52a497f"
    },
    {
        "author": "范成大",
        "paragraphs": [
            "椒盘宿酒未全醒，扰扰金鞍逐画軿。",
            "麦雨一犁随处绿，柳烟千缕几时青。",
            "客愁旧岁连新岁，归路长亭间短亭。",
            "万里松楸双泪堕，风前安得讳飘零。"
        ],
        "title": "丁酉正月二日东郊故事",
        "id": "6940f51d-a376-45ac-ac20-817c65d38c82"
    },
    {
        "author": "范成大",
        "paragraphs": [
            "复幕重帘苦见遮，暮占栖雀晓占鸦。",
            "残灯煮药看成老，细雨鸣鸠过尽花。",
            "心为蚤衰元自化，发从无病已先华。",
            "更蒙厉鬼相提唱，此去山林属当家。"
        ],
        "title": "二月二十七日病後始能扶头",
        "id": "65735e39-bda7-4ecc-a7c1-44aa5898ab8e"
    },
    {
        "author": "范成大",
        "paragraphs": [
            "梅坞桃蹊斫竹初，三旬高卧信音疎。",
            "春虽与病无交涉，雨莫将花便破除。",
            "祗合蘧蘧随梦去，何须咄咄向空书。",
            "颇闻蜀锦犹相待，去岁今朝已雪如。"
        ],
        "title": "病中闻西园新花已茂及竹迳皆成而海棠亦未过",
        "id": "027cb59b-8e3f-4d28-b658-ef7b7c545280"
    },
    {
        "author": "范成大",
        "paragraphs": [
            "一枕经春似宿酲，三衾投晓尚凄清。",
            "残更未尽鸦先起，虚幌无声鼠自惊。",
            "久病厌闻铜鼎沸，不眠惟望纸窗明。",
            "摧颓岂是功名具，烧药炉边过此生。"
        ],
        "title": "枕上",
        "id": "51851e50-d8a0-4dc0-926a-9591444fd33b"
    },
    {
        "author": "范成大",
        "paragraphs": [
            "扶头今日强冠篸，余烬收从百战酣。",
            "长胫阁躯如瘦鹤，冲风夺气似枯柟。",
            "客来慵抆懒残涕，老去定同弥勒龛。",
            "何处更能容结习，任教花雨落毵毵。"
        ],
        "title": "初履地",
        "id": "590d481f-9c8d-4521-8895-5fe76012a8f5"
    },
    {
        "author": "范成大",
        "paragraphs": [
            "如许头颅莫振矜，但寻曲几与枯藤。",
            "余生不直一弹指，此病宁论三折肱。",
            "何处丹房痴候火，谁家筹室强传灯。",
            "本来识字耕夫耳，今乃仍添百不能。"
        ],
        "title": "密室惫坐",
        "id": "8ad2619b-d14e-4420-9a79-351738efcdfd"
    },
    {
        "author": "范成大",
        "paragraphs": [
            "试倚枯藤似籋云，堂阶微步小逡巡。",
            "忽逢岩桂新抽叶，屈指黄紬睡一春。"
        ],
        "title": "春晚初出西楼",
        "id": "4b96dba4-507f-4b6a-865e-00ccc41daf72"
    },
    {
        "author": "范成大",
        "paragraphs": [
            "轩窗深窈似禅房，竟日虚明袅断香。",
            "诗债无边春已老，睡魔有约昼初长。",
            "市桥烟雨应官柳，墟苑池台自海棠。",
            "游骑行歌莫相笑，遨头六结已龟藏。"
        ],
        "title": "春晚卧病故事都废闻西门种柳已成而燕宫海棠亦烂熳矣",
        "id": "d4fa10f3-535c-48db-8851-7cf3951ad152"
    },
    {
        "author": "范成大",
        "paragraphs": [
            "浪将冠服衣猿狙，因病偷闲稍自如。",
            "时有好怀夸得句，略无情语怕回书。",
            "边城晏闭稀传箭，村巷春游未荷锄。",
            "迨此良辰公事少，天恩傥许赋归欤。"
        ],
        "title": "病起初见宾僚时上疏丐祠未报",
        "id": "677d511a-d9b4-4f47-9f9b-553335348fe0"
    },
    {
        "author": "范成大",
        "paragraphs": [
            "迟日温风护海棠，十分颜色醉春妆。",
            "天公已许晴教好，说与鸣鸠一任忙。"
        ],
        "title": "陆务观云春初多雨近方晴碧鸡坊海棠全未及去年  其一",
        "id": "36409d76-7a29-4a7a-8ff8-ef2920d730f8"
    },
    {
        "author": "范成大",
        "paragraphs": [
            "报事碧鸡坊里来，今年花少似前回。",
            "笙簧冷落遨头病，不着梁州打不开。"
        ],
        "title": "陆务观云春初多雨近方晴碧鸡坊海棠全未及去年  其二",
        "id": "e038b218-5e04-4f00-9ef3-02d1377f753b"
    },
    {
        "author": "范成大",
        "paragraphs": [
            "再钻巴火尚浮家，去国年多客路赊。",
            "那得青烟穿御柳，且将银烛照京花。",
            "香鬟半醉斜枝重，病眼全昏瘴雾遮。",
            "锦地绣天春不散，任教檐雨卷泥沙。"
        ],
        "title": "清明日试新火作牡丹会",
        "id": "9c46e056-0f42-4565-b4d6-4c5de8e04324"
    },
    {
        "author": "范成大",
        "paragraphs": [
            "谁勒余寒不放回，春深犹暖地炉灰。",
            "乡心忽向灯前动，夜雨先从竹里来。",
            "鶗鴂已如鶑百啭，酴醿那复雪千堆。",
            "调糜煮药东风老，惭愧茶瓯与酒杯。"
        ],
        "title": "三月十九日夜极冷",
        "id": "2b091429-1fff-4af8-bca5-9899d75f1822"
    },
    {
        "author": "范成大",
        "paragraphs": [
            "春工叶叶与丝丝，怕日嫌风不自持。",
            "晓镜为谁妆未办，沁痕犹有泪臙脂。"
        ],
        "title": "垂丝海棠",
        "id": "02e55fa8-78b2-483c-8d53-4d8910f9e442"
    },
    {
        "author": "范成大",
        "paragraphs": [
            "凌波一剧便捐生，得失何曾较重轻。",
            "蜗角虚名人尚爱，锦标安得笑渠争。"
        ],
        "title": "浣花戏题争标者",
        "id": "6594962b-2ca9-49c3-9bbc-dc8e2ab017b1"
    },
    {
        "author": "范成大",
        "paragraphs": [
            "岷峨钟秀蜀多珍，坐上儒先更逸羣。",
            "墨沼不忧经覆瓿，琴台重有赋凌云。",
            "文章小技聊干禄，道学初心拟致君。",
            "富贵功名今发轫，愿看稽古策高勋。"
        ],
        "title": "鹿鸣宴",
        "id": "43b8091e-a136-4fb0-b677-ff46b226fde7"
    },
    {
        "author": "范成大",
        "paragraphs": [
            "东风本是繁华主，天地元无着愁处。",
            "诗人多事惹闲情，闲门自造愁如许。",
            "病翁老矣痴复顽，风前一笑春无边。",
            "糟床夜鸣如落泉，一杯正与人相关。"
        ],
        "title": "陆务观作春愁曲悲甚作诗反之",
        "id": "a6448879-975a-4693-86a2-a2beef2e2445"
    },
    {
        "author": "范成大",
        "paragraphs": [
            "洒扫宣华舍此君，烟中月下绿生尘。",
            "他年叶叶清风满，莫忘今年借宅人。"
        ],
        "title": "种竹了题爱山亭",
        "id": "c76593fd-3715-45d9-8696-313021bc5bfa"
    },
    {
        "author": "范成大",
        "paragraphs": [
            "手开花径锦成窠，浩荡春风载酒过。",
            "来岁游人应解笑，甘棠终少海棠多。"
        ],
        "title": "题锦亭",
        "id": "88c82d3e-05d6-4152-a9bc-34ed00bc784d"
    },
    {
        "author": "范成大",
        "paragraphs": [
            "秋苗五月未入土，行人欲行心更苦。",
            "路逢田翁有好语，竞说宿来三尺雨。",
            "行人虽去亦伸眉，翁皆好住莫相思。",
            "流渠汤汤声满野，今年醉饱鸡豚社。"
        ],
        "title": "初发太城留别田父",
        "id": "097491f1-a6be-4a65-8f30-e956e8b31c5f"
    },
    {
        "author": "范成大",
        "paragraphs": [
            "桑间三宿尚回头，何况三年濯锦游。",
            "草草郫筒中酒处，不知身已在彭州。"
        ],
        "title": "入崇宁界",
        "id": "aad28b9a-12b6-4dbe-8530-764fbca8c465"
    },
    {
        "author": "范成大",
        "paragraphs": [
            "朝来写得故人书，双鲤难寻鴈亦无。",
            "付与离堆江水去，解从郫县到成都。"
        ],
        "title": "怀古亭",
        "id": "f441c871-4e23-4a9d-8237-f6e10a16a65f"
    },
    {
        "author": "范成大",
        "paragraphs": [
            "残山狠石双虎卧，斧迹鳞皴中凿破。",
            "潭渊油油无敢唾，下有猛龙跧铁锁。",
            "自从分流注石门，西州秔稻如黄云。",
            "刲羊五万大作社，春秋伐鼓苍烟根。",
            "我昔官称劝农使，年年来激西江水。",
            "成都火米不论钱，丝管相随看蚕市。",
            "款门得得酹清尊，椒浆桂酒删膻荤。",
            "妄欲一语神岂闻，更愿爱羊如爱人。"
        ],
        "tags": [
            "长江"
        ],
        "title": "离堆行",
        "id": "5b2d169d-d007-402f-bcd7-382f753ab0f8"
    },
    {
        "author": "范成大",
        "paragraphs": [
            "雪山南风融雪汁，化作岷江江水来。",
            "不知新涨高几画，但觉楼前奔万雷。",
            "天教此水入中国，两山辟易分道开。",
            "我家长川到海处，却在发源传酒杯。",
            "人生几屐办此役，远游如许神应咍。",
            "东归短棹昨已具，明日发船挝鼓催。",
            "滩平放溜日千里，已梦鲙鲈如雪堆。",
            "丹枫系缆一回首，玉垒浮云安在哉。"
        ],
        "title": "崇德庙",
        "id": "295f9822-d58d-4ead-8282-ba91a924445d"
    },
    {
        "author": "范成大",
        "paragraphs": [
            "织簟匀铺面，排绳强架空。",
            "染人高晒帛，猎户远张罿。",
            "薄薄难承雨，翻翻不受风。",
            "何时将蜀客，东下看垂虹。"
        ],
        "title": "戏题索桥",
        "id": "83ef7ba3-7d06-44cb-8976-1bdddfe65be8"
    },
    {
        "author": "范成大",
        "paragraphs": [
            "墨诏东来汹驿传，璇题金榜照山川。",
            "祥开圣代千秋节，响动仙都九室天。",
            "触石涌云埋紫逻，流金飞火烛苍巅。",
            "祗应老宅庞眉客，长记新宫锡号年。"
        ],
        "title": "青城山会庆建福宫宫旧名丈人观，予为请于朝，赐今名。入山前数日，敕书至自行在，予就设醮以祝圣人寿云",
        "id": "8b16409f-5c25-45dc-8d9c-d5702625113f"
    },
    {
        "author": "范成大",
        "paragraphs": [
            "万里清游不暇慵，双旌换得一枝筇。",
            "来从井络直西路，上到江源第一峰。",
            "海内闲身输我佚，山中佳气为人浓。",
            "题诗试刻岩前石，付与他年藓晕重。"
        ],
        "title": "再题青城山",
        "id": "c3960aa2-1bad-49d7-bc8f-3bb26e823fc7"
    },
    {
        "author": "范成大",
        "paragraphs": [
            "丈人峰前山四周，中有五城十二楼。",
            "玉华仙宫居上头，紫云澒洞千柱浮。",
            "刚风八面寒飕飗，灵君宴坐三千秋。",
            "蹻符飞行戏元洲，下睨浊世悲蜉蝣。",
            "桂旗偃蹇澹少休，知我万里遥相投。",
            "暗蜩奏乐锵鸣球，浮黎空歌清夜遒。",
            "参旗如虹欻下流，化为神灯烛岩幽。",
            "火铃洞赤凌空游，谁欤蔽亏黯然收。",
            "祷之复然为我留，半生缚尘鹰在鞲。",
            "岂有骨相肩浮丘。",
            "山英发光洗羁愁，行迷未远夫何尤。",
            "笙箫上云神欲游，揖我从之骖素虬。"
        ],
        "title": "玉华楼夜醮",
        "id": "2e05b678-3cf8-48bd-8788-e74c235512a9"
    },
    {
        "author": "范成大",
        "paragraphs": [
            "历井扪参兴未阑，丹梯通处更跻攀。",
            "冥蒙蜀道一云气，破碎岷山千髻鬟。",
            "但觉星辰垂地上，不知风雨满人间。",
            "蜗牛两角犹如梦，更说纷纷触与蛮。"
        ],
        "title": "上清宫",
        "id": "04b4f01b-1565-4be1-9c77-81f7d1517607"
    },
    {
        "author": "范成大",
        "paragraphs": [
            "大面峰头六月寒，神灯收罢晓云班。",
            "浮空忽涌三银阙，云是西天雪岭山。"
        ],
        "title": "最高峰望雪山",
        "id": "fa989691-d4b3-4784-8cd8-a28eb3138098"
    },
    {
        "author": "范成大",
        "paragraphs": [
            "夕阳尘土涨郊墟，六六峰头梦觉余。",
            "竹色唤人来下马，乱蝉深处有图书。"
        ],
        "title": "范氏庄园",
        "id": "07162346-9185-42b4-9f58-aa39fbb27bab"
    },
    {
        "author": "范成大",
        "paragraphs": [
            "桤塍芋垄意中行，浩荡熏风不计程。",
            "雨脚背人归玉垒，江声随马入青城。",
            "五桥今日新知路，千佛当年旧缀名。",
            "水竹光中同一笑，丐君荷露濯尘缨。"
        ],
        "title": "青城县何子方使君同年园池",
        "id": "0fb5fcba-b1b0-403a-8997-98e5b7d271fc"
    },
    {
        "author": "范成大",
        "paragraphs": [
            "竹色侵晚帙，泉声潄嵌根。",
            "试通丹灶路，应到老人村。"
        ],
        "title": "何同年书院",
        "id": "ffcd9c40-275e-497b-9644-e5c728cb10be"
    },
    {
        "author": "范成大",
        "paragraphs": [
            "我穷江源来，名胜颇追逐。",
            "熏风秀沃野，在处得奇瞩。",
            "颂堂有佳士，文字照缣竹。",
            "图书抱世守，古锦韬玉轴。",
            "黄金不满籯，故园有乔木。",
            "逡巡酒如渑，霍霍具水陆。",
            "田头新谷升，一饭香满屋。",
            "回思闵雨时，敢望遽炊玉。",
            "摩挲壁间题，明府遂州牧。",
            "山高江水长，百世照尸祝。",
            "我来坐琴坛，腼汗媿前躅。",
            "空余烟霞痼，未许是公独。",
            "请歌青城游，或附耆旧录。"
        ],
        "title": "江源县张季长正字家善颂堂",
        "id": "50075d22-e21e-4957-a79f-7d6c1d342198"
    },
    {
        "author": "范成大",
        "paragraphs": [
            "闲随渠水来，偶到湖光里。",
            "仍呼水月舟，径度云锦地。",
            "谁云不解饮，我已荷香醉。",
            "湖阴玉婵娟，夐立红妆外。",
            "何须东阁梅，悠然自诗思。",
            "惊风入午暑，水竹有秋意。",
            "采菱不盈掬，兴与莼鲈会。",
            "遥知新津宿，魂梦亦清丽。"
        ],
        "tags": [
            "西湖"
        ],
        "title": "蜀州西湖",
        "id": "7b65f71f-06f4-4a1f-8fe1-bda022bf2de9"
    },
    {
        "author": "范成大",
        "paragraphs": [
            "雨後郊原浄，村村各好音。",
            "宿云浮竹色，清溜走桤阴。",
            "曲沼擎青盖，新畦艺绿针。",
            "江天空阔处，不受暑光侵。"
        ],
        "title": "新津道中",
        "id": "5336f9da-6244-44f8-b562-4322ddd5d207"
    },
    {
        "author": "范成大",
        "paragraphs": [
            "送客多情难语离，仆夫无情车载脂。",
            "平生飘泊知何限，少似新津风雨时。"
        ],
        "title": "次韵陆务观编修新津遇雨不得登修觉山径过眉州三绝  其一",
        "id": "293a8443-7beb-4e33-948c-acc5565b14b2"
    },
    {
        "author": "范成大",
        "paragraphs": [
            "离合纷纷怕远游，远游仍怕赋登楼。",
            "何须一望三千里，望尽西州转更愁。"
        ],
        "title": "次韵陆务观编修新津遇雨不得登修觉山径过眉州三绝  其二",
        "id": "91431098-3bf6-4590-96d7-3acee9402058"
    },
    {
        "author": "范成大",
        "paragraphs": [
            "雨後蟇颐山色开，玻瓈江清已可杯。",
            "绿荷红芰香四合，又入芙蓉城里来。"
        ],
        "title": "次韵陆务观编修新津遇雨不得登修觉山径过眉州三绝  其三",
        "id": "2e4c31d4-2c60-435c-b5be-b3658f3529de"
    },
    {
        "author": "范成大",
        "paragraphs": [
            "赤岩倚竛竮，翠逻森戌削。",
            "岑蔚岚气重，稀间暑光薄。",
            "聊寻大士处，往扣洞门钥。",
            "双撑紫玉关，中矗翠云幄。",
            "应供华藏海，归坐宝楼阁。",
            "无法可示人，但见雨花落。",
            "不知龙湫胜，何似鱼潭乐。",
            "夜深山四来，人静天一握。",
            "惊看松桂白，月影到林壑。",
            "门前六月江，世界尘漠漠。",
            "宝瓶有甘露，一滴洗烦浊。",
            "扪天援斗杓，请为诸君酌。"
        ],
        "title": "中岩",
        "id": "77b55801-944e-46d9-9128-fe2928d3af75"
    },
    {
        "author": "范成大",
        "paragraphs": [
            "山灵知我厌尘土，唤起蛰雷鏖午暑。",
            "松风无力雨丝长，散作毵毵雪尘舞。",
            "岩前悬溜珠帘倾，安得吹来添玉觥。",
            "诗成酒尽肠亦断，休唤佳人唱渭城。"
        ],
        "title": "慈姥岩与送客酌别风雨大至凉甚诸贤用中岩韵各赋饯行诗纷然擘笺清饮终日虽无丝竹管弦而情味有余",
        "id": "c000145e-f35a-49b7-94e3-a515c4e8e33f"
    },
    {
        "author": "范成大",
        "paragraphs": [
            "送我弥旬未忍回，可怜萧索把离杯。",
            "不辞更宿中岩下，投老余年岂再来。"
        ],
        "title": "次韵陆务观慈姥岩酌别二绝  其一",
        "id": "28edaf1a-d0e2-4f30-972a-387e296986c0"
    },
    {
        "author": "范成大",
        "paragraphs": [
            "明朝真是送人行，从此关山隔故情。",
            "道义不磨双鲤在，蜀江流水贯吴城。"
        ],
        "title": "次韵陆务观慈姥岩酌别二绝  其二",
        "id": "19fefbfa-f7cc-4e57-8efa-32ab112c945f"
    },
    {
        "author": "范成大",
        "paragraphs": [
            "平羌江上首空回，慈姥岩前定把杯。",
            "纵使石肠都忘却，也应风雨送愁来。"
        ],
        "title": "次韵代答刘文潜司业二绝  其一",
        "id": "bc85dffc-5a24-4535-8701-f1729695c012"
    },
    {
        "author": "范成大",
        "paragraphs": [
            "回廊月下短歌行，惟有知音解有情。",
            "一曲红窗声里怨，如今分作两愁城。"
        ],
        "title": "次韵代答刘文潜司业二绝  其二",
        "id": "a68793da-5703-4325-80a8-de0b7349d504"
    },
    {
        "author": "范成大",
        "paragraphs": [
            "玻瓈江头春渌深，别时沄沄流到今。",
            "祇言日远易排遣，不道相思翻苦心。",
            "乌头可白我可去，菖花易青君易寻。",
            "人生若未免离别，不如碌碌无知音。"
        ],
        "title": "玻瓈江一首戏效陆务观作",
        "id": "811b3fc9-b3fc-4334-b600-f92e887b345b"
    },
    {
        "author": "范成大",
        "paragraphs": [
            "宦途流转几沉浮，鸡黍何年共一丘。",
            "动辄五年迟远信，常于三伏话羁愁。",
            "月生後夜天应老，泪落中岩水不流。",
            "一语相开仍自解，除书闻已趣刀头。"
        ],
        "title": "余与陆务观自圣政所分袂每别辄五年离合又常以六月似有数者中岩送别至挥泪失声留此为赠",
        "id": "e5cb1e01-c90e-4bea-9260-042c4b586466"
    },
    {
        "author": "范成大",
        "paragraphs": [
            "左披九顶云，右送大峨月。",
            "残山剩水不知数，一一当楼供胜绝。",
            "玻瓈濯锦遥相通，指麾大渡来朝宗。",
            "川灵胥命各东去，我亦顺流呼短篷。",
            "诗无杰语惭风物，頼有丹青传小笔。",
            "仍添诗客倚栏看，令与山川相映发。",
            "龙弯归路绕乌尤，栋云帘雨邀人留。",
            "若为唤得涪翁起，题作西南第一楼。"
        ],
        "title": "万景楼",
        "id": "9917ac75-6a6c-47a6-89cb-8669f5e4851b"
    },
    {
        "author": "范成大",
        "paragraphs": [
            "聊为东坡载酒游，万龛迎我到峰头。",
            "江摇九顶风雷过，云抹三峨日夜浮。",
            "古佛临流都坐断，行人识路亦归休。",
            "酣酣午枕眠方丈，一笑闲身始自由。"
        ],
        "title": "凌云九顶",
        "id": "c6c8ccde-908c-4ffc-865f-91c0dbf79e10"
    },
    {
        "author": "范成大",
        "paragraphs": [
            "隔凡冰涧不可越，众真微步壶中月。",
            "徙倚含风玉佩声，何须听作蕤宾铁。"
        ],
        "title": "戏题方响洞",
        "id": "5954f1d4-31e4-41c1-93f6-b55b98de23b4"
    },
    {
        "author": "范成大",
        "paragraphs": [
            "半明灯火话悲酸，此会情知後会难。",
            "四海宦游多聚散，一生情事足悲欢。",
            "鬓丝今夜不多黑，酒量彻明无数宽。",
            "醉梦登舟都不记，但闻风雨满江寒。"
        ],
        "title": "问月堂酌别",
        "id": "840f1507-0641-4845-8c37-19fcb1715e8f"
    },
    {
        "author": "范成大",
        "paragraphs": [
            "隠吏诗情卜筑幽，同年惜别劝淹留。",
            "试倾万景湖亭酒，来看半轮江月秋。",
            "川路虽长犹共此，夜船空载且归休。",
            "碧岩胜处频回首，好事谁能更小楼。"
        ],
        "title": "别後寄题汉嘉月榭",
        "id": "b8523de3-de70-493b-85df-67c2229d15b7"
    },
    {
        "author": "范成大",
        "paragraphs": [
            "围野千山暑气昏，大峨烟霭亦缤纷。",
            "玉峰忽起三千丈，应是兜罗世界云。"
        ],
        "title": "过燕渡望大峨有白气如层楼拔起丛云中",
        "id": "19f1f734-b8c4-4f5c-9f26-ef5728dbc350"
    },
    {
        "author": "范成大",
        "paragraphs": [
            "送客都回我独前，何人开此竹间轩。",
            "滩声悲壮夜蝉咽，并入小窗供不眠。"
        ],
        "title": "苏稽镇客舍",
        "id": "93a5aaca-478e-4b5d-8b9c-c14a7e25b16b"
    },
    {
        "author": "范成大",
        "paragraphs": [
            "穷乡未省识旌旄，鸡犬欢呼巷陌骚。",
            "村媪聚观行绩布，野翁迎拜跽然蒿。",
            "泉清土沃稻芒蚤，县古林深槐瘿高。",
            "珍重里儒来献颂，盛言千载此丘遭。"
        ],
        "title": "峨眉县",
        "id": "71c1aea6-6a16-4d53-ad61-0819f5be0f3e"
    },
    {
        "author": "范成大",
        "paragraphs": [
            "烟霞沉痼不须医，此去真同汗漫期。",
            "曾款上清临大面，仍从太白问峨眉。",
            "山中缘法如今熟，世上功名自古痴。",
            "剩作画图归挂壁，他年犹欲卧游之。"
        ],
        "title": "初入大峨",
        "id": "765f3198-beb5-4569-9a57-9049f2fafd6d"
    },
    {
        "author": "范成大",
        "paragraphs": [
            "众峰攒壁立，中有路一线。",
            "攀援白云梯，食顷已天半。",
            "我本紫芝曲，误落青刍栈。",
            "向来脱新羁，恍已还旧观。",
            "花烟辞少城，暑雪对大面。",
            "来从太白西，更走三峨徧。",
            "风生两腋轻，泉吼四山眩。",
            "今晨第一程，莫叹舆仆倦。"
        ],
        "title": "华岩寺",
        "id": "9d68a25d-b808-4c81-8a6a-b742a2668531"
    },
    {
        "author": "范成大",
        "paragraphs": [
            "凌高蹋危峰，斗下俯幽谷。",
            "仙英馥椒兰，嘉荫矗旄纛。",
            "空翠元不雨，泄云自膏沐。",
            "暑绤森有棱，瘁肌凄欲粟。",
            "白崖如负依，金界奠苍麓。",
            "众峰拱二八，娟妙绕重屋。",
            "真人与尊者，幽居接松竹。",
            "呼之傥肯应，留我试餐玉。"
        ],
        "title": "中峰",
        "id": "6f917ee6-1f02-4d4c-a3ff-6141cdeed212"
    },
    {
        "author": "范成大",
        "paragraphs": [
            "冷风骚骚木叶低，洞渊阻深生怪奇。",
            "碧琳双涧黑无底，中有玉龙相对飞。",
            "雷轰雪卷入林樾，化为一龙潭底没。",
            "摩尼斗罢四山空，时有宝光岩下发。"
        ],
        "title": "双溪",
        "id": "c3b3c081-a00b-4999-802e-86e9135dc81d"
    },
    {
        "author": "范成大",
        "paragraphs": [
            "粲粲罨画沙，鳞鳞曲尘水。",
            "朝阳相发挥，光景艳孔翠。",
            "宁闻双溪号，但见縠纹细。",
            "神鱼不谋食，终日印潭底。",
            "跃珠本具眼，聊共阿师戏。",
            "收藏更传宝，一笑落第二。"
        ],
        "title": "宝现溪",
        "id": "ab5e95b2-0105-43ce-a053-ce15acb71cd1"
    },
    {
        "author": "范成大",
        "paragraphs": [
            "入山窘宿雨，上山贺朝霁。",
            "跬步便历险，转盼已呀气。",
            "岂惟膝点心，固已头抢地。",
            "游人贪胜践，姑吟蜀道易。"
        ],
        "title": "点心山",
        "id": "64f05688-acad-49f7-99dc-8067bd0b3ae1"
    },
    {
        "author": "范成大",
        "paragraphs": [
            "身如鱼跃上长竿，路似镜中相对看。",
            "珍重山丁扶我过，人间踽踽独行难。"
        ],
        "title": "大扶{扌舁}",
        "id": "55a4dfaa-5afc-45e8-aab9-0b4884cf85cd"
    },
    {
        "author": "范成大",
        "paragraphs": [
            "食时方了大扶{扌舁}，前逢仄径仍崎岖。",
            "悬崖破栈不可玩，舆丁挟我如腾狙。",
            "平生行路险艰足，如今雪鬓应难绿。",
            "却怜苔发镇长青，千古毵毵挂高木。"
        ],
        "title": "小扶{扌舁}",
        "id": "0a8acf7d-9b64-4263-9e4a-27b3e60da56a"
    },
    {
        "author": "范成大",
        "paragraphs": [
            "木磴鳞鳞滑带泥，微生欹侧寄枯藜。",
            "胡孙愁处我犹过，个里如今幸有梯。"
        ],
        "title": "胡孙梯",
        "id": "36cba9c1-d0c6-42f0-8add-6672a0fd35a0"
    },
    {
        "author": "范成大",
        "paragraphs": [
            "行人魄动风森森，两崖奔黑愁太阴。",
            "不知七十二洞处，侧足下窥云海深。",
            "闻有神龙依佛住，枨触须臾召雷雨。",
            "两川稻熟须好晴，我亦闲游神勿惊。"
        ],
        "title": "雷洞平",
        "id": "64157e12-6595-4c0e-a479-adc2b57bf4a7"
    },
    {
        "author": "范成大",
        "paragraphs": [
            "冥鸿无伴鹤孤飞，回首尘笼一笑嬉。",
            "八十四盘新拄杖，万三千乘旧牙旗。",
            "石梯碧滑云生後，木叶红斑雪霁时。",
            "说与同行莫惆怅，人间捷径转嵚巇。"
        ],
        "title": "八十四盘",
        "id": "0cbcc7d9-9c13-4296-b06d-a94dbe59542b"
    },
    {
        "author": "范成大",
        "paragraphs": [
            "仙圣飞行此是家，路逢真境但惊呀。",
            "神农尝外尽灵药，天女散余多异花。",
            "岚雨逼衣寒似铁，冰泉炊米硬于沙。",
            "峰头事事殊尘世，缺甃跳梁笑井蛙。"
        ],
        "title": "娑罗平",
        "id": "1efc078a-ae4f-46fd-94ca-df5936a802b3"
    },
    {
        "author": "范成大",
        "paragraphs": [
            "栗烈刚风刮病眸，登临何啻缓千忧。",
            "界天暑雪青城外，涌地晴云瓦屋头。",
            "浩荡他年夸北客，苍茫何处认西州。",
            "千岩万壑须寻徧，身是江湖不系舟。"
        ],
        "title": "思佛亭晓望",
        "id": "d15725a7-2c96-4572-bcd1-c82c0e0c3e19"
    },
    {
        "author": "范成大",
        "paragraphs": [
            "峰顶四时如大冬，芳花芳草春自融。",
            "苔痕新晞六月雪，木势旧偃千年风。",
            "云物为人布世界，日轮同我行虚空。",
            "浮生元自有超脱，地上可怜悲攓蓬。"
        ],
        "title": "光相寺",
        "id": "c4efa722-f573-4449-a9db-5949da82465e"
    },
    {
        "author": "范成大",
        "paragraphs": [
            "天如碧玉瓯，下覆白玉盘。",
            "晶光眩相射，我独居两间。",
            "正视不胜瞬，却立聊少安。",
            "但觉风浩浩，骨毛森似寒。",
            "神仙杳无处，宁论有尘寰。",
            "身轻一槁叶，两腋如飞翰。",
            "同行挽我衣，何往何当还。",
            "少留作诗去，奇哉此凭阑。"
        ],
        "title": "七宝岩",
        "id": "e0e8c7f0-8895-4139-b4ac-4fdbc45cd38c"
    },
    {
        "author": "范成大",
        "paragraphs": [
            "胜峰高哉摩紫青，白鹿导我登化城。",
            "住山大士喜客至，兜罗布界缤相迎。",
            "圆景明晖倚云立，艴如七宝庄严成。",
            "一光未定一光发，中有墨像随心生。",
            "白毫从地插空碧，散烛象纬天龙惊。",
            "夜神受记亦修供，照世洞然千百灯。",
            "明朝银界混一白，咫尺眩转寒凌兢。",
            "天容野色鯈开闭，惨澹变化愁仙灵。",
            "人言六通欲大现，洗山急雨如盆倾。",
            "重轮叠采印岩腹，非烟非雾非丹青。",
            "我与化人中共住，镜光觌面交相呈。",
            "前山忽涌大圆相，日围月晕浮青冥。",
            "林泉草木尽含裹，是则名为普光明。",
            "言词海藏不胜赞，北峰复有金桥横。",
            "众慈久立佛事竟，一尘不起山竛竮。",
            "向来无法可宣说，为问有耳如何听。",
            "我本三生同行愿，随缘一念犹相应。",
            "此行且复印心地，衣有宝珠奚外营。",
            "题诗说偈作公案，亦使来者知吾曾。",
            "神通佛法须判断，一任热椀春雷鸣。"
        ],
        "title": "淳熙四年六月二十七日登大峨之巅一名胜峰山佛书以为普贤大士所居连日光相大现赋诗纪实属印老刻之以为山中一重公案",
        "id": "ff6eb569-d6ce-4372-a9e3-e08909338019"
    },
    {
        "author": "范成大",
        "paragraphs": [
            "累块苍然是九州，大千起灭更悠悠。",
            "雪光正照天西角，日影长浮雨上头。",
            "峰顶何曾知六月，尘间想已别三秋。",
            "佛毫似欲留人住，横野金桥晚未收。"
        ],
        "title": "请佛阁晚望雪山数十峰如烂晃耀暑光中",
        "id": "579b275d-bd29-412b-9243-73c39c62912a"
    },
    {
        "author": "范成大",
        "paragraphs": [
            "翳华销尽八窗明，雨竹风泉演妙声。",
            "身世只今高几许，北峰浑共倚阑平。"
        ],
        "title": "浄光轩",
        "id": "5452f065-7f04-4603-8b31-57a96df6c175"
    },
    {
        "author": "范成大",
        "paragraphs": [
            "水本无心作浪波，经行偶与石相磨。",
            "不须更问桥安否，唤取于菟载我过。"
        ],
        "title": "虎溪",
        "id": "0b1d8646-3267-4fa5-bb2f-2317fd41a527"
    },
    {
        "author": "范成大",
        "paragraphs": [
            "双溪疑从银汉下，我欲穷源问仙舍。",
            "飞澜溅沫潄篮舆，却望两崖天一罅。",
            "疎疎暑雨滑危梯，策策山风掖高驾。",
            "幽寻险绝太奇生，莫笑退之号太华。"
        ],
        "title": "白云峡",
        "id": "dd18f64d-d987-4570-a6df-47ba87830878"
    },
    {
        "author": "范成大",
        "paragraphs": [
            "何处仙翁旧隠居，青莲巉绝似蓬壶。",
            "云深未到淘朱洞，雨小先寻炼药炉。",
            "磵下草香疑可饵，林间虎伏试教呼。",
            "闲身尽办供薪水，定肯分山一半无。"
        ],
        "title": "孙真人庵",
        "id": "f4c9405b-4058-491a-8730-b160ccb2c747"
    },
    {
        "author": "范成大",
        "paragraphs": [
            "插天千丈两碧城，中有玉堑穿岩扃。",
            "瀑流悬布不知数，乱落嵌根飞白雨。",
            "瑶琨为室云为关，龙君所居朱夏寒。",
            "不辞击棹更深入，万一龙惊雷破山。"
        ],
        "title": "龙门峡",
        "id": "01e02383-7cc6-4d1a-a6bb-bcdf8cc1a496"
    },
    {
        "author": "范成大",
        "paragraphs": [
            "我本住林屋，风吹来锦城。",
            "锦城亦何乐，所乐多友生。",
            "相从不知久，相送不计程。",
            "横绝峨眉巅，欲去有余情。",
            "吾宗盖难弟，李郭人中英。",
            "二杨懿文德，谭子资粹清。",
            "相视心莫逆，剧谈四筵倾。",
            "明朝各回首，云水相与平。",
            "我今投绂去，行且扶犁耕。",
            "凄凉别知赋，慷慨结客行。",
            "後会岂不好，路长恐寒盟。",
            "诸贤乃不凡，骨相有功名。",
            "大厦罩羣木，明廷朝万灵。",
            "王畿坦如砥，结绶当同登。",
            "道傍石湖水，谁能叩柴荆。",
            "梦中傥相见，秉烛听残更。"
        ],
        "title": "既离成都故人送者远至汉嘉分袂其尤远而相及于峨眉之上者六人范季申郭中行杨商卿嗣勋李良仲谭德称口占此诗留别",
        "id": "1eca0d8a-43a4-4903-a1b7-1e4c6f1d6828"
    },
    {
        "author": "范成大",
        "paragraphs": [
            "筹边楼上美髯翁，赤白囊飞笑语中。",
            "勃律天西元采玉，蓬婆雪外昨分弓。",
            "踏筵舞罢平阑月，横槊诗成满袖风。",
            "诸校各能歌破阵，何须琴里听平戎。"
        ],
        "title": "闻威州诸羌退听边事已宁少城筹边楼阑槛修葺亦毕工作诗寄权制帅高子长",
        "id": "32918979-df17-4392-8ae5-c1c3dbb06df5"
    },
    {
        "author": "范成大",
        "paragraphs": [
            "河边堵立看归篷，三老开头暮欲东。",
            "涨水稠滩连峡内，浅山浮石似湘中。",
            "无人驿路榛榛草，有客江楼浩浩风。",
            "种落尘消少公事，剩裁新语寄诗筒。"
        ],
        "title": "犍为江楼",
        "id": "77d06bbd-a04b-433b-9c30-469451cbe560"
    },
    {
        "author": "范成大",
        "paragraphs": [
            "瘦草萧疎已似秋，盘陀山骨束江流。",
            "两崖若不顽如铁，争得狂澜拍岸休。"
        ],
        "title": "宣化道中",
        "id": "13212cca-aeac-4158-ab08-96cf6ca469e0"
    },
    {
        "author": "范成大",
        "paragraphs": [
            "乱山满平野，涨水豪大川。",
            "仄径无辙迹，疎林有炊烟。",
            "山农旦烧畬，蛮贾暑荷毡。",
            "穷乡足荒怪，打鼓催我船。"
        ],
        "title": "将至叙州",
        "id": "b080f07a-204c-45c7-bf2e-c49f466ed02f"
    },
    {
        "author": "范成大",
        "paragraphs": [
            "水口故城丘垄平，新亭乃有緪铁横。",
            "归艎击汰若飞渡，一雨彻明秋涨生。",
            "东楼锁江两重客，笔墨当代俱诗鸣。",
            "我来但醉春碧酒，星桥脉脉向三更。"
        ],
        "title": "七夕至叙州登锁江亭山谷谪居时屡登此亭有诗四篇敬用其韵",
        "id": "e0a20683-0257-4f27-9999-e21d8e545769"
    },
    {
        "author": "范成大",
        "paragraphs": [
            "秾绿连村荔子丹，瘴云将雨暗前湾。",
            "张旗且喜三滩驶，叱驭曾惊九折艰。",
            "泸水舟闲迷古渡，马湖碑缺伴荒山。",
            "威名功业吾何有，无事飘飘犯百蛮。"
        ],
        "title": "江安道中",
        "id": "acb0ae55-07ce-4351-bc07-d8a7af40c9c4"
    },
    {
        "author": "范成大",
        "paragraphs": [
            "归艎东下兴悠哉，小住危阑把一杯。",
            "楼下沄沄内江水，明朝同入大江来。"
        ],
        "title": "泸州南定楼",
        "id": "b832b8fd-231a-4e39-abf9-017dc8b8275b"
    },
    {
        "author": "范成大",
        "paragraphs": [
            "蛮风吹雨瘴江肥，短草荒山鸟不飞。",
            "尽是泸南肠断句，如今分与故人归。"
        ],
        "title": "题谭德称扇",
        "id": "00b61373-b8ac-421e-85da-b21f98fbcc53"
    },
    {
        "author": "范成大",
        "paragraphs": [
            "君归我去两销魂，愁满千山锁瘴云。",
            "後夜短檠风雨暗，谁能相伴细论文。"
        ],
        "title": "题杨商卿扇",
        "id": "358704f8-38a7-4a92-9895-219344dcf011"
    },
    {
        "author": "范成大",
        "paragraphs": [
            "双竹轩窗听读书，垂天云翼要抟扶。",
            "与君只作三年别，射策东来过石湖。"
        ],
        "title": "题杨子容扇",
        "id": "d3e2cbf7-10d6-4b9f-b56a-327e475d737b"
    },
    {
        "author": "范成大",
        "paragraphs": [
            "合江亭前送我来，合江县里别我去。",
            "江流好合人好乖，明日东西南北路。",
            "千里追随不忍归，一杯重把知何处。",
            "临岐心曲两茫然，但祝频书无别语。"
        ],
        "title": "谭德称杨商卿父子送余自成都合江亭相从至泸南合江县始分袂水行踰千里作诗以别",
        "id": "09e27e63-9561-4ccc-9ced-4c9229b2a006"
    },
    {
        "author": "范成大",
        "paragraphs": [
            "临分满意说离愁，草草无言祇泪流。",
            "船尾竹林遮县市，故人犹自立沙头。"
        ],
        "title": "发合江数里寄杨商卿诸公",
        "id": "f21075f6-7256-46ae-b643-bb646e57eb8d"
    },
    {
        "author": "范成大",
        "paragraphs": [
            "西风扶橹似乘槎，水阔滩沉浪不花。",
            "梦里竹间喧急雪，觉来船底滚鸣沙。"
        ],
        "title": "过江津县睡熟不暇梢船",
        "id": "cc869380-ef44-4975-b92d-c17866faf043"
    },
    {
        "author": "范成大",
        "paragraphs": [
            "萆山硗确强田畴，村落熙然粟豆秋。",
            "翠竹江村非锦里，青溪夜月已渝州。",
            "小楼高下依盘石，弱缆西东战急流。",
            "入峡初程风物异，布裙跣妇总垂瘤。"
        ],
        "title": "恭州夜泊",
        "id": "51d678d8-0bfc-4b7e-95cb-f375a756c165"
    },
    {
        "author": "范成大",
        "paragraphs": [
            "暑候秋逾浊，江流晚更浑。",
            "瘴风如火焮，岚月似烟昏。",
            "城郭廪君国，山林妃子园。",
            "故人新判袂，得句与谁论。"
        ],
        "title": "大热泊乐温有怀商卿德称",
        "id": "29e4e12e-6079-4e45-92b6-647f0cdb64d9"
    },
    {
        "author": "范成大",
        "paragraphs": [
            "黄沙翻浪攻排亭，濆淖百尺呀成坑。",
            "坳漥眩转久乃平，一涡熨帖千涡生。",
            "篙师绝叫驱川灵，鸣饶飞渡如奔霆。",
            "水从岷来如浊泾，夜榜黔江聊濯缨。",
            "玻瓈彻底镜面清，忽思短棹中流横，钓丝随风浮月明。"
        ],
        "title": "涪州江险不可泊入黔江檥舟",
        "id": "170e0c19-eae1-40f1-8ee1-5ba4af349925"
    },
    {
        "author": "范成大",
        "paragraphs": [
            "露叶风枝驿骑传，华清天上一嫣然。",
            "当时若识陈家紫，何处蛮村更有园。"
        ],
        "title": "妃子园",
        "id": "415b3d9c-56cf-41aa-af7d-3c3d9461f1fd"
    },
    {
        "author": "范成大",
        "paragraphs": [
            "神仙得者王方平，谁其继之阴长生。",
            "飘然空飞五云軿，上宾寥阳留玉京。",
            "石炉丹气常夜明，宠光万柏森千龄。",
            "峡山偪仄岷江萦，洞宫福地古所铭。",
            "云有北阴神帝庭，太阴黑簿囚鬼灵。",
            "自从仙都启岩扃，明霞流电飞阳晶。",
            "晖景下堕铄九冰，塞绝苦道升无形。",
            "至今台殿栖竛竮，隋圬唐垩留丹青。",
            "十仙怪奇溪女清，瑶池仙仗纷娉婷，琅璈赴节锵欲鸣。",
            "我来秋暑如炊蒸，汗流呀气扶枯藤。",
            "摩挲众迹不暇评，聊记梗概知吾曾。"
        ],
        "title": "丰都观",
        "id": "45e45e7e-4459-4336-9efe-bf04b84b0e02"
    },
    {
        "author": "范成大",
        "paragraphs": [
            "丛荟忽明眼，山腰滟湖光。",
            "列岫绕云锦，深林护风香。",
            "西山即太华，玉井余秋芳。",
            "隔江招岑仙，共擘双莲房。"
        ],
        "title": "万州西山湖亭秋荷尚盛",
        "id": "f652095c-ef7a-487d-901c-60e149e05a2e"
    },
    {
        "author": "范成大",
        "paragraphs": [
            "畴昔中岩一梦残，下岩风景亦高寒。",
            "峡中无处堪停棹，雨後今朝始凭阑。",
            "不用苦求毫相现，祇教长挂水帘看。",
            "山僧劝我题苍壁，坡谷前头未敢刊。"
        ],
        "title": "下岩",
        "id": "894b12bb-6392-4603-a9e3-896eb643700e"
    },
    {
        "author": "范成大",
        "paragraphs": [
            "月出赤甲如金盆，蹲龙呀口吐复吞。",
            "长风浩浩挟之出，影落半江沉复翻。",
            "天高夜静四山寂，惟有滩声喧水门。",
            "高斋诗翁不可作，我亦不眠终夕看。"
        ],
        "title": "鱼复浦泊舟望月出赤甲山山形断缺如鼍龙坐而张颐月自缺中腾上山顶",
        "id": "fe7e4aac-ffb9-4eb2-a98b-d8bb97e683ab"
    },
    {
        "author": "范成大",
        "paragraphs": [
            "峡行风物不堪论，袢暑骄阳杂瘴氛。",
            "人入恭南多附赘，山从夔子尽侵云。",
            "竹枝旧曲元无调，曲米新篘但有闻。",
            "试觅清泠一杯水，筒泉须自卧龙分。"
        ],
        "title": "夔门即事",
        "id": "64771e60-c6b3-4402-82de-4736c30997de"
    },
    {
        "author": "范成大",
        "paragraphs": [
            "川灵知我归有程，一夜涨痕千丈生。",
            "中流击楫汹作气，夹岸簸旗呀失声。",
            "不知滟滪在船底，但觉瞿唐如镜平。",
            "凿峡疏川狠石破，号山索饮飞泉惊。",
            "白盐赤甲转头失，黑石黄嵌拚命轻。",
            "草齐增肥无泊处，竹枝凝咽空余情。",
            "人间险路此奇绝，客里惊心吾饱更。",
            "剑阁翻成蜀道易，请歌范子瞿唐行。"
        ],
        "title": "瞿唐行",
        "id": "7f9fc650-40f6-4d86-bb05-1f1a52c9cb3d"
    },
    {
        "author": "范成大",
        "paragraphs": [
            "旧国风烟古，新凉瘴疠清。",
            "片云将客梦，微月照江声。",
            "细和悲秋赋，遥怜出塞情。",
            "荒山饮阀阅，儿女擅嘉名。"
        ],
        "title": "夜泊归州州有宋玉宅、昭君台",
        "id": "48d5c6a0-c45a-4840-9c0a-de554bf82e8f"
    },
    {
        "author": "范成大",
        "paragraphs": [
            "花竹萧骚小圃畦，官居翻似隠沦栖。",
            "巴山四合秋阳满，杜宇黄鹂相对啼。"
        ],
        "title": "秭归郡圃绝句二首  其一",
        "id": "dba66b85-4fc8-4ecf-b7fc-bc0e1b5a40a1"
    },
    {
        "author": "范成大",
        "paragraphs": [
            "孤城偪仄复偪仄，前山後山青欲来。",
            "市声萧条衙鼓静，惟有叱滩喧万雷。"
        ],
        "title": "秭归郡圃绝句二首  其二",
        "id": "12e44997-082d-4c00-8548-6d5538747ed6"
    },
    {
        "author": "范成大",
        "paragraphs": [
            "悲秋人去语难工，摇落空山草木风。",
            "犹有市人传旧事，酒垆还在宋家东。"
        ],
        "title": "宋玉宅",
        "id": "c4bc1367-5406-42b0-aab7-54f9b7015edf"
    },
    {
        "author": "范成大",
        "paragraphs": [
            "凝真宫前十二峰，两峰娟妙翠插空。",
            "余峰竞秀尚多有，白壁苍崖无数重。",
            "秋江潄石半山腹，倚天削铁荒行踪。",
            "造化钟奇矗瑶巘，真灵择胜深珠宫。",
            "朝云未罢暮云起，阴晴竟日长冥蒙。",
            "瑶姬作意送归客，一夜收潦仍回风。",
            "仰看馆御飞檝过，回首已在虚无中。",
            "惟余乌鸦作使者，迎船送船西复东。"
        ],
        "title": "後巫山高一首",
        "id": "ba5ca7e3-1c69-4f7c-8801-16326a67c934"
    },
    {
        "author": "范成大",
        "paragraphs": [
            "朝离悲秋宅，午榜叠石矶。",
            "小留黄牛庙，细读石马诗。",
            "黄牛隠见苍山里，石马至今犹馘耳。",
            "当年梦境识仙翁，马为迎门神为起。",
            "物生不朽系所逢，欧词苏笔苍苔封。",
            "山高水长翁之风，石马亦与翁无穷。"
        ],
        "title": "黄牛峡",
        "id": "f82e6e73-3df7-42cf-89c3-4f0e33eba503"
    },
    {
        "author": "范成大",
        "paragraphs": [
            "巴东三峡数巫阳，山入西陵更鬰苍。",
            "何以假为非确论，直疑溟涬弟高唐。"
        ],
        "title": "假十二峰",
        "id": "979246f2-de86-4835-9bc2-717200e531e6"
    },
    {
        "author": "范成大",
        "paragraphs": [
            "兹行看山真饱谙，今晨出峡仍穷探。",
            "南矶北矶白铁壁，千峰万峰苍玉篸。",
            "横前直疑江已断，崛起竞与天相搀。",
            "蜀山欲穷此盘礴，禹力已尽犹镌劖。",
            "望舒宫中金背蟾，泥涂脱尽余老馋。",
            "下饮岷江不知去，流涎落吻如排髯。",
            "挈瓶檥棹𣂏清甘，未暇煮茗和姜盐。",
            "聊将涤砚濡我笔，恍惚诗律高巉岩。"
        ],
        "title": "扇子峡",
        "id": "5f70e977-c2fb-45cd-ad4b-32f3ddca7cae"
    },
    {
        "author": "范成大",
        "paragraphs": [
            "千峰万峰巴峡里，不信人间有平地。",
            "渚宫回望水连天，却疑平地元无山。",
            "山川相迎复相送，转头变灭都如梦。",
            "归程万里今三千，几梦即到石湖边。"
        ],
        "title": "荆渚中流回望巫山无复一点戏成短歌",
        "id": "05627c60-0500-4d13-89f5-5ad75ffac979"
    },
    {
        "author": "范成大",
        "paragraphs": [
            "过尽巴东巫峡长，荆川鼓棹更茫茫。",
            "避风怕入三江口，乘月贪行百里荒。",
            "夜後逢人尽刀剑，古来踏地皆耕桑。",
            "可怜行路难如此，一簇寒芦尚税场。"
        ],
        "title": "鲁家洑入沌",
        "id": "38c8956c-2cff-43ec-ba7d-6454fe55f4a1"
    },
    {
        "author": "范成大",
        "paragraphs": [
            "谁将玉笛弄中秋，黄鹤飞来识旧游。",
            "汉树有情横北渚，蜀江无语抱南楼。",
            "烛天灯火三更市，摇月旌旗万里舟。",
            "却笑鲈乡垂钓手，武昌鱼好便淹留。"
        ],
        "title": "鄂州南楼",
        "id": "0ae81538-7353-4ad4-8f86-b6ed39d02133"
    },
    {
        "author": "范成大",
        "paragraphs": [
            "夏口风帆赤壁矶，雪堂酾酒竹楼棋。",
            "系舟一日黄州下，只办登临不办诗。"
        ],
        "title": "题黄州临皋亭",
        "id": "84b3cb52-cbde-4778-b3e1-434932ea0770"
    },
    {
        "author": "范成大",
        "paragraphs": [
            "岷江潄北渚，庐阜窥南窗。",
            "名山复大川，超览兹楼双。",
            "何必元规尘，自足豪他邦。",
            "使君秫田熟，新凉篘酒缸。",
            "落景澹碧瓦，长虹吐金釭。",
            "客从三峡来，噩梦随奔泷。",
            "小留听琵琶，船旗卷修杠。",
            "请呼裂帛弦，为拊洮河腔。",
            "曲终四凭栏，倦游心始降。",
            "明发挂帆去，晓钟烟外撞。"
        ],
        "title": "江州庾楼夜宴",
        "id": "937d450b-2326-4577-9d14-167a9362b4b4"
    },
    {
        "author": "范成大",
        "paragraphs": [
            "谈易翻经宰木春，三生犹自袅烟熏。",
            "客尘长隔虎溪水，劫火不侵香谷云。",
            "老矣懒供莲社课，归哉忺读草堂文。",
            "山头一任天灯现，个事何曾落见闻。"
        ],
        "title": "东林寺",
        "id": "5b001c5e-9c11-42b3-aa5a-d8c706dd70a0"
    },
    {
        "author": "范成大",
        "paragraphs": [
            "过溪无限翠屏开，大笑从教虎子猜。",
            "不独山中添故事，仍教题作小飞来。"
        ],
        "title": "过虎溪对东林苍岩翠樾下浸大涧宛似灵隠冷泉嘱长老法才作亭名曰过溪且为率山丁薙草定基一朝而毕",
        "id": "b7ea9510-afe2-4297-94dd-7ac71b16384e"
    },
    {
        "author": "范成大",
        "paragraphs": [
            "白龙青峡紫烟炉，山北山南只半涂。",
            "说与同来绿玉杖，他年终补卧游图。"
        ],
        "title": "病倦不能过谷帘三峡寄题",
        "id": "9af428b2-3953-41c5-a2e5-536e07689919"
    },
    {
        "author": "范成大",
        "paragraphs": [
            "庐阜冈势断，江流漭相通。",
            "大孤如小冠，插入奫沦中。",
            "我欲蜕浊浪，往驭扬澜风。",
            "晃晃银色界，濙濙水晶宫。",
            "濯足望八荒，列宿罗心胸。",
            "客帆讵肯驻，搔首苍烟丛。"
        ],
        "title": "湖口望大孤",
        "id": "dedc4b49-5144-45e9-9ccc-0b710150c122"
    },
    {
        "author": "范成大",
        "paragraphs": [
            "浦口舟藏寻丈悭，篙师抱膝朝暮闲。",
            "逆风来从水府庙，浊浪欲碎小孤山。",
            "太白犹高缺蟾堕，长江未尽归鬓斑。",
            "短歌聊复怨行路，当有听者凋朱颜。"
        ],
        "tags": [
            "长江"
        ],
        "title": "澎浪矶阻风",
        "id": "2104439b-c398-4df2-a6c8-2d08adebda92"
    },
    {
        "author": "范成大",
        "paragraphs": [
            "拍岸回流逆上矶，枯杨折苇静相依。",
            "趁墟渔子晨争渡，赛庙商人晚醉归。",
            "重九信来风未憗，大千行徧昨俱非。",
            "羁愁万斛从头数，带眼今秋又减围。"
        ],
        "title": "马当洑阻风居人云非五日或七日风不止谓之重阳信",
        "id": "9d44da7c-bb11-4d3e-a01a-a4db755dfa3c"
    },
    {
        "author": "范成大",
        "paragraphs": [
            "万里江随倦客东，马当山嘴勒孤篷。",
            "无才解赋珠帘雨，谁肯相赊一席风。"
        ],
        "title": "放舟风复不顺再泊马当对岸夹中马当水府即小说所载神助王勃一席清风处也戏题两绝  其一",
        "id": "e0b4ca43-ec4c-4417-b216-8b268a5c1266"
    },
    {
        "author": "范成大",
        "paragraphs": [
            "禁江上口柏山东，三日荒寒系短篷。",
            "却忆宫亭湖里去，随人南北解分风。"
        ],
        "title": "放舟风复不顺再泊马当对岸夹中马当水府即小说所载神助王勃一席清风处也戏题两绝  其二",
        "id": "080062ac-9322-40ed-b05e-cc84404514d0"
    },
    {
        "author": "范成大",
        "paragraphs": [
            "夺命稠滩百战余，守风端坐恰乘除。",
            "日长饱饭佳眠觉，闲傍芦花学钓鱼。"
        ],
        "title": "守风嘲舟子",
        "id": "07b395db-824f-404a-8eb6-6fe63ddcc61b"
    },
    {
        "author": "范成大",
        "paragraphs": [
            "碧苇无思连天生，青山有情终日横。",
            "风声汹怒木朝拔，川气流光珠夜明。",
            "谁能坐守白头浪，我欲往骑金背鲸。",
            "俛仰之间抚四海，可怜步步愁江程。"
        ],
        "title": "佛池口大风复泊",
        "id": "25850bd9-9ac4-4da1-9c38-ecf20c81af81"
    },
    {
        "author": "范成大",
        "paragraphs": [
            "夕阳明远帆，高浪兀孤屿。",
            "绵绵淮山来，闪闪沙鸟去。",
            "落木两三家，炊烟南北渡。",
            "眉伸击汰行，梦愕阻风处。"
        ],
        "title": "长风沙",
        "id": "10292d3f-19a7-4dcf-b012-1fa34d68b09e"
    },
    {
        "author": "范成大",
        "paragraphs": [
            "斜景下天末，烟霏酣夕红。",
            "余晖染江色，潋滟琥珀浓。",
            "我从落日西，忽到大江东。",
            "回首旧游处，曛黄锦城中。",
            "药市并乐事，歌楼沸晴空。",
            "故人十二阑，岂复念此翁。"
        ],
        "title": "九月八日泊池口",
        "id": "cfd059db-4ac2-4189-80ef-fc31b01386a8"
    },
    {
        "author": "范成大",
        "paragraphs": [
            "年年佳节歌式微，秋浦片帆还欲飞。",
            "万里蜀魂思远道，九歌楚调送将归。",
            "杯中山影分秋色，木末江光借夕晖。",
            "细捻黄花一枝尽，霏霏金屑满征衣。"
        ],
        "title": "池州九日用杜牧之齐山韵",
        "id": "587e3fce-d560-43fe-93fe-69780a6dda6f"
    },
    {
        "author": "范成大",
        "paragraphs": [
            "恰从秋浦挂籧篨，又泊清溪十里余。",
            "愁水愁风吹帽後，作云作雨授衣初。",
            "远寻草市沽新酒，牢闭篷窗理旧书。",
            "行路阻艰催老病，骚骚落雪满晨梳。"
        ],
        "title": "离池阳十里清溪口复阻风",
        "id": "7be660a7-9350-4d13-a89f-ac2843c13e50"
    },
    {
        "author": "范成大",
        "paragraphs": [
            "辛苦凌波棹，平安入夹船。",
            "日明渔浦网，风侧瓦窑烟。",
            "老圃容挑菜，村巫横索钱。",
            "且投人处宿，终夜得佳眠。"
        ],
        "title": "梅根夹",
        "id": "6a1f4bc8-73b6-4d18-a422-4d1fb89a5742"
    },
    {
        "author": "范成大",
        "paragraphs": [
            "塔庙新浮水，汀洲旧布金。",
            "聊凭一苇力，与障万波侵。",
            "帆影窥门近，钟声出院深。",
            "夜阑雷破梦，欹枕听潮音。"
        ],
        "title": "宿长芦寺方丈",
        "id": "57db7044-d6a5-48a5-b237-5062c319cfcc"
    },
    {
        "author": "范成大",
        "paragraphs": [
            "望见家山意欲飞，古来燕晋一沾衣。",
            "回思客路岂非梦，乍听乡音真是归。",
            "新事略从年少问，故人差觉坐中稀。",
            "不须更说桑榆晚，霜後鲈鱼也自肥。"
        ],
        "title": "将至吴中亲旧多来相迓感怀有作",
        "id": "e32b61e2-af29-4862-a9df-bd07ba36c231"
    },
    {
        "author": "范成大",
        "paragraphs": [
            "桂海冰天老岁华，直庐重上玉皇家。",
            "当年曾识青青鬓，惟有东墙一架花。"
        ],
        "title": "淳熙五年四月二日直宿玉堂怀旧二绝句  其一",
        "id": "c371ab2c-49ef-415b-aa7b-bba09086fc9d"
    },
    {
        "author": "范成大",
        "paragraphs": [
            "雪山刁斗不停挝，夜把军书敢顾家。",
            "珍重玉堂今夜梦，静闻宫漏隔宫花。"
        ],
        "title": "淳熙五年四月二日直宿玉堂怀旧二绝句  其二",
        "id": "0565b137-e550-4827-bf0e-624b16928862"
    },
    {
        "author": "范成大",
        "paragraphs": [
            "晓雾朝暾绀碧烘，横塘西岸越城东。",
            "行人半出稻花上，宿鹭孤明菱叶中。",
            "信脚自能知旧路，惊心时复认邻翁。",
            "当时手种斜桥柳，无限鸣蜩翠扫空。"
        ],
        "title": "初归石湖",
        "id": "da1e6643-8401-4ec0-bb29-98c7cb498ec7"
    },
    {
        "author": "范成大",
        "paragraphs": [
            "老来万事总萧然，犹忆西州暑雪边。",
            "为报岷峨山水道，如今真个得归田。"
        ],
        "title": "寄蜀州杨道人",
        "id": "f0369958-5c76-405f-8932-4a8e67201fbc"
    },
    {
        "author": "范成大",
        "paragraphs": [
            "老我曾颁万里春，怜君飞棹也浮秦。",
            "当年千佛名经里，又见西游第二人。"
        ],
        "title": "送同年万元亨知阶州  其一",
        "id": "6efc3d4c-e3e8-4bc8-8948-da8f2e62b763"
    },
    {
        "author": "范成大",
        "paragraphs": [
            "路入南山旧汉畿，油油清渭照牙旗。",
            "古来百战功名地，正是鸡鸣起舞时。"
        ],
        "title": "送同年万元亨知阶州  其二",
        "id": "abd6f14a-59f6-4da1-abe2-8484cb074f61"
    },
    {
        "author": "范成大",
        "paragraphs": [
            "十年关陇困科输，圣德如天尽扫除。",
            "临遣中和二千石，好乘春日下宽书。"
        ],
        "title": "送同年万元亨知阶州  其三",
        "id": "93c1cec4-0510-4294-8163-6b278dce6d35"
    },
    {
        "author": "范成大",
        "paragraphs": [
            "走徧尘埃倦鸟还，故乡元在水云间。",
            "黄粱饭里梦魂醒，青箬笠前身世闲。",
            "鸥鹭飞来俱玉立，松篁岁晚各苍颜。",
            "岷峨交旧如相问，铁锁无扃任客攀。"
        ],
        "title": "次韵蜀客西归者来过石湖并寄成都旧僚",
        "id": "c93b6c0c-30d8-4b76-b880-83a814af47f9"
    },
    {
        "author": "范成大",
        "paragraphs": [
            "白雾漫空白浪深，舟如竹叶信浮沉。",
            "科头晏起吾何敢，自有山川印此心。"
        ],
        "tags": [
            "太湖"
        ],
        "title": "十一月大雾中自胥口渡太湖",
        "id": "b98c33bf-1443-408c-801a-745bfadf29e2"
    },
    {
        "author": "范成大",
        "paragraphs": [
            "旸谷西门锁洞宫，古苔斑驳桧蒙茸。",
            "百廊三殿惟眢井，万壑千岩有瘦筇。"
        ],
        "title": "灵佑观",
        "id": "beaa7e08-0b9a-455f-89c2-42573a4ff931"
    },
    {
        "author": "范成大",
        "paragraphs": [
            "击水抟风浪雪翻，烟销日出见仙村。",
            "旧知浮玉北堂路，今到幽墟三洞门。",
            "石燕翾飞遮炬火，金龙深阻护嵌根。",
            "宝钟灵鼓何须叩，庭柱宵晨已默存。"
        ],
        "title": "林屋洞",
        "id": "54d2835c-b097-4adf-83a7-748190ab5b71"
    },
    {
        "author": "范成大",
        "paragraphs": [
            "仙坞逊半坐，精庐迁古幢。",
            "槁衲昔开山，至今坐道场。",
            "炽然说慈忍，禅海熏戒香。",
            "穉竹暗寒碧，飞松盘老苍。",
            "船鼓入宴坐，红尘隔沧浪。",
            "藤杖懒归去，共倚薄团床。"
        ],
        "title": "包山寺",
        "id": "4b766b92-7234-406d-b8e5-730a40aac1ca"
    },
    {
        "author": "范成大",
        "paragraphs": [
            "松萝滴翠白昼阴，七十二峰中最深。",
            "绿毛仙翁已仙去，惟有石坛留竹坞。",
            "竹阴扫坛石槎牙，汉时风雨生藓花。",
            "山中笙鹤尚遗响，湖外人烟惊岁华。",
            "道人眸子照秋色，邀我分山筑丹室。",
            "驱丁役甲莫儿嬉，渴饮隠泉饥饵朮。"
        ],
        "title": "毛公坛福地",
        "id": "e7452e83-6314-48be-937b-31ce84de67a2"
    },
    {
        "author": "范成大",
        "paragraphs": [
            "檥棹古销夏，搘筇新上方。",
            "珠湾锁员折，冰镜沉空光。",
            "枫缬醉晴日，橘黄明蚤霜。",
            "闲门松竹径，随处有清凉。"
        ],
        "title": "上方寺",
        "id": "b1fc1f40-cd6b-46f0-a110-fca9047aa725"
    },
    {
        "author": "范成大",
        "paragraphs": [
            "蓼矶枫渚故离宫，一曲清涟九里宫。",
            "纵有暑光无着处，青山环水水浮空。"
        ],
        "title": "销夏湾",
        "id": "426d08a9-cc63-4c30-9741-a7e20944ba58"
    },
    {
        "author": "范成大",
        "paragraphs": [
            "橘中有佳人，招客果下游。",
            "胡床到何许，坐我金碧洲。",
            "沉沉剪彩山，垂垂万星球。",
            "奇采日中丽，生香风外浮。",
            "折赠黄团双，珍逾桃李投。",
            "拆开甘露囊，快吸冰泉瓯。",
            "热脑散五浊，岂止沉疴瘳。",
            "未知商山乐，能如洞庭不。"
        ],
        "tags": [
            "洞庭湖"
        ],
        "title": "橘园",
        "id": "74c130f8-93ed-4114-93e7-72bb452809f9"
    },
    {
        "author": "范成大",
        "paragraphs": [
            "五湖西岸孤绝处，旃檀大士来同住。",
            "性空真水徧清凉，随缘出现无方所。",
            "蒙泉新洁鉴泉明，瀹茗羹藜甘似乳。",
            "何须苦问莲开未，桂子菖花了今古。",
            "三翁彩笔照青霞，从此他山都不数。",
            "我今闲行作闲客，暂借云窗解包具。",
            "魂清骨冷不成眠，彻晓跏趺听粥鼓。",
            "脚力有余西坞尽，明日湾头更鸣橹。",
            "却上东山唤德云，别峰应在银涛许。"
        ],
        "title": "华山寺",
        "id": "a482d179-7e20-4160-902a-efcd939d4880"
    },
    {
        "author": "范成大",
        "paragraphs": [
            "满载清闲一棹孤，长风相送入仙都。",
            "莫愁怀抱无消豁，缥缈峰头望太湖。"
        ],
        "tags": [
            "太湖"
        ],
        "title": "缥缈峰",
        "id": "2fe2959d-4689-4f0b-905c-a8124ec32172"
    },
    {
        "author": "范成大",
        "paragraphs": [
            "打头风急鼻雷鼾，醉梦闲心铁石顽。",
            "惟有爱山贪未厌，西山纔了又东山。"
        ],
        "title": "镇下放船过东山二首  其一",
        "id": "06846634-c322-4980-b005-6d859c863141"
    },
    {
        "author": "范成大",
        "paragraphs": [
            "老禅竿木各逢场，诗客端来共苇航。",
            "一任颠风聒高浪，满船欢笑和诗忙。"
        ],
        "title": "镇下放船过东山二首  其二",
        "id": "49debdb0-0dba-44cd-8ce7-5e94b5f619f8"
    },
    {
        "author": "范成大",
        "paragraphs": [
            "来从第九天，橘社系归船。",
            "借问翠峰路，谁参雪窦禅。",
            "应真庭下木，说法井中泉。",
            "公案新翻出，诸方一任传。"
        ],
        "title": "翠峰寺",
        "id": "95a28644-f5d4-4f84-84b9-9376c3bea256"
    },
    {
        "author": "范成大",
        "paragraphs": [
            "社下钟声送客船，凌波挝鼓转沧湾。",
            "横烟袅处鸡豚社，落日浓边橘柚山。",
            "八表茫茫孤鸟去，万生扰扰一舟闲。",
            "湖心行路平如镜，陆地风波却险艰。"
        ],
        "title": "社山放船",
        "id": "113d679a-cdbd-476a-929b-b06604139aab"
    },
    {
        "author": "范成大",
        "paragraphs": [
            "渡船帆饱如张弓，倏忽世界寒浺瀜。",
            "堪舆无垠日夜泛，浩浩元气蓬蓬风。",
            "湖光日色不可辨，但见水精火齐合集成虚空。",
            "波臣川后敬爱客，约束秘怪驱鱼龙。",
            "大千总作大圆镜，光中飞度迷西东。",
            "苍茫一身无四壁，八方上下惟孤篷。",
            "毛仙出迎笑相问，何乃自苦荒寒中。",
            "吾生盖头乏片瓦，到处漂摇称寓公。",
            "犹嫌尘土碍人眼，兹游胜绝余难同。",
            "九衢车马恍昨梦，付与一笑随飞鸿。"
        ],
        "title": "东山渡湖",
        "id": "fc96e755-407d-430d-89da-c7c3d75c2065"
    },
    {
        "author": "范成大",
        "paragraphs": [
            "契阔相逢一笑欢，当年森桂共骖鸾。",
            "试谈旧事醒村酒，仍趁新晴暖客鞍。",
            "梅粉都皴啼宿雨，柳黄不展噤春寒。",
            "从今鼎鼎多幽事，仍喜蛙声不在官。"
        ],
        "title": "与游子明同过石湖",
        "id": "87f4f29b-f2a4-4127-b3c3-dba502e9d1af"
    },
    {
        "author": "范成大",
        "paragraphs": [
            "仪凰当瑞九韶成，何事栖鸾滞碧城。",
            "公退萧然真吏隠，文名藉甚更诗声。",
            "句从月胁天心得，笔与冰瓯雪椀清。",
            "书到石湖春亦到，平堤梅影縠纹生。"
        ],
        "title": "次韵同年杨廷秀使君寄题石湖  其一",
        "id": "c4568853-f55a-4dec-9e8a-010d1d2eb869"
    },
    {
        "author": "范成大",
        "paragraphs": [
            "半世轻随出岫云，如今归作卧云人。",
            "小山有赋招游子，大块无私佚老身。",
            "禅版梦中千嶂晓，鬓丝风里万花春。",
            "新年社瓮鹅黄满，剩醉田头紫领巾。"
        ],
        "title": "次韵同年杨廷秀使君寄题石湖  其二",
        "id": "67b8e4a3-fc66-4235-bda8-74f497d934eb"
    },
    {
        "author": "范成大",
        "paragraphs": [
            "日影穿云亦未浓，夜来疎雨洗清空。",
            "村前村後东风满，略数桃花一万重。"
        ],
        "title": "自阊门骑马入越城  其一",
        "id": "80165d17-fd26-4df5-8e5b-d2d22bf66af7"
    },
    {
        "author": "范成大",
        "paragraphs": [
            "断桥隤岸数家村，雨少晴多减涨痕。",
            "雪白鹅儿绿杨柳，日高犹自掩柴门。"
        ],
        "title": "自阊门骑马入越城  其二",
        "id": "6d0b53a5-95ca-4fce-a7af-f5cadf25d96c"
    },
    {
        "author": "范成大",
        "paragraphs": [
            "衿帨虞鳏後，诗书孟母邻。",
            "高怀琴意静，晚福诏恩新。",
            "自古悲风木，于今咏涧苹。",
            "松铭无溢美，百世考坚珉。"
        ],
        "title": "姚夫人挽歌词",
        "id": "9261cc78-a0eb-46ec-bc53-58e451ecdca9"
    },
    {
        "author": "范成大",
        "paragraphs": [
            "北山松竹堪怡颜，千岩观前多好山。",
            "谁云都无卓锥地，亦尚有此茅三间。",
            "洞门无钥常不关，小径百曲苍龙盘。",
            "众芳迷人不知处，片云与我俱忘还。",
            "花前一杯重鼎吕，明日戽田并灌圃。",
            "种苗种豆从此忙，昨夜惊雷送膏雨。"
        ],
        "title": "北山草堂千岩观新成徐叔智运使吟古风相贺次韵谢之",
        "id": "00a46921-9fc1-4298-9337-300ee1a3f2f2"
    },
    {
        "author": "范成大",
        "paragraphs": [
            "一枕清风四十霜，孤生无处话凄凉。",
            "相看只有庞眉客，还在云丘旧草堂。"
        ],
        "title": "赠举书记归云丘  其一",
        "id": "90301905-5235-457e-bd1a-78c07994d8f3"
    },
    {
        "author": "范成大",
        "paragraphs": [
            "四股涧松雷斧碎，十围岩桂烧痕枯。",
            "不知阶下跳珠处，旧竹春来有笋无。"
        ],
        "title": "赠举书记归云丘  其二",
        "id": "9d7d0e63-53b0-47e0-a439-dec61ddc9f17"
    },
    {
        "author": "范成大",
        "paragraphs": [
            "青山面目想依依，水石风林入梦思。",
            "白发苍颜心故在，只如当日看山时。"
        ],
        "title": "赠举书记归云丘  其三",
        "id": "0d46a190-b440-495b-98d1-0733beecff4f"
    },
    {
        "author": "范成大",
        "paragraphs": [
            "户庭清深宅翠微，雪如佳壁唤题诗。",
            "烟梢矗矗青围屋，露叶鲜鲜绿满篱。",
            "宿雨一春纔泛鸭，新芜几日已藏碑。",
            "山僧见客如枯木，疑是懒残南岳师。"
        ],
        "tags": [
            "衡山"
        ],
        "title": "题查山林氏庵",
        "id": "d7b4166a-5b7b-444a-9fba-1ace018a62b8"
    },
    {
        "author": "范成大",
        "paragraphs": [
            "恶风奔云何壮哉，溪水欲立山欲摧。",
            "石岸迸裂缆边树，胡床动摇船底雷。",
            "灵岩塔後雨脚挂，胥口庙前浪花来。",
            "篷漏衣沾不足惜，酒瓶倾倒愁空罍。"
        ],
        "title": "木渎道中风雨震雷大作",
        "id": "ef6d9aaf-3c68-4462-a7fe-7345bf9795f7"
    },
    {
        "author": "范成大",
        "paragraphs": [
            "指点炊烟隔莽苍，午餐应可寄前庄。",
            "鸡声人语小家乐，木叶草花深巷香。",
            "春去已空衣尚絮，雨来何晚稻初芒。",
            "祗今农事村村急，第一先陂贮水塘。"
        ],
        "title": "光福塘上",
        "id": "13e74834-a190-48cf-902a-f0ee0afd91a8"
    },
    {
        "author": "范成大",
        "paragraphs": [
            "拄杖无边处处过，粉围红绕奈春何。",
            "阊门昨日看不足，今日娄门花更多。"
        ],
        "title": "与至先兄游诸园看牡丹三日行徧  其一",
        "id": "37b54944-57a5-4a31-8695-26d189c92d8a"
    },
    {
        "author": "范成大",
        "paragraphs": [
            "蜂蝶萧骚草露漫，小家篱落闭荒寒。",
            "欲知国色天香句，须是倚阑烧烛看。"
        ],
        "title": "与至先兄游诸园看牡丹三日行徧  其二",
        "id": "984e53df-875f-440a-b2a3-d2ee39d0673f"
    },
    {
        "author": "范成大",
        "paragraphs": [
            "客舫中流下，人家夹岸看。",
            "洛花堆锦暖，吴藕镂冰寒。",
            "莫厌清欢暂，须知後会难。",
            "小诗烦本事，任秃彩毫端。"
        ],
        "title": "次韵同年杨使君回自毘陵同泛石湖舟中见赠  其一",
        "id": "2825c4c2-27b4-4b3c-a355-818042cb30a8"
    },
    {
        "author": "范成大",
        "paragraphs": [
            "曲误不须顾，客狂当好看。",
            "日斜双桨急，风驶夹衣寒。",
            "剩说归田乐，休歌行路难。",
            "石湖三万顷，何处觅忧端。"
        ],
        "title": "次韵同年杨使君回自毘陵同泛石湖舟中见赠  其二",
        "id": "ceff5240-869d-4564-b216-624b50e51171"
    },
    {
        "author": "范成大",
        "paragraphs": [
            "北渚乘风渡，西山带雾看。",
            "袖单嫌翠薄，杯浅怯金寒。",
            "宿雨收全易，春酲解却难。",
            "且留行色住，重肯过苏端。"
        ],
        "title": "次韵同年杨使君回自毘陵同泛石湖舟中见赠  其三",
        "id": "3b7604b0-73c0-4f32-87ff-66dcdf61a508"
    },
    {
        "author": "范成大",
        "paragraphs": [
            "石湖花月浮春空，忆共仙人同短篷。",
            "三更半醉吹笛去，棹入湿银天镜中。",
            "鹤鸣唤归斗未没，却步扶疎花底月。",
            "不知行到碧桃边，但见天风吹积雪。",
            "月圆月缺今几回，依旧满湖金碧堆。",
            "仙人还上玉堂宿，合有片时清梦来。",
            "一笑流光飞电抹，嫦娥相对两愁绝。",
            "桂枝应亦老无花，蟾兔不须疑鹤发。"
        ],
        "title": "顷干道辛卯岁三月望夜与周子充内翰泛舟石湖松江之间夜艾归宿农圃距今淳熙己亥九年矣余先得归田复以是夕泛湖有怀昔游赋诗纪事",
        "id": "2f373e05-73d6-45b9-a865-ae67260199ca"
    },
    {
        "author": "范成大",
        "paragraphs": [
            "晴霄垂北窗，卧我翠幄中。",
            "不知几斧凿，成此太虚空。",
            "前云稍过尽，後云来无穷。",
            "鸟雀有底忙，激弹过墙东。",
            "不如双飞蝶，款款弄微风。",
            "我亦困思生，抛书眼蒙茸。"
        ],
        "title": "懒床午坐",
        "id": "bd88eaed-44f3-4753-885f-dc81bfb18f99"
    },
    {
        "author": "范成大",
        "paragraphs": [
            "暑残堪喜亦堪憎，恰似沙场喋血兵。",
            "纵有背城余烬在，能禁几度泻檐声。"
        ],
        "title": "秋前三日大雨",
        "id": "28dae8a9-bb9a-4596-bda0-ea340e9f48d7"
    },
    {
        "author": "范成大",
        "paragraphs": [
            "秋期如约不须催，雨脚风声两快哉。",
            "但得暑光如寇退，不辞老景似潮来。",
            "酒杯触拨诗情动，书卷招邀病眼开。",
            "明日更凉吾已卜，暮云浑作乱峰堆。"
        ],
        "title": "秋前风雨顿凉",
        "id": "889968be-3872-40cb-8a6c-ad77c5dcaf87"
    },
    {
        "author": "范成大",
        "paragraphs": [
            "西风初入小溪帆，旋织波纹绉浅蓝。",
            "行入闹荷无水面，红莲沉醉白莲酣。"
        ],
        "title": "立秋後二日泛舟越来溪三绝  其一",
        "id": "181a959f-9d49-418c-b4b7-fdc618e2199f"
    },
    {
        "author": "范成大",
        "paragraphs": [
            "一川新涨熨秋光，挂起篷窗受晚凉。",
            "杨柳无穷蝉不断，好风将梦过横塘。"
        ],
        "title": "立秋後二日泛舟越来溪三绝  其二",
        "id": "822dfe19-10ac-431d-bfcc-b9755c9a1a59"
    },
    {
        "author": "范成大",
        "paragraphs": [
            "饭後茶前困思生，水宽风稳信篙撑。",
            "不知浪打船头响，听作凌波解佩声。"
        ],
        "title": "立秋後二日泛舟越来溪三绝  其三",
        "id": "b5cdf2cb-76e3-4aaa-8589-b82987c62747"
    },
    {
        "author": "范成大",
        "paragraphs": [
            "采菱辛苦似天刑，刺手朱殷鬼质青。",
            "休问扬荷涉江曲，只堪聊诵楚词听。"
        ],
        "title": "采菱户",
        "id": "4d871fd0-be0a-4ebd-9c24-5840cf716bd9"
    },
    {
        "author": "范成大",
        "paragraphs": [
            "老来稍喜睡魔清，兀坐枯株听五更。",
            "萧索轮囷怜烛烬，飞扬跋扈厌蚊声。",
            "登高事了从教雨，刈熟人忙却要晴。",
            "莫道西成便无虑，大须浓日晒香秔。"
        ],
        "title": "晓起闻雨",
        "id": "61e669a8-5e81-4035-8bc9-1cf57d92581e"
    },
    {
        "author": "范成大",
        "paragraphs": [
            "白云深处卧痴顽，挂起东窗水月宽。",
            "但得好诗生眼底，何须宝剎现毫端。",
            "一身莫作官身想，万境都如梦境看。",
            "蟹舍邻翁能日醉，呼来分与一蒲团。"
        ],
        "title": "说虎轩夜坐",
        "id": "0e68ff34-2ca8-44d0-9859-76cd3469fee9"
    },
    {
        "author": "范成大",
        "paragraphs": [
            "太行巫峡费车舟，休向沧溟认一沤。",
            "日下冰山难把玩，雨中土偶任漂流。",
            "元无刻木牵丝技，但合收绳卷索休。",
            "惟有酒缸并饭甑，却须秔秫十分收。"
        ],
        "title": "偶书",
        "id": "3696f608-5148-4bc3-871f-d7707a74bf7b"
    },
    {
        "author": "范成大",
        "paragraphs": [
            "漏箭声中断角哀，界窗犹有月徘徊。",
            "心兵休为一蚊动，句法却从孤鴈来。",
            "潄罢玉池甘似醴，梦余金鼓辩如雷。",
            "夜长展转添许事，推枕萧然一笑咍。"
        ],
        "title": "睡觉",
        "id": "1fa40481-cc9e-4800-b13e-ab08d78e3a43"
    },
    {
        "author": "范成大",
        "paragraphs": [
            "前年送君朝明光，今年送君还故乡。",
            "锦官楼上一樽酒，万里阊门折杨柳。",
            "吴波沄沄蜀山苍，人生行路如许长。",
            "相逢相送鬓如雪，人生能禁几离别。",
            "房湖风月开春台，石湖水云归去来。",
            "西棹东帆君未了，相逢还向阊门道。"
        ],
        "title": "阊门行送胡子远着作守汉川",
        "id": "5262573b-524e-4853-888b-473fe96b8d22"
    },
    {
        "author": "范成大",
        "paragraphs": [
            "暑魃方肆行，羽孽亦厉习。",
            "肖翘极么魔，坱圠累辟翕。",
            "湿生同粪蝎，腐化类宵熠。",
            "初来闹郭郛，少进亘原隰。",
            "嘤如蝇声薨，聚若螽羽揖。",
            "俄为殷雷哄，遂作密霰集。",
            "口衔钢针锋，力洞衲衣袭。",
            "啾声先计议，着肉便嘘吸。",
            "立豹犹未定，卓锥已深入。",
            "血随姑嘬升，势甚辘轳汲。",
            "沉酣尻益高，饱满腹渐急。",
            "晶晶紫蟹眼，滴滴红饭粒。",
            "拂掠倦体烦，爬搔瘁肌涩。",
            "捄东不虞西，擒一已窜十。",
            "新瘢蓓蕾涨，宿晕斑斓浥。",
            "竟夜眠展转，连床叹于悒。",
            "云何人戚欣，乃系汝张歙。",
            "驱以葵扇风，熏以艾烟湿。",
            "檠长镇藏遮，帐隙亟补葺。",
            "火攻惮秽臭，手拍嫌腥汁。",
            "伏翼佐扫除，网蛛助收拾。",
            "薄暮汹交攻，大明讧未戢。",
            "牛革厚逾毡，鲎介铦胜钑。",
            "遭汝若欲困，嗟人何以给。",
            "夏虫虽众多，罪性相百什。",
            "蜂虿岂房栊，虮虱但裈褶。",
            "羊膻蚁登俎，骥逸蝱附馽。",
            "蠓惟舞酰瓮，蟫止祟书袠。",
            "蚤为鸺所撮，蝇亦虎能执。",
            "彼愆可贳死，汝罪当献级。",
            "凉飙倏然至，丑类殆哉岌。",
            "一吹嘴吻破，再鼓翅翎絷。",
            "三千蹀颉利，百万走寻邑。",
            "快哉六合内，蔑有一尘立。",
            "虚空既清凉，家巷得宁辑。",
            "鸡窗夜可诵，蛩机晓犹织。",
            "雨帘绣浪卷，风烛泪珠泣。",
            "客来添羽觞，人静拂尘笈。",
            "恍还神明观，似启坏户蛰。",
            "消长谁使然，智力讵能及。"
        ],
        "title": "嘲蚊四十韵",
        "id": "1320d4d0-99f4-4a20-97fb-60fc899bb626"
    },
    {
        "author": "范成大",
        "paragraphs": [
            "日夜飞帆与跨鞍，阊门川陆路漫漫。",
            "人生自苦身余几，天色无情岁又寒。",
            "万事惟堪六如观，一杯莫信四并难。",
            "重阳虽过黄花少，尚有迟开玉雪团。"
        ],
        "title": "阊门戏调行客",
        "id": "51ae240d-070f-49f3-8b70-d3b911eeef5c"
    },
    {
        "author": "范成大",
        "paragraphs": [
            "村北村南打稻声，荒园屐齿亦嬉晴。",
            "菊边更觉朝阳好，松下偏闻晚吹清。",
            "一岁无非吾乐事，千金不博此闲行。",
            "周遭踏徧芙蓉岸，足痹腰顽栩栩轻。"
        ],
        "title": "九月二十八日湖上检校篱落",
        "id": "f3a6ac57-c4e3-47e5-b176-11e1cd6c3e07"
    },
    {
        "author": "范成大",
        "paragraphs": [
            "意行殊不计榛菅，风袖飘然胜羽翰。",
            "拄杖前头双雉起，浮图绝顶一并盘。",
            "醉红匝地斜曛暖，熨练涵空涨水寒。",
            "却向东皋望烟火，缺蟾先映槲林丹。"
        ],
        "title": "晚步吴故城下",
        "id": "0a593bed-c40f-457c-bd7d-8520f8c3cd02"
    },
    {
        "author": "范成大",
        "paragraphs": [
            "更无云物起微阴，垄亩人家各好音。",
            "岁晚阳和归稻把，夜来霜力到枫林。",
            "儿童笑里丰年面，乌鸟声中落日心。",
            "酿秫炊秔都入手，剩拚腰脚办登临。"
        ],
        "title": "上沙田舍",
        "id": "d66a9c8c-4bec-4d47-94ee-233a5b89046d"
    },
    {
        "author": "范成大",
        "paragraphs": [
            "何年锡杖劚清甘，天遣深源寿此庵。",
            "金靥万枝浮倒影，为君题作菊花潭。"
        ],
        "title": "与现寿二长老游寿泉因话去年林屋之游题赠  其一",
        "id": "96e2bffa-a5c8-4c38-8274-8f8f3260e8e1"
    },
    {
        "author": "范成大",
        "paragraphs": [
            "松风放浪入云关，二衲相从一士闲。",
            "人与瘦筇俱老健，去年今日在包山。"
        ],
        "title": "与现寿二长老游寿泉因话去年林屋之游题赠  其二",
        "id": "be01c6cc-d540-4ebb-a3e7-31a566da2f8c"
    },
    {
        "author": "范成大",
        "paragraphs": [
            "囊风阁雨半晴阴，惨淡谁知造化心。",
            "委命浮沉惟一叶，计身轻重亦千金。",
            "红尘犹道不胜险，白浪莫嗔如许深。",
            "晚得芗山堪寄缆，卧听鼍吼与龙吟。"
        ],
        "tags": [
            "太湖"
        ],
        "title": "渡太湖",
        "id": "8c5f514d-c765-4291-89dc-982cfe4a2926"
    },
    {
        "author": "范成大",
        "paragraphs": [
            "古来此地快蓬心，天绕明湖日照临。",
            "一鴈云平时隠现，两山波动对浮沉。",
            "衰髯都共荻花老，醉面不如枫叶深。",
            "罾户钓徒来问讯，去年盟在肯重寻。"
        ],
        "title": "再渡胥口",
        "id": "c86b5925-0a8a-4acd-959e-9b31e1538ff6"
    },
    {
        "author": "范成大",
        "paragraphs": [
            "稻穗初干怕雨时，晚来蒸暖欲霏微。",
            "西风若肯吹云尽，不惜飘飘侧帽归。"
        ],
        "title": "跨马过练墟喜晴",
        "id": "b9586a4a-1dcd-429b-9c9d-c2192947cc12"
    },
    {
        "author": "范成大",
        "paragraphs": [
            "何须驷马衒乡关，只作归农老圃看。",
            "梦里曾腰綪结佩，年来新着惰游冠。",
            "和烟种竹聊医俗，带月闻蛙不在官。",
            "久矣此心恬不动，如今并与此身安。"
        ],
        "title": "晚归石湖",
        "id": "a833f73c-4461-4fb1-865b-dfe402f03f6d"
    },
    {
        "author": "范成大",
        "paragraphs": [
            "困眠醒坐一龛多，竹洞无关断客过。",
            "贪向炉中煨榾柮，懒从掌上看庵摩。",
            "闲无杂念惟诗在，老不甘心奈镜何。",
            "八万四千安乐法，元无秘密可伽陀。"
        ],
        "title": "北山堂开炉夜坐",
        "id": "380d4cbd-e154-48d7-869d-1170fc78286c"
    },
    {
        "author": "范成大",
        "paragraphs": [
            "十里清风一饷间，片帆真欲解人颜。",
            "林家庄近闻鹅鸭，船到阊门尽未关。"
        ],
        "title": "入城",
        "id": "2a010f99-4da2-4fbf-9fe9-ab773f3bb60f"
    },
    {
        "author": "范成大",
        "paragraphs": [
            "羽虫么魔塞区寰，造化胡为弗疾顽。",
            "长养污泥草木处，纵横大地山河间。",
            "夜声雷动人力屈，秋喙花开天理还。",
            "但愿江湖无白鸟，何须金鼎铸神奸。"
        ],
        "title": "次韵蚤蚊",
        "id": "8c63bcf8-42e3-4824-892b-207a5bfe906d"
    },
    {
        "author": "范成大",
        "paragraphs": [
            "新衣儿女闹灯前，梦里庄周正栩然。",
            "骑马十年听晓鼓，人生元有日高眠。"
        ],
        "title": "冬至晚起枕上有怀晋陵杨使君  其一",
        "id": "a212f0bd-b627-4276-a83e-8c356e2f3e9f"
    },
    {
        "author": "范成大",
        "paragraphs": [
            "多稼亭边有所思，冬来捻却几行髭。",
            "也应坐拥黄紬被，断角孤鸿总要诗。"
        ],
        "title": "冬至晚起枕上有怀晋陵杨使君  其二",
        "id": "d8d7a886-7e56-47fd-90bb-804ef61f118a"
    },
    {
        "author": "范成大",
        "paragraphs": [
            "何事冬来雨打窗，夜声滴滴晓声淙。",
            "若为化作漫天雪，径上孤篷钓晚江。"
        ],
        "title": "寒雨",
        "id": "d2438f1f-2952-4d7c-8083-afee465afc7e"
    }
]