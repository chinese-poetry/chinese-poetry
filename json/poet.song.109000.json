[
    {
        "author": "胡寅",
        "paragraphs": [
            "北客南來十五春，今年春雪妙洪鈞。",
            "梅花著子無堪比，柳絮藏條未有因。",
            "何限萌芽煩蹙縮，幾多峯嶺倦顰伸。",
            "紅桃頮面還添粉，翠竹垂頭詎辱身。",
            "爭似松枝擎蒨絢，恰如桂魄浄埃塵。",
            "無人敢琢非牢玉，有客曾歌是爛銀。",
            "一夜東風吹地匝，四簷甘雨落階勻。",
            "天公變化誰能測，坐看郊原景物新。"
        ],
        "title": "春雪",
        "id": "3ed841d9-1db0-44ec-b368-14b09b72fa05"
    },
    {
        "author": "胡寅",
        "paragraphs": [
            "飛霙三日太欺春，撲地鵝毛積萬鈞。",
            "沙上幾人迷去迹，風前何處問來因。",
            "諒非天造夸工巧，當是神機有屈伸。",
            "松竹未應寒改操，龍蛇有喜蟄存身。",
            "綠窗朱戶偏饒色，瓊樹瑶林不染塵。",
            "笑粲爭妍人似玉，狂歌先醉髮如銀。",
            "方看衣袂天花集，俄見庭除木屑勻。",
            "多謝衆詩相映發，筆端六出更尖新。"
        ],
        "title": "謝諸友見和",
        "id": "df9ee027-3ba9-44f5-965e-c4db2198ae2d"
    },
    {
        "author": "胡寅",
        "paragraphs": [
            "節物休驚木葉催，相逢佳節興悠哉。",
            "尊如北海聊同醉，菊傍東籬也自開。",
            "烏帽任教吹脫落，紫萸仍得看徘徊。",
            "諸君合有登高賦，爲繼當年戲馬臺。"
        ],
        "title": "和李生九日二首  其一",
        "id": "eddbbe19-c4b6-44c5-b2d7-014da4fbba81"
    },
    {
        "author": "胡寅",
        "paragraphs": [
            "騷客悲秋心易催，主人醪醴正時哉。",
            "登高何必仙家術，酬節聊憑笑口開。",
            "鳳嶺勝遊詩自好，龍山高宴首空回。",
            "獨餘眇莽梁園念，想見黄花滿吹臺。"
        ],
        "title": "和李生九日二首  其二",
        "id": "16a8c367-64c9-46da-96a7-f1be648f86a1"
    },
    {
        "author": "胡寅",
        "paragraphs": [
            "已宅連延紫蓋椒，尋山依舊不辭遥。",
            "借床未暇桑三宿，解飯還須水一瓢。",
            "風外野雲俱淡蕩，雨餘秋氣亦蕭條。",
            "故人適有登高約，又拄枯藤過野橋。"
        ],
        "title": "過明田寺會楊李二生於碧玉三首  其一",
        "id": "5190291d-245d-48cb-8be7-d7a21b2f774c"
    },
    {
        "author": "胡寅",
        "paragraphs": [
            "騷人空自怨蘭椒，更遣招辭歎遠遥。",
            "爭似夷齊飽薇蕨，每同嵇阮醉觚瓢。",
            "清歌窈眇成珠貫，仙步虛徐按玉條。",
            "最憶向來携手處，雲平溪樹水平橋。"
        ],
        "title": "過明田寺會楊李二生於碧玉三首  其二",
        "id": "bce8346b-09e6-4204-bb85-42f2d2e702ce"
    },
    {
        "author": "胡寅",
        "paragraphs": [
            "漿酒香浮桂與椒，此間誰惜馬蹄遥。",
            "愛君澗壑沉吟樹，笑我江湖濩落瓢。",
            "前日好風猶泛座，只今零露已盈條。",
            "東山妓女誠何算，頗羨周郎得小橋。"
        ],
        "title": "過明田寺會楊李二生於碧玉三首  其三",
        "id": "4c6e7ad6-d366-4c06-ac5d-b51c32f97685"
    },
    {
        "author": "胡寅",
        "paragraphs": [
            "閒客何如樂聖時，欣聞威鳳再鳴岐。",
            "且將詩筆耕堯壤，寧記書囊集漢帷。",
            "日錯碎金歸野菊，風欺危綠戰棠梨。",
            "殷勤雲將豐年問，無奈鴻蒙謝不知。"
        ],
        "title": "和叔夏視穫三首  其一",
        "id": "ef11a4df-d2dc-43fd-9d0c-0dd0145b7a51"
    },
    {
        "author": "胡寅",
        "paragraphs": [
            "莫嗤公子務農時，后稷生民亦嶷岐。",
            "稻割黄金鐮似月，汗揮白雨袂連帷。",
            "願趨座上雞和黍，未種胸中棗與梨。",
            "此樂若嫌兒輩覺，後知何以頼先知。"
        ],
        "title": "和叔夏視穫三首  其二",
        "id": "f476776e-72ad-49a2-9e9b-9c1b3da3a4f1"
    },
    {
        "author": "胡寅",
        "paragraphs": [
            "天賜豐年豈不時，閔公荒度傚徂岐。",
            "經丘烈日能焦扇，獨夜秋風已泛帷。",
            "豈愧石兄推竹弟，聊斟杜酒破張梨。",
            "過門若有樊遲問，老子於中正遍知。"
        ],
        "title": "和叔夏視穫三首  其三",
        "id": "2aa99278-6c04-47c0-8c49-902b393a7da4"
    },
    {
        "author": "胡寅",
        "paragraphs": [
            "有佛留深境，無僧闡大音。",
            "殷勤五字句，摇蕩衆香林。",
            "自適登臨興，誰窺隠顯心。",
            "從來多暇日，悔不早追尋。"
        ],
        "title": "和叔夏遊雙峰二首  其一",
        "id": "a42d3ec9-306f-4e60-b917-395f41e4453d"
    },
    {
        "author": "胡寅",
        "paragraphs": [
            "山擁交加翠，風傳瑣碎音。",
            "想聞尊有酒，待得月穿林。",
            "真樂難陪席，蕪詞漫寫心。",
            "要須專一壑，散策每相尋。"
        ],
        "title": "和叔夏遊雙峰二首  其二",
        "id": "ce1d708f-ea7a-4e15-810a-854485e55bc0"
    },
    {
        "author": "胡寅",
        "paragraphs": [
            "常恨山陽少，籃輿故出郊。",
            "玄冥方北騖，屏翳又南交。",
            "勁氣將凝海，寒威便折膠。",
            "白雲揉盡碎，黑壤勢全包。",
            "著袂成花唾，沉波異雨泡。",
            "萬方齊穢潔，一潤浹肥磽。",
            "比色羞鉛粉，量多誚斗筲。",
            "禱神休奠璧，謝佛寢鳴鐃。",
            "獨鶴驚羣舞，晨難誤曉嘐。",
            "峯巒蒙似禿，溝隴劃如抓。",
            "巧謝鹽相比，甘宜蜜共抄。",
            "戾天鳶凍跕，嘯壑虎饑虓。",
            "薏苡連車載，珊瑚列樹敲。",
            "鮫綃從剪製，火布任焚炮。",
            "野漫鱗鱗磧，林攢翯翯巢。",
            "頗思馳駿足，快意舍鳴髇。",
            "及遠翻銀雁，搜潜動玉蛟。",
            "出畋瞻翠被，入賀聽紅鞘。",
            "瑶席瑚玗器，珠盤璪瑮肴。",
            "一時簪琲蘂，相與藉瓊茅。",
            "莫計消并積，聊平凸與凹。",
            "可憐詩繫带，更有火烘骹。",
            "斷手超三界，堅冰工六爻。",
            "飛霙終見睍，素饌闕盈庖。",
            "疊巘方名假，團毬未忍拋。",
            "要看朝日杲，思達泮泥淆。",
            "對飲宜空榼，離羣奈繫匏。",
            "似聞梅雪在，猶冀挽香梢。"
        ],
        "title": "阻雪慈雲有懷叔夏",
        "id": "8f3fb016-edf1-4137-b33f-4cd9112ec082"
    },
    {
        "author": "胡寅",
        "paragraphs": [
            "寒日已無暉，饕風更擅威。",
            "暝山雷虺虺，陰壑雨霏霏。",
            "酒綠思同酌，爐紅憶共圍。",
            "不辭泥徑遠，要看雪花飛。",
            "天與人情契，春從草樹歸。",
            "幻成銀世界，偷取日光輝。",
            "安得千金舞，來翻六出衣。",
            "南枝香破玉，別有好芳菲。"
        ],
        "title": "雪中寄黎才翁",
        "id": "690ab6b4-e010-46eb-9a69-b133fb26e967"
    },
    {
        "author": "胡寅",
        "paragraphs": [
            "不須十日照胥敖，且要仙花麗隰臯。",
            "集霰果然歸望望，同雲因得蔽高高。",
            "輝山玉璞韜虹氣，亂眼烟霄隘羽毛。",
            "欲叩小齋拚醉賞，最憐纖玉勸持醪。"
        ],
        "title": "和奇父叔夏雪五首  其一",
        "id": "79852d61-22d5-4c1a-8f81-9471d5e9c1ae"
    },
    {
        "author": "胡寅",
        "paragraphs": [
            "誰能逐獸搏于敖，敏捷詩才笑魯臯。",
            "桂魄梅花俱自好，海山銀闕兩相高。",
            "回風最愛翻雙袖，潤物全勝拔一毛。",
            "打底和成真少味，空慚清酎映甜醪。"
        ],
        "title": "和奇父叔夏雪五首  其二",
        "id": "6277ba98-8d64-4339-ac7f-ccd77e1b890e"
    },
    {
        "author": "胡寅",
        "paragraphs": [
            "懶把冬雷問告敖，休將玉雪試方臯。",
            "但驚梁苑風流在，難繼陽春格調高。",
            "宮女妝梅皆妬色，仙山花石總泠毛。",
            "自慚涸思無多子，糟粕何由更取醪。"
        ],
        "title": "和奇父叔夏雪五首  其三",
        "id": "cc8fd493-163d-499a-8c51-29c5920ce1d8"
    },
    {
        "author": "胡寅",
        "paragraphs": [
            "乍霽初離房與敖，又看雲氣壓神臯。",
            "崑岡屢得因心友，東郭真慚舉趾高。",
            "最愛謝兒方柳絮，可憐漢使囓氈毛。",
            "水晶鹽是何人得，拜賜曾同御縹醪。"
        ],
        "title": "和奇父叔夏雪五首  其四",
        "id": "46baf918-695d-4f3b-b4e7-659f5fbeb06c"
    },
    {
        "author": "胡寅",
        "paragraphs": [
            "善遊不必慕閻敖，避雨休尋夏后臯。",
            "共喜九天羲馭整，要登千仞祝融高。",
            "交情自分居龍尾，酒算何妨劇蝟毛。",
            "聞道雷池尚殘雪，且携茗碗罷壺醪。"
        ],
        "title": "和奇父叔夏雪五首  其五",
        "id": "9cb30d16-0203-44fd-8522-99ad521011ea"
    },
    {
        "author": "胡寅",
        "paragraphs": [
            "虛齋要使暑天寒，移得扶疎愜靜觀。",
            "不但好風生殿角，已應春笋鬭春闌。"
        ],
        "title": "和奇父竹齋小池及遊春五絕  其一",
        "id": "dc853e89-298d-4572-bccc-cf978a9b3b4a"
    },
    {
        "author": "胡寅",
        "paragraphs": [
            "綠竹叢邊築小塘，泉來何處已洸洸。",
            "未涵北戶星辰影，斗覺南風藻荇香。"
        ],
        "title": "和奇父竹齋小池及遊春五絕  其二",
        "id": "381e5787-0235-483c-988f-ba9be6249efd"
    },
    {
        "author": "胡寅",
        "paragraphs": [
            "不瞻犀柄動經旬，忽報巾車獨輾春。",
            "曾作天津歌酒伴，此間誰是識花人。"
        ],
        "title": "和奇父竹齋小池及遊春五絕  其三",
        "id": "028e38de-bb17-4b22-887c-2207abd8698e"
    },
    {
        "author": "胡寅",
        "paragraphs": [
            "春事已驚飛柳絮，香醪何日釀松脂。",
            "要平萬點風前恨，莫遣千鍾醒後知。"
        ],
        "title": "和奇父竹齋小池及遊春五絕  其四",
        "id": "5dc809be-8d51-4daf-9411-82b48a767401"
    },
    {
        "author": "胡寅",
        "paragraphs": [
            "東風不放兩般春，只繫胸懷故與新。",
            "爲問漆園蝴蝶夢，何如沂水舞雩人。"
        ],
        "title": "和奇父竹齋小池及遊春五絕  其五",
        "id": "7e1cf760-d3b6-458c-abe5-3de434a6d55b"
    },
    {
        "author": "胡寅",
        "paragraphs": [
            "醉騎生馬却扶輿，雪灑春衫二月初。",
            "行樂偶從山寺始，他年重到未成虛。"
        ],
        "title": "和叔夏十絕一宿雲峯寺二到韓公莊三飯草衣岩四泊東禪剎五六七八遊碧玉泉九訪楊秀才十叔夏思歸  其一",
        "id": "33f50438-1a68-4801-87d3-b963225d57d4"
    },
    {
        "author": "胡寅",
        "paragraphs": [
            "久聞人境寄陶廬，深約同遊駕小車。",
            "文舉舊傳樽有酒，馮驩寧歎食無魚。"
        ],
        "title": "和叔夏十絕一宿雲峯寺二到韓公莊三飯草衣岩四泊東禪剎五六七八遊碧玉泉九訪楊秀才十叔夏思歸  其二",
        "id": "ea070a63-8303-47cd-85df-0f75f4075cab"
    },
    {
        "author": "胡寅",
        "paragraphs": [
            "前僧已著草茅培，後死猶來瘞骨灰。",
            "一醉劇談非爲爾，自澆胸次有崔巍。"
        ],
        "title": "和叔夏十絕一宿雲峯寺二到韓公莊三飯草衣岩四泊東禪剎五六七八遊碧玉泉九訪楊秀才十叔夏思歸  其三",
        "id": "130995ea-a3e6-4e92-aacf-4056a29dda15"
    },
    {
        "author": "胡寅",
        "paragraphs": [
            "馬饑人困日西昏，無限歸鴉已著村。",
            "記取東禪風雨夕，卧無床薦闔無門。"
        ],
        "title": "和叔夏十絕一宿雲峯寺二到韓公莊三飯草衣岩四泊東禪剎五六七八遊碧玉泉九訪楊秀才十叔夏思歸  其四",
        "id": "88329da6-63d5-4884-9f0b-f48a1cc2b7a1"
    },
    {
        "author": "胡寅",
        "paragraphs": [
            "不惜衝泥步步前，爲聞幽處有明川。",
            "峯回路轉酬勞客，一派琉璃春正妍。"
        ],
        "title": "和叔夏十絕一宿雲峯寺二到韓公莊三飯草衣岩四泊東禪剎五六七八遊碧玉泉九訪楊秀才十叔夏思歸  其五",
        "id": "ddfc94af-9ce9-4b6f-abab-33babed0c828"
    },
    {
        "author": "胡寅",
        "paragraphs": [
            "跨溪臨岸各清真，上客來臨景更新。",
            "幽樹好花脩竹色，相鮮浮動鏡中春。"
        ],
        "title": "和叔夏十絕一宿雲峯寺二到韓公莊三飯草衣岩四泊東禪剎五六七八遊碧玉泉九訪楊秀才十叔夏思歸  其六",
        "id": "68b6d7ab-4416-44bb-853e-6e55c47c3e4c"
    },
    {
        "author": "胡寅",
        "paragraphs": [
            "種竹何時匝兩垠，只今疎翠已情親。",
            "會看染合全溪影，照映來遊碧落身。"
        ],
        "title": "和叔夏十絕一宿雲峯寺二到韓公莊三飯草衣岩四泊東禪剎五六七八遊碧玉泉九訪楊秀才十叔夏思歸  其七",
        "id": "526ecc41-35ed-4af1-9813-32d17270d522"
    },
    {
        "author": "胡寅",
        "paragraphs": [
            "謔浪瀾翻間詆訶，絕勝歌貫舞婆娑。",
            "解頤爲聽談詩妙，脫腕空傳草檄多。"
        ],
        "title": "和叔夏十絕一宿雲峯寺二到韓公莊三飯草衣岩四泊東禪剎五六七八遊碧玉泉九訪楊秀才十叔夏思歸  其八",
        "id": "19376076-3976-41ce-b895-ef6f3ab489a8"
    },
    {
        "author": "胡寅",
        "paragraphs": [
            "莫笑田翁不任真，好賢留客意殊親。",
            "海棠半拆山丹重，京洛何曾遠客身。"
        ],
        "title": "和叔夏十絕一宿雲峯寺二到韓公莊三飯草衣岩四泊東禪剎五六七八遊碧玉泉九訪楊秀才十叔夏思歸  其九",
        "id": "83a8da7e-f419-49a3-bd9b-b43d22dd5a37"
    },
    {
        "author": "胡寅",
        "paragraphs": [
            "重按東臯豈自歸，曾聞歸思勇如飛。",
            "只因昨夜沉香帳，蟣虱夤緣金縷衣。"
        ],
        "title": "和叔夏十絕一宿雲峯寺二到韓公莊三飯草衣岩四泊東禪剎五六七八遊碧玉泉九訪楊秀才十叔夏思歸  其一○",
        "id": "0169bdc1-c4b9-42c2-ac18-b7354c6f8a1e"
    },
    {
        "author": "胡寅",
        "paragraphs": [
            "勝業看花暖正繁，玉仙洪福且休論。",
            "初筵愛客尊俱盡，落筆成詩水共翻。",
            "京洛追遊真似夢，風光流轉絕無言。",
            "武林亦有西池否，安得姚黄奉至尊。"
        ],
        "title": "赴宣卿牡丹之集和奇父二首  其一",
        "id": "fd846a98-74bb-4a84-8f8b-223c674a2b1f"
    },
    {
        "author": "胡寅",
        "paragraphs": [
            "移得仙丹手自封，護花雲結秀陰濃。",
            "未嫌芍藥爭時發，却有酴醿作酒供。",
            "喜見典型開朶，寧須緋紫計重重。",
            "定知禾黍勝桃李，何似犁牛問老農。"
        ],
        "title": "赴宣卿牡丹之集和奇父二首  其二",
        "id": "d3c05875-44a9-43a4-a71b-366361b7c599"
    },
    {
        "author": "胡寅",
        "paragraphs": [
            "夙有水雲趣，倦遊塵土間。",
            "衝山爲誰秀，几案我江山。"
        ],
        "title": "和子揚雲峯留題",
        "id": "7abdda48-1f0d-46b3-81d5-251b1a0ace5a"
    },
    {
        "author": "胡寅",
        "paragraphs": [
            "負崖臨壑幾千竿，掩映虛堂繞曲欄。",
            "森矗翠幢參玉槊，毰毸綠鳳戲青鸞。",
            "三冬已見龍孫起，六月猶便虎嘯寒。",
            "置酒會歌貍首節，要令鼠子不相干。"
        ],
        "title": "題能仁竹軒竹皆貓頭也",
        "id": "ada35032-eba8-43fa-8c20-65c2864e6552"
    },
    {
        "author": "胡寅",
        "paragraphs": [
            "扶藤有興即東西，不用花驄向月啼。",
            "閒看浮雲倚危嶠，靜臨流水瞰寒溪。",
            "過頻幸樂雞豚社，歸暮何憂虎豹蹊。",
            "肯似世塵名利客，班荆折柳悵分携。"
        ],
        "title": "和彥達",
        "id": "490c174f-4d79-43f5-8b63-184893ea1c65"
    },
    {
        "author": "胡寅",
        "paragraphs": [
            "今朝的的是重陽，獨步崔巍覓醉鄉。",
            "飽日山楓千樹赤，絢秋岩菊一枝黄。",
            "幽禪出應耶城供，倦客來迎宴寢香。",
            "閒讀舊題嗟歲月，功名回首鬢毛蒼。"
        ],
        "title": "上封登高",
        "id": "d9bcfbc2-39e6-4cd7-8697-275f91dced46"
    },
    {
        "author": "胡寅",
        "paragraphs": [
            "剝落烟雲秋晚晴，身心無累此閒行。",
            "正聽萬壑松風滿，想見西南新月生。"
        ],
        "title": "題石頭菴",
        "id": "eabc1319-c9e0-4576-a1e9-45ab3785203e"
    },
    {
        "author": "胡寅",
        "paragraphs": [
            "韋公挾策漫荆榛，牧子亡羊也未真。",
            "百疊亂山秋思杳，半岩脩竹歲寒親。",
            "不須招手遊蓮社，且可冥心舍筏津。",
            "山芋畦蔬正味好，餉君薑醢助芳辛。"
        ],
        "title": "送姜醫與能仁西堂印老能仁韋宙讀書之地",
        "id": "3518712d-0fa8-44d2-afbf-932e530b359d"
    },
    {
        "author": "胡寅",
        "paragraphs": [
            "無端世故若連環，獨未忘懷𤱶畝間。",
            "不問落花隨水遠，最憐脩竹伴人閒。",
            "非求垣屋須窮僻，自愛巾車得往還。",
            "已諭耕奴多藝秫，免教華髮變朱顔。"
        ],
        "title": "和唐堅伯留題莊舍  其一",
        "id": "7026bb79-e5c7-4d67-b09d-4e6daf7200ab"
    },
    {
        "author": "胡寅",
        "paragraphs": [
            "卧看月落半瑶環，起喚清風紫翠間。",
            "玩意詩書千古樂，放懷天地一身閒。",
            "幾多倦鳥歸何晚，無限浮雲去未還。",
            "不向此中真得趣，更論盤谷與商顔。"
        ],
        "title": "和唐堅伯留題莊舍  其二",
        "id": "4a521932-b0a1-4016-81f1-bc085b2abd22"
    },
    {
        "author": "胡寅",
        "paragraphs": [
            "浄几寒窗日，翛然萬慮忘。",
            "詩筒忽到手，花信已催籹。",
            "茅舍斜斜彴，冰溪短短牆。",
            "仙膚下姑射，嬌額映昭陽。",
            "崔竹翻新畫，龍涎出古香。",
            "有金攢蘂細，無綠認條長。",
            "慰薦騷人寂，挑撩酒態狂。",
            "雪遊空泛剡，蘭佩枉沉湘。",
            "隔屋吹生麝，盈枝縱夜光。",
            "詎能煩驛使，聊自占年芳。",
            "渡盡鴻飛影，迎開柳带黄。",
            "繁華收拾後，結子又先嘗。"
        ],
        "title": "和趙用明梅",
        "id": "150225c9-685f-45a7-9de3-562ad44f7c5d"
    },
    {
        "author": "胡寅",
        "paragraphs": [
            "經年與花別，花意不相忘。",
            "綽約素情在，掃除時世籹。",
            "楚人輕剪伐，北客護垣牆。",
            "半樹竹亭亞，幾株溪水陽。",
            "可模非絕代，難學是生香。",
            "當結珠宮伴，休吹玉笛長。",
            "賞心甘爛醉，被惱漫顛狂。",
            "正當映喬岳，未應浮碧湘。",
            "松筠共瀟灑，雪月佐輝光。",
            "自保孤根暖，寧隨百草芳。",
            "遠天方絢白，細雨便垂黄。",
            "佳實收功地，君羹必可嘗。"
        ],
        "title": "再次前韻",
        "id": "ad69b66b-1bcd-477c-852c-a1e6b0dc9d73"
    },
    {
        "author": "胡寅",
        "paragraphs": [
            "美酒名花並，無情即易忘。",
            "小槽應注瀑，大樹欲殘籹。",
            "雖則通達道，其如隔繚牆。",
            "寄人慚大庾，求伴媿高陽。",
            "好傍枝間醉，時聞盞面香。",
            "已勤賡唱久，未覩肆筵長。",
            "月下疎疎映，風餘片片狂。",
            "可憐花似雪，那得酒如湘。",
            "夢作瑶林去，斟浮玉斚光。",
            "八仙當避席，百卉定羞芳。",
            "莫待松醪碧，休尋蜜萼黄。",
            "風流貴公子，火急傚原嘗。"
        ],
        "title": "用明有携酒賞梅之約久而未至復和以督之",
        "id": "7b833eee-3f4e-4c64-b0d4-7940ba2e8f7f"
    },
    {
        "author": "胡寅",
        "paragraphs": [
            "的皪輕臨宋玉牆，世間顔色盡凡籹。",
            "病夫欲作天花觀，無奈時時得暗香。"
        ],
        "title": "和用明梅十三絕  其一",
        "id": "17bbd287-1b1f-44be-8dab-65501af821ee"
    },
    {
        "author": "胡寅",
        "paragraphs": [
            "若道南枝春信微，如何開向雪飛時。",
            "却堪謝女因風句，休詠楊家膩肉肥。"
        ],
        "title": "和用明梅十三絕  其二",
        "id": "55ee26bb-7432-4283-9eca-51c51468be77"
    },
    {
        "author": "胡寅",
        "paragraphs": [
            "寧須較短復論長，拖白施朱亦兩忘。",
            "有羨廣平能草賦，病來無緒不成章。"
        ],
        "title": "和用明梅十三絕  其三",
        "id": "1d06b38b-c20e-47f9-a355-ca1cf19bf3e1"
    },
    {
        "author": "胡寅",
        "paragraphs": [
            "雪消天氣一番新，水際逢春淑且真。",
            "未信長安多麗者，定知空谷有佳人。"
        ],
        "title": "和用明梅十三絕  其四",
        "id": "2f612fe3-678b-47a1-9f56-1809ceceb567"
    },
    {
        "author": "胡寅",
        "paragraphs": [
            "綠萼全勝紅萼好，新枝爭亞舊枝長。",
            "賞心未減春風蝶，傍蘂穿花栩栩狂。"
        ],
        "title": "和用明梅十三絕  其五",
        "id": "2bebdf2a-48ac-4bd5-b906-62d8ebedf8bc"
    },
    {
        "author": "胡寅",
        "paragraphs": [
            "半開何惜恣追遊，最怕風飄萬點愁。",
            "倘是仙山有真籍，待憑方士更遲留。"
        ],
        "title": "和用明梅十三絕  其六",
        "id": "71747a63-d7e7-435b-895b-6d6f9a9375ee"
    },
    {
        "author": "胡寅",
        "paragraphs": [
            "要寫橫斜臨水枝，應從淡墨見依稀。",
            "畫師未必傳天巧，爭似西廂月影微。"
        ],
        "title": "和用明梅十三絕  其七",
        "id": "8790cf06-f68e-4161-a1e8-e1bd213a7e6b"
    },
    {
        "author": "胡寅",
        "paragraphs": [
            "玉管吹殘滿地霜，去年遺恨不能忘。",
            "還來月下呈疎影，先向風前試晚籹。"
        ],
        "title": "和用明梅十三絕  其八",
        "id": "4462e3fe-a9a5-432e-b3dd-17f5423363ee"
    },
    {
        "author": "胡寅",
        "paragraphs": [
            "寒梅應不是甘棠，我輩爲詩豈面牆。",
            "便對雪霜矜節操，未妨雲雨下巫陽。"
        ],
        "title": "和用明梅十三絕  其九",
        "id": "a14ee527-a0db-43cc-81c2-8cbf68f087ea"
    },
    {
        "author": "胡寅",
        "paragraphs": [
            "漫說瓊花淮海陽，要知蘭蕙不能香。",
            "人間草木如相對，寧遣詩仙引興長。"
        ],
        "title": "和用明梅十三絕  其一○",
        "id": "f70c4640-a60e-4701-b79d-fc237ae98bba"
    },
    {
        "author": "胡寅",
        "paragraphs": [
            "醉把天葩嚼蘂香，筆端翻水趁詩狂。",
            "結成却薦和羹鼎，妙手先從錡釜湘。"
        ],
        "title": "和用明梅十三絕  其一一",
        "id": "375cf8a6-3184-4462-9774-f46668055e49"
    },
    {
        "author": "胡寅",
        "paragraphs": [
            "公子曾遊翰墨場，詩成寒律带春光。",
            "杯中竹葉悠悠夢，句裏梅花字字芳。"
        ],
        "title": "和用明梅十三絕  其一二",
        "id": "3b94f181-68c8-41f0-9dba-bc0d9419f5f7"
    },
    {
        "author": "胡寅",
        "paragraphs": [
            "指數春回驅歲寒，催令花落鼻先酸。",
            "要須晴昊開芳草，亂插繁華足意看。"
        ],
        "title": "和用明梅十三絕  其一三",
        "id": "f861e14c-0751-4a9a-a891-d89c54c93fd4"
    },
    {
        "author": "胡寅",
        "paragraphs": [
            "爲惜紛紛作雪飛，忍看桃李便芳菲。",
            "小瓶留得春風面，尚可携壺一醉歸。"
        ],
        "title": "和趙廟欲携尊賞殘梅二絕  其一",
        "id": "7607d74a-5d02-485f-a069-6acf352163cd"
    },
    {
        "author": "胡寅",
        "paragraphs": [
            "離離疎蘂抱寒條，開晚渾疑雪未消。",
            "風雨助君慳且澀，吹將詩句淡相撩。"
        ],
        "title": "和趙廟欲携尊賞殘梅二絕  其二",
        "id": "de7aa8e8-1da3-42d2-b689-afcdfe42eaa9"
    },
    {
        "author": "胡寅",
        "paragraphs": [
            "飯已柴扉手自開，杖藜三徑久徘徊。",
            "忽驚無雨溪流漲，遥認他山雪浪來。",
            "葉暗青雲環舍竹，樹團香玉繞池梅。",
            "春光已近宜行樂，未怕年華冉冉催。"
        ],
        "title": "出門偶成",
        "id": "46f45b76-78c4-41f9-876b-c62ab5b3ccdd"
    },
    {
        "author": "胡寅",
        "paragraphs": [
            "似聞北舍與南隣，各向西疇答問津。",
            "獨使丈人留闃寂，更無佳客奉光塵。",
            "思公待泛山陰雪，破悶須携麯米春。",
            "往行前言未多識，古來元重老成人。"
        ],
        "title": "寄奇父",
        "id": "eb8afbdf-264a-4cbe-90ff-009151a4c444"
    },
    {
        "author": "胡寅",
        "paragraphs": [
            "優游林麓避塵沙，杖策巾橫一幅紗。",
            "却老自燒金鼎藥，醒心時進玉川茶。",
            "鈎窗愛日頻遷坐，蔭竹流泉屢滿漥。",
            "常記此歡同醉處，歈歌折柳舞傳巴。"
        ],
        "title": "携酒訪奇父小酌竹齋以詩來謝次其韻",
        "id": "457d510e-43ef-44e5-8a9a-fdc7d312695d"
    },
    {
        "author": "胡寅",
        "paragraphs": [
            "酒影何時有畫蛇，燈光不必罩紅紗。",
            "幸能真率時添菜，未憶柔纖笑捧茶。",
            "世路風波常起伏，醉鄉田地絕隆漥。",
            "愛公詩句如清瑟，自比流魚感瓠巴。"
        ],
        "title": "和奇父再寄首韻奇父易用",
        "id": "53c63554-b555-41c2-97d5-c7d4ce1d321e"
    },
    {
        "author": "胡寅",
        "paragraphs": [
            "暈紫層紅各自花，翠痕稠葉整還斜。",
            "有情豈必含春泪，自是殷勤管歲華。"
        ],
        "title": "碧泉芍藥四首  其一",
        "id": "1a652df3-3113-4308-9d8a-30717966cb46"
    },
    {
        "author": "胡寅",
        "paragraphs": [
            "林影溪光風力微，黄鸝隔葉囀還飛。",
            "從教萬點飄浮去，頼有庭花願不違。"
        ],
        "title": "碧泉芍藥四首  其二",
        "id": "1d2104d4-68ca-4811-9504-f8769963aad4"
    },
    {
        "author": "胡寅",
        "paragraphs": [
            "春事紛綸去，槐陰襞積來。",
            "此花方靚麗，待我正徘徊。",
            "墮砌晨霞爛，凌波錦帳開。",
            "有懷能賦客，把酒獨登臺。"
        ],
        "title": "碧泉芍藥四首  其三",
        "id": "c628d4d4-0985-4cea-a4b8-5b8c30c001a3"
    },
    {
        "author": "胡寅",
        "paragraphs": [
            "樂水頻頻到，尋花特特來。",
            "餘春初自媚，清賞未能回。",
            "雨裹仙苞重，風扶秀臉開。",
            "寶刀移造化，單葉變樓臺。"
        ],
        "title": "碧泉芍藥四首  其四",
        "id": "78e46965-3860-4833-a784-b821993c7932"
    },
    {
        "author": "胡寅",
        "paragraphs": [
            "一氣沖融轉大鈞，四時舒卷見全身。",
            "若云春向晨鐘斷，須信詩人未識春。"
        ],
        "title": "三月晦和唐人韻詩云三月正當三十日風光別我苦吟身共君今夜不須寐未到五更猶是春",
        "id": "6b52fec5-af3d-4015-9372-57dee9b27e11"
    },
    {
        "author": "胡寅",
        "paragraphs": [
            "欲濯冠纓塵垢侵，梁亭橫占一源深。",
            "碧紗演漾蒼魚色，黛白因依翠木陰。",
            "疏沼豈惟三鳳飲，買山初聽一龍吟。",
            "請君莫惜來遊屢，耆舊風流尚可尋。"
        ],
        "title": "和堅伯碧泉留題",
        "id": "f911805b-de35-44c6-ab19-b1dcee763d41"
    },
    {
        "author": "胡寅",
        "paragraphs": [
            "久雨妨園涉，奇芬待客吹。",
            "今朝搴翠幄，晴日麗繁枝。",
            "一一花相簇，翩翩蝶未知。",
            "薰篝蒙紫錦，香過每輕披。"
        ],
        "title": "和毛生瑞香",
        "id": "f873241b-468a-43fc-80e6-d310ed29b257"
    },
    {
        "author": "胡寅",
        "paragraphs": [
            "恭惟事契逾三紀，一醉昇州十八年。",
            "回念壯遊多契闊，欣逢情話重留連。",
            "珠庭骨相封侯在，金奏詩章落筆傳。",
            "預恐西風送離袂，莫孤南阜好林泉。"
        ],
        "title": "贈劉仲固",
        "id": "f5db12b7-b605-4964-b82b-5387d349e8f0"
    },
    {
        "author": "胡寅",
        "paragraphs": [
            "識字深慚揚子雲，載醪何以塞殷勤。",
            "山騰海浪兼天碧，雨薦秋聲映燭聞。",
            "秘藏未能窺佛界，劇談聊足張吾軍。",
            "浮蛆玉色人間少，判却陶然引十分。"
        ],
        "title": "謝彥脩携具見過",
        "id": "cd811951-63de-47f5-8f58-6edfeb61f882"
    },
    {
        "author": "胡寅",
        "paragraphs": [
            "北澗霜翻浪，南山翠竹堆。",
            "早酣隨夢斷，晚酌傍池開。",
            "莫放清歡闕，從教急管催。",
            "精深與雄健，剩欲見天才。"
        ],
        "title": "和彥沖晚飲",
        "id": "102e933e-12cd-4df5-8570-2aaf139881c8"
    },
    {
        "author": "胡寅",
        "paragraphs": [
            "瘦馬鞭猶懶，長亭室正虛。",
            "五言留敗壁，一飯飽新蔬。",
            "閲世但如許，浮生寧願餘。",
            "茅簷與藻梲，等觀是蘧廬。"
        ],
        "title": "和彥仲長汀鋪留題",
        "id": "57267190-6588-4c45-aa9a-c388c18e8bfd"
    },
    {
        "author": "胡寅",
        "paragraphs": [
            "久聞幽寺渺雲間，且向新詩見一斑。",
            "不羨寶華承白足，最憐澄水漾秋山。",
            "飛車要度重重嶺，繫艇還思淺淺灣。",
            "彈指大千何遠近，却將遊想付無還。"
        ],
        "title": "和彥沖雲際院留題",
        "id": "320b8a23-fdcc-41a3-9360-54aa2492e3f9"
    },
    {
        "author": "胡寅",
        "paragraphs": [
            "易刻無瑕玉，難勻不汗籹。",
            "有誰同素絢，無物比生香。",
            "寶靨三年笑，氷肌六月凉。",
            "畹蘭何足佩，懷瑾枉沉湘。"
        ],
        "title": "和彥沖茉莉二首  其一",
        "id": "3c383063-2046-47c8-9be7-86d3868f4ab3"
    },
    {
        "author": "胡寅",
        "paragraphs": [
            "謫墮天仙子，生憎袨服籹。",
            "華雲油潑碧，花雪麝開香。",
            "曬喜金鴉熱，洗宜玉井凉。",
            "芳根如可乞，携取詫娥湘。"
        ],
        "title": "和彥沖茉莉二首  其二",
        "id": "92a87015-be19-482f-8c9d-181a245b477e"
    },
    {
        "author": "胡寅",
        "paragraphs": [
            "河朔時堪擬，溟南意懶圖。",
            "相羊逢勝地，瀟灑似精廬。",
            "暝翠千山合，芳紅一雨濡。",
            "跳金魚亦樂，爍石暑全無。",
            "昨夢暌神女，沉疴問鬼臾。",
            "無輪生四角，有憤反三隅。",
            "方羨溪塘滿，俄趨岸柳疎。",
            "共欣甘入稻，仍喜脆歸蔬。",
            "歌舞還縈座，盤肴不趁虛。",
            "放言庸喋喋，引釂願徐徐。",
            "有客敦農圃，多憂出賦租。",
            "但教魚菽具，何必囷倉餘。",
            "來卷千鍾盡，歸乘萬竅呼。",
            "御風非數數，愛酒亦如如。"
        ],
        "title": "和彥沖新凉",
        "id": "de517b0b-8a2f-4e89-9296-e710bc8a11b5"
    },
    {
        "author": "胡寅",
        "paragraphs": [
            "福地今身到，玄天舊迹非。",
            "溪聲寧有謂，山意了無機。",
            "儼立千雲纛，同來二羽衣。",
            "酒新良可飲，棋妙不須圍。"
        ],
        "title": "小飲武夷道士吳之奇竹坡兼示章副觀",
        "id": "e85240ca-d2df-46ed-af5e-3c36bf09287f"
    },
    {
        "author": "胡寅",
        "paragraphs": [
            "六曲睎真館，千松奪秀亭。",
            "回橈失相值，載酒約重經。",
            "小雨裝圖畫，紅塵隔杳冥。",
            "更煩橫鐵笛，吹與衆仙聆。"
        ],
        "title": "遊武夷贈劉生",
        "id": "66c15de3-e6bf-4b95-a5e7-972c8acc6a54"
    },
    {
        "author": "胡寅",
        "paragraphs": [
            "何事團爐一笑譁，窮冬纔許見瓊花。",
            "細論剪刻誰能解，欲鬭輕明豈易加。",
            "且共落梅紛沼鑑，未須融玉掛簷牙。",
            "知君素有陽春句，可但梁園著賦夸。"
        ],
        "title": "十二月二十一日見雪於籍溪",
        "id": "fe0f684a-2ceb-4166-9a67-e6cdc7ba000f"
    },
    {
        "author": "胡寅",
        "paragraphs": [
            "畏隹于喁處處譁，先春吹出萬林花。",
            "要看臘瑞三番白，寧許霜威十倍加。",
            "瓦隴未平俄淅瀝，冰池難合漫槎牙。",
            "若嫌吾土山川暖，蜀客相逢尚可夸。"
        ],
        "title": "謝道醇見和",
        "id": "15e0d643-8416-4533-971e-f8eb69077aab"
    },
    {
        "author": "胡寅",
        "paragraphs": [
            "曉來兒女共諠譁，喜見東風颺水花。",
            "鶴羽賜衣方一襲，小巔冠玉已三加。",
            "高眠有客關蓬戶，低唱無人拍翠牙。",
            "白帝出遊應最樂，月旌蜺旆正豪夸。"
        ],
        "title": "二十七日立春夜雪高下盡白閩中所謂大雪也",
        "id": "abe63f6a-a2d1-4a1e-bc21-f3274e1a3f01"
    },
    {
        "author": "胡寅",
        "paragraphs": [
            "陰機誰使弄譁譁，摽彼無梅漫有花。",
            "銀海夜潮猶未落，火輪朝馭早相加。",
            "應慚餘潤歸麰麥，未怯隆寒戰齒牙。",
            "莫笑鬢毛輕點綴，龍鍾姦黠兩矜夸。"
        ],
        "title": "二十八日快晴",
        "id": "3b737131-3833-4884-842c-69efa7548724"
    },
    {
        "author": "胡寅",
        "paragraphs": [
            "虛齋永晝玩陳編，千古昭昭尚有傳。",
            "昨夢飽經全盛日，此生俄歎始衰年。",
            "不須把鏡刪鬚雪，且願疏封拓酒泉。",
            "咫尺劉郎住仙境，桃溪應許刺魚船。"
        ],
        "title": "讀禮至五十始衰有感示彥沖",
        "id": "247ddeeb-55e6-47ce-8bae-4964fc7333bc"
    },
    {
        "author": "胡寅",
        "paragraphs": [
            "多謝春風吹雨晴，出遨今日計初程。",
            "去隨碧澗䙰褷上，歸與閒雲澹沱行。",
            "順理以觀皆有趣，會心之樂最難名。",
            "山間桃柳寧知此，斂笑舒顰亦自情。"
        ],
        "title": "和仲固",
        "id": "c1ee1109-72aa-4f93-90fe-0ed71954277b"
    },
    {
        "author": "胡寅",
        "paragraphs": [
            "映空微雨不成絲，約勒桃花欲動時。",
            "爭奈東風有情思，曉紅輕笑竹邊枝。"
        ],
        "title": "春日幽居示仲固彥沖十絕  其一",
        "id": "994a5598-55a1-4eca-9782-b1d300982e5e"
    },
    {
        "author": "胡寅",
        "paragraphs": [
            "碧沙承水漾嬌春，弱柳縈烟作淺顰。",
            "正好追尋沂上侶，未須攀贈灞橋人。"
        ],
        "title": "春日幽居示仲固彥沖十絕  其二",
        "id": "6857180f-9486-455d-9c73-0a6756417c94"
    },
    {
        "author": "胡寅",
        "paragraphs": [
            "殘梅昨日尚盈盈，一夜溪橋風雨聲。",
            "不是微酸注香蒂，箇中幽恨即難平。"
        ],
        "title": "春日幽居示仲固彥沖十絕  其三",
        "id": "d9b3ad43-37fc-4e34-9cd6-92b0a706dd5b"
    },
    {
        "author": "胡寅",
        "paragraphs": [
            "人日春愁連上元，薄寒吹雨罩花村。",
            "傳柑說道昇平復，夢斷鼇燈放五門。"
        ],
        "title": "春日幽居示仲固彥沖十絕  其四",
        "id": "28ee59f3-498f-4d7f-aa0e-18f56856fc72"
    },
    {
        "author": "胡寅",
        "paragraphs": [
            "微茫烟溆見人家，四合青山雨遍遮。",
            "畫出江鄉二三月，河豚安得配蘆芽。"
        ],
        "title": "春日幽居示仲固彥沖十絕  其五",
        "id": "77004ea0-31cb-4ad6-88c9-0dccf23eeb48"
    },
    {
        "author": "胡寅",
        "paragraphs": [
            "花事先從桃李來，海棠紅杏即相催。",
            "化工節度重重好，護得山丹最後開。"
        ],
        "title": "春日幽居示仲固彥沖十絕  其六",
        "id": "f9530acc-6bde-41ec-861f-f7140fdd9481"
    },
    {
        "author": "胡寅",
        "paragraphs": [
            "紅含宿雨兩三枝，浄插銅瓶浥注之。",
            "不是靈芸初一見，也非迷路武陵時。"
        ],
        "title": "春日幽居示仲固彥沖十絕  其七",
        "id": "5a307664-4251-4e95-a421-c1cd3eda6b6a"
    },
    {
        "author": "胡寅",
        "paragraphs": [
            "晚菘爭上碧瑶簪，芥也芳心苦復甘。",
            "未見菜頭論白黑，何人携鉢肯同參。"
        ],
        "title": "春日幽居示仲固彥沖十絕  其八",
        "id": "cda3591a-a065-465b-ba1e-e3eab5dec4d3"
    },
    {
        "author": "胡寅",
        "paragraphs": [
            "菊本離離趁雨栽，杞根成壠更深培。",
            "詩人自古無供給，倘有敲門載酒來。"
        ],
        "title": "春日幽居示仲固彥沖十絕  其九",
        "id": "c1d5e599-8e0a-42e8-9b03-e904b7d16d4d"
    },
    {
        "author": "胡寅",
        "paragraphs": [
            "染溪曾是竹千竿，歲久生鱗化碧灘。",
            "頼有龍孫振根撥，且須深蟄捍濤瀾。"
        ],
        "title": "春日幽居示仲固彥沖十絕  其一○",
        "id": "920bef50-0cbf-4ff5-a25f-8e4d441a73de"
    },
    {
        "author": "胡寅",
        "paragraphs": [
            "臨流負巘百年居，手植松楠合抱株。",
            "傳寫春光入詩句，味之如對輞川圖。"
        ],
        "title": "和仲固春日村居即事十二絕  其一",
        "id": "dc7948cc-4449-4213-b345-726a231d8129"
    },
    {
        "author": "胡寅",
        "paragraphs": [
            "有興相尋即扣門，不須招致簡書繁。",
            "試從大雅歌鶑谷，未羨詞人侈兔園。"
        ],
        "title": "和仲固春日村居即事十二絕  其二",
        "id": "1a45178f-ce47-4f13-8b60-7609925d560f"
    },
    {
        "author": "胡寅",
        "paragraphs": [
            "欲駐長春學道家，如何白雪是黄芽。",
            "聊憑高士五株柳，爲問仙人三朶花。"
        ],
        "title": "和仲固春日村居即事十二絕  其三",
        "id": "7110eefa-3591-46ef-aee8-5d91e07e324d"
    },
    {
        "author": "胡寅",
        "paragraphs": [
            "舊花一一斬新春，慰薦經行自在身。",
            "且使緩開常照眼，莫教輕墮恐傷神。"
        ],
        "title": "和仲固春日村居即事十二絕  其四",
        "id": "8d907d54-f8ac-4668-ab54-b0a954923c9c"
    },
    {
        "author": "胡寅",
        "paragraphs": [
            "西園聞道徑封苔，落落髯仙去不回。",
            "安石中年離索意，吾徒笑口且頻開。"
        ],
        "title": "和仲固春日村居即事十二絕  其五",
        "id": "977cc5ad-c946-4d92-9811-4bda9dfb824c"
    },
    {
        "author": "胡寅",
        "paragraphs": [
            "春半曾無决定晴，今朝初上九天明。",
            "檻花莞爾窺人意，林鳥嚶然求友聲。"
        ],
        "title": "和仲固春日村居即事十二絕  其六",
        "id": "c1263a4c-a85a-40b3-a06f-801a80cd1351"
    },
    {
        "author": "胡寅",
        "paragraphs": [
            "陶公春日事西疇，不是同羣沮溺流。",
            "君亦荷鋤貪雨足，誰知幽意在滄洲。"
        ],
        "title": "和仲固春日村居即事十二絕  其七",
        "id": "23233cc9-5299-4501-96bd-590d4dbf79e2"
    },
    {
        "author": "胡寅",
        "paragraphs": [
            "仙居何異武陵溪，泛出殘紅春水肥。",
            "擬欲泝流兼載酒，應容艇子傍苔磯。"
        ],
        "title": "和仲固春日村居即事十二絕  其八",
        "id": "211bda47-0e0f-48d2-82f3-6df422ea7eba"
    },
    {
        "author": "胡寅",
        "paragraphs": [
            "籜龍本是飛天物，養鱉宜充照席珍。",
            "一飯午窗春睡起，羲皇而上更何人。"
        ],
        "title": "和仲固春日村居即事十二絕  其九",
        "id": "4d9b0282-02dc-4e26-8309-9c89d5470c65"
    },
    {
        "author": "胡寅",
        "paragraphs": [
            "栽培君子要添丁，護惜龍兒出錦綳。",
            "莫學當年饞太守，直須脫粟伴藜羹。"
        ],
        "title": "和仲固春日村居即事十二絕  其一○",
        "id": "41d9a43b-5eee-4fda-b807-81adefc8a5ef"
    },
    {
        "author": "胡寅",
        "paragraphs": [
            "正眼如君了了明，未嘗沉醉本來醒。",
            "自將周易規兒輩，白馬空傳一藏經。"
        ],
        "title": "和仲固春日村居即事十二絕  其一一",
        "id": "02b87014-d296-4a04-8962-d36a101a1700"
    },
    {
        "author": "胡寅",
        "paragraphs": [
            "似聞寂寂带經鋤，老圃何知莫問渠。",
            "况是漢陰機事息，豈憂芳草翳嘉蔬。"
        ],
        "title": "和仲固春日村居即事十二絕  其一二",
        "id": "20ef18ee-ced7-4e40-9681-2023458a861c"
    },
    {
        "author": "胡寅",
        "paragraphs": [
            "寄語東陽翁道人，開軒種竹意何親。",
            "經春又看龍孫上，晚歲寧憂鳳食貧。",
            "風月肯來聊競爽，塵囂不到獨相親。",
            "何時柱杖敲門去，若比王猷懶更真。"
        ],
        "title": "題翁道人竹軒",
        "id": "8ea1e891-29b4-4860-890e-f5c35483e530"
    },
    {
        "author": "胡寅",
        "paragraphs": [
            "軒冕身猶寄，金貲意不存。",
            "永懷三釜樂，當把一經繙。",
            "靜室依松柏，清規遺子孫。",
            "里仁如長者，真使薄夫敦。"
        ],
        "title": "題斯行厚親庵世祀閣二首  其一",
        "id": "ca80f5c7-b55d-43d2-b9e6-afbc3559d03d"
    },
    {
        "author": "胡寅",
        "paragraphs": [
            "不用登臨趣，憑高心重催。",
            "龐公勤上冢，束晳更循陔。",
            "羊棗終身慕，莪蒿鞠子哀。",
            "年年拜寒食，豈但數雲來。"
        ],
        "title": "題斯行厚親庵世祀閣二首  其二",
        "id": "37081719-33f0-4975-aecb-38cc40bac15b"
    },
    {
        "author": "胡寅",
        "paragraphs": [
            "洛社看花各妙年，那知關塞起狼烟。",
            "舊遊只有山川在，佳政時聞嶺嶠傳。",
            "對酒鮮歡吾老矣，登高能賦子依然。",
            "不忘雞黍平生約，更泛瀟湘下水船。"
        ],
        "title": "贈李子揚",
        "id": "46b14cbb-f666-43b8-bb90-a3ab240d26d9"
    },
    {
        "author": "胡寅",
        "paragraphs": [
            "爲問東風有底忙，吹成疏雪灑林塘。",
            "應知剩馥歸香骨，誰拾殘英試粉粧。",
            "安得反魂三折臂，漫披能賦九迴腸。",
            "枝間頼有青青子，不遣行人折過牆。"
        ],
        "title": "和彥達落梅",
        "id": "5357ae78-92d3-44ec-a078-aea9dd221958"
    },
    {
        "author": "胡寅",
        "paragraphs": [
            "累旬不見孫夫子，聞學神農闔戶眠。",
            "藥物諒能收近效，精神應復類癯仙。",
            "欲趨丈室求高論，恐費華池溉下田。",
            "指日春風動花柳，也須乘興慕斜川。"
        ],
        "title": "簡奇父",
        "id": "1acb8317-b83a-4607-a310-72d6a2702522"
    },
    {
        "author": "胡寅",
        "paragraphs": [
            "欲從蒲澗問安期，仙事茫茫不可知。",
            "何許寸根仍穊節，解教霜鬢却青絲。",
            "風流公子茝蘭伴，憔悴騷人香草詩。",
            "乞取蕭踈映窗几，蒼然常揖歲寒姿。"
        ],
        "title": "從趙廟求菖蒲",
        "id": "7a4b7dcf-6a2b-45e0-aec8-3a994a43d34d"
    },
    {
        "author": "胡寅",
        "paragraphs": [
            "兵戎暌隔幾春秋，又向南州話北州。",
            "一飯識君塵外趣，三川回首夢中游。",
            "可堪麗藻相華寵，自斷沉疴合罷休。",
            "安得卜隣如二老，杖藜來往亦風流。"
        ],
        "title": "和趙榮州",
        "id": "5d25ec74-6d9a-468a-9bf9-306729cbf26b"
    },
    {
        "author": "胡寅",
        "paragraphs": [
            "示病維摩體暫癯，習閒中散禮誠疏。",
            "已知道義能相與，故使情交得自如。",
            "前日又欣揮麈尾，何時重見命巾車。",
            "棲遲甘就衡門下，不見龍章卧草廬。"
        ],
        "title": "和奇父二首  其一",
        "id": "818f5fbe-7a10-44bf-a1d7-1a8e938d51f5"
    },
    {
        "author": "胡寅",
        "paragraphs": [
            "丈室虛明了不扃，寸田蕪廢正須耕。",
            "容顔半歎年華改，品目猶煩月旦評。",
            "洗礪子荆真可慕，中庸伯始竟何成。",
            "且將禮節規兒輩，不止文書記姓名。"
        ],
        "title": "和奇父二首  其二",
        "id": "995d5a5d-f89c-4f11-a723-7dbd3f8cfc4d"
    },
    {
        "author": "胡寅",
        "paragraphs": [
            "杖策紛紛是，誰能志大猷。",
            "觕衣與糲飯，長夏及清秋。",
            "辯論輕三耳，齋明見兩眸。",
            "聖門多要妙，文藝不須游。"
        ],
        "title": "和洪秀才八首  其一",
        "id": "e0681f2a-72f7-4099-9dcc-157aa535d87b"
    },
    {
        "author": "胡寅",
        "paragraphs": [
            "自昔超羣者，無非遠大猷。",
            "要令心似鏡，莫遣氣橫秋。",
            "末學多牆面，深窺異瞽眸。",
            "君看顔氏子，何以過商游。"
        ],
        "title": "和洪秀才八首  其二",
        "id": "f344313e-a5d0-4f79-8f0a-acfb2b9fff7a"
    },
    {
        "author": "胡寅",
        "paragraphs": [
            "愛酒希元亮，敲門重子猷。",
            "孤松將秀嶺，萬竹已摇秋。",
            "懶去手搔髮，興來書映眸。",
            "此生當皎皎，毋作夢中游。"
        ],
        "title": "和洪秀才八首  其三",
        "id": "78c13b03-6c4a-41c3-bff8-12d37a97450f"
    },
    {
        "author": "胡寅",
        "paragraphs": [
            "于今聞議論，自昔際風猷。",
            "勁柏君凌雪，衰蒲我望秋。",
            "讀書欽滿腹，歌舞倦回眸。",
            "豈但人稱善，無慚馬少游。"
        ],
        "title": "和洪秀才八首  其四",
        "id": "db47e348-ed1f-46af-b8ca-2436ae3c3fc4"
    },
    {
        "author": "胡寅",
        "paragraphs": [
            "栽花爲事業，種秫是謀猷。",
            "不羨兩蝸角，從教雙鬢秋。",
            "登樓山抹黛，垂釣水澄眸。",
            "此樂應誰侶，雩風昔從游。"
        ],
        "title": "和洪秀才八首  其五",
        "id": "4900bfa1-f6cf-422f-8cdf-439603fcce46"
    },
    {
        "author": "胡寅",
        "paragraphs": [
            "鄙人聞道晚，何以播芳猷。",
            "未就三年刻，還驚一葉秋。",
            "論交無白足，對客有青眸。",
            "之子懷仙趣，相期汗漫游。"
        ],
        "title": "和洪秀才八首  其六",
        "id": "b9dd887f-b52b-42c7-9b08-73c529991c66"
    },
    {
        "author": "胡寅",
        "paragraphs": [
            "有煩推後覺，未克繼先猷。",
            "痼疾資醫緩，心專慕弈秋。",
            "遠遊方策足，參倚在凝眸。",
            "更仗磋磨力，時時警惰游。"
        ],
        "title": "和洪秀才八首  其七",
        "id": "06586b7c-d2a5-4626-9aec-184658e848ba"
    },
    {
        "author": "胡寅",
        "paragraphs": [
            "聞說頻頻黨，深遵秩秩猷。",
            "題評歸月旦，裁鑑比陽秋。",
            "賦謝雕蟲手，詩通美盼眸。",
            "看君多直諒，端似漢朱游。"
        ],
        "title": "和洪秀才八首  其八",
        "id": "4625d3b6-620a-499e-9538-fbad75bafa85"
    },
    {
        "author": "胡寅",
        "paragraphs": [
            "人間膏火日烹煎，塵外光陰可判年。",
            "路轉峯回能幾許，鳥啼花發故依然。",
            "同遊多病空携酒，相對忘機不話禪。",
            "請撤溪橋休送客，却須多種遠公蓮。"
        ],
        "title": "示法輪長老",
        "id": "520d7211-5060-4e98-a361-e59eabc49e1f"
    },
    {
        "author": "胡寅",
        "paragraphs": [
            "嘻嘻呀呀三伏中，投鞭拭汗一畝宮。",
            "銅瓶擊深響鞺鞳，翠綆引重聲璫東。",
            "雪花下咽肌骨醒，風腋泛駕仙靈通。",
            "百年老嫗羽化久，名與甘井垂無窮。"
        ],
        "title": "題樟源嶺下老嫗井欄嫗百五歲",
        "id": "157b84e2-7683-4386-860e-f98b118121de"
    },
    {
        "author": "胡寅",
        "paragraphs": [
            "林下何所樂，放懷天地中。",
            "青山供客眼，明月與君同。",
            "靜聽蕉窗雨，閒披芰沼風。",
            "未忘蒿目意，時一夢周公。"
        ],
        "title": "和楊秀才二首  其一",
        "id": "b90a73d9-d067-4f6d-b17b-49d4c7fdb164"
    },
    {
        "author": "胡寅",
        "paragraphs": [
            "林下何所樂，遊心書史中。",
            "時窺言語外，默想聖賢同。",
            "沂水有餘詠，舞雩多好風。",
            "區區守一介，未肯易三公。"
        ],
        "title": "和楊秀才二首  其二",
        "id": "734f16d3-e31b-4782-b852-0233e21342b3"
    },
    {
        "author": "胡寅",
        "paragraphs": [
            "岩壑風烟可寫憂，千竿筠玉凈脩脩。",
            "弟兄無故兼三樂，杯斚相歡第一秋。",
            "豈似墨卿夸楚澤，最宜從事到青州。",
            "胸中固自春風在，小試安能學太丘。"
        ],
        "title": "和仁仲",
        "id": "6c252184-90f4-4c71-a323-16fcfa1015f0"
    },
    {
        "author": "胡寅",
        "paragraphs": [
            "萬物森然播大鈞，一言鈎訣妙通神。",
            "捲簾與客談忠孝，袖手觀時任屈伸。",
            "燕石勒名應有日，凌烟圖像果何人。",
            "且從冠蓋林中看，莫滯天涯與水濱。"
        ],
        "title": "示延平日者",
        "id": "2dbdd4fc-79bb-40b7-a910-bffa1e05735b"
    },
    {
        "author": "胡寅",
        "paragraphs": [
            "雲歸龍澤寺，風引墨池船。",
            "誰識行藏妙，空驚歲序遷。",
            "從行矜壯齒，撫事嘆華顛。",
            "約略人間世，耆僧亦憮然。"
        ],
        "title": "紹興壬子六月先公再被掖垣之命某時侍行自清江登舟經祖印江口趨行在所未幾罷歸還憩豐城之龍澤寺明年初夏歸隠南山己巳歲予偶遊祖印留宿寺僧惠嵩能道昔寓龍澤之梗概兩寺相望蓋五十里時先公沒十有二年矣予亦衰病投紱俯仰悲慨因成兩詩以遺嵩  其一",
        "id": "d06fb1ad-147d-4294-9e39-aeed6211a34f"
    },
    {
        "author": "胡寅",
        "paragraphs": [
            "車騎紛來去，帆檣競泝沿。",
            "雲閒天淡淡，江靜竹娟娟。",
            "恥學飛騰術，慵參寂滅禪。",
            "春風常滿意，無處不怡然。"
        ],
        "title": "紹興壬子六月先公再被掖垣之命某時侍行自清江登舟經祖印江口趨行在所未幾罷歸還憩豐城之龍澤寺明年初夏歸隠南山己巳歲予偶遊祖印留宿寺僧惠嵩能道昔寓龍澤之梗概兩寺相望蓋五十里時先公沒十有二年矣予亦衰病投紱俯仰悲慨因成兩詩以遺嵩  其二",
        "id": "d948e0aa-6228-4b07-9c89-d78489a6d435"
    },
    {
        "author": "胡寅",
        "paragraphs": [
            "閒身何事有塵勞，憩息欣逢一榻高。",
            "瀼水轉灣如玉玦，曲洲斜抱記檀槽。",
            "憑欄偶見飛鴻翼，對酒仍持紫蟹螯。",
            "疇昔未觀東匯澤，片帆聊欲駕洪濤。"
        ],
        "title": "宿餘干臨江高寺題清音寺",
        "id": "bd1dd2a2-b45c-4c99-80cc-192eee6abe8b"
    },
    {
        "author": "胡寅",
        "paragraphs": [
            "掛了衣冠却問農，幾回欹枕聽晨鐘。",
            "壯懷不與浮雲渺，宿疹猶資大藥功。",
            "想像濠梁寧有趣，追尋風馭豈無蹤。",
            "道人要識春臺樂，須向壺公問所從。"
        ],
        "title": "題中元觀次黎才翁韻",
        "id": "61bc712b-2781-4ebd-a6dc-f6c49b31747c"
    },
    {
        "author": "胡寅",
        "paragraphs": [
            "不虞集霰與飛霜，可但寒梅度暗香。",
            "翠碧重敷秋後葉，玉明爭絢曉來粧。",
            "應憐高架裊清艷，誰道疎條無妙芳。",
            "折向清尊沾賸馥，與君冬日對春陽。"
        ],
        "title": "十二月酴醾盛開",
        "id": "982682e4-f717-4732-ba1a-a53bfbb266e5"
    },
    {
        "author": "胡寅",
        "paragraphs": [
            "扶持嘉樹起條枚，未覺風前齒髮頹。",
            "深鑿坐邀千澗水，縱觀如步九層臺。",
            "雲間秀巘濃還淡，案上陳編闔又開。",
            "莫似昔賢誇獨樂，與人同處首應回。"
        ],
        "title": "和仁仲治圃三首  其一",
        "id": "12f625e0-d8b1-4d21-844e-f4fd338f048e"
    },
    {
        "author": "胡寅",
        "paragraphs": [
            "不遣身心同槁灰，化工隨手自量裁。",
            "一欄仙蘤端倪露，九畹崇蘭次第栽。",
            "生意可觀那畫得，暗香難覓偶吹來。",
            "柴門漫說何曾閉，俗駕經過也未猜。"
        ],
        "title": "和仁仲治圃三首  其二",
        "id": "8711812e-a19c-4042-8d65-6f93a7e3f8f9"
    },
    {
        "author": "胡寅",
        "paragraphs": [
            "憒瞀年來藥漸須，喜君猶自手抄書。",
            "塵冠固合懸圬壁，羽扇何當出草廬。",
            "勝景但逢詩發遣，壯懷聊用酒驅除。",
            "寄身擾擾膠膠者，奇貨從來不可居。"
        ],
        "title": "和仁仲治圃三首  其三",
        "id": "89a6f092-6032-4b9e-ade6-8e4ced175762"
    },
    {
        "author": "胡寅",
        "paragraphs": [
            "昔年曾作守，旌騎擁山頭。",
            "省己無遺愛，投荒歷舊遊。",
            "妻兒相翼衛，風雨漫淹留。",
            "力學如何驗，仁人乃不憂。"
        ],
        "title": "謫居新昌過黄羆嶺",
        "id": "28836d13-677f-4a9f-a86b-30ec6a449f75"
    },
    {
        "author": "胡寅",
        "paragraphs": [
            "范陽盧以仕南遷，卜宅空山不計年。",
            "間氣有鍾超象類，美材無匠制方圓。",
            "誰能判斷風旛話，等是追隨粥飯緣。",
            "携客同來又同去，浮屠依舊插蒼烟。"
        ],
        "title": "遊龍山寺六祖故居也",
        "id": "8c8d8168-483a-464a-aa4b-0237aca9f061"
    },
    {
        "author": "胡寅",
        "paragraphs": [
            "君以苛留我罪遷，鄉情相值且忘年。",
            "歸心莫共孤雲遠，定性當如皓月圓。",
            "沂水舞雩方有詠，曹溪尋派即無緣。",
            "向來策杖經行地，不礙渾如石壁烟。"
        ],
        "title": "次劉坦見和",
        "id": "3becd46c-e947-43f2-a3e2-89712b327432"
    },
    {
        "author": "胡寅",
        "paragraphs": [
            "聞說頻年旱，先懷併日憂。",
            "家書不易到，囷米諒難求。",
            "一雨連三夕，千倉裕九秋。",
            "若爲知帝力，鼓腹聽蠻謳。"
        ],
        "title": "喜雨",
        "id": "4eb98218-a314-4e33-87aa-ca4a24080cab"
    },
    {
        "author": "胡寅",
        "paragraphs": [
            "涉圃親鋤草，分畦賸種蔬。",
            "潤通隣沼近，色映野雲虛。",
            "瘴重難求藥，心閒易看書。",
            "但令羹有梜，那嘆食無魚。"
        ],
        "title": "治園二首  其一",
        "id": "59c48833-f0f3-49db-8240-a890dbab779e"
    },
    {
        "author": "胡寅",
        "paragraphs": [
            "萊菔瑶英體，蕪菁翠羽叢。",
            "壓黄千葉韭，競秀一畦葱。",
            "渰渰金莖露，翻翻玉宇風。",
            "不忘藏聚力，醯醤有無同。"
        ],
        "title": "治園二首  其二",
        "id": "aeae466e-f776-4eb6-b7bc-500eb7bf4d10"
    },
    {
        "author": "胡寅",
        "paragraphs": [
            "喜樂民宜甚，平反笑屢春。",
            "故應熊夢協，還見鳳毛新。",
            "桂籍他年繼，桑弧舊俗因。",
            "豈無湯餠會，也合到窮賓。"
        ],
        "title": "喜義卿得子端倅攝新守",
        "id": "c0a64ad1-9953-43c8-904d-dcb105899632"
    },
    {
        "author": "胡寅",
        "paragraphs": [
            "仁政惟敦本，躬行豈好夸。",
            "舞停衫颺雪，盤藉綺如霞。",
            "童馬爭騎竹，村厖息吠花。",
            "向來觀饁地，和氣滿家家。"
        ],
        "title": "和郡將勸農",
        "id": "eaee7c08-b5b2-41d3-9a91-bf9bf6b43d03"
    },
    {
        "author": "胡寅",
        "paragraphs": [
            "聞從軺車出，勤農不務夸。",
            "歡謠驅宿霧，飛蓋亂晨霞。",
            "醉偃風前草，詩裝錦上花。",
            "也將求二頃，輸稅補公家。"
        ],
        "title": "酬黄執禮見和",
        "id": "4687c5f1-88b4-46e6-bc57-b4b3e0bea5d9"
    },
    {
        "author": "胡寅",
        "paragraphs": [
            "邦本古攸重，民天辭匪夸。",
            "詎能皆辟穀，漫道獨餐霞。",
            "一笑爲良繭，力耕無賣花。",
            "信知豳七月，于耜起周家。"
        ],
        "title": "再美勸農",
        "id": "6805a825-9398-46c8-86a9-39982215aef6"
    },
    {
        "author": "胡寅",
        "paragraphs": [
            "五言雖窘步，才力競雄夸。",
            "壑聳千章木，霄霏五色霞。",
            "聲諧金擲地，夢到筆生花。",
            "豈謂明珠貫，清輝照蔀家。"
        ],
        "title": "觀諸人唱和",
        "id": "6d0b35a3-710a-403d-8f8a-208042f3055b"
    },
    {
        "author": "胡寅",
        "paragraphs": [
            "老矣雞栖愛一廛，生涯隨分不求全。",
            "一杯那復思身後，三爵聊將補食前。"
        ],
        "title": "和王維三首  其一",
        "id": "c3894b38-84dc-43ed-813d-c95e4dab1585"
    },
    {
        "author": "胡寅",
        "paragraphs": [
            "素不能詩復戒吟，辱君笙鶴墮清音。",
            "何須風月三千首，已洗塵埃一寸心。"
        ],
        "title": "和王維三首  其二",
        "id": "55aa8e40-ff4e-4689-8864-952535715179"
    },
    {
        "author": "胡寅",
        "paragraphs": [
            "蓬門相直是南山，傍著丹梯尚可攀。",
            "野興舊同流水遠，道心今共白雲閒。"
        ],
        "title": "和王維三首  其三",
        "id": "41475b28-741a-4020-a7ad-90581a00757c"
    },
    {
        "author": "胡寅",
        "paragraphs": [
            "稅得東家一畝宮，向來喧市馬牛風。",
            "誓將尤悔加深省，肯爲饑寒嘆屢空。",
            "十里溪山愁眼外，數家梧竹畫屏中。",
            "惠然更感無雙子，時有高談發蔽蒙。"
        ],
        "title": "和黄執禮六首  其一",
        "id": "d53f1340-a057-4828-88e3-2777b9191166"
    },
    {
        "author": "胡寅",
        "paragraphs": [
            "賜牆那及仲尼宮，妄意堅高立下風。",
            "志士有求雖汲汲，鄙夫無得漫空空。",
            "詩鳴寡學安能善，酒聖多愁詎敢中。",
            "惟頼有朋想博約，過情之譽豈宜蒙。"
        ],
        "title": "和黄執禮六首  其二",
        "id": "14139667-289f-4af9-93a2-5fd581ef0e4b"
    },
    {
        "author": "胡寅",
        "paragraphs": [
            "浮生均是大槐宮，永日聊便竹簟風。",
            "若要語言求要妙，猶將筆墨畫虛空。",
            "一區聊寄塵囂外，萬景皆歸眺望中。",
            "敢似越雞孵鵠卵，正慚雲將問鴻蒙。"
        ],
        "title": "和黄執禮六首  其三",
        "id": "7165ad8c-db7f-4c1d-8314-2918a618646b"
    },
    {
        "author": "胡寅",
        "paragraphs": [
            "律呂旋相六十宮，聲如佳句比南風。",
            "自非詩印全提得，難使言瑕一洗空。",
            "已向襟靈窺致遠，更從彪炳見弸中。",
            "讀書有益非虛語，請看孫權與阿蒙。"
        ],
        "title": "和黄執禮六首  其四",
        "id": "dcb773f1-5431-48ea-b0b4-c115a262033a"
    },
    {
        "author": "胡寅",
        "paragraphs": [
            "尚德南宮勇北宮，羨君兼有古人風。",
            "無雙自昔稱江夏，第一于今鄙解空。",
            "會友更求三以上，策名應簉二之中。",
            "須慚纇語賡黄絹，但可厨人作醤蒙。"
        ],
        "title": "和黄執禮六首  其五",
        "id": "d9e4f19c-642b-4d43-b700-493a056b87bf"
    },
    {
        "author": "胡寅",
        "paragraphs": [
            "文才久合步蟾宮，未肯爭摶九萬風。",
            "賸欲論詩宗典樂，故應憐我隸司空。",
            "高山宛在綠琴裏，白髮從多清鏡中。",
            "要識起予真賞意，聖門千古望龜蒙。"
        ],
        "title": "和黄執禮六首  其六",
        "id": "a137c828-b8f8-4175-a2c1-041d06a4cd0b"
    },
    {
        "author": "胡寅",
        "paragraphs": [
            "簞瓢曾不飽顔回，何事新茶轉海來。",
            "八餠尚懷經幄賜，一苞聊對嶺雲開。",
            "分君要使澆書腹，待客應須罷酒罍。",
            "自笑玉川空兩腋，清風無夢到蓬萊。"
        ],
        "title": "送茶與執禮以詩來謝和之",
        "id": "f272bb44-89ba-43ff-a5a0-991977e70741"
    },
    {
        "author": "胡寅",
        "paragraphs": [
            "北苑仙芽紫玉方，年年包篚貢甘香。",
            "願君飲罷風生腋，飛到蓬萊日月長。"
        ],
        "title": "黄倅生日送茶壽之",
        "id": "32e5e5e7-5d97-4bc9-ab96-bedb00f9cedd"
    },
    {
        "author": "胡寅",
        "paragraphs": [
            "三間茅屋陋無人，聊著投荒罪垢身。",
            "此地相逢應有數，他年重見復何因。",
            "雅騷我豈堪嘉贈，逸足君宜據要津。",
            "更把一尊當雨霽，坐看冰鑑拓秋旻。"
        ],
        "title": "和李靖",
        "id": "f885d7ce-8027-4d2a-a9b3-d72239bb32b8"
    },
    {
        "author": "胡寅",
        "paragraphs": [
            "聞話維城刺史尊，關西夫子是師門。",
            "太清不取班超論，堅白寧同惠子言。",
            "棐几蕭然心似寄，銀鈎精甚勢如鶱。",
            "政成歸報蘧廬子，常使甘棠庇本根。"
        ],
        "title": "寄題趙化州清白亭",
        "id": "6ae2c7b6-d4c5-4ddb-9214-294a03b866ab"
    },
    {
        "author": "胡寅",
        "paragraphs": [
            "海山和氣四時連，太守賓僚自十仙。",
            "明恕而行非苟爾，感通之效固昭然。",
            "萌心甘澤雲從地，舉意晴暘日麗天。",
            "可但南冠瓶有粟，家家酣詠太平年。"
        ],
        "title": "和黄倅祈求有應",
        "id": "afc45884-c292-4e40-8c49-f4055e7b1ac2"
    },
    {
        "author": "胡寅",
        "paragraphs": [
            "久廢危亭也待時，俄然榱棟出鎡基。",
            "已應氣象軒城表，更覺登臨冠海湄。",
            "萬里秋風宜落帽，四并高會稱傳巵。",
            "幽人但把東籬菊，坐看南山久未移。"
        ],
        "title": "又和錦阜登高",
        "id": "0a6f10af-0ae7-47b1-b62a-aafb97b5f54f"
    },
    {
        "author": "胡寅",
        "paragraphs": [
            "不因修築廢農時，欲以仁心翊化基。",
            "野草從來豐可藉，量陂元自渺無湄。",
            "登臨有愜三檛鼓，衰病多慚一斗巵。",
            "獨喜高秋對黄菊，風吹烏帽看雲移。"
        ],
        "title": "再和前韻本欲創亭以穫時而止",
        "id": "cf47a7e2-797e-495d-8117-c4bc08bbf5c5"
    },
    {
        "author": "胡寅",
        "paragraphs": [
            "此道存亡仁不仁，遺編所載豈其真。",
            "若非象外冥心契，寧向環中得意新。",
            "玉麈有文堪悟道，錦囊無句不藏春。",
            "簞瓢倘可分留客，更欲聞君一語親。"
        ],
        "title": "和陳生三首  其一",
        "id": "06568a22-5e0b-4995-9471-87e01c04bf2c"
    },
    {
        "author": "胡寅",
        "paragraphs": [
            "車塵馬足兩紛綸，談叟渾如谷口真。",
            "閙裏光陰渠不駐，靜中滋味我嘗新。",
            "高眠展轉三竿日，熟飲頻煩一甕春。",
            "請看夏畦勞瘁者，歲寒當與子相親。"
        ],
        "title": "和陳生三首  其二",
        "id": "6afe4ce6-0a40-43dc-b0cd-534d93cc4c29"
    },
    {
        "author": "胡寅",
        "paragraphs": [
            "掛却衣冠把釣綸，那知藏拙未全真。",
            "餘生意態無相顧，未死工夫有自新。",
            "弦絕誰傳流水曲，瑟希曾對舞雩春。",
            "晚交况得陳丘子，不但波瀾子建親。"
        ],
        "title": "和陳生三首  其三",
        "id": "a84b5f07-2343-4cbb-9789-5d0c58121a47"
    },
    {
        "author": "胡寅",
        "paragraphs": [
            "利域名途較少多，人生那用學燈蛾。",
            "如君甘作長貧士，視古寧慚獨行科。",
            "雀可羅時煩寵顧，鳶嘗跕處重經過。",
            "扁舟又指閩山隠，奈此蒼凉別意何。"
        ],
        "title": "示程生二首  其一",
        "id": "8f8d1b01-f9c0-49b2-aa0f-93379b8e7ca2"
    },
    {
        "author": "胡寅",
        "paragraphs": [
            "柴桑風度極清真，地位當齊古逸民。",
            "不爲兒曹營飽暖，聊將詩句寫經綸。",
            "喜君自得超遥趣，與世相忘寂寞濱。",
            "正欲細論嗟遽別，空慙祖謝響然臻。"
        ],
        "title": "示程生二首  其二",
        "id": "ad0d1ddf-5928-4d1f-9386-4be787c49358"
    },
    {
        "author": "胡寅",
        "paragraphs": [
            "能向詞江挹彼清，愛君詩句早知名。",
            "百家懸鏡知妍醜，一字提衡有重輕。",
            "畫話豈淹三友益，簡才方廓四聰明。",
            "肯臨蔀屋相輝映，自愧常談只老生。"
        ],
        "title": "和單普二首  其一",
        "id": "1ca80511-202f-40c9-9a98-0196b6fad105"
    },
    {
        "author": "胡寅",
        "paragraphs": [
            "棄捐孤陋與誰隣，插棘誅茅漫隠淪。",
            "亂思詩書隨手揭，慰懷風月逐時新。",
            "慚無用舍行藏道，有愧東西南北人。",
            "久矣筆端塵土暗，因君聊復擬心神。"
        ],
        "title": "和單普二首  其二",
        "id": "1590c1cb-ff96-4681-bdc8-cba75915cf1b"
    },
    {
        "author": "胡寅",
        "paragraphs": [
            "南國雖云有學堂，了無松菊徑徒荒。",
            "瘴痕元愛冰花洗，衰鬢聊依玉樹芳。",
            "便覺小池招秀影，更令寒月映新粧。",
            "從今賸醖萸香酒，指擬春風摘子嘗。"
        ],
        "title": "謝朱推梅栽",
        "id": "f41ea81e-a34e-4675-a564-77196fb5d4b6"
    },
    {
        "author": "胡寅",
        "paragraphs": [
            "闕里三千盛，參乎一唯優。",
            "古來宗德業，誰復繼風猷。",
            "晚派南豐衍，賢名內相尤。",
            "高文推大手，奧學擅前修。",
            "有美清江彥，胡爲瘴嶺陬。",
            "宗盟標姓望，海若富源流。",
            "侯館甘魚食，賓筵聽鹿呦。",
            "會須題雁塔，聊爾敝貂裘。",
            "美玉宜深韞，明珠謝暗投。",
            "自嗟鳶跕墮，空羨鶴夷猶。",
            "三釜古云樂，一簞今漫憂。",
            "但令心了了，那畏力仇仇。",
            "繫馬竹雲凈，飛觴梅雪稠。",
            "愧君相屬厚，弱水詎勝舟。"
        ],
        "title": "示臨川曾革",
        "id": "719d8b60-78e4-4b0f-8f3d-4a526f06f766"
    },
    {
        "author": "胡寅",
        "paragraphs": [
            "窮冬纔得雨梢梢，梅已無餘柳漸包。",
            "且把簡編遮病眼，時拖衾絮擁寒骹。",
            "譏訶駁雜懷張籍，聯續詩章憶孟郊。",
            "歸卧蕭齋諒安穩，可無消息到衡茅。"
        ],
        "title": "寄陳生",
        "id": "7d12ccc7-a3b1-48fe-ab5f-1e79b344b228"
    },
    {
        "author": "胡寅",
        "paragraphs": [
            "已是居無竹，那堪食一簞。",
            "煩君餉園茹，使我助盤餐。",
            "秀色春風早，甘肥曉露漙。",
            "美材今又闕，小摘更相寬。"
        ],
        "title": "謝趙戎惠白菘甚腴且再求之",
        "id": "a320b270-1605-4873-9f90-cfc40991794c"
    },
    {
        "author": "胡寅",
        "paragraphs": [
            "籯金不取義方嚴，孝友家庭嶺海瞻。",
            "力古共推經笥富，决科爭看筆鋒銛。",
            "才非俗契心難展，清畏人知德尚潛。",
            "鵬翼垂天終九萬，固應鳬舄未能淹。"
        ],
        "title": "送黄熙赴韶推",
        "id": "1d82a420-71ac-4e3a-9f6d-bd598280a21e"
    },
    {
        "author": "胡寅",
        "paragraphs": [
            "展驥官良是，憑熊職未專。",
            "中和已成頌，清浄豈無傳。",
            "樓雘環新堞，丁黄溢舊編。",
            "聖朝方考績，華寵定頒宣。"
        ],
        "title": "送黄權守歸八桂三首  其一",
        "id": "aba35895-7dac-4c2c-9a71-6f697d620f01"
    },
    {
        "author": "胡寅",
        "paragraphs": [
            "樂物羈栖伴，筋骸放逐餘。",
            "自甘門有雀，寧嘆食無魚。",
            "傾蓋情文腆，投醪笑語舒。",
            "晚途多感慨，頼此得時祛。"
        ],
        "title": "送黄權守歸八桂三首  其二",
        "id": "74d05f0d-e49c-4717-af18-7c46e4ac5572"
    },
    {
        "author": "胡寅",
        "paragraphs": [
            "雨岸溪紋蹙，風亭柳带縈。",
            "借留無上策，送別有兼程。",
            "望杳雲間旆，班餘野外荆。",
            "路從簪玉去，增我故山情。"
        ],
        "title": "送黄權守歸八桂三首  其三",
        "id": "76f9f487-d03e-4176-9c03-5c9649f18c1a"
    },
    {
        "author": "胡寅",
        "paragraphs": [
            "舊治重臨寵渥新，聖朝因任慰斯民。",
            "芾棠不拜陰如幄，騎竹爭迎氣似春。",
            "金重百斤兼賜爵，車高一丈更施茵。",
            "能名籍甚宜蒙此，潁水盧溪共演深。"
        ],
        "title": "迓黄守再來二首  其一",
        "id": "0d984434-c403-4402-ae83-328e4cf4f885"
    },
    {
        "author": "胡寅",
        "paragraphs": [
            "柴扉雖設悄無隣，聽說君來氣又振。",
            "鷗鷺點開愁意思，詩書吟起病精神。",
            "也知憔悴嫌杯酒，可尚談諧對席珍。",
            "旌旆悠悠將入眼，爭除三徑待朱輪。"
        ],
        "title": "迓黄守再來二首  其二",
        "id": "0bd8cabe-af64-4d6b-95cb-f79d55d45495"
    },
    {
        "author": "胡寅",
        "paragraphs": [
            "羹藜飯糗自無餘，身世蕭條亦自如。",
            "十里溪山連枕席，一堂風月伴琴書。",
            "畹蘭幸襲仙人佩，徑草欣承長者車。",
            "四海弟兄非浪語，先生何恨九夷居。"
        ],
        "title": "和黄秀才",
        "id": "869bb678-ffec-4406-b2e4-79b8485d8084"
    },
    {
        "author": "胡寅",
        "paragraphs": [
            "細雨斜風惱弄春，荒郊不見踏青人。",
            "傷心湖外松楸域，弔影天涯露電身。",
            "楊柳杏花何處好，石泉槐火一時新。",
            "舉杯幸有君相屬，更待泥乾步屧勻。"
        ],
        "title": "寒食日約蔡生以雨不至",
        "id": "55d5be38-7b6b-4eed-aff6-b53d0c65b0c6"
    },
    {
        "author": "胡寅",
        "paragraphs": [
            "三分已過二分春，尚想綿田一善人。",
            "冷食未平千載恨，浮雲何與百年身。",
            "從教對雨携壺阻，自愛觀風得句新。",
            "芍藥酴醾無復見，花林芳草翠初勻。"
        ],
        "title": "謝蔡生見和",
        "id": "3396400e-1088-4a05-9ec0-c0f3d5fb02de"
    },
    {
        "author": "胡寅",
        "paragraphs": [
            "鴻雁分飛接翼難，稻粱謀隔水雲寒。",
            "千山路遠勞魂夢，一紙書來强笑歡。",
            "東榻人材慚潤玉，西崑詩韻勝芳蘭。",
            "從今更勵男兒操，金鐵爲心石作肝。"
        ],
        "title": "二弟在遠經年無書張倩忽來相看蔡生以詩見慶次其韻",
        "id": "dc95a3e4-fa33-4ee6-8499-7f7ca552adb9"
    },
    {
        "author": "胡寅",
        "paragraphs": [
            "武侯輔世侔伊尹，明道傳心繼孟軻。",
            "五十四年而已矣，小儒如此豈非多。"
        ],
        "title": "病中有感",
        "id": "e81beef8-8562-433a-b898-534fc3da8281"
    },
    {
        "author": "胡寅",
        "paragraphs": [
            "素業平生筆硯交，粗官何事管榜敲。",
            "自傷放逐生中熱，時對清風解外膠。",
            "掞藻更窺青玉案，分甘常記綠羅袍。",
            "扁舟北上英州幕，卜吉應逢泰拔茅。"
        ],
        "title": "送英州推官",
        "id": "f14efd4d-4622-482e-9452-0dfe3a221684"
    },
    {
        "author": "胡寅",
        "paragraphs": [
            "炎州暑令比烝炊，茅屋深更未掩扉。",
            "倦鵲繞林飛又上，流螢照水亂還稀。",
            "寡尤正爾三緘口，新浴又思一振衣。",
            "獨怯詩壇把麾將，欲摩堅壘費攻圍。"
        ],
        "title": "和單令",
        "id": "05f18a79-b0c6-449c-b684-29c778120821"
    },
    {
        "author": "胡寅",
        "paragraphs": [
            "敝屣稀行故不穿，荒陬何處賞芳妍。",
            "詩人邂逅能乘興，野客勤劬便肆筵。",
            "滿壁畫圖俱儼若，一川風物更蕭然。",
            "攀翻百樹梨花雪，醉擬春風二月天。"
        ],
        "title": "和周尉遊簡園",
        "id": "8b921a64-ac0b-4108-8fb1-8b1f207ea980"
    },
    {
        "author": "胡寅",
        "paragraphs": [
            "十月絺無斁，中冬木尚榮。",
            "願爲寒玉佩，思灌閬風清。",
            "之子牛刀暇，尋餘兔徑行。",
            "已携從事至，旋覺大庖盈。",
            "荒郡書雲節，虛簷寫雨聲。",
            "寂寥無一事，浩蕩有閒情。",
            "草樹環居密，雲山極望平。",
            "羈愁添繡線，鄉味得金橙。",
            "獨酌臨空迥，高歌徹晦明。",
            "醉惟憑曲几，窮不念方兄。",
            "詩怕吟來拙，書便讀後精。",
            "紋楸忘勝負，綠綺混虧成。",
            "忽見江梅蕊，如披瑞雪英。",
            "旅中相慰薦，箇裏自分明。",
            "更待塗茨了，仍看藝竹生。",
            "茅柴如可壓，爲吾糝藜羹。"
        ],
        "title": "簡單令",
        "id": "540ff78b-1ddc-4ef7-bbc4-1221598ff0b2"
    },
    {
        "author": "胡寅",
        "paragraphs": [
            "新興何事憶吳興，因話鱸魚割素鱗。",
            "不是南烹無口實，要看西子授厨人。",
            "堆盤雪縷開花面，泛艇秋風想釣綸。",
            "玉醴浮來爲鄉導，金橙研破助芳辛。",
            "老饕難繼蘇公賦，一飽鮮腴敢更頻。"
        ],
        "title": "周尉以詩致霅鱠次韻爲謝",
        "id": "1afe5449-1e97-4344-b7db-3795a43af802"
    },
    {
        "author": "胡寅",
        "paragraphs": [
            "非關糧盡不能興，自嘆車中蹭蹬鱗。",
            "詩客頗能憐逐客，饔人知復受鮫人。",
            "爲憐飛箸千條玉，不忘牽潭百尺綸。",
            "腹似鼓鼙無塌處，詩如薑蒜有餘辛。",
            "閿鄉少府新權爾，爭比周郎美味頻。"
        ],
        "title": "再謝見寄",
        "id": "233c36af-bb92-4ea4-b962-ca2245b17a0b"
    },
    {
        "author": "胡寅",
        "paragraphs": [
            "日鑷蒼浪鬢，還童意未賒。",
            "易衰如下阪，難熟似烝砂。",
            "不信三峯妄，曾聞九轉誇。",
            "刀圭何太少，薏苡舊盈車。"
        ],
        "title": "周尉丹砂次其韻",
        "id": "7f99af13-35f7-44fd-b8a6-b1777b39c388"
    },
    {
        "author": "胡寅",
        "paragraphs": [
            "筮易欣逢天地交，送殘寒晷石光敲。",
            "化工造物初施手，天仗迎春已在郊。",
            "一飯及辰堆細菜，千花從此放香苞。",
            "欲賡妙句無餘味，久矣庖人不治庖。"
        ],
        "title": "和周尉立春二首  其一",
        "id": "a4c40944-3d8a-444d-8650-336a25bbd2ec"
    },
    {
        "author": "胡寅",
        "paragraphs": [
            "新年仍復得詩交，和氣排門不待敲。",
            "藏谷寒冰猶北陸，應時甘雨背西郊。",
            "松筠挺挺浮烟色，桃杏紛紛拆繡苞。",
            "準擬尋春多酒肆，芳羶何必費良庖。"
        ],
        "title": "和周尉立春二首  其二",
        "id": "d4d12827-3a1a-4a2b-88e1-4efc31ca575c"
    },
    {
        "author": "胡寅",
        "paragraphs": [
            "斑白欣逢子墨交，懸知琴化息榜敲。",
            "不從凍竽窺侯喜，端向長松倚孟郊。",
            "竄逐自甘藜不糝，太平還見葦方苞。",
            "全牛妙割須君手，笑我鉛刀似族庖。"
        ],
        "title": "用前韻簡單令",
        "id": "57bcdce0-6184-446e-96f6-b574ec27a33a"
    },
    {
        "author": "胡寅",
        "paragraphs": [
            "寒衾未暖睫先交，曉漏那聞促點敲。",
            "非有真丹存下海，詎同和氣滿春郊。",
            "王弘頗亦知陶令，仲達何勞誚石苞。",
            "爲報邇來幽意愜，籜龍拳鱉漸充庖。"
        ],
        "title": "謝周尉用前韻致丹砂且見勸葆真",
        "id": "c8456c29-a92f-4f3f-a6b9-14545b4810f0"
    },
    {
        "author": "胡寅",
        "paragraphs": [
            "春禽遭凍息交交，不及風箏迭遞敲。",
            "睡起依然開白屋，客來仍是俯青郊。",
            "方兄無勢寧能熱，窮鬼多羞祗自苞。",
            "載酒刲羊煩厚意，當年莘野尚烹庖。"
        ],
        "title": "李簿携具用前韻和之",
        "id": "a0f3c492-322a-46f3-8743-647335d04fc6"
    },
    {
        "author": "胡寅",
        "paragraphs": [
            "新歷自披展，故交誰與歡。",
            "顔容羞把鏡，菘韭强登盤。",
            "袖手籠東老，侵肌料峭寒。",
            "大鈞方播物，吾道豈艱難。"
        ],
        "title": "和單令春日",
        "id": "b1316aec-c7b3-4934-aae7-79b47059dc16"
    },
    {
        "author": "胡寅",
        "paragraphs": [
            "海棠開後數金沙，誰料炎荒有此花。",
            "青玉案頭張重錦，碧雲堆裏漏彤霞。",
            "高枝已寫清尊照，嫩蘂猶須翠幕遮。",
            "未信東風肯吹謝，且教遊客看繁華。"
        ],
        "title": "金沙",
        "id": "bea9b0f5-9d88-4b37-b2c9-deb41da89a50"
    },
    {
        "author": "胡寅",
        "paragraphs": [
            "回首清明遠矣哉，和風還挾禊辰來。",
            "麗人空憶行歌樂，曲水難追翰墨才。",
            "鬢髮飄蕭吾自祓，形骸放蕩孰相開。",
            "早知勝集荷塘上，何不飛觴看恥罍。"
        ],
        "title": "簡單周二子  其一",
        "id": "5df94bd7-ca76-4a70-b339-c4a1f9c22531"
    },
    {
        "author": "胡寅",
        "paragraphs": [
            "音塵疎闊思悠哉，有底匆匆不我來。",
            "陣合鸛鵝須敵手，詩成珠玉要奇才。",
            "新荷雨定如蘭馥，曲沼風閒作鏡開。",
            "况是凉蟾方半璧，清光應欲照金罍。"
        ],
        "title": "簡單周二子  其二",
        "id": "6e8cdec8-e74d-46fb-b33e-5dfa5cdd6256"
    },
    {
        "author": "胡寅",
        "paragraphs": [
            "烝炊不奈瘴氛侵，一霎微凉屬晚陰。",
            "自軸疎簷掃階砌，却憑安几看雲林。",
            "風中梧竹旌幢亂，雨外江山水墨深。",
            "來日小槽篘釃白，眷言騷客肯相臨。"
        ],
        "title": "簡單令",
        "id": "07e346d1-40d7-4652-8b1a-04d9cd8e75b0"
    },
    {
        "author": "胡寅",
        "paragraphs": [
            "南郭無緣到北城，却因招喚得同行。",
            "四郊禾黍未全熟，滿眼雲山何限情。",
            "幸有好風能灑袂，况無閒事稱揮觥。",
            "籃輿欲去留還住，愛此月凉河漢明。"
        ],
        "title": "楊尉見招朱推單令與焉月色甚佳",
        "id": "1029ce50-ab17-4e15-afa8-0ab8351737c0"
    },
    {
        "author": "胡寅",
        "paragraphs": [
            "盍簪相與記春芳，落去爭如桂影香。",
            "故覓層臺延曠望，可無尊酒泛寒光。",
            "交揮玉麈傾懷盡，半仄冰輪耿夜長。",
            "坐到銀河分曉色，彤霞金暈更蒼凉。"
        ],
        "title": "七月十八日與諸人集真于燕譽堂",
        "id": "72c2aa82-17f0-44d2-af9a-c4e7b85e37d5"
    },
    {
        "author": "胡寅",
        "paragraphs": [
            "延陵宿望冠三吳，又見熙朝老大夫。",
            "善政舊聞風偃草，清規今信浦還珠。",
            "山川每應精神禱，禾稼全憑潤澤蘇。",
            "可但邦人歌五袴，也知還客慰焦枯。"
        ],
        "title": "吳守祈雨有應",
        "id": "2f7d1980-5655-4ab8-bb9a-27a4c23359bc"
    },
    {
        "author": "胡寅",
        "paragraphs": [
            "招提爐上寶香氳，問信浮屠作祖人。",
            "想得妙心同水鏡，故應歸路見冰輪。",
            "清輝萬里無窮雪，浄觀千山不隔塵。",
            "欲識新詩惟累句，頗慚曹植與君親。"
        ],
        "title": "和單令自龍山迎月而歸",
        "id": "f623236d-1067-4562-addc-b805a58215c0"
    },
    {
        "author": "胡寅",
        "paragraphs": [
            "殊方令節也堪憐，可詠江涵雁影篇。",
            "買得紫萸虛市裏，種成黄菊小池邊。",
            "相逢便是華胥國，一醉寧慚玳瑁筵。",
            "何必登臨追舊俗，南山秋氣自超然。"
        ],
        "title": "重九簡單令",
        "id": "61409b6e-c23f-41cc-bbb1-2fb4b6d09669"
    },
    {
        "author": "胡寅",
        "paragraphs": [
            "朝雨催寒細似毛，賓鴻带影朔雲高。",
            "菊萸不分簪華髮，糕酒無因拜赭袍。",
            "笑我功名如墮甑，愛君情義比投膠。",
            "病衰阻趁芙蓉約，木末搴翻獨詠騷。"
        ],
        "title": "和單令",
        "id": "95f35ee1-8845-4219-a208-437f1359bb09"
    },
    {
        "author": "胡寅",
        "paragraphs": [
            "梅信初傳冬未深，高門熊夢慶相尋。",
            "三朝耆舊人皆仰，一德純全衆所欽。",
            "難老椿齡方演迤，後凋松色正陰森。",
            "願公常記茱萸釀，每歲茲辰細細斟。"
        ],
        "title": "吳守生朝",
        "id": "af5fa93f-7e6e-4b9a-9ab0-fc736f02e753"
    },
    {
        "author": "胡寅",
        "paragraphs": [
            "浮生何處不蘧廬，且喜飄然乍卜居。",
            "一室未應忘灑掃，四隣聊復認親疎。",
            "荔蕉餉客還堪飽，笋蕨登盤莫願餘。",
            "有意相尋即扶杖，無煩赤足致雙魚。"
        ],
        "title": "和蔡生遷居二首蔡學佛故用杜老與贊公故事蔡常令一嫗持簡來  其一",
        "id": "3f7ddac6-fb6c-4db2-9520-c49f404d63a4"
    },
    {
        "author": "胡寅",
        "paragraphs": [
            "一壺村酒要同嘗，脯醢葅肴取次將。",
            "談話翠微修竹徑，追隨斜照晚風岡。",
            "梅花淡淡傳春意，柳色依依作歲陽。",
            "只麽往來成樂土，豈知身世落南荒。"
        ],
        "title": "和蔡生遷居二首蔡學佛故用杜老與贊公故事蔡常令一嫗持簡來  其二",
        "id": "70180bdc-5c48-401e-b659-a7c66ba1dda6"
    },
    {
        "author": "胡寅",
        "paragraphs": [
            "又聞幽谷有鶑遷，况復山晴花向然。",
            "泥犢戒耕呈歲歲，戶靈呵鬼換年年。",
            "茅簷賸有三竿日，秫地曾無二頃田。",
            "且買東江百花酒，與君同棹十分船。"
        ],
        "title": "和單令除夕二首  其一",
        "id": "18164cf0-81aa-4eea-a1fe-2231e4f2b3b6"
    },
    {
        "author": "胡寅",
        "paragraphs": [
            "坐閲流年同擲梭，未曾聞道合如何。",
            "擊壺安用鐵如意，愛酒猶須金叵羅。",
            "重讀豳詩賡節物，還師魯聖對鄉儺。",
            "東風漸次開桃李，之子寧能不我過。"
        ],
        "title": "和單令除夕二首  其二",
        "id": "6c859099-c786-43b4-b18e-ea3170fc0696"
    },
    {
        "author": "胡寅",
        "paragraphs": [
            "竹爆臘寒盡，桃符春事來。",
            "和風已披拂，暖日便徘徊。",
            "曳杖閒挑菜，攀枝齼摘梅。",
            "太牢雖有味，豈必勝登臺。"
        ],
        "title": "新春即事二首  其一",
        "id": "7e896638-9244-457e-b117-4a1a78ef27b1"
    },
    {
        "author": "胡寅",
        "paragraphs": [
            "恰賦春還柳，俄聞地出雷。",
            "雨絲分織作，風籟急喧豗。",
            "寂寂爐無火，欣欣甕有醅。",
            "臨寒插羔袖，雪觀亦悠哉。"
        ],
        "title": "新春即事二首  其二",
        "id": "fa786f87-a2b9-408f-8951-9cf9c3d40c4c"
    },
    {
        "author": "胡寅",
        "paragraphs": [
            "遲日芳郊路，寒暄氣已分。",
            "共尋茅屋趣，一醉竹光雲。",
            "藴藉潘懷縣，清修鄭廣文。",
            "衰遲亦何幸，併得友多聞。"
        ],
        "title": "同蔣教授單令訪竹里",
        "id": "f77a3dab-a857-451b-9f81-f3a9714b183f"
    },
    {
        "author": "胡寅",
        "paragraphs": [
            "梧葉經冬不識霜，杞茅蒙潤已宜湯。",
            "夜除愛日太和境，衣袂輕風單薄裝。",
            "盤綰翠絲春意近，盞浮清艷臘容光。",
            "東君又試芳菲手，行樂寧嗟鬢轉蒼。"
        ],
        "title": "即事",
        "id": "0050074f-1d6a-4643-8e8d-2b46cb5be953"
    },
    {
        "author": "胡寅",
        "paragraphs": [
            "頭如衰葆更加霜，身似陳茶不奈湯。",
            "春服又陪曾點詠，歸心尤美陸生裝。",
            "山川浮動風雲氣，草木欣榮日月光。",
            "賸種雞頭剝溫軟，不教無齒愧張蒼。"
        ],
        "title": "次德施見和",
        "id": "47c56f2f-25b8-4742-836c-0e495a7ba826"
    },
    {
        "author": "胡寅",
        "paragraphs": [
            "曾步雩風詠晚春，肯教清鏡受纖塵。",
            "詩書漸與心爲一，文字終慚筆有神。",
            "弈局不爭先後手，醉鄉常值聖賢人。",
            "得時花卉千千狀，須倩能詩爲寫真。"
        ],
        "title": "和單令",
        "id": "c2cc1513-93bc-455c-9c4d-fd254ef4283a"
    },
    {
        "author": "胡寅",
        "paragraphs": [
            "送客水東口，散襟城北頭。",
            "清風正駘蕩，細雨忽飛浮。",
            "荒傳少來燕，平田多乳鳩。",
            "何時理歸棹，橫笛下滄洲。"
        ],
        "title": "送朱推于水東口",
        "id": "17d7a693-d360-4547-a440-ecfa17aec32b"
    },
    {
        "author": "胡寅",
        "paragraphs": [
            "籠紗未暗塵，錦幄又經春。",
            "有艷曉酣酒，無言時惱人。",
            "後先爭絢倩，開落自仍頻。",
            "相對長松樹，香心結蘂新。"
        ],
        "title": "和德施賞金沙",
        "id": "12d96b03-d1b3-449c-aa6f-70f5b939e622"
    },
    {
        "author": "胡寅",
        "paragraphs": [
            "寒食清明節令佳，禁烟遺俗渺天涯。",
            "清醇只向丹田暖，料峭猶煩翠幕遮。",
            "長短驟看森雨笋，高低難覓旋風花。",
            "小齋寂寂誰爲伴，水底初聞兩部蛙。"
        ],
        "title": "令節即事簡睎仲德施",
        "id": "2c52f30d-7667-4339-b766-6fe77d210e8c"
    },
    {
        "author": "胡寅",
        "paragraphs": [
            "下馬敲門扁蝠飛，亂鴉啼晚客還歸。",
            "村江淺可褰裳涉，美酒清宜滿斚揮。",
            "獨樹高花紅啄玉，繁叢嫩蘂細編璣。",
            "追隨冠者皆行樂，借問何人鼓瑟希。"
        ],
        "title": "同單令遊延明寺",
        "id": "fbb2e29b-d3a6-4a34-8f4e-20a273bee0fa"
    },
    {
        "author": "胡寅",
        "paragraphs": [
            "梅花如夢李成塵，却伴酴醾過晚春。",
            "未要烘晴千樹白，且看带雨一枝新。"
        ],
        "title": "和單令簡園梨花四絕  其一",
        "id": "851667c2-8308-4f79-a5d9-b52ce7ad2600"
    },
    {
        "author": "胡寅",
        "paragraphs": [
            "野老山園未省開，今朝何事客俱來。",
            "炎荒有此清凉地，剪水裝林絕點埃。"
        ],
        "title": "和單令簡園梨花四絕  其二",
        "id": "04aa97a8-b6b3-4073-86d0-4ee5ae601197"
    },
    {
        "author": "胡寅",
        "paragraphs": [
            "共傳嘉樹鎖山陰，冰彩瑶光自一林。",
            "未必甘滋追大谷，照人風韻故能深。"
        ],
        "title": "和單令簡園梨花四絕  其三",
        "id": "8d1453f1-790c-400a-bf02-d71eb390ae2d"
    },
    {
        "author": "胡寅",
        "paragraphs": [
            "清遊當日興怡融，無奈如絲雨映空。",
            "聞道只今方爛漫，莫教飛趁楝花風。"
        ],
        "title": "和單令簡園梨花四絕  其四",
        "id": "ec8d2cdd-624f-4821-8342-31d55073c647"
    },
    {
        "author": "胡寅",
        "paragraphs": [
            "爽氣深秋徹九霄，憑高眼界迥寥寥。",
            "凄風但可開黄菊，零露行應到蓼蕭。"
        ],
        "title": "和單令九日二絕  其一",
        "id": "b39f6ab2-cb54-436e-b02a-406f478c93fe"
    },
    {
        "author": "胡寅",
        "paragraphs": [
            "行樂從來貴及辰，况逢節物一番新。",
            "病夫久矣捐杯酌，悵望臨風落帽人。"
        ],
        "title": "和單令九日二絕  其二",
        "id": "3cd16d91-7734-4fd7-91a0-7e7a814ffed6"
    },
    {
        "author": "胡寅",
        "paragraphs": [
            "清遠峽山寺，幾年聞汝名。",
            "維舟得眺望，滿目慰經行。",
            "壁立巉天秀，溪閒寫鏡清。",
            "嶺雲方北上，濤雪漫南傾。",
            "罪垢三熏凈，歸風兩腋輕。",
            "皇慈天共大，睿知日同明。",
            "重起闕廷戀，敢懷山水情。",
            "生綃無畫手，聊此寄真形。"
        ],
        "title": "題清遠峽山寺",
        "id": "455d09b3-a5f6-48e9-9b11-4ad3c34a2755"
    },
    {
        "author": "胡寅",
        "paragraphs": [
            "綠鬢投荒白髮歸，瘴餘渾欲不勝衣。",
            "煩將扶老殷勤贈，未怕登高足力微。"
        ],
        "title": "歸次義彬老人廖康吉惠靈壽杖以二十八字謝之",
        "id": "cd0f7e09-f688-4112-b181-e81e9bdae6a7"
    },
    {
        "author": "胡寅",
        "paragraphs": [
            "紹興乙卯選賢時，弋水鳴琴有去思。",
            "文石對敭言動聽，演綸無愧改官詞。"
        ],
        "tags": [
            "衡山"
        ],
        "title": "魏漕彥成昔宰弋陽政續上聞召對改秩予適當詞命後自臺郎出守滁墾荒田千二百頃柄國者挾妻家私憾以爲罔功將漕襄陽修築大堤禦水患又以爲妄作與洪興祖爲程伯禹刊論語解至周公謂魯公有太息流涕之言彥成遂被竄于欽州柄國者死例逢赦宥歸道南嶽以大篇侑酒十尊見遺因成七絕以謝之  其一",
        "id": "517a4805-ef65-43e4-8df7-90d7e9c0e812"
    },
    {
        "author": "胡寅",
        "paragraphs": [
            "滁萊千頃變嘉禾，兩歲之中績效多。",
            "賞格雖懸初不用，柄臣何事有偏頗。"
        ],
        "tags": [
            "衡山"
        ],
        "title": "魏漕彥成昔宰弋陽政續上聞召對改秩予適當詞命後自臺郎出守滁墾荒田千二百頃柄國者挾妻家私憾以爲罔功將漕襄陽修築大堤禦水患又以爲妄作與洪興祖爲程伯禹刊論語解至周公謂魯公有太息流涕之言彥成遂被竄于欽州柄國者死例逢赦宥歸道南嶽以大篇侑酒十尊見遺因成七絕以謝之  其二",
        "id": "e3f6256f-e83a-4097-ac9f-d30adcd99ee4"
    },
    {
        "author": "胡寅",
        "paragraphs": [
            "漢水縈州北且南，大堤花映府潭潭。",
            "若非刺史裨頹缺，鴨綠澆成幾醉酣。"
        ],
        "tags": [
            "衡山"
        ],
        "title": "魏漕彥成昔宰弋陽政續上聞召對改秩予適當詞命後自臺郎出守滁墾荒田千二百頃柄國者挾妻家私憾以爲罔功將漕襄陽修築大堤禦水患又以爲妄作與洪興祖爲程伯禹刊論語解至周公謂魯公有太息流涕之言彥成遂被竄于欽州柄國者死例逢赦宥歸道南嶽以大篇侑酒十尊見遺因成七絕以謝之  其三",
        "id": "957c49f2-ef44-4f9a-9b61-ebcda0b90474"
    },
    {
        "author": "胡寅",
        "paragraphs": [
            "解到周公謂魯公，尚書深見古人風。",
            "流傳頓廣誰之力，千古須知魏與洪。"
        ],
        "tags": [
            "衡山"
        ],
        "title": "魏漕彥成昔宰弋陽政續上聞召對改秩予適當詞命後自臺郎出守滁墾荒田千二百頃柄國者挾妻家私憾以爲罔功將漕襄陽修築大堤禦水患又以爲妄作與洪興祖爲程伯禹刊論語解至周公謂魯公有太息流涕之言彥成遂被竄于欽州柄國者死例逢赦宥歸道南嶽以大篇侑酒十尊見遺因成七絕以謝之  其四",
        "id": "f4fcf0f1-523f-4ca5-9e05-f4a1878ede02"
    },
    {
        "author": "胡寅",
        "paragraphs": [
            "天涯羈枕看三山，一日皇恩詔使還。",
            "君子但知爲善樂，豈同餘臭滿人間。"
        ],
        "tags": [
            "衡山"
        ],
        "title": "魏漕彥成昔宰弋陽政續上聞召對改秩予適當詞命後自臺郎出守滁墾荒田千二百頃柄國者挾妻家私憾以爲罔功將漕襄陽修築大堤禦水患又以爲妄作與洪興祖爲程伯禹刊論語解至周公謂魯公有太息流涕之言彥成遂被竄于欽州柄國者死例逢赦宥歸道南嶽以大篇侑酒十尊見遺因成七絕以謝之  其五",
        "id": "0262a8c6-94db-4e5a-a435-9670abc36b58"
    },
    {
        "author": "胡寅",
        "paragraphs": [
            "名酒煩將一斛來，瘴餘衰病不勝杯。",
            "醉中獨愛舂容奏，恰似春潮卷海迴。"
        ],
        "tags": [
            "衡山"
        ],
        "title": "魏漕彥成昔宰弋陽政續上聞召對改秩予適當詞命後自臺郎出守滁墾荒田千二百頃柄國者挾妻家私憾以爲罔功將漕襄陽修築大堤禦水患又以爲妄作與洪興祖爲程伯禹刊論語解至周公謂魯公有太息流涕之言彥成遂被竄于欽州柄國者死例逢赦宥歸道南嶽以大篇侑酒十尊見遺因成七絕以謝之  其六",
        "id": "1f6e03d7-8b15-4a9f-9286-108e4fb2ba8c"
    },
    {
        "author": "胡寅",
        "paragraphs": [
            "聞說仙居窈復寬，湖山全似畫圖看。",
            "謫歸正值皇綱整，莫向斯時詠考槃。"
        ],
        "tags": [
            "衡山"
        ],
        "title": "魏漕彥成昔宰弋陽政續上聞召對改秩予適當詞命後自臺郎出守滁墾荒田千二百頃柄國者挾妻家私憾以爲罔功將漕襄陽修築大堤禦水患又以爲妄作與洪興祖爲程伯禹刊論語解至周公謂魯公有太息流涕之言彥成遂被竄于欽州柄國者死例逢赦宥歸道南嶽以大篇侑酒十尊見遺因成七絕以謝之  其七",
        "id": "c760b743-5d1c-40d1-a454-44ba8170a73c"
    },
    {
        "author": "胡寅",
        "paragraphs": [
            "別來魚雁半浮湛，一日掀杯酒便深。",
            "照水顔容皆欲老，蔭門槐竹盡成陰。",
            "驅山塞海成何事，飯糗羹藜只此心。",
            "但願歲豐人共樂，扶筇有興即相尋。"
        ],
        "title": "簡彥達",
        "id": "2f92ea8d-1e69-4748-a76d-9700b7e9a84b"
    },
    {
        "author": "胡寅",
        "paragraphs": [
            "涑水分携首重回，南山指日可徘徊。",
            "殷勤問訊煩甥友，更遣新詩兩詠來。"
        ],
        "tags": [
            "衡山"
        ],
        "title": "將歸南嶽黎才翁命蕭復來相迎且以二詩見貺因作一絕謝之",
        "id": "5ea501f9-2ea3-4f32-9ade-a08eee672aa9"
    },
    {
        "author": "胡寅",
        "paragraphs": [
            "妙齡一月了群書，未壯聲華衆已孚。",
            "器遠况曾師舊德，時來俄看獻嘉謨。",
            "親扶日轂升天路，不許金戈入帝都。",
            "大節已全名自永，詎同姦慝苟全軀。"
        ],
        "title": "挽吳丞相  其一",
        "id": "f38cc187-d120-4c79-a596-751b14dfe6e8"
    },
    {
        "author": "胡寅",
        "paragraphs": [
            "追念宣和國勢孤，上公元宰導人諛。",
            "妖氛已覺前星暗，皇澤寧論少海枯。",
            "誰謂玉華傳玉座，共知青瑣伏青蒲。",
            "讒言一發堪流涕，禍在同升有鄙夫。"
        ],
        "title": "挽吳丞相  其二",
        "id": "54c1c8ee-3852-47b1-8927-755a7f397c52"
    },
    {
        "author": "胡寅",
        "paragraphs": [
            "黄扉清啟帝之初，俊乂招徠念遠圖。",
            "桃李舒華方雨露，鴛鴻戢翼又江湖。",
            "當年舉國蒙休烈，至死無人雪厚誣。",
            "圓覺妙明何計此，獨疑遺恨遶蒼梧。"
        ],
        "title": "挽吳丞相  其三",
        "id": "f444bf82-c754-4522-b3f9-4e5326ae02e7"
    },
    {
        "author": "胡寅",
        "paragraphs": [
            "念昔京都晝掩關，黑雲黄霧塞人寰。",
            "南城掃雪迎耶律，北道聞風拜祿山。",
            "不爲身謀心皎皎，已終臣事意閑閑。",
            "何人得與高名並，千古常山諒可班。"
        ],
        "title": "挽劉忠顯  其一",
        "id": "dee3aed8-8a15-4993-80bb-1c8fd0cf63a8"
    },
    {
        "author": "胡寅",
        "paragraphs": [
            "未識堂堂玉立姿，已傳薤露滿山悲。",
            "空餘父執修恭意，謾繼詞流紀德詩。",
            "諸子盡賢門益大，萬家餘地冢初纍。",
            "紛然盡奪三軍帥，誰識公心死不移。"
        ],
        "title": "挽劉忠顯  其二",
        "id": "6aa524c1-6785-41b0-a97d-1a5472942e34"
    },
    {
        "author": "胡寅",
        "paragraphs": [
            "妙質曾揮匠石斤，久於其道更超群。",
            "皂貂破敝頭蒙雪，黔突凄凉氣吐雲。",
            "忽上諫坡規帝德，又陪經殿勸皇墳。",
            "事功難必清名在，未辱先賢付託勤。"
        ],
        "title": "挽陳幾叟",
        "id": "05a35a6f-d5c7-4021-80e3-5d0c8172eb79"
    },
    {
        "author": "胡寅",
        "paragraphs": [
            "戚戚秋風颭旐旌，送車千輛咽佳城。",
            "令妻壽母名兼美，孝子慈孫禮備成。",
            "望士有詩歌紼綍，梵坊無侶獻鐃鉦。",
            "更慚朴語書銘石，萬一幽光久更明。"
        ],
        "title": "挽楊訓母莢氏",
        "id": "2c5209e6-61af-4df9-ad76-36e6d40d7189"
    },
    {
        "author": "胡寅",
        "paragraphs": [
            "慈祥令淑稟於天，宗族閨門共仰賢。",
            "中饋克脩惟六二，義方能教亦三遷。",
            "藝萱無復忘憂日，種柏行看合抱年。",
            "舊欲升堂今已矣，大招成些重凄然。"
        ],
        "title": "挽某氏",
        "id": "97cc3517-3b08-4ddf-89ac-0f2ba1838eed"
    },
    {
        "author": "胡寅",
        "paragraphs": [
            "桂水無情日夜東，空餘丹旐泝西風。",
            "一經不負門閭望，五鼎端宜饋祀豐。",
            "茂渥出綸觀有煒，芳徽勒石播何窮。",
            "遥知祖送詩千首，挽鐸聲悲大隊中。"
        ],
        "title": "挽李太孺人",
        "id": "c294a4f0-e44b-4198-855f-94f8fd57bd69"
    },
    {
        "author": "胡寅",
        "paragraphs": [
            "每惜南冠懶讀書，欣逢之子富三餘。",
            "文章戶牖雖頻闖，師友源流或未疏。",
            "底事箇中紛侘傺，坐教淫末費驅除。",
            "昭昭奄作冥冥去，悼爾能無一束芻。"
        ],
        "title": "挽端州黄大用大用喜讀書有志行數過予講討雖未詣宗本要自佳士可尚也心爲形役遂以病死作二詩哭之  其一",
        "id": "af01ecdb-0a9f-4d10-ae39-dfa18c7e3f3f"
    },
    {
        "author": "胡寅",
        "paragraphs": [
            "鋸屑霏談涉往今，濡毫灑紙掞詞林。",
            "聽歌鹿野三章後，帳下龍門九曲深。",
            "十口西疇貧索莫，一官南選晚侵尋。",
            "早知大易無思慮，應悔生前未洗心。"
        ],
        "title": "挽端州黄大用大用喜讀書有志行數過予講討雖未詣宗本要自佳士可尚也心爲形役遂以病死作二詩哭之  其二",
        "id": "421629d6-5d99-4877-a55f-488697b280af"
    },
    {
        "author": "胡寅",
        "paragraphs": [
            "北正黎司地，南來得姓繁。",
            "清時能教子，餘潤必高門。",
            "珠蚌他年譽，金籝晚歲溫。",
            "王師勤佐餽，鄉鬭待平反。"
        ],
        "title": "挽黎承事  其一",
        "id": "5d239376-62d5-42f5-9a63-68966d3bdc16"
    },
    {
        "author": "胡寅",
        "paragraphs": [
            "援手遺嫠難，酬心樂泮恩。",
            "凄凉投轄井，慨歎給孤園。",
            "藝檟平居近，攀松永慕敦。",
            "流年駒過隙，不辱付諸昆。"
        ],
        "title": "挽黎承事  其二",
        "id": "3d2dd2f8-86e0-4602-b349-493d9d5ea69a"
    },
    {
        "author": "胡寅",
        "paragraphs": [
            "忠烈延康子，期頤致政孫。",
            "文詞金震蕩，行治玉純溫。",
            "夢熟黄粱早，名餘絳旐騫。",
            "傷哉九京路，白日閟泉門。"
        ],
        "title": "挽譚邦鑑  其一",
        "id": "2e2d9992-25fb-4528-ae3a-d435b00e2b4c"
    },
    {
        "author": "胡寅",
        "paragraphs": [
            "契好聯三世，交情晚更深。",
            "宦遊乖握手，書到豈論心。",
            "歎失超勝願，愁聞相挽音。",
            "平生一尊酒，已矣不同斟。"
        ],
        "title": "挽譚邦鑑  其二",
        "id": "dc063a8b-c3ac-48a1-97fe-c4b40233e53b"
    },
    {
        "author": "胡寅",
        "paragraphs": [
            "傾蓋小冠市，論文喬岳陽。",
            "一生能幾屐，兩鬢忽成霜。",
            "我尚棲南嶺，君俄赴北邙。",
            "無因澆絮酒，回首重呻傷。"
        ],
        "title": "挽楊子川",
        "id": "4617eb49-6119-4652-b3f2-bef435b5be3d"
    },
    {
        "author": "胡寅",
        "paragraphs": [
            "門開閶闔曉霞鮮，劍佩稱觴玉座前。",
            "五福惠心敷下土，三呼稽首望層天。",
            "龍旂已盪淮濆祲，狼燧行清朔塞烟。",
            "復會東都臨四海，衆星環拱萬斯年。"
        ],
        "title": "永州天申節錫宴致語口號",
        "id": "c0b24786-01f8-4ae2-92a0-90129f910be0"
    },
    {
        "author": "胡寅",
        "paragraphs": [
            "秋氣清高肅雁行，賢侯勸駕會黄堂。",
            "賓朋滿座曳珠履，鼓吹喧天飛羽觴。",
            "題柱棄繻俱有志，班荆折桂正相望。",
            "明年春色催行李，衣錦榮歸耀故鄉。"
        ],
        "title": "新州鹿鳴宴致語口號",
        "id": "c7f19464-380d-4b13-8976-06df0a396bd3"
    },
    {
        "author": "胡寅",
        "paragraphs": [
            "更煩橫鐵笛，吹與衆山聽。"
        ],
        "title": "句  其一",
        "id": "8a57c3b6-856b-4c46-9caf-d05e1f206aff"
    },
    {
        "author": "胡寅",
        "paragraphs": [
            "更於何處覓桃源，此地端疑小洞天。"
        ],
        "title": "句  其二",
        "id": "b129f187-835a-49e1-95e7-aab3387a4ab6"
    },
    {
        "author": "邵博",
        "paragraphs": [
            "曾擬扁舟湘水西，夜窗聽雨數歸期。",
            "歸來偶對高人畫，却憶當年夜雨時。"
        ],
        "title": "題智永上人瀟湘夜雨圖",
        "id": "7d2f92eb-c5a0-465f-9c63-bf7389b5b008"
    },
    {
        "author": "邵博",
        "paragraphs": [
            "長卿本豪傑，禮法安可處。",
            "手彈南風琴，心調東鄰女。",
            "雜身傭保中，初不忌笑侮。",
            "大者固已立，下此皆可補。",
            "三賦爭日星，一書起今古。",
            "其餘不自祕，輒爲人所取。",
            "何當盡見之，真是文章祖。",
            "凜然千載下，英氣猶可睹。",
            "兒曹爾何知，杯酒那可汙。",
            "故臺已丘墟，勝絕誰敢據。",
            "我來訪遺跡，低回不忍去。",
            "詩成欲叫君，雲車隔煙霧。"
        ],
        "title": "題司馬相如琴臺",
        "id": "c81847c1-a7b6-487a-b3fb-39009eca861c"
    },
    {
        "author": "邵博",
        "paragraphs": [
            "盡略威嚴拊困窮，使車三出未論功。",
            "交遊善者疑多可，節義臨之凜不同。",
            "惜我已生前輩後，求君須向古人中。",
            "北堂老監歸何晚，四海今還貞觀風。"
        ],
        "title": "寄潼川漕虞齊年",
        "id": "a7fac223-b2ed-4c5c-9de2-06b45e2c781a"
    },
    {
        "author": "邵博",
        "paragraphs": [
            "久客無歡意，經時只倦遊。",
            "落花猶解舞，飛絮太侵愁。",
            "日暮聞吹角，春歸獨倚樓。",
            "平生湖海願，幽興滿扁舟。"
        ],
        "title": "春晚登郡樓",
        "id": "078215e9-22db-47b2-995b-a37b3976c7cc"
    },
    {
        "author": "邵博",
        "paragraphs": [
            "輕波颭鴨頭，小艇翔燕尾。",
            "風沙三十程，雲水一千里。",
            "雪盡晚寒輕，日長春睡美。",
            "汀蕪翹碧茅，岸樹裹紅蘂。",
            "江浮清鏡中，山入翠屏裏。",
            "蜀鳥已驚心，巴猿猶惻耳。",
            "竹節數名灘，桃花驗新水。",
            "谷鶑歌尚慵，檣燕舞何喜。",
            "落日浪鎔金，殘花風翦綺。",
            "斯遊興最多，了不知行止。"
        ],
        "title": "雲安下偶成",
        "id": "c2da8ee9-2a16-46d1-b1da-579ef42a339f"
    },
    {
        "author": "邵博",
        "paragraphs": [
            "晴空赤日飛丹霞，扁舟春熱汗且呀。",
            "寒溫之候無乃差，朝猶挾纊莫著紗。",
            "祝融暴橫勢莫加，驟將炎赫移韶華。",
            "東皇遊冶窮豪奢，未終節序還其家。",
            "忽驚猛吹揚白沙，煙雲四起相邀遮。",
            "空中轣轆鳴雷車，樅樅白雨懸亂麻。",
            "風師雨將相矜夸，千刃萬槊爭囂譁。",
            "玄旌皂纛何紛葩，勢摇兩蜀掀三巴。",
            "須臾雨止雷停撾，蒼雲掃盡天無瑕。",
            "恍如脫兔離輕罝，回頭已見羲輪斜。",
            "山開水靜風色嘉，喜翔燕雀嬉魚蝦。",
            "紅顛白倒紛殘花，披張林葉舒草芽。",
            "陰陽變化誰咄嗟，風雲乃爾相喧拏。",
            "大哉一氣通幽遐，彼蒼高遠安能涯。",
            "倚峯吟望心目賒，碧雲千里號歸鴉。"
        ],
        "title": "泊雲安下大風驟雨作柏梁體一篇",
        "id": "d54c8d40-611f-4d32-b29b-4df39a006c40"
    },
    {
        "author": "邵博",
        "paragraphs": [
            "平浪勢粘天。"
        ],
        "title": "句  其一",
        "id": "d2c0e642-2af4-4700-b8ec-5228ef076223"
    },
    {
        "author": "邵博",
        "paragraphs": [
            "只道和戎功第一，不知上策在親征。"
        ],
        "title": "句  其二",
        "id": "de6b2c5b-d5cc-4599-a1e7-b91edbfaf436"
    },
    {
        "author": "邵博",
        "paragraphs": [
            "如何老作簡州守，只對江山賦好詩。"
        ],
        "title": "句  其三",
        "id": "6527aeff-8faf-4bc0-aff6-18b78f67215b"
    },
    {
        "author": "邵博",
        "paragraphs": [
            "洲渚千奴熟，旌旗五馬來。"
        ],
        "title": "句  其四",
        "id": "b43227b0-8409-442c-a71c-cfb2667437b2"
    },
    {
        "author": "邵博",
        "paragraphs": [
            "池邊詩覓鄭都官。"
        ],
        "title": "句  其五",
        "id": "1fdf2a07-e0bb-4457-a5ca-19c7eb2829d9"
    },
    {
        "author": "宋翔",
        "paragraphs": [
            "景景照幽房，熒熒吐焰長。",
            "昔年江上女，曾向乞餘光。"
        ],
        "title": "賦燈",
        "id": "a5927629-7aab-4b59-b946-d2f1d05e3baf"
    },
    {
        "author": "宋翔",
        "paragraphs": [
            "天意回，皇母歸。",
            "戢烽燧，敞宮闈，朝陽赫奕明鞠衣。",
            "惟皇之孝，惟母之慈。",
            "陳仙仗，薦壽巵。",
            "從之冢后與庶妃，奏之九成與咸池。",
            "沓珍瑞，駢福祺，山陬水裔咸熙熙。",
            "惟天之象，與帝之宜。",
            "千萬年，無窮期。"
        ],
        "title": "紹興樂府",
        "id": "d028b7bf-0e48-4467-abad-0039b808947c"
    },
    {
        "author": "趙令衿",
        "paragraphs": [
            "道大終爲累，功高反被疑。",
            "恨無長日月，寶此大蓍龜。",
            "鼓咽空山暮，風酸落木悲。",
            "弔喪哀不及，頼有哭公詩。"
        ],
        "title": "李伯紀丞相挽詩  其一",
        "id": "249b468d-7824-497b-ae0a-f5478187917c"
    },
    {
        "author": "趙令衿",
        "paragraphs": [
            "相位期三入，人心望一新。",
            "名稱高世表，器識自天真。",
            "孰謂仁人壽，空憐吾道貧。",
            "彼蒼如有意，應百贖其身。"
        ],
        "title": "李伯紀丞相挽詩  其二",
        "id": "7a93bfe8-52dc-47b7-bb1e-4df809a451ba"
    },
    {
        "author": "趙令衿",
        "paragraphs": [
            "氣量吞雲夢，風流冠習池。",
            "致君雖素定，濟衆未全釐。",
            "傒望金甌詔，俄摧玉樹枝。",
            "天心殊莫曉，神物失扶持。"
        ],
        "title": "李伯紀丞相挽詩  其三",
        "id": "b8ca0ebd-2ac7-44ed-8214-15470d307e78"
    },
    {
        "author": "趙令衿",
        "paragraphs": [
            "鯨路心猶望，龍門迹已荒。",
            "樓成上霄漢，書擬奏明光。",
            "賤子無賢譽，先生獨薦揚。",
            "凜然生氣在，誰謂哲人亡。"
        ],
        "title": "李伯紀丞相挽詩  其四",
        "id": "f5f1b1b6-4017-4525-96b1-499eb7e6316b"
    },
    {
        "author": "趙令衿",
        "paragraphs": [
            "偶然遊宦刺桐城，兩見南薰荔子生。",
            "欲別北樓還小立，留題雲榭豈無情。"
        ],
        "title": "泉南花木",
        "id": "b7cebf82-b38e-4edb-b88c-5f402d71adae"
    },
    {
        "author": "趙令衿",
        "paragraphs": [
            "三年四度到鵝湖，山水娛人道不孤。",
            "最是可人快心目，曉風殘月弄菰蒲。"
        ],
        "title": "贈鵝湖上人",
        "id": "4646ab14-0f82-4f85-bd39-6f3cc00ac814"
    },
    {
        "author": "李顒",
        "paragraphs": [
            "旋經義興境，頓棹石蘭渚。",
            "震澤爲何在，今惟太湖浦。",
            "圓經縈五百，盼目眇無覩。",
            "高天淼著岸，長津雜如縷。",
            "窈窕尋灣碕，迢遞望巒嶼。",
            "驚飆揚飛湍，浮霄漾懸岨。",
            "輕禽翔雲漢，游鱗憩中滸。",
            "暗靄天時陰，嶢岧舟航舞。",
            "馮河安可狥，靜觀戒行旅。"
        ],
        "tags": [
            "太湖"
        ],
        "title": "舟泊太湖",
        "id": "3c0584af-f5e3-4322-815a-46edbec6059e"
    },
    {
        "author": "李顒",
        "paragraphs": [
            "黯䨴重雲陰，碎稜震雷咤。"
        ],
        "title": "句",
        "id": "1c89a031-564c-433a-87c0-bec3c5e7a1da"
    },
    {
        "author": "釋證悟",
        "paragraphs": [
            "東坡居士太饒舌，聲色關中欲透身。",
            "溪若是聲山是色，無山無水好愁人。"
        ],
        "title": "偈二首  其一",
        "id": "28d9abb4-7ed4-4e9e-a00c-e835155709f4"
    },
    {
        "author": "釋證悟",
        "paragraphs": [
            "寄語江西老古錐，從教日炙與風吹。",
            "兒孫不是無料理，要見冰消瓦解時。"
        ],
        "title": "偈二首  其二",
        "id": "bda58c71-9e66-4a1d-be8f-ec529f0671f2"
    },
    {
        "author": "劉錡",
        "paragraphs": [
            "□□□□歲農登，邊將無功吏不能。",
            "四十二年那忍說，西風吹淚過昭陵。"
        ],
        "title": "題昭陵",
        "id": "654fdf05-3486-4145-b416-412f260cdec0"
    },
    {
        "author": "劉錡",
        "paragraphs": [
            "門外蹄輪任迹疎，一廛深稱水雲居。",
            "平生事業將何用，歎括空能讀父書。"
        ],
        "title": "用前韻呈德瞻",
        "id": "30f0bbbd-0138-4a92-baa0-42769bc8d2d3"
    },
    {
        "author": "劉錡",
        "paragraphs": [
            "一徑縈紆山更深，滿川烟靄夕沉沉。",
            "從來不問榮華事，自有沙鷗信此心。"
        ],
        "title": "題村舍呈德瞻友  其一",
        "id": "c33279fd-b0df-48b1-a672-cac2cabcb063"
    },
    {
        "author": "劉錡",
        "paragraphs": [
            "二月陽和花正繁，軟風輕扇筍斑斑。",
            "揚鞭江路心無事，問舍求田過淺山。"
        ],
        "title": "題村舍呈德瞻友  其二",
        "id": "723fbd77-dd0d-44f4-91c4-335b496c6737"
    },
    {
        "author": "劉錡",
        "paragraphs": [
            "清風葉葉映黄鸝，綠暗紅稀半掩扉。",
            "我以忘言靜思慮，子規猶道不如歸。"
        ],
        "title": "題村舍呈德瞻友  其三",
        "id": "898b55ab-b7c9-4aa2-8b77-104bff73d446"
    },
    {
        "author": "劉錡",
        "paragraphs": [
            "寓蹟唐興寺，幽窗得晝眠。",
            "西風縈破夢，落日亂殘蟬。",
            "歲月俄如此，功名豈偶然。",
            "五湖秋欲好，誰在釣魚船。"
        ],
        "title": "午寢",
        "id": "927f5118-da3a-4e96-b30f-4c351edb6c27"
    },
    {
        "author": "劉錡",
        "paragraphs": [
            "汛掃妖氛六合清，匣中寶劍氣猶橫。",
            "夜觀星斗鬼神泣，晝會風雲龍虎驚。",
            "重整山河歸北地，兩扶聖主到南京。",
            "山僧不識英雄漢，只管滔滔問姓名。"
        ],
        "title": "資福寺",
        "id": "ace70c3c-0fc8-4a0a-bf0f-f38cfeafd569"
    },
    {
        "author": "曹勛",
        "paragraphs": [
            "罔兮罟兮惟田漁，時兮食兮民之須，以享以祀兮燔祭有餘。"
        ],
        "title": "補樂府十篇 帝宓犠氏之樂歌",
        "id": "767f00e4-15ec-4465-ba81-9e629e779b00"
    },
    {
        "author": "曹勛",
        "paragraphs": [
            "豐年告成，百穀用登。",
            "匏籩既盈，黍稷既馨，昭假是膺。"
        ],
        "title": "補樂府十篇 帝神農氏之樂歌",
        "id": "585b13f1-8cf0-44f5-933f-dfc38afee172"
    },
    {
        "author": "曹勛",
        "paragraphs": [
            "於昭上帝，靈命有赫。",
            "其命維何，卿雲五色。",
            "翩如游龍，萃如山崇。",
            "來臨來止，惕然有顒。",
            "惟欽惟畏，廼祗廼庸。",
            "肇建官師，神民肅雍。"
        ],
        "title": "補樂府十篇 帝有熊氏之樂歌",
        "id": "0fbe3f48-081e-4044-ae5a-e9e8bb59b3c3"
    },
    {
        "author": "曹勛",
        "paragraphs": [
            "鳥飛于天，魚躍于淵。",
            "侯其尸之，其然而然。",
            "物之生矣，時其殖矣。",
            "職其宜矣，安其居矣。",
            "神之降依，昭假左右。",
            "霜露所霑，罔不在宥。"
        ],
        "title": "補樂府十篇 帝少昊氏之樂歌",
        "id": "68cdfda4-eaa0-45a5-84b9-de8a1c825f83"
    },
    {
        "author": "曹勛",
        "paragraphs": [
            "悠悠上天，罔不覆護兮。",
            "芸芸動殖，靡不康阜兮。",
            "三光全兮，五穀熟兮，神顧歆兮，吾人昌兮，維上帝之功兮疇依。"
        ],
        "title": "補樂府十篇 帝高陽氏之樂歌",
        "id": "12319b71-518d-47df-80dd-197b27c4f071"
    },
    {
        "author": "曹勛",
        "paragraphs": [
            "時雨濛濛，自西及東。",
            "日月所至，罔不率從。",
            "田有黍稷，原有榛栗。",
            "尊卑秩秩，民有家室。",
            "惟川沖沖，惟山崇崇。",
            "允執厥中，臻於大同。"
        ],
        "title": "補樂府十篇 帝高辛氏之樂歌",
        "id": "7ce8d1a0-0fa1-438e-8a26-c53defdda92e"
    },
    {
        "author": "曹勛",
        "paragraphs": [
            "鴻惟烈祖，啟迪後人。",
            "皇皇上帝，俾予字民。",
            "民協平康，帝命式臧。",
            "宅彼陶唐，光于萬方。",
            "萬方億寧，亦莫我敢承。",
            "如天之運，如日之升。",
            "孰知其極兮，不可得而名不可得而稱。"
        ],
        "title": "補樂府十篇 帝陶唐氏之樂歌",
        "id": "07f00e9c-6e85-4e57-bd15-275375dd998e"
    },
    {
        "author": "曹勛",
        "paragraphs": [
            "草木繁蕪兮陰雨膏之，百穀豐衍兮寒暑成之。",
            "萬物護理兮元凱馴之，顧否德之弗類兮敢不允躬以承之。",
            "庶揖讓以敉寧兮傳諸罔極，世不乏聖兮惟皇與直。",
            "俾帝堯之至公兮，終維斗之不忒。"
        ],
        "title": "補樂府十篇 帝有虞氏之樂歌",
        "id": "3aabb356-4210-4388-8e24-6d07817168ae"
    },
    {
        "author": "曹勛",
        "paragraphs": [
            "於皇上聖，臨御有赫。",
            "洪流湯湯，弗降弗辟。",
            "命於帝庭，纂服是膺。",
            "隨山濬川，海宇攸寧。",
            "五服既宅，貢有常職。",
            "恩覃遐荒，惟帝之力。",
            "元圭告功，敢不承式。",
            "地平天成，垂休罔極。"
        ],
        "title": "補樂府十篇 夏后氏之樂歌",
        "id": "2d4000a9-3c45-4d3d-b44c-c9182dbaa045"
    },
    {
        "author": "曹勛",
        "paragraphs": [
            "維天有光，式彼大商，俾正以爾萬方。",
            "萬方其乂，易亂爲治。",
            "至于上下，鳥獸草木罔不安遂。",
            "帝命是膺，聖政日新。",
            "佑我烈祖，以克相爾後人。"
        ],
        "title": "補樂府十篇 有商氏之樂歌",
        "id": "073963f4-2a13-4814-a1af-bf1937349d4b"
    },
    {
        "author": "曹勛",
        "paragraphs": [
            "水之深兮，可以方舟。",
            "人之非兮，不可以同游。",
            "斯人斯游，吾心之憂。"
        ],
        "title": "琴操 將歸操",
        "id": "e614ee09-7065-467a-a754-42724cc0d859"
    },
    {
        "author": "曹勛",
        "paragraphs": [
            "猗嗟蘭兮，其葉萋萋兮。",
            "猗嗟蘭兮，其香披披兮。",
            "胡爲乎生茲幽谷兮，不同雲雨之施。",
            "紛霜雪之委集兮，其茂茂而自持。",
            "猗嗟蘭兮。"
        ],
        "title": "琴操 猗蘭操",
        "id": "9d7e0b29-31a6-4ea6-a468-36740f6849b2"
    },
    {
        "author": "曹勛",
        "paragraphs": [
            "龜之卉兮萋萋，龜之雲兮霏霏，余之行兮遲遲。",
            "龜兮龜兮，魯之所依。",
            "匪顛匪危兮，靡扶靡持。",
            "余之行兮，余心其悲。"
        ],
        "title": "琴操 龜山操",
        "id": "5ae218d0-9b36-4fa5-abf7-8e1ea75460a1"
    },
    {
        "author": "曹勛",
        "paragraphs": [
            "彼雲雨兮，曾莫之私。",
            "黍稷繁蕪兮，草木其宜。",
            "田野不辟兮，其誰荒之。",
            "遠人之思兮，其誰來之。",
            "其勤其施，惟先君之思。"
        ],
        "title": "琴操 越裳操",
        "id": "7b5e9f4d-7464-4df5-bf49-d37874b7dd5d"
    },
    {
        "author": "曹勛",
        "paragraphs": [
            "風入我室兮，霜入我衣。",
            "言不敢發兮，聲不敢悲。",
            "惟皇考有訓兮，余罪之歸。",
            "余心耿耿兮，其知者爲誰。"
        ],
        "title": "琴操 拘幽操",
        "id": "9f0a1881-35f3-49d9-a4b9-c3edc5056568"
    },
    {
        "author": "曹勛",
        "paragraphs": [
            "豳之土兮，民之所宜。",
            "豳之居兮，民之所依。",
            "予何爲兮尸之。",
            "我將全汝兮，之岐之陽。",
            "汝其保寧兮，無越汝疆。",
            "斯歸斯徂兮，其誰之將。",
            "嗟今之人兮，何思何傷。"
        ],
        "title": "琴操 岐山操",
        "id": "3a840b90-c0b3-45ef-901d-168b1152a1df"
    },
    {
        "author": "曹勛",
        "paragraphs": [
            "皇之車兮，僕夫馳之。",
            "皇之輿兮，僕夫乘之。",
            "沉沉廣宇兮，燕雀安之。",
            "晨羞夕膳，誰其眎之。",
            "親不我思兮，我寧不悲。",
            "皚皚繁霜，兒則履之。",
            "父兮母兮，兒知兒非。"
        ],
        "title": "琴操 履霜操",
        "id": "3b6ed431-7408-4566-bd6e-faa782177d98"
    },
    {
        "author": "曹勛",
        "paragraphs": [
            "雉兮朝飛，鳴聲相隨。",
            "朝刷其羽兮，夕哺其兒。",
            "雖有風雨兮，莫或仳離。",
            "嗟余之人兮，曾莫汝爲。"
        ],
        "title": "琴操 雉朝飛操",
        "id": "fd12b311-7644-408b-b1ff-a8fac22f817a"
    },
    {
        "author": "曹勛",
        "paragraphs": [
            "明月皎皎兮，霜風凄凄，摧雲翼兮天之涯。",
            "望昆丘之路兮，不可以同歸。",
            "子其棄予兮，予將疇依。",
            "月皎皎兮風凄凄。"
        ],
        "title": "琴操 別鶴操",
        "id": "365165d9-82f2-4d6f-913e-9ab01c79b341"
    },
    {
        "author": "曹勛",
        "paragraphs": [
            "狸之文兮，蔚乎其成章。",
            "身之孔昭兮，而其智之不揚。",
            "維元首之昧昧兮，而股肱孰爲其良。",
            "吁嗟乎，狸之祥兮。",
            "非吾之傷兮，其誰爲傷。"
        ],
        "title": "琴操 殘形操",
        "id": "e28b5f39-8a1e-4078-9eca-3acf4c225ce2"
    },
    {
        "author": "曹勛",
        "paragraphs": [
            "佳人一往兮不來，國爲墟兮莫知。",
            "儂自守兮誰依，俟河清兮幾時。",
            "悵姑蘇之崔嵬。"
        ],
        "title": "吳歌爲吳季子作",
        "id": "7e7340ee-cd78-4192-ae6e-0aac411787e5"
    },
    {
        "author": "曹勛",
        "paragraphs": [
            "瞻荆潁兮盤盤，悲淮流兮潺湲。",
            "彼何人兮獨安，此何人兮獨難。",
            "悼哲人之不反兮，抗靈轡于江干。"
        ],
        "title": "楚語爲屈平作",
        "id": "7cec7ad0-6e08-4e4e-8e4f-19d38998c50f"
    },
    {
        "author": "曹勛",
        "paragraphs": [
            "噫嘻吁，天歟人歟，回也抑亦子之命歟，而其或者天實使之喪予。",
            "何仁者之不壽，而中道之棄兮。",
            "噫嘻吁，回歟回歟，其吾道之窮歟。"
        ],
        "title": "孔子泣顔回",
        "id": "9e926d68-548b-48eb-9648-dbb7d676041b"
    },
    {
        "author": "曹勛",
        "paragraphs": [
            "吁嗟乎麟兮麟兮，汝曷來之遲兮。",
            "唐虞不作兮湯武非，來者不可見兮而往者不可追。",
            "吁嗟乎麟兮，非吾之傷兮，而其誰汝爲。"
        ],
        "title": "孔子泣麟歌",
        "id": "2e1564b8-ce5e-414d-84ca-003950f819e7"
    },
    {
        "author": "曹勛",
        "paragraphs": [
            "烏落黄雲塞草秋，隴頭之水東西流，水聲嗚咽鳴啾啾。",
            "馬聞思舊櫪，人聞思舊丘，年年征戰無時休。",
            "無時休，誰能到此求封侯。"
        ],
        "title": "隴頭吟  其一",
        "id": "5b94061f-f31b-4f70-a0d1-873c3f000e2a"
    },
    {
        "author": "曹勛",
        "paragraphs": [
            "兵滿天山雪滿衣，漢家都護擁旌旗。",
            "銜枚一夜襲疎勒，度隴生兵盡潛出。",
            "不得戎王誓不歸，歸時楊柳正依依。",
            "正依依，占春色，與君同醉花陰側。"
        ],
        "title": "隴頭吟  其二",
        "id": "67c5d27f-3a88-49f8-b1ed-ae1fb00eb0c1"
    },
    {
        "author": "曹勛",
        "paragraphs": [
            "駕文螭兮翔九天，天路遠兮中道還。",
            "邈故國兮懷所安，心耿耿兮循江干。",
            "紉秋蘭以爲裳兮，採杞菊以爲餐。",
            "望佳人之不來兮，暗修途之莫前。",
            "瞰江流之無垠兮，仰蒼蒼而漫漫。",
            "想荆門之遐阻兮，壽春杳隔于大淵。",
            "痛靈修之獨處兮，誰復與之寤言。",
            "氣填膺以拂鬰兮，淚承睫而漣漣。",
            "悼已往之修繫兮，欲易道而改轅。",
            "顧和璧之三獻兮，冀識者之一觀。",
            "阻風雨之慘慘兮，而夜不得明。",
            "哀時運之若此兮，余又何默默於久生。",
            "寧懷沙抱石以自沉兮，庶齎志而下信。",
            "雖世人之不吾悲兮，吾容能不悲夫若人。",
            "吾願託夷齊以爲紹介兮，修請謁于黄虞。",
            "弔巫咸于帝閽兮，友陽侯於子胥。",
            "幾江神之不我瀆兮，吾容委質於淵魚。",
            "已乎已乎，其靈修終不得而見乎。"
        ],
        "title": "澤畔吟",
        "id": "6d694da2-7967-472a-abbc-13d71829a7ab"
    },
    {
        "author": "曹勛",
        "paragraphs": [
            "相如素貧賤，羽翼依文君。",
            "一朝富貴擅名價，文君見棄如束薪。",
            "五羖自傭賃，釋褐歸强秦。",
            "鳴鐘列華屋，膳羞羅八珍。",
            "厭此糟糠妻，悅彼新美人。",
            "二子既失意，瑶瑟流埃塵。",
            "促軫不成曲，未唱先眉顰。",
            "一發動三歎，淚下霑羅巾。",
            "通宵坐披衣，夙昔誰與陳。",
            "愁歎不復道，平明白髮新。"
        ],
        "title": "白頭吟",
        "id": "33ddb0ef-9639-4e0f-8a37-ffcd14b954e3"
    },
    {
        "author": "曹勛",
        "paragraphs": [
            "晨行泰山下，興懷念梁甫。",
            "欲往失所從，荒途亙今古。",
            "却立空踟躕，憂來與誰語。",
            "日暮遵歸途，冥冥暗風雨。",
            "錯漠傷懷抱，僅得依門戶。",
            "幡然賡長謠，培塿隘齊魯。",
            "何當執策從鑾旗，翼贊登封繼三五。"
        ],
        "tags": [
            "泰山"
        ],
        "title": "梁甫吟",
        "id": "4b1205da-313b-4085-8c6f-e2ef89243fff"
    },
    {
        "author": "曹勛",
        "paragraphs": [
            "彼幽人兮何所思，憂耿耿兮天一涯。",
            "舉家親屬散百草，關山萬里難追隨。",
            "更長不寐聽鳴柝，寒風蕭瑟如凄悲。",
            "安得此身有羽翼，脫然避地能孤飛。",
            "中宵起坐待明發，悄悄側身聽晨雞。"
        ],
        "title": "待旦吟二首  其一",
        "id": "b36657cd-27af-4448-9e22-5d8f22c88b1c"
    },
    {
        "author": "曹勛",
        "paragraphs": [
            "纏綿氷雪陰風寒，松竹半死相摧殘。",
            "嚴居谷飲蔽荆棘，藤蘿委地難躋攀。",
            "猛虎志大自羈束，易飽不及狐兔安。",
            "鷄鳴起舞亦漫興，扣角辛苦真可歎。",
            "堯禹既往小白死，烏乎吾道何由還。",
            "幽憂展轉不成卧，安得日出開重關。"
        ],
        "title": "待旦吟二首  其二",
        "id": "d11630a5-1940-483d-aa81-88db2d6d6c39"
    },
    {
        "author": "曹勛",
        "paragraphs": [
            "靜夜何所爲，坐對一枝燭。",
            "俯仰徒四隅，歲宴靡儲粟。",
            "春耕乏良疇，秋穫罔芻菽。",
            "念至輒自營，一飯常不足。",
            "晚食已多幸，况敢望粱肉。",
            "上無官守累，下無征歛促。",
            "燕坐樂有餘，自足無多欲。",
            "寄語當塗士，吾腰未能曲。"
        ],
        "title": "靜夜吟",
        "id": "45ddd4f7-556e-47de-a3a9-9a465913559c"
    },
    {
        "author": "曹勛",
        "paragraphs": [
            "鼕鼕夜漏嚴軍鼓，鼓聲入雲雲欲舞。",
            "寒風奰屭頑無聲，野色埋光暗塵土。",
            "梅花隨臘散胡笳，胡笳曉色明春圃。",
            "春風直莫媚新聲，聲斷梅花還作主。"
        ],
        "title": "除夜吟",
        "id": "d01b598d-64e8-430c-9486-a8d87806299e"
    },
    {
        "author": "曹勛",
        "paragraphs": [
            "空階夜滴秋宵雨，雨入芭蕉動窗戶。",
            "佳人愁絕坐幽閨，良人萬里勤征戍。",
            "勤征戍，在何處，五載乘邊守當路。",
            "漢家新築受降城，戍卒還家免租賦。",
            "歸來直莫歎白頭，濁酒狂歌醉朝暮。"
        ],
        "title": "夜坐吟",
        "id": "7361ce31-1a51-43ca-8329-7904f3effccb"
    },
    {
        "author": "曹勛",
        "paragraphs": [
            "舜枯槁，堯瘠癯，益稷播藝躬耕鋤，神禹勤瘁勞體膚。",
            "子孫放廢等庸奴，一身辛苦踰匹夫。",
            "孔子稱大聖，顔子稱大儒。",
            "寢席不暇暖，簞瓢困窮廬。",
            "盜跖飽人肉，列鼎吹笙竽。",
            "莊蹻肆淫虐，玉食驅華車。",
            "人生貴得意，孰識賢與愚。",
            "白日沉西山，烟藹低平蕪。",
            "悲風攪原隰，勁氣摧高梧。",
            "歌鐘滿前庭，賓客羅簪裾。",
            "侍女艷流景，芳澤揚通衢。",
            "珍肴如丘山，美酒如江湖。",
            "賢聖苟如此，不醉將何如。"
        ],
        "title": "長夜吟  其一",
        "id": "c071be7a-e48a-4d03-9d7f-6d7ca0ad030a"
    },
    {
        "author": "曹勛",
        "paragraphs": [
            "智士名不足，愚夫樂有餘。",
            "况復冬夜長，風雪迷通衢。",
            "美人邀我飲，清酒開玉壺。",
            "明眸艷紅燭，流盻光四隅。",
            "縈風轉修袂，逸響緣綺疏。",
            "龍香滿珠閣，蘭氣生羅襦。",
            "遺簪復墮珥，笑語相迎扶。",
            "回頭問公子，不醉將何如。"
        ],
        "title": "長夜吟  其二",
        "id": "3e5a5b4e-01a4-4abd-ad63-feb7476eb772"
    },
    {
        "author": "曹勛",
        "paragraphs": [
            "巫山埋空曉光沒，寒入風聲散蕭瑟。",
            "滴瀝深摧十二峯，峽江漲白洗青壁。",
            "羣陰寂寂蔽陽烏，摇蕩春愁滿南國。",
            "何當羲御駐中天，爲我驅除風雨黑。",
            "蜚廉先驅走寰宇，列缺揮鞭起龍虎。",
            "鬰儀頓轡潛海隅，九野冥冥暗風雨。",
            "饑鳶跕翅墮曾穹，軍鼓無聲如擊缶。",
            "青苔綠砌上高堂，簷溜侵窗入煙霧。",
            "南山山叟桂爲薪，四海橫流阻行路。",
            "安有王春四百八十時，蕭蕭風雨迷朝暮。",
            "我願得媧皇煉石補此破漏天，令三光繼明，萬物可睹，免使百萬億蒼生憔悴困泥土。"
        ],
        "title": "苦雨吟",
        "id": "d8e8f961-f536-45f5-a3d5-1f2169fe5ebb"
    },
    {
        "author": "曹勛",
        "paragraphs": [
            "抗轡躡飛景，携手仰員羅。",
            "空謠發新聲，羣響隨節和。",
            "瓊音動虛籟，神宇凌高歌。",
            "偃蓋滄浪宮，整襟翔玉華。",
            "流目厭塵袂，軒冕卑泥沙。",
            "咄咄樊籠子，胡不餐朝霞。",
            "他年一抔土，得失奚足誇。",
            "舍生失天爵，擾擾真蓬麻。"
        ],
        "title": "空謠吟",
        "id": "49bdb378-f1d2-4988-b4aa-e4deccad4d00"
    },
    {
        "author": "曹勛",
        "paragraphs": [
            "桐花葉密春風老，長門路暗迷芳草。",
            "螢燭流輝露濕光，蟾蜍景落莎鷄曉。",
            "金烏出谷上蟠桃，別院笙簫歌未了。",
            "九華烟滿醉楊妃，樊姬靜聽雞聲悄。",
            "舊人直莫妬新人，別有蛾眉更妍巧。"
        ],
        "title": "長吟續短吟",
        "id": "f06242c9-a9cb-4b75-9e22-790cd79f7ffa"
    },
    {
        "author": "曹勛",
        "paragraphs": [
            "巴東三峽巫峽長，猿鳴三聲淚霑裳。",
            "月明夜寒寒雨霜，相望各在天一方。",
            "安得身有羽翼如鴛鴦，千里同相將。"
        ],
        "title": "續巴東三峽歌",
        "id": "34c4b0f9-ba09-4ec9-86c7-19ee60b20180"
    },
    {
        "author": "曹勛",
        "paragraphs": [
            "草木摇落兮露爲霜，三峽之水兮流湯湯。",
            "我欲絕之兮恨無梁，邈佳人兮天一方。",
            "明月皎皎兮，泉流湯湯。"
        ],
        "title": "三峽流泉歌",
        "id": "792c0e44-1106-4e14-bb6b-30baf0283728"
    },
    {
        "author": "曹勛",
        "paragraphs": [
            "謫仙醉揖金陵月，浩歌目送飛鴻絕。",
            "江城樽俎照清輝，樓臺忽作烟霞宅。",
            "長杯引竭北斗空，吳歈楚舞無顔色。",
            "行行倒著紫綺裘，徑上蘭舟岸紗幘。",
            "笑談欬唾驚魚龍，歷塊羣山看滅沒。",
            "石頭水底度冰輪，迢迢碾破澄空碧。",
            "左回右盼生英風，聯袂招邀盡狂客。",
            "相將醉卧綠蘿烟，三山不動鼇無力。",
            "秦淮寂寂江月空，人物風流難再得。"
        ],
        "title": "櫂歌",
        "id": "99afdca0-76ab-40bb-9a21-ac11523df7db"
    },
    {
        "author": "曹勛",
        "paragraphs": [
            "草木榮兮春歸，桃李芳兮菲菲。",
            "彼日月兮如馳，人生行樂兮能幾時。",
            "上林池館變荆棘，姑蘇臺榭游狐狸，人生行樂兮能幾時。",
            "能幾時兮可奈何，當歌莫惜朱顔酡。"
        ],
        "title": "陽春歌二首  其一",
        "id": "a6a45e8f-5024-4723-a65a-feab6cff0412"
    },
    {
        "author": "曹勛",
        "paragraphs": [
            "漢家離宮三百所，高捲珠簾沸簫鼓。",
            "車如流水馬如龍，蘭麝飄香入煙雨。",
            "通衢夾道起青樓，金馬銅駝對公府。",
            "五侯同日拜新恩，七貴分封列茅土。",
            "玉窗朱戶盡嬋娟，絲竹聲中喧笑語。",
            "玳筵珠翠照樽罍，繼燭臨芳醉歌舞。",
            "醉歌舞，醉歌舞，天長地久無今古。"
        ],
        "title": "陽春歌二首  其二",
        "id": "3c0bdd6b-8ab3-45c7-8663-3cc492a942db"
    },
    {
        "author": "曹勛",
        "paragraphs": [
            "白雪如玉，皇人壽穀。",
            "白雪如霜，皇人樂康。",
            "還余駕兮歸來，覃威德於八荒。"
        ],
        "title": "白雪歌",
        "id": "553101a1-731a-4803-97ff-f8ab5c5eda5f"
    },
    {
        "author": "曹勛",
        "paragraphs": [
            "蕭蕭兮寂寥，勞心兮忉忉。",
            "交河水冷胡馬驕，良人萬里從嫖姚。",
            "羅衣寬盡慵梳掠，翡翠無光香自消。"
        ],
        "title": "秋風歌",
        "id": "c1caef98-7846-4819-bb6f-f80441964dd9"
    },
    {
        "author": "曹勛",
        "paragraphs": [
            "項昇出南國，技巧多淫思。",
            "草圖獻天子，賞激嘉宏規。",
            "瑰材蔽江海，斤斧成風雷。",
            "千人扶一棟，萬棟高巍巍。",
            "飛鴻歷層簷，雲雨生階墀。",
            "五彩間金玉，百和雜塗泥。",
            "仙葩粲楹栱，七寶裝雲楣。",
            "一房百家産，萬戶羅東西。",
            "龍綃開寶幄，簾幕垂珠璣。",
            "光景艷流日，樓閣低天維。",
            "笙簫動虛籟，絃管明歌姬。",
            "撞鐘擊鼓恣行樂，牙檣錦纜環江隄。",
            "天長地久有時盡，君王此樂無時衰。",
            "詎知變故起倉卒，不悟人迷樓不迷。"
        ],
        "title": "迷樓歌二首  其一",
        "id": "a22043a0-7fdb-482a-956f-28fdf138d813"
    },
    {
        "author": "曹勛",
        "paragraphs": [
            "君不見秦皇愛阿房，死葬驪山側。",
            "煬帝愛迷樓，死葬迷樓北。",
            "乃知生者魂，即是死者魄。",
            "生死在迷樓，一死良自得。",
            "只應來夢兒，夜夜猶相憶。"
        ],
        "title": "迷樓歌二首  其二",
        "id": "9cd84278-3d99-4cce-9ea1-2ffed3c0b7ee"
    },
    {
        "author": "曹勛",
        "paragraphs": [
            "明月皎皎兮江水清，促瑶軫兮寫余情。",
            "有若人兮鏘珮瓊，申婉約兮揚新聲。",
            "託明君之幽怨兮，留遲風以掩抑。",
            "借餘音于宛轉兮，韵繁諧以周密。",
            "悵流月之西傾兮，恨彌襟而歎息。",
            "歌宛轉兮情無極。"
        ],
        "title": "宛轉歌",
        "id": "66ddffbf-0d7d-4e0e-9785-2f6bddb33e57"
    },
    {
        "author": "曹勛",
        "paragraphs": [
            "水滿長洲月滿樓，姑蘇臺榭鎖深秋。",
            "君王不見春花老，響靸廊中有勝游。"
        ],
        "title": "吳歌",
        "id": "f99ef71d-534c-4e8c-bb02-b76f3eda661e"
    },
    {
        "author": "曹勛",
        "paragraphs": [
            "世謂夷齊以爲溷兮，指箕子而爲愚。",
            "既採薇以餓死兮，又被髮而爲奴。",
            "鏌鋣見棄於鉛刀兮，魚目寶於隋珠。",
            "彼蜂蛭之隠微兮，安能語神岳而觀清都。",
            "已乎已乎，無爲察察而辨璠璵與碔砆。"
        ],
        "title": "楚狂接輿歌",
        "id": "c75889e7-13f4-41f3-ac6f-42fbc726f232"
    },
    {
        "author": "曹勛",
        "paragraphs": [
            "提三尺兮臣諸侯，爭天下兮裂九州。",
            "時不利兮絕淮流，江雖可渡兮吾何求，寧鬭死兮羞漢囚。"
        ],
        "title": "項王歌",
        "id": "567d5b05-9d82-41f2-bdf8-b397ee55acd4"
    },
    {
        "author": "曹勛",
        "paragraphs": [
            "南山有桂樹，上與浮雲齊。",
            "上巢雙鴛鴦，下合連理枝。",
            "不夭亦不傷，千載當若斯。"
        ],
        "title": "碧玉歌",
        "id": "50103ad0-cd99-4f7a-b27f-adad901016b2"
    },
    {
        "author": "曹勛",
        "paragraphs": [
            "大婦雙綺襦，中婦紅羅裾。",
            "小婦服翡翠，理曲調笙竽。",
            "良人幸安坐，美酒傾玉壺。"
        ],
        "title": "三婦艷歌  其一",
        "id": "f3a7fa4b-718e-45cc-be28-10908ae299e5"
    },
    {
        "author": "曹勛",
        "paragraphs": [
            "大婦織雲錦，中婦繡鴛鴦。",
            "小婦獨無事，對鏡理紅粧。",
            "良人幸安坐，帳暖自添香。"
        ],
        "title": "三婦艷歌  其二",
        "id": "894b05ea-85a2-481f-976e-69cc8a954ec2"
    },
    {
        "author": "曹勛",
        "paragraphs": [
            "白露團玉階，秋風動羅幕。",
            "御幸各有宜，非爲君恩薄。",
            "紫殿香風暖，珠簾璧月斜。",
            "閤中調寶瑟，門外駐羊車。"
        ],
        "title": "團扇歌",
        "id": "81321993-e77f-4695-807b-85e5257ebb5e"
    },
    {
        "author": "曹勛",
        "paragraphs": [
            "紫殿香風暖，珠簾璧月斜。",
            "閣中調寶瑟，門外駐羊車。"
        ],
        "title": "嘉游歌",
        "id": "683e6717-c026-4974-81b9-8f9a8c8d8882"
    },
    {
        "author": "曹勛",
        "paragraphs": [
            "塵波溢目深溟渤，往古來今空出沒。",
            "喜君相見話丹經，起我凌雲惡阡陌。",
            "我生素乏兒女姿，面上巉巖聳山骨。",
            "少年避地東海隅，架竹編茅剪荆棘。",
            "白雲爲我開山容，清風爲我翔真域。",
            "旋屬羣寇迫敺攘，淬出青萍閉丹室。",
            "風塵澒洞十餘年，靈府芝田漸蕪沒。",
            "逢君蹤跡類秋蓬，遺我刀圭延歲月。",
            "何當橫槊靜寰區，同子山居論丹訣。"
        ],
        "title": "元丹歌贈會稽陳處士",
        "id": "ac149115-87aa-4b5c-a0d1-76cc543318bf"
    },
    {
        "author": "曹勛",
        "paragraphs": [
            "凉風生晚渚，碧草羅夕陰。",
            "置酒高樓上，延月開靈襟。",
            "穠粧映桃李，楚舞流清音。",
            "金石間絲竹，逸響飛華林。",
            "賓朋盡俊彥，然諾輕千金。",
            "游俠事遐覽，倜儻卑陸沉。",
            "常恐芳菲歇，行樂乖寸心。",
            "良時難再得，有酒須頻斟。"
        ],
        "title": "薄暮動弦歌",
        "id": "1845c5d6-3dfa-4ee0-b20e-ef43b4c09cb4"
    },
    {
        "author": "曹勛",
        "paragraphs": [
            "升太微，法璇璣。",
            "闢紫宮，清九圍。",
            "甄符命以膺曆，廓氛祲而建靈旗。",
            "同車書之文軌兮，納民物於雍熙。",
            "噫嘻，惟仁惟義，則吾知其能所以保持。"
        ],
        "title": "聖人出",
        "id": "2354ac85-ca9a-4704-9b66-4a767b8d1664"
    },
    {
        "author": "曹勛",
        "paragraphs": [
            "炎精應運開真籙，神母嗷嗷夜潛哭。",
            "五星同軌蒞秦雍，十二真人翔水曲。",
            "斷蛇約法授天人，項籍叱咤徒驅逐。",
            "蕭曹翼翼冠元功，三十一君兆開國。",
            "君兮臣兮俱會同，灑掃乾坤開壽域。"
        ],
        "title": "飛龍引",
        "id": "ad5f002a-c1b1-49c8-916c-7ebbae4dfa1d"
    },
    {
        "author": "曹勛",
        "paragraphs": [
            "真王嚴仗衛，清道表前旌。",
            "翠輦浮龍藻，霜戈麗虎兵。",
            "哀笳鳴廣路，警蹕過曾城。",
            "後乘超王屋，前驅上玉京。",
            "諸天觀鼓節，列聖肅儀刑。",
            "朝謁虛皇罷，麾幢下始青。",
            "蒐兵寧紫戶，閲籍按黄庭。",
            "十洲皆承事，九宇仰裁成。",
            "暇豫迎春宴，還宮召百靈。",
            "綠室陳歌舞，陽臺煥日星。",
            "玉酒浮樽滿，天花覆坐馨。",
            "空謠洞真唱，遐覽悲劫齡。",
            "俯盼紅塵子，起滅輕浮萍。"
        ],
        "title": "上雲樂",
        "id": "366eae15-4c25-4c13-b520-a01a5cc15d93"
    },
    {
        "author": "曹勛",
        "paragraphs": [
            "君馬黄，臣馬蒼。",
            "君馬短，臣馬長。",
            "馳驅不敢先騰驤，左右先後惟其良。",
            "臣馬勞悴君馬康。",
            "君馬康，無相忘。",
            "一勞一逸固所當，君馬無逐臣馬强。"
        ],
        "title": "君馬黄",
        "id": "29d5b731-3e32-4112-a0b9-3a14b4c305c0"
    },
    {
        "author": "曹勛",
        "paragraphs": [
            "憶昔上國宣和初，時平比屋驩唐虞。",
            "天王愷樂縱游豫，翔風和氣凌天衢。",
            "蒼龍頒春動時輅，晴光彩錯明金鋪。",
            "扶晨官師會朝請，雜沓劍珮諸侯趨。",
            "仗移走馬退東掖，闐闐車騎喧傳呼。",
            "笙簫合沓送歌酒，游人買笑捐金珠。",
            "太平一百六十載，四夷面內無征誅。",
            "歌聲未斷霓裳舞，胡兵直指隳神都。",
            "蒼茫萬乘扣軍壘，六龍不御驚鏷𨬟。",
            "陰虹當天變白晝，中原化作羊犬區。",
            "黄旗悠悠渡江漢，百僚竄伏天一隅。",
            "南極三吳北燕薊，西秦東魯殘羌胡。",
            "至今甲曆遍三四，生民散盡悲巢烏。",
            "我每思家限淮水，摇摇心與飛雲孤。",
            "江城春風漲白浪，雞聲可數屋可踰。",
            "兵纏九宇無花木，憔悴春風空綠蕪。"
        ],
        "title": "春風引",
        "id": "de7d7dc5-c215-4f7d-81f6-bd4fdf1a16b4"
    },
    {
        "author": "曹勛",
        "paragraphs": [
            "雲冥冥，風凄凄。",
            "綺疏未白雞已啼，角聲纔斷闢朱扉。",
            "闢朱扉，款朝日。",
            "君王劍珮朝諸侯，赫赫明明光萬國。"
        ],
        "title": "日出引",
        "id": "fbdb1cce-bcaf-4d86-8b30-337c71a6e542"
    },
    {
        "author": "曹勛",
        "paragraphs": [
            "歲崢嶸以高逝兮，辰一往而不返。",
            "夫君胡爲乎，伏幽陵而連蹇。",
            "邈佳人之懷余兮，策予馬之不前。",
            "亙川塗之修阻以紛錯兮，積雪漫漫而蔽天。",
            "期百舍之不息兮，命予駕而勉旃。"
        ],
        "title": "思歸引",
        "id": "61d72a23-ea8c-4999-8afe-eab15e5ea773"
    },
    {
        "author": "曹勛",
        "paragraphs": [
            "行天莫乘龍，行地莫乘馬。",
            "龍馬各有待，牽連一時假。",
            "至人運獨照，八表周神化。",
            "結交當結心，勢利徒夸咤。",
            "兔絲倚喬松，纏綿不相舍。",
            "秋風飛嚴霜，榮枯何所藉。",
            "富貴人所慕，貧賤人所鄙。",
            "妻嫂薄蘇秦，人事古如此。",
            "游子歸去來，勞生良可恥。"
        ],
        "title": "箜篌引",
        "id": "a4379958-fea3-402d-9d30-0db3b0609ea8"
    },
    {
        "author": "曹勛",
        "paragraphs": [
            "日出東海隅，照我草屋東。",
            "屋東有榮木，光彩生曈矓。",
            "春草凝碧色，春水生芙蓉。",
            "江山發深秀，和氣翔春風。",
            "六龍儼靈轡，萬物咸昭融。",
            "羲和羲和，無曠爾職，無替爾功。",
            "使吾兩目常明，兩耳常聰。",
            "則吾將薦汝於上帝，而復子以重黎之封。"
        ],
        "title": "日出行",
        "id": "872230ab-e232-4829-9504-0bd7a047bd92"
    },
    {
        "author": "曹勛",
        "paragraphs": [
            "上智保沖淡，練氣固形質。",
            "精神藏杳冥，獨照出寂默。",
            "三氣俱混同，求死不復得。",
            "其次崇真功，立言與立德。",
            "軒后御飛龍，旌幢煥晴碧。",
            "楊許奉丹書，凌空佐天職。",
            "董奉乘雲輿，秦女跨文翼。",
            "茅山與荆山，遺蹤宛如昔。",
            "旌陽與劉安，雞犬翔真域。",
            "清虛王陵孫，巍巍膺九錫。",
            "雲表鳴簫笳，仗衛嚴霄極。",
            "即事非荒唐，粲然若白黑。",
            "揮手謝時人，緱山有仙迹。"
        ],
        "title": "升天行",
        "id": "19d86fe0-4850-40d9-8a83-fcd910102250"
    },
    {
        "author": "曹勛",
        "paragraphs": [
            "結客少年場，驊騮從驌驦。",
            "鬭雞橫大道，獵騎卷平岡。",
            "婚姻聯衛霍，賓客紛金張。",
            "報仇通姓字，排難匿行藏。",
            "功名看寶劍，富貴珥貂璫。",
            "逸氣凌秋鶚，清才負錦囊。",
            "詼諧驚四坐，議論駭諸郎。",
            "日暮平康裏，花陰醉滿牀。"
        ],
        "title": "結客少年場行二首  其一",
        "id": "5a100931-e318-4998-be9c-c96d1f3b74df"
    },
    {
        "author": "曹勛",
        "paragraphs": [
            "結客少年場，橫行靜朔方。",
            "嫖姚新拜將，親選羽林郎。",
            "百寶裝犀甲，千金飾箭房。",
            "笑談看匕首，博戲賭香囊。",
            "聚飲胡姬酒，同升射雉堂。",
            "聯騎絕沙漠，分麾入范陽。",
            "陳前俘黠虜，馬首拜降王。",
            "歸來辭厚賞，小閣醉紅粧。"
        ],
        "title": "結客少年場行二首  其二",
        "id": "71c00682-b0a5-4752-a14d-bfeb30af246b"
    },
    {
        "author": "曹勛",
        "paragraphs": [
            "涇溪之水兮，猶可以方舟。",
            "涇溪之人兮，不可以同游。",
            "涇溪之阻兮，猶可以爲梁。",
            "涇溪之險兮，石齧吾廧。",
            "涇溪之水兮，猶可以徒涉。",
            "涇溪之人兮，不可以相接。"
        ],
        "title": "涇溪行",
        "id": "11eeac1e-57b0-49d3-91be-cc5e40734f94"
    },
    {
        "author": "曹勛",
        "paragraphs": [
            "長安有狹斜，劣劣通香轂。",
            "道逢二少童，問君住何曲。",
            "我家本神京，住近濯龍北。",
            "長子爵執圭，次子爲相國。",
            "小生無高位，校讐在天祿。",
            "三子俱下來，游人住行足。",
            "三子俱入門，金紫照華屋。",
            "三子俱升堂，戲綵弄絲竹。",
            "大婦縫羅襦，中婦裁冰縠。",
            "小婦調鳴箏，切切聲相續。",
            "丈人幸安坐，置酒奏新曲。"
        ],
        "title": "長安有狹斜行二首  其一",
        "id": "40ab1e33-6a12-48f4-b954-bfc088ebf6b3"
    },
    {
        "author": "曹勛",
        "paragraphs": [
            "長安有狹斜，狹斜難方軌。",
            "道逢兩青衣，問君住何里。",
            "我家銅駝陌，高閣通朱邸。",
            "長子爵通侯，次子聯端揆。",
            "小子事游俠，倜儻卑豪貴。",
            "三子俱入門，軒車羅甲第。",
            "三子俱升堂，光彩動階陛。",
            "大婦理珍裘，中婦曳雲帔。",
            "小婦弄笙簧，明粧擁歌妓。",
            "丈人幸留連，雅舞揚清吹。"
        ],
        "title": "長安有狹斜行二首  其二",
        "id": "7c9f7c90-8ef4-45e4-8e16-0236b7560605"
    },
    {
        "author": "曹勛",
        "paragraphs": [
            "漢馬飲長城，匈奴空塞北。",
            "東胡與烏丸，先驅出絕域。",
            "月氏合康居，受詔發疎勒。",
            "右校羅天山，左出林胡國。",
            "嫖姚登狼居，旌旗照穹碧。",
            "號令明秋霜，虜帳餘空壁。",
            "瀚海無驚波，獻捷走重譯。",
            "大將朝甘泉，後部騰沙磧。",
            "九宇動聲容，功烈光篇籍。",
            "將軍拜通侯，歌舞連朝夕。"
        ],
        "title": "飲馬長城窟行",
        "id": "43865f01-f26a-4c01-8be7-ec1b2613d9d4"
    },
    {
        "author": "曹勛",
        "paragraphs": [
            "漢地山河遠，邊城草木長。",
            "西戎空大夏，北虜送君王。",
            "禮樂兼三統，車書混八荒。",
            "征伐司衛霍，奉使遣蘇張。",
            "號令知無外，衣冠入夜郎。",
            "蒐兵臨瀚海，郡縣裂姑臧。",
            "郵傳通族障，奚奴識憲章。",
            "華夷同正朔，天子坐明堂。",
            "西極奉龍馬，何用贄白狼。"
        ],
        "title": "胡無人行二首  其一",
        "id": "e88d78ed-be57-4c0b-992a-b8d8088eac14"
    },
    {
        "author": "曹勛",
        "paragraphs": [
            "胡無人，胡無人，嫖姚十八爲將軍。",
            "酒酣耳熱氣益振，胡兒百萬空成羣。",
            "兵車轔轔動雷轂，漢軍霆擊崩屯雲。",
            "登封居胥轉瀚海，波澄萬里無纖塵。",
            "胡無人，胡無人，六驘夜遁徒苦辛。",
            "當時足雪平城恥，猶恨逋誅尚有人。"
        ],
        "title": "胡無人行二首  其二",
        "id": "31e329d8-c927-4705-b765-4b32d7ed2677"
    },
    {
        "author": "曹勛",
        "paragraphs": [
            "臨北坂，望南山，山長水遠心慱慱。",
            "鈎有餌兮緡有竿，魚深潛兮秋水寒，念王孫兮何時還。"
        ],
        "title": "釣竿行",
        "id": "9f493096-4c40-4a8b-9cc6-0d52e756672f"
    },
    {
        "author": "曹勛",
        "paragraphs": [
            "浦嶼連芳草，夭桃間柳堤。",
            "征鴻下天際，游女過前溪。",
            "魚沒驚帆影，林疎見鳥啼。",
            "王孫聯繡騎，童子解香觿。",
            "吳姬笑留飲，同指畫橋西。"
        ],
        "title": "春江行",
        "id": "869a84a4-e603-4e9c-9898-4bfaf27d7433"
    },
    {
        "author": "曹勛",
        "paragraphs": [
            "陽春麗華旦，杲日延清暉。",
            "庭前夭桃花，灼灼流芳菲。",
            "佳人惜良辰，游子行不歸。",
            "君看夭桃花，芳菲能幾時。"
        ],
        "title": "艷歌行",
        "id": "cc9fb3a8-386f-499e-a4e4-c822619e3c1d"
    },
    {
        "author": "曹勛",
        "paragraphs": [
            "五月無芳草，經年不見花。",
            "蒼烟埋古木，朔吹卷龍沙。",
            "猶逢阿母海，愁看白博叉。",
            "彷彿南箕下，遥遥望漢家。"
        ],
        "title": "塞北行",
        "id": "169cb06a-cdfb-4011-8c56-bddd06beff51"
    },
    {
        "author": "曹勛",
        "paragraphs": [
            "人去宮門寂，丹成寶鼎空。",
            "砌下苔錢紫，庭中霜葉紅。",
            "思君聽松籟，精魄上高穹。"
        ],
        "title": "淮南行二首  其一",
        "id": "f1454af8-4f6e-4b3d-b8c8-fb010b3f0b94"
    },
    {
        "author": "曹勛",
        "paragraphs": [
            "月冷桐陰靜，霜紅桂影寒。",
            "碧蘚封丹室，青松覆玉壇。",
            "如何後雞犬，不得厠驂鸞。"
        ],
        "title": "淮南行二首  其二",
        "id": "d49d4478-79b0-4c73-8198-b2ac7b1a862d"
    },
    {
        "author": "曹勛",
        "paragraphs": [
            "鼓策飛晨華，翹轡玄景阿。",
            "雲裾動星漢，流彩鳴玉珂。",
            "苕苕拂青靄，俛仰窺員羅。",
            "羣真儼龍駕，拊節揚空歌。",
            "靈風翔玉京，音響生雲和。",
            "飛軒出閶闔，紫霄高峨峨。",
            "覽極不知疲，垂足濯天河。",
            "抵掌談羲黄，歷世由經過。",
            "下盼塵波中，穢濁真棄帑。",
            "胡爲戀浮境，出沒相纏紆。",
            "秦陵一抔土，神室生葭蘆。",
            "商山高崔嵬，名與四皓俱。",
            "歸來邈雲漢，璧月流綺疏。",
            "悠然動清興，何必騎鯨魚。"
        ],
        "title": "青漢謠",
        "id": "5c451106-2f85-4732-b354-1b69000d372e"
    },
    {
        "author": "曹勛",
        "paragraphs": [
            "夢入蓬萊宮，岧嶤聳朱閣。",
            "靈風翔紫烟，靄鬰生羅幕。",
            "鸞鳳棲瑶林，咀嚼瑶華萼。",
            "老龍戲滄洲，噴濤盪鱗角。",
            "朱戶翳霄暉，翠殿開晴廓。",
            "中有神仙人，緩步鏘金鐸。",
            "顔貌盛芙蓉，舉止何綽約。",
            "引我丹霞房，玉漿金罍酌。",
            "更賜琅玕膏，笑談同飲啄。",
            "仙童供蟠桃，盛以朱雲絡。",
            "坐看移三山，驚波沸五岳。",
            "下顧塵埃徒，奔走赴陵壑。",
            "真人執我手，殷勤相付托。",
            "若到紅塵中，莫染紅塵濁。",
            "他年須是早歸來，奉迎當遣遼東鶴。"
        ],
        "title": "夢仙謠",
        "id": "ae932ccb-1c52-4e67-8d7b-cf9de143c8d7"
    },
    {
        "author": "曹勛",
        "paragraphs": [
            "太清天宇清且高，皎然冰鑑懸層霄。",
            "絳河水淺閬風息，蟾光度景摇金鰲。",
            "仙人縱駕游八極，鳳簫歌吹鳴嘈嘈。",
            "星宮月殿風馬遠，珠華露濕旌旄冷。",
            "還虛按轡窺塵寰，波裏三山銀浪卷。"
        ],
        "title": "步月謠",
        "id": "e826c2d9-53ab-4f8e-a443-5fbae4140056"
    },
    {
        "author": "曹勛",
        "paragraphs": [
            "羽蓋承流景，飆輪泛紫霞。",
            "前旌絳霄隊，駐節王母家。",
            "真童發清謠，雲表翔哀笳。",
            "樓臺上清漢，服綵明朱華。",
            "萬春若朝菌，歡樂庸可涯。",
            "瑶席未終醼，零落蟠桃花。"
        ],
        "title": "游仙謠",
        "id": "514b5b04-d26c-416b-af2b-0159bf36075d"
    },
    {
        "author": "曹勛",
        "paragraphs": [
            "通夕袌寒衾，冥冥暗風雨。",
            "披衣待平明，起履步庭蕪。",
            "遥遥望扶桑，延目上洲渚。",
            "陰風驅層雲，屯積亙山阜。",
            "草木纏凄悲，杲日霾天步。",
            "林鳥雜亂飛，修塗限商賈。",
            "松竹互摧折，鴟鴞肆翔舞。",
            "四海揚驚濤，鯨鯢竟吞吐。",
            "誰云天地寬，宛足隘環堵。",
            "殊乖夙昔心，塊坐闃無語。",
            "遲遲覽衿带，櫛沐正冠屨。",
            "姑以勤余生，疏剔治園圃。",
            "清晨勞寤歌，無乃思湯武。"
        ],
        "title": "清晨謠",
        "id": "28bb64e7-a957-4278-be7d-584f4353ba4c"
    },
    {
        "author": "曹勛",
        "paragraphs": [
            "我有一樽酒，來自故人家。",
            "故人久相別，十載隔天涯。",
            "相思不相見，對月開流霞。",
            "一酌延清風，清風爲我開靈襟。",
            "再酌勸明月，明光徘徊冷光發。",
            "三酌望故人，明月清風見顔色。",
            "高歌起舞賡長謠，聲裂金石貫曾碧。",
            "伯倫已死淵明殂，蜾蠃螟蛉漫充塞。",
            "須臾歌罷玉壺空，醉覺長天不盈尺。"
        ],
        "title": "獨酌謠二首  其一",
        "id": "a81627d5-6cdd-4dd5-9c14-12b1012947e4"
    },
    {
        "author": "曹勛",
        "paragraphs": [
            "春風著意憐芳草，芳草榮時春自老。",
            "人生歡少別離多，有酒當歌自傾倒。",
            "莫教憔悴損容光，白髮蒼顔爲誰好。"
        ],
        "title": "獨酌謠二首  其二",
        "id": "87b48cb4-c934-4843-aa20-4cfccd65f69d"
    },
    {
        "author": "曹勛",
        "paragraphs": [
            "臨東皇，萬物昌。",
            "君陶唐，宣重光。",
            "臣臯夔，熙元良。",
            "協三辰，撫萬方，物無夭札人無傷。",
            "人無傷，繄元良。",
            "錫以景福滋瀼瀼，吾君欣欣兮臻樂康。"
        ],
        "title": "陽春謠",
        "id": "ffa195ed-f351-4761-8c1d-d779009be414"
    },
    {
        "author": "曹勛",
        "paragraphs": [
            "月影移鳷鵲，鑪香滿建章。",
            "君王駐琱輦，宮女出彤房。",
            "仙樂浮雲漢，笙歌遶畫梁。",
            "按圖皆國色，何處是高唐。"
        ],
        "title": "深夜謠二首  其一",
        "id": "db756531-14cc-4cf7-88ac-16f1aba989a6"
    },
    {
        "author": "曹勛",
        "paragraphs": [
            "花落春猶在，人存事已非。",
            "草侵迎仗路，塵滿舊熏衣。",
            "獨立空憐影，當歌但歛眉。",
            "羞見長門月，曾同步輦歸。"
        ],
        "title": "深夜謠二首  其二",
        "id": "e58d8671-dd44-49a5-8699-a9204b4bf0eb"
    },
    {
        "author": "曹勛",
        "paragraphs": [
            "琅玕轉景蒼虯立，露脚斜飛冷光濕。",
            "人歸芳草恨苕苕，劍珮生寒秋水澀。",
            "離離箕斗正相望，交流帳合金波入。",
            "風前摇袂思沉沉，雷雲不動蛟龍蟄。"
        ],
        "title": "步月謠",
        "id": "a34b8b72-0f21-4cde-81dd-9adb11851a79"
    },
    {
        "author": "曹勛",
        "paragraphs": [
            "陽烏出谷升蟠木，冪冪寒烟歛修竹。",
            "狐狸竄伏不敢鳴，魑魅深潛翳林麓。",
            "荷鋤田父下東臯，金馬門開轉華轂。",
            "何當羲御駐中天，赫赫明明光萬國。"
        ],
        "title": "清晨謠",
        "id": "0daf14ea-c5f6-4165-a297-7ea04c12c4f9"
    },
    {
        "author": "曹勛",
        "paragraphs": [
            "山中之樂何由說，知者不言言者拙。",
            "紅塵飛盡散松風，獨酌寒泉弄明月。"
        ],
        "title": "山中謠",
        "id": "00596f57-b397-428e-a0e9-9caeb904420e"
    },
    {
        "author": "曹勛",
        "paragraphs": [
            "閶闔天門開九重，金莖肅蕭摇霜風。",
            "吳江木落龍庭空，雞鳴起舞何匆匆。",
            "胡塵高翳山□東，邊聲夜入烏號弓。"
        ],
        "title": "秋風引",
        "id": "01c3ee5f-199b-4e8c-b6da-b026080e2700"
    },
    {
        "author": "曹勛",
        "paragraphs": [
            "陵陸變滄海，復作清淺流。",
            "扶疎蘂淵桂，先驚蒲柳秋。",
            "姑蘇臺未乾，坐見麋鹿游。",
            "秦皇正游覽，黄屋指沙丘。",
            "乃知晞朝露，不必潛蛟虯。",
            "桀跖豈庸陋，比德慚蜉蝣。",
            "夷齊苦葵藿，垂譽賢伊周。",
            "貧賤未必汙，邪辟深可羞。",
            "愚智混生死，善惡觀其由。",
            "昧死尚役役，身外滋旁求。",
            "君不見當年梨園歌舞人，歌聲未歇生白頭。",
            "及時游衍且行樂，莫教日入辭高樓。",
            "請君試誦青苔篇，令君一誦忘百憂。"
        ],
        "title": "青苔篇",
        "id": "3c740a89-adde-47b5-9c75-ba86373df90f"
    },
    {
        "author": "曹勛",
        "paragraphs": [
            "白馬何翩翩，况復值神武。",
            "逸足看夷猶，四蹄入風雨。",
            "右盼空流沙，左歷無全虜。",
            "中夜視房心，趣目翻霞舉。",
            "朝飲崑崙池，夕秣龍川渚。",
            "毛族空成羣，斑駁亦何數。",
            "神物不虛生，寄托遇明主。",
            "所適無險難，要知同彼此。",
            "歸來脫羈束，飽食芻與粟。",
            "主人已封侯，安步驅華轂。"
        ],
        "title": "白馬篇",
        "id": "c92bdba4-09fe-4652-87f6-f01c63914fe2"
    },
    {
        "author": "曹勛",
        "paragraphs": [
            "芙蓉開綠水，青松映海棠。",
            "新晴沐膏雨，艷色明朝陽。",
            "綽約彼姝子，轉盼流輝光。",
            "被服妖且妍，細浥薔薇香。",
            "下有合歡带，繡作雙鴛鴦。",
            "上有雙同心，結作明月璫。",
            "珠環垂兩耳，翠鳳翹釵梁。",
            "瓊鈎約雙袖，提籠學採桑。",
            "採桑城南隅，五馬停路傍。",
            "調笑不一顧，但見桑條長。",
            "歸來候蠶眠，靜坐調笙簧。",
            "結髮事夫壻，誰羨東家王。"
        ],
        "title": "美女篇",
        "id": "fefef417-f1a2-4ff7-8692-e45d36b40cf4"
    },
    {
        "author": "曹勛",
        "paragraphs": [
            "少年重意氣，辭家遠行游。",
            "高談蔑卿相，峻節凌九秋。",
            "仗劍謁明主，挾策干諸侯。",
            "衆目寶康瓠，明月難暗投。",
            "驊騮困短步，翻爲駑馬羞。",
            "虛名不足慕，抗迹追浮丘。",
            "至言發深省，遐覽隘九州。",
            "書功佐天政，美惡無不籌。",
            "麾幢周四表，騎衛羅天騶。",
            "簫鼓鳴清歌，解駕滄浪洲。",
            "金石易消朽，生死真蜉蝣。"
        ],
        "title": "遠游篇",
        "id": "07611869-161f-41e6-93b9-ecfb8b2225e7"
    },
    {
        "author": "曹勛",
        "paragraphs": [
            "昔作章臺柳，今爲清水萍。",
            "寄托一失所，誰分渭與涇。",
            "王孫事游冶，蘭麝徒芳馨。",
            "清晨夭桃花，灼灼鮮且榮。",
            "隨風易零落，不及糞上英。",
            "萍生八九子，滋育常盈盈。",
            "芙蓉飾高蓋，文藻疏繁纓。",
            "寧復事攀折，中心無不平。"
        ],
        "title": "浮萍篇",
        "id": "83635d5f-532a-4652-baf1-ea12e676049e"
    },
    {
        "author": "曹勛",
        "paragraphs": [
            "鑄神鼎兮荆之陽，鼎成兮賓帝鄉。",
            "君乘龍兮龍高翔，臣攀龍兮龍髯短。",
            "龍髯短，接君之衣兮，臣不敢以手挽。",
            "君棄臣兮臣將疇依，臣慟哭兮君不知。",
            "君不知兮可奈何，風雨慘慘兮荆山之阿。"
        ],
        "title": "攀龍引",
        "id": "7b38b948-7c2d-4daa-8c7c-1462caab0504"
    },
    {
        "author": "曹勛",
        "paragraphs": [
            "方諸限弱水，高出扶桑東。",
            "霞波環玉壘，雲幄護青宮。",
            "珠臺錦複道，寶閣亙飛虹。",
            "翠節迎琱輦，瓊車駕彩龍。",
            "羣真瞻日御，列聖從青童。",
            "朝退聯旌旆，杯行奏鼓鐘。",
            "靈璈激虛籟，雅舞流神風。",
            "真王拊節和，清響流絕空。",
            "哀歌悲五濁，胡爲棲樊籠。",
            "長生有真訣，劫齡安可終。"
        ],
        "title": "方諸曲二首  其一",
        "id": "2dda739f-fd18-4baa-aeef-cfbf6d7080c8"
    },
    {
        "author": "曹勛",
        "paragraphs": [
            "迢迢方諸宮，玉闕排霄起。",
            "扶桑高扶疎，森聳數千里。",
            "碧椹雜青葱，蟠桃映瑶水。",
            "離離間朱實，鳳鳥護丹蘂。",
            "靈風灑蘭林，空歌洞霄紫。",
            "青童會羣真，趣節召揚許。",
            "安妃從元君，鸞旗翳滄渚。",
            "翩翩八景輿，鳴珂下容與。",
            "拊手揚玉音，妙響翔天宇。",
            "真氣凄金石，聆之廓丹府。",
            "靈波濯曜羅，朝元道笳鼓。"
        ],
        "title": "方諸曲二首  其二",
        "id": "659e5e65-be58-42e5-a5ab-c3f2c3ea5247"
    },
    {
        "author": "曹勛",
        "paragraphs": [
            "玉簫散奇響，真氣凄金石。",
            "招携偶冥會，理愜心自適。",
            "富貴如朝華，况復多得失。",
            "胡不希長年，練氣固形質。",
            "高舉凌仙翰，雙飛上層碧。",
            "揮手謝時人，去來空役役。"
        ],
        "title": "蕭史曲",
        "id": "b781d28b-8d3d-4189-b1e5-a6201d940559"
    },
    {
        "author": "曹勛",
        "paragraphs": [
            "六國歛袵朝秦王，秦王宮闕高相望。",
            "美人充積盈椒房，金珠鉛粉輝煌煌。",
            "昔爲花與玉，今爲糟與糠。",
            "感時悲舊事，無意惜年光。",
            "晝苦短，夜苦長。",
            "朝朝暮暮卷衣裳，誰復正爾恃紅粧。"
        ],
        "title": "秦王卷衣曲",
        "id": "8d2faaa6-869a-4db6-9664-11097320d29e"
    },
    {
        "author": "曹勛",
        "paragraphs": [
            "江南春草綠，江北未開花。",
            "佳人在何處，遷謫寄長沙。"
        ],
        "title": "胡笳曲二首  其一",
        "id": "e6b6bd30-d7fe-428e-87ba-ca0d0e3b7db3"
    },
    {
        "author": "曹勛",
        "paragraphs": [
            "漢使通沙漠，胡人過渭橋。",
            "春風吹客恨，千里去迢迢。"
        ],
        "title": "胡笳曲二首  其二",
        "id": "eb878c04-e633-4135-9cf1-04d576ea7157"
    },
    {
        "author": "曹勛",
        "paragraphs": [
            "按節臨瀚海，舒軍耀朔方。",
            "幕中延揖客，馬首繫降王。",
            "封君行負弩，天子賜干將。",
            "後乘騰沙漠，前驅過渭陽。",
            "簫鼓通平樂，旌旗屬建章。",
            "明堂獻捷罷，甲矛自生光。"
        ],
        "title": "鼓吹曲",
        "id": "e861545e-63fa-4897-aef8-2c92b3462553"
    },
    {
        "author": "曹勛",
        "paragraphs": [
            "鳴鳩初拂羽，桑葉破新萌。",
            "采采不盈匊，攀多力未生。",
            "春服浥朝露，曉日映粧明。",
            "語學流鶑巧，身同飛燕輕。",
            "使君勞借問，夫婿自專城。"
        ],
        "title": "採桑曲",
        "id": "91d2129a-892e-4ca9-bb36-49edb29291c6"
    },
    {
        "author": "曹勛",
        "paragraphs": [
            "漪漣带修渚，遠水明朝暉。",
            "青山橫倒景，畫鷁掩斜扉。",
            "游女逢交甫，陳思值洛妃。",
            "菱歌隨棹遠，鷗鳥背人飛。",
            "別有嘉游處，芳樽照舞衣。"
        ],
        "title": "江皋曲",
        "id": "b8410e83-10a5-4194-92b9-da83addd445b"
    },
    {
        "author": "曹勛",
        "paragraphs": [
            "春服僅能試，荷小未成蓮。",
            "畫舫維青幄，平波冪素烟。",
            "暖日薰花氣，新萍點翠鈿。",
            "歌吹浮天上，旌旗轉座前。",
            "促粧留晚景，續酒載歸船。",
            "前驅戒津吏，除道候江壖。"
        ],
        "title": "泛水曲",
        "id": "c8c9d34c-e29d-4ccd-8a15-d18f8644efed"
    },
    {
        "author": "曹勛",
        "paragraphs": [
            "千里萬里長安道，送君思君爲君老。",
            "願爲水底石菖蒲，不教零落同百草。"
        ],
        "title": "楊花曲",
        "id": "f805fab5-1ce5-43dc-ae44-561818590596"
    },
    {
        "author": "曹勛",
        "paragraphs": [
            "修渚通阿閣，蘭舟飾翠旗。",
            "吳姬年十五，乘舟泛綠池。",
            "菱花羞寶靨，皓腕發斜暉。",
            "行歌櫂船去，不覺白鷗飛。"
        ],
        "title": "採菱曲",
        "id": "33c34490-6653-4bd0-af71-e09024e486fa"
    },
    {
        "author": "曹勛",
        "paragraphs": [
            "美人滿酌金屈巵，勸我行樂當及時。",
            "艷歌流舞揚光輝。",
            "揚光輝，照春日。",
            "壽萬春，歡未畢。"
        ],
        "title": "龍笛曲",
        "id": "4e23252e-7b6a-437b-a562-682a86f50c5d"
    },
    {
        "author": "曹勛",
        "paragraphs": [
            "禮崇丘，陟重巘。",
            "省風俗，緜宇縣。",
            "集紛埃，鬰葱倩。",
            "顧秦雍，審伊洛。",
            "惟前人，肇經度。",
            "保鴻名兮隆德聲，陋崇高於羣岳。"
        ],
        "title": "登山曲",
        "id": "ac0305dc-188b-4dee-a089-ce054b7347d4"
    },
    {
        "author": "曹勛",
        "paragraphs": [
            "舞衣疊翡翠，海月掛珊瑚。",
            "香滿流蘇幄，相迎問醉無。"
        ],
        "title": "夜夜曲",
        "id": "4b6e6184-ff18-46b7-b97d-3e16b92bd746"
    },
    {
        "author": "曹勛",
        "paragraphs": [
            "帝子學鳳吹，逸響縈回風。",
            "雙飛翔紫霞，駕景凌輕虹。",
            "戢影入青靄，聲斷彩雲空。"
        ],
        "title": "鳳凰曲",
        "id": "66005100-6ea7-4cb5-9bfc-2a8ca57bf199"
    },
    {
        "author": "曹勛",
        "paragraphs": [
            "春光有餘輝，入水可攬結。",
            "予亦淡蕩人，照影空明滅。"
        ],
        "title": "綠水曲",
        "id": "ed1fbfb4-7063-4970-887e-24ff04e7d888"
    },
    {
        "author": "曹勛",
        "paragraphs": [
            "天聲未暢威窮髮，將軍已過長城窟。",
            "紅旗半捲夜歸來，馬蹄踏碎天山月。"
        ],
        "title": "塞下曲二首  其一",
        "id": "1b55c33c-a6bb-4bfa-b3cb-b44d2d87b115"
    },
    {
        "author": "曹勛",
        "paragraphs": [
            "秋草黄雲塞馬肥，漢家驃騎擁旌旗。",
            "可能衛霍年年出，不及燕然一片碑。"
        ],
        "title": "塞下曲二首  其二",
        "id": "d45c2b5e-dd4d-4c41-b6a3-8974700406ae"
    },
    {
        "author": "曹勛",
        "paragraphs": [
            "黑水迢迢黑山暮，馬鳴蕭蕭夜爭度。",
            "胡笳四起黄雲愁，角聲嗚咽何悠悠。",
            "隴山行斷不回首，一番回首添白頭。"
        ],
        "title": "入塞曲",
        "id": "cfbefc6a-0322-4cca-890b-e8ab32fa9adf"
    },
    {
        "author": "曹勛",
        "paragraphs": [
            "來時長驅五千里，滿目胡塵漲天起。",
            "胡塵已息遼海空，班師來謁明光宮。",
            "漢家天子耀神武，不知戰士常辛苦。"
        ],
        "title": "出塞曲",
        "id": "3f3091b9-55f0-403b-809e-a91faa0fedf0"
    },
    {
        "author": "曹勛",
        "paragraphs": [
            "憶昔君王初選時，侍兒邀寵學蛾眉。",
            "而今棄置同衰草，不及章臺楊柳枝。"
        ],
        "title": "楚宮詞三首  其一",
        "id": "a8469993-83f6-4ab4-b3e9-5b2689af2b0b"
    },
    {
        "author": "曹勛",
        "paragraphs": [
            "坐待雞鳴報早朝，那知別殿困笙簫。",
            "妾身恨不爲鸚鵡，猶恃君王顧盼驕。"
        ],
        "title": "楚宮詞三首  其二",
        "id": "41f35d13-0ca7-493f-9acc-9b1973b24034"
    },
    {
        "author": "曹勛",
        "paragraphs": [
            "庭下茸茸碧草齊，不知桃李竟芳菲。",
            "自從侍妾承恩後，忘著迎春金縷衣。"
        ],
        "title": "楚宮詞三首  其三",
        "id": "e41a26e6-ef01-4049-80bd-dfa8f7185db1"
    },
    {
        "author": "曹勛",
        "paragraphs": [
            "夜漏沉沉度建章，千門萬戶鎖深房。",
            "入宮不識君王面，猶被傍人妬曉粧。"
        ],
        "title": "漢宮詞三首  其一",
        "id": "abc9e017-ce3b-4f4a-9a3f-e27686a7d11c"
    },
    {
        "author": "曹勛",
        "paragraphs": [
            "鳷鵲樓高百尺牆，牆高元不礙笙簧。",
            "君王對面如天遠，可笑梅娘不自量。"
        ],
        "title": "漢宮詞三首  其二",
        "id": "496f618b-59f0-4384-834d-cfa95efaedd8"
    },
    {
        "author": "曹勛",
        "paragraphs": [
            "費盡千金寫玉容，冀承恩幸寵深宮。",
            "妾心未改君心改，不及夭桃媚曉風。"
        ],
        "title": "漢宮詞三首  其三",
        "id": "8ba9742e-9f81-4d55-8f8a-e3c5d7e94cbc"
    },
    {
        "author": "曹勛",
        "paragraphs": [
            "群芳珠箔映青樓，樓上珠簾捲玉鈎。",
            "十二香衢遍羅綺，青樓和月爲君愁。"
        ],
        "title": "春江花月詞",
        "id": "e6080db0-48b3-4fa3-8254-dbd24234598a"
    },
    {
        "author": "曹勛",
        "paragraphs": [
            "花光露重春烟濕，鶴去瑶臺人竚立。",
            "坐見欄干月脚西，景入長門金鎖澀。",
            "花開直莫媚春風，春風代謝如呼吸。"
        ],
        "title": "花月詞",
        "id": "b60c2249-5082-4d8b-9502-0046ad953fd3"
    },
    {
        "author": "曹勛",
        "paragraphs": [
            "明月，明月。",
            "出滄溟，歷丹闕。",
            "飛蓋念西園，笙歌想南國。",
            "靈波如電瀉高丘，雲幄和烟鎖空碧。",
            "人間何事怨別離，自昔循環有今昔。",
            "今昔雖同事不同，昔時宮館今荆棘。",
            "漢家陵闕變池塘，吳楚江山異南北。",
            "明月那知古與今，治亂昏明有通塞。",
            "我願三綱不愆，四時不忒。",
            "天地清寧，人物獲職。",
            "白兔不見辱于蝦蟆，黄髮蒙照臨之大德。",
            "非明月之宣功兮，則吾何知其爲順帝之則。"
        ],
        "title": "明月詞",
        "id": "861eaab6-d09a-423f-80c0-55dad561ab11"
    },
    {
        "author": "曹勛",
        "paragraphs": [
            "委瓊珮兮重淵，稅鸞車兮深山。",
            "望蒼梧兮不極，與流水而潺湲。"
        ],
        "title": "湘妃怨  其一",
        "id": "ae9cd6c5-5720-406c-892a-afd0ca24d31e"
    },
    {
        "author": "曹勛",
        "paragraphs": [
            "風凄凄兮山之阻，雲溟溟兮湘之浦。",
            "落日黄兮明月輝，古木蒼烟號兕虎。"
        ],
        "title": "湘妃怨  其二",
        "id": "39d67e54-0dc7-4dbe-8a0d-43bee65d0757"
    },
    {
        "author": "曹勛",
        "paragraphs": [
            "雨瀟瀟兮洞庭，烟霏霏兮黄陵。",
            "望夫君兮不來，波渺渺而難升。"
        ],
        "tags": [
            "洞庭湖"
        ],
        "title": "湘妃怨  其三",
        "id": "9517e7d3-992f-45ee-8cc0-53f8f7ec0fb1"
    },
    {
        "author": "曹勛",
        "paragraphs": [
            "人生無定端，萬事固難料。",
            "美好招世患，讒謟過忠告。",
            "正淑不自媚，私謁事妍笑。",
            "入宮踰十年，嫉妬掩稱道。",
            "疎賤難爲容，况復昧傾巧。",
            "一朝見排棄，衆笑蛾眉好。",
            "驅車臨出門，盛飾舒懷抱。",
            "不怨君王遠，不怨父兄老。",
            "唯怨蛾眉悞一生，榮枯不得同百草。"
        ],
        "title": "昭君怨四首  其一",
        "id": "8747a2ee-8ce7-48ce-8b8f-62c647be2363"
    },
    {
        "author": "曹勛",
        "paragraphs": [
            "再拜升車望已過，却教紅粉保山河。",
            "當時豈止毛延壽，對面欺君事更多。"
        ],
        "title": "昭君怨四首  其二",
        "id": "5d266247-09f1-4779-b530-2837af795a17"
    },
    {
        "author": "曹勛",
        "paragraphs": [
            "從來貧賤少先容，况復嬌癡入漢宮。",
            "一朝掩面辭君去，始悔無金買畫工。"
        ],
        "title": "昭君怨四首  其三",
        "id": "f3bc3ae6-40f3-4ca3-b669-a738516e50a9"
    },
    {
        "author": "曹勛",
        "paragraphs": [
            "盛飾容儀舍掖庭，豈知妍醜悞丹青。",
            "不羞見辱單于室，羞見年名作竟寧。"
        ],
        "title": "昭君怨四首  其四",
        "id": "46312de0-71f5-4d7a-b11d-c3b532ee28f0"
    },
    {
        "author": "曹勛",
        "paragraphs": [
            "素媿河洲德，寧忘卷耳規。",
            "中闈知奉順，外戚敢營私。",
            "辭輦翻成妬，能歌復見知。",
            "自慚乖嫵媚，不及舞腰兒。"
        ],
        "title": "婕妤怨",
        "id": "6738df65-a057-4b54-8f3a-fc674c0fa0c9"
    },
    {
        "author": "曹勛",
        "paragraphs": [
            "著意繡鴛鴦，雙雙戲小塘。",
            "繡罷無心看，楊花滿繡牀。"
        ],
        "title": "春閨怨",
        "id": "4c3e5a68-a7ff-40b7-a7bb-de21307f2443"
    },
    {
        "author": "曹勛",
        "paragraphs": [
            "憂勤番作妬，險詖自爲才。",
            "趙瑟絃初絕，秦箏曲更哀。",
            "蛛網羅粧鑑，庭蕪暗玉階。",
            "聽雞雖自誤，辭輦却成非。",
            "猶謝昭陽月，時來照寢衣。"
        ],
        "title": "秋閨怨",
        "id": "ca39fe25-099d-4f3b-9ab7-2b75567775af"
    },
    {
        "author": "曹勛",
        "paragraphs": [
            "頭上百寶釵，終身不相失。",
            "唯有鴛鴦席，承歡難可畢。"
        ],
        "title": "閨怨",
        "id": "a26995ed-d061-4ca6-936d-d684aca88596"
    },
    {
        "author": "曹勛",
        "paragraphs": [
            "堂上燼銀釭，閨中下羅幕。",
            "思君度遥夕，長於金井索。"
        ],
        "title": "玉階怨",
        "id": "78286e50-fd09-4c7c-bdbe-aa3eb2965a28"
    },
    {
        "author": "曹勛",
        "paragraphs": [
            "妾年十五從良人，良人待旦驅從軍。",
            "至今遠戍燕山北，但見春歸秋草碧。",
            "年年塞雁去還來，深院無人空綠苔。"
        ],
        "title": "幽閨怨",
        "id": "0de76b97-7c0a-4fb1-b87e-02f49cd36600"
    },
    {
        "author": "曹勛",
        "paragraphs": [
            "陽春被華旦，草木蒙恩私。",
            "沉沉幽谷蘭，不得同其施。",
            "女蘿託喬松，光彩紛葳蕤。",
            "游塵薄雄風，光景低鬰儀。",
            "巖花落深澗，甘爲井底泥。",
            "升沉固難量，寧復論高卑。",
            "佳人去已遠，良遇安可期。",
            "流年易凋落，榮盛能幾時。",
            "促席具樽酒，不醉夫何爲。"
        ],
        "title": "春日有所思",
        "id": "8dca6829-d71f-43bc-9436-598de2412f0a"
    },
    {
        "author": "曹勛",
        "paragraphs": [
            "有所思兮天一涯，彼美人兮安得知。",
            "江臯送日下洲渚，心遥目斷征鴻飛。",
            "蘭嗟蕙怨芳草歇，春歸猶見霏霏雪。",
            "文姬著破去時衣，寂寞愁看漢家月。",
            "南箕北斗苦相望，綿綿此恨無時絕。"
        ],
        "title": "有所思二首  其一",
        "id": "b879e4c1-2b85-42d1-8952-9844e8826879"
    },
    {
        "author": "曹勛",
        "paragraphs": [
            "有所思，藐何許。",
            "乃在洞庭之陽，瀟湘之浦。",
            "我欲訪之限重阻。",
            "水有吞舟之巨魚兮，山有食人之猛虎。",
            "有所思，藐何許，沉沉靜夜愁風雨。"
        ],
        "tags": [
            "洞庭湖"
        ],
        "title": "有所思二首  其二",
        "id": "48a9a438-bc61-4fc4-bf80-5f3762abf351"
    },
    {
        "author": "曹勛",
        "paragraphs": [
            "君行既云遠，我思日以長。",
            "思君無所遺，寶带雙鴛鴦。",
            "鴛鴦不相失，錦翼游方塘。",
            "副之玳瑁簪，同心復同房。",
            "上有金蓮花，莖葉相扶將。",
            "下有並根藕，藕絲百尺長。",
            "同緘尺素書，封以紫錦囊。",
            "上言長相憶，下言莫相忘。",
            "努力加餐飯，歸來花正芳。"
        ],
        "title": "遺所思",
        "id": "74ad0254-99ab-4ca3-98c0-9833679cf64b"
    },
    {
        "author": "曹勛",
        "paragraphs": [
            "有美人兮天之涯，食蘭菊兮服錦衣，披瓊簡兮規天維。",
            "隔昆丘之遐阻兮，限弱水之漫瀰。",
            "曾故人之莫吾知兮，曠千載而不歸。",
            "歲冉冉其將莫兮，儼吾駕而不可以徒回。",
            "幾逍遥於山阿，思夫君於式微。"
        ],
        "title": "思遠人",
        "id": "deb43c9a-e0ea-4268-b958-14d73f62b4c4"
    },
    {
        "author": "曹勛",
        "paragraphs": [
            "塵土不滿眼，飛鴻入無倪。",
            "摇情望鍾山，巖壑移東西。",
            "荆榛蔽青靄，上下紛冥迷。",
            "昔人去已遠，草堂懷煙霏。",
            "此意竟何往，緬懷誰與追。",
            "胡爲命駕一登覽，誅除氛祲褰雲旂。"
        ],
        "title": "天陰望鍾山",
        "id": "7c11c1be-8d1d-4013-9372-ee017dce975d"
    },
    {
        "author": "曹勛",
        "paragraphs": [
            "胡姬年十五，媚臉明朝霞。",
            "當壚一笑粲，桃葉映桃花。",
            "王孫停寶馬，公子駐香車。",
            "學歌裝翡翠，看月弄琵琶。",
            "不顧金吾子，誰看白鼻騧。"
        ],
        "title": "胡姬年十五",
        "id": "505dcc99-764f-4e13-a7ae-1d77687ffa5d"
    },
    {
        "author": "曹勛",
        "paragraphs": [
            "長信宮中草，年來特地長。",
            "無人同步輦，門外度斜陽。"
        ],
        "title": "長信宮中草",
        "id": "4e9e6d53-63a1-4e0c-b041-f161d84c2996"
    },
    {
        "author": "曹勛",
        "paragraphs": [
            "前有一樽酒，高張發清彈。",
            "娥眉揚玉澤，雅舞凌七盤。",
            "春容媚桃李，艷色夭且妍。",
            "向我如笑粲，舉酒相爲歡。",
            "對此如不飲，人生良可歎。",
            "君不見當年項王之力能拔山，驅除天下猶轉圜。",
            "又不見儀秦挾策騁雄辯，指揮七國隨縱橫。",
            "一朝智力有所困，誅滅不得同編氓。",
            "成敗苟如此，貧賤固所安。",
            "勸君酩酊寄樽酒，人間萬事無足觀。"
        ],
        "title": "前有一樽酒",
        "id": "f0e209ed-faad-47b1-85e4-db0f76a8a008"
    },
    {
        "author": "曹勛",
        "paragraphs": [
            "春烟晝白春草綠，春水溶溶曲江曲。",
            "吳宮梁苑盡灰飛，胡馬驕嘶銜苜蓿。",
            "蕭條南國閟春愁，章臺瑶室今茅屋。",
            "中原民庶被氈裘，萬室無人皆鼠伏。",
            "子歸何處定安巢，楚幕雖多易傾覆。",
            "感君爲君思建章，萬戶朱門綴珠玉。",
            "當時天下尚無爲，今日悲凉變何速。",
            "感君歌，爲君哭，汾陽已死淮陰族。",
            "沉沉壯士聽晨雞，豺狼當路食人肉。",
            "燕齊鄒魯化腥膻，番人走馬鳴𨏔轆。"
        ],
        "title": "京口有歸燕",
        "id": "d6ff787e-60a8-418c-83cf-157af8e4daf5"
    },
    {
        "author": "曹勛",
        "paragraphs": [
            "人生不長好，倏忽如蕣英。",
            "臨觴莫辭醉，既醉莫願醒。",
            "但識醉中理，無欲醒時名。",
            "夷齊猶餓死，誰復哀屈平。",
            "陵谷尚遷滅，况乃期促齡。",
            "已焉謝消長，得失秋毫輕。"
        ],
        "title": "人生不長好",
        "id": "e1fa53f2-e62e-469d-9710-0a88687650b4"
    },
    {
        "author": "曹勛",
        "paragraphs": [
            "姑蘇臺上月，倒景浮天河。",
            "石梁卧長洲，垂虹躍金波。",
            "叢薄散蘭麝，水底流笙歌。",
            "歌聲未斷樽前舞，越兵夜入三江浦。",
            "吳王沉醉未及醒，不知身已爲降虜。",
            "響靸廊前珠翠橫，採香徑裏喧鼙鼓。",
            "西施和淚下珠樓，回首吳宮隔烟霧。",
            "姑蘇臺殿變秋蓬，荆棘霑衣泣寒露。",
            "至今風月動凄凉，餘址石橋尚如故。"
        ],
        "title": "姑蘇臺上月",
        "id": "8d838aa1-9053-496d-bd3d-fcbe33498eb4"
    },
    {
        "author": "曹勛",
        "paragraphs": [
            "秋風清，秋月明，征人思婦難爲情。",
            "難爲情，蟋蟀遠壁鳴寒聲，霜砧皓腕愁不勝。",
            "愁不勝，愁不可剪衣可成，夢君先到黄龍庭。"
        ],
        "title": "錦石擣流黄",
        "id": "a9062cc3-2de6-4e63-8ea4-ed485fc15271"
    },
    {
        "author": "曹勛",
        "paragraphs": [
            "自君之出矣，龍香消寶衣。",
            "思君共明月，千里奉光輝。"
        ],
        "title": "自君之出矣二首  其一",
        "id": "9c1bc87d-31e8-4821-8c9c-ce388c4441c6"
    },
    {
        "author": "曹勛",
        "paragraphs": [
            "自君之出矣，粧臺生網絲。",
            "思君拂團扇，相與共提携。"
        ],
        "title": "自君之出矣二首  其二",
        "id": "19f44a61-4cc0-43ec-8544-289c73e1ebb6"
    },
    {
        "author": "曹勛",
        "paragraphs": [
            "迢迢高樓入紫烟，上連阿閣巢青鸞。",
            "青鸞飛飛不復返，朱甍碧瓦空般般。",
            "而今燕雀互棲止，便便飽逸嗤鷹鸇。",
            "黄金臺廢燕昭死，嗟嗟誰復旌遺賢。"
        ],
        "title": "迢迢高樓入紫烟",
        "id": "95041b44-461b-447e-b78a-2bf0231dbbc0"
    },
    {
        "author": "曹勛",
        "paragraphs": [
            "落葉逐驚風，落花逐流水。",
            "漂零無定端，寄託隨所委。",
            "朝榮瑶圃中，暮落窮轍裏。",
            "豈不惡糟糠，豈不願羅綺。",
            "羅綺閉深宮，嫉妬交相靡。",
            "糟糠守窮廬，苦樂同終始。",
            "行藏宜自然，燕巢茅屋底。"
        ],
        "title": "邯鄲才人嫁爲廝養卒婦",
        "id": "61963089-6ef0-4cc2-bc6e-f0e4f9343f9f"
    },
    {
        "author": "曹勛",
        "paragraphs": [
            "衛騎絕沙漠，前驅過玉門。",
            "雲旗梢月窟，輦道屬烏孫。",
            "萬國森環衛，三靈駭駿奔。",
            "聲容同日月，威德被乾坤。",
            "巡狩知無外，蠻戎識至尊。",
            "何當鳴警蹕，高會醼崑崙。"
        ],
        "title": "上之回",
        "id": "9b878710-0505-40ee-be2b-ee09d09f06d0"
    },
    {
        "author": "曹勛",
        "paragraphs": [
            "置酒臨芳觀，張筵繼落暉。",
            "選妓調絲竹，迎賓奉酒巵。",
            "月影移歌扇，花光照舞衣。",
            "霞觴飛白羽，高論吐虹霓。",
            "人生不滿百，行樂當及時。",
            "當歌期酩酊，誰能較是非。"
        ],
        "title": "當置酒",
        "id": "1c76d9bb-ab66-423e-8a7d-a243734f1a9a"
    },
    {
        "author": "曹勛",
        "paragraphs": [
            "君唐虞兮臣臯夔，將衛霍兮恢邊陲。",
            "時文景兮民雍熙，獄無寃人兮野無蒿藜。",
            "玉燭亙天流離以昭兮，其惟百姓日用而不知。",
            "歌鹿鳴與既醉兮，而頌聲洋溢乎康逵。",
            "顧吾君之清靜躬儉以寂默兮，而猶薄滋味與游嬉。",
            "臣願得連四海以爲席兮，酌北斗而爲酒巵。",
            "使五老奉觴上壽以申祝兮，令夫八元夾侍而正儀。",
            "願聖壽上齊於箕翼兮，其光容充塞於四維。",
            "醉大道與仁義兮，而淳風浹洽於華夷。",
            "期億萬斯年兮，民皆陶陶而化之。",
            "慶君臣之嘉會，陋酆鎬與瑶池。"
        ],
        "title": "將進酒",
        "id": "c928343c-7604-49fb-8e69-571c4a172eae"
    },
    {
        "author": "曹勛",
        "paragraphs": [
            "鴻鵠遠罾繳，燕雀戀藩籬。",
            "爭食蓬蒿下，觸網斃禍機。",
            "黄雀老且黠，黄口小且癡。",
            "黄雀戒黄口，輙莫貪腥肥。"
        ],
        "title": "艾如張",
        "id": "79919ac2-2c41-4716-9181-4ffee16dc3d0"
    },
    {
        "author": "曹勛",
        "paragraphs": [
            "約指金環瘦不持，羅衣寬盡減腰圍。",
            "紅芳坐消歇，王孫歸不歸。"
        ],
        "title": "遠如期",
        "id": "e924846d-599d-4fea-b2ab-ef9b0933011c"
    },
    {
        "author": "曹勛",
        "paragraphs": [
            "驊騮天下駿，所制在服箱。",
            "蘇秦天下辯，所失戀冠裳。",
            "達人貴自重，出處保龍光。",
            "山花麗雲錦，鳥語調絲簧。",
            "清泉激鳴琴，掩抑合宮商。",
            "芝朮勝粱肉，蘭菊有餘芳。",
            "白雲結山友，來往俱相忘。",
            "世路甚谿谷，簪笏誠羈韁。",
            "人心若丘山，咫尺不可量。",
            "猿鶴熟可馴，人熟不可防。",
            "留侯從赤松，范蠡辭越王。",
            "二子保令終，避世容何傷。",
            "王孫促歸軫，吾徒方退藏。"
        ],
        "title": "反招隠",
        "id": "1015413b-946c-479e-9620-ee067281eb59"
    },
    {
        "author": "曹勛",
        "paragraphs": [
            "獨不見，誰相憶。",
            "花影上珠簾，明月穿窗隙。",
            "翡翠暗無光，蒼苔點行迹。",
            "鸞鑑掛珊瑚，寶靨銷金碧。",
            "彷彿聞簫韶，夢想見顔色。",
            "爲我報新人，好好承恩澤。",
            "君看後庭花，芳菲能幾日。"
        ],
        "title": "獨不見",
        "id": "e04ac9a2-d49d-4bee-a7c4-e5753a874b95"
    },
    {
        "author": "曹勛",
        "paragraphs": [
            "蜀錦牀前帳，四角垂香囊。",
            "上有合歡带，下有雙鴛鴦。",
            "鴛鴦一分散，不得同所將。",
            "棄捐篋笥裏，誰惜舊時香。"
        ],
        "title": "牀前帳",
        "id": "0f9389d2-3c4f-4d19-8c65-6ede749d68c3"
    },
    {
        "author": "曹勛",
        "paragraphs": [
            "紫騮馬，出西方。",
            "徑萬國，來咸陽。",
            "儲精房，鍾馴良。",
            "口如米火頭如王，尾輕鬣短龍脊剛。",
            "蹄圓腕蹙森開張，齊平六齒排截肪。",
            "目如明星威煌煌，驕嘶噴薄思騰驤。",
            "廕以華屋薦露牀，金羈玉勒紅錦障，鈎膺絡腦垂璫琅。",
            "漢家驃騎新開府，天子輟賜威遐荒。",
            "將軍橫槊被金甲，矍鑠超忽踰鷹揚。",
            "雄鳴矯首厲奔蹙，胡兒百萬紛披攘。",
            "登封居胥轉瀚海，軍聲陸讋摧天狼。",
            "歸來明堂見天子，圖形麟閣宣龍光。"
        ],
        "title": "紫騮馬",
        "id": "bcd62b14-14d8-473d-ab8d-fc90b2782fd3"
    },
    {
        "author": "曹勛",
        "paragraphs": [
            "紅芳開繡戶，碧草襯斜陽。",
            "樓上頻回首，思君道路長。"
        ],
        "title": "王孫游二首  其一",
        "id": "b65be316-a00a-4a1b-b374-ac00ab0e590e"
    },
    {
        "author": "曹勛",
        "paragraphs": [
            "夭桃與芳草，艷色明朝陽。",
            "思君念華旦，賤妾惜容光。"
        ],
        "title": "王孫游二首  其二",
        "id": "abfe7416-e275-4261-8984-9d482a3d6471"
    },
    {
        "author": "曹勛",
        "paragraphs": [
            "饑鳥啞啞不肯棲，雄飛呼雌鳴聲悲。",
            "娼樓年少醉歌舞，幽閨思婦寂無語。",
            "將軍百戰未成功，坐數更籌聽金鼓。"
        ],
        "title": "烏夜啼二首  其一",
        "id": "7f5de7cb-b6f9-4dfb-af8f-be3873cf1201"
    },
    {
        "author": "曹勛",
        "paragraphs": [
            "月落啼烏近鎖窗，鎖窗深處繡鴛鴦。",
            "鴛鴦未就腸先結，馬踏天山夜飛雪。",
            "歸來且莫話封侯，同醉笙歌弄明月。"
        ],
        "title": "烏夜啼二首  其二",
        "id": "ab5a608c-f9fb-4439-b7c9-8b973f1219ce"
    },
    {
        "author": "曹勛",
        "paragraphs": [
            "西北有高樓，䆗窱入空碧。",
            "徙倚徧欄干，楊花滿行迹。",
            "不見行人歸，但有楊花白。",
            "披襟向春風，爲我傳消息。",
            "春風不見知，此意無人識。"
        ],
        "title": "望行人",
        "id": "cf3df3dc-b257-4f08-8d7d-0e452c183114"
    },
    {
        "author": "曹勛",
        "paragraphs": [
            "華堂高張千炬燭，光溢樽罍艷流目。",
            "秦姬趙女變新聲，入金石兮裂絲竹。",
            "少年意氣凌秋陽，奴僕金張嗤宋玉。",
            "文章富貴何足論，胡必直欲身後名。",
            "顔回風雨困簞食，伯夷葵藿難爲情。",
            "何如嫖姚十八從將軍，恩隆愛密收奇勳。",
            "美人歌舞謝芳草，春花落盡容顔老。",
            "山長水闊霜雪寒，安用區區涉遠道。"
        ],
        "title": "行路難",
        "id": "0018694c-ab7e-431c-9e5e-381d0e05fb09"
    },
    {
        "author": "曹勛",
        "paragraphs": [
            "行路難，行路難，九折之坂無足歎。",
            "羊腸劍閣視階闥，巫峽灧澦無波瀾。",
            "長安九衢最巇嶮，侯門處處深如淵。",
            "深如淵，不可履，翻覆風波當面起。",
            "况復深宮嚴九重，雖有羽翼無由通。",
            "行路難，行路難，不如歸去貧窮靜坐巾柴關。",
            "啜菽飲水自行樂，雖有風雨無憂患。"
        ],
        "title": "又",
        "id": "c67d3c9d-9e8c-44b5-ba42-63a76489972c"
    },
    {
        "author": "曹勛",
        "paragraphs": [
            "歸去來，歸去來。",
            "陸行無車，水行無船。",
            "足重繭兮，羊腸九折，歷絕嶮而盤盤。",
            "跼蹐脅息以休影兮，石壁屹立而不可以攀緣。",
            "上窺不測之夭嶠兮，而下臨無底之深淵。",
            "寒風凜凜以切骨兮，朔雪漫漫而漲天。",
            "孤猿哀吟其左右兮，而猛虎咆哮乎後先。",
            "緬前路之險阻其若此兮，道云遠而莫前。",
            "悲已往之勤瘁兮，淚流襟而漣漣。",
            "歸去來，歸去來。",
            "吾鄉雖遠兮，及此而猶可以生還。",
            "饑寒迫於屢空兮，庶乎安之若命而終保吾之天年。"
        ],
        "title": "歸去來",
        "id": "7abef5b0-45fb-4542-9ff2-df15bee44360"
    },
    {
        "author": "曹勛",
        "paragraphs": [
            "新沐莫彈冠，新浴莫振衣。",
            "聖人貴同塵，賢者汩其泥。",
            "夷齊立峻節，感激歌採薇。",
            "子真老谷口，歲晏無苦饑。",
            "屈原懷獨醒，沉湘誰與悲。",
            "漁父隨其波，所適安所宜。",
            "君看侯門客，饑于紈袴兒。"
        ],
        "title": "沐浴子",
        "id": "bf8aaf74-391b-481e-8c64-daaad706d777"
    },
    {
        "author": "曹勛",
        "paragraphs": [
            "孝武初封禪，蘿圖寶曆新。",
            "開邊擢衛霍，儒術用平津。",
            "禮樂追三統，欽承奉百神。",
            "嵩呼膺萬壽，歡樂詎容陳。"
        ],
        "title": "樂未央",
        "id": "f906c046-a930-442e-9519-7ab026cb3d37"
    },
    {
        "author": "曹勛",
        "paragraphs": [
            "荆門道，在何許，萬里迢迢入南楚。",
            "故人何事未歸來，滿目豺狼路多阻。",
            "路多阻兮可奈何，矍鑠廉公亦奚取。",
            "期君終日醉如泥，賢似靈均醒時語。"
        ],
        "title": "荆門道",
        "id": "d94ae748-1967-4bb5-9437-4946b7fad15d"
    },
    {
        "author": "曹勛",
        "paragraphs": [
            "肅我嚴駕，登彼絕阪。",
            "目極天淵，曾不知遠。",
            "曜靈舒光，樂彼鰷鰋。"
        ],
        "title": "臨碣石  其一",
        "id": "d33e1a47-d408-4923-9eef-03bc2206e926"
    },
    {
        "author": "曹勛",
        "paragraphs": [
            "杲日既升，我徒既盈。",
            "願言斯適，至樂無聲。",
            "撫躬增愧，臨深可驚。"
        ],
        "title": "臨碣石  其二",
        "id": "02e460b5-3163-49cb-892f-d67515cd4b9f"
    },
    {
        "author": "曹勛",
        "paragraphs": [
            "陟彼崇高，慨覽遐宇。",
            "前迹可究，興亡可悟。",
            "安得英雄，廓彼神武。",
            "澤及飛沉，致馨梁甫。"
        ],
        "title": "臨碣石  其三",
        "id": "1bdf6945-c608-4cef-8b8e-f1629ab23553"
    },
    {
        "author": "曹勛",
        "paragraphs": [
            "巫山高，望不極。",
            "飛鴻欲度愁無力，我欲絕之乏羽翼。",
            "峽江水急荆門遠，魚龍游之不能轉。",
            "下無舟楫上無梁，我欲濟之憂力尠。"
        ],
        "title": "巫山高",
        "id": "0bd55685-2dfd-451d-854b-0a8b8a357d92"
    },
    {
        "author": "曹勛",
        "paragraphs": [
            "有若人兮眇何所，投蘭袂兮江之滸。",
            "杜蘅約席兮桂柏爲宇，胡爲乎終年而在茲。",
            "前有沅湘之深水兮，後有岳麓之重阻。",
            "聊逍遥於山阿，可以避歲寒之風雨。"
        ],
        "title": "懷長沙",
        "id": "bac65532-e5fd-4d7e-8c43-f8391116b07b"
    },
    {
        "author": "曹勛",
        "paragraphs": [
            "去年已生子，今年復生孫。",
            "主人既昏亂，國破家亦焚。",
            "宮館變禾黍，萬人無一存。",
            "朝伏蓬蒿下，暮宿荆莽間。",
            "豈不念儔侶，豈不懷玉山。",
            "儔侶高飛斃繒繳，玉山迢遞多鷹鸇。",
            "又不見咸陽三月火不滅，吳宮萬戶飛灰烟。",
            "春鴻社燕尚燒死，况復黄口乏修翰。",
            "喜無挾彈兒，空城姑所安。"
        ],
        "title": "空城雀二首  其一",
        "id": "2608efe8-f96b-441e-99c2-982c9dc04a81"
    },
    {
        "author": "曹勛",
        "paragraphs": [
            "寂寂空城雀，日暮寒且饑。",
            "鼯鼠啼林端，豺虎夾路垂。",
            "蒿間黄雀語黄口，吞聲切莫圖高棲。",
            "汝不見當年連雲宮館散烟燎，歌臺夾室今狐狸。",
            "糟丘成糞壤，藜藿生酒池。",
            "昔人自是不復改，今人始覺前人非。",
            "今人昔人未爲遠，更望誰家門戶歸。"
        ],
        "title": "空城雀二首  其二",
        "id": "894a01f5-693d-46bf-bf11-03cc8ad98177"
    },
    {
        "author": "曹勛",
        "paragraphs": [
            "日晚章華翠輦歸，寂寥深院鎖重扉。",
            "非緣掩鼻移恩寵，自是新人巧用機。"
        ],
        "title": "楚妃歎五首  其一",
        "id": "4a608cde-5408-48eb-b6dc-20ac1d8a5545"
    },
    {
        "author": "曹勛",
        "paragraphs": [
            "用意十分巧畫眉，粧成獨自惜容儀。",
            "非緣鄭袖能歌舞，自是人心著處迷。"
        ],
        "title": "楚妃歎五首  其二",
        "id": "39ed6861-fea9-4668-8500-3671b95ee299"
    },
    {
        "author": "曹勛",
        "paragraphs": [
            "霜滿虛庭月滿樓，羅帷珠箔閉清秋。",
            "鑪香烟斷添銀燭，誰道更深睡去休。"
        ],
        "title": "楚妃歎五首  其三",
        "id": "7a14c7e7-4d17-40d8-ba85-dfde15688725"
    },
    {
        "author": "曹勛",
        "paragraphs": [
            "寶靨香銷翠幄寬，更深明月上闌干。",
            "徘徊踏碎銀蟾影，誰念從來不耐寒。"
        ],
        "title": "楚妃歎五首  其四",
        "id": "34ddb4a0-103e-421a-a7f7-4fa18b1f3d0e"
    },
    {
        "author": "曹勛",
        "paragraphs": [
            "人靜宮深夜漏長，深宮漏永憶君王。",
            "可憐不及秋蒲草，猶得承歡薦寶牀。"
        ],
        "title": "楚妃歎五首  其五",
        "id": "2df7aebb-ff77-42c0-90fc-2514ebcb1a84"
    },
    {
        "author": "曹勛",
        "paragraphs": [
            "隴頭之水兮，不可以濺衣。",
            "隴頭之雲兮，不可以同歸。",
            "事行役兮無已時。",
            "無已時，千里萬里從旌旗。",
            "風雨慘慘兮寒且饑，隴頭之水兮鳴聲悲。"
        ],
        "title": "隴頭水",
        "id": "409b4120-dc2c-4402-b2ef-fb27c220dc72"
    },
    {
        "author": "曹勛",
        "paragraphs": [
            "莫獨行，風雨慘慘兮夜不得明。",
            "道有石坂兮，使汝車敗而馬驚。",
            "山有猛虎兮水多暴鯨，任重塗遠兮無欲速其小程。",
            "莫獨行，莫獨行，聊可以俟同志之友生。"
        ],
        "title": "莫獨行",
        "id": "2ad9b98b-df0b-4532-a47d-03b85859f9a5"
    },
    {
        "author": "曹勛",
        "paragraphs": [
            "烟冥露重霜風號，聲悲色慘侵征袍。",
            "據鞍顧盼度沙磧，縱橫白骨餘殘燒。",
            "舉鞭遲留問田父，彼將欲語先折腰。",
            "泣云畔寇昔據此，老夫父子服弓刀。",
            "將軍下令起丘甲，法嚴勢迫無所逃。",
            "攻城奪險數十戰，民殘兵弊夷梟巢。",
            "當時二子沒於陣，老夫幸免甘無聊。",
            "匹夫僭亂起阡陌，禍延千里俱嗷嗷。",
            "官私所殺盡民吏，坐令骨肉相征鏖。",
            "唯餘將軍封萬戶，士卒戰死埋蓬蒿。",
            "至今野火遍昏黑，天陰鬼哭聲嘈嘈。"
        ],
        "title": "古戰場",
        "id": "5d922ce9-e07e-4b6a-a4a0-8c259db15227"
    },
    {
        "author": "曹勛",
        "paragraphs": [
            "胡騎方侵掠，臨淮厲虎兵。",
            "三麾俱至地，一戰破思明。",
            "令下秋霜肅，威行草木驚。",
            "豈但全孤壘，能令復舊京。",
            "吾君方用武，宵旰念儀刑。"
        ],
        "title": "戰城南",
        "id": "1a601940-af35-484a-9339-03dc1888737a"
    },
    {
        "author": "曹勛",
        "paragraphs": [
            "草可以爲衣兮，木可以爲廬。",
            "水清石白兮，渴飲有時而饑食有餘。",
            "止不知其吾之有影兮，而行不知其吾之有軀。",
            "彼日月之自明兮，吾又安知其所如。",
            "君乎君乎，且將浼我以天下，而無迺不幾於贅乎。"
        ],
        "title": "箕山操",
        "id": "73af5899-d649-46dd-a685-385ab3d0c8f6"
    },
    {
        "author": "曹勛",
        "paragraphs": [
            "九霄風靜夜沉沉，仙籟虛徐度玉音。",
            "好是太真歌未闋，飛烟遥上鬰華林。"
        ],
        "title": "小游仙三首  其一",
        "id": "bc417e04-6d07-4d8a-a0c1-573e9f1a1981"
    },
    {
        "author": "曹勛",
        "paragraphs": [
            "十二層城倚閬風，金臺珠樹鬰葱葱。",
            "遥瞻玉室藏書府，萬仞飛光散曉紅。"
        ],
        "title": "小游仙三首  其二",
        "id": "fcf1940a-844c-44ee-95c1-1ad00337db6a"
    },
    {
        "author": "曹勛",
        "paragraphs": [
            "摇曳空歌上玉清，飛烟冉冉拂仙纓。",
            "龍軿已過黄金闕，致肅門郎識姓名。"
        ],
        "title": "小游仙三首  其三",
        "id": "878fa21a-d35c-4d97-a40e-81330194bfca"
    },
    {
        "author": "曹勛",
        "paragraphs": [
            "十年不見春光好，胡人馬齧長安草。",
            "長安草盡人已空，宮館園林迹如掃。",
            "東都西洛暗兵塵，晝引狐狸上黄道。",
            "長淮水淺吳山低，戍邊時巡無已時。",
            "無已時，萋萋草綠胡馬肥。",
            "濠城短小不蔽眼，况復瑣屑游芳菲。",
            "何當仗劍從神武，晴春甲馬爭光輝。"
        ],
        "title": "春光好",
        "id": "6e0f402e-7652-4079-b929-f987b0546324"
    },
    {
        "author": "曹勛",
        "paragraphs": [
            "送春歸，在何處。",
            "禾黍正離離，江城匝屯戍。",
            "楊花零亂點旌旗，天涯芳草連雲暮。",
            "舊園桃李遍荆棘，故國樓臺盡狐兔。",
            "衣冠不見洛陽花，胡馬猶嘶漢宮樹。",
            "吳江水綠吳山青，春到春歸別有情。",
            "柳色迎人下關塞，隨軍萬里清胡塵。",
            "黄金臺榭未埋沒，當年勿謂秦無人。"
        ],
        "title": "送春歸",
        "id": "e3afe5ed-e983-4b10-9036-fc8fc4c0bf8a"
    },
    {
        "author": "曹勛",
        "paragraphs": [
            "秋夜長，秋夜長，風高月落飛清霜。",
            "征鴻蕭蕭度湘水，草木露冷蒹葭黄。",
            "鐵衣老將尚橫槊，胡兒甲馬爭騰驤。",
            "閨中思婦燼銀燭，耿耿念遠傷肺腸。",
            "壯士悲歌扣商角，通夕無寐空凄凉。",
            "况是愁人怨遥夜，安得日出升扶桑。"
        ],
        "title": "秋夜長",
        "id": "c13b589e-ad1c-438b-8a4d-96b4058ac0f2"
    },
    {
        "author": "曹勛",
        "paragraphs": [
            "六龍滅景兮疾如馳，結隣曭㬒兮沉海涯。",
            "飛霜烈烈以襲物兮，其容慘慄。",
            "陰風凜凜而薄人兮，其聲凄悲。",
            "祥鸞伏竄兮，鴟梟號呼。",
            "哲人永歎以哀吟兮，貪夫適其覬覦。",
            "彼庭燎之不吾遭兮，良卷懷而鬰紆。",
            "勞歌三發兮，晨雞未旦。",
            "使我耿耿以戚憂兮，獨展轉而向隅。"
        ],
        "title": "怨遥夜",
        "id": "0fc945ec-536f-4cfb-a17e-64da90c58518"
    },
    {
        "author": "曹勛",
        "paragraphs": [
            "歲將暮，歲將暮，靡靡行人不歸去。",
            "不歸去，道路長，道路長兮復限我以石坂羊腸。",
            "山多喬木兮不能爲吾之棟梁，水多深阻兮不能爲吾之舟航。",
            "徒頓駕以獨宿兮，趨風雨於晨裝。",
            "眇佳人兮余懷，期遥集于扶桑。"
        ],
        "title": "歲將暮",
        "id": "d8436e60-9029-479c-941f-81fb48e9e0c5"
    },
    {
        "author": "曹勛",
        "paragraphs": [
            "綿綿隋堤草，草色翠如茵。",
            "梧桐間桃李，穠艷驕陽春。",
            "楊柳垂金堤，拂舞無纖塵。",
            "行人不敢折，守吏嚴呵嗔。",
            "大業一崩隕，九廟猶荆榛。",
            "隋堤草與木，採斫雜樵薪。",
            "秋風號枯枝，野火燒陳根。",
            "園林宮館尚禾黍，草木於爾何足論。"
        ],
        "title": "隋堤草",
        "id": "9eedd75b-1a4c-4f69-b806-c6daa556410f"
    },
    {
        "author": "曹勛",
        "paragraphs": [
            "蔓草長，摇風緣砌凌高堂。",
            "萋萋密葉護葱蒨，漙漙湛露滋瀼瀼。",
            "下有徑寸蘭，委靡塗秋霜。",
            "依憑既失所，不及菰與蔣。",
            "託身肯媚附喬木，持芳自潔凝幽香。",
            "蔓草長，因緣從爾摩蒼蒼。",
            "一朝喬木夭斤斧，掘根削株貽汝殃。"
        ],
        "title": "蔓草長",
        "id": "647d990d-d33c-42dd-9b6e-0d16c05a52c3"
    },
    {
        "author": "曹勛",
        "paragraphs": [
            "隋隄柳，千里夾隋隄。",
            "隄中有平道，百尺隠金鎚。",
            "柳色間桃李，行客迷芳菲。",
            "牙檣從西來，雲表開龍旗。",
            "一舟挽千人，萬舟若魚麗。",
            "舟中盡絕色，不厭荒淫饑。",
            "錦帆壓奔流，日夜東南馳。",
            "龍舟未及返，身辱吳公泥。",
            "神器失所託，化作迷樓灰。",
            "向來桃與李，花色猶不衰。",
            "向來堤上柳，柳色猶依依。",
            "唐公已舉晉陽甲，草木雖小知無隋。"
        ],
        "title": "隋堤柳",
        "id": "03d89138-352e-46c9-aa5e-d1475c2d521d"
    },
    {
        "author": "曹勛",
        "paragraphs": [
            "折楊柳，上隋堤，攀條同憶送君時。",
            "君王近發關中卒，更戍歸來尚未遲。"
        ],
        "title": "折楊柳五首  其一",
        "id": "14c137d2-5a99-404b-abc0-9ad40343598d"
    },
    {
        "author": "曹勛",
        "paragraphs": [
            "折楊柳，上章臺，柳色依依尚未回。",
            "漢家盡得單于壘，屈指歸同社燕來。"
        ],
        "title": "折楊柳五首  其二",
        "id": "69f488b7-6ad7-4088-a875-724a797f0cb4"
    },
    {
        "author": "曹勛",
        "paragraphs": [
            "折楊柳，灞橋西，去日同君上柳堤。",
            "聞道將軍得天馬，歸時芳草正萋萋。"
        ],
        "title": "折楊柳五首  其三",
        "id": "0e140208-18fc-4779-b806-d838f930dae8"
    },
    {
        "author": "曹勛",
        "paragraphs": [
            "君去霏霏雪滿衣，思君楊柳正依依。",
            "新來又得征人信，君去交河尚未歸。"
        ],
        "title": "折楊柳五首  其四",
        "id": "b9631a59-2231-4e31-9ed4-aedc680ba39c"
    },
    {
        "author": "曹勛",
        "paragraphs": [
            "去日同君過渭橋，橋邊新雪未全消。",
            "如今窗外楊花滿，憔悴無心約細腰。"
        ],
        "title": "折楊柳五首  其五",
        "id": "7b026be8-da11-4ba8-8aec-bbb36b38ecb4"
    },
    {
        "author": "曹勛",
        "paragraphs": [
            "昔辭萬乘寵，潔己歸其仁。",
            "强諫非矯訐，所守懷真淳。",
            "邈矣思唐虞，去去迹已陳。",
            "夏禹且不讓，叔世良悲辛。",
            "採薇歌西山，獨往誰與鄰。",
            "激節不少渝，終始無緇磷。",
            "優入聖人域，清風高隠淪。",
            "嗟嗟首陽山，今飛胡馬塵。",
            "况乃匪湯武，吾子勞諄諄。",
            "已而復已而，緬默思良辰。"
        ],
        "title": "悲採薇",
        "id": "868c840e-662c-4fb2-890d-598462ff82a2"
    },
    {
        "author": "曹勛",
        "paragraphs": [
            "雲何爲兮深山，水何爲兮幽谷。",
            "匪雜珮于華裾，恥見珍于流俗。",
            "噫嘻，疑枳棘與荆榛，不辭榮於秋綠。"
        ],
        "title": "感秋蘭",
        "id": "e3b2fd7b-4c44-4b69-a3c0-cefeee6bd876"
    },
    {
        "author": "曹勛",
        "paragraphs": [
            "殖雖無遠近，開獨占三冬。",
            "怨入胡笳切，香凝素臉穠。",
            "有子調金鼎，遺根益縣封。",
            "佳人初睡起，留取照芳容。"
        ],
        "title": "梅花落",
        "id": "72dbdd48-95fe-4991-81f2-951a3819849c"
    },
    {
        "author": "曹勛",
        "paragraphs": [
            "哀孤鴻，孤鴻杳何所。",
            "堅冰合洞庭，積雪滿南楚。",
            "弔影破寒空，凄凉宿烟雨。",
            "上林衰草暗池塘，衡岳居人雜豺虎。",
            "縣官下詔收箭工，繒繳高張求勁羽。",
            "稻粱粒粒盡輸軍，飲啄號呼困秋浦。",
            "至今燕代滿胡兒，每欲歸飛畏弓弩。",
            "畏弓弩，誰能爲我驅胡虜。",
            "胡虜驅除漢道昌，一身雖困忘辛苦。"
        ],
        "tags": [
            "洞庭湖"
        ],
        "title": "哀孤鴻",
        "id": "51b2ce3b-d354-45d2-9758-68565e3df115"
    },
    {
        "author": "曹勛",
        "paragraphs": [
            "皎皎天上月，隨人如有情。",
            "何當背銀燭，棄我如絕纓。"
        ],
        "title": "天上月",
        "id": "e4b2fdf2-2a6d-455a-8bb1-0446170844a6"
    },
    {
        "author": "曹勛",
        "paragraphs": [
            "關山月，關山月。",
            "分影送征人，寒光射矛戟。",
            "胡笳聲斷塞鴻驚，征人淚下思鄉國。"
        ],
        "title": "關山月",
        "id": "c0e680f6-4e12-4057-aec0-979d2378c7f8"
    },
    {
        "author": "曹勛",
        "paragraphs": [
            "高樓月，倒景入闌干。",
            "人眠綺窗影，月在青雲端。",
            "相攀不可得，空成簾幕寒。"
        ],
        "title": "高樓月",
        "id": "cd2bf472-c904-4ffa-950f-50ee119093cf"
    },
    {
        "author": "曹勛",
        "paragraphs": [
            "朝飲文君酒，莫宿邯鄲妓。",
            "近得浮梁書，春前辦行計。"
        ],
        "title": "估客樂",
        "id": "715a4000-1e0c-4ed2-a119-1b31fb337585"
    },
    {
        "author": "曹勛",
        "paragraphs": [
            "寵移非爲妬，花落不因風。",
            "來往長門月，羞將團扇同。"
        ],
        "title": "班婕妤",
        "id": "f5e208e0-f5cd-42d6-a5ae-f4352a2a1dd0"
    },
    {
        "author": "曹勛",
        "paragraphs": [
            "好惡由來各在人，况憑圖像覓天真。",
            "君王視聽能無壅，延壽何知敢妄陳。"
        ],
        "title": "王昭君",
        "id": "d2312cab-5a95-4925-9981-b6fcb2e51b1d"
    },
    {
        "author": "曹勛",
        "paragraphs": [
            "天河水冷烟波渺，流水無聲銀浪小。",
            "白榆歷歷映瑶沙，白露凄清下雲表。",
            "扶疎丹桂落紅英，片片紅霞散瑶草。",
            "月中桂子空傳名，散在人間無處討。",
            "仙翁呼童收紫芝，紫芝肥嫩光離離。",
            "遺英殘萼墜無數，仙鶴飲啄時鳴飛。",
            "仙人種玉耕雲隈，倚雲橫笛學鳳吹。",
            "須臾羲御崦嵫沒，相呼拍手騎龍歸。"
        ],
        "title": "游仙四首  其一",
        "id": "629bf5c3-4e0a-415a-81f5-1d8ca8b9dc4a"
    },
    {
        "author": "曹勛",
        "paragraphs": [
            "飛轡絡絕景，訪我同心人。",
            "解駕三秀嶺，濯足玉華津。",
            "晤言會良契，携手凌高晨。",
            "揚旌出閶闔，羽節趣羣真。",
            "入宴明霞館，回軿過始青。",
            "音靈散空洞，逸響縈雲營。",
            "倏忽九萬里，流目低蓬瀛。",
            "玉妃款清話，偃蓋希林庭。",
            "顧彼簪纓客，寵辱勞汝形。",
            "神仙有真訣，胡不希長齡。"
        ],
        "title": "游仙四首  其二",
        "id": "f2bd759e-3eef-45c1-8a4c-7d4f29e9c0b4"
    },
    {
        "author": "曹勛",
        "paragraphs": [
            "嚴駕發滄浪，行樂從所之。",
            "方諸款青童，隠景朝鬰儀。",
            "流金戒前導，玉節紛萎蕤。",
            "運策乘飛電，揚旌耀彩霓。",
            "斑龍承倒景，蠖略翔紫微。",
            "命我發金策，受事臨西垂。",
            "白帝啟真籙，斟酌合四時。",
            "解带清商館，置酒璇淵池。",
            "高酣發空謠，羣響凄以悲。",
            "海水變蒼陸，翻覆如奕棋。",
            "咄叱紅塵子，役役何所爲。"
        ],
        "title": "游仙四首  其三",
        "id": "92a4c358-c8a4-4d6a-8523-2e9fb58989a0"
    },
    {
        "author": "曹勛",
        "paragraphs": [
            "駕景絡絕響，游目低陰虹。",
            "靈光轉修袂，羽節飄晨風。",
            "抗手辭金母，偃蓋東華宮。",
            "高仙發空謠，逸響飛九重。",
            "霞觴艷流日，疊舞歌玉童。",
            "緣雲上虛籟，笑語鏗洪鐘。",
            "海水屢清淺，倏忽欣再逢。",
            "不惜暫游詣，情款無初終。",
            "歡餘促歸軫，攝轡翔斑龍。",
            "投閑憇三素，保績崇真功。"
        ],
        "title": "游仙四首  其四",
        "id": "80b2512a-71e2-4a0f-928f-4389bb94e0f1"
    },
    {
        "author": "曹勛",
        "paragraphs": [
            "劉生世關輔，游俠周五陵。",
            "天下俊倜儻，持夸矜劉生。",
            "落魄游其間，豪族相依承。",
            "鬭雞橫大道，走馬入重城。",
            "醉卧金張館，高談衛霍營。",
            "報仇先劇孟，排難鄙侯嬴。",
            "逸氣凌秋鶚，清才瑩玉繩。",
            "燈前看寶劍，雪裏按蒼鷹。",
            "校獵黄山苑，追兵青海濱。",
            "華夷知姓字，燕趙冠婚姻。",
            "恥作諸侯客，寧爲奔走臣。",
            "匈奴方入覲，雄略未能申。",
            "且醉胡姬酒，將軍詎敢嗔。"
        ],
        "title": "劉生",
        "id": "99c8ece4-7464-422a-a963-d8e41bc64c59"
    },
    {
        "author": "曹勛",
        "paragraphs": [
            "族類皆有偶，所偶各有方。",
            "我本漢家女，遠嫁烏孫王。",
            "言語既不通，嗜欲寧相當。",
            "生肉以爲食，羶酪以爲漿。",
            "毛卉襲衣服，蒜薤爲馨香。",
            "嗚嗚當歌舞，跳躍紛低昂。",
            "風沙障白日，四野皆蒼黄。",
            "逐獵射禽獸，藉草氈爲牆。",
            "喜怒不可測，貪戾過豺狼。",
            "自爲治宮室，僅能庇風霜。",
            "歲時一相見，但見眉目光。",
            "東南望漢日，獨覺霜天長。",
            "飛鳥戀故林，游子思故鄉。",
            "而我被遐棄，失身投窮荒。",
            "明明漢天子，一女奚足傷。",
            "武威與文德，豈不在周行。",
            "吾王居下國，奉上固所當。",
            "結親徒自辱，掩泣羞漢皇。"
        ],
        "title": "細君",
        "id": "37aed80d-a2c6-4b90-87d2-c4895a66213a"
    },
    {
        "author": "曹勛",
        "paragraphs": [
            "有美人兮隔千里，彼不來兮我獨止。",
            "吳江木落又經年，壯士悲聲寒易水。"
        ],
        "title": "懷遠",
        "id": "182bd065-6f06-40ae-845e-b9f27c1b8044"
    },
    {
        "author": "曹勛",
        "paragraphs": [
            "空煙翔水裔，海月飛冰輪。",
            "大旆連天山，羽校羅秋旻。",
            "霜輝明縞練，綵錯光鱗鱗。",
            "一掃龍庭空，海宇無纖塵。"
        ],
        "title": "秋色",
        "id": "98ce8d37-361b-4744-a7ab-a32ebab7bf14"
    },
    {
        "author": "曹勛",
        "paragraphs": [
            "日落碧山暮，陰風生白蘋。",
            "飛響散高梧，水石光粼粼。",
            "海草未凋綠，胡馬嘶咸秦。",
            "蕭颯兩華鬢，十年吹戰塵。"
        ],
        "title": "秋思",
        "id": "61c97259-81e1-4234-b130-8d2d140446d1"
    },
    {
        "author": "曹勛",
        "paragraphs": [
            "子晉升真後，茅君謁帝初。",
            "靈風翔羽葆，舒轡聳雲裾。",
            "凌虛前虎節，方駕後龍輿。",
            "平旦辭龜嶺，禺中過鳳虛。",
            "故里頻遷改，山川遽有無。",
            "當時武昌水，清淺轉城隅。"
        ],
        "title": "黄鶴",
        "id": "fac82b05-34e1-4c8a-9bca-93a5105b56fd"
    },
    {
        "author": "曹勛",
        "paragraphs": [
            "羣聚羣飛畏行止，飲啄驚鳴顧無已。",
            "多虞多事足機張，獨宿蓬蒿信爲美。"
        ],
        "title": "黄雀",
        "id": "a73c82db-3d0f-4789-b65f-9f3692cd2a7b"
    },
    {
        "author": "曹勛",
        "paragraphs": [
            "春光誰占得，楊花獨自知。",
            "未到傳消息，將歸送別離。",
            "隨風飛更急，入戶舞還低。",
            "大有撩人處，粧臺惱畫眉。"
        ],
        "title": "楊花",
        "id": "fc729ac7-7d60-41d7-89ad-de121b9c735e"
    },
    {
        "author": "曹勛",
        "paragraphs": [
            "胡姬年十五，艷色嬌陽春。",
            "花間開繡戶，席上設紅茵。",
            "含羞留醉客，歛袂送行人。",
            "多謝金吾子，衷情詎易陳。"
        ],
        "title": "當壚",
        "id": "e2b9d84f-bfb2-45fd-8432-f2dd77571603"
    },
    {
        "author": "曹勛",
        "paragraphs": [
            "有雪有雪何不時，號令無乃乖其宜。",
            "玄冥失職變常燠，草木不黄流不澌。",
            "羣蟄開張動平陸，廣野宮闕騰蛟螭。",
            "方今春王布仁政，育養萬物如嬰兒。",
            "爾何干職助陰沴，致使造物無威儀。",
            "四序平分佐天吏，物色消長隨指揮。",
            "元綱既絕亂箕斗，五行顛倒盈縮虧。",
            "安得調元按天步，太微受事三光齊。",
            "璇璣不愆四七正，時歌玉燭滋黔黎。",
            "爾之不職有常律，司辰執僇歸攝提。",
            "願得唐虞二八一十六相佐天子，雷風時至無錯迷。"
        ],
        "title": "有雪",
        "id": "a00add85-d8f5-49e8-93d9-d5cae06b4490"
    },
    {
        "author": "曹勛",
        "paragraphs": [
            "皚如山上雪，凜冽生陰寒。",
            "狐狸卧深穴，猛虎饑不眠。",
            "下有千尺松，埋沒多摧殘。",
            "山椒冠叢祠，寂寞無孤烟。",
            "傍有古戰場，鬼哭聲煩寃。",
            "燈火斷城郭，雞犬雜喧喧。",
            "朝官急征夫，迫促爭後先。",
            "柴門不得閉，行者不得還。",
            "何當霽風雪，巖岫開南山。"
        ],
        "title": "皚如山上雪",
        "id": "031ba6ee-19ec-4a23-837a-859b8c704202"
    },
    {
        "author": "曹勛",
        "paragraphs": [
            "妾在靖康初，胡塵蒙京師。",
            "城陷撞軍入，掠去隨胡兒。",
            "忽聞南使過，羞頂羖羊皮。",
            "立向最高處，圖見漢官儀。",
            "數日望回騎，薦致臨風悲。"
        ],
        "title": "僕持節朔庭自燕山向北部落以三分爲率南人居其二聞南使過駢肩引頸氣哽不得語但泣數行下或以慨歎僕每爲揮涕憚見也因作出入塞紀其事用示有志節憫國難者云 入塞",
        "id": "e7a6ae2b-fbcb-401d-a7b1-5cbabe196413"
    },
    {
        "author": "曹勛",
        "paragraphs": [
            "聞道南使歸，路從城中去。",
            "豈如車上缾，猶掛歸去路。",
            "引首恐過盡，馬疾忽無處。",
            "吞聲送百感，南望淚如雨。"
        ],
        "title": "僕持節朔庭自燕山向北部落以三分爲率南人居其二聞南使過駢肩引頸氣哽不得語但泣數行下或以慨歎僕每爲揮涕憚見也因作出入塞紀其事用示有志節憫國難者云 出塞",
        "id": "fafaf5c1-1fd2-4871-b9fe-c4489e6121bd"
    },
    {
        "author": "曹勛",
        "paragraphs": [
            "安陽道上晨沖融，西有雲氣成青紅。",
            "四重欄干五滴水，五花競鬭相穹崇。",
            "旁有臺殿峙鴟尾，上有翔翥如飛龍。",
            "擎拳歎仰得未有，頗似西母居其中。",
            "微臣一念到彼處，仙班趨揖殊從容。",
            "跪奏內人遇至道，沆瀣一飲和氣充。",
            "翛然退歸復故幹，神宇欲便摩青空。",
            "仰看向來禮謁處，但見碧落相冥濛。"
        ],
        "title": "早行相州道中",
        "id": "6d919814-26d2-40e4-8077-96ca3de1ac37"
    },
    {
        "author": "曹勛",
        "paragraphs": [
            "昔見山陽盛，氣象吞淮壖。",
            "士子世忠孝，民物安園田。",
            "再到已屯兵，鼙鼓喧中天。",
            "戶口莽凋弊，廬里儲櫜鞬。",
            "濟師有虎臣，隔岸威腥羶。",
            "翠華江海上，玉闕風塵邊。",
            "未至重慨歎，荒城委蒼烟。",
            "貔貅過江南，狐兔游城顛。",
            "餘民如驚鹿，菜色慘不鮮。",
            "呼之莫肯留，猶意虜所專。",
            "三過乃三變，感時良泫然。",
            "二趙忠益高，仲車魂尚賢。",
            "欲弔寂無所，淮月空娟娟。"
        ],
        "title": "過楚有作",
        "id": "c9c2760f-299c-4c10-bc51-eff6799a5d07"
    },
    {
        "author": "曹勛",
        "paragraphs": [
            "恭持天子節，再經邯鄲城。",
            "斷垣四頹缺，草樹皆欹傾。",
            "慨念全趙時，英雄疲戰爭。",
            "殆及五季末，瓜分無定盟。",
            "慨念藺君高，璧亦安所盛。",
            "翩翩魏公子，有德勝所稱。",
            "殆今已千年，廢臺漫崢嶸。",
            "趙民尚自若，歌舞娛春榮。",
            "金石絲簧奏，彷彿餘新聲。",
            "興廢乃爾爾，人事徒營營。",
            "望城只歎息，盡付西山青。"
        ],
        "title": "過邯鄲",
        "id": "fdcce2c5-8670-4c6b-bed7-87d1df4291c1"
    },
    {
        "author": "曹勛",
        "paragraphs": [
            "落月如老婦，蒼蒼無顔色。",
            "稍覺林影疎，已見東方白。",
            "一生困塵土，半世走阡陌。",
            "臨老復茲游，喜見太行碧。"
        ],
        "title": "望太行",
        "id": "060e4b33-f97e-4286-b2b4-dd788d77d016"
    },
    {
        "author": "曹勛",
        "paragraphs": [
            "去時炎歊極蒸鬰，塵滿籃輿困摇兀。",
            "歸時大嶺雪已飛，易水清漳醒病骨。",
            "三月不親君子儒，一笑且脫蕭何律。",
            "身輕頃刻渡長淮，殊喜眼前無俗物。"
        ],
        "title": "持節回呈王樞",
        "id": "6cce398c-bd95-449c-9934-77466e769591"
    },
    {
        "author": "曹勛",
        "paragraphs": [
            "赤城今屏翰，瀕濕浙右同。",
            "不有仙人居，梅溽難從容。",
            "洪仙下瀛洲，一笑除蒿蓬。",
            "創閣俯江海，重簷煥雲空。",
            "排衙碧嶙峋，烟霞透玲瓏。",
            "遥岑與絕壁，但覺開青紅。",
            "愛之榜佳名，坐見羣山工。",
            "萬疊烘曉日，六幕泛景風。",
            "時時與賓僚，醉酌黄金鍾。",
            "請憑十二欄，更賦烟雨中。"
        ],
        "title": "賦洪景伯分繡閣",
        "id": "c5d7084a-b5f2-4162-b558-2a462088b6f1"
    },
    {
        "author": "曹勛",
        "paragraphs": [
            "𠜴竹有舊貫，剪伐未容測。",
            "長身數竿足，叢薄徒累百。",
            "稍令掩翳去，漸放脩直色。",
            "要知清明朝，惡者在所格。"
        ],
        "title": "及甫坐上分題賦洗竹得百字",
        "id": "210f66eb-903e-4870-92bf-33f825fbac96"
    },
    {
        "author": "曹勛",
        "paragraphs": [
            "山雞美毛羽，五采若絺繡。",
            "不能掩顔色，居然遭籠囿。",
            "嗟賞入欄檻，玩好資稚幼。",
            "有稻莫能飽，有水漫濡咮。",
            "低昂不自得，雲山計未就。",
            "應歎鴟鴉類，腐鼠遨白晝。"
        ],
        "title": "有惠錦鷄者因暇賦之",
        "id": "5096d93a-2f13-455e-9fd8-025769214ea9"
    },
    {
        "author": "曹勛",
        "paragraphs": [
            "北風吹雲村寂寂，練練溪流湛寒碧。",
            "馬頭忽有暗香來，撼雪尋芳識標格。",
            "揚鞭敲鐙荒寒路，酒惡難禁頼銷釋。",
            "隴上故人消息遲，一枝誰寄疎煙隔。",
            "老禪幻此空花相，墨暈橫斜清照客。",
            "定應飛夢會姑仙，玉樓澹月連天白。"
        ],
        "title": "分題墨梅",
        "id": "1c56e6de-7a07-44f9-b3fd-c57373b751e3"
    },
    {
        "author": "曹勛",
        "paragraphs": [
            "我聞金粟名，來謁示病相。",
            "不見隠几老，松竹空函丈。",
            "雨花誰聲聞，擎鉢定非想。",
            "歸去一笑粲，春風快雙槳。"
        ],
        "title": "題澉浦金粟寺  其一",
        "id": "69e96554-e1fe-411c-96e6-13ea345b022e"
    },
    {
        "author": "曹勛",
        "paragraphs": [
            "入門不見佛，已悟本無相。",
            "若爲是真求，沙界等尋丈。",
            "欣逢兩禪老，妙悟滅心想。",
            "行當求所求，筏喻不言槳。"
        ],
        "title": "題澉浦金粟寺  其二",
        "id": "867ca288-cd1f-484b-a3cb-ea90ebbac43f"
    },
    {
        "author": "曹勛",
        "paragraphs": [
            "真如山中龍象宅，前三後三率禪客。",
            "珍公提唱悟本心，一指不留庭下柏。",
            "我來春事梅已玉，仍吸靈泉酌寒碧。",
            "會看海印發光時，臺前璧月連天白。"
        ],
        "title": "題黄灣真如山般若臺",
        "id": "0a17793d-bd6b-47e0-9f39-4417a88507ce"
    },
    {
        "author": "曹勛",
        "paragraphs": [
            "唯庵有長松，秀拔撐青空。",
            "銅石並根幹，榆枋比蒿蓬。",
            "天地蔭中邊，日月奔西東。",
            "願言滋浩養，千歲看此公。"
        ],
        "title": "題唯庵後大松",
        "id": "a1f03aa8-e148-4707-9c85-e562197f59a4"
    },
    {
        "author": "曹勛",
        "paragraphs": [
            "客子得秋凉，壯懷亦增慨。",
            "永念故人遠，三湘渺滄海。"
        ],
        "title": "題友人書後",
        "id": "de82d657-93d4-46d2-967d-4671a7b0b306"
    },
    {
        "author": "曹勛",
        "paragraphs": [
            "尊者暫離方廣間，神通游戲山水閑。",
            "女郎夙植窺其藩，妙筆寫出尊者顔。",
            "甚知此意大廓落，直與世塵解纏縛。",
            "不須錫飛與盃渡，政恐有僧敲折脚。"
        ],
        "title": "題王氏女自寫渡水羅漢",
        "id": "cf5791d5-4393-490c-b1ca-7654a81c189c"
    },
    {
        "author": "曹勛",
        "paragraphs": [
            "某也極連蹇，世緣牽喧卑。",
            "久困戎燼間，方與鞍馬辭。",
            "得奉宮觀祿，遽失糟糠妻。",
            "淚零繐帷風，春慘中梱悲。",
            "生理正落莫，幽思難平治。",
            "公來黟歙遥，率孤再拜之。",
            "慰藉累年別，歎息私門衰。",
            "而公顔渥丹，綠鬢白髮稀。",
            "頓換神氣妙，密驗刀圭奇。",
            "內典禪悅深，外丹日月遲。",
            "陰功粹雅度，方爲世所師。",
            "永懷我先君，與公深相知。",
            "辱以執友契，肯顧賤子微。",
            "賤子感誨言，於茲老鋤犁。",
            "甌窶祝場圃，翕張防寒饑。",
            "時時躬遠郊，一一得自怡。",
            "次第教三子，令諳田畝爲。",
            "老鈍依頹簷，忘言隨四時。",
            "幸會道此樂，秋風遽言歸。",
            "尚有一瓣香，願奉鍾呂期。"
        ],
        "title": "贈吳思道",
        "id": "338b0a23-0003-4cc2-9f3a-19c14cc1fc5f"
    },
    {
        "author": "曹勛",
        "paragraphs": [
            "平生聞說陳季野，渠正奇奇余下下。",
            "人間韻語光陸離，韞櫝藏之當待價。",
            "顧我飄然離帝傍，適是適非思陶寫。",
            "庶幾一笑排春溫，頼有梅花尚盈把。"
        ],
        "title": "贈陳季野",
        "id": "c0051bca-c7d9-4c73-84ed-92f76dcee37f"
    },
    {
        "author": "曹勛",
        "paragraphs": [
            "我初游赤城，松竹空函丈。",
            "師時奉諸佛，畧不乏供養。",
            "茲游再見之，談笑益夷曠。",
            "橫披慰老眼，罌粟煎夜餉。",
            "不以三生緣，遂作一指想。",
            "新蕉展時雨，風鑾鳴晝講。",
            "勉旃自愛重，公才定龍象。"
        ],
        "title": "選上人素履精修僕先識於崇信岑寂之時重來見之作詩爲贈",
        "id": "726742c7-a138-47cb-84dd-5b71655d7a20"
    },
    {
        "author": "曹勛",
        "paragraphs": [
            "平生聞說蘇養直，鞅掌塵勞慚未識。",
            "清江韻語百代尊，擬望孤撐徒著屐。",
            "未將經綸在廊廟，且落珠璣滿泉石。",
            "頗知新築更靚深，願並廬山歌馬跡。"
        ],
        "tags": [
            "庐山"
        ],
        "title": "寄蘇徵君",
        "id": "25528338-c089-48d3-9c32-1643316288f7"
    },
    {
        "author": "曹勛",
        "paragraphs": [
            "永懷凝神公，履正羣仙誇。",
            "流目厭塵土，軒冕卑泥沙。",
            "羽蓋承倒景，飆輪泛晨霞。",
            "前旌絡霄隊，駐節王母家。",
            "真童發清謠，雲表翔哀笳。",
            "樓居映朝日，服采明珠華。",
            "萬春等朝菌，歡事詎可涯。",
            "瑶席未終醼，零落蟠桃花。",
            "想同董奉君，更尋上漢槎。"
        ],
        "title": "寄張達道先生",
        "id": "996a4b5e-bbaa-4ad8-9838-955a8acb77e6"
    },
    {
        "author": "曹勛",
        "paragraphs": [
            "君家谷口藹清節，後裔於今耿冰雪。",
            "高明固已天下聞，却向山中弄明月。",
            "貫穿諸史極成敗，鼓吹六經方論說。",
            "碧雲日暮臨庭柯，緘封肯寄衝烟蘿。",
            "邊頭嗷嗷一雁過，坐想空山霜露多。"
        ],
        "title": "寄鄭漁仲",
        "id": "d723c4e2-4812-4b8f-a6f6-65553c902f75"
    },
    {
        "author": "曹勛",
        "paragraphs": [
            "華頂峰頭空侍者，家在全閩九峰下。",
            "后山妙香今始聞，西江一口元非假。",
            "可但枯木已陽豔，更喜淮碑仍續雅。",
            "天風海雨會入詩，况近梅花欲盈把。"
        ],
        "title": "寄空上人",
        "id": "3112dd42-80ec-466d-ad04-2aa0c26ad6d4"
    },
    {
        "author": "曹勛",
        "paragraphs": [
            "我能甘貧誰委悉，惟欠鼓頷曳杖乞。",
            "閉門寧餓十日雨，約己何能六尺屈。",
            "裹子桑飯公等恩，食駿馬肉我固失。",
            "行將雲水縱所如，一琖清泉負朝日。"
        ],
        "title": "雨中寄李正字",
        "id": "f279d84b-36a5-4a11-9730-7206e81fcb5e"
    },
    {
        "author": "曹勛",
        "paragraphs": [
            "從心之歲自由身，恩許前期脫搢紳。",
            "一褐林泉侶樵牧，熙熙端是太平人。"
        ],
        "title": "新歲七十以人生七十古來稀爲韻寄錢大參七首  其一",
        "id": "78a66569-d27e-4c0c-a446-ee0b58cad8ea"
    },
    {
        "author": "曹勛",
        "paragraphs": [
            "蕭然心跡喜雙清，且得肩頭擔已輕。",
            "老病正須安靜處，林間風味慰平生。"
        ],
        "title": "新歲七十以人生七十古來稀爲韻寄錢大參七首  其二",
        "id": "a275af94-8818-4a17-8fa3-eef16b8373f1"
    },
    {
        "author": "曹勛",
        "paragraphs": [
            "一二三四五六七，行年臨之如電疾。",
            "只將香火對清閑，古井無波應委悉。"
        ],
        "title": "新歲七十以人生七十古來稀爲韻寄錢大參七首  其三",
        "id": "d2ef30f8-c58a-49fb-b8db-30786893652a"
    },
    {
        "author": "曹勛",
        "paragraphs": [
            "未遂歸心如束濕，久客京塵常汲汲。",
            "碧雲向晚愛歸飛，空看五五與十十。"
        ],
        "title": "新歲七十以人生七十古來稀爲韻寄錢大參七首  其四",
        "id": "80574267-6f85-4eec-bc02-e156a6e0c234"
    },
    {
        "author": "曹勛",
        "paragraphs": [
            "小築幽深無伴侶，默坐忘言時獨許。",
            "百年心事付閑雲，一卷仙經還太古。"
        ],
        "title": "新歲七十以人生七十古來稀爲韻寄錢大參七首  其五",
        "id": "93c6ab4f-a1fe-463b-b7d6-ca23ad7c818b"
    },
    {
        "author": "曹勛",
        "paragraphs": [
            "一廛兒輩自鋤開，繞屋稍稍併種梅。",
            "摘葉尋枝看未足，橫斜已覺報春來。"
        ],
        "title": "新歲七十以人生七十古來稀爲韻寄錢大參七首  其六",
        "id": "b7dceeac-1e04-4a12-9b75-d729e0f69411"
    },
    {
        "author": "曹勛",
        "paragraphs": [
            "居當山麓入烟扉，喬木蒼藤接翠微。",
            "築室暮年今尚少，得歸真是眼中稀。"
        ],
        "title": "新歲七十以人生七十古來稀爲韻寄錢大參七首  其七",
        "id": "65f2e4e8-162d-4c06-92b6-13693746bb3f"
    },
    {
        "author": "曹勛",
        "paragraphs": [
            "瑞峯來現宰官身，清峙巖巖聳搢紳。",
            "聞道石頭時說偈，一堂驚動水雲人。"
        ],
        "title": "錢大參有和用韻謝之七首  其一",
        "id": "38663a8c-3310-48fa-b49d-fa1a57d152fe"
    },
    {
        "author": "曹勛",
        "paragraphs": [
            "冰玉無塵徹骨清，世間榮祿一毫輕。",
            "未論此際通三際，直向今生度此生。"
        ],
        "title": "錢大參有和用韻謝之七首  其二",
        "id": "11abf47d-2acd-4bc9-9403-cb06b66e67fe"
    },
    {
        "author": "曹勛",
        "paragraphs": [
            "天一地二數至七，開天之天識量疾。",
            "蕩然獨立放全身，莫問諸方悉不悉。"
        ],
        "title": "錢大參有和用韻謝之七首  其三",
        "id": "4b797c59-b73b-47bc-bb62-279c6d875047"
    },
    {
        "author": "曹勛",
        "paragraphs": [
            "露地全牛何濕濕，豈比漢陰負井汲。",
            "拈出老胡向上機，便知挂一不成十。"
        ],
        "title": "錢大參有和用韻謝之七首  其四",
        "id": "cb61cbcc-23f5-482d-bb22-ed46128f9a2f"
    },
    {
        "author": "曹勛",
        "paragraphs": [
            "相君自是仙山侶，大筆如椽鄙燕許。",
            "七篇方愧不成章，肆筆相酬語冞古。"
        ],
        "title": "錢大參有和用韻謝之七首  其五",
        "id": "dde75396-f6ee-439f-9311-8f2366608618"
    },
    {
        "author": "曹勛",
        "paragraphs": [
            "忠孝傳家大府開，蒼生久已待鹽梅。",
            "我雖潦倒山林下，會聽中天紫詔來。"
        ],
        "title": "錢大參有和用韻謝之七首  其六",
        "id": "d6b3a6a4-65df-46af-9fef-5800fc3a8979"
    },
    {
        "author": "曹勛",
        "paragraphs": [
            "曾奉清言吐屑霏，巖廊又復仰幾微。",
            "正須國論籌前箸，毋使人間見亦稀。"
        ],
        "title": "錢大參有和用韻謝之七首  其七",
        "id": "4f5be49f-57b2-4d20-a49e-8d51f99a1973"
    },
    {
        "author": "曹勛",
        "paragraphs": [
            "請得忙中物外身，要看飛瀑瀉天紳。",
            "佳時每與漁樵伴，倣語相倍是故人。"
        ],
        "title": "瑞巖仰老見和復酬前韻七首  其一",
        "id": "8da5881d-987a-4152-8966-590f5a985a2d"
    },
    {
        "author": "曹勛",
        "paragraphs": [
            "雙澗流泉徹底清，五峯晴挂白雲輕。",
            "泉流雲散遲歸步，猶欲思豐問此生。"
        ],
        "title": "瑞巖仰老見和復酬前韻七首  其二",
        "id": "88afc647-320c-4b92-afcb-e11b434dbdc7"
    },
    {
        "author": "曹勛",
        "paragraphs": [
            "生死之徒六與七，可救羣生可愈疾。",
            "心如秋月碧潭空，深閉巖扉方表悉。"
        ],
        "title": "瑞巖仰老見和復酬前韻七首  其三",
        "id": "3be0ec57-5ab3-4679-b724-7ea5ada691b9"
    },
    {
        "author": "曹勛",
        "paragraphs": [
            "台山之麓少卑濕，小築還專甘井汲。",
            "陋巷閉門飲一瓢，慚非回也能知十。"
        ],
        "title": "瑞巖仰老見和復酬前韻七首  其四",
        "id": "e6eb3cef-e7b9-4091-a49e-cb5cf40435fe"
    },
    {
        "author": "曹勛",
        "paragraphs": [
            "當年卜近虎溪侶，領畧閑心笑相許。",
            "豈圖雲水各一方，回首向來若懷古。"
        ],
        "title": "瑞巖仰老見和復酬前韻七首  其五",
        "id": "6f2436c0-c8a0-4dae-9de2-e05d1279a2d4"
    },
    {
        "author": "曹勛",
        "paragraphs": [
            "白足持詩懷抱開，清言秀潤喜惟梅。",
            "便知雅貺翛翛意，端爲閑人特特來。"
        ],
        "title": "瑞巖仰老見和復酬前韻七首  其六",
        "id": "9315dbca-340f-42ce-81ba-c9fda24c6e94"
    },
    {
        "author": "曹勛",
        "paragraphs": [
            "雲英兩鳳跨烟扉，收盡詩才坐翠微。",
            "相國題評爲携挈，一方蓮社似公稀。"
        ],
        "title": "瑞巖仰老見和復酬前韻七首  其七",
        "id": "a643d0ca-45c5-4ca1-8dc1-ab5071debd5d"
    },
    {
        "author": "曹勛",
        "paragraphs": [
            "我家天台玉霄峰，旁臨雲海空復空。",
            "水光際天接山影，山間樓閣相溟濛。",
            "仙人騎鯨度空碧，步虛聲下飄天風。",
            "纓冠葳蕤跨綵翼，子晉鳳笙驚盲聾。",
            "半夜電雷動巖壑，一壇松檜知仙公。",
            "別來放跡入朝市，但覺塵土填心胸。",
            "猿驚鶴怨愧昏旦，竹露蘿月徒葱蘢。",
            "君庵三茅何沖融，暮春旅寓凡聖同。",
            "同造勝境瞻真蹤，弟兄乘雲御飛龍。",
            "爲時作瑞留從容，但見仙驥頂有紅。",
            "凝神坐嘯隠萬松，粲粲玉齒猶顔童。",
            "珮聲促詔朝帝宮，清浄爲正裨舜聰。",
            "坐乎少廣追崆峒，物不疵癘壽域中。",
            "翩然鶴歸茅岫東，一篙秋靜磨青銅。",
            "他年我亦披蒙茸，草屨瘦藤饑不充，應許下竈爲陪從。"
        ],
        "title": "送凝神張先生還茅山",
        "id": "55807b49-685f-4e1e-a4f6-f5d037059eee"
    },
    {
        "author": "曹勛",
        "paragraphs": [
            "吾宗出西蜀，託跡廬阜岑。",
            "恭禮清虛尊，相與道義深。",
            "別時白日長，忽茲秋雲陰。",
            "永懷一笑粲，水雲勞我心。"
        ],
        "tags": [
            "庐山"
        ],
        "title": "送曹藴清歸廬山",
        "id": "8f40f685-975e-4fc1-94f7-128598415e6d"
    },
    {
        "author": "曹勛",
        "paragraphs": [
            "伊昔侍伯父，一官尉池陽。",
            "時年方九齡，讀書未知方。",
            "於今涉五紀，皤然鬚鬢霜。",
            "茲喜伯兄官，鈐兵總戎行。",
            "素風出韜畧，貔貅稟閎綱。",
            "小試部勒勤，著鞭揚榮光。",
            "青林脫幽籜，濃綠棲殘芳。",
            "起予水雲心，尚拘朝市忙。",
            "齊山上穹碧，九華儼珪璋。",
            "紫巖楮敲冰，雲葉供展張。",
            "清江霽遠目，帆檣下滄浪。",
            "林泉作佳游，爲公發天藏。",
            "伯父昔所臨，雲漢披天章。",
            "琳琅戛鳴球，往往題僧坊。",
            "何當切訪問，便與磨珉蒼。",
            "庶於門戶間，能事歲月長。",
            "仙舟涉初夏，浮家及清凉。",
            "毫舉塵土境，海運圖南翔。",
            "兄弟各垂白，語離熱中腸。",
            "願言養浩然，時舉黄金觴。",
            "因風託素鰭，訪我菰蒲鄉。"
        ],
        "title": "送子威兄鈐兵池陽",
        "id": "1a71c11e-c679-45df-af7a-b7d05519df0d"
    },
    {
        "author": "曹勛",
        "paragraphs": [
            "平生許彥充，軀膽兩豪舉。",
            "掀髯參軍事，詎可細碎語。",
            "我時百僚下，計拙役甚苦。",
            "從事得餘力，慷慨志相許。",
            "公乃小著鞭，一官尉南浦。",
            "鹽車雖云困，垂棒亦其所。",
            "願子自薦達，天王方振旅。",
            "求田勿墮氣，苞茅當問楚。",
            "此事豈不壯，况復吾素與。",
            "我緣擁縗服，窘欲訪雞黍。",
            "天寒霜雪盛，世亂豺狼阻。",
            "何堪南北趨，別意寓琖俎。",
            "傷心有清淚，揮灑欲如雨。"
        ],
        "title": "送許尉",
        "id": "47d1e6a2-41fb-4fc9-9ac0-5cd73ccbaead"
    },
    {
        "author": "曹勛",
        "paragraphs": [
            "仕宦將相理所當，致君澤民則爲良。",
            "竊竊苟作兒女語，紛紛徒在鵷鷺行。",
            "惟君英槩吞七澤，早以閎畧走黠羌。",
            "天子神聖熟姓字，臨遣亟自尚書郎。",
            "密奉疇咨持玉節，荆襄將漕觀施設。",
            "小攄胸次浩不極，一闢土疆包有截。",
            "江南梅開欲飛雪，老境何堪與君別。",
            "可竚促召黄金闕，爲賀收功在三傑。"
        ],
        "title": "送戴才美郎中出使襄漢",
        "id": "42fe6633-b11f-4bc8-8d44-f8ebbc57bf1f"
    },
    {
        "author": "曹勛",
        "paragraphs": [
            "徐子志義士，觸熱如探湯。",
            "遠從南浦來，訪我存與亡。",
            "語兼瓊瑶溫，氣回蘭蕙芳。",
            "炎雲正爍石，懷抱爲清凉。",
            "顧予巖壑姿，小築台山傍。",
            "兒輩雜編氓，荆扉繞松篁。",
            "感公久留茲，語離熱中腸。",
            "行行括蒼道，念此山路長。",
            "公懷武夷春，復多知見香。",
            "青雲勉震耀，宜近天漢光。",
            "草堂不道遠，時寄烟蒼茫。"
        ],
        "title": "送徐正時歸浦城",
        "id": "4846a6e2-ba0b-43c9-bad4-dc43cf84680f"
    },
    {
        "author": "曹勛",
        "paragraphs": [
            "與公相從久，未始蹈瑣細。",
            "我既困索米，公已安吳地。",
            "一廛了百指，與閑殆天意。",
            "陛下聖而武，庶物進以彙。",
            "擇材訪耆宿，粲若數一二。",
            "考槃出幽隠，鼓篋趨朝市。",
            "公尚有遐心，詎宜忽初志。",
            "腰鐮與手斧，甘窮幾經歲。",
            "我願以公名，充庭如孔翠。",
            "風雲際盛旦，用激志士氣。",
            "胡爲倏來往，老懷惜摻袂。",
            "惟冀加餐飯，賢者不終棄。",
            "功名會有日，當看詠既醉。"
        ],
        "title": "別鄭康道",
        "id": "e1acc04c-61a4-4c0f-b0ad-5872d28a7a82"
    },
    {
        "author": "曹勛",
        "paragraphs": [
            "生平罹百憂，老來始一欣。",
            "得履方外趣，不涉卷內聞。",
            "留錫憇福境，禪悅志所勤。",
            "日款鄉關舊，俱歎鴻鵠分。",
            "偶同一窗雨，永懷九仙雲。",
            "好持洞下香，法界期普薰。"
        ],
        "title": "別無錫南禪蓮老",
        "id": "0e4d13ae-ee77-4c57-bb5d-132db4f7f139"
    },
    {
        "author": "曹勛",
        "paragraphs": [
            "僕昔困犯難，戎陸日所虞。",
            "何能守一經，且話雄千夫。",
            "識公好兄弟，宛同周司徒。",
            "爽徹絕俗姿，秀發連璧軀。",
            "駸駸駕文圃，吐論清而腴。",
            "伊流如學源，一洗衆病膚。",
            "韶音沿沂說，舉世必所無。",
            "公家徐起之，力因拯其橅。",
            "諸儒步武役，反若轅下駒。",
            "方知鉅鹿功，列國宜鳬趨。",
            "念茲風塵際，再得如玄珠。",
            "流光澈太清，欲飛月下烏。",
            "釀爲五字句，妙語兼良圖。",
            "愧此溢美多，通甚非康衢。",
            "新凉到棐几，翠竹環茅廬。",
            "更當對論文，莫問金僕姑。"
        ],
        "title": "和程機宜見貽",
        "id": "a5fb5c1d-4d41-489d-ab93-35981ab0cd2f"
    },
    {
        "author": "曹勛",
        "paragraphs": [
            "東方已明雲海立，怪來雀噪爭枝集。",
            "凜氣著人不苦寒，老境增衣欲重襲。",
            "忽驚朔吹翔臘白，隴畝爲祥時適及。",
            "稍聞清響食蠶聲，漸看落簷傾粟粒。",
            "縈梅閣竹巧相積，透隙穿窗莫能戢。",
            "散鹽蔽空誠非虛，回風作舞勢方急。",
            "歷亂瓦溝已一撇，紛泊何假鮫人泣。",
            "但喜彌空絮影下，不管霑衣玉塵濕。",
            "谷口先生好出詞，韻險致高俱足給。",
            "嘉言浩若長河注，答問殊非古井汲。",
            "乘時和樂致上瑞，屢豐固非一朝緝。",
            "須知天門開九重，布化調元密呼吸。",
            "明朝稱賀明光宮，高冠長劍千官入。"
        ],
        "title": "和鄭康道喜雪",
        "id": "979dca88-a9c7-4681-b865-9ad8e7807c26"
    },
    {
        "author": "曹勛",
        "paragraphs": [
            "楚風燃竹爆幽吼，曉覺春雲時蒼狗。",
            "慚看曆日與桃符，猶襲塵緣戀升斗。",
            "先生冒雪肯過我，椒觴得奉談天口。",
            "寒素每歎濡之儒，品俎常嗟韭之九。",
            "但喜盍簪侍誨約，涉世粗豪一肯首。",
            "五雲會約采真游，天公見賜良不苟。"
        ],
        "title": "和李判院見貽",
        "id": "1724b3aa-5fa2-4931-8855-f236dbb576d7"
    },
    {
        "author": "曹勛",
        "paragraphs": [
            "惟公霄漢資，梢梢摩天翮。",
            "回溪畧蹭蹬，乃爾詠葵麥。",
            "會復見軒昂，一笑忘羈客。"
        ],
        "title": "和王倅見惠十篇  其一",
        "id": "873e1e71-3fac-4073-8695-7559ce7e976a"
    },
    {
        "author": "曹勛",
        "paragraphs": [
            "有琴寫流水，無言道情素。",
            "水寒江海深，川闊牛羊暮。",
            "倒指三十年，猶記潮陽路。"
        ],
        "title": "和王倅見惠十篇  其二",
        "id": "ac8f615d-58e9-4b9b-b57d-6340d209ea18"
    },
    {
        "author": "曹勛",
        "paragraphs": [
            "道遠一跬步，心勤每僑如。",
            "荷深露初下，翠密紅亦疏。",
            "是知詩興多，賸寄懷人書。"
        ],
        "title": "和王倅見惠十篇  其三",
        "id": "fce88ae3-180b-4161-b369-58da850d1951"
    },
    {
        "author": "曹勛",
        "paragraphs": [
            "老態念百出，傖客無吳田。",
            "空收靜中觀，三疊能蹁躚。",
            "以之忘物我，此生休問天。"
        ],
        "title": "和王倅見惠十篇  其四",
        "id": "1ed93430-e84c-4692-9c33-25e1bbcfd6b0"
    },
    {
        "author": "曹勛",
        "paragraphs": [
            "十篇賁蓬茅，心親不道遠。",
            "內抃如登瀛，外愧稽策蹇。",
            "徒誦碧雲句，幽香發芳苑。"
        ],
        "title": "和王倅見惠十篇  其五",
        "id": "b11dbcc9-e412-41ee-a28c-0ac69ae0fca2"
    },
    {
        "author": "曹勛",
        "paragraphs": [
            "若人富文史，皮裏羅陽秋。",
            "婉此建安格，當從古人求。",
            "醉侯豈可縻，當封富民侯。"
        ],
        "title": "和王倅見惠十篇  其六",
        "id": "391c267b-f2a6-4654-a5a2-da466895ebd3"
    },
    {
        "author": "曹勛",
        "paragraphs": [
            "伊昔晉室雄，風流藹於門。",
            "至今掇危科，儒行歸後昆。",
            "子舍江左來，應喜今尚存。"
        ],
        "title": "和王倅見惠十篇  其七",
        "id": "492da83a-4799-48ae-8f21-b7c52754c428"
    },
    {
        "author": "曹勛",
        "paragraphs": [
            "僕頃將明命，三往責楛矢。",
            "所期宣國威，寧復賦霞綺。",
            "須知處死時，與生亦相似。"
        ],
        "title": "和王倅見惠十篇  其八",
        "id": "d57891fa-0c01-4ef5-9dd9-dc6d3ab3764e"
    },
    {
        "author": "曹勛",
        "paragraphs": [
            "嗟嗟困犯難，皎皎心莫改。",
            "而能畏四知，遂復瞻八綵。",
            "又起山林思，浩蕩渺江海。"
        ],
        "title": "和王倅見惠十篇  其九",
        "id": "370d2491-08e2-4518-920e-742515fe0526"
    },
    {
        "author": "曹勛",
        "paragraphs": [
            "潦倒固久矣，猶涉世網深。",
            "中經謗嫉人，屢欲魑魅尋。",
            "赫然天日照，敢改藜藿心。"
        ],
        "title": "和王倅見惠十篇  其一○",
        "id": "83a42f77-ef4c-4341-ad7e-82b3eba2a571"
    },
    {
        "author": "曹勛",
        "paragraphs": [
            "平生仰東坡，蘇程契尤熟。",
            "兩家流慶深，雲外世高躅。",
            "於今鳳池貴，方判卞氏玉。",
            "何止試典刑，一想岷峩綠。"
        ],
        "title": "和程右史見貽",
        "id": "2f56f508-7ba4-4ba7-941a-780f0bf2d32d"
    },
    {
        "author": "曹勛",
        "paragraphs": [
            "秋聲起木杪，便覺密葉稀。",
            "風至草木勁，水闊鴻雁知。",
            "壯懷感摇落，歎息囊中錐。",
            "功名未卓立，此心常坐馳。",
            "君家朱橋側，細俯秋水遲。",
            "氣近龍鳳闕，喧無笳鼓悲。",
            "蕭齋琴書靜，不知花影移。",
            "棣華好伯仲，騰起風雲時。",
            "心親詩禮學，日與富貴期。",
            "不忘黄塵苦，乃眷寒士饑。",
            "此理誠愫抱，豈復持詭隨。",
            "已獻仲舒策，孰謂李廣奇。",
            "文中有至樂，妙處含天機。",
            "一官勿言困，且喜願不違。",
            "我誠老賓客，合爪喜見之。",
            "關西相有在，行矣當無疑。"
        ],
        "title": "和程進道見貽",
        "id": "2908dc6b-c6e3-424e-bb3d-32d13518abbe"
    },
    {
        "author": "曹勛",
        "paragraphs": [
            "客中乍喜暄風回，徐行東郭嘉惟梅。",
            "蕭蕭千竿繚秀色，粲粲萬玉明芳蕤。",
            "海山飛仙墮萼綠，珠璫縞袂令人疑。",
            "須臾四山下倒景，華姿照眼無纖疵。",
            "主人才氣世所知，意謂澹坐徒爾爲。",
            "杯槃錯落光陸離，與客揖此玉一圍。",
            "鏘然韻語壓鄒枚，清思徹骨歌無歸。",
            "它時尚容嗣此賞，冠巾亂插無迎隨。"
        ],
        "title": "和李提舉山宮梅",
        "id": "b5bff3dd-08a4-44a8-ba36-3436608b7934"
    },
    {
        "author": "曹勛",
        "paragraphs": [
            "公有靜中趣，鑿山俯清深。",
            "秋風夜雨過，飽聞泉石音。",
            "雲岫冷蒼翠，游萍紛浮沉。",
            "心賞殊不已，悠然付微吟。"
        ],
        "title": "和仲遠新池",
        "id": "9cc23717-2fb5-4d9c-a02d-0cb08b216877"
    },
    {
        "author": "曹勛",
        "paragraphs": [
            "君家世德胄，富貴出謙受。",
            "泠然禦寇車，爲君駐戶牖。",
            "初訝鼓清薰，與客破宿酒。",
            "又疑建溪風，碾聲出兩肘。",
            "細視碧玉架，蓮梗轉雙手。",
            "遂令青田鶴，奮翼揮莫後。",
            "因知心匠妙，殆與造物友。",
            "人生土宇內，孰不涉煩垢。",
            "有物能渾成，既耦不以九。",
            "坐使塵沙劫，熱惱如拉朽。",
            "惟君韻高秀，人譽不容口。",
            "述作協穆如，亦莫祕關鈕。",
            "願君均此施，清凉被馳走。",
            "他時贊南風，爲佐虞舜壽。"
        ],
        "title": "和錢處和扇車",
        "id": "81f948cd-4be9-4e4e-bd09-4ad678ba8c49"
    },
    {
        "author": "曹勛",
        "paragraphs": [
            "先生柱史後，道價連城重。",
            "火龍燎金鼎，玉樓詎可凍。",
            "扁舟造交舊，已奏少微動。",
            "藹然義風暢，舉世士莫共。",
            "雪聲灑篷背，皓彩耿幽夢。",
            "相見忻把酒，清嘯塵落棟。",
            "願奉圯橋履，豈憚吏部甕。",
            "六鑿方有愧，一錐煩屢痛。",
            "益知仁者心，新詩得頻諷。"
        ],
        "title": "和李次仲韻",
        "id": "f519a8a1-4038-4393-995d-91258ce67c45"
    },
    {
        "author": "曹勛",
        "paragraphs": [
            "自念老境今枯楊，徒順兒輩求藥方。",
            "頗聞大藥性炎燥，如燎于原其中藏。",
            "是非海裏石鼎煎，大藥何適求雲仙。",
            "但傳鍾呂有妙旨，著在詩曲成華編。",
            "誦之如射必中的，堅然不朽貫金石。",
            "內外悉云妙在丹，吐納何嘗及津液。",
            "此事知有行則差，種麻安得豆有芽。",
            "北轅適楚每自失，復似入海欲算沙。",
            "豈惟阮籍途窮哭，錄錄尚念太倉粟。",
            "水雲難訪我輩人，風期詎知晉江客。",
            "三百字與五千言，一指便到玄牝門。",
            "它年肯約移玉趾，焚香促膝爲細論。",
            "浩氣收還質無槁，有待斯言能却老。",
            "小築雲卧天台山，再挂此冠供汛掃。"
        ],
        "title": "和丹客林公",
        "id": "f65e302b-ef06-4e48-a11a-0035bacaad96"
    },
    {
        "author": "曹勛",
        "paragraphs": [
            "吾姪千里駒，一噴綠沙外。",
            "韜鈐本書史，方畧挾經緯。",
            "小出附衆策，坐使勍敵潰。",
            "持弧褦襶子，雨汗亦良媿。"
        ],
        "title": "小三郎試院高捷喜成四韻",
        "id": "69450983-f4c2-4ac5-a12d-696c14446def"
    },
    {
        "author": "曹勛",
        "paragraphs": [
            "懸車歸台山，乘田方自勤。",
            "豈謂羈紲舊，嚴召煩聖君。",
            "至止忽三歲，遇事無一欣。",
            "屢奏歸田書，遐心行白雲。"
        ],
        "title": "憶天台",
        "id": "c46004e1-89b4-4b0c-aac9-a3c2bc110862"
    },
    {
        "author": "曹勛",
        "paragraphs": [
            "北風號枯葉，漠漠天正寒。",
            "弛擔逆旅中，方稅游子鞍。",
            "吾甥遽相訪，別久心萬端。",
            "意定話親舊，或悲或可歡。",
            "乃將十年心，只作累刻殫。",
            "脩涂困塵土，客庖無盤餐。",
            "舉杯少延款，荷子襟抱寬。",
            "明朝復摻袂，老懷悽以酸。",
            "漳山無瘴烟，漳水無驚湍。",
            "侍親友于樂，勿倦爲戎官。",
            "願因南風期，時時寄平安。"
        ],
        "title": "送趙添戎還漳州",
        "id": "f2de1311-8f8f-4545-b64f-6e4ab6e2304e"
    },
    {
        "author": "曹勛",
        "paragraphs": [
            "春風摇天宇，散策喜徐步。",
            "樂與二三子，綠草池塘路。",
            "鳩鳴桑柘春，川闊牛羊暮。",
            "眷言益妍煖，更約窮逸趣。"
        ],
        "title": "春晴野步",
        "id": "5c433bee-2861-4b16-ba49-7f51b004a9d9"
    },
    {
        "author": "曹勛",
        "paragraphs": [
            "落日慘客意，老懷增百憂。",
            "朔風動地吼，湖水吞天流。",
            "甲馬隘兩淮，殺氣橫九州。",
            "無德彼將滅，復讎我有休。",
            "羽檄交馳際，哀歌寄清愁。"
        ],
        "title": "聞北軍犯淮",
        "id": "18b737ce-4280-4c85-b391-6000300bc70b"
    },
    {
        "author": "曹勛",
        "paragraphs": [
            "驕虜敗盟至，飲馬淮之沱。",
            "烟塵犯江漢，腥膻連岷峩。",
            "王師因雷動，虎臣亦星羅。",
            "靈旗蕩醜類，鐵馬馳琱戈。",
            "三軍指故國，巨艦凌滄波。",
            "一戎遂大定，上天佑無頗。",
            "整刷舊俗苦，掃除夷法苛。",
            "奸謀尚濟詭，既戰猶連和。",
            "復圖稱職爾，眇哉浯溪磨。",
            "已悉將相力，敢獻大風歌。"
        ],
        "title": "大駕親征",
        "id": "86bc5bca-1314-4a98-80a6-ef6a98f2b842"
    },
    {
        "author": "曹勛",
        "paragraphs": [
            "念子別我久，我心嘗忡忡。",
            "豈意蘭溪船，忽作瀟湘逢。",
            "一笑出意表，相對如夢中。",
            "子有親庭樂，我無塵事籠。",
            "願言雲水信，時寄菰蒲風。"
        ],
        "title": "將至嚴州丘平仲忽舟中見過",
        "id": "267ecb7f-27f3-485a-a54d-48688e1703d0"
    },
    {
        "author": "曹勛",
        "paragraphs": [
            "蒙溪有廣厦，先生居之安。",
            "雅得林泉樂，不與塵土干。",
            "隠隠揖遥碧，瀰瀰濯清川。",
            "高明意乃適，至游情所耽。",
            "世故蠟味薄，豈待寶所參。",
            "北窗接陶令，素月撫阮咸。",
            "終吉遂無咎，位置遵連山。",
            "邈哉巖壑老，公契如金蘭。",
            "揆此宅相奇，歡然談笑間。",
            "落落幽勝處，安得同游盤。",
            "媿我西北客，恨匪戶籍占。",
            "但當風月夕，遐想冰雪顔。"
        ],
        "title": "次魯季欽安序堂韻",
        "id": "9270493e-03e7-4f6d-94d9-b4327d88d62d"
    },
    {
        "author": "曹勛",
        "paragraphs": [
            "小山叢薄棲南郭，蘭若蔽虧如間錯。",
            "竹色低侵几案凉，海雲常壓波濤惡。",
            "遣愁五字了未有，取醉一樽良可托。",
            "折簡敢致先生游，俎豆陶匏殊寂寞。",
            "風流固自出元化，祥鳳本合巢阿閣。",
            "步武乃肯臨草草，塵光不間知落落。",
            "今年田疇極豐熟，早禾晚禾靡風雹。",
            "爲酒具黍共婆娑，應爲野人一笑作。"
        ],
        "title": "次李提舉過南園飲散賦詩韻",
        "id": "42a80b89-2d67-4e77-aa7e-0f8f7b242064"
    },
    {
        "author": "曹勛",
        "paragraphs": [
            "小亭倚山肋，東望渺雲海。",
            "松蘿翳窗戶，披拂大塊噫。",
            "細路窘步武，幽花植湫隘。",
            "鄰有長者轍，乃幸接符采。",
            "山爲獻秀潤，水亦舞澎湃。",
            "語真頓忘歸，談宗知有在。",
            "復拜五字句，新喜入四大。",
            "尚期一笑粲，天宇約晴快。"
        ],
        "title": "次蔡瞻明題南園",
        "id": "46dcf37e-304f-4624-bb4a-d29dc544e4cf"
    },
    {
        "author": "曹勛",
        "paragraphs": [
            "幾見秋風來，坐念歲月改。",
            "宮蕉泣白雨，孤愁越青海。"
        ],
        "title": "次韻程機宜感懷  其一",
        "id": "557d6019-84b9-4e85-a0cc-c0addf816f0a"
    },
    {
        "author": "曹勛",
        "paragraphs": [
            "十年戈甲際，四海烟塵中。",
            "慘慘鼓角晚，萋萋禾黍風。"
        ],
        "title": "次韻程機宜感懷  其二",
        "id": "cbcd4051-2c55-4429-b7ef-2d8a72b0f063"
    },
    {
        "author": "曹勛",
        "paragraphs": [
            "至交類萍梗，離合寧前知。",
            "相思梅花發，豈待中郎吹。"
        ],
        "title": "次韻程機宜感懷  其三",
        "id": "eaaba608-5887-4e67-b666-e23553b398a3"
    },
    {
        "author": "曹勛",
        "paragraphs": [
            "老驥千里志，元龍百尺樓。",
            "想同湖海心，逸氣橫清秋。"
        ],
        "title": "次韻程機宜感懷  其四",
        "id": "23f2d90d-191e-4e28-9201-4e62f7cab7a1"
    },
    {
        "author": "曹勛",
        "paragraphs": [
            "阿俊平生友，忘言金石志。",
            "永懷菡蓞晚，應想峨嵋翠。"
        ],
        "title": "次韻程機宜感懷  其五",
        "id": "10a21557-cc20-4f54-980d-28b67a25e04d"
    },
    {
        "author": "曹勛",
        "paragraphs": [
            "北塞草色黄，吹作邊風駛。",
            "惟公發蹤謀，莫並橫經士。"
        ],
        "title": "次韻程機宜感懷  其六",
        "id": "c472a379-34b9-4053-b926-6a18ac31bc1f"
    },
    {
        "author": "曹勛",
        "paragraphs": [
            "浩蕩氣明絜，慷慨念廢興。",
            "何能一念息，空令衆愁增。"
        ],
        "title": "次韻程機宜感懷  其七",
        "id": "34a21731-016b-4ec2-9266-e4682318440f"
    },
    {
        "author": "曹勛",
        "paragraphs": [
            "敵疆未尋盟，天王日嘗膽。",
            "邊聲入河嶽，孤臣增百感。"
        ],
        "title": "次韻程機宜感懷  其八",
        "id": "95eed1a8-1b2d-46f9-9863-a42a4fdf4c75"
    },
    {
        "author": "曹勛",
        "paragraphs": [
            "茲亭楚風烟，晴嵐獻斜疊。",
            "我來及秋杪，黄花舞紅葉。",
            "主人喜清論，曠覽意並愜。",
            "明年西郊春，會當來日涉。"
        ],
        "title": "次南安務前水亭趙介叔韻",
        "id": "73116eef-595a-4e43-9171-88bc81ac8f65"
    },
    {
        "author": "曹勛",
        "paragraphs": [
            "相君有妙趣，一切不容且。",
            "紋楸誰與談，惟彼上人者。"
        ],
        "title": "松窗用杜句爲韻和以棋酒爲意十首  其一",
        "id": "c74e815b-f447-4342-a049-b9761460eb2f"
    },
    {
        "author": "曹勛",
        "paragraphs": [
            "燕坐靡天游，何必求雲將。",
            "泠然契至道，廐有真乘黄。"
        ],
        "title": "松窗用杜句爲韻和以棋酒爲意十首  其二",
        "id": "3fee9cf5-7d53-4cdb-94f8-d7cc6620116b"
    },
    {
        "author": "曹勛",
        "paragraphs": [
            "游戲三昧手，絕代無對棋。",
            "勝負俱可喜，是中聊作癡。"
        ],
        "title": "松窗用杜句爲韻和以棋酒爲意十首  其三",
        "id": "c16651c2-d42a-4570-8e01-776cc4dc24c0"
    },
    {
        "author": "曹勛",
        "paragraphs": [
            "簾旌風不摇，博山雲自度。",
            "主人下東山，月色轉歸路。"
        ],
        "title": "松窗用杜句爲韻和以棋酒爲意十首  其四",
        "id": "90e23c76-d8d9-45fd-b103-5a0a5e15ceb7"
    },
    {
        "author": "曹勛",
        "paragraphs": [
            "小小試部勒，誠可銷長日。",
            "汀沙點鴉鷺，局带山雲濕。"
        ],
        "title": "松窗用杜句爲韻和以棋酒爲意十首  其五",
        "id": "07a34d34-a909-4e04-b0f8-aee7ef12f7a1"
    },
    {
        "author": "曹勛",
        "paragraphs": [
            "相君有妙理，芳醪正所應。",
            "紅粧艷綺席，翠幕張華燈。"
        ],
        "title": "松窗用杜句爲韻和以棋酒爲意十首  其六",
        "id": "f7bcd471-9eb9-443b-9291-bb542f32bb18"
    },
    {
        "author": "曹勛",
        "paragraphs": [
            "公富天人學，已收廊廟用。",
            "宿有雲水債，聊寄泉石供。"
        ],
        "title": "松窗用杜句爲韻和以棋酒爲意十首  其七",
        "id": "5eca1e40-4fdf-4d05-9631-79213b606715"
    },
    {
        "author": "曹勛",
        "paragraphs": [
            "擣香復篩辣，兵厨瀉芳酒。",
            "天宇澄清瀾，山中寄聲否。"
        ],
        "title": "松窗用杜句爲韻和以棋酒爲意十首  其八",
        "id": "ea8b1889-abe9-4455-90f0-53beb29125ee"
    },
    {
        "author": "曹勛",
        "paragraphs": [
            "紅塵舊老我，青秧新插爲。",
            "寧幸田畯喜，何能屬車鴟。"
        ],
        "title": "松窗用杜句爲韻和以棋酒爲意十首  其九",
        "id": "951c533b-f7ba-460c-b5a1-3196c7907891"
    },
    {
        "author": "曹勛",
        "paragraphs": [
            "誦公十妙語，便覺舒華年。",
            "意與境俱會，超凌心欲仙。"
        ],
        "title": "松窗用杜句爲韻和以棋酒爲意十首  其一○",
        "id": "51763a64-a838-4e3f-8cc1-a25299783233"
    },
    {
        "author": "曹勛",
        "paragraphs": [
            "松杉閟琳宮，仙君朝帝所。",
            "神風故靜默，人間漫今古。",
            "地靈驅鳥雀，磬聲肅壇宇。",
            "倚檻夕陽間，雲山認歸路。"
        ],
        "title": "登逍遥閣",
        "id": "7045a3fa-f160-47a7-b99f-c6e161140430"
    },
    {
        "author": "曹勛",
        "paragraphs": [
            "我生雅志泉石間，金閨通籍誠厚顔。",
            "真人下憫羈靮舊，琳館許辭鵷鷺班。"
        ],
        "title": "謝李伯時自臨安見過台州二首  其一",
        "id": "2c0147dd-8a26-4656-baa5-24ada2b4557c"
    },
    {
        "author": "曹勛",
        "paragraphs": [
            "念公萬里回異俗，睠我南來忘趼足。",
            "它時短幅問死生，爲向荒寒訪雲屋。"
        ],
        "title": "謝李伯時自臨安見過台州二首  其二",
        "id": "a3568b7d-c152-41b7-a9ae-c4e58d5e6ea6"
    },
    {
        "author": "曹勛",
        "paragraphs": [
            "吾宗有佳士，導江秀賢支。",
            "妙處本清浄，浩氣蟠虹蜺。",
            "駕言還廬山，春臺方融怡。",
            "他時鳴雲璈，共採桐柏芝。"
        ],
        "tags": [
            "庐山"
        ],
        "title": "與曹道士",
        "id": "abdc5675-b724-44a9-a531-d6b1a1b26b52"
    },
    {
        "author": "曹勛",
        "paragraphs": [
            "君有西州役，金爐斷夕香。",
            "虛窗伴幽獨，惟有明月光。",
            "帳深清露寒，繡冷雙鴛鴦。",
            "明發持似君，知妾心凄凉。"
        ],
        "title": "擬古",
        "id": "a1ef2e3c-b85f-4a37-be1b-3d600d951d85"
    },
    {
        "author": "曹勛",
        "paragraphs": [
            "昨日暴熱加藴隆，今日寒色如窮冬。",
            "居然寒暑變春事，大鈞造化誰始終。",
            "我欲直前扣天闕，萬神森衛不可謁。",
            "上玄豈縱勾芒神，朝驅赫日夜沉月。",
            "吹香濕玉失長養，發陳璺啟若徒設。",
            "願天勿令移指麾，却收正令還春曦。",
            "暄風布暖活貧窶，免詠眉山禦臘衣。"
        ],
        "title": "戲作",
        "id": "d8ab8dbe-2288-460a-9452-d7e17b300528"
    },
    {
        "author": "曹勛",
        "paragraphs": [
            "嗟我世間人，有山只暫聚。",
            "富貴空中花，遇合風裏絮。",
            "夜夜植業種，朝朝奔苦趣。",
            "佛有妙蓮花，讀取平等句。"
        ],
        "title": "效寒山體  其一",
        "id": "52ca6481-0ec8-4394-a3c2-2ce9d2aecf66"
    },
    {
        "author": "曹勛",
        "paragraphs": [
            "嗟我世間人，强有六親念。",
            "看子是惡少，目妬作美艷。",
            "分香且供佛，有財莫言儉。",
            "俯仰即異世，六尺那可占。"
        ],
        "title": "效寒山體  其二",
        "id": "20e72b11-f767-470a-9146-beb50288c660"
    },
    {
        "author": "曹勛",
        "paragraphs": [
            "嫋嫋秋色來不慳，翩飜落葉鋪闌干。",
            "藏鶑杜燕圃中靜，蘆葉藕花波水寒。",
            "我生逢辰似陸賈，老去恨未歸長安。",
            "天公賜以八旬老，客况如寄僧家園。"
        ],
        "title": "新秋自喜信筆",
        "id": "c9deec1b-e1c2-4d5a-ae46-efb9c8d18102"
    },
    {
        "author": "曹勛",
        "paragraphs": [
            "積陰掃秋風，吹作今夕月。",
            "山嶽四高寒，天地一澄澈。",
            "幽人渺何許，應喜清暉發。",
            "一樽不同樂，孤光共愁絕。"
        ],
        "title": "中秋前一日邀賀子忱爲對月之款乃審放意山林扁舟東去引企不已偶得小詩",
        "id": "a1ce65bb-3960-4127-9d7b-88c04734d418"
    },
    {
        "author": "曹勛",
        "paragraphs": [
            "上人早出岷峩山，頗游五嶺崎嶇還。",
            "妙定休咎指諸掌，會心不出眉宇間。",
            "顧予從來多得喪，歸老林泉喜無量。",
            "它年見我巖壑中，應笑如如得非相。"
        ],
        "title": "人倫僧求字",
        "id": "8ac7c232-72b1-4965-85e5-ec9165fa4d8f"
    },
    {
        "author": "曹勛",
        "paragraphs": [
            "匡廬游遍僧家園，南望柴桑墟里烟。",
            "但尋疃畦供指畫，不知市井今幾遷。",
            "五柳既無只衰草，三徑莫識皆平田。",
            "欲歸四顧但遐想，歸來高致猶凜然。"
        ],
        "tags": [
            "庐山"
        ],
        "title": "過江州柴桑淵明故居",
        "id": "a151136b-4137-41fe-aff8-ea17315ee4b5"
    },
    {
        "author": "曹勛",
        "paragraphs": [
            "我生飽艱苦，初年心已衰。",
            "况今七十化，形憊聊支持。",
            "頭童漸不束，齒敗餘牆圍。",
            "髮落尚爾爾，齒豁良依依。",
            "魚蟹强剝啄，梨栗亦空施。",
            "豈惟意倦怠，咀齧徒攢眉。",
            "老妻諳其苦，飯顆必若糜。",
            "佐以推飯物，批抹煩刀揮。",
            "不知更十年，此身何可支。",
            "昔聞張蒼老，相國力乃疲。",
            "金盤厭羔膩，玉乳環蛾眉。",
            "至真瀹元精，芳潤充豐肌。",
            "閑出天下論，用爲漢室奇。",
            "我今何有哉，豐悴理所宜。",
            "不然舉此志，中有浩氣怡。",
            "外形以爲得，彼美當虛辭。"
        ],
        "title": "感齒髮之衰作詩自解",
        "id": "3bf367c0-8694-455f-ba84-290f059ba1e0"
    },
    {
        "author": "曹勛",
        "paragraphs": [
            "明日立秋秋色至，向晚雨隨大風起。",
            "飜盆如麻不足喻，倒海傾江差可擬。",
            "高林老木亞復折，簾幕頹垣紛若委。",
            "須臾霽色上南山，落日燒雲照淮水。"
        ],
        "title": "過淮值雨偶成呈王樞密",
        "id": "572001dc-9422-431f-b91c-cfb8a647dfd0"
    },
    {
        "author": "曹勛",
        "paragraphs": [
            "惟公带礪長淮比，聊爲蒼生拂衣起。",
            "一時冠劍滿漢殿，簡注非公欲誰擬。",
            "金鑾文采粲黼藻，玉扆平章看端委。",
            "敢將蠅影附驥涂，願薦盤盂奉明水。"
        ],
        "title": "王樞密見和復用前韻",
        "id": "c4e09f7f-e1c5-45a0-aa14-e3347ec334b3"
    },
    {
        "author": "曹勛",
        "paragraphs": [
            "老態日益出，老病日見侵。",
            "疾多戒少飲，杯行常淺斟。",
            "孤坐每憚起，紓思不成吟。",
            "白日事有待，中夜誰知音。"
        ],
        "title": "老病",
        "id": "5e69ce7a-483d-40d9-b4b3-506fee60e9b8"
    },
    {
        "author": "曹勛",
        "paragraphs": [
            "讀書老不入，屢讀屢遺忘。",
            "遇事欲强記，轉首輙怊悵。",
            "以此趨事爲，豈但成嘲謗。",
            "人豈不自知，去矣殆天放。"
        ],
        "title": "懷歸自訟",
        "id": "03d834c9-19d7-458b-8632-c3ba5934c799"
    },
    {
        "author": "曹勛",
        "paragraphs": [
            "腰斧治小圃，樸樕久不省。",
            "妬芽盡芟除，條達出秀整。",
            "臨津獲梅株，蓓玉作寒炯。",
            "三遶無所裁，留看橫斜影。"
        ],
        "title": "治圃",
        "id": "9bce2c14-64ff-4073-b504-95f569cd5963"
    },
    {
        "author": "曹勛",
        "paragraphs": [
            "虛飄飄，虛飄飄。",
            "禹門三級浪，仙子百花橋。",
            "雪霙輕作霰，簷溜凍成條。",
            "游絲千尺網春色，掣電一抹收遠霄。",
            "虛飄飄，虛飄飄，此時幻聚猶堅牢。"
        ],
        "title": "虛飄飄",
        "id": "2f4e213d-bd5c-4a35-bc63-509dd69ceacf"
    },
    {
        "author": "曹勛",
        "paragraphs": [
            "吾家舍西多此梅，白玉花綴棠棣枝。",
            "冒寒糝糝已藴玉，自開及謝酒屢持。",
            "羈栖臨安三換歲，向來一醉知無期。",
            "君家此花富冰艷，舉觴折贈如雲披。",
            "欣然拱眎不暇揖，坐想故隠增依依。",
            "只今匏繫未歸去，俗鞅吏網相驅馳。",
            "就公看花仍摘實，信美我語如觀頤。",
            "祇應兩庵有歸夢，夢到花下奚復疑。"
        ],
        "title": "梅",
        "id": "45e9ce2b-1cf9-4ce0-b1c2-1ea78a523f13"
    },
    {
        "author": "曹勛",
        "paragraphs": [
            "茅峰何山亦何好，瑶木琪華並三島。",
            "其間巖洞邃且深，隠居仙人得窮討。",
            "遠業已跨雪色馿，諸孫何能玉顔老。",
            "黑虎會有青鸞信，洞章同夢池塘草。",
            "關鍵真符付自爾，鴛鴦瓊壺每傾倒。",
            "頗聞雲篆經九試，自應太上傳三寶。",
            "他年芒屨謁凝神，洗心拱聽無上道。"
        ],
        "title": "寄張達道",
        "id": "91d50ffd-6e3a-4916-8513-30ec9dd6af61"
    },
    {
        "author": "曹勛",
        "paragraphs": [
            "君家有唐第一人，耕隠谷口同子真。",
            "臨安始終三十載，我亦掛冠君歸閩。",
            "重話向來倦游處，蒼顔禿鬢皆如銀。",
            "喜君南歸不可從，雁飛時寄天台春。"
        ],
        "title": "送鄭猷歸福唐",
        "id": "b416bee7-274a-49e8-a09f-5ab40e779cd7"
    },
    {
        "author": "曹勛",
        "paragraphs": [
            "惟公秉操如仙官，一任酷暑兼祁寒。",
            "存心香火接造物，達誠果再逢竹冠。",
            "應言蓬萊有至樂，六十九洞無纖惡。",
            "松姿鶴態不復老，琪蘂瑶房未嘗落。",
            "上庵至真聞屢過，口付訣目相琢磨。",
            "公今得妙騰逸駕，我嗟老景飛輕梭。",
            "願投黄寧拯將溺有香，一瓣致禮敬誦生神歌。"
        ],
        "title": "王正道再遇竹冠輒和來韻見鄙愫二首  其一",
        "id": "9785216b-8f8f-43d8-ac95-e045f8757aff"
    },
    {
        "author": "曹勛",
        "paragraphs": [
            "先生有號復有官，不畏隆暑兼冬寒。",
            "歸來山中侶松檜，無愧太上翔雲冠。",
            "我比同庵有餘樂，雲山百好無一惡。",
            "喜君宏度如容波，媿我大匏真濩落。",
            "乃今漂流如無何，進退未果徒鎸磨。",
            "夢魂游揚欲舞蝶，歸意浩蕩遄飛梭。",
            "得歸沖嗇雖當侵伐後，一醉尚可同詠歸山歌。"
        ],
        "title": "王正道再遇竹冠輒和來韻見鄙愫二首  其二",
        "id": "a1a48f5d-0509-44cf-b303-78c608865efe"
    },
    {
        "author": "曹勛",
        "paragraphs": [
            "皖山邃密常若春，中有仙士久隠淪。",
            "幅巾嘯傲喜接物，彷彿白鶴乘孤雲。",
            "朅來帝所暫戾止，亹亹清言償所喜。",
            "內慙已老不受教，猶幸一奉圯橋履。"
        ],
        "title": "與馬通判",
        "id": "8a5bcc69-9c5e-411b-96e6-206927f97e9b"
    },
    {
        "author": "曹勛",
        "paragraphs": [
            "衛公雅志安林泉，稟生似無塵土緣。",
            "英標孤映出羣鶴，姿儀密際三界仙。",
            "居臨山麓絕煥麗，楚楚松竹相後先。",
            "幽巖嵌空截綠玉，嘉木蔭映摇蒼烟。",
            "喜招社友共清集，中有一老談幽禪。",
            "其餘六逸咸自若，炷香瀹茗殊怡然。",
            "曹丘倚案獨閣筆，想見窘思人所憐。",
            "衆賓得接書史樂，浩氣高壓江湖天。",
            "只覺談話可上漢，不擬步武猶居廛。",
            "墨隠能畫巧爲此，一段美事端宜傳。",
            "好辭更賦風月上，勝韻直徹星辰邊。",
            "他時一笑忽相值，固應何止三千年。"
        ],
        "title": "題衛太尉巖集圖",
        "id": "6c0324a8-3169-4650-817b-7a3b1b8225bc"
    },
    {
        "author": "曹勛",
        "paragraphs": [
            "老彭臨安來，惠我以寒山。",
            "盡是化導意，更無一句閒。",
            "頓驅迷悞心，盡置針石間。",
            "久久得受用，誰畏凋朱顔。"
        ],
        "title": "謝彭大夫惠寒山詩三首  其一",
        "id": "b99326d7-b7ae-4ac0-abca-4981dd307545"
    },
    {
        "author": "曹勛",
        "paragraphs": [
            "人生大塊內，徒以蟻旋磨。",
            "不有明眼人，何能知己過。",
            "直指識自性，老甑必破墮。",
            "身詩忽兼忘，嘉惠天來大。"
        ],
        "title": "謝彭大夫惠寒山詩三首  其二",
        "id": "08028efe-053c-46f8-b90f-662d142883f2"
    },
    {
        "author": "曹勛",
        "paragraphs": [
            "平生爲物役，年紀積漸老。",
            "不省這箇意，老得越顛倒。",
            "自讀二詩來，迷雲掃空照。",
            "爲我謝彭翁，且喜無煩惱。"
        ],
        "title": "謝彭大夫惠寒山詩三首  其三",
        "id": "31a5dea1-e5a5-4e5d-810d-26db33609607"
    },
    {
        "author": "曹勛",
        "paragraphs": [
            "某也多奇蹇，艱難已十年。",
            "素風惟汗簡，生計只韋編。",
            "先業雖殊軌，時流幸比肩。",
            "固窮心尚壯，鼓勇氣無前。",
            "念昔時方阨，居懷影自憐。",
            "廟堂蜂蠆毒，宮闕犬羊羶。",
            "胡騎南趨楚，天皇北狩燕。",
            "六龍塵黯淡，二聖淚潺湲。",
            "故國人何在，新君信未傳。",
            "自陳心膽大，肯避虎狼先。",
            "落日幽都路，西風易水壖。",
            "珥璫金不暗，睿札墨仍鮮。",
            "間道逃穹帳，開緘徹御筵。",
            "第知從聖化，寧復較騰騫。",
            "寵錫蒙天造，兵戎付路權。",
            "危言乖上相，邏職俾南泉。",
            "復記丹陽渡，初移御座船。",
            "孤城逃守令，衂陣擁戈鋋。",
            "法駕方登頓，生民豈保全。",
            "嬰城因率爾，拔劍意茫然。",
            "軍旅增提振，囷儲不棄捐。",
            "詔封霑錄用，師氣亦周旋。",
            "部領終如舊，奔馳信有緣。",
            "萱庭方舞綵，紼序忽終天。",
            "遽見炎凉變，悲隨節物遷。",
            "故園愁緒外，歸橐淚痕邊。",
            "朋舊仍稀闊，饑寒念接連。",
            "豈惟裘已敝，政坐履長穿。",
            "塵土千山道，風濤萬仞淵。",
            "輿臺俱偃蹇，鞍馬亦迍邅。",
            "茲幸提封肅，方依刺史賢。",
            "宣恩持閫寄，持橐下班聯。",
            "日煖黄龍北，風遲紫帽巔。",
            "五兵咸內戢，千雉即中堅。",
            "廡屋除餘壤，榕陰上故烟。",
            "既能防勇鬭，誰敢闕緡錢。",
            "黠吏俱冥迹，虛詞詎得專。",
            "禦流先治栰，發僞不輕蠲。",
            "燕寢鈴無響，虛庭草有芊。",
            "盡欣新政下，一洗宿疴痊。",
            "皂蓋聊均佚，神舟艤濟川。",
            "藩維隨振舉，風日遂清妍。",
            "只恐三台近，行看一札宣。",
            "第功宜玉带，歸照稱金蓮。",
            "徑入雲臺仗，宜陳述職篇。",
            "泉人心戀戀，閩部思綿綿。",
            "內顧茲緣病，趨承失備員。",
            "但能懷惠養，愧不預櫜鞬。",
            "恐後瞻依便，先伸梗槩虔。",
            "秉鈞今有待，拱手聽陶甄。"
        ],
        "title": "投連泉州顯學五十韻",
        "id": "8c74b44a-c138-4947-9439-4696a095b1a9"
    },
    {
        "author": "曹勛",
        "paragraphs": [
            "玉律歌無射，金風下四蓂。",
            "三台丞相位，一德將臣星。",
            "弼亮時師表，文章世典刑。",
            "百神扶大手，遠業慶千齡。"
        ],
        "title": "張右相生日二首  其一",
        "id": "0c86b997-be35-49b2-af88-e363411047a5"
    },
    {
        "author": "曹勛",
        "paragraphs": [
            "氣稟無爲秀，鍾靈付秉鈞。",
            "周南知盛德，江左在斯民。",
            "衮繡東山望，貂蟬綵服春。",
            "帝師殊壽祉，漢祚有元臣。"
        ],
        "title": "張右相生日二首  其二",
        "id": "078ab461-ac46-4c30-bd63-c2ed36aea2e9"
    },
    {
        "author": "曹勛",
        "paragraphs": [
            "好在曾夫子，寧知晤語期。",
            "倚毗離楚日，鼓吹入夔時。",
            "赤甲薰風近，黄堂淑景遲。",
            "相望邈坤軸，空詠竹枝詞。"
        ],
        "title": "曾端伯自承移帥川口有懷風旨無便附信忽領教喜成小詩附便奉呈三首  其一",
        "id": "40bdb00a-a192-4451-8e15-23386da3a9bb"
    },
    {
        "author": "曹勛",
        "paragraphs": [
            "衣袽先九潤，此日上瞿塘。",
            "風月動官柳，旌旗開蜀疆。",
            "詩壇凌李杜，政績過龔黄。",
            "追詔知非晚，肯令生智囊。"
        ],
        "title": "曾端伯自承移帥川口有懷風旨無便附信忽領教喜成小詩附便奉呈三首  其二",
        "id": "d993c098-627f-4282-b559-8756a3f57f69"
    },
    {
        "author": "曹勛",
        "paragraphs": [
            "某也庵居久，心形付自然。",
            "山林藏老退，松竹養風烟。",
            "遇物元非遠，尋真自一天。",
            "懷人會心處，熟誦見山篇。"
        ],
        "title": "曾端伯自承移帥川口有懷風旨無便附信忽領教喜成小詩附便奉呈三首  其三",
        "id": "2ac139d8-f85c-499a-8348-1d19e6b6f597"
    },
    {
        "author": "曹勛",
        "paragraphs": [
            "藴玉梅初艷，埋青麥自豐。",
            "漸冰留水研，時喜拂窗風。",
            "能賦懷王粲，開樽憶孔融。",
            "警寒方認鶴，掃逕屢嗔童。",
            "色動書帷白，寒侵蠟炬紅。",
            "剡溪方逸想，秀句墮春工。",
            "豈意疎慵外，猶存引領中。",
            "須君乘暖景，一笑得相同。"
        ],
        "title": "和賀子忱喜雪",
        "id": "0bb40956-e74b-4a94-a7ce-e9ff7e6c6481"
    },
    {
        "author": "曹勛",
        "paragraphs": [
            "蕭蕭雲日靜，細細竹風侵。",
            "窗影方虛白，爐烟一沒沉。",
            "帝鄉憐久客，歸夢亦何心。",
            "洞戶褰珠網，應煩問藁砧。"
        ],
        "title": "和泉伯幽思韻二首  其一",
        "id": "f22d5967-9d47-433b-a58f-a4cd7e18d7e2"
    },
    {
        "author": "曹勛",
        "paragraphs": [
            "每惜年華易，風燈與鑿光。",
            "心情成老大，世態只炎凉。",
            "冷入芭蕉雨，烟輕薜荔牆。",
            "故人愁更遠，夜夜渡清湘。"
        ],
        "title": "和泉伯幽思韻二首  其二",
        "id": "ade302ae-369d-40f2-8d00-ded2c23ce99d"
    },
    {
        "author": "曹勛",
        "paragraphs": [
            "神仙聞水部，妙物與長生。",
            "鼎飪元滋味，山樊好弟兄。",
            "佳音當有象，短韻已馳兵。",
            "試咽甘酸處，行看雪裏英。"
        ],
        "title": "和子忱惠八月青梅",
        "id": "520a6c58-483e-40e3-909d-6c1443b111d2"
    },
    {
        "author": "曹勛",
        "paragraphs": [
            "日浄嵐光上，山藏野意添。",
            "海潮來隠几，越岫巧當簾。",
            "絕俗宜招隠，論詩未屬厭。",
            "居雖朝市近，事事見安恬。"
        ],
        "title": "和錢處和野堂  其一",
        "id": "8f3c0148-1c0c-457a-ac4e-3878742623d2"
    },
    {
        "author": "曹勛",
        "paragraphs": [
            "堂隠雲將隔，名高客已知。",
            "半巖施匠石，一室見操爲。",
            "鐘鼎功方著，山林興未遲。",
            "蘭臺風致在，更喜讀新詩。"
        ],
        "title": "和錢處和野堂  其二",
        "id": "101cf12f-50cf-474e-8a8d-b626946226a8"
    },
    {
        "author": "曹勛",
        "paragraphs": [
            "綠漲東籬菊，桐凋古井欄。",
            "雨頻傷早穀，烟冷作新寒。",
            "有木皆生耳，何顔得渥丹。",
            "平章濟農事，清坐且團團。"
        ],
        "title": "和次子耜久雨韻三首  其一",
        "id": "25c7d7e7-cd4e-4ce0-9f60-4b599666931a"
    },
    {
        "author": "曹勛",
        "paragraphs": [
            "眩瞀知陰久，茶甌不厭濃。",
            "第憂沉稼穡，寧問浸芙蓉。",
            "天闊翻盆雨，雲昏淡墨峯。",
            "長安鼎烹者，列坐正撞鐘。"
        ],
        "title": "和次子耜久雨韻三首  其二",
        "id": "7608638a-34f7-4012-afa4-c093b31e98da"
    },
    {
        "author": "曹勛",
        "paragraphs": [
            "連朝陰未斷，仰食慮尤深。",
            "簷溜無窮響，村燈幾處砧。",
            "吾兒詩有債，老我韻勞心。",
            "屏翳安能借，吹天掃積陰。"
        ],
        "title": "和次子耜久雨韻三首  其三",
        "id": "05aa7612-92c7-40c3-a542-a2969deec0ce"
    },
    {
        "author": "曹勛",
        "paragraphs": [
            "問俗猶秋熱，移牀趁晚凉。",
            "笑談懷酒伴，節物念吾鄉。",
            "聞道銀槽熟，思傾玉指香。",
            "政須圖一醉，寧復較行觴。"
        ],
        "title": "和曾守有作",
        "id": "e887b04e-d935-4cf4-bf52-00ad09eaa7fb"
    },
    {
        "author": "曹勛",
        "paragraphs": [
            "某也多奇蹇，當年侍玉除。",
            "馳驅先輅馬，扈從達幽都。",
            "守己常安分，臨官歎自愚。",
            "旨甘方薄宦，一語冀逢途。"
        ],
        "title": "和人見貽",
        "id": "84398cf8-c27c-437d-8acd-e1b131cd5d8c"
    },
    {
        "author": "曹勛",
        "paragraphs": [
            "不見應夫久，永懷清晤同。",
            "名高湖海內，詩在笑談中。",
            "光泛崇蘭露，香傳碧桂風。",
            "只應家學著，更看廟堂功。"
        ],
        "title": "和王應夫見貽二首  其一",
        "id": "23a0d54d-51dc-498f-92ec-6811a1283ab0"
    },
    {
        "author": "曹勛",
        "paragraphs": [
            "况味年來薄，書音寄亦稀。",
            "亂離多病後，人物故園非。",
            "潮揭當年會，朋儕幾旐歸。",
            "悲心那聽此，生理念依微。"
        ],
        "title": "和王應夫見貽二首  其二",
        "id": "c4505964-10f5-43cb-a980-37c236d8bf72"
    },
    {
        "author": "曹勛",
        "paragraphs": [
            "常憶雙溪老，伽陀日益多。",
            "津梁今坐斷，風月奈君何。",
            "清梵山藏路，南薰歸滿柯。",
            "何時話暌闊，芒屨入雲蘿。"
        ],
        "title": "和雙溪",
        "id": "08903aa3-ba49-4159-9bd1-441615a0fa97"
    },
    {
        "author": "曹勛",
        "paragraphs": [
            "活水從澆竹，閑書會引眠。",
            "玉溪何處所，璧月共清圓。",
            "詩到惟供錄，歡如不隔年。",
            "何當見風度，應向日華邊。"
        ],
        "title": "和曾谹父見寄二首  其一",
        "id": "7987fca2-3ea5-40b3-9283-11069171da37"
    },
    {
        "author": "曹勛",
        "paragraphs": [
            "小庵雲雨上，朝檻俯晴雷。",
            "客子得幽勝，道人時往來。",
            "閑情聊自喜，昔事只堪哀。",
            "沖嗇從茲老，何能敘玉臺。"
        ],
        "title": "和曾谹父見寄二首  其二",
        "id": "a292998f-9220-424e-8ee9-8b6a05c5fdb2"
    },
    {
        "author": "曹勛",
        "paragraphs": [
            "茅岫藏清隠，詩仙秀格春。",
            "道真淵有妙，素守峻能循。",
            "鶴舉秋聲遠，詩成句法新。",
            "遥知游詠樂，下筆更如神。"
        ],
        "title": "和茅山張達道二首  其一",
        "id": "df6a7a17-5b3f-4a35-8eff-0113fa059749"
    },
    {
        "author": "曹勛",
        "paragraphs": [
            "好笑曹功顯，山林過幾春。",
            "世緣猶積壓，塵網復因循。",
            "踵息綿如在，顛毛雪更新。",
            "歲華行八十，泉石正馳神。"
        ],
        "title": "和茅山張達道二首  其二",
        "id": "d9092208-9d52-4039-b21a-9f492d5dfbb6"
    },
    {
        "author": "曹勛",
        "paragraphs": [
            "鄭氏傳家學，詩書不愧心。",
            "佩刀知素業，左序况同襟。",
            "但喜知難字，何能識至音。",
            "小軒多暇日，爲賦九州箴。"
        ],
        "title": "和國器喜以事業爲懷二首  其一",
        "id": "626918a2-b932-4928-a13e-d89aa13d431c"
    },
    {
        "author": "曹勛",
        "paragraphs": [
            "久無軒冕意，出處亦何心。",
            "世味思三沐，花風快一襟。",
            "喜君方礪志，顧我豈知音。",
            "醫手非吾事，深慚不可箴。"
        ],
        "title": "和國器喜以事業爲懷二首  其二",
        "id": "91b82f9e-2ffe-4634-ac5a-d1bb6d8d34b8"
    },
    {
        "author": "曹勛",
        "paragraphs": [
            "塞北初辭虜，泉南濫總戎。",
            "請纓懷壯節，橫槊媿家風。",
            "草木年華晚，關河鼓角雄。",
            "何當一笑粲，要賦馬羣空。"
        ],
        "title": "次韻呈南嘉",
        "id": "934f87ef-087d-4839-88d0-11edd9e47d06"
    },
    {
        "author": "曹勛",
        "paragraphs": [
            "落日泉南郡，秋風嶺北城。",
            "台符均庶等，杖履喜幽行。",
            "與客情文重，持懷事物輕。",
            "致君皆典禮，躋俗向丕平。",
            "相業甌名在，辭華鉢韻成。",
            "豈惟才廣大，且復性澄泓。",
            "賤子欣承庇，微官得代耕。",
            "孤單常自畏，比數欲誰名。",
            "橐有書千卷，家無屋一楹。",
            "朝廷今再造，心跡漸雙清。",
            "山轉客容薄，天迷海色橫。",
            "心期奉圯履，鎔冶在高情。"
        ],
        "title": "用李參政游延福寺韻上之",
        "id": "52342007-2fcf-4349-be2a-529098b810f6"
    },
    {
        "author": "曹勛",
        "paragraphs": [
            "行年七十化，聵景亦乘時。",
            "日近尤爲祟，雷轟尚弗知。",
            "顧多居士病，頼有寧馨兒。",
            "若得都無聽，唯哦見贈詩。"
        ],
        "title": "和同官問耳疾六首  其一",
        "id": "89d77150-d103-43fe-9259-170631978a38"
    },
    {
        "author": "曹勛",
        "paragraphs": [
            "鐘鼓嗟無與，衰殘亦任時。",
            "歲華髭鬢上，心事水雲知。",
            "尚若泠然善，何能養就兒。",
            "數篇存雅道，三復愧新詩。"
        ],
        "title": "和同官問耳疾六首  其二",
        "id": "a2d40a11-55c5-4c48-9ddb-c3028489738f"
    },
    {
        "author": "曹勛",
        "paragraphs": [
            "牛鬭當年事，何當復此時。",
            "謷乎雖有象，默爾類無知。",
            "不作多聞士，難尤造物兒。",
            "儻能三耳出，更誦五言詩。"
        ],
        "title": "和同官問耳疾六首  其三",
        "id": "df7da7a5-88ef-46e7-8d74-2b1fb11e7bd8"
    },
    {
        "author": "曹勛",
        "paragraphs": [
            "慍心雖悄悄，藥物亦時時。",
            "半耳念非病，全身聵始知。",
            "三湘懷楚些，一櫂憶吳兒。",
            "會見相陪處，應多古錦詩。"
        ],
        "title": "和同官問耳疾六首  其四",
        "id": "289ae03f-b21f-4806-9b35-d262e7124b02"
    },
    {
        "author": "曹勛",
        "paragraphs": [
            "袁宏方詠史，江總得隨時。",
            "歸興連天去，文盟落筆知。",
            "雨多移蟻垤，花過靜蜂兒。",
            "頼有西齋友，薰風正入詩。"
        ],
        "title": "和同官問耳疾六首  其五",
        "id": "6a1025a2-ce81-443c-9d3a-425e1f611b87"
    },
    {
        "author": "曹勛",
        "paragraphs": [
            "中原困戎馬，久欲謁明時。",
            "文軌雖非昔，英雄似未知。",
            "寰中無好漢，帳下得豬兒。",
            "慨念燕然勒，終還吉甫詩。"
        ],
        "title": "和同官問耳疾六首  其六",
        "id": "60308070-2738-47bf-b233-1ef423ccc5a5"
    },
    {
        "author": "曹勛",
        "paragraphs": [
            "五月正陽月，何嘗與雨期。",
            "浹旬簷溜注，冞夕水聲馳。",
            "古屋床床漏，苔牆堵堵隳。",
            "子桑誰復餉，勾漏政須醫。"
        ],
        "title": "久雨三首  其一",
        "id": "d3ac6a0a-707b-4e60-ae3a-c7cf50e9a52f"
    },
    {
        "author": "曹勛",
        "paragraphs": [
            "蝕餘仍苦雨，猶爾晦陽暉。",
            "浩浩陂三尺，家家水半扉。",
            "汩陳非佛意，昏墊蓋天機。",
            "祈懇須冥造，當仁要達微。"
        ],
        "title": "久雨三首  其二",
        "id": "846ee027-7a1a-4e19-9aca-89cd0fbea184"
    },
    {
        "author": "曹勛",
        "paragraphs": [
            "一旬連夜雨，人物困泥中。",
            "竹樹侵書暗，橫流趁路通。",
            "竈烟薪更濕，簷溜耳難聰。",
            "潤逼衣襟重，何時日照東。"
        ],
        "title": "久雨三首  其三",
        "id": "a0af5ba3-6588-4e32-a2c8-1c42725458ca"
    },
    {
        "author": "曹勛",
        "paragraphs": [
            "星聚西豪里，人誰識少微。",
            "忘懷卷外少，此道眼中稀。",
            "筆墨騰瀛禁，圖書動衮衣。",
            "趨風忻並世，一語欲清非。"
        ],
        "title": "贈胡珵隠君",
        "id": "6e8fa4cb-e683-44b2-83e7-8ad3abd73821"
    },
    {
        "author": "曹勛",
        "paragraphs": [
            "昔仰蘇仙跡，今瞻弄玉身。",
            "岳靈朝捧劍，飆馭夜朝真。",
            "笙鶴聲常近，烟霞到處新。",
            "願言承道蔭，秘語慰斯民。"
        ],
        "title": "贈張鍊師二首  其一",
        "id": "4f34ae1a-e730-4746-b90e-8abdc42e72fa"
    },
    {
        "author": "曹勛",
        "paragraphs": [
            "護幄通明殿，仙階貴可知。",
            "塵凡聊混跡，功行欲康時。",
            "明月丹崖路，秋風白玉墀。",
            "行聞普濟足，飛步萬真期。"
        ],
        "title": "贈張鍊師二首  其二",
        "id": "5e62e6af-8010-4e47-9c2d-9cb08e8de3a5"
    },
    {
        "author": "曹勛",
        "paragraphs": [
            "老大思閒適，山林喜晦藏。",
            "一廛雖異縣，三徑得崇岡。",
            "地僻烟雲潤，年豐黍稷香。",
            "心期得多矣，襟袖更新凉。"
        ],
        "title": "題小石接待庵",
        "id": "8d6af67c-4cdd-45bf-a2f0-c2a876c4d140"
    },
    {
        "author": "曹勛",
        "paragraphs": [
            "偉矣高情著，齋名世亦稀。",
            "但能塵事遠，便覺昔年非。",
            "琴靜凝香碧，神清衆妙歸。",
            "諸緣只心法，鷗鳥亦忘機。"
        ],
        "title": "題今是齋",
        "id": "ceb05b6d-daa4-4538-ba44-76a3d1b88663"
    },
    {
        "author": "曹勛",
        "paragraphs": [
            "昔侍先君日，多令誦近詩。",
            "尚知塗抹處，猶記唱酬時。",
            "竟負經邦志，終爲造物疑。",
            "篇篇親訓釋，字字念恩慈。"
        ],
        "title": "敬題箕潁集後二首  其一",
        "id": "6359f1bf-7792-4651-b92b-990041d8cd3a"
    },
    {
        "author": "曹勛",
        "paragraphs": [
            "太史推經學，先君得最深。",
            "文章八面敵，辛苦一生心。",
            "禁掖傳新句，公卿錄苦吟。",
            "遺留示有子，捧卷淚盈襟。"
        ],
        "title": "敬題箕潁集後二首  其二",
        "id": "e8e94847-1ca5-4eb2-8d57-7571adc00ce5"
    },
    {
        "author": "曹勛",
        "paragraphs": [
            "不見李君久，水雲魚雁沉。",
            "調官聊製錦，得句賸關心。",
            "每訪民情悅，相望春事深。",
            "故鄉與賢者，北首重登臨。"
        ],
        "title": "寄溧水宰李仲鎮",
        "id": "43cfb7d8-4111-4ad0-bcfc-6ac45558428f"
    },
    {
        "author": "曹勛",
        "paragraphs": [
            "投老台山麓，松篁築靚幽。",
            "行年今七十，撫事幾春秋。",
            "但喜親情話，難忘爲小留。",
            "山川煩跋履，事事見操修。"
        ],
        "title": "小三姪遠持兄嫂之命見訪于荒寒寂寞中將歸二詩爲別  其一",
        "id": "9eed57d1-9d4c-4c6d-9a1f-e7da0562108a"
    },
    {
        "author": "曹勛",
        "paragraphs": [
            "不見小阮久，相看情甚溫。",
            "肯來成宅相，端可大吾門。",
            "暖日長江路，梅花細雨村。",
            "真成好兄弟，言謝却忘言。"
        ],
        "tags": [
            "长江"
        ],
        "title": "小三姪遠持兄嫂之命見訪于荒寒寂寞中將歸二詩爲別  其二",
        "id": "2d6b0d06-e217-4a18-b6c5-b220b8e89657"
    },
    {
        "author": "曹勛",
        "paragraphs": [
            "霜入晴雲暖，冰生掠岸沙。",
            "卑枝閑剪橘，幽徑試尋花。",
            "客路人情薄，鄉關去路賒。",
            "只應託諸子，莫倦問桑麻。"
        ],
        "title": "示諸子",
        "id": "10de14b2-3b0c-47f6-af7d-4d438dd562d7"
    },
    {
        "author": "曹勛",
        "paragraphs": [
            "野老悲春事，相如復倦游。",
            "肯來傾濁酒，同與散清愁。",
            "遠岸重重柳，晴江處處舟。",
            "飛紅殘照晚，閑倚水邊樓。"
        ],
        "title": "獨步南園寄子忱",
        "id": "6aa4944f-c39f-447e-aa6b-1feb1e941ca6"
    },
    {
        "author": "曹勛",
        "paragraphs": [
            "壬午收亨運，餘屯未肯休。",
            "風烟淮水近，天地老身愁。",
            "虜意驕如昨，江干景易秋。",
            "得閑如自若，心在一扁舟。"
        ],
        "title": "聞逆虜近淮",
        "id": "a2a44180-bbba-418d-8348-ac6ca2af071c"
    },
    {
        "author": "曹勛",
        "paragraphs": [
            "黟歙與端璞，爭雄稱權奇。",
            "馬肝乃正色，龍尾終視儀。",
            "霜毫瀹紫玉，松烟生華滋。",
            "都付文學老，看誦浯溪時。"
        ],
        "title": "方檢詳出歙研求詩",
        "id": "cf2a2157-ca47-4b67-9c8f-3dcc724996b3"
    },
    {
        "author": "曹勛",
        "paragraphs": [
            "上將宣威重，長淮朔吹來。",
            "兵戎已超距，鼓角有餘哀。",
            "日薄雲多暝，天寒火易灰。",
            "詩成且排悶，興在倒金罍。"
        ],
        "title": "淮上幕府",
        "id": "28a0cabf-3c9d-4eca-8ac0-5d3a5e353914"
    },
    {
        "author": "曹勛",
        "paragraphs": [
            "義分元無守，跳梁遂不臣。",
            "美新應有賦，思漢定何人。",
            "晚景嗟逢此，孤忠尚欲伸。",
            "君王在靈武，日竚靖風塵。"
        ],
        "title": "聞有衣冠附僞命者",
        "id": "6607a342-2683-49c7-aadc-f5ed575e5732"
    },
    {
        "author": "曹勛",
        "paragraphs": [
            "落落賀吏部，蕭蕭湖海姿。",
            "好山應自適，短棹得回遲。",
            "花發庭中檻，香傳舍外籬。",
            "相思梅已謝，無處問歸期。"
        ],
        "title": "問訊子忱游天台",
        "id": "dac8d877-5963-4469-b148-82c56e82d39e"
    },
    {
        "author": "曹勛",
        "paragraphs": [
            "潜也忠良士，騫騰喜縱觀。",
            "主文收俊彥，學校益尊安。",
            "臺閣名聞久，交游意始寬。",
            "佐時行拭目，正論聳朝端。"
        ],
        "title": "喜張叔潛登第",
        "id": "1c9b2680-baed-4cb8-b969-c194ea8388cf"
    },
    {
        "author": "曹勛",
        "paragraphs": [
            "足趼踰千里，仙山豈易逢。",
            "欲將遮日手，款扣撥雲峯。",
            "奎壁垂無極，星辰拱幾重。",
            "師心微太漠，不礙白雲封。"
        ],
        "title": "到廬阜謁清虛",
        "id": "d95f0435-9c13-40bb-94d1-865a77019069"
    },
    {
        "author": "曹勛",
        "paragraphs": [
            "早踏丹楓路，西風禾豆乾。",
            "鳴榔秋水闊，擊漂曉溪寒。",
            "短褐宜扶杖，長涂懶據鞍。",
            "却思冬後景，黄菊壓欄干。"
        ],
        "tags": [
            "庐山"
        ],
        "title": "游廬山道中作",
        "id": "ec33186c-5e66-406e-b9dc-ff67bcaeae71"
    },
    {
        "author": "曹勛",
        "paragraphs": [
            "天台久宴坐，廬阜得遊遨。",
            "殊慰水雲念，敢辭塵土勞。",
            "冬溫寒色少，江靜水痕高。",
            "歸趁新年近，同斟玉色醪。"
        ],
        "tags": [
            "庐山"
        ],
        "title": "游廬山涂中雜詩三首  其一",
        "id": "d42ca11d-3117-4b4a-a4da-35f161eff1ab"
    },
    {
        "author": "曹勛",
        "paragraphs": [
            "去去忘回遠，行行迫臘天。",
            "江寒侵老淚，霜冷逼宵眠。",
            "客路雖經至，歸涂尚過千。",
            "家山在台嶽，南望幾悠然。"
        ],
        "tags": [
            "庐山"
        ],
        "title": "游廬山涂中雜詩三首  其二",
        "id": "04f0c135-6e1a-4325-ac96-c9f690e93214"
    },
    {
        "author": "曹勛",
        "paragraphs": [
            "稅駕南昌郡，城頭喜少留。",
            "兒時誦閑賦，老境作佳游。",
            "傑閣收英槩，長江倚暮愁。",
            "何人識老子，清月上貂裘。"
        ],
        "tags": [
            "庐山",
            "长江"
        ],
        "title": "游廬山涂中雜詩三首  其三",
        "id": "df7c371a-e9c1-4606-997e-0ec65d20cb39"
    },
    {
        "author": "曹勛",
        "paragraphs": [
            "秋日苕溪路，輕舟棹晚霞。",
            "夢魂猶畏客，行李乍離家。",
            "細細來凉吹，娟娟有晚花。",
            "平生雲水興，老境似難誇。"
        ],
        "title": "苕溪道中",
        "id": "39993da7-55c1-43d8-8e4d-ebaee3bbebe5"
    },
    {
        "author": "曹勛",
        "paragraphs": [
            "小隠州城北，先謀儋石儲。",
            "幾椽將弊屋，數策未看書。",
            "碧色新松徑，泉聲舊石渠。",
            "欣然終日過，真是愛吾廬。"
        ],
        "title": "過小圃",
        "id": "b9db3b3c-270d-4edf-a5a0-9411fa117766"
    },
    {
        "author": "曹勛",
        "paragraphs": [
            "客路逢寒食，划船閙水干。",
            "嬌雲易得雨，暴冷不成寒。",
            "白水連天去，繁桃觸目看。",
            "朝來有家信，稚子報平安。"
        ],
        "title": "上塘值清明八首  其一",
        "id": "f3ff8ac6-84d9-4454-a01c-aed826d4a872"
    },
    {
        "author": "曹勛",
        "paragraphs": [
            "客路逢寒食，清明未到家。",
            "起居須藥餌，飲食任魚蝦。",
            "水浄垂垂柳，風遲艷艷花。",
            "興來隨處樂，不復問年華。"
        ],
        "title": "上塘值清明八首  其二",
        "id": "b6c5ebf0-1a8a-4b78-b95a-0e1db0627975"
    },
    {
        "author": "曹勛",
        "paragraphs": [
            "客路逢寒食，猶尋禦臘衣。",
            "羣芳須暖景，曨日尚寒暉。",
            "餘力求閑早，勞生昨夢非。",
            "薺花渾似雪，蝴蝶夢中歸。"
        ],
        "title": "上塘值清明八首  其三",
        "id": "591b1dbf-a747-4cf5-9afe-f68cb3d3099c"
    },
    {
        "author": "曹勛",
        "paragraphs": [
            "客路逢寒食，光陰亦可驚。",
            "如何介子節，再過闔廬城。",
            "列岫遥逾碧，羣芳晚更明。",
            "飯餘風力壯，掀舞小舟輕。"
        ],
        "title": "上塘值清明八首  其四",
        "id": "465b9835-8214-48c2-80b1-7c4212eb1316"
    },
    {
        "author": "曹勛",
        "paragraphs": [
            "客路逢寒食，山光觸處新。",
            "取魚多樣網，艤岸幾州人。",
            "默爾非無住，超然得任真。",
            "今年卦氣盡，四顧欲何親。"
        ],
        "title": "上塘值清明八首  其五",
        "id": "a80c86a0-f7a8-4419-bbd8-d1c571560afb"
    },
    {
        "author": "曹勛",
        "paragraphs": [
            "客路逢寒食，浙西春事稀。",
            "日華藏暖景，天氣未單衣。",
            "歌棹喧椎鼓，桃花巧映扉。",
            "空收麰麥粉，藥病豈心違。"
        ],
        "title": "上塘值清明八首  其六",
        "id": "a1019eb1-a85e-4f97-abfd-491e7f03e2cc"
    },
    {
        "author": "曹勛",
        "paragraphs": [
            "客路逢寒食，禾秧出已齊。",
            "清溪三汊淺，白鷺一行低。",
            "禊飲心何在，茅峰路恐迷。",
            "隨時隨有樂，何處不幽棲。"
        ],
        "title": "上塘值清明八首  其七",
        "id": "7f5a8aec-6caf-4951-a1e0-bea7170962df"
    },
    {
        "author": "曹勛",
        "paragraphs": [
            "客路逢寒食，欣同不繫舟。",
            "閑中聊適性，要地固抽頭。",
            "不作揚州夢，何能賈客留。",
            "壯懷今斷斷，世事任悠悠。"
        ],
        "title": "上塘值清明八首  其八",
        "id": "224a0f22-3b79-4763-8e35-ff69da7f38af"
    },
    {
        "author": "曹勛",
        "paragraphs": [
            "上巳當羈旅，飄然浙水東。",
            "好花閑照水，宿雨冷連空。",
            "靈武兵方振，燕然信未通。",
            "無人訪老子，有淚濕春紅。"
        ],
        "title": "涂中寒食",
        "id": "14c0d079-faf7-45b1-aa49-05182555ae1d"
    },
    {
        "author": "曹勛",
        "paragraphs": [
            "老病杜門久，佳時誰與過。",
            "親朋懷我少，風月向人多。",
            "梅景橫清夜，江聲動白波。",
            "不如潮早晚，牆外聽漁歌。"
        ],
        "title": "南園夜宿有懷",
        "id": "47bf2eb2-670b-4ca4-8b02-dec726732c8d"
    },
    {
        "author": "曹勛",
        "paragraphs": [
            "初夏連朝雨，土人云入梅。",
            "但聞簷溜密，不見曉光開。",
            "衣潤疑霑汗，階空任長苔。",
            "地車無住著，只擬上層臺。"
        ],
        "title": "臨安久雨",
        "id": "7e8d0025-147b-45ad-8836-24a0833dacc8"
    },
    {
        "author": "曹勛",
        "paragraphs": [
            "幽壑乘春摘，芳芽辱見分。",
            "鶑花妨老眼，香味喜新聞。",
            "細石飛輕雪，圓甌泛亂雲。",
            "雖無七碗量，清興重欣欣。"
        ],
        "title": "謝岸老惠顯明新芽",
        "id": "adcfbe69-d940-4a79-a006-3a24a1b1641f"
    },
    {
        "author": "曹勛",
        "paragraphs": [
            "點化八珍爽，須煩一品虀。",
            "村寒求甕下，麵法記山西。",
            "宮徵難忘味，膏粱勿遽迷。",
            "終然調鼎手，深旨出扶犁。"
        ],
        "title": "食虀有作",
        "id": "bda63a27-3564-4b6c-81d4-2881782c5828"
    },
    {
        "author": "曹勛",
        "paragraphs": [
            "久甚嗟形役，今方得自怡。",
            "所欣官已了，得與靜相期。",
            "風月閑如舊，心情喜可知。",
            "山中雞黍友，賀幅已先持。"
        ],
        "title": "得致仕喜成",
        "id": "be5b7e20-e7d1-4c17-8b2d-760849591820"
    },
    {
        "author": "曹勛",
        "paragraphs": [
            "江雲暗江路，曾向玉川家。",
            "冷入參差玉，香隨的皪花。",
            "照溪回夜色，冒雪冠春華。",
            "猶記西窗伴，寒枝片月斜。"
        ],
        "title": "憶梅",
        "id": "c178c384-aaa7-4120-9156-c1ce23d1c5b6"
    },
    {
        "author": "曹勛",
        "paragraphs": [
            "雨因祈禱得，連日作廉纖。",
            "候變凉飆肅，人皆和氣添。",
            "秋暘猶執熱，竹色故侵簷。",
            "但喜穹崇德，難從甲乙占。"
        ],
        "title": "暑後喜雨",
        "id": "afeeb771-936e-4f49-b101-be30e37a0931"
    },
    {
        "author": "曹勛",
        "paragraphs": [
            "不見賈夫子，病懷何得陳。",
            "呻吟一春了，物色九秋新。",
            "閑花翳欄檻，秀氣浮衣巾。",
            "笑言約中澣，雞黍供蕭晨。"
        ],
        "title": "招賈祕書",
        "id": "9b2cb3f1-4288-40c3-b343-33d41c8ad7f9"
    },
    {
        "author": "曹勛",
        "paragraphs": [
            "聞闢新軒檻，高明豈鞠窮。",
            "八荒供望眼，萬事付冥鴻。",
            "聊味青龍鈔，行趨白虎通。",
            "大千兼內外，拈出便無同。"
        ],
        "title": "和張才甫野望軒",
        "id": "02ada418-e857-49f1-bf4c-ec8b8e5d16dd"
    },
    {
        "author": "曹勛",
        "paragraphs": [
            "別去書音短，愁來客路長。",
            "飛魂常故國，舉目念殊鄉。",
            "未暇論奇字，何堪別最良。",
            "秋風入邊草，意苦不相忘。"
        ],
        "title": "寄吳思道",
        "id": "7887b176-81e5-4390-8fbe-fdf621af9e40"
    },
    {
        "author": "曹勛",
        "paragraphs": [
            "寄跡臨安久，思歸夕夢頻。",
            "愁多難强醉，病苦故禁人。",
            "夜短無清夢，年高歎幻身。",
            "山中有道伴，雲壑擅餘春。"
        ],
        "title": "簡沖嗇庵中故人",
        "id": "ee100102-ce72-44c4-8316-ed23e7c09b82"
    },
    {
        "author": "曹勛",
        "paragraphs": [
            "椒掖沖襟奉玉宸，靈芝莖葉出氤氳。",
            "如頒月令欣欣政，先學巫山藹藹雲。",
            "璀璨吐奇康壽棟，輪囷絕異漢唐聞。",
            "只應一葉三千歲，萬億斯年贊大君。"
        ],
        "title": "恭進德壽芝草",
        "id": "81240d9a-d7e1-458b-a96c-a53edfa13327"
    },
    {
        "author": "曹勛",
        "paragraphs": [
            "帝出乘時叶小春，中興復古付曾孫。",
            "奉親聖德躬仁孝，御極天章廓晏溫。",
            "書軌自應歸正統，蠻夷先已侍脩門。",
            "凌虛志遠吞寰宇，億載端臨四海尊。"
        ],
        "title": "會慶聖節",
        "id": "aaa638ef-e5f8-4293-a24c-a64e735fca63"
    },
    {
        "author": "曹勛",
        "paragraphs": [
            "堪輿亨會接洪基，鬰鬰葱葱動紫微。",
            "理契弈秋專國手，德兼周武一戎衣。",
            "恩言下浹皆中道，帝意終潜復九圍。",
            "升濟羣生歸大業，同心億萬仰天威。"
        ],
        "title": "癸巳聖節二首  其一",
        "id": "517e512b-f257-4b61-ad44-3bb54474617c"
    },
    {
        "author": "曹勛",
        "paragraphs": [
            "曉雲紺瓦不飛霜，瑞靄融春十月陽。",
            "電繞璇樞開上瑞，虹流華渚叶珍祥。",
            "威騰紫塞天驕外，日拱蒼龍闕角傍。",
            "今歲泰壇伸謁款，是宜萬壽詠無疆。"
        ],
        "title": "癸巳聖節二首  其二",
        "id": "40b5116b-29f6-478a-a55e-9704f75f106c"
    },
    {
        "author": "曹勛",
        "paragraphs": [
            "新規傑閣倚蒼巒，地拱天成十二欄。",
            "但覺星辰來廣漠，不知步武切高寒。",
            "春風先到黄金闕，皓月常臨白玉槃。",
            "曾侍威顔香案末，邃瞻旒扆瑞雲端。"
        ],
        "title": "恭奉聖訓賦凌虛",
        "id": "7bce00fe-b73d-4a8e-9f97-d0b47337a420"
    },
    {
        "author": "曹勛",
        "paragraphs": [
            "九霞深借曉光披，粟粟輕紅蔭碧枝。",
            "不逐秋香勻菊艷，要烘花色並彤墀。",
            "凉雲收雨頒慈惠，寶幄中天拜宴私。",
            "折得一枝恩所賜，喜如初挂綠衣時。"
        ],
        "title": "宣召看紅木犀賜宴索詩并謝恩",
        "id": "0fe97fca-c306-4f49-a323-74bbcfa79e1e"
    },
    {
        "author": "曹勛",
        "paragraphs": [
            "曉傳清警出龍樓，八駿騰驤下斗牛。",
            "鐵騎屯雲朝障殿，羽林扈蹕拱凝旒。",
            "暫迂玉趾臨三楚，便覺榮光煥九州。",
            "恢復故疆知默定，已看森索墜旄頭。"
        ],
        "title": "恭睹上聖親臨江淮耀武伊洛謹成詩一章仰贊聖化",
        "id": "f04e33c1-0745-4637-9ba4-882c102c92cb"
    },
    {
        "author": "曹勛",
        "paragraphs": [
            "松篁深靚隠新宮，十六清真位位同。",
            "笙鶴似臨三境上，珮環應下五雲中。",
            "烟霞頓隔塵寰路，道德追還太古風。",
            "固已羣仙資聖壽，嵩呼益願祝堯聰。"
        ],
        "title": "恭題觀堂",
        "id": "3f852ad6-b91c-4f5b-bf7b-cd8d55fd572a"
    },
    {
        "author": "曹勛",
        "paragraphs": [
            "墨敕雙馳侍帝傍，何堪窘步入明光。",
            "退風久作翻風翼，倦客何能久客梁。",
            "野寺殘僧思緩步，斷橋流水憶寒香。",
            "何時裋褐携筇去，數里松聲細麥岡。"
        ],
        "title": "初到闕下",
        "id": "8bbe4112-a859-4221-9f67-f3edef731218"
    },
    {
        "author": "曹勛",
        "paragraphs": [
            "生逢艱苦念無前，扈聖猶悲易水壖。",
            "知效一官常自愧，死須五鼎遂身先。",
            "頗收姓字朝廷上，寧復功名日月邊。",
            "軍旅固非平日事，願將餘力從櫜鞬。"
        ],
        "title": "故舊見辟幕府",
        "id": "86487e23-73f9-48c7-833e-15a2e3a1230b"
    },
    {
        "author": "曹勛",
        "paragraphs": [
            "長淮矯首得遐觀，猶記當年獲奉鑾。",
            "萬馬飲淮貔虎肅，六師扈蹕水雲寒。",
            "欣瞻幕府蓮依水，慨念神州李下冠。",
            "狼望已銷歸廟畧，更持韻語訪任安。"
        ],
        "title": "持節和王樞密三首  其一",
        "id": "9f4426b3-69e0-4c07-a44d-5696e07bbc3c"
    },
    {
        "author": "曹勛",
        "paragraphs": [
            "稍陪酬唱與榮觀，聲並琳琅和八鑾。",
            "可但文華迎日麗，自然符采照人寒。",
            "笑談殊喜親犀麈，接侍終慚戴鶡冠。",
            "公等雍容瑚璉器，騫騰行見近長安。"
        ],
        "title": "持節和王樞密三首  其二",
        "id": "8b78189c-dd1d-4dac-aa24-b4c0e2f87a0a"
    },
    {
        "author": "曹勛",
        "paragraphs": [
            "右府登車竦聽觀，皎如玉韻叶和鑾。",
            "清薰已解南風慍，和氣先舒易水寒。",
            "行李喜陪金虎節，移文應閟竹皮冠。",
            "願看歸去爲霖雨，天下蒼生在謝安。"
        ],
        "title": "持節和王樞密三首  其三",
        "id": "8e496861-26b1-4e59-b582-31138f6f5ea8"
    },
    {
        "author": "曹勛",
        "paragraphs": [
            "泗濱悵望草連雲，眼暗凄塵祇斷魂。",
            "香火固難尋寶塔，雲烟時復見沙墩。",
            "五更悲壯眠難熟，一片荒寒曉更昏。",
            "往事興懷今二紀，道傍父老豈兒孫。"
        ],
        "title": "持節過界",
        "id": "9f6e6da9-e882-4c53-8516-d196ef934f5e"
    },
    {
        "author": "曹勛",
        "paragraphs": [
            "與客西游歷汴都，荒寒不復見吾廬。",
            "只今黯黯塵埃起，當日葱葱氣象無。",
            "雖覺人情猶向化，不知天意竟何如。",
            "遥思閶闔西邊路，一夕飛魂繞故居。"
        ],
        "title": "持節過京",
        "id": "585a49b9-61fe-4c8e-b3bc-46d0628fc4d8"
    },
    {
        "author": "曹勛",
        "paragraphs": [
            "黠虜窺邊久未恭，天王清蹕殄元凶。",
            "軍威早已聞三捷，喜色遥知動六龍。",
            "師旅夙嚴新號令，版圖行復舊提封。",
            "中興大業書歌詠，願刻浯溪頌九重。"
        ],
        "title": "聞江上捷音",
        "id": "676522bf-8828-4982-bf81-7854e64374b3"
    },
    {
        "author": "曹勛",
        "paragraphs": [
            "仗節親宣詔語還，敢期幼稚得重看。",
            "鐵衣冷桂龍鱗靜，寶劍高藏玉彘寒。",
            "兵甲從今挽河水，兒孫力與復儒冠。",
            "清閑放意山林下，老援何能更據鞍。"
        ],
        "title": "被旨軍前講和得回",
        "id": "f070eaa0-41a8-4aa0-8a1f-2c98c33b25a9"
    },
    {
        "author": "曹勛",
        "paragraphs": [
            "黔黎誰識迓衡功，赤白囊閑寢燧烽。",
            "史不絕書稱上瑞，地無遺利足三農。",
            "已聞奠玉祠真室，未見泥金款岱宗。",
            "七十二君梁父禪，何時展采更東封。"
        ],
        "tags": [
            "泰山"
        ],
        "title": "呈時宰二首  其一",
        "id": "fd3d885e-a77c-4998-ba8e-05b08e1a768b"
    },
    {
        "author": "曹勛",
        "paragraphs": [
            "不毛山海盡梯航，德洽重熙聖祚昌。",
            "萬國鼎新周禮樂，千官星拱舜衣裳。",
            "惠霑圜土恩波闊，德及昆蟲化日長。",
            "天地至和昭感格，比聞甘露降番陽。"
        ],
        "title": "呈時宰二首  其二",
        "id": "b45f1e26-1a64-484c-ac78-0e752f886cc0"
    },
    {
        "author": "曹勛",
        "paragraphs": [
            "文經武緯致尊榮，功德崇高不可名。",
            "草檄預聞全國勢，按圖行見復都城。",
            "衮衣三總郊丘禮，黛耜初親帝藉耕。",
            "過眼蓬萊幾清淺，凝神治道自長生。"
        ],
        "title": "政府生日四首  其一",
        "id": "2234fa32-c142-48bc-95bc-69400053c906"
    },
    {
        "author": "曹勛",
        "paragraphs": [
            "上公翊戴肅朝紳，衮繡趨庭下帝宸。",
            "一德格天瞻相業，密雲不雨協郊禋。",
            "初筵寵錫清都奏，和氣融隨明日春。",
            "成算自應同壽算，兩河黎庶待陶鈞。"
        ],
        "title": "政府生日四首  其二",
        "id": "410195c5-a651-456e-bee6-6c38e087267d"
    },
    {
        "author": "曹勛",
        "paragraphs": [
            "鉅德元功鳳應韶，屏風隔坐翊昌朝。",
            "星辰循軌三階正，鐘鼓重新一氣調。",
            "活國工夫歸斷斷，鍊形真一已飄飄。",
            "芒鞋門下塵埃客，拔宅惟看上紫霄。"
        ],
        "title": "政府生日四首  其三",
        "id": "57bb8e69-5fdb-403f-8a4e-2903794af0ae"
    },
    {
        "author": "曹勛",
        "paragraphs": [
            "歲躔回次拱台星，麟閣儀刑首萬英。",
            "鍾阜堂堂分秀潤，淮波衮衮湛清明。",
            "鋪張治具調元化，整頓皇綱撫有生。",
            "鶴馭它時赤松伴，丹砂九轉待功成。"
        ],
        "title": "政府生日四首  其四",
        "id": "0db4415c-47c0-47aa-8d36-f79e09695d66"
    },
    {
        "author": "曹勛",
        "paragraphs": [
            "薰風拂拂下槐庭，師帥膺時奠四溟。",
            "代北家聲今嗣業，淮南草木亦知名。",
            "陣前鐵馬三軍勇，肘後金丹九轉成。",
            "立國宗臣宜壽考，陰功篆玉定長生。"
        ],
        "title": "殿帥生日",
        "id": "027853fe-f8eb-4711-bc0c-165d13f84446"
    },
    {
        "author": "曹勛",
        "paragraphs": [
            "杪冬慶閥綺雲浮，挺育文英氣奪秋。",
            "烏府暫煩安遠俗，龍驤方倚破姦謀。",
            "三吳遂奠時巡馭，四海咸瞻入告猷。",
            "何止陰功鍾五福，巖廊已識濟川舟。"
        ],
        "title": "林詔使生日",
        "id": "45459734-1512-4518-8198-26b4ff0cc64d"
    },
    {
        "author": "曹勛",
        "paragraphs": [
            "慶閥當年侍從臣，傳家今見石麒麟。",
            "瑶觴初過菖蒲節，碧海聊觀荔子春。",
            "超逸絕塵髯政事，暑天湯餠魏簪紳。",
            "祝公千百松筠壽，常對團團月色新。"
        ],
        "title": "何季崇生日",
        "id": "0f38bd3b-937f-4375-afd6-6ed44b55bd1e"
    },
    {
        "author": "曹勛",
        "paragraphs": [
            "環碧亭前碧玉枝，森森連璧揖多姿。",
            "節涵宿雨蒼龍並，梢舞晴雲翠鳳差。",
            "架雪凌霜俱有志，懷仁抱義本同時。",
            "戚垣密協如苞瑞，盛事應先黼扆知。"
        ],
        "title": "題吳郡王家雙竹",
        "id": "9db0d46b-e6cb-4f30-89f9-226b41af7c3b"
    },
    {
        "author": "曹勛",
        "paragraphs": [
            "龍顧初聞闢縱觀，盡收清勝閟高寒。",
            "四圍列岫飛雲靜，十里平湖碧照寬。",
            "麈尾有言皆灌頂，塵中無路不驚湍。",
            "東巖端作東山望，行爲蒼生起謝安。"
        ],
        "title": "題錢參政東巖",
        "id": "f3bfc75a-486c-47ad-a4d5-938d960f13f2"
    },
    {
        "author": "曹勛",
        "paragraphs": [
            "卜築清幽遠市塵，一川窈窕靜松筠。",
            "下臨城郭千門曉，中有軒窗五畝春。",
            "游藝本圖佳客語，好賢不覺主人貧。",
            "我來登覽秋風晚，喜揖清言月色新。"
        ],
        "title": "題王懋功秀才秀野堂",
        "id": "5a80c441-ea45-4919-bf84-95d1037d86a5"
    },
    {
        "author": "曹勛",
        "paragraphs": [
            "東山雅望意雍容，養素璇題振道風。",
            "賸貯琴書供嘯詠，更新窗戶不青紅。",
            "數峯吳越登臨外，千里江山指顧中。",
            "玉碾碧天冷無際，中秋莫放酒杯空。"
        ],
        "title": "題謝太尉養素堂",
        "id": "67b8b8c5-5ccb-47dd-b9c7-1a9d2449b350"
    },
    {
        "author": "曹勛",
        "paragraphs": [
            "漢水無波楚岫青，歸來風月久經營。",
            "要親稼穡資三徑，已試韜鈐息五兵。",
            "賣劍買牛聊適意，揚鞭敲𩍐暫忘情。",
            "祇應未穩耘耔樂，褒詔行需父子榮。"
        ],
        "title": "賦郭步帥歸耕堂",
        "id": "51989c90-dd18-443b-bb71-b744c39744c4"
    },
    {
        "author": "曹勛",
        "paragraphs": [
            "爽塏幽居抵萬金，東西領畧水雲深。",
            "江山入坐清無暑，文史銷閒靜有琴。",
            "何處菱歌烟艇雨，最宜秋月海潮音。",
            "主人占得林泉樂，本有江湖一片心。"
        ],
        "title": "題迎暉堂",
        "id": "1fd1824e-9f80-45a0-9a40-81482601e5c1"
    },
    {
        "author": "曹勛",
        "paragraphs": [
            "君家作屋擬虛舟，想見低窗事事幽。",
            "竹幹巧同檣影直，簾波寒並水光浮。",
            "五湖烟月應無意，四海風塵計少留。",
            "挂旆天山端有待，要憑巨楫濟橫流。"
        ],
        "title": "題人舫齋",
        "id": "66021d2d-add9-430f-87fb-bc21183c2d27"
    },
    {
        "author": "曹勛",
        "paragraphs": [
            "路邊小舍靜無泥，風入松杉綠滿枝。",
            "溪抱回隄山抱屋，舟藏曲港竹藏籬。",
            "主人野性留應懶，倦客閑情去輙遲。",
            "內訟塵埃猶僕僕，厚顔如奉北山移。"
        ],
        "title": "題客舍",
        "id": "9672908e-9fa4-4f07-98e3-4dc0cab91fb4"
    },
    {
        "author": "曹勛",
        "paragraphs": [
            "密密簾垂映柁樓，濟川聊此艤虛舟。",
            "羣經列坐供游息，巨浪掀天得罷休。",
            "猿鶴依棲知有地，兒童遺墜且無憂。",
            "業成一棹黄金闕，穩上鼇頭拜冕旒。"
        ],
        "title": "寄題祝祕校航齋",
        "id": "74ad7aa5-6a2f-4717-b7e7-0cd9d0ce03e3"
    },
    {
        "author": "曹勛",
        "paragraphs": [
            "田田東作襯柴關，濕碧吹青一望間。",
            "已許傾心常向日，尚容高卧且懷山。",
            "光風春動方崇蕙，沆瀣宵零可駐顔。",
            "要是耕耘在毛墨，圖書佳客樂餘閒。"
        ],
        "title": "賦陳嘉謨東西軒二首  其一",
        "id": "b1136a62-bc72-4a0b-b1e2-b94d4f87682b"
    },
    {
        "author": "曹勛",
        "paragraphs": [
            "西成高鑿一軒通，荷蓋吹凉入坐中。",
            "新月不妨回夜色，有秋何止閲年豐。",
            "直須落日紅無際，剩看羣山翠掃空。",
            "更約他年身退後，披襟來此揖凉風。"
        ],
        "title": "賦陳嘉謨東西軒二首  其二",
        "id": "a600db47-b7f2-4d29-8e9b-fc84fe4014b8"
    },
    {
        "author": "曹勛",
        "paragraphs": [
            "千巖萬壑碧嶙峋，密有雙成瑞此君。",
            "破籜猗猗聯綠玉，並梢裊裊舞清薰。",
            "巧穿怪石嵌空地，色映虛亭窈窕雲。",
            "比節合心皆美事，孤高殊喜不同羣。"
        ],
        "title": "詠雙竹",
        "id": "3b1b9c8b-0e93-43b5-b7f6-cf25a753aa17"
    },
    {
        "author": "曹勛",
        "paragraphs": [
            "軒外蕭騷靜碧雲，有來君子助通津。",
            "烟幢羽蓋誠銷暑，玉軸牙籤不受塵。",
            "解籜竹林宜瑣碎，漙梢風露獻清新。",
            "茶瓜雅納開懷客，俱喜高材似主人。"
        ],
        "title": "賦友人竹軒",
        "id": "c741ee8a-7828-4cbd-a3cc-da937a670073"
    },
    {
        "author": "曹勛",
        "paragraphs": [
            "曉驅羸馬踏塵埃，喜見前關亦快哉。",
            "幾啟雙扉迎曉日，未妨斜月掩蒼苔。",
            "聲摇沙塞可無此，翠鎖城埤寒未開。",
            "趁得雞鳴也須度，棄繻不是俗人來。"
        ],
        "title": "友人所居竹岡以關名之",
        "id": "ba491fbc-93f6-48ce-8c9b-a2dec33813df"
    },
    {
        "author": "曹勛",
        "paragraphs": [
            "海內知名第一流，詩從偉度破優柔。",
            "知公少駐摶風翼，念我都如露地牛。",
            "解臘天容先布暖，得春梅意小遲留。",
            "紅穿碧甲聊隨俗，不奈心驚雁過樓。"
        ],
        "title": "贈許察院",
        "id": "b63c34c0-8aa7-40ae-8f7f-94f938723ddc"
    },
    {
        "author": "曹勛",
        "paragraphs": [
            "謫仙風骨今何如，自我不見三年餘。",
            "雙眸如電尚可想，兩鬢欲雪今安無。",
            "干戈塞路軍麾滿，骨肉避地星散居。",
            "未知草堂可歸否，有使可寄平安書。"
        ],
        "title": "贈李嚴州",
        "id": "d3ed9913-c82b-451e-9151-d0ebdf773fcd"
    },
    {
        "author": "曹勛",
        "paragraphs": [
            "丹地清江若有期，卜居仍俯小漣漪。",
            "頗憐松竹無多地，祇頓琴書已近籬。",
            "久雨不妨田要潤，暫凉真與病相宜。",
            "何當去此炎歊酷，日待風高脫葉時。"
        ],
        "title": "贈聞人子進",
        "id": "79846080-769a-4745-b45f-24f0a0a39852"
    },
    {
        "author": "曹勛",
        "paragraphs": [
            "一笑相逢語上方，水雲旂跡覺清凉。",
            "未論方丈葛藤話，且喜齋厨蔬笋香。",
            "閑拄瘦筇隨意立，却愁款段入城忙。",
            "宿山更作他時約，枕簟茶瓜冷不妨。"
        ],
        "title": "贈靈隠老",
        "id": "fe42b502-0572-4392-9324-6f816ff7ca50"
    },
    {
        "author": "曹勛",
        "paragraphs": [
            "山繞蒙庵十里陰，兩翁逸駕每駸駸。",
            "人隨衡雁野雲薄，夢繞鱷溪秋水深。",
            "別後詩章清有思，向來游處賸關心。",
            "何妨一笑雲蘿上，小約湖邊特特尋。"
        ],
        "title": "潮州贈劉大夫",
        "id": "d36dd844-5eba-4a71-ace2-e853626833e9"
    },
    {
        "author": "曹勛",
        "paragraphs": [
            "縠水柯山隔幾年，又來輦轂拜雲天。",
            "東西南北任造化，甲乙丙丁皆宿緣。",
            "老境精神惟坐卧，故居松竹想清妍。",
            "豈如溪上木中子，日飲溪光今地仙。"
        ],
        "title": "贈李次仲致政",
        "id": "cf653c7e-276a-4cb8-8e69-a3ae0afabc0f"
    },
    {
        "author": "曹勛",
        "paragraphs": [
            "曉隨幽徑踏行雲，拄頰南山眼界新。",
            "馬上客塵良自笑，山中梅意欲驚春。",
            "清愁有底能隨酒，世道何方可問津。",
            "頼有諸公同一笑，得舒軟語話情親。"
        ],
        "title": "接待贈相送諸公",
        "id": "551e84ad-f3ef-4632-9e9a-8b9b8a8a0e4c"
    },
    {
        "author": "曹勛",
        "paragraphs": [
            "無雙佳譽久騰芳，暫解繁機下帝旁。",
            "舉世不能容直道，清時聊欲款江鄉。",
            "脩涂按轡三秋雨，別殿陪祠一炷香。",
            "顧我辱知門下久，語離清淚灑滄浪。"
        ],
        "title": "黄侍郎宮祠贈行",
        "id": "785b950c-12f5-46dc-bfda-fefd269fdcc2"
    },
    {
        "author": "曹勛",
        "paragraphs": [
            "里巷風和遞曉騶，高軒見顧識英猷。",
            "揮犀唾玉聞鄉語，對酒看花話舊游。",
            "殊喜故家青玉案，方承大問翠雲裘。",
            "願持相業天鈞上，箕潁重爲第一流。"
        ],
        "title": "與曾侍郎",
        "id": "d3975f21-54a9-4c09-b443-5c2a5356c211"
    },
    {
        "author": "曹勛",
        "paragraphs": [
            "先生聲徹大明宮，顧肯馳驅與俗同。",
            "但得琴書娛白日，何須鞭帽犯朝風。",
            "未容倦客尋源去，應謂斯人底死窮。",
            "它日雲林陪杖屨，款承願輩囁嚅翁。"
        ],
        "title": "與李先生學士",
        "id": "24bea301-43ce-4a43-89c4-3eb29787d4c5"
    },
    {
        "author": "曹勛",
        "paragraphs": [
            "茅土真封輔帝畿，天潢近派冠彤墀。",
            "當機久契拈花笑，示病何勞闔國追。",
            "北闕暫違文石陛，西風正是菊花時。",
            "瘦筇短褐他年去，洗雨濛烟訪習池。"
        ],
        "title": "送趙安定弭節三衢",
        "id": "f736c34e-9d6b-41ab-b450-8154a0e3c8be"
    },
    {
        "author": "曹勛",
        "paragraphs": [
            "從來吳蜀勢相親，制閫今勤侍帝臣。",
            "可但覆甌稱直道，暫煩分陝濟斯民。",
            "劍關日下山河重，井絡天開號令新。",
            "聖主遂寬西顧念，遨頭正及錦江春。"
        ],
        "title": "送王制置帥成都",
        "id": "1239ff8b-ed32-440e-a733-95de39d712b9"
    },
    {
        "author": "曹勛",
        "paragraphs": [
            "閩浙相望一寸心，鴒原落寞歎孤音。",
            "五年情話空相憶，千里閑門肯見尋。",
            "只擬連牀常對語，豈堪垂老更分襟。",
            "它時果許鄰幽築，莫倦天台塵土深。"
        ],
        "title": "送子威兄歸邵武",
        "id": "a945a793-0d2a-4b59-a36f-0384f5b9c31c"
    },
    {
        "author": "曹勛",
        "paragraphs": [
            "聖主東南眷念勞，繡衣行部輟名曹。",
            "喜尋物外人多竺，應遇山中相有陶。",
            "丹筆不摇吟筆健，頹風頓革古風高。",
            "如何大展安邦手，勿使鯨鯢弄海濤。"
        ],
        "title": "送鄭吏部出使二首  其一",
        "id": "776bf4fe-8370-4e40-842f-969a78e49819"
    },
    {
        "author": "曹勛",
        "paragraphs": [
            "生靈塗炭帝興憐，攬轡公應願著鞭。",
            "禹貢山川仍舊貫，漢時戶口失殘編。",
            "交征夷夏疑非古，積弊公私不記年。",
            "且乞韓州風信好，二君歸計託樓船。"
        ],
        "title": "送鄭吏部出使二首  其二",
        "id": "a9aa7120-728a-4d9e-a422-bd9543594b0c"
    },
    {
        "author": "曹勛",
        "paragraphs": [
            "乘傳逆知懷抱開，壁門春晚靜塵埃。",
            "萱明子舍雖云樂，檄愈頭風得屢催。",
            "橫槊便知威黠虜，指蹤端復頼長才。",
            "維持江左風流在，富貴行看正鼎來。"
        ],
        "title": "送謝景思從辟督府二首  其一",
        "id": "89aa6251-786c-446d-9003-6d2df096500b"
    },
    {
        "author": "曹勛",
        "paragraphs": [
            "艱壘師行遂坦夷，中興仍待老文辭。",
            "上公固已虛油幕，碩畫旋看贊鼎司。",
            "氣隔龍荒朝隴蜀，令嚴虎旅肅旌麾。",
            "風聲鶴唳天威振，會見棋餘折屐時。"
        ],
        "title": "送謝景思從辟督府二首  其二",
        "id": "69dd8954-735e-4109-8871-b45f36a0e486"
    },
    {
        "author": "曹勛",
        "paragraphs": [
            "清潤丰姿玉不瑕，篇章典重見詞華。",
            "韜鈐小試諸侯幕，事業共稱丞相家。",
            "蓬閣晝長宜笑詠，山陰春早已鶑花。",
            "鳳池自是風流在，行見金門帽带斜。"
        ],
        "title": "送子芬年家之官越上",
        "id": "ecd2e247-be8f-4f58-a708-e709e6f44d89"
    },
    {
        "author": "曹勛",
        "paragraphs": [
            "情文俱至接交親，折節如君未有鄰。",
            "垂棒不妨希孟德，榮親當復比安仁。",
            "碧雲斜日羊山路，黄葉西風鱷水濱。",
            "嗟我殊鄉遠良友，尚堪病眼看征輪。"
        ],
        "title": "送人倅潮陽",
        "id": "b9d3cea7-1ab5-4074-a8a4-b99bd9ddbf09"
    },
    {
        "author": "曹勛",
        "paragraphs": [
            "苕溪霅水接雲沙，秀氣全鍾化鶴家。",
            "三語固知油幕近，八吟不覺石渠賒。",
            "庭親戲綵心應悅，路近乘槎梅已花。",
            "一意相期升館殿，三年倚玉愧蒹葭。"
        ],
        "title": "送丁致遠司理",
        "id": "2483262c-7e34-4914-b4e8-4854d9f3e143"
    },
    {
        "author": "曹勛",
        "paragraphs": [
            "此身江海一浮漚，遇坎乘流莫預謀。",
            "萊子奉親真是樂，塞翁失馬定無憂。",
            "關山照眼長安近，裘褐生香鱷水秋。",
            "隠忍功名丈夫事，行知富貴自相求。"
        ],
        "title": "送表弟丘彥澤失官之潮",
        "id": "cddef820-e866-45b0-ad4e-d707253573de"
    },
    {
        "author": "曹勛",
        "paragraphs": [
            "送客天台不上船，東風款段喜揚鞭。",
            "山容閣雪曉猶冷，花色烘雲春正妍。",
            "壠上麥芒猶綠嫩，枝間梅子漸青圓。",
            "有懷閣老應詩罷，盡捲珠簾按管絃。"
        ],
        "title": "送楊子寬還臨安寄錢處和",
        "id": "161bae0d-d433-4a54-817d-430bb8b46bf8"
    },
    {
        "author": "曹勛",
        "paragraphs": [
            "台嶽相逢麋鹿墟，識公風骨秀而癯。",
            "山林訪道誠多切，雲水期真進所如。",
            "爐鼎丹砂知煉己，關河霜霰不妨渠。",
            "它時應有衡陽雁，莫忘南來一紙書。"
        ],
        "tags": [
            "庐山"
        ],
        "title": "送懷英訪廬山",
        "id": "b2314b7f-05fc-428f-b03a-64e2ae1fa7b5"
    },
    {
        "author": "曹勛",
        "paragraphs": [
            "道人丰骨出埃塵，玉頰雙紅爛熳春。",
            "金液密傳張果老，黄庭曾授赤明民。",
            "秋來行李林泉好，雨後雲山意氣新。",
            "顧我年華已垂盡，餘齡薪水願相親。"
        ],
        "title": "送張沖舉先生還山",
        "id": "8b89d5ed-2709-4daa-bff7-5079908eacd0"
    },
    {
        "author": "曹勛",
        "paragraphs": [
            "早覺人間萬事非，便尋幽遠凈征衣。",
            "每嗟老境難辭老，政使歸時未得歸。",
            "物外無思皆妙道，塵中有患更危機。",
            "羨君行李翩然去，瓊闕從茲兩子微。"
        ],
        "title": "送王道錄桐柏住庵二首  其一",
        "id": "3cacca31-2ca3-489b-a08d-6867d6368960"
    },
    {
        "author": "曹勛",
        "paragraphs": [
            "見說當年夢甚真，公今高步挹清塵。",
            "經傳桐柏兼三洞，名在明廷接萬神。",
            "馬過越山資浩氣，花飛剡水正殘春。",
            "白雲二友皆仙士，晤語多應一笑頻。"
        ],
        "title": "送王道錄桐柏住庵二首  其二",
        "id": "e22f4235-773d-496b-b9d4-58610a71bb18"
    },
    {
        "author": "曹勛",
        "paragraphs": [
            "頻向長亭折柳枝，客中送客動愁思。",
            "未論蓮社重分袂，第喜牙璋再把麾。",
            "旁塞兵民須舊德，長淮風月待新詩。",
            "行看紫詔求耆宿，正是霜天清曉時。"
        ],
        "title": "送張才甫知池陽",
        "id": "e89f671e-c328-478e-9133-37dbce1e8936"
    },
    {
        "author": "曹勛",
        "paragraphs": [
            "蘿月溪雲各未闌，它時薪水肯相安。",
            "家依梵剎鐘磬靜，路近台山松桂寒。",
            "橫槊勝流公遠詣，觀瀾逸興我難看。",
            "歸時一棹宜須早，趁取薰風荔子丹。"
        ],
        "title": "送人游福唐",
        "id": "b948d039-8d7b-42cf-9b99-b3dc95d17510"
    },
    {
        "author": "曹勛",
        "paragraphs": [
            "華宗丰度藹長雲，一笑相逢契懶真。",
            "豈但金蘭如舊分，固應俞扁是前身。",
            "久爲輦轂緇塵客，欲趁龍園茗碗春。",
            "顧我華顛今放跡，水邊林下願相親。"
        ],
        "title": "送別曹封叔",
        "id": "77d935fd-6668-46d2-8066-538788efd290"
    },
    {
        "author": "曹勛",
        "paragraphs": [
            "汪汪陂量有家聲，文擅區中世典刑。",
            "別去十年頭已白，相逢一日眼猶青。",
            "君裁短後姑假道，我訪內丹殊不經。",
            "蘿月風櫺傳古錦，無令簿領困周星。"
        ],
        "title": "久別黄虛中忽會又別二詩道意  其一",
        "id": "4938be7f-7eac-452d-91a9-bfb6bea33819"
    },
    {
        "author": "曹勛",
        "paragraphs": [
            "蘋滿烟沙柳滿洲，綠荷風軟轉船頭。",
            "歸篷亟作恁麽去，許事肯令如是休。",
            "自有文章追洛下，莫緣譽處厭糟丘。",
            "君能坐致錢流地，行達通明十二旒。"
        ],
        "title": "久別黄虛中忽會又別二詩道意  其二",
        "id": "9329cc8b-20f8-4d8e-aa52-6ac20e6aaa78"
    },
    {
        "author": "曹勛",
        "paragraphs": [
            "暫輟京塵擾擾間，一鞭行色冒春寒。",
            "梅花細雨資能賦，野水遥山好據鞍。",
            "引道頗聞辭魏闕，覓官况可近長安。",
            "掀髯西笑歸宜早，應及莆閩荔子丹。"
        ],
        "title": "送殿幹譙公暫歸莆田",
        "id": "e8521b5e-692f-44d8-a664-e75a1d022003"
    },
    {
        "author": "曹勛",
        "paragraphs": [
            "忠孝傳芳在一門，雙旌光動小陽春。",
            "柯山瀫水聊均逸，石室龜峰定可人。",
            "紫詔密嘗符夙夢，朱轓果見撫斯民。",
            "故家未有如公者，自致勳名侍帝宸。"
        ],
        "title": "送錢處和知三衢",
        "id": "bfba9a54-caca-4e49-b4f6-86b37e9337f4"
    },
    {
        "author": "曹勛",
        "paragraphs": [
            "一時耆舊盡英游，玉節迎鑾暫少休。",
            "不以秦人視越瘠，載馳楚尾與吳頭。",
            "兩淮濃被鍾離政，一水聊縈杜若洲。",
            "行見鋒車還禁橐，已看仁化浹魚鷗。"
        ],
        "title": "和都運龍圖二首  其一",
        "id": "acaa2bf9-e64f-401d-891e-678f2f2b0d51"
    },
    {
        "author": "曹勛",
        "paragraphs": [
            "老去心情故倦游，直誠自許賦休休。",
            "清流固已久絕望，白髮只今空滿頭。",
            "軟語每思揮玉麈，尋源便欲過瓜洲。",
            "他年一棹烟江雨，有愧輕輕不下鷗。"
        ],
        "title": "和都運龍圖二首  其二",
        "id": "25d56d05-8ebb-4711-af4f-c089499c920c"
    },
    {
        "author": "曹勛",
        "paragraphs": [
            "絕歎當年故作癡，水邊林下欲清非。",
            "未應阮籍涂窮慣，自是王通世念微。",
            "仗節舊聞英槩偉，挂冠惜與壯心違。",
            "起予徑辦從公物，一䩫芒鞋一衲衣。"
        ],
        "title": "和鄭康道二首  其一",
        "id": "c8ac76d0-2f30-4c96-9436-600360e7043b"
    },
    {
        "author": "曹勛",
        "paragraphs": [
            "耕隠春江水盡頭，一廛已自鄙通侯。",
            "好辭遽作春半別，歸意欲兼天際流。",
            "我尚未栽三徑竹，君能先泛五湖舟。",
            "要來便作乘風客，莫使烟光有許愁。"
        ],
        "title": "和鄭康道二首  其二",
        "id": "8bc50862-deb7-4931-9623-080d31bed4db"
    },
    {
        "author": "曹勛",
        "paragraphs": [
            "公家繡戶壓城垣，物采隨時入懶軒。",
            "人倚層樓風滿檻，江涵秋影月當門。",
            "賸聞薌淥羅襦麗，醉看金荷燭影昏。",
            "可但頹然信真率，亦思秀句得重論。"
        ],
        "title": "和謝景英提幹",
        "id": "b1e17c3c-f8cf-4afa-a96c-c14c22400322"
    },
    {
        "author": "曹勛",
        "paragraphs": [
            "與公緇素兩無成，世路低回窘墨繩。",
            "弱羽機繒懷畏避，孤根霜雪厭侵凌。",
            "未須神秀終齊雪，好囑維摩且判憑。",
            "喜讀師詩破塵坌，了如松雪拂人膺。"
        ],
        "title": "和穩上座",
        "id": "d503aad8-2361-49f2-b0cd-eac06f42feb8"
    },
    {
        "author": "曹勛",
        "paragraphs": [
            "下帷聞說盡英奇，賦就三都墨未醨。",
            "分比楚蘭同講學，文踰荆玉不遐遺。",
            "豹藏烟霧聊相與，蚌剖珠璣要及時。",
            "龍虎他年題淡墨，綠衣皂蓋看風姿。"
        ],
        "title": "和楊季廓解元",
        "id": "a879f5a1-d2cf-4fde-b2e7-5adf56d21eec"
    },
    {
        "author": "曹勛",
        "paragraphs": [
            "寓居蕭寺憇衰遲，得酒寧論濁與醨。",
            "閑裏風光常自喜，暑中人事棄如遺。",
            "一溪烟水漁鄉後，萬疊蒼山月上時。",
            "竹杖芒鞋田岸久，稻花細細歲豐姿。"
        ],
        "title": "用前韻書田間晚步",
        "id": "f1d2662b-1c9c-4974-a784-ca8d92e5125b"
    },
    {
        "author": "曹勛",
        "paragraphs": [
            "年來學稼似樊遲，惟有農功每不醨。",
            "事與本心雖自適，病隨老境豈相遺。",
            "我方枕簟和雲住，公正風幡撇地時。",
            "林下相逢笑相領，一枝筇竹水雲姿。"
        ],
        "title": "用前韻贈岸老",
        "id": "778e146d-ba73-40a0-8718-82ef2c9d817c"
    },
    {
        "author": "曹勛",
        "paragraphs": [
            "使君幽討遍禪林，名動三台殿閣清。",
            "稍賦詩章回好色，坐令草木有佳聲。",
            "政須膏澤隨軒至，未礙隼旟衝雨行。",
            "爭寫雄文惟恐後，喜兼和氣滿重城。"
        ],
        "title": "和曾谹父光孝佳句",
        "id": "383c16a0-2c5f-46f7-b5aa-83f9e62a4958"
    },
    {
        "author": "曹勛",
        "paragraphs": [
            "賊馬憑凌勢怒號，鐵衣夜挂映征袍。",
            "謹嚴甲士方超距，森索妖星絕繹騷。",
            "橫槊賦詩雖昔事，枕戈待旦敢徒勞。",
            "公詩一洗烟塵氣，媿甚橫行不鼓刀。"
        ],
        "title": "和黄南嘉相賀",
        "id": "01426503-6e50-47ba-ab64-db565389eb61"
    },
    {
        "author": "曹勛",
        "paragraphs": [
            "吾儕此道竟須伸，抱負堂堂况不倫。",
            "每喜高才皆正論，異時公議有廷臣。",
            "落花流水方愁客，細雨輕寒不著人。",
            "且力韜鈐加强飯，未須俯首歎湮淪。"
        ],
        "title": "用錢夢弼韻送歸京口",
        "id": "eaee3b85-8f91-4eae-ab67-4facf5d05644"
    },
    {
        "author": "曹勛",
        "paragraphs": [
            "聞道山爐一炷香，三餘常得寸心降。",
            "直須了取詩千首，始可閑期璧一雙。",
            "梅潤未能排絮帽，日陽只擬上雲窗。",
            "竚公納錫充前列，毋使遲遲出九江。"
        ],
        "title": "和鄭國器來自江州道中之什",
        "id": "79e307f8-3776-4475-8fb7-8864c360c4f7"
    },
    {
        "author": "曹勛",
        "paragraphs": [
            "宿雲濃澹弄空明，桃李吹香雨屢經。",
            "燕識舊巢猶頡頏，枝駢新綠尚芳馨。",
            "力田須待年多黍，知病好尋參與苓。",
            "莫爲無家動鄉思，且籌傑論獻明廷。"
        ],
        "title": "和國器因以奉勉",
        "id": "71466400-08bd-44ef-8beb-117dbdcd44d3"
    },
    {
        "author": "曹勛",
        "paragraphs": [
            "挂冠十載水雲鄉，忽奉新詩助發揚。",
            "老境不能尋汗漫，聖時欣服值虞唐。",
            "喜君均佚琳祠樂，愧我初無襪線長。",
            "它日林泉儻相覓，一蓑烟艇洞庭霜。"
        ],
        "tags": [
            "洞庭湖"
        ],
        "title": "和鮑判院見寄二首  其一",
        "id": "24ae2e8d-49cf-4506-b9a3-05ea6dc7d621"
    },
    {
        "author": "曹勛",
        "paragraphs": [
            "當年壯志作三軍，扳馬曾同幕下賓。",
            "欲試韜鈐毘廟算，便期鷹隼出風塵。",
            "暮年歲月嗟殘景，一水波濤有故人。",
            "端謂題輿因卜築，不應佳句尚悲辛。"
        ],
        "title": "和鮑判院見寄二首  其二",
        "id": "6d873e18-d95d-4bd1-9c12-251b5614c33d"
    },
    {
        "author": "曹勛",
        "paragraphs": [
            "郊亭十里繞風漪，一鑑光涵萬象微。",
            "勝址幾年因事廢，遺芳今日識公歸。",
            "鳳山前直供晨翠，鯨海旁連漲夕暉。",
            "少並江湖魚釣樂，綠蓑青笠鱖魚肥。"
        ],
        "title": "次韻李漢老參政重陽前游泉州東湖",
        "id": "b3298a1c-1a08-4f66-89aa-0f006f5a5afa"
    },
    {
        "author": "曹勛",
        "paragraphs": [
            "峙玉層氷瑩肺肝，秉鈞風節素巖巖。",
            "交河諭旨師無戰，榆塞宣恩俗舊銜。",
            "成算已功休大樹，洞章詠志發幐緘。",
            "斯篇疾讀林宗意，快甚長風破浪帆。"
        ],
        "title": "用李參政韻并錄寄舟峰師四首  其一",
        "id": "3ab00e62-093e-4e6b-aecd-e7e2409be593"
    },
    {
        "author": "曹勛",
        "paragraphs": [
            "世間群盜膾人肝，避地方圖水石巖。",
            "客有綠林嗟路阻，書無黄耳欲何銜。",
            "雨推溪柳金方重，春入江梅玉半緘。",
            "永念陸趨今弗獲，垂雲安得倚天帆。"
        ],
        "title": "用李參政韻并錄寄舟峰師四首  其二",
        "id": "2f3f18b5-0f4a-4430-a11b-a14631cd56e1"
    },
    {
        "author": "曹勛",
        "paragraphs": [
            "昔年壯氣激腸肝，錦带吳鈎鄙隠巖。",
            "喜試輕裘裁白紵，笑追落日試重銜。",
            "愁隨草色人千里，誰附文期信一緘。",
            "會待腥膻掃巢穴，舳艫北首掛征帆。"
        ],
        "title": "用李參政韻并錄寄舟峰師四首  其三",
        "id": "1b054f6b-0e98-4f1e-95cf-561e0f554c6a"
    },
    {
        "author": "曹勛",
        "paragraphs": [
            "海色琉璃照我肝，何疑飛電掣晴巖。",
            "山留畫鷁風從怒，珠炯翔龍夜亦銜。",
            "蓮社經徒能摘句，玉川茶興自開緘。",
            "從來筏喻今饒益，杯渡須知鄙鐵帆。"
        ],
        "title": "用李參政韻并錄寄舟峰師四首  其四",
        "id": "fc2335fc-0367-48b6-937a-7ade64cd66fd"
    },
    {
        "author": "曹勛",
        "paragraphs": [
            "名傳蔡國冠儒林，二百年來慶澤深。",
            "同德允爲賢相法，醉經端向古人尋。",
            "稍提闕里西河意，盡掃桑間濮上音。",
            "行聽雨濛歌迅召，不應衮繡有遐心。",
            "力辭大政勳方著，均佚琳宮道益深。",
            "北闕嘉猷常簡在，東山春色寄幽尋。",
            "半言夙契三乘偈，一噫何妨萬竅音。",
            "賤子摳衣陪下士，天游六鑿已無心。"
        ],
        "title": "用徐諫議韻上謝參政",
        "id": "4a1ad1fb-72aa-4ee0-a9c5-102107060112"
    },
    {
        "author": "曹勛",
        "paragraphs": [
            "北客南來塵土甚，沿沂正欲泳清深。",
            "舟行雲駛方求問，鶴怨猿驚不可尋。",
            "縫掖頗聞臨泮水，滄浪應許聽挐音。",
            "果容請問期先報，太歲何時合守心。"
        ],
        "title": "贈丘執禮",
        "id": "d28d13aa-eeac-40c2-b9d0-c0cb8a6b66f5"
    },
    {
        "author": "曹勛",
        "paragraphs": [
            "胡騎連年頗內侵，胡塵漠漠翳高深。",
            "何當固趙如頗牧，遂佐興宛破邑尋。",
            "尚想鼓旂延大敵，要須風鶴有餘音。",
            "秋高馬健予方病，只有丹楓可照心。"
        ],
        "title": "秋懷",
        "id": "11a68589-6b5a-487d-bd27-4997e1ca0338"
    },
    {
        "author": "曹勛",
        "paragraphs": [
            "生理空疏坐久閑，聊隨雲影下吳山。",
            "驅馳斗粟應憐我，勉强人情亦厚顔。",
            "濁酒淳漓元不較，梅花的皪欲同攀。",
            "行行小艇撐寒碧，剡夜無妨共載還。"
        ],
        "title": "約桑守公肅同還剡中",
        "id": "d951e224-62b8-4633-a617-910c67bbd6b8"
    },
    {
        "author": "曹勛",
        "paragraphs": [
            "咫尺高齋未一嬉，病身坐苦廢巫醫。",
            "但能料理扶衰藥，豈復狂吟亂道詩。",
            "秋熱正隨殘暑熾，新凉如與故人期。",
            "唯應共此江蟾白，萬頃風漪月上時。"
        ],
        "title": "張叔廣索近詩輒爲短韻",
        "id": "4d128c77-2f9b-4c1f-b38c-ba2af34e8096"
    },
    {
        "author": "曹勛",
        "paragraphs": [
            "從來受性豈其天，遇物常隨處處緣。",
            "未病遽爲辭職去，欲歸亟引挂冠年。",
            "冒寒須放尋梅步，更窘常留買藥錢。",
            "恩許天台遂幽築，清風一棹送歸船。"
        ],
        "title": "休致後效樂天體",
        "id": "199fc6d4-8c6e-4bfd-9c2f-c41906fbb80b"
    },
    {
        "author": "曹勛",
        "paragraphs": [
            "公才祇合在瀛洲，一笑何能欲枕流。",
            "日者簡書成六鑿，天其盤錯到三休。",
            "欄干靜倚江濤闊，舟楫冷摇煙雨秋。",
            "大手家風傳相業，高情莫易攪清愁。"
        ],
        "title": "和蔡瞻明知府",
        "id": "a342c51f-35bb-4ffd-a693-1317341659ab"
    },
    {
        "author": "曹勛",
        "paragraphs": [
            "梅風欲轉白蘋洲，一笑忘懷接勝流。",
            "公已吉祥求止止，我方奔走覓休休。",
            "故山應有猿鶴怨，壯節但隨蒲柳秋。",
            "薦讀公詩固三歎，從今可但破牢愁。"
        ],
        "title": "用前韻言歸",
        "id": "8b7966a3-0206-4264-84e1-2844dd4aa864"
    },
    {
        "author": "曹勛",
        "paragraphs": [
            "老境從遠事事慵，却尋幽剎寄年豐。",
            "本無虛舍能回暑，頼有疏篁可致風。",
            "臭腐固嘗忘物化，簞瓢寧復較天窮。",
            "向來習氣端如故，經醉猶能間一中。"
        ],
        "title": "和張直講",
        "id": "56fed635-ef65-4a3d-8896-29870d0a8ba5"
    },
    {
        "author": "曹勛",
        "paragraphs": [
            "平生聞說于門貴，遠業傳家見此賢。",
            "妙譽逐風來不竟，美才製錦諒隨緣。",
            "一言悟主君須得，百巧成窮我可憐。",
            "坐想臨平山下路，小舟如葉月如川。"
        ],
        "title": "和楚守于伯達",
        "id": "ae7239d4-f031-4141-b7fd-573ccd9dbdde"
    },
    {
        "author": "曹勛",
        "paragraphs": [
            "昔日連牆事可嘉，固應屢見雪中花。",
            "稍收帢幘山房景，欲學孤山處士家。",
            "把酒要陪高士醉，臨風未覺此心遐。",
            "銷閑只與山爲伴，坐數比鄰再及瓜。"
        ],
        "title": "和台州衛倅",
        "id": "2815376a-3cce-4792-9bc8-8a84dd699aa0"
    },
    {
        "author": "曹勛",
        "paragraphs": [
            "昔時意氣控雲霄，老矣方能造治朝。",
            "一日暫違文石陛，十年空採越山樵。",
            "歌傳楚些聊供醉，鬢點吳霜未肯銷。",
            "三歎公詩話京洛，起予鄉思欲扶摇。"
        ],
        "title": "和黄虛中韻二首  其一",
        "id": "5b698093-0c85-4ab6-ab85-0bcc418afdee"
    },
    {
        "author": "曹勛",
        "paragraphs": [
            "喜見丰姿眼倍明，從來事事勝公榮。",
            "相望震澤三江水，便隔秦關萬里情。",
            "連茹搢紳遊北闕，如公文采似東京。",
            "舉觴喜共留春住，爲讀新詩一座傾。"
        ],
        "title": "和黄虛中韻二首  其二",
        "id": "c456c55c-4e46-40c7-bd32-9073b5c012d9"
    },
    {
        "author": "曹勛",
        "paragraphs": [
            "五年相別改形容，又向潮陽識颶風。",
            "蕭散喜君真有道，驅馳如我久無功。",
            "一鳴遂墮塵埃裏，九死餘生患難中。",
            "弔影自憐仍自放，鈍根不復就磨礱。"
        ],
        "title": "和元介之",
        "id": "1babd492-377c-4f1a-a68b-943899a2c384"
    },
    {
        "author": "曹勛",
        "paragraphs": [
            "客裏羈情厭九遷，相逢頼有故人賢。",
            "見貽勞苦平生句，如誦中和樂職篇。",
            "江左風流從昔著，日邊事業向來傳。",
            "祇應好語盈編簡，併待秋風送錦箋。"
        ],
        "title": "和王有道二首  其一",
        "id": "ebb0b7de-9ad2-4d94-8fc3-d9b095b6682e"
    },
    {
        "author": "曹勛",
        "paragraphs": [
            "泉南幕府峻華遷，不涉銓曹已自賢。",
            "悟物頗聞纔半偈，受知顧豈待三篇。",
            "青連山頂行行去，香度蓮腮細細傳。",
            "郊外高情想夷曠，詩成無惜襞雲箋。"
        ],
        "title": "和王有道二首  其二",
        "id": "bb352d80-37fb-41bc-8ef8-a341e5c71e02"
    },
    {
        "author": "曹勛",
        "paragraphs": [
            "本期雅奉水雲心，况有伽陀冠二林。",
            "海蚌得來珠莫剖，荆山鑿處玉難尋。",
            "翛翛真隠漸方丈，曳曳閑雲渺故岑。",
            "回首瑞峰空在望，只容俯首聽挐音。"
        ],
        "title": "和英書記二首  其一",
        "id": "5291cb8e-384b-4e4f-b7fb-760dc23c1a62"
    },
    {
        "author": "曹勛",
        "paragraphs": [
            "向來衰病倦年華，坐卧頹然靜不譁。",
            "只擬閑時忘往事，了無好語繼餘霞。",
            "屢哦物表雲箋句，一掃空中睡眼花。",
            "每到思豐如奉誨，結茅喜近梵王家。"
        ],
        "title": "和英書記二首  其二",
        "id": "b878e4e4-85cb-4fc8-9480-f9cefe75404d"
    },
    {
        "author": "曹勛",
        "paragraphs": [
            "念公事業未能歸，莫厭京塵化客衣。",
            "游子固聞懷楚玉，垂堂應每倚荆扉。",
            "仲舒正爾宜投策，丘嫂從渠不下機。",
            "他日秋風鵰鶚便，雍容車騎更光暉。"
        ],
        "title": "和陳朝議見寄二首  其一",
        "id": "3baf4940-14a3-49b9-810f-65fc9e1608dd"
    },
    {
        "author": "曹勛",
        "paragraphs": [
            "老我驅馳未得歸，山中空掛薜蘿衣。",
            "三台勝地松連菊，五畝幽居竹映扉。",
            "黄卷青燈真我事，鱸魚白酒亦天機。",
            "騷人往往秋多感，莫向登臨歎落暉。"
        ],
        "title": "和陳朝議見寄二首  其二",
        "id": "e4ab2dce-0db4-454b-a50e-84668525052b"
    },
    {
        "author": "曹勛",
        "paragraphs": [
            "誠心接物定吾曹，藹藹風期意甚高。",
            "每謂交梨同火棗，何殊兔角與龜毛。",
            "道真不契君宜問，來日無多我豈逃。",
            "但喜夔龍今迅召，東風連日雨如膏。"
        ],
        "title": "和葉徵君見寄二首  其一",
        "id": "230b2cbc-8ed5-4ef4-aa27-3070ab29cba8"
    },
    {
        "author": "曹勛",
        "paragraphs": [
            "庵扉深向白雲隈，塵外朋游首重回。",
            "三疊琴心融內景，一窗宴坐藴真胎。",
            "雨催芝朮依微綠，花發菖蒲積漸開。",
            "寄語道人端有待，莫留水榭與風臺。"
        ],
        "title": "和葉徵君見寄二首  其二",
        "id": "c5fa2f79-a723-4f4f-829f-e3b06d6054cb"
    },
    {
        "author": "曹勛",
        "paragraphs": [
            "光景飛馳疾去波，別來秋色換春和。",
            "真鉛未有三花驗，歲籥虛嗟十載過。",
            "詩句驚人增感發，水雲留處恐蹉跎。",
            "荆山鑿透應多玉，分與貧儒奈老何。"
        ],
        "title": "和李判院見寄",
        "id": "ecc66316-cb75-4acd-894b-8e5d630a1572"
    },
    {
        "author": "曹勛",
        "paragraphs": [
            "客裏相逢樂可涯，坐來三見換年華。",
            "喜君舞綵庭趨鯉，愧我驚鴻跡在沙。",
            "白眼故應聊溷俗，青氈當亦謹傳家。",
            "他時竚看趨三接，大對行應罄五車。"
        ],
        "title": "和人見寄",
        "id": "b8c76f67-5bb4-49d1-bb1e-bae27321172c"
    },
    {
        "author": "曹勛",
        "paragraphs": [
            "行年以禮古猶今，况已華顛雪滿簪。",
            "五子政須俱治産，兩疏寧復較揮金。",
            "稍攄雲水安閑計，得展江湖漫浪心。",
            "一笑相逢慰岑寂，更煩擊節發清吟。"
        ],
        "title": "和高路分見贈二首  其一",
        "id": "1e3c6e5e-1c93-4a81-b196-0eb342590c46"
    },
    {
        "author": "曹勛",
        "paragraphs": [
            "照世名流玉與清，公家勳業有繁纓。",
            "格言追古如陶令，妙句鏘金謝子卿。",
            "卜築靚深均里閈，山林佳絕得天成。",
            "兩篇奇語難修報，褒借飄飄愧此生。"
        ],
        "title": "和高路分見贈二首  其二",
        "id": "25b7c504-912a-459f-b7d3-e721f37120d9"
    },
    {
        "author": "曹勛",
        "paragraphs": [
            "珊瑚明月墮微茫，春入燈花暖夜缸。",
            "但閲璵璠來棐几，頗慚心跡倦芸窗。",
            "雲間舊是賢者隠，江夏久無清譽雙。",
            "拭目須君上霄漢，且將韻語伴澄江。"
        ],
        "title": "和虛中見贈二首  其一",
        "id": "6d25392d-22c6-4640-a148-8390032d1f2e"
    },
    {
        "author": "曹勛",
        "paragraphs": [
            "銷沈壯氣已無餘，尚有牀頭數卷書。",
            "再命豈宜居舊物，三乘只合樂真如。",
            "脩門喜見平生友，窮巷何堪長者車。",
            "顧我久尋方外侶，按摩頗欲獻呵噓。"
        ],
        "title": "和虛中見贈二首  其二",
        "id": "6309f0b8-2b10-4c83-a91d-87b768ce3b15"
    },
    {
        "author": "曹勛",
        "paragraphs": [
            "君家妙譽自無雙，每肯區區問禮忙。",
            "頷下老髯仍不白，顔間喜氣已微黄。",
            "力扶雅道新章句，藹有雄文古戰場。",
            "一夕詩來增浩歎，更和秋雨聽浪浪。"
        ],
        "title": "和虛中所惠佳什",
        "id": "5544b747-6d62-478d-83da-f2d0b274a399"
    },
    {
        "author": "曹勛",
        "paragraphs": [
            "會面殊稀各一方，真成笑語隔炎凉。",
            "不知九月露華白，但見一庭花蘂黄。",
            "客路倦懷常落莫，故園歸夢幾微茫。",
            "何時到得嬉堂上，賸看黄山煙水鄉。"
        ],
        "title": "和癯翁見貽",
        "id": "991bf934-f37c-4ea5-a3b4-ad573546d067"
    },
    {
        "author": "曹勛",
        "paragraphs": [
            "奉引歸來春晚時，扁舟便欲訪天隨。",
            "都忘舊學塵埃滿，頓覺新年氣宇衰。",
            "遽有恩榮騰紫詔，了無功業立彤墀。",
            "先生妙句煩褒借，一夕光涵月不虧。"
        ],
        "title": "和張凝神見貽",
        "id": "a9d7b798-f045-47b5-b835-a948ae34a954"
    },
    {
        "author": "曹勛",
        "paragraphs": [
            "漢室文章遠業成，斗南英氣爲時生。",
            "新兼带插嚴天仗，夙展韜鈐衛帝營。",
            "四塞羌戎知號令，五軍貔虎畏威名。",
            "中興方倚軍容振，功業行看衮繡榮。"
        ],
        "title": "和陳御带見貽",
        "id": "e27f50e6-7261-4a33-9fe6-3294781d13fe"
    },
    {
        "author": "曹勛",
        "paragraphs": [
            "潁川先生氣佳哉，軟語款細懷抱開。",
            "萬言倚馬有餘味，一室掃地無纖埃。",
            "懸知得句先鉢韻，便覺北南瞻斗魁。",
            "向來小駐奔電馬，始今須遂良史才。"
        ],
        "title": "和陳南仲郎中見貽",
        "id": "e7294ab1-8db4-466e-8c0d-827357c6408d"
    },
    {
        "author": "曹勛",
        "paragraphs": [
            "投閑久去大明宮，鐘鼎山林興已同。",
            "但得眠雲仍釣水，不妨抹月與批風。",
            "頗能植杖閑爲圃，尚欲臨文學送窮。",
            "煩子遠來忘趼足，問言今作白頭翁。"
        ],
        "title": "和蘇養直見貽二首  其一",
        "id": "d8808b38-869e-4a36-b817-9b66e2179921"
    },
    {
        "author": "曹勛",
        "paragraphs": [
            "羅浮真隠下珠宮，一粒丹砂魏武同。",
            "豈但脩齡還稚齒，因知韻語盡仙風。",
            "潛真已信人非遠，拔宅懸知理可窮。",
            "分我刀圭他日事，紅塵先拜紫髯翁。"
        ],
        "title": "和蘇養直見貽二首  其二",
        "id": "e854a06c-afd5-4baf-a100-da3f6360a7d0"
    },
    {
        "author": "曹勛",
        "paragraphs": [
            "冥心艱苦走南隅，每讀清言意已攄。",
            "竹簡固嘗窺遠業，山陰何止識遺書。",
            "雲間未省三年別，海上今欣一笑初。",
            "乘興此來傳句法，頗容求益董梧鋤。"
        ],
        "title": "和王應夫見貽六首  其一",
        "id": "fcb92fa5-11b2-454f-a474-3348b12b7d67"
    },
    {
        "author": "曹勛",
        "paragraphs": [
            "平生政不悟三隅，漸老涂窮志莫攄。",
            "行路又迎新曆日，寓懷頼有舊圖書。",
            "逢時意可情猶在，多病心闌事昧初。",
            "流落此生何處是，欲從老圃學犁鋤。"
        ],
        "title": "和王應夫見貽六首  其二",
        "id": "bb9b5c0f-f93e-491c-8d19-9855a0b0aed1"
    },
    {
        "author": "曹勛",
        "paragraphs": [
            "聯事當年在海隅，再遵南尾笑言攄。",
            "尚懷擁鼻胡牀語，每寄論心尺素書。",
            "松籟舞風鷹隼後，蒲團附火雪霜初。",
            "應憐別久愈無味，茅塞如今擬荷鋤。"
        ],
        "title": "和王應夫見貽六首  其三",
        "id": "975fc612-9281-4adc-b2f1-a0f4518b18ec"
    },
    {
        "author": "曹勛",
        "paragraphs": [
            "大方今始識無隅，明月珊瑚袖手攄。",
            "愧甚許提圯上履，喜於親授活人書。",
            "風神峙玉藏純白，議論昂霄到古初。",
            "內顧斐然知不稱，祇宜歸隠自扶鋤。"
        ],
        "title": "和王應夫見貽六首  其四",
        "id": "e8db021a-00a9-4457-b033-ebb8a5eff8b6"
    },
    {
        "author": "曹勛",
        "paragraphs": [
            "開緘韻語起廉隅，坐使心胸百想攄。",
            "公比士元方展驥，我如毛穎不中書。",
            "燭摇冷暈人方寂，犬吠寒雲月上初。",
            "北首故關山萬疊，幾時艱棘一誅鋤。"
        ],
        "title": "和王應夫見貽六首  其五",
        "id": "980830e1-f1da-4e5d-a575-73098deb3632"
    },
    {
        "author": "曹勛",
        "paragraphs": [
            "曉程寒水散城隅，款段徐行得自攄。",
            "天外好山宜日襯，風前老柳半蟲書。",
            "賡詩已玷清新後，扣戶仍煩剝啄初。",
            "忙似老農無住著，看人倉庾亟持鋤。"
        ],
        "title": "和王應夫見貽六首  其六",
        "id": "36b93d47-649b-4c37-b666-1a9ac235fcdd"
    },
    {
        "author": "曹勛",
        "paragraphs": [
            "郎官出宰鎮方隅，聊試牛刀意未攄。",
            "不特持平爭結友，要知博物有成書。",
            "不驚雉羽桑陰靜，一洗蠻烟霽景初。",
            "恨識羽山眉宇晚，徒聞嘉惠及耕鋤。"
        ],
        "title": "用前韻贈張正仲朝散二首  其一",
        "id": "2b6c9307-1b32-4e16-af64-41380501b253"
    },
    {
        "author": "曹勛",
        "paragraphs": [
            "朅來仰止德之隅，頗欲徜徉遂所攄。",
            "倚杖未忘千里恨，飛鴻爲作一行書。",
            "喜君燕寢凝香暇，念我哀涂稅駕初。",
            "湖海不除豪舉想，尚容訪古問槐鋤。"
        ],
        "title": "用前韻贈張正仲朝散二首  其二",
        "id": "75757f21-4be0-4030-a95b-aae6f2b83f9a"
    },
    {
        "author": "曹勛",
        "paragraphs": [
            "使君邀我避炎蒸，好句先馳識故情。",
            "長日流金雖可畏，小槽釀玉得同傾。",
            "耡荒喜已親三徑，作吏誰能更一行。",
            "且與詩翁頻嘯詠，箇中佳處絕將迎。"
        ],
        "title": "和曾竑父見招",
        "id": "3a57f18b-3b95-4382-bd71-3dd0e7bd17cb"
    },
    {
        "author": "曹勛",
        "paragraphs": [
            "未論琢句比玄暉，餘事猶思學退之。",
            "數畝園荒松菊在，一生心有水雲知。",
            "時平豈暇尋三窟，事際何能出六奇。",
            "幸有松篁隠幽築，所欣鶴馭到時時。"
        ],
        "title": "和李判院宿松隠見貽",
        "id": "fd1e81b4-a897-4e45-b8c5-a1da35ced63b"
    },
    {
        "author": "曹勛",
        "paragraphs": [
            "溪聲山色助清豪，小葺蘅茅望玉霄。",
            "蓮社粗能追惠遠，虎頭寧復愧班超。",
            "有池清淺方儲水，厥木扶疏豈待高。",
            "甚辱品題嗟老矣，而今不夢紫宸朝。"
        ],
        "title": "和錢大參題松隠明秀堂韻",
        "id": "bb03a30a-be42-49a5-95f1-16e1bd3be5e2"
    },
    {
        "author": "曹勛",
        "paragraphs": [
            "庵外山高水不窮，庵中道德與時隆。",
            "豈圖寶所千峰靜，得奉清言一笑同。",
            "幽築禪扉俱不遠，水光蘿月冷相通。",
            "它年更約稽山老，共棹西溪十里風。"
        ],
        "title": "和賀參政與應宣教詩應居與墳廬相近",
        "id": "42110675-854f-4139-9bd1-3af07c43d07e"
    },
    {
        "author": "曹勛",
        "paragraphs": [
            "數篇隃寄梵王宮，玉立高寒並兩峯。",
            "亹亹詩章煩護惜，時時情話憶過從。",
            "雪殘蒼嶺野雲暗，花著疏梅春意濃。",
            "它日庵居定相奉，半山松竹更誰容。"
        ],
        "title": "和謝參政卜宅",
        "id": "6067e65e-4fc6-44e5-a826-bdc801fbb02c"
    },
    {
        "author": "曹勛",
        "paragraphs": [
            "怪來六幕了無風，虛室光摇表裏同。",
            "端木已飛花委積，老蟾應借色朦朧。",
            "忍寒須放兒輩喜，清賞莫令樽酒空。",
            "想得明朝呼舞處，森嚴冠珮大廷中。"
        ],
        "title": "和曾守祈雪二首  其一",
        "id": "74ac473e-aced-4538-98b8-a4e5f22a2c40"
    },
    {
        "author": "曹勛",
        "paragraphs": [
            "天其或使不輕飛，有待隨軒故作遲。",
            "風靜圓虛纔半夜，雪隨精意若前期。",
            "影藏寂寂沙頭鷺，寒入青青壠首岐。",
            "千里歡謠歸太守，邦人固已播聲詩。"
        ],
        "title": "和曾守祈雪二首  其二",
        "id": "6fdd7157-593c-40ef-8e84-7544307a0dfd"
    },
    {
        "author": "曹勛",
        "paragraphs": [
            "不知時雪覆雲沙，但怪虛窗木影斜。",
            "入竹不妨聽窸窣，映空寧復問津涯。",
            "盃深喜近圍爐火，香冷誰尋小樹花。",
            "語到蓬仙煩寄我，固應黄竹屬詩家。"
        ],
        "title": "和曾守洪倅喜雪",
        "id": "6727139a-9d78-4943-9a5c-9157f4e85bcd"
    },
    {
        "author": "曹勛",
        "paragraphs": [
            "方慚虛薄預時流，仍見娉婷恰上頭。",
            "檀口細能哦赤壁，羊醅喜爲沃清愁。",
            "當軒妙有眉宇秀，列屋尚誰庭院幽。",
            "頗恨夜深人已醉，翔然翠袂挽無由。"
        ],
        "title": "和曾守出後房麗人",
        "id": "3c710eda-7ffa-4641-b80b-b07ca694f442"
    },
    {
        "author": "曹勛",
        "paragraphs": [
            "溪曲山橫動曉光，天開玉雪照崇岡。",
            "不妨花陌依微雨，爲洗春風澹薄粧。",
            "送別休歌河滿子，相思留待返魂香。",
            "坐中客已無腸斷，何况離聲更抑揚。"
        ],
        "title": "和曾守東郊賞梅兼送范子芬",
        "id": "f306c217-b8f3-41ce-8ae9-6db2b39b634f"
    },
    {
        "author": "曹勛",
        "paragraphs": [
            "萬里關河雪正霜，自憐跣履苦奔忙。",
            "宦情久欲休言責，世態何能學坐忘。",
            "頼有新詩排困躓，未忘濁酒發清狂。",
            "得公韻語袪煩甚，亟揖筠風續報章。"
        ],
        "title": "和張正仲朝散",
        "id": "9003a0ef-d5ee-40f8-a0d9-699a813aa6c7"
    },
    {
        "author": "曹勛",
        "paragraphs": [
            "十年塵土換華顛，一踏山根覺渙然。",
            "下界長江朝勝地，上方大士隠非煙。",
            "覽輝已見翔威鳳，倚仗何堪照細泉。",
            "暫得詮心適佳處，試拋馬箠問枯禪。"
        ],
        "tags": [
            "长江"
        ],
        "title": "和鮑仲山賦靈巖寺",
        "id": "e89c85d3-0ac2-4632-bac5-515cc2a56a83"
    },
    {
        "author": "曹勛",
        "paragraphs": [
            "初疑堅固出毫端，漸認芳香實滿盤。",
            "功已充盈過膏沐，擷應璀璨掬寒酸。",
            "煩君玉粒炊圓碧，助我神庭並渥丹。",
            "復似嬰兒當有漸，爲增杞菊副朝餐。"
        ],
        "title": "和石及甫惠蔓菁子",
        "id": "a4113b5a-cfbe-4031-891c-cc1b7c98cc75"
    },
    {
        "author": "曹勛",
        "paragraphs": [
            "老去求閑計已疎，若尋多事即荆舒。",
            "孤高簡澹爲三益，淳白清凉共一虛。",
            "有意烟雲供眼界，無心鳥雀下庭除。",
            "茲亭未足爲依泊，自是山中有舊廬。"
        ],
        "title": "和人題倚江亭",
        "id": "caab0dbf-2b64-4b3d-b774-c63245ae5415"
    },
    {
        "author": "曹勛",
        "paragraphs": [
            "僑寓江城意豈疎，得親仙李似南舒。",
            "高門带珮昭寰宇，一代勳庸切太虛。",
            "相業自應求的子，老成宜復被親除。",
            "中興文物須名世，會見金珂下直廬。"
        ],
        "title": "再和呈李提舉",
        "id": "97cede48-7c0f-4652-b74b-a60b87ea2fc7"
    },
    {
        "author": "曹勛",
        "paragraphs": [
            "冥冥細雨不霑梅，喜熟筠籠荔子來。",
            "滿眼驪山當日意，十年閩嶺此時杯。",
            "色香豈謂撩禪悅，甘旨隃知並老萊。",
            "伏讀佳章輙賡唱，敢將瓦礫擬瓊瑰。"
        ],
        "title": "和人荔子",
        "id": "3bf5f8c4-9fa0-40a6-b4b9-cf2e145217ce"
    },
    {
        "author": "曹勛",
        "paragraphs": [
            "連旬零雨暑猶强，未信人間八月凉。",
            "甕裏麴生初泛蟻，壺中桂子並尋芳。",
            "斑衣未遂蘭玉集，吾子少留雲水鄉。",
            "門戶喜猶家法在，詩情輙莫似王陽。"
        ],
        "title": "和紹興次子所寄詩",
        "id": "bb1cf76d-9561-4589-b8a5-911c08a318f7"
    },
    {
        "author": "曹勛",
        "paragraphs": [
            "應向西瑶立赤墀，鮮雲仍带綠烟宜。",
            "要先籬菊三秋艷，不放蟾華一點窺。",
            "頗訝夙宵凉雨疾，頓思晨發曉光披。",
            "騷人豪舉經年意，絕歎丰姿積漸吹。"
        ],
        "title": "和次子積雨損紅木犀",
        "id": "65df64e4-6bbc-4872-b519-bb0c82928a05"
    },
    {
        "author": "曹勛",
        "paragraphs": [
            "憂患心知振古稀，北征讀盡少陵詩。",
            "孰能狡兔謀三穴，且願鷦鷯寄一枝。",
            "出隴麥苗憂客念，摇風柳色動春辭。",
            "與公共作詩魔役，不害閑中故作癡。"
        ],
        "title": "和人惠詩二首  其一",
        "id": "fbef60f6-e4d2-44ce-9df7-ea583d99baf5"
    },
    {
        "author": "曹勛",
        "paragraphs": [
            "從來五技已成窮，顧我方今五技中。",
            "治絮不能防暴冷，擁爐聊復借微烘。",
            "懷鄉固與我同志，浮膽懸知酒有功。",
            "待約盃盤尋一醉，醉來寧復問凶豐。"
        ],
        "title": "和人惠詩二首  其二",
        "id": "f0f5056f-eeee-4e55-b610-5e0c0feab61a"
    },
    {
        "author": "曹勛",
        "paragraphs": [
            "不裘而暖得橫披，絕叫西崑不復詩。",
            "聳入山容成紫障，暖回玉糝綴繁枝。",
            "從知公有青雲士，聊欲文成黄絹辭。",
            "但得錦囊風月在，胸中佳處未妨癡。"
        ],
        "title": "再答前韻二首  其一",
        "id": "41332ef5-9589-45e9-96c2-b354b91465ef"
    },
    {
        "author": "曹勛",
        "paragraphs": [
            "客居索寞厭天窮，撫事無能笑語中。",
            "破睡好茶盈碗白，曝簷晴日半簾烘。",
            "向來切己連丁禍，政以臨民獲罔功。",
            "頼有破除餘習在，后山端欲扣南豊。"
        ],
        "title": "再答前韻二首  其二",
        "id": "cbb677f0-6487-4e7b-b1d4-82e4f36eb435"
    },
    {
        "author": "曹勛",
        "paragraphs": [
            "吾儔春味等閑情，識我幽花種繞亭。",
            "雲带竹光天外碧，風回松吹夢中醒。",
            "樽罍湛綠邀芳景，紅翠收香拂夜屏。",
            "歸傍清池留未足，更看涵泳一天星。"
        ],
        "title": "老景逢春每多留賞子美所謂老去願春遲子忱雅知其况以佳句見貽信筆爲答",
        "id": "aa6b9e62-03f5-4044-a2be-95c9e38387eb"
    },
    {
        "author": "曹勛",
        "paragraphs": [
            "柴扃小隠二林間，德有鄰兮跡遂安。",
            "天派發源公雋秀，客情催老我蹣跚。",
            "松留日脚秋烟薄，塔響風鑾夜月寒。",
            "頗喜笑談皆自在，兵戈聚首蓋良難。"
        ],
        "title": "答趙周卿",
        "id": "ed6ab189-0e1a-4249-b22a-2bf1570d35ca"
    },
    {
        "author": "曹勛",
        "paragraphs": [
            "華鯨吼雨曉聲長，詩罷蕭閑百步廊。",
            "倚暖花梢清有思，傲霜菊蘂冷猶香。",
            "好閑懶瓚聊煨芋，不病維摩尚倚牀。",
            "滿眼雲山應自足，笑渠門外馬蹄忙。"
        ],
        "title": "和英上人見寄",
        "id": "316f7795-ee2a-488f-b011-f5aaf6769754"
    },
    {
        "author": "曹勛",
        "paragraphs": [
            "連朝好語見勤渠，得失從來要一如。",
            "公但忘情分定事，天教更讀未看書。",
            "柳藏窈窕金千縷，月在西南玉一梳。",
            "倚熟何妨駐行李，神仙亦復喜樓居。"
        ],
        "title": "奉答國器見貽二首  其一",
        "id": "33f11725-d813-4363-9c82-b82597b3bdf3"
    },
    {
        "author": "曹勛",
        "paragraphs": [
            "光焰方期萬丈長，壯心肯以醉爲鄉。",
            "功名莫與平泉李，志業須還鐵硯桑。",
            "待價自應聊隠默，逢年安得更韜藏。",
            "翩翩賸讀春風句，兩目增明膽亦張。"
        ],
        "title": "奉答國器見貽二首  其二",
        "id": "f4efce88-3dd0-4fea-b013-92b4c88c0a14"
    },
    {
        "author": "曹勛",
        "paragraphs": [
            "老去光陰不問春，只思麋鹿與爲羣。",
            "每求書附風前雁，便想山深日暮雲。",
            "鉛槧塵勞應念我，詩章棋局久思君。",
            "新茶仍副清新句，碌碌粗官愧少文。"
        ],
        "title": "雙溪雲老寄示佳句及新茶用來韻爲謝",
        "id": "3ff24539-c7d2-4593-a1c8-2e30613b2b6c"
    },
    {
        "author": "曹勛",
        "paragraphs": [
            "雕章琢句茂家聲，如閲龍跳讀快晴。",
            "秀韻凌虛天外立，春熙及物坐中生。",
            "只應翳鳳游八極，但覺儀韶聞九成。",
            "願看浯溪擅文學，要收功業付耆英。"
        ],
        "title": "王元龍惠新製輒依末後耘田韻敘謝",
        "id": "f3cac0f4-cf88-4e6c-9456-bf1a6e83a587"
    },
    {
        "author": "曹勛",
        "paragraphs": [
            "改歲晴和兩月慳，雨聲兼閏濕長安。",
            "江梅已挾春風嫩，朔雪猶飛臘月寒。",
            "老境亟尋篝火暖，此懷不放酒瓶乾。",
            "珠幢玉蘂明心目，寫入清吟異日看。"
        ],
        "title": "新歲雪示兒輩二首  其一",
        "id": "89463b56-cc15-4d70-bb5a-0293a14788fb"
    },
    {
        "author": "曹勛",
        "paragraphs": [
            "政恐東臯穡事慳，曉霞擁日作平安。",
            "禽聲便與和風暖，梅影潛摇碧砌寒。",
            "幽谷定遷鶑囀巧，芳郊滋喜燕泥乾。",
            "吾君勤儉寬宵旰，富入倉箱億兆看。"
        ],
        "title": "新歲雪示兒輩二首  其二",
        "id": "981d5b51-4bb6-4a7a-b62d-dfecd00892f4"
    },
    {
        "author": "曹勛",
        "paragraphs": [
            "濃陰冞月作春慳，茲夕栖巢鵲不安。",
            "淅瀝潛回連夜雨，繽紛遽作勒花寒。",
            "色迷梅徑香非遠，聲抑琴絲潤未乾。",
            "西北高樓臨縹緲，海山羣玉得重看。"
        ],
        "title": "老拙觀諸公及兒輩和篇差以自慰再和前韻",
        "id": "6286bebe-7b27-4ef4-ae80-ca13368e297d"
    },
    {
        "author": "曹勛",
        "paragraphs": [
            "子真高韻屢裁詩，不得同行暫語離。",
            "春色正如重醖酒，好花尚有最繁枝。",
            "老翁只喜先安穴，壽數何能更問眉。",
            "冒熱歸來便如夢，何堪塵土混幽思。"
        ],
        "title": "鄭吏部有詩謂未當作壽穴和其韻",
        "id": "ba12e45a-3dd2-406e-a223-a425111d8632"
    },
    {
        "author": "曹勛",
        "paragraphs": [
            "朝回六出勢飛浮，歷亂初看積瓦溝。",
            "漫以郢人歌白雪，曲煩從事到青州。",
            "因知洗吻羊肪滑，可但傾腸鼠腹休。",
            "紙帳熏爐今已矣，解嘲得免繼前修。"
        ],
        "title": "謝楊監丞雪中送羊羔酒",
        "id": "077a0a57-a659-4065-9cb0-fd405a35cbdb"
    },
    {
        "author": "曹勛",
        "paragraphs": [
            "不倚蒲團有妙機，搘頤真可助癡兒。",
            "輟君拄頰看山用，拯我垂頭欲睡時。",
            "燕坐巧能留蝶夢，吟髭聊復寄蓮枝。",
            "從今寧有靈龜歎，一枕跏趺總不知。"
        ],
        "title": "謝錢處和惠燕坐搘頤蓮",
        "id": "5d34c8ed-7109-4fa6-a310-fce92216ef3f"
    },
    {
        "author": "曹勛",
        "paragraphs": [
            "未覺光風轉朔雲，深窗乍見意增新。",
            "欲先楚客傳清些，未放江梅占早春。",
            "自許幽香傳窈窕，更煩白足下嶙峋。",
            "爲君抖擻煩襟看，要是都無一點塵。"
        ],
        "title": "臘日謝仰上人惠蘭",
        "id": "55a0e7c0-03bb-47a9-97b3-46d9ee9b1dac"
    },
    {
        "author": "曹勛",
        "paragraphs": [
            "君家冰玉傳素風，甕頭色與冰玉同。",
            "薰人氣和喜屢接，入琖色輕看若空。",
            "梅花破蕚香澹澹，江天欲雪雲濛濛。",
            "坐客已醉復贊歎，頭不岑岑常憶公。"
        ],
        "title": "謝衛太尉送新酒",
        "id": "ab415a7f-16cf-4073-99a3-acb79de7259e"
    },
    {
        "author": "曹勛",
        "paragraphs": [
            "十載天涯客路身，不知何處是通津。",
            "華顛久已從公道，青眼遥思有故人。",
            "壯節未隨塵土變，窮愁專與歲時新。",
            "鄒枚正此游梁倦，引手毋令浪苦辛。"
        ],
        "title": "酬許察院",
        "id": "1690caf4-2219-49e1-b1cf-574f084d4789"
    },
    {
        "author": "曹勛",
        "paragraphs": [
            "九臯仙緒豈凡門，肯顧衰翁笑語溫。",
            "槐里少留傳好句，楓宸固已奏嘉言。",
            "瀰瀰野水山連碧，嫋嫋新凉月挂昏。",
            "妙筆摛華想高興，政須檀板與清樽。"
        ],
        "title": "再酬丁尉",
        "id": "da92ec02-b3db-4bce-8b31-1c65c3dab1c3"
    },
    {
        "author": "曹勛",
        "paragraphs": [
            "北歸一笑脫胡沙，淮海相逢五歲華。",
            "寄語欲憑滄海月，昔游空想赤城霞。",
            "遥知漢殿宜鳴玉，不謂青門尚種瓜。",
            "雖是道人心似鐵，餘情應得賦梅花。"
        ],
        "title": "寄宋德可觀察",
        "id": "b4e3ada8-978b-44c7-883d-b5e864b004c9"
    },
    {
        "author": "曹勛",
        "paragraphs": [
            "露曉紅幢綠蓋明，使君千騎會耆英。",
            "笙歌遞奏連雲上，荷芰傳香拂面清。",
            "遐想雅歡均四坐，欲尋幽夢下重城。",
            "負薪獨恨窮閻卧，不得臨流預濯纓。"
        ],
        "title": "病中寄曾使君湖上",
        "id": "8b84aa3a-3968-45e9-ac19-9833a58dfadc"
    },
    {
        "author": "曹勛",
        "paragraphs": [
            "刺桐花發照人明，三看薰風舞絳英。",
            "海近魚肥隨米賤，山高溪凈照人清。",
            "久聞射策先黄甲，何意棲鸞尚赤城。",
            "顧我婆娑老林下，看君事業映簪纓。"
        ],
        "title": "用前韻酬陳判官",
        "id": "73491342-4441-439d-9418-17a80abc28e1"
    },
    {
        "author": "曹勛",
        "paragraphs": [
            "卓犖姑溪有隠君，當年遠識達楓宸。",
            "鑑明塵土無留跡，水凈妍媸久自真。",
            "聞道燕居求性理，固應有暇對閑人。",
            "一廛已約同藏海，他日茅齋定卜鄰。"
        ],
        "title": "寄儲子椿",
        "id": "62aa36cd-a47d-494a-9e14-f07d04c45280"
    },
    {
        "author": "曹勛",
        "paragraphs": [
            "君住西山我住東，杖藜時復得相從。",
            "欣欣未見飄飄舉，楚楚先經面面松。",
            "仙事既無妻子累，丹罏自有鬼神供。",
            "來春麥壠青中過，待碾新茶約段公。"
        ],
        "title": "寄陳居士",
        "id": "ca06ac31-77bf-42a6-967c-883134c9ed13"
    },
    {
        "author": "曹勛",
        "paragraphs": [
            "同朝不復舊交游，留滯行都歲兩周。",
            "落景殘霞曛夕靄，斷雲橫雨霽高秋。",
            "因仍久作歸歟計，蹭蹬端如賈客留。",
            "慚愧君恩何以報，此身江海任虛舟。"
        ],
        "title": "寄山中友",
        "id": "22f06a1a-ba8f-4c7e-bb38-9f3889937560"
    },
    {
        "author": "曹勛",
        "paragraphs": [
            "道山賢範久摧藏，聖德重興接耿光。",
            "招隠稍來周俊造，紬書行見漢文章。",
            "挂簷玉榜昭新渥，插架芸籤識舊香。",
            "喜見諸儒在天祿，嘉謨應欲贊時康。"
        ],
        "title": "新建秘書省呈李秘監",
        "id": "0ca54c83-088f-4f97-aa6f-01f8e9806015"
    },
    {
        "author": "曹勛",
        "paragraphs": [
            "老去光陰易變遷，佳時常在淚痕邊。",
            "一寒休待綈袍惠，二頃須資負郭田。",
            "邀客預留醅下酒，憑欄閑數渡頭船。",
            "此身更待烟蘿去，放盡天游只醉眠。"
        ],
        "title": "懷歸呈同官",
        "id": "2b80a31b-dfc9-4ad5-b3bb-74eec51b3775"
    },
    {
        "author": "曹勛",
        "paragraphs": [
            "共向花時笑語頻，不須七七倩花神。",
            "中郎棋戰投機捷，閣老詩壇著語新。",
            "暖景遲遲鶑喚友，落英寂寂草成茵。",
            "牡丹芍藥開非晚，更約同游浩蕩春。"
        ],
        "title": "小園午集坐間呈處和瞻明諸友",
        "id": "74bdefe0-c96f-4697-83c2-60d06c6ece6a"
    },
    {
        "author": "曹勛",
        "paragraphs": [
            "晚歲歸心豈易收，挂冠已去復淹留。",
            "東方曼倩多奇節，司馬相如故倦游。",
            "牀上詩書供一笑，山中松桂入清愁。",
            "兒童怪我經春病，此意還能掩得不。"
        ],
        "title": "再乞休致未遂得二詩呈之奇鄉友  其一",
        "id": "fd2e6d10-bc0d-45cc-a3ad-1b8d2c6829dc"
    },
    {
        "author": "曹勛",
        "paragraphs": [
            "錄錄雖能早致身，中年東海與西秦。",
            "只宜桐柏山中老，不是麒麟閣上人。",
            "故病未休新病起，黑頭應笑白頭新。",
            "天公早賜還山詔，懷抱紛紛倦俗塵。"
        ],
        "title": "再乞休致未遂得二詩呈之奇鄉友  其二",
        "id": "ec813709-f445-4ce3-9be9-c9452e4a57a7"
    },
    {
        "author": "曹勛",
        "paragraphs": [
            "久懷宣殿浮山老，句滿東南著老成。",
            "一笑忘言尋小隠，十年去國得雙清。",
            "別來體力兼人健，喜甚詩書滿意評。",
            "天子中興求讜論，故應啟沃慰平生。"
        ],
        "title": "懷趙希元",
        "id": "0808ef09-e806-4653-9103-a3b8c9369acc"
    },
    {
        "author": "曹勛",
        "paragraphs": [
            "聞道維摩棐几前，花隨寶女下雲天。",
            "合歡带緩新粧薄，燕子樓深晚色鮮。",
            "想得瓊枝宜夜夜，只應璧月共娟娟。",
            "何時遂預平生友，與出湘雲伴錦筵。"
        ],
        "title": "戲簡錢處和",
        "id": "007b2eb5-2d7a-4adc-9318-6c64314191d0"
    },
    {
        "author": "曹勛",
        "paragraphs": [
            "家來三樂益芬芳，不愛華堂借草堂。",
            "每聽鳴騶傳陋巷，便知寶勒下明光。",
            "炊烟茶潤兼旁舍，蘿月松風同一岡。",
            "錦瑟似聞方醉卧，西樓橫玉助新凉。"
        ],
        "title": "榮侍郎暫寓張園小詩寄懷",
        "id": "30d8c8fb-1561-433c-8422-d224114dc2f3"
    },
    {
        "author": "曹勛",
        "paragraphs": [
            "閑中忙事厭營營，款段揚鞭訪赤城。",
            "問法未經雙澗路，彌天先見萬年英。",
            "繁陰成幄暑風薄，好草傳香朝雨晴。",
            "杖屨何妨留一宿，松間語舊有餘清。"
        ],
        "title": "僕至赤城英侍者見訪好語瀾翻喜以成詩",
        "id": "8b0f0160-b126-40a6-9f54-f24ed7a9b437"
    },
    {
        "author": "曹勛",
        "paragraphs": [
            "戎燼多艱道不傳，師能橫豎說無邊。",
            "清湘去後人思殺，破衲歸來帝所憐。",
            "雙桱遽埋無盡藏，諸方應舞野狐禪。",
            "傷心明月堂中影，只作霜華處處圓。"
        ],
        "title": "妙喜遷化悲而成詩",
        "id": "474ad502-2d9e-4403-9933-50cb99ef7ba0"
    },
    {
        "author": "曹勛",
        "paragraphs": [
            "年來建茗甚紛紜，官焙私園總混真。",
            "圓璧方圭青箬嫩，絳苞黄角綵題均。",
            "未論潔白衷腸事，只貢膏油首面新。",
            "世乏君謨與桑苧，翻令衡鑑入殊鄰。"
        ],
        "title": "余比出疆以茶遺館伴乃云茶皆中等此間於高麗界上置茶凡二十八九緡可得一胯皆上品也予力辯所自來謂所遺皆御前絕品他日相與烹試果居其次傷爲猾夷所誚因得一詩",
        "id": "8a3b49e2-6d47-4908-8d16-93635be6341c"
    },
    {
        "author": "曹勛",
        "paragraphs": [
            "命本先須植日華，抽添氣液了無差。",
            "融融瑪瑙升神室，曲曲琅玕煥綵霞。",
            "樞轄工夫儲太漠，至人妙理寓甘瓜。",
            "陽源昭徹參同處，試與三家作一家。"
        ],
        "title": "用秦公贈李次仲韻呈次仲三首  其一",
        "id": "35394646-5850-4c34-93f3-21efd3255bf3"
    },
    {
        "author": "曹勛",
        "paragraphs": [
            "欲求玄牝藴清華，莫放朝昏子午差。",
            "收得五華滋湛露，自應雙鶴下青霞。",
            "頗聞北海終棲火，莫向東陵只種瓜。",
            "它日黄庭留黍米，遨遊海嶽未須家。"
        ],
        "title": "用秦公贈李次仲韻呈次仲三首  其二",
        "id": "8e3f30d9-1f4a-4c40-bfc6-50339508df5c"
    },
    {
        "author": "曹勛",
        "paragraphs": [
            "靈明獨耀駐年華，九任玄歸有等差。",
            "帝一澄明藏水火，崑丘凝結粲雲霞。",
            "金精盛處須尋兔，火棗成時要似瓜。",
            "識得神仙木中子，丹腴願及小生家。"
        ],
        "title": "用秦公贈李次仲韻呈次仲三首  其三",
        "id": "eabb722c-cb32-41b6-89e8-af7beb8c45fa"
    },
    {
        "author": "曹勛",
        "paragraphs": [
            "遠業嘗輕萬戶侯，今陪笑語庾公樓。",
            "聲空冀北一曲妙，木落淮南千里秋。",
            "酒興勇隨高意上，月華影入大江流。",
            "主人爲客留清境，銷盡牢愁與客愁。"
        ],
        "title": "陪宣撫置酒南樓",
        "id": "485a8566-55ef-4447-9ddb-1f7218708148"
    },
    {
        "author": "曹勛",
        "paragraphs": [
            "舊約溪山拄瘦筇，踏雲漸聽短長鐘。",
            "山腰古佛閟金殿，石眼細泉噴玉龍。",
            "欲濯泠泠終日水，且臨楚楚一庭松。",
            "知公弭節期游勝，看取詩來阮仲容。"
        ],
        "title": "游惠山",
        "id": "0619af3b-5702-4530-b6d5-aee9f8fa3c55"
    },
    {
        "author": "曹勛",
        "paragraphs": [
            "九夏銷煩日正長，沉沉虛閣枕橫塘。",
            "更無塵土侵衣裓，只有荷花度晚香。",
            "一道清泉供枕潄，千章古木進風凉。",
            "相從時得游佳處，何必持盃玉色光。"
        ],
        "title": "過鄭吏部水閣",
        "id": "aa0c29bc-1e45-42a5-b3c9-3bb8668caec3"
    },
    {
        "author": "曹勛",
        "paragraphs": [
            "泛舟憑檻在蓬瀛，一醉心期任此生。",
            "滿腹本來同偃鼠，吸川遂欲比長鯨。",
            "歸來尚带荼䕷露，夢想猶聞珮玉聲。",
            "醉後狂歌能恕否，如今五日未全醒。"
        ],
        "title": "過處和賞荼䕷",
        "id": "1e476991-f07c-4717-9d79-21ca5d107c42"
    },
    {
        "author": "曹勛",
        "paragraphs": [
            "小園花木暖成圍，况復軒窗倚翠微。",
            "一檻海棠雲錦展，四邊山色曉烟飛。",
            "春風爛熳何妨醉，濁酒淋漓任滿衣。",
            "甚喜鳴珂肯相訪，濟川暫艤綠苔磯。"
        ],
        "title": "處和有詩欲過小圃",
        "id": "807ffeb7-6561-45fe-969b-5fcd886d330e"
    },
    {
        "author": "曹勛",
        "paragraphs": [
            "山中小築枕溪流，却踏紅塵笑拙謀。",
            "鬢點吳霜今已老，兒皆楚語祇堪愁。",
            "猿驚鶴怨事偶爾，燕語鶑啼春罷休。",
            "每與兒曹話歸計，一簾清夢繞滄洲。"
        ],
        "title": "思歸天台",
        "id": "4fe06df8-26c3-4f9a-be3f-01f7c95fe448"
    },
    {
        "author": "曹勛",
        "paragraphs": [
            "平世功名不可期，羝羊自恨觸藩籬。",
            "勞生漫弭衆人謗，雖死肯辜天下知。",
            "勸進偶能回漠北，輸忠猶憶佐邊陲。",
            "秋風一夜翻庭綠，曉看髭髯半作絲。"
        ],
        "title": "閑居泉州",
        "id": "1c210463-fe1d-4875-b935-e55138475f82"
    },
    {
        "author": "曹勛",
        "paragraphs": [
            "海邊鼓角動星辰，我復驅貧近海濱。",
            "强對溪山方袖手，不堪梅柳已驚春。",
            "新元北客愁邊淚，故國西郊日暮塵。",
            "誰與高寒伴幽獨，雪聲清夢入霜筠。"
        ],
        "title": "黄灣書事時虜人犯淮",
        "id": "34837365-5c76-43d7-8e2d-2be30ffeb3c7"
    },
    {
        "author": "曹勛",
        "paragraphs": [
            "筍輿清曉出都門，便喜松聲到處聞。",
            "可但佳游今止止，試尋舊友只紛紛。",
            "卑棲故傳吳楚語，高意自同鸞鶴羣。",
            "且樂退身無罣礙，滿襟塵土逐春雲。"
        ],
        "title": "出關",
        "id": "c5ea0595-dd5e-4d5b-9f82-a9fab402c618"
    },
    {
        "author": "曹勛",
        "paragraphs": [
            "炎風踰月熾穹蒼，稼穡如雲已變黄。",
            "令尹爲民躬血懇，神龍奮雨破驕陽。",
            "高低禾穎芃芃秀，壠畝風回細細香。",
            "自爾屢豐應課最，西成先可賀倉箱。"
        ],
        "title": "天台宰祈雨有感",
        "id": "1827bd52-a0b5-43ac-a43e-59062ac3bc96"
    },
    {
        "author": "曹勛",
        "paragraphs": [
            "江分吳越寄寒溫，頼有飛鴻旦夕聞。",
            "作別半年常入夢，相望百里歎離羣。",
            "庭萱雪已侵寒綠，梅萼春回耿暮雲。",
            "喜汝暫歸俱慰悅，老懷無復更紛紛。"
        ],
        "title": "次子自越來見省",
        "id": "f9b5e375-f1e0-4bea-a4ca-67a46894511b"
    },
    {
        "author": "曹勛",
        "paragraphs": [
            "老大心情不外求，得閑歡喜且閑休。",
            "每思塵土年華老，欲接神仙汗漫游。",
            "三月不知春爛熳，五旬却值雨飛浮。",
            "催歸又誦吾兒句，便且呼童上小舟。"
        ],
        "title": "無錫得次子詩促歸",
        "id": "521c6b99-97f6-4073-ad6f-4442f907855c"
    },
    {
        "author": "曹勛",
        "paragraphs": [
            "告老吾君得挂冠，交親猶肯問平安。",
            "連天秋色雁已過，滿檻竹聲風逗寒。",
            "對客杯盤心共醉，催人節物歲將闌。",
            "但知適意山林去，不覺山頭行路難。"
        ],
        "title": "山中",
        "id": "79dfba5b-6269-4b23-b1b9-b0e46cdf1aa1"
    },
    {
        "author": "曹勛",
        "paragraphs": [
            "閑裏光陰不記名，曲勤宏度訪公榮。",
            "五雲洒翰情文厚，九節浮香琖色輕。",
            "寶箑含風清致爽，綵絲縈臂眼增明。",
            "團欒每得佳時醉，却恐宣麻下帝城。"
        ],
        "title": "松隠坐上寄錢大參",
        "id": "a4ad6a53-abf4-4d02-b5d5-146b144c3f24"
    },
    {
        "author": "曹勛",
        "paragraphs": [
            "晚訝爭鳴白項鴉，梅風隨夜冷窗紗。",
            "忽驚寒透多年被，不儗潜飛六出花。",
            "歷亂已應藏月桂，糢糊無處認山茶。",
            "朝來多怪尋芳客，都向東風賣酒家。"
        ],
        "title": "戊子正月廿一日雪及半尺",
        "id": "57fabc0e-a554-456d-9b79-3298d9d5e01c"
    },
    {
        "author": "曹勛",
        "paragraphs": [
            "至後微和入燒痕，烟稍寄我嶺頭新。",
            "尚無紅糝離離意，已覺清姿苒苒春。",
            "未暇儗爲烏有賦，絕勝遂詠墜樓人。",
            "夜寒翠袖臨明月，且影橫斜上醉巾。"
        ],
        "title": "初見梅有作",
        "id": "ae81015e-8f8f-4af1-9e14-c4ac94d3ab0f"
    },
    {
        "author": "曹勛",
        "paragraphs": [
            "老來不復較三餘，只養恬愉守故居。",
            "新火又逢寒食節，故人誰寄一行書。",
            "隨人只得身康健，寓物須煩酒破除。",
            "賸讀佳章正憑檻，海棠花上雨疏疏。"
        ],
        "title": "清明書事",
        "id": "e980c64d-3775-476d-99e5-3d011d417deb"
    },
    {
        "author": "曹勛",
        "paragraphs": [
            "輦下相知把酒稀，更逢寒食淚霑衣。",
            "五漿道路何嘗饋，三徑荒蕪未得歸。",
            "春事沉沈寒慘慘，暮烟漠漠雨微微。",
            "杏花零落春還半，空看簾間燕子飛。"
        ],
        "title": "寒食有感",
        "id": "235b5244-3100-4b78-9992-4a3a03ce303c"
    },
    {
        "author": "曹勛",
        "paragraphs": [
            "化國舒長日正遲，漫天風柳綠成姿。",
            "高低蝴蝶尚春色，零落荼䕷猶晚枝。",
            "倦思有餘時種竹，老懷無著强賡詩。",
            "人人一覺是非夢，但得百年猶此時。"
        ],
        "title": "春晚即事",
        "id": "62128507-39df-4f3b-a553-3a602ab16cef"
    },
    {
        "author": "曹勛",
        "paragraphs": [
            "東風苒苒又將歸，甚叵飛花不戀枝。",
            "半夜雨驚殘夢破，一春愁是落花時。",
            "暖梢裊裊青歸柳，輕浪痕痕綠滿池。",
            "惟有小欄藏秀色，數枝芍藥殿春遲。"
        ],
        "title": "晚春書事",
        "id": "95143253-c153-40f4-92c4-418f9b4ea2c1"
    },
    {
        "author": "曹勛",
        "paragraphs": [
            "一年春事急如流，每被顛風斷送休。",
            "錦瑟華筵常漫度，杏園景物只供愁。",
            "須知勝踐何曾闕，自是青春不少留。",
            "遍倚欄干望歸路，落花飛絮思悠悠。"
        ],
        "title": "風雨驚春",
        "id": "034c1ad2-5d56-4bf6-9850-31da5371cf50"
    },
    {
        "author": "曹勛",
        "paragraphs": [
            "連雨霏霏作曉陰，倚欄不復見遥岑。",
            "已疏日上三竿報，只聽風隨十日霖。",
            "枝上綻梅肥自墜，庭中新綠色逾深。",
            "田苗漲水橫斜卧，甚憫爲農種植心。"
        ],
        "title": "連雨有感",
        "id": "2304f9ca-5071-4e66-8de6-c9755b936547"
    },
    {
        "author": "曹勛",
        "paragraphs": [
            "良工巧製鮑魚形，短架圓機扇比名。",
            "十幅懷箱塵不到，一輪因力羽猶輕。",
            "輾回劇暑軒楹去，載得長風枕簟清。",
            "失喜門邊須茗客，隔籬悞作碾時聲。"
        ],
        "title": "扇車",
        "id": "f52847ab-add0-4fbd-a3e1-8a725177fc56"
    },
    {
        "author": "曹勛",
        "paragraphs": [
            "中原金鼓未全衰，拜掃逢時淚滿衣。",
            "丘壠蕭條應蔓草，松楸寂歷想斜暉。",
            "殘骸漫向天南住，鄉思空隨雁北飛。",
            "海上傷心一巵酒，夢魂先已酹重闈。"
        ],
        "title": "初冬日懷先壟",
        "id": "6b5f29b9-972b-452e-bb84-52042dec6755"
    },
    {
        "author": "曹勛",
        "paragraphs": [
            "山園乘興便忘歸，習靜關情萬事非。",
            "落葉翻江垂露網，小梅藏白倚苔磯。",
            "等看朔雪連雲密，數得棲鴉幾陣飛。",
            "台岳久慚猿鶴怨，水雲三合寸心違。"
        ],
        "title": "閑過小圃督治冬蔬",
        "id": "b06af7a6-f998-4b4b-9390-e90eaf9ffc3a"
    },
    {
        "author": "曹勛",
        "paragraphs": [
            "中原陷賊百城沒，龍馭天旋守一江。",
            "恢復未逾衣带水，功名慚有碧油幢。",
            "痛無雁信來沙漠，愁覺梅風到夜窗。",
            "朔吹攪雲心慷慨，拊牀未易寸心降。"
        ],
        "title": "辛卯題壁",
        "id": "19b7efb3-30e3-4461-b8e9-b9ad1b2e5134"
    },
    {
        "author": "曹勛",
        "paragraphs": [
            "老去心情在一廛，是中憂樂稱華顛。",
            "因知不悞三三句，空近偷安九九年。",
            "生死去來渾付夢，火風煎迫諒非堅。",
            "第知一裰安排了，任我朝昏且信緣。"
        ],
        "title": "病起有感",
        "id": "0c788b41-dc6d-4437-855d-f2569cee0511"
    },
    {
        "author": "曹勛",
        "paragraphs": [
            "年來老懶絕緘縢，陋巷甘貧得未曾。",
            "秋枕厭聞中夕雨，夜窗且對短檠燈。",
            "念隨壯志銷沈盡，愁與寒更爛熳增。",
            "却憶當年水雲侶，枯禪閑倚一枝藤。"
        ],
        "title": "漫成",
        "id": "e8953e94-9b37-41de-adf7-df793542c1f4"
    },
    {
        "author": "曹勛",
        "paragraphs": [
            "卜築城隅久罷休，數椽忽得水西頭。",
            "四圍竹色繚寒碧，一徑杉風留素秋。",
            "門外水天分棐几，天邊桂子入簾鈎。",
            "指蹤盡得神仙客，更乞佳名爲榜不。"
        ],
        "title": "台城雜詩七首  其一",
        "id": "936db27a-97fb-4c51-ab68-0dd533b70684"
    },
    {
        "author": "曹勛",
        "paragraphs": [
            "老境光陰怯雨霜，怕寒窒隙似猜防。",
            "養生飽悟風中燭，卜宅閑尋肘後方。",
            "明世漁樵終混迹，故山猿鶴怨循牆。",
            "天台肯約它年隠，半嶺松風殷夜牀。"
        ],
        "title": "台城雜詩七首  其二",
        "id": "af1b23bd-9b6f-47df-bed0-28f2d9d290a4"
    },
    {
        "author": "曹勛",
        "paragraphs": [
            "長歌山水五風霜，翠竹青松是巨防。",
            "每謂肉身求浄觀，猶勝飯袋繞諸方。",
            "因風老葉閑粘網，久雨新苔巧占牆。",
            "何以待賓餘舊貫，一香一飯一胡牀。"
        ],
        "title": "台城雜詩七首  其三",
        "id": "79a0c3dc-7da6-43d6-9816-aba22c61101e"
    },
    {
        "author": "曹勛",
        "paragraphs": [
            "向來小築久鋤荒，更覺閑中日月長。",
            "山脚孤烟迷市井，岡頭斜照下牛羊。",
            "乘槎未喜閑侵漢，騎鶴何求再上揚。",
            "簡寂新詩清有素，雨隨擊節助浪浪。"
        ],
        "title": "台城雜詩七首  其四",
        "id": "2461b58b-1be9-4e8e-b9f8-765e44004370"
    },
    {
        "author": "曹勛",
        "paragraphs": [
            "歸涂只欲自治荒，久習田間興益長。",
            "插稻方能騎秧馬，觸藩遽復歎羝羊。",
            "乍爲事奪愧俯仰，却得公來時舉揚。",
            "更待凉風下天末，醉看墨妙寫淋浪。"
        ],
        "title": "台城雜詩七首  其五",
        "id": "7c8959a5-7f85-4dfa-abd0-168c8c36b0ec"
    },
    {
        "author": "曹勛",
        "paragraphs": [
            "雨後秋風十日陰，羅衣初覺曉寒侵。",
            "清愁强欲親歡伯，瘦骨何能舉聚針。",
            "碧玉麗詞殘照晚，青樓秀色暮雲深。",
            "中郎好句傳茅屋，端比逃虛喜足音。"
        ],
        "title": "台城雜詩七首  其六",
        "id": "28c53008-6b8b-4205-998a-52c44c18027f"
    },
    {
        "author": "曹勛",
        "paragraphs": [
            "金柔火老轉清商，已近蟾華冉冉光。",
            "尚有微雲遺暑濕，不妨森木作新凉。",
            "壺中自有洞天闊，物外每同春日長。",
            "願得身藏箕斗內，白蘋紅蓼水雲鄉。"
        ],
        "title": "台城雜詩七首  其七",
        "id": "438ccc1f-05af-4fd9-b7e7-4b30ef6eccad"
    },
    {
        "author": "曹勛",
        "paragraphs": [
            "十篇妙唱賁幽光，秀韻凌虛桂影凉。",
            "玉牒秩宗徽譽著，銀鈎揮翰麝煤香。",
            "風兼遠水痕成理，月入霜筠影自長。",
            "銅雀春深知有以，典刑終合問孫郎。"
        ],
        "title": "和孫倅見貽八首  其一",
        "id": "5e970186-0a60-4aa8-815c-66e971a17a12"
    },
    {
        "author": "曹勛",
        "paragraphs": [
            "春光過似不春光，自念曾無作法凉。",
            "鞍馬固先均臭味，薰蕕安得更芬香。",
            "畫脂敢謂名堪惜，食欖今知味更長。",
            "珍重好辭皆發藥，頗慚宮徵顧周郎。"
        ],
        "title": "和孫倅見貽八首  其二",
        "id": "b88f81fc-385f-4fef-9a94-8adae9c108c8"
    },
    {
        "author": "曹勛",
        "paragraphs": [
            "爝火寧知日月光，遽聞騎火犯伊凉。",
            "周宣懋建中興政，上帝潜符至治香。",
            "天欲卦爻重彖象，民知瓜瓞本綿長。",
            "商孫駕馭方經武，行見蒙衝繫夜郎。"
        ],
        "title": "和孫倅見貽八首  其三",
        "id": "85392d04-f8c4-49b3-887c-67544e86d2d7"
    },
    {
        "author": "曹勛",
        "paragraphs": [
            "世道艱虞太白光，風棲雨食鐵衣凉。",
            "誰歌漢月空相識，漫有山花先自香。",
            "塞上許時兵未息，水邊它日話尤長。",
            "想當清夜圓蟾白，曾欲題詩問庾郎。"
        ],
        "title": "和孫倅見貽八首  其四",
        "id": "cad9e894-1894-4572-bad3-fda9b33b6904"
    },
    {
        "author": "曹勛",
        "paragraphs": [
            "强栽松竹養煙光，官舍公餘喜晚凉。",
            "習靜關情惟挾策，愛閑修供只焚香。",
            "自憐怯事如欣泰，止合摳衣扣子長。",
            "斷斷此生今已矣，擬尋艇子學漁郎。"
        ],
        "title": "和孫倅見貽八首  其五",
        "id": "658d3112-47eb-4a7a-9f39-73a44632ef1a"
    },
    {
        "author": "曹勛",
        "paragraphs": [
            "遽頒翰墨發幽光，內顧鯫生德甚凉。",
            "已幸貳車臨海國，因知汗簡發天香。",
            "花梢擢綠蜂初靜，梅實桃青晝已長。",
            "會見紫泥傳詔札，中興事業屬清郎。"
        ],
        "title": "和孫倅見貽八首  其六",
        "id": "7538fd5c-82dd-487e-8b84-dd228221ef95"
    },
    {
        "author": "曹勛",
        "paragraphs": [
            "海色天容浸冷光，秋回山谷進風凉。",
            "不須悟性三關語，自有澄心一炷香。",
            "倦客棲遲歸意遠，暮林摇落晚山長。",
            "從來習氣聞風悅，慚愧如今陛楯郎。"
        ],
        "title": "和孫倅見貽八首  其七",
        "id": "df5c2103-4a23-465e-8ecd-dd929709627d"
    },
    {
        "author": "曹勛",
        "paragraphs": [
            "韻語初疑擲夜光，頓驅熱惱作清凉。",
            "紫髯英槩雲仍著，藏室文華錦繡香。",
            "客况詎能論酒惡，高懷當不較龜長。",
            "與公避地均休戚，天使詩人識漫郎。"
        ],
        "title": "和孫倅見貽八首  其八",
        "id": "0b8ed6ca-9c44-4728-9b60-810d600104c6"
    },
    {
        "author": "曹勛",
        "paragraphs": [
            "恩從清暑殿中傳，鳳翥龍盤墨色鮮。",
            "何物老臣容拜賜，御風挾月下中天。"
        ],
        "title": "謝賜宸翰扇",
        "id": "0f9b0668-0e17-4d19-8ed1-78b50592a2e9"
    },
    {
        "author": "曹勛",
        "paragraphs": [
            "冉冉東風春乍回，睿思宣入禁中來。",
            "忽參鼻觀清香徹，殊喜一庭都是梅。"
        ],
        "title": "上元前四日宣召賞梅",
        "id": "6973ef44-4c70-456a-a21d-b03287d72a69"
    },
    {
        "author": "曹勛",
        "paragraphs": [
            "曉來簾幕捲東風，尚有春寒下綺櫳。",
            "德滿人間和氣浹，卯山宮殿瑞雲中。"
        ],
        "title": "德壽春帖子八首  其一",
        "id": "88627732-6800-4989-bdf0-87b45f23a5ef"
    },
    {
        "author": "曹勛",
        "paragraphs": [
            "弄黄宮柳未齊勻，便覺風和淑景新。",
            "自是東君朝最貴，欣欣春事足頤神。"
        ],
        "title": "德壽春帖子八首  其二",
        "id": "8a72022c-c51e-480e-9434-88e43710915e"
    },
    {
        "author": "曹勛",
        "paragraphs": [
            "捲簾康壽麗朝曦，經卷龍香晝漏遲。",
            "閑暇瑶琴成雅奏，和風吹入萬年枝。"
        ],
        "title": "德壽春帖子八首  其三",
        "id": "85944251-fe62-4034-be06-42c75b2affd5"
    },
    {
        "author": "曹勛",
        "paragraphs": [
            "臘餘七日換年華，玉砌青萱半吐芽。",
            "竹色松聲清似玉，未須剪綵作春花。"
        ],
        "title": "德壽春帖子八首  其四",
        "id": "9c82e7c6-25c4-4659-ac9c-d0b6f2a68919"
    },
    {
        "author": "曹勛",
        "paragraphs": [
            "椒房懿德慶源同，環佩雍容冠六宮。",
            "粧罷朝元無一事，關雎詩咏二南風。"
        ],
        "title": "德壽春帖子八首  其五",
        "id": "cbc35874-726f-4816-91a3-39383f9b7d12"
    },
    {
        "author": "曹勛",
        "paragraphs": [
            "露香欄檻已青青，梅萼驚春照坐明。",
            "天極元妃資內助，常年春首祝椿齡。"
        ],
        "title": "德壽春帖子八首  其六",
        "id": "856e53ee-f185-4525-b289-17a1a2cca597"
    },
    {
        "author": "曹勛",
        "paragraphs": [
            "向曉天中月一痕，春陽先到鳳凰門。",
            "苑中鬭草尋芳處，日日春熙奉至尊。"
        ],
        "title": "德壽春帖子八首  其七",
        "id": "d2be06c2-2665-4a64-a6eb-d09c105df109"
    }
]