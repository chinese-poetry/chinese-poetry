[
    {
        "author": "劉克莊",
        "paragraphs": [
            "香火精勤閲一朞，孤臣無路答鴻私。",
            "銜如已廢陳人樣，俸比初開小學時。",
            "世上升沉姑付酒，考中功狀是吟詩。",
            "五錢買得羊毛筆，自寫年勞送有司。"
        ],
        "title": "書考一首",
        "id": "9a044cff-ba05-4b64-a740-67dc36141d7e"
    },
    {
        "author": "劉克莊",
        "paragraphs": [
            "曾佐下風山縣裏，長官貴重若神明。",
            "行香野寺徐方至，白事琴堂久始迎。",
            "遠遞無書悲契闊，老襟有淚愴生平。",
            "郎君如玉聞先夭，誰護丹旌問去程。"
        ],
        "title": "哭常權",
        "id": "682db73b-8a73-41a8-acab-c45ed759a536"
    },
    {
        "author": "劉克莊",
        "paragraphs": [
            "穴蟻能防患，常於未雨移。",
            "聚如營洛日，散似去邠時。",
            "斷續緣高壁，周遭避淺池。",
            "誰爲謀國者，見事反傷遲。"
        ],
        "title": "穴蟻一首",
        "id": "dda5779f-c4a4-4f45-8c62-7b7b00f1070e"
    },
    {
        "author": "劉克莊",
        "paragraphs": [
            "河嶽腥羶憤未忘，羨公遥領舊靈光。",
            "草荒太白騎馿跡，雲冷希夷委蛻裳。",
            "定有遺民來獻土，可無散吏去焚香。",
            "吾聞同華多奇觀，不比炎州寂寞鄉。"
        ],
        "title": "方寺丞除雲臺觀",
        "id": "fcb4ad46-529b-462c-bdbd-c02169a55f96"
    },
    {
        "author": "劉克莊",
        "paragraphs": [
            "鶉衣不似擁千金，用破燈窗一世心。",
            "太學空聞能賦久，春官未察讀書深。",
            "柴車巾出身猶健，槐簡拈歸病已侵。",
            "寂寞殯宮來客少，故人野外獨沾襟。"
        ],
        "title": "哭方主簿伋",
        "id": "c2405d2c-e9c0-4f21-b4cd-a9f2b855360a"
    },
    {
        "author": "劉克莊",
        "paragraphs": [
            "蔡公絕筆山川歇，荔子蕭條二百年。",
            "選貌略如唐進士，慕名幾似晉諸賢。",
            "豈無品劣聲虛得，亦有形佳味不然。",
            "題徧貴家臺沼後，請君物色到林泉。"
        ],
        "title": "陳寺丞續荔枝譜",
        "id": "a1dd97c0-b2e5-4293-9840-10d85c657870"
    },
    {
        "author": "劉克莊",
        "paragraphs": [
            "十年學弈天機淺，技不能高謾自娛。",
            "遠聽子聲疑有著，近看局勢始知輸。",
            "危如巡遠支孤壘，狹似孫劉保一隅。",
            "未肯人間稱拙手，夜齋明燭按新圖。"
        ],
        "title": "棋",
        "id": "50c6bacc-b026-47cb-a337-e9325dcee15b"
    },
    {
        "author": "劉克莊",
        "paragraphs": [
            "因愛庵前一脈泉，襆衾來此借房眠。",
            "驟聞將謂溪當戶，久聽翻疑屋是船。",
            "變作怒聲猶壯偉，滴成細點更清圓。",
            "君看昔日蘭亭帖，亦把湍流替管絃。"
        ],
        "title": "宿千歲庵聽泉",
        "id": "8212a72b-601c-4400-b6f3-0e4d881aead5"
    },
    {
        "author": "劉克莊",
        "paragraphs": [
            "與客窮源上盡山，林霏初卷嶺泥乾。",
            "似嫌甲第施朱戟，別築茅亭俯碧湍。",
            "龍怒豈容緣磴汲，雹寒不敢近崖看。",
            "平生粗有登臨膽，今日凭高立未安。"
        ],
        "title": "題方寺丞西重山瀑布亭",
        "id": "3c979d0e-c29c-4b4c-84c7-881874338113"
    },
    {
        "author": "劉克莊",
        "paragraphs": [
            "憶昔遊君父子間，高才窮力莫追攀。",
            "讀書衆壑歸滄海，下筆微雲起太山。",
            "幼嗣尚存宗武在，遺文難附所忠還。",
            "荒丘衰草埋雙璧，兀坐空齋涕自潸。"
        ],
        "title": "秋夜有懷傅至叔太博父子",
        "id": "5bd31b61-1a0d-4f1e-96ee-12871739fe1c"
    },
    {
        "author": "劉克莊",
        "paragraphs": [
            "幹接枝分整復斜，隨緣裝點野人家。",
            "小窗有喜無人見，蘭在林中出一花。"
        ],
        "title": "書小窗所見",
        "id": "31f41b3d-77e9-47c1-bace-1b54dd0ed5ed"
    },
    {
        "author": "劉克莊",
        "paragraphs": [
            "早題淡墨魁多士，晚著青衫事護軍。",
            "方見叔孫來議禮，已傳子夏去修文。",
            "先朝繅藉爲圭璧，近世摧殘用斧斤。",
            "回首冶城棋飲地，鴈悽蟬咽不堪聞。"
        ],
        "title": "哭宋君輔",
        "id": "d9b7364d-c289-4f35-a439-1d7706114fa5"
    },
    {
        "author": "劉克莊",
        "paragraphs": [
            "秋齋近午氣尤炎，命僕開箱更發奩。",
            "蟲蝕闕文勞注乙，嵐侵脫葉費裝黏。",
            "雲迷玉帝藏書府，日在山人炙背簷。",
            "誰道閑居無一事，袒衣揮扇曝芸籤。"
        ],
        "title": "曝書一首",
        "id": "16407eb5-7fba-420e-9fbb-e15665f10a0d"
    },
    {
        "author": "劉克莊",
        "paragraphs": [
            "嶺外瘴魂多不返，冢中枯骨亦加刑。",
            "稍寬末後因奎宿，暫仆中間得彗星。",
            "蚤日大程知反覆，莫年小范要調停。",
            "書生幾點殘碑淚，一弔諸賢地下靈。"
        ],
        "title": "觀元祐黨籍碑",
        "id": "d03893f9-f82a-48cb-bd2a-f51f19ac665f"
    },
    {
        "author": "劉克莊",
        "paragraphs": [
            "牢落祠官冷似秋，頼詩消遣一襟愁。",
            "喜延明月常開戶，貪對青山懶下樓。",
            "客詫瀑奇邀往看，僧誇寺僻約來游。",
            "何當與子分峯隠，饑嗅巖花渴飲流。"
        ],
        "title": "答翁定",
        "id": "d2292060-0f54-4514-a5d1-b99a4e136ea7"
    },
    {
        "author": "劉克莊",
        "paragraphs": [
            "當年舍選最居優，上到青雲亦白頭。",
            "律賦數篇天下誦，遺書幾卷館中留。",
            "入游太乙曾臨地，出牧昌黎所典州。",
            "耆舊凋零今欲盡，傷心笳吹掩新丘。"
        ],
        "title": "挽陳潮州伯霆",
        "id": "5beb508b-783d-42fc-a881-59d11df59e9f"
    },
    {
        "author": "劉克莊",
        "paragraphs": [
            "調發年多籍半空，虎符招補至閩中。",
            "莊農戎服來操戟，太守儒裝學拍弓。",
            "去日初辭鄉樹綠，到時愁見戍旗紅。",
            "募金莫作纏頭費，留製衣袍禦北風。"
        ],
        "title": "聞城中募兵有感二首  其一",
        "id": "c0b6ef55-9a56-405d-b17a-aadfd14bcd60"
    },
    {
        "author": "劉克莊",
        "paragraphs": [
            "昔在軍中日募兵，萬夫魚貫列行營。",
            "懸金都市招徠廣，立的轅門去取精。",
            "二石開弓猶恨少，雙重被鎧尚嫌輕。",
            "伍符今屬他人手，歷歷空能記姓名。"
        ],
        "title": "聞城中募兵有感二首  其二",
        "id": "2e7a9dc4-3c56-403e-a848-adedbe1c91a9"
    },
    {
        "author": "劉克莊",
        "paragraphs": [
            "華髮客朱門，文高道又尊。",
            "十分窮不屈，一片氣長存。",
            "籬掩湖邊宅，墳依郭外村。",
            "二孤彈舊鋏，泣感孟嘗恩。"
        ],
        "title": "哭張玉父",
        "id": "ffdb39b9-b8b1-4c3d-89ac-f27a9532e322"
    },
    {
        "author": "劉克莊",
        "paragraphs": [
            "昔聞詩可驅痁疾，今日詩人疾自嬰。",
            "勢似邊兵鏖未解，根同野草剗還生。",
            "能蠲熱障惟山色，解洗煩襟只澗聲。",
            "溪友祝君如虎健，督僧栽種課奴耕。"
        ],
        "title": "友人病痁",
        "id": "ecd54519-15b5-4a9d-a955-38b51547294d"
    },
    {
        "author": "劉克莊",
        "paragraphs": [
            "黄旗旁午責軍需，括匠搜船遍里閭。",
            "士稚去時無鎧仗，武侯屯處有儲胥。",
            "粟空都內憂難繼，甲出民間策恐疎。",
            "昔補戎行今簡汰，空搔短髮看兵書。"
        ],
        "title": "書事二首  其一",
        "id": "6c8b19da-dda7-4395-b6e9-bc7e99012711"
    },
    {
        "author": "劉克莊",
        "paragraphs": [
            "人道山東入職方，書生膽小慮空長。",
            "遺民似蟻饑難給，俠士如鷹飽易揚。",
            "未見馳車修寢廟，先聞鑄印拜侯王。",
            "青齊父老應流涕，何日鸞旗駐路旁。"
        ],
        "title": "書事二首  其二",
        "id": "2ab9ac09-f100-42eb-a25d-5bf8dba0abea"
    },
    {
        "author": "劉克莊",
        "paragraphs": [
            "畫取維州如槁葉，策禽潞將似嬰兒。",
            "九原精爽人猶畏，想見中書秉筆時。"
        ],
        "title": "李文饒一首",
        "id": "3c968421-a307-4985-8fad-1ae20b03c91d"
    },
    {
        "author": "劉克莊",
        "paragraphs": [
            "性愛芙蓉淡復穠，倚欄日日待西風。",
            "池邊數本無消息，愁絕東家半樹紅。"
        ],
        "title": "西風二首  其一",
        "id": "eb676f2d-696a-4e04-82e8-0e2b116314cc"
    },
    {
        "author": "劉克莊",
        "paragraphs": [
            "老業猶存是苦吟，或投野店憩寒林。",
            "西風何處無詩料，水際山顛亦去尋。"
        ],
        "title": "西風二首  其二",
        "id": "0ea93537-4d6b-4cf3-a382-9d38830f9c9d"
    },
    {
        "author": "劉克莊",
        "paragraphs": [
            "昔仕年傷早，今歸計恨遲。",
            "頼存南嶽草，可答北山移。"
        ],
        "tags": [
            "衡山"
        ],
        "title": "昔仕",
        "id": "7902b19f-0b51-4804-82bf-f94baaa54544"
    },
    {
        "author": "劉克莊",
        "paragraphs": [
            "木落山凋水見涯，感時短髮半蒼華。",
            "人陪桓大將軍宴，誰管陶潜處士家。",
            "砧動寒衣貧未剪，杯空鄰酒貴難賒。",
            "病身索漠如黄蝶，繞匝籬邊未有花。"
        ],
        "title": "九日次方寺丞韻",
        "id": "2b268434-87d1-4673-9461-f9098b793b76"
    },
    {
        "author": "劉克莊",
        "paragraphs": [
            "點穴不須醫，針經手自披。",
            "既云丹熟後，焉用火攻爲。",
            "簡出創牽步，端居痛上眉。",
            "閉門功行滿，應有解飛時。"
        ],
        "title": "戲鄭閩清灼艾",
        "id": "9666a693-d8fc-42cc-a070-524bf0958d52"
    },
    {
        "author": "劉克莊",
        "paragraphs": [
            "暝色千村靜，遥峯带淺霞。",
            "荷鋤歸別墅，乞火到鄰家。",
            "疎鼓聞更遠，昏燈見字斜。",
            "小軒風露冷，自起灌蘭花。"
        ],
        "title": "暝色",
        "id": "c0551961-4c56-4cee-a863-a6a94d7c4964"
    },
    {
        "author": "劉克莊",
        "paragraphs": [
            "昔尋老岳到庵西，岳死庵空路已迷。",
            "師舉舊詩余不記，茫然恐是夢中題。"
        ],
        "title": "示寶上人",
        "id": "f8a3a367-f8e1-4ce6-9349-5d2ab566164e"
    },
    {
        "author": "劉克莊",
        "paragraphs": [
            "曉起齋中望，千家未啟扉。",
            "潮能驅海走，風欲挾人飛。",
            "煙寺鍾初定，霜林葉半稀。",
            "客身偏畏冷，著盡带來衣。"
        ],
        "title": "海口官舍",
        "id": "79441479-9f33-4ba9-bfd0-6f2ae354e237"
    },
    {
        "author": "劉克莊",
        "paragraphs": [
            "寺在高山頂，天寒偶一登。",
            "孤僧營粥飯，諸佛闕香燈。",
            "潮落洲分派，林疎塔見層。",
            "危欄宜老眼，欲去幾迴凭。"
        ],
        "title": "瑞峰寺",
        "id": "ab60564a-fbb8-49e7-903c-d8a86c9ecf7a"
    },
    {
        "author": "劉克莊",
        "paragraphs": [
            "金碧千間盡，惟庵免劫灰。",
            "佛歸何國去，僧自別峯來。",
            "巨石神鞭至，懸崖帝鑿開。",
            "幽尋情未已，木杪夕陽催。"
        ],
        "title": "瑞巖",
        "id": "59c3d365-9429-4fe2-80c1-90362f4e2229"
    },
    {
        "author": "劉克莊",
        "paragraphs": [
            "紫芝曾說子能詩，開卷如親玉樹枝。",
            "古佛寫成翻水偈，天仙遺下步虛詞。",
            "的然沈謝何難識，逝矣應劉不可追。",
            "寂寞西湖三尺墓，誰携斗酒一澆之。"
        ],
        "tags": [
            "西湖"
        ],
        "title": "答湯升伯因悼紫芝",
        "id": "8a93015b-91c0-460e-a335-66fdec97aebc"
    },
    {
        "author": "劉克莊",
        "paragraphs": [
            "曾究西方學，儒書亦有聞。",
            "賜金存日施，遺珥病時分。",
            "白首夫同穴，青山子結墳。",
            "吾詩非溢美，字字考埋文。"
        ],
        "title": "挽林宜人",
        "id": "36146ef3-25db-4f00-90ef-598ff245d754"
    },
    {
        "author": "劉克莊",
        "paragraphs": [
            "家在春風住二年，借侯無路意悽然。",
            "到來不飲官中水，歸去難謀郭外田。",
            "燈遠村民多點塔，擔輕津吏易排船。",
            "壺公亦似追程送，青過囊山古寺前。"
        ],
        "title": "送葉知郡",
        "id": "7bd78b27-de69-4211-8409-08cb16de3605"
    },
    {
        "author": "劉克莊",
        "paragraphs": [
            "聞說江西路，而今不宿師。",
            "省民來著業，少府去吟詩。",
            "夜月營門鼓，春風射圃旗。",
            "雖然溪峒事，閑暇要先知。"
        ],
        "title": "送人赴廬陵尉",
        "id": "3ec7d6e8-ac20-4604-bde3-708f9f6dead5"
    },
    {
        "author": "劉克莊",
        "paragraphs": [
            "偶送詩人共宿山，擁爐吹燭聽潺湲。",
            "已修茗事將安枕，因看梅花復啟關。",
            "崖色無苔通磵底，月光如練抹林間。",
            "平生所歷同郵寄，獨到庵中不忍還。"
        ],
        "title": "別翁定宿瀑上",
        "id": "e2b6ec89-d6a1-4acb-8751-3bb8bf844798"
    },
    {
        "author": "劉克莊",
        "paragraphs": [
            "身在樵村釣瀨行，秋豪不與市朝爭。",
            "目云嗜酒相繩急，謗到吟詩所犯輕。",
            "沉水一銖銷永晝，蠹書數葉伴殘更。",
            "閉門孤學無窮味，笑殺韓公接後生。"
        ],
        "title": "身在一首",
        "id": "728185b4-9b6c-4815-acf9-98c9c210eb79"
    },
    {
        "author": "劉克莊",
        "paragraphs": [
            "古樹暗朱門，空階篆蘚痕。",
            "昔容萬間屋，今止數家村。",
            "泉少池因廢，田荒廩尚存。",
            "遺書零落盡，身愧史遷孫。"
        ],
        "title": "臘月十日至外祖尚書家",
        "id": "882bbd18-e513-4ea0-bfa8-7ec69e41b443"
    },
    {
        "author": "劉克莊",
        "paragraphs": [
            "命拙躬耕逢歉歲，旋營水菽度晨昏。",
            "晴天田舍禾歸窖，臘日山家酒滿盆。",
            "護竹短牆修復壞，澆花小井汲來渾。",
            "早知不是封侯相，蓑笠何因肯出村。"
        ],
        "title": "命拙",
        "id": "be9beee0-2309-4133-a28e-36e0c2a63aba"
    },
    {
        "author": "劉克莊",
        "paragraphs": [
            "當年飛蓋此追隨，慘澹淮天月上時。",
            "樹密徑鋪氈共飲，花寒常怕笛先吹。",
            "心憐玉雪空存夢，塵暗關山阻寄詩。",
            "縱使京東兵暫過，可無一二斫殘枝。"
        ],
        "title": "憶真州梅園",
        "id": "791e0a15-2c67-49da-9f97-f092d8a56b0d"
    },
    {
        "author": "劉克莊",
        "paragraphs": [
            "荒苔野蔓上籬笆，客至多疑不在家。",
            "病眼看人殊草草，隔林迢遞見梅花。"
        ],
        "title": "歲晚書事十首  其一",
        "id": "4ba89dd9-f6ad-4b96-87a2-3d2161ddb6b7"
    },
    {
        "author": "劉克莊",
        "paragraphs": [
            "日日抄書懶出門，小窗弄筆到黄昏。",
            "丫頭婢子忙勻粉，不管先生硯水渾。"
        ],
        "title": "歲晚書事十首  其二",
        "id": "1f88fdc4-8ee4-4a13-8379-0ed7dc501368"
    },
    {
        "author": "劉克莊",
        "paragraphs": [
            "踏破儂家一逕苔，雙魚去換隻雞回。",
            "幸然不識聱牙字，省得閑人載酒來。"
        ],
        "title": "歲晚書事十首  其三",
        "id": "8b289e6f-514e-4d19-9cb8-adcd3b7a1f99"
    },
    {
        "author": "劉克莊",
        "paragraphs": [
            "書生元不信禨祥，老去無端慮事詳。",
            "白髮社巫云日吉，明朝渫井更苫牆。"
        ],
        "title": "歲晚書事十首  其四",
        "id": "08e1a031-3dad-470b-a45e-d9f476916d0d"
    },
    {
        "author": "劉克莊",
        "paragraphs": [
            "鬰壘鍾馗尚改更，青雲變幻幾公卿。",
            "人間止有章泉叟，撲斷衡山了一生。"
        ],
        "tags": [
            "衡山"
        ],
        "title": "歲晚書事十首  其五",
        "id": "655f185c-4f7a-4f3e-b05f-16c3a6220329"
    },
    {
        "author": "劉克莊",
        "paragraphs": [
            "細君炊秫婢繰絲，綵勝酥花總不知。",
            "窗下老儒衣露肘，挑燈自揀一年詩。"
        ],
        "title": "歲晚書事十首  其六",
        "id": "71794942-47ec-4e4f-b5de-c749d2e81e31"
    },
    {
        "author": "劉克莊",
        "paragraphs": [
            "門冷如冰儘不妨，由來富貴屬蒼蒼。",
            "誰能却學癡兒女，深夜潜燒祭竈香。"
        ],
        "title": "歲晚書事十首  其七",
        "id": "b479fefa-1ecd-411c-b08e-51e0d582c742"
    },
    {
        "author": "劉克莊",
        "paragraphs": [
            "歲晚郊居苦寂寥，日高鹽酪去城遥。",
            "深深榕逕苔牆裏，忽有銀釵叫賣樵。"
        ],
        "title": "歲晚書事十首  其八",
        "id": "a9a13ed4-0a58-4684-8352-a5fe97d28fb7"
    },
    {
        "author": "劉克莊",
        "paragraphs": [
            "主公晚節治家寬，婢慣奴驕號令難。",
            "圃在屋邊慵種菜，井臨砌畔怕澆蘭。"
        ],
        "title": "歲晚書事十首  其九",
        "id": "d0cd9665-7048-434c-98f8-57a3dccee3ee"
    },
    {
        "author": "劉克莊",
        "paragraphs": [
            "丐客鶉衣立戶前，豈知儂自窘殘年。",
            "染人酒媼逋猶緩，且送添丁上學錢。"
        ],
        "title": "歲晚書事十首  其一○",
        "id": "65e9d320-872d-426a-9166-fe24aaae04ce"
    },
    {
        "author": "劉克莊",
        "paragraphs": [
            "元日家童催蚤起，起搔冷髮惜殘眠。",
            "未將柏葉簪新歲，且與梅花敘隔年。",
            "甥姪拜多身老矣，親朋來少屋蕭然。",
            "人生智力難求處，惟有稱觴阿母前。"
        ],
        "title": "元日",
        "id": "9e6db42d-9188-46e4-9772-26bfd1023f62"
    },
    {
        "author": "劉克莊",
        "paragraphs": [
            "江上歸來兩鬢絲，倒囊惟剩草堂貲。",
            "雲山有態爭呈獻，天海無邊入指麾。",
            "怪石遠從商舶至，名花多自別州移。",
            "寄聲獨樂先生說，世事而今尚可爲。"
        ],
        "title": "寄題李尚書秀野堂一首",
        "id": "dcf28299-5751-4413-8346-bd99fe189a9d"
    },
    {
        "author": "劉克莊",
        "paragraphs": [
            "作堂肯以止爲名，出處遥知講已精。",
            "縱使胸中橫綠野，未應度外置蒼生。",
            "波頹公獨能山立，漏盡人方喜夜行。",
            "千載英雄須冷笑，孔明回首學淵明。"
        ],
        "title": "又真止堂一首",
        "id": "5279e912-7b60-4689-9d5a-44c9efe2fe7a"
    },
    {
        "author": "劉克莊",
        "paragraphs": [
            "晚悟才爲祟，深居學養生。",
            "乃知景升子，差勝少游兄。",
            "絕澗携瓶汲，空山抱耒耕。",
            "兒孫聽苦語，世世勿談兵。"
        ],
        "title": "晚悟",
        "id": "29fc649d-ba4a-42f9-8d9e-3245fe80101d"
    },
    {
        "author": "劉克莊",
        "paragraphs": [
            "童子糊新就，籠紗碧色深。",
            "喚回少年夢，照見古人心。",
            "每對忘甘寢，頻挑伴苦吟。",
            "與君交到老，莫慮棄牆陰。"
        ],
        "title": "書燈",
        "id": "e18ca2b8-6fb3-4d2b-9def-579c56fab528"
    },
    {
        "author": "劉克莊",
        "paragraphs": [
            "髧髦馳逐少年場，晚向深山學老莊。",
            "名以馬牛猶不校，嘲爲豚犬極何妨。",
            "性疎熟客來難記，意懶生書讀易忘。",
            "却笑癡人誤標榜，賢愚千古共茫茫。"
        ],
        "title": "書感",
        "id": "0d25025f-ddf6-4ac7-bdff-9c1ec63bf540"
    },
    {
        "author": "劉克莊",
        "paragraphs": [
            "青女行霜下曉空，山茶獨殿衆花叢。",
            "不知戶外千林縞，且看盆中一本紅。",
            "性晚每經寒始拆，色深却愛日微烘。",
            "人言此樹尤難養，暮溉晨澆自課僮。"
        ],
        "title": "山茶",
        "id": "85b4a90d-5fe9-4219-b6b9-b5feffed22e3"
    },
    {
        "author": "劉克莊",
        "paragraphs": [
            "一片能教一斷腸，可堪平砌更堆牆。",
            "飄如遷客來過嶺，墜似騷人去赴湘。",
            "亂點莓苔多莫數，偶黏衣袖久猶香。",
            "東風謬掌花權柄，却忌孤高不主張。"
        ],
        "tags": [
            "咏物",
            "古诗三百首",
            "梅花",
            "宋诗",
            "咏物诗",
            "抒怀",
            "品格"
        ],
        "title": "落梅  其一",
        "id": "33ed36e9-b639-4aad-a54b-31aff3d8dc66"
    },
    {
        "author": "劉克莊",
        "paragraphs": [
            "昨夜尖風幾陣寒，心知尤物久留難。",
            "枝疎似被金刀剪，片細疑經玉杵殘。",
            "痛叱山童持帚去，苛留野客坐苔看。",
            "月中徙倚憑空樹，也勝吳兒賞牡丹。"
        ],
        "title": "落梅  其二",
        "id": "d0e1e1e6-011d-4092-aee7-db3c0e5b3c66"
    },
    {
        "author": "劉克莊",
        "paragraphs": [
            "野性無覊束，人間毀譽輕。",
            "客言詩惹謗，妻諫酒傷生。",
            "窗納鄰峯碧，瓢分遠澗清。",
            "近來尤少睡，打坐到鍾聲。"
        ],
        "title": "野性",
        "id": "cc266d35-9433-4289-af9e-d8cd3839cdee"
    },
    {
        "author": "劉克莊",
        "paragraphs": [
            "秣陵一見歎魁梧，每恨斯人不業儒。",
            "幾度劇談俱抵掌，有時大醉勸留鬚。",
            "探梅尚憶陪山屐，煨芋何因共地爐。",
            "我已休官師退院，肯來林下卓庵無。"
        ],
        "title": "懷保寧聰老",
        "id": "c52df16e-84cc-44e1-b619-7abf4afe45e6"
    },
    {
        "author": "劉克莊",
        "paragraphs": [
            "未冠辭家出，麻衣不肯迴。",
            "瘦因身久客，貧爲性疎財。",
            "精力書中去，科名病裏來。",
            "空傳場屋義，留與鋪家開。"
        ],
        "title": "哭五一弟先輩二首  其一",
        "id": "773d36fe-6b1b-41df-a7a1-467e363c93d2"
    },
    {
        "author": "劉克莊",
        "paragraphs": [
            "自小即相依，天涯影伴飛。",
            "共燈抄細字，分俸贖寒衣。",
            "已痛身長訣，猶疑客未歸。",
            "素幃惟幼女，斷續哭聲稀。"
        ],
        "title": "哭五一弟先輩二首  其二",
        "id": "38483e5c-4594-45a2-bae8-56e9c277535c"
    },
    {
        "author": "劉克莊",
        "paragraphs": [
            "偶得休文病，行遲卧不安。",
            "益綿身尚怯，加劑脈猶寒。",
            "扶出看山易，驅教立雪難。",
            "邊頭方募士，自愧已衰殘。"
        ],
        "title": "腰痛",
        "id": "1ef13a5b-084b-44e6-9fbd-bb07d08ddc18"
    },
    {
        "author": "劉克莊",
        "paragraphs": [
            "落梅萬點曉泥乾，擘紙携家去上山。",
            "寧與先君遊地下，肯隨諂子乞墦間。",
            "墼牆漬雨頹偏易，沙土栽松長極艱。",
            "畢竟有慙廬墓士，林扉夜只付僧關。"
        ],
        "title": "上冢",
        "id": "f156a376-d64f-472e-8307-fbd7b5c53da0"
    },
    {
        "author": "劉克莊",
        "paragraphs": [
            "一動非容易，三年議始成。",
            "倩人挑旅橐，買紙劄山程。",
            "下嶺峯如拜，登崖樹若迎。",
            "暫無塵事汩，便覺長吟情。"
        ],
        "title": "平床嶺",
        "id": "90b5bc67-eded-4a32-8372-58d1c7009524"
    },
    {
        "author": "劉克莊",
        "paragraphs": [
            "暮止溪西宿，喧呼聒四鄰。",
            "滿村無別姓，比屋喜生人。",
            "解榻勤爲黍，烘衣許覓薪。",
            "客房惟有月，偏照不眠身。"
        ],
        "title": "溪西",
        "id": "3c681751-cc72-4c83-98c8-fa10fb22f9ef"
    },
    {
        "author": "劉克莊",
        "paragraphs": [
            "嶺絕瀑源窮，曾於此築宮。",
            "得知千載上，因住萬山中。",
            "廢址苔荒盡，遺書電取空。",
            "高皇南渡始，却議及招弓。"
        ],
        "title": "夾漈草堂",
        "id": "0a805c84-086d-4855-b792-a5f0a01faada"
    },
    {
        "author": "劉克莊",
        "paragraphs": [
            "昔日祺山院，今惟認土丘。",
            "有僧逃債去，無主施錢修。",
            "野叟樵難禁，巖僊弈未休。",
            "何須悲幻境，佛比作浮漚。"
        ],
        "title": "祺山院",
        "id": "5766e4d6-2539-4dbd-8922-96f06ee30487"
    },
    {
        "author": "劉克莊",
        "paragraphs": [
            "將謂如廬阜，因迂數里行。",
            "問俱無古迹，來等慕虛名。",
            "借榻眠難熟，逢碑眼暫明。",
            "殘僧逃似鼠，難結社中盟。"
        ],
        "title": "西林寺",
        "id": "f979440e-1bd7-4ed4-8f8a-c9fed6ecf6fe"
    },
    {
        "author": "劉克莊",
        "paragraphs": [
            "繞縣百千峯，初疑路不通。",
            "居民猶太古，令尹似春風。",
            "箏遠呼難至，杯寒吸易空。",
            "却從歸路望，飛榭半天中。"
        ],
        "title": "興化縣",
        "id": "6c42ab10-1e58-40f5-8dac-be223e3422da"
    },
    {
        "author": "劉克莊",
        "paragraphs": [
            "諺比武夷君，來游稱所聞。",
            "巖開花似染，洞出氣如雲。",
            "屋老殘詩在，崖枯小篆焚。",
            "只疑龕室內，猶有艾軒文。"
        ],
        "title": "麥斜",
        "id": "4e1f5f3c-99b6-4954-90e5-a853ec7b01bb"
    },
    {
        "author": "劉克莊",
        "paragraphs": [
            "凡是龍居處，皆難敵此泉。",
            "下窮源至海，上有穴通天。",
            "小派猶成瀑，低峯亦起煙。",
            "莫疑乘鯉事，能住即能僊。"
        ],
        "title": "鯉湖",
        "id": "137231a4-bc34-4cb8-b37d-4c06923d0d30"
    },
    {
        "author": "劉克莊",
        "paragraphs": [
            "愛瀑戀苔磯，難招出翠微。",
            "死因巖作墓，生以石爲扉。",
            "已歎逃名是，猶嫌學佛非。",
            "後來無此士，不但鶴書稀。"
        ],
        "title": "蔡溪巖",
        "id": "41e3d4f5-101f-4e57-8c46-e031dc5bf3c7"
    },
    {
        "author": "劉克莊",
        "paragraphs": [
            "化盡開山物，惟存窣堵坡。",
            "俗傳潭出雨，僧說火因魔。",
            "舊給唐綾暗，新鎸蔡字訛。",
            "巖前觀蟒石，尤覺可疑多。"
        ],
        "title": "九座山",
        "id": "ced13c1a-d32b-44c5-a7fd-8d733d31d045"
    },
    {
        "author": "劉克莊",
        "paragraphs": [
            "佛廢何關儒者事，要知開創亦辛勤。",
            "居人公拆純欏柱，巨室深藏舊記文。",
            "鍾已毀樓移出寺，石猶鎸字徙爲墳。",
            "吾詩句句通陰騭，安得檀那子細聞。"
        ],
        "title": "香山寺",
        "id": "a8d639a4-1adc-4672-bbe7-a2862893feb1"
    },
    {
        "author": "劉克莊",
        "paragraphs": [
            "不見層崗與複巖，眼中夷曠似江南。",
            "煙收綠野連青嶂，樹闕朱橋映碧潭。",
            "丞相無家曾住寺，聘君有字尚留庵。",
            "荒山數畝如堪買，徑欲誅茆老一龕。"
        ],
        "title": "仙遊縣",
        "id": "e0008e8c-41c6-433e-8bac-cfb9f40af26c"
    },
    {
        "author": "劉克莊",
        "paragraphs": [
            "似有物憑箕，傍觀競卜疑。",
            "曾從師授易，肯問鬼求詩。",
            "巖穴雖高枕，乾坤尚弈碁。",
            "老儒心下事，未必紫姑知。"
        ],
        "title": "觀溪西子弟降僊",
        "id": "631b07f4-65cf-471e-be9a-4813b88712ae"
    },
    {
        "author": "劉克莊",
        "paragraphs": [
            "自昔英豪忌苟同，此身易盡學難窮。",
            "習爲聯絕真唐體，講到玄虛有晉風。",
            "螘子盡云參妙喜，乞兒自許識荆公。",
            "安知斯世無顔閔，到死浮沉里巷中。"
        ],
        "title": "自昔",
        "id": "24106d87-e4c2-4ef6-b8cd-eb8283562fac"
    },
    {
        "author": "劉克莊",
        "paragraphs": [
            "耕不逢年仕背時，蕭然井臼掩茅茨。",
            "貧求生墓爲謀早，病學還丹見事遲。",
            "馬上功名成畫餠，林間身世似持棋。",
            "未應對客呈饑面，尚有荒園可種葵。"
        ],
        "title": "耕仕一首",
        "id": "76263f5d-53c0-4805-ae93-30d0ed787954"
    },
    {
        "author": "劉克莊",
        "paragraphs": [
            "系出自華宗，來嬪隠約中。",
            "貧能安苦節，貴愈積陰功。",
            "立志如歐母，生兒似富公。",
            "如聞新窆處，神告在溪東。"
        ],
        "title": "真母吳氏挽詞二首  其一",
        "id": "ddd860af-e5eb-42b5-a528-cc21cef8c8da"
    },
    {
        "author": "劉克莊",
        "paragraphs": [
            "族昔多名壻，今觀子更奇。",
            "他年槐樹讖，早歲柏舟詩。",
            "割股延姑壽，抽簪活衆饑。",
            "事皆堪入史，何必墓傍碑。"
        ],
        "title": "真母吳氏挽詞二首  其二",
        "id": "9f6409c6-e3a7-4f7e-ae3c-4bcb4d6050ad"
    },
    {
        "author": "劉克莊",
        "paragraphs": [
            "深林不語抱幽貞，頼有微風遞遠馨。",
            "開處何妨依蘚砌，折來未肯戀金瓶。",
            "孤高可挹供詩卷，素淡堪移入卧屏。",
            "莫笑門無佳子弟，數枝濯濯映階庭。"
        ],
        "title": "蘭",
        "id": "3a9eefdb-0e15-4e79-92f2-9afd49642b20"
    },
    {
        "author": "劉克莊",
        "paragraphs": [
            "談攻說守漫多端，誰把先朝事細看。",
            "棄夏西陲忘險要，失燕北面受風寒。",
            "傍無公議扶种李，中有流言沮范韓。",
            "寄語深衣揮麈者，身經目擊始知難。"
        ],
        "title": "感昔二首  其一",
        "id": "914a10ed-babc-4244-9514-c6a1551dc5fb"
    },
    {
        "author": "劉克莊",
        "paragraphs": [
            "先皇立國用文儒，奇士多爲禮法拘。",
            "澶水歸來邊奏少，熙河捷外戰功無。",
            "生前上亦知强至，死後人方誄尹洙。",
            "螻蟻小臣孤憤意，夜窗和淚看輿圖。"
        ],
        "title": "感昔二首  其二",
        "id": "ef7ce7f1-16f2-4e91-8817-9e8b291cbeea"
    },
    {
        "author": "劉克莊",
        "paragraphs": [
            "偶然避雨過民舍，一本山丹恰盛開。",
            "種久樹身樛似蓋，澆頻花面大如杯。",
            "怪疑朱草非時出，驚問紅雲甚處來。",
            "可惜書生無事力，千金移入畫欄栽。"
        ],
        "title": "山丹",
        "id": "51613d7d-4bcd-49bd-8e6b-e8eb8e2a1b9a"
    },
    {
        "author": "劉克莊",
        "paragraphs": [
            "曾客烏衣看落花，春風吹影傍天涯。",
            "茅簷亦有安巢地，何必王家與謝家。"
        ],
        "title": "燕二首  其一",
        "id": "a117ec32-2a26-459e-b776-5c0907e7b453"
    },
    {
        "author": "劉克莊",
        "paragraphs": [
            "野老柴門日日開，且無欄檻礙飛迴。",
            "勸君莫入珠簾去，羯鼓如雷打出來。"
        ],
        "title": "燕二首  其二",
        "id": "854214a9-b2aa-41e5-943d-d64963fc92f0"
    },
    {
        "author": "劉克莊",
        "paragraphs": [
            "求福招提小步廊，憶携詩卷共追涼。",
            "年來行處常迂路，纔近君家即斷腸。"
        ],
        "title": "過永福精舍有懷仲白二首  其一",
        "id": "931e3e77-f878-4acb-9d6c-9a7ca12b914e"
    },
    {
        "author": "劉克莊",
        "paragraphs": [
            "一樹梅花掩舊居，主人僊去客來疎。",
            "白頭留得吟詩友，每見郎君勉讀書。"
        ],
        "title": "過永福精舍有懷仲白二首  其二",
        "id": "e7c6d7ab-5b20-4399-aed3-8b1cc9cf9123"
    },
    {
        "author": "劉克莊",
        "paragraphs": [
            "虜入中原力不支，洛陽名勝浪相推。",
            "可憐揮麈人如璧，半夜排牆尚未知。"
        ],
        "title": "詠史二首  其一",
        "id": "4419c056-4cf2-44e0-8547-8610558f0a88"
    },
    {
        "author": "劉克莊",
        "paragraphs": [
            "保惜金甌未必非，臺城至竟亦灰飛。",
            "隠侯老任梁朝事，却爲閑情減带圍。"
        ],
        "title": "詠史二首  其二",
        "id": "350818b0-6c47-4b8e-8809-72851838818b"
    },
    {
        "author": "劉克莊",
        "paragraphs": [
            "道散斯文體尚浮，韓曾力與化工侔。",
            "山瞻泰華巖巖聳，河出崑崙混混流。",
            "長慶從官銷不得，熙寧丞相挽難留。",
            "滄州奏疏潮州表，猶被人拈作話頭。"
        ],
        "title": "韓曾一首",
        "id": "07111472-280f-4fce-bf3a-a2fb066699cc"
    },
    {
        "author": "劉克莊",
        "paragraphs": [
            "一春閔雨動龍顔，曉殿權停賀雪班。",
            "林下散人看邸報，也疎把酒廢游山。"
        ],
        "title": "春旱四首  其一",
        "id": "5edbe65d-23bc-4e3b-a845-cffb95f5af9f"
    },
    {
        "author": "劉克莊",
        "paragraphs": [
            "去冬玉塞靜無埃，春雪雖遲亦壓災。",
            "大士送歸天竺去，相公宣入浙江來。"
        ],
        "title": "春旱四首  其二",
        "id": "2f3ea244-e565-4068-875b-0ef7c4b82d2e"
    },
    {
        "author": "劉克莊",
        "paragraphs": [
            "屋山無筍圃無蔬，釜冷樽空客至疎。",
            "說與厨人稀作粥，老夫留腹要盛書。"
        ],
        "title": "春旱四首  其三",
        "id": "81ad5179-280d-4567-9c08-18fa0aa1af6d"
    },
    {
        "author": "劉克莊",
        "paragraphs": [
            "清明未雨下秧難，小麥低低似剪殘。",
            "窮巷蕭然惟飲水，家童忽報井源乾。"
        ],
        "title": "春旱四首  其四",
        "id": "84885bf2-213f-4775-8a56-983f536b52a2"
    },
    {
        "author": "劉克莊",
        "paragraphs": [
            "浪迹徧齊州，曾從劍俠游。",
            "尚嫌秦政臭，肯要郅支頭。",
            "客禮朝三殿，兒嬉弄五侯。",
            "吾猶看不破，何况道家流。"
        ],
        "title": "黄天谷贈詩次韻二首  其一",
        "id": "a6e33fc6-89c4-456c-a980-fe8b66212f73"
    },
    {
        "author": "劉克莊",
        "paragraphs": [
            "世無仙則已，有必屬斯人。",
            "丹熟將分友，雲遊每念親。",
            "小窗時讀易，靜室夜修真。",
            "符篆皆餘事，題詩亦出塵。"
        ],
        "title": "黄天谷贈詩次韻二首  其二",
        "id": "73965cc3-ed70-4600-b32c-c676b4dcbc26"
    },
    {
        "author": "劉克莊",
        "paragraphs": [
            "聞君別後買傾城，酒戒中年亦放行。",
            "遠使忽來知病起，近書全未說丹成。",
            "莫嫌身去依劉表，曾有人甘殺禰衡。",
            "何日斷原荒澗畔，一間茅屋對寒檠。"
        ],
        "title": "得曾景建書一首",
        "id": "b942d5be-d823-47c8-b199-64ff8ec0689a"
    },
    {
        "author": "劉克莊",
        "paragraphs": [
            "瓜芋村邊一畝宮，閉門不復問窮通。",
            "生羞奏技伶人裏，死怕標名狎客中。",
            "講學有誰明太極，吟詩無路和薰風。",
            "身今老矣空追悔，但祝吾兒勿似翁。"
        ],
        "title": "示兒",
        "id": "656c215e-5104-4f14-893b-e2722d3385f5"
    },
    {
        "author": "劉克莊",
        "paragraphs": [
            "塘水年時似練湖，春來亦已化平蕪。",
            "農官久廢存遺址，樵子公行作坦途。",
            "葦折鷺藏身不得，萍乾魚以沫相濡。",
            "桔槔伊軋聲如泣，借問龍公睡穩無。"
        ],
        "title": "擷陽塘",
        "id": "b254d6bd-c2e4-476c-a467-20b587ed0089"
    },
    {
        "author": "劉克莊",
        "paragraphs": [
            "睡起無人小院空，南華一卷磬聲中。",
            "鼻端老去齊香臭，分別柑花是晚風。"
        ],
        "title": "春日二首  其一",
        "id": "c9023805-f58b-4359-95b9-6b1775498f1b"
    },
    {
        "author": "劉克莊",
        "paragraphs": [
            "隙地新鉏一逕通，野中手自植芳叢。",
            "生來不慣游金谷，屋角花開也自紅。"
        ],
        "title": "春日二首  其二",
        "id": "7e1fa2c4-837b-4f4f-b299-0083c52513df"
    },
    {
        "author": "劉克莊",
        "paragraphs": [
            "昔在江東會集時，二君獨許話心期。",
            "春風蕭寺同登塔，落日荒臺共讀碑。",
            "百吏染毫供草檄，萬花圍席看題詩。",
            "那知數尺無情土，別後雙埋玉樹枝。"
        ],
        "title": "憶毛易甫薛子舒",
        "id": "859777de-9437-4dfe-a4b2-c929c8a0a164"
    },
    {
        "author": "劉克莊",
        "paragraphs": [
            "殘羯如蜂暫寄窠，十年南北問干戈。",
            "穹廬昔少曾居汴，莫府今猶未過河。",
            "越石不生誰可將，奉春再出亦難和。",
            "憂時元是詩人職，莫怪吟中感慨多。"
        ],
        "title": "有感",
        "id": "e8631fcb-5426-4c45-8fd7-8b89016dbdc8"
    },
    {
        "author": "劉克莊",
        "paragraphs": [
            "奪到斯人處，詞林亦可悲。",
            "世間空有字，天下便無詩。",
            "盡出香分妓，惟留硯付兒。",
            "傷心湖上冢，誰葬復誰碑。"
        ],
        "title": "哭趙紫芝",
        "id": "5556e6c5-9393-42d2-9bb4-9b4a850b2dfe"
    },
    {
        "author": "劉克莊",
        "paragraphs": [
            "君在詩人裏，功夫用最深。",
            "古如神禹鑄，清似鬼仙吟。",
            "死定無高塚，生惟有破衾。",
            "長安酒樓上，猶記昔相尋。"
        ],
        "title": "哭周晉仙",
        "id": "ae3212d4-bf15-4825-82c5-2b0c5de7bbca"
    },
    {
        "author": "劉克莊",
        "paragraphs": [
            "昔遇重華席屢前，因排貴近去翩然。",
            "叩墀袖有馳毬疏，易簀囊無沐槨錢。",
            "當日傳家惟諫草，至今贍族頼祠田。",
            "原頭宰木蒼如此，纔見山庵葺數椽。"
        ],
        "title": "中𡼢先塋",
        "id": "5ece819d-0b88-43e3-9bf6-f4a0527f3ba0"
    },
    {
        "author": "劉克莊",
        "paragraphs": [
            "酒戶當年頗著聲，可堪病起困飛觥。",
            "醉呼褚令爲傖父，狂喚桓公作老兵。",
            "舊有崢嶸皆鏟去，新無壘塊可澆平。",
            "投床懶取騷經看，只嗅梨花解宿酲。"
        ],
        "title": "被酒",
        "id": "19cf377b-c2b3-4692-affd-54d99bcef3f1"
    },
    {
        "author": "劉克莊",
        "paragraphs": [
            "何處瑶姬款戶來，薔薇花下暫裴徊。",
            "分明粉蝶通消息，未有人知一朵開。"
        ],
        "title": "小園即事二首  其一",
        "id": "cae0b0bf-f9f9-4115-a4b5-06798be76f38"
    },
    {
        "author": "劉克莊",
        "paragraphs": [
            "因聽簫聲一念差，碧雲遮斷阿環家。",
            "春來無遣閑愁處，玉面紗巾出看花。"
        ],
        "title": "小園即事二首  其二",
        "id": "feb8bcfd-2714-4e13-aa0f-c65c2b328f97"
    },
    {
        "author": "劉克莊",
        "paragraphs": [
            "一別茫茫隔九京，夢中慷慨語如生。",
            "老猶奮筆排和議，病尚登陴募捄兵。",
            "天奪偉人關氣數，時無好漢共功名。",
            "殘胡仍在王師老，寶劍雖埋憤未平。"
        ],
        "title": "夢豐宅之二首  其一",
        "id": "3dbe4a14-17d4-4997-b13a-12d825a0778e"
    },
    {
        "author": "劉克莊",
        "paragraphs": [
            "斯人古少况於今，每恨諸賢識未深。",
            "朝給賻錢方掩骨，家無餘帛可爲衾。",
            "向來夫子真知己，近世門生喜負心。",
            "惟有天涯華髮掾，獨揮衰涕望山陰。"
        ],
        "title": "夢豐宅之二首  其二",
        "id": "67095f81-8a38-4c90-b23c-c8b950d107e2"
    },
    {
        "author": "劉克莊",
        "paragraphs": [
            "執㦸浮沉亦未迂，無端著頌美新都。",
            "白頭所得能多少，枉被人書莽大夫。"
        ],
        "title": "漢儒二首  其一",
        "id": "4f4d7310-95d0-4488-ab3d-ad8e8f872857"
    },
    {
        "author": "劉克莊",
        "paragraphs": [
            "賣賦長安偶遇知，後車歸載遠山眉。",
            "可憐犬子真窮相，不見劉郎過沛時。"
        ],
        "title": "漢儒二首  其二",
        "id": "7fb76851-27b0-48d1-88ea-9178ec6190a2"
    },
    {
        "author": "劉克莊",
        "paragraphs": [
            "燕子來時春事空，杖藜來往綠陰中。",
            "靜憐朱槿無根蔕，開落惟銷一陣風。"
        ],
        "title": "暮春",
        "id": "025e0c56-98ae-4f0f-ac4f-890c46f8acd2"
    },
    {
        "author": "劉克莊",
        "paragraphs": [
            "七十未陞舍，目深雙鬢殘。",
            "病中依佛寺，死處近嚴灘。",
            "俗薄揮金少，家貧返骨難。",
            "遺言令火葬，聞者鼻皆酸。"
        ],
        "title": "哭吳杞",
        "id": "cd2fb753-4ddd-4c61-bcff-e0964716387e"
    },
    {
        "author": "劉克莊",
        "paragraphs": [
            "一種靈根有異芬，初開尤勝結丹蕡。",
            "白於薝蔔林中見，清似旃檀國裏聞。",
            "淡月珠胎明璀粲，微風玉屑撼繽紛。",
            "平生荀令熏衣癖，露坐花間至夜分。"
        ],
        "title": "橘花",
        "id": "72805ff4-ff34-47c4-96b7-8a423398f928"
    },
    {
        "author": "劉克莊",
        "paragraphs": [
            "浥露含風匝樹開，呼童浄掃架邊苔。",
            "湘紅染就高張起，蜀錦機成乍剪來。",
            "公子但貪桃夾道，貴人自愛藥翻階。",
            "寧知野老茅茨下，亦有繁英送一盃。"
        ],
        "title": "薔薇花",
        "id": "c3a09f75-2466-42dc-98f9-79c21b446ada"
    },
    {
        "author": "劉克莊",
        "paragraphs": [
            "多著襦裙少裹巾，形容蒼槁意清真。",
            "舊時論語都忘記，難做深衣社裏人。"
        ],
        "title": "答鄭閩清",
        "id": "31e14fff-eaea-4599-81d6-ac214851eb87"
    },
    {
        "author": "劉克莊",
        "paragraphs": [
            "前輩日以遠，斯文吁可悲。",
            "古人皆尚友，近世例無師。",
            "晚節初寮集，中年務觀詩。",
            "雖云南渡體，俗子未容窺。"
        ],
        "title": "前輩",
        "id": "94173b94-7c10-40a0-9861-34a8ae85eaac"
    },
    {
        "author": "劉克莊",
        "paragraphs": [
            "鐵塔荒涼院，年深失主名。",
            "昔遊基已廢，今至屋皆成。",
            "人出私錢施，僧憑願力營。",
            "如何榆塞上，却有未包城。"
        ],
        "title": "鐵塔院",
        "id": "aa04c37d-7cf6-4d58-9e92-154e44784666"
    },
    {
        "author": "劉克莊",
        "paragraphs": [
            "西北名山未徧經，詎宜倚杖立竛竮。",
            "脈通氣數醫難曉，病在皮膚藥易靈。",
            "昔走戰場常縱靶，今居內屋更施屏。",
            "平生受用嵇康論，欲獻公爲座右銘。"
        ],
        "title": "柬方寺丞病足",
        "id": "cb91d80b-6947-44a4-9184-486f5f11458d"
    },
    {
        "author": "劉克莊",
        "paragraphs": [
            "許負遺書果是非，子憑何處說精微。",
            "使君豈必如椰大，丞相元來要瓠肥。",
            "袖闊日常籠短刺，肩寒春未換單衣。",
            "半頭布袋挑詩卷，也道游方賣術歸。"
        ],
        "title": "贈徐相師",
        "id": "40706251-ed88-4f72-93c8-779f7c9b81c5"
    },
    {
        "author": "劉克莊",
        "paragraphs": [
            "大帝開江左，無錐與遠孫。",
            "自言埋戰地，也勝活侯門。",
            "短褐邊風緊，孤舟海浪翻。",
            "知他三尺劍，携去報誰恩。"
        ],
        "title": "送孫夢宮",
        "id": "b5398624-1ed3-4637-8816-023100d2226f"
    },
    {
        "author": "劉克莊",
        "paragraphs": [
            "故人握節守齊安，聞說邊頭事愈難。",
            "赤手募丁修險隘，白頭擐甲禦風寒。",
            "半腰城甫包圍畢，一把兵皆點摘殘。",
            "收得去年書在架，憶君燈下展來看。"
        ],
        "title": "寄何立可提刑",
        "id": "e077721b-3334-4085-ae75-299dedfa4bda"
    },
    {
        "author": "劉克莊",
        "paragraphs": [
            "雄烏忽變作雌霓，太守爲壇水畔祠。",
            "多謝龍公來挹彼，寄聲風伯莫吹之。",
            "麥殘黑穟差傷晚，秧出青鍼未過期。",
            "想見鈴齋聞點滴，銀鈎滿紙又成詩。"
        ],
        "title": "和曾史君喜雨",
        "id": "261b0766-2310-4338-aebc-e71e0848a21c"
    },
    {
        "author": "劉克莊",
        "paragraphs": [
            "一郡夸饒掾，才名果不虛。",
            "忽聞歸去勇，極恨往還疎。",
            "囚戴公平德，奴擔性理書。",
            "京華逢友舊，爲說閉門居。"
        ],
        "title": "送饒司理端學",
        "id": "e25b4064-6216-47e9-b176-f936a4090122"
    },
    {
        "author": "劉克莊",
        "paragraphs": [
            "陌上行人甲在身，營中少婦淚痕新。",
            "邊城柳色連天碧，何必家山始有春。"
        ],
        "title": "贈防江卒六首  其一",
        "id": "c6bc9b79-4368-40f8-945b-70e2b1525653"
    },
    {
        "author": "劉克莊",
        "paragraphs": [
            "壯士如駒出渥洼，死眠牖下等蟲沙。",
            "老儒細爲兒郎說，名將皆因戰起家。"
        ],
        "title": "贈防江卒六首  其二",
        "id": "ec135cb7-a9e1-4d5f-ae33-9cb6fcac34b2"
    },
    {
        "author": "劉克莊",
        "paragraphs": [
            "昨者邳徐表奏通，聖朝除吏遍山東。",
            "新來調卒防秋浦，又與山東報不同。"
        ],
        "title": "贈防江卒六首  其三",
        "id": "c9e6445b-88c0-4170-962f-f6f3a86a1eda"
    },
    {
        "author": "劉克莊",
        "paragraphs": [
            "身屬嫖姚性命輕，君看一蟻尚貪生。",
            "無因喚取談兵者，來向橋邊聽哭聲。"
        ],
        "title": "贈防江卒六首  其四",
        "id": "5066f25b-c17c-4a95-8b1f-77509f507098"
    },
    {
        "author": "劉克莊",
        "paragraphs": [
            "戰地春來血尚流，殘烽缺堠滿淮頭。",
            "明時頗牧居深禁，若見關山也自愁。"
        ],
        "title": "贈防江卒六首  其五",
        "id": "0fce82bc-e82d-4c6c-bbbf-56e2e7e87314"
    },
    {
        "author": "劉克莊",
        "paragraphs": [
            "一炬曹瞞僅脫身，謝郎棋畔走苻秦。",
            "年年拈起防江字，地下諸賢會笑人。"
        ],
        "title": "贈防江卒六首  其六",
        "id": "869a7cd1-624d-4fc4-bbd3-0dab1e8be325"
    },
    {
        "author": "劉克莊",
        "paragraphs": [
            "久在文公几杖旁，暮年所得最精詳。",
            "貧甘香火辭符竹，病整衣冠坐簀床。",
            "壯士軍中悲亮死，先師地下惜回亡。",
            "法雲破寺三間屋，却有門人遠赴喪。"
        ],
        "title": "哭黄直卿寺丞二首  其一",
        "id": "e429290d-ad18-4e8d-b8d6-f406b51971e0"
    },
    {
        "author": "劉克莊",
        "paragraphs": [
            "當年出塞共臨戎，箭滿行營戍火紅。",
            "督府凱旋先請去，堅城築就獨無功。",
            "身謀彼此皆迂闊，國事中間偶異同。",
            "莫怪些詞含哽噎，在時曾賞小詩工。"
        ],
        "title": "哭黄直卿寺丞二首  其二",
        "id": "da8dd6fc-e215-4032-819a-cff728e8709a"
    },
    {
        "author": "劉克莊",
        "paragraphs": [
            "萬戶千門盡擁衾，據梧展轉看橫參。",
            "不知身已成衰證，枉被人疑是苦吟。",
            "周漢前書盲記憶，乾坤外事彊思尋。",
            "華山老子差堪語，安得呼來論此心。"
        ],
        "title": "不寐",
        "id": "af4b8639-8a00-427e-9e18-36b5fca324dc"
    },
    {
        "author": "劉克莊",
        "paragraphs": [
            "舊歲書猶至漢陽，新年夢已隔瞿唐。",
            "西人久苦供軍費，南士專營出峽裝。",
            "塵暗三邊途尚梗，身遊萬里鬢應蒼。",
            "蜀山聞說多僊者，試爲余求辟穀方。"
        ],
        "title": "寄夔漕王中甫",
        "id": "6eb75110-a701-4888-a245-16cf944324e1"
    },
    {
        "author": "劉克莊",
        "paragraphs": [
            "半刺已官尊，常時讀魯論。",
            "身居恭叔里，心在晦翁門。",
            "貧士來遮路，詩人送出村。",
            "君能齊得喪，何必戀華軒。"
        ],
        "title": "送章通判",
        "id": "4d814922-92c1-4e29-8d3c-c336841c0626"
    },
    {
        "author": "劉克莊",
        "paragraphs": [
            "晴久方池可跣行，萍枯惟有草縱橫。",
            "朱葩未見叢叢拆，綠柄纔看寸寸生。",
            "悴若放臣臨楚澤，厄於學士蹈秦坑。",
            "輸他杭越花如錦，畫舫名姝夜按笙。"
        ],
        "title": "旱蓮",
        "id": "3b079ab3-2c00-4302-a237-ab2eaf88ffeb"
    },
    {
        "author": "劉克莊",
        "paragraphs": [
            "一昨聞公莫府開，夢魂頻繞嶺頭梅。",
            "久拋鞾袴辭軍去，忽有弓旌扣戶來。",
            "茅舍相過爭借問，荷衣欲出却徘徊。",
            "舊時檄筆今焚棄，孤負黄金百尺臺。"
        ],
        "title": "辭桂帥辟書作",
        "id": "5e7e2bad-a2bf-45a3-abd5-df54c23c0405"
    },
    {
        "author": "劉克莊",
        "paragraphs": [
            "初聞邊報暗吞聲，想見登譙與虜爭。",
            "世俗今猶疑許遠，君王元未識真卿。",
            "傷心百口同臨穴，極目孤城絕捄兵。",
            "多少虎臣提將印，誰知戰死是書生。"
        ],
        "title": "聞何立可李茂欽訃二首  其一",
        "id": "4fd60487-f31e-49fa-a7ae-c14e3a671787"
    },
    {
        "author": "劉克莊",
        "paragraphs": [
            "何老長身李白鬚，傳聞死尚握州符。",
            "戰場便合營雙廟，太學今方出二儒。",
            "史館何人徵逸事，羽林無日訪遺孤。",
            "病夫疇昔曾同幕，西望關山涕自濡。"
        ],
        "title": "聞何立可李茂欽訃二首  其二",
        "id": "d5abd9b3-b8f9-4152-ac95-81f5091efaf5"
    },
    {
        "author": "劉克莊",
        "paragraphs": [
            "滿望梅天雨，誰知日轉驕。",
            "畦蔬新住摘，盆樹久停澆。",
            "米貴糧囷盡，泉乾汲路遥。",
            "未遑憂世事，災已到顔瓢。"
        ],
        "title": "夏旱",
        "id": "330143fd-0135-425f-ae20-40a3fa02ec93"
    },
    {
        "author": "劉克莊",
        "paragraphs": [
            "昔過臨平召伯時，小舟就買藕尤奇。",
            "如拈玉麈涼雙手，似瀉金莖嚥上池。",
            "好事染紅無意緒，癡人蒸熟減風姿。",
            "炎州地狹陂塘少，渴死相如欠藥醫。"
        ],
        "title": "憶藕",
        "id": "9c41d910-f2dc-4319-9ce7-f0c289e24154"
    },
    {
        "author": "劉克莊",
        "paragraphs": [
            "貪聽月下小叢歌，擲去金蕉吸碧荷。",
            "四面凉如浮震澤，五更渴欲挽斜河。",
            "古稱賢達誰存者，今不懽娛柰老何。",
            "長笑峴山空感慨，羊公湛輩兩消磨。"
        ],
        "title": "夜飲方湖",
        "id": "a548dbe9-1fce-4f8d-b74a-396062c02900"
    },
    {
        "author": "劉克莊",
        "paragraphs": [
            "關破壘猶堅，傷心援不前。",
            "生居諸將下，死在衆人先。",
            "憤極拳雙握，創多體少全。",
            "豈無人策應，擁纛坐江邊。"
        ],
        "title": "哀江帥張常二首  其一",
        "id": "f3c512f9-9f67-44d6-b55d-be2542292367"
    },
    {
        "author": "劉克莊",
        "paragraphs": [
            "昔我居戎幕，爲侯論戰勳。",
            "齋旄俄烜赫，書札尚殷勤。",
            "國難忠方見，天高事未聞。",
            "九江殘部曲，暗哭故將軍。"
        ],
        "title": "哀江帥張常二首  其二",
        "id": "5cdcbb32-bc44-4610-8dc3-b7f76a404537"
    },
    {
        "author": "劉克莊",
        "paragraphs": [
            "絕頂嵐煙合，危亭略見簷。",
            "不知山雨過，但覺瀑流添。",
            "悲壯張瑶瑟，迷濛展畫縑。",
            "野人雙草屨，來往任泥霑。"
        ],
        "title": "瀑上值雨",
        "id": "ce8d065c-aeaa-4456-919c-3a88e5b1971d"
    },
    {
        "author": "劉克莊",
        "paragraphs": [
            "病入中年百事闌，頹然一榻倦衣冠。",
            "客方接話俄辭起，書未終編已輟看。",
            "架壞儘教花卧蘚，砌荒亦任草侵蘭。",
            "力求香火非無意，疎散明知涉事難。"
        ],
        "title": "懶",
        "id": "4aca0586-7514-4fb9-a60d-de5a25cf0300"
    },
    {
        "author": "劉克莊",
        "paragraphs": [
            "建學多通顯，何爲尚布衣。",
            "不聞行聘久，始悟設科非。",
            "落日君尋店，深山我掩扉。",
            "幾時殘燭下，重聽講精微。"
        ],
        "title": "送沈僴",
        "id": "40250330-c4c8-4094-b15d-8bfa199051b2"
    },
    {
        "author": "劉克莊",
        "paragraphs": [
            "風標雅合對詞臣，映硯窺窗伴演綸。",
            "忽發一枝深谷裏，似知茅屋有詩人。"
        ],
        "title": "紫薇花",
        "id": "17637730-7287-4c05-9ba5-81ea6855fd19"
    },
    {
        "author": "劉克莊",
        "paragraphs": [
            "遥領叢祠又一年，何功月請水衡錢。",
            "江南塞北雖無分，林下山間尚有緣。",
            "兵去未妨行酒令，印收不礙掌詩權。",
            "祇嫌海嶠登臨少，夢繞朱陵紫蓋邊。"
        ],
        "title": "書第二考",
        "id": "3d096344-d802-4dbb-b6c5-51109624cb87"
    },
    {
        "author": "劉克莊",
        "paragraphs": [
            "茲邑猶淳古，君行作長官。",
            "假令三尺密，終有一分寬。",
            "栗里歸差易，桐鄉愛極難。",
            "千峯青繞郭，暇日想凭欄。"
        ],
        "title": "送鄭君瑞知閩清",
        "id": "f58bc523-1066-46e3-9cf3-52eadfe92791"
    },
    {
        "author": "劉克莊",
        "paragraphs": [
            "文采如彪膽智非，畫堂巧伺燕雛微。",
            "梁空賓客來俱訝，巢破雌雄去不歸。",
            "鶑閉深籠防鷙性，蝶飛高樹遠危機。",
            "主人寘在花墩上，飽卧徐行自養威。"
        ],
        "title": "貓捕燕",
        "id": "6d4e2f6b-1182-49ba-92ff-14f26e2bb1d8"
    },
    {
        "author": "劉克莊",
        "paragraphs": [
            "晚來吉語到茅椽，太華詩翁約泛蓮。",
            "况有鄒枚同預讌，可能李郭獨如仙。",
            "帝猶給我還山俸，天不需人買月錢。",
            "揮手闖門冠蓋客，急歸勿攪甕間眠。"
        ],
        "title": "次方寺丞方湖韻",
        "id": "96425843-2b2c-4328-84da-29e794778071"
    },
    {
        "author": "劉克莊",
        "paragraphs": [
            "初來毛羽錦青葱，今與家雞飲啄同。",
            "童子有時偷剪翅，主人常日少開籠。",
            "嶠南歲月幽囚裏，隴右山川夢寐中。",
            "因笑世間真贋錯，繡身翻得上屏風。"
        ],
        "title": "鄰家孔雀",
        "id": "a1ee2ecd-17b3-4d39-a6ec-b66f6f223675"
    },
    {
        "author": "劉克莊",
        "paragraphs": [
            "少豪頗似括談兵，老去方慙理未明。",
            "窗下殘書千遍讀，卷中一字幾回更。",
            "撚髭人盡嗤吾拙，歃血誰當豫此盟。",
            "肯啖菜根抄脫粟，許君十載共經營。"
        ],
        "title": "答傅監倉",
        "id": "8013ad00-9f28-4085-8a59-2e6b9904618e"
    },
    {
        "author": "劉克莊",
        "paragraphs": [
            "鑄出爬沙狀，兒童競撫摩。",
            "背如千歲者，腹柰一輪何。",
            "器較瓶罌小，功於几硯多。",
            "所盛涓滴水，後世頼餘波。"
        ],
        "title": "蟾蜍硯滴",
        "id": "1832d15a-2248-47ef-8765-e1a5a35f8134"
    },
    {
        "author": "劉克莊",
        "paragraphs": [
            "自入崇寧政已荒，由來治忽繫毫芒。",
            "初爲御筆行中旨，漸取兵權付左璫。",
            "玉带解來攽貴倖，珠袍脫下賜降羌。",
            "諸公日侍鈞天讌，不道流人死瘴鄉。"
        ],
        "title": "讀崇寧後長編二首  其一",
        "id": "80b49f86-114d-4adf-a9fe-99551bd94149"
    },
    {
        "author": "劉克莊",
        "paragraphs": [
            "陳迹分明斷簡中，纔看卷首可占終。",
            "兵來尚恐妨恭謝，事去徒知悔夾攻。",
            "丞相自言芝産第，太師頻奏鶴翔空。",
            "如何直到宣和季，始憶元城與了翁。"
        ],
        "title": "讀崇寧後長編二首  其二",
        "id": "8b0cca6e-47ed-44af-b01f-8a237434db52"
    },
    {
        "author": "劉克莊",
        "paragraphs": [
            "恩賦支離粟一囊，午窗卧看世人忙。",
            "東家學究窮於我，六月褒衣上講堂。"
        ],
        "title": "午窗",
        "id": "035e0872-6385-4967-ac85-ef094d5281e1"
    },
    {
        "author": "劉克莊",
        "paragraphs": [
            "仲尼已沒世無師，新學專門各自私。",
            "死守不爲它說勝，祕藏似恐外人窺。",
            "欲招程子看通典，兼起歐公講繫辭。",
            "浩歎邇來耆舊盡，緒言分付與羣兒。"
        ],
        "title": "書感",
        "id": "bd23505b-3031-4f20-87f0-e7268614a124"
    },
    {
        "author": "劉克莊",
        "paragraphs": [
            "誰謂貧難忍，三年閉戶居。",
            "老兵能合藥，小僕會抄書。",
            "白髮羞彈鋏，青山去荷鉏。",
            "既於吟得趣，功業合乘除。"
        ],
        "title": "答客",
        "id": "e94e20a6-5696-4994-bfb8-20e005859645"
    },
    {
        "author": "劉克莊",
        "paragraphs": [
            "珍重邛山鶴膝枝，十年南北慣携持。",
            "扶登石壁寧嫌峻，拄過溪橋肯避危。",
            "昔涉畏途麾不去，今行平地棄如遺。",
            "主人尚要防衰老，會有重拈入手時。"
        ],
        "title": "邛杖",
        "id": "eae964e6-69cb-4b2e-87f4-b6bef9d60bd8"
    },
    {
        "author": "劉克莊",
        "paragraphs": [
            "師邃於醫者，聞諸諫議然。",
            "若非禪性悟，必有脈書傳。",
            "藥貴逢人施，方靈尅日痊。",
            "西風瓶錫冷，儻肯訪沉綿。"
        ],
        "title": "寄泉僧真濟",
        "id": "a4a7ac0d-99c4-45c9-ba41-487508ee648d"
    },
    {
        "author": "劉克莊",
        "paragraphs": [
            "拔到髯生族，多因兔穎稀。",
            "只宜茅舍用，難向玉堂揮。",
            "弄翰虛名似，吹毛本質非。",
            "兒曹貪價賤，鴉蚓掃如飛。"
        ],
        "title": "羊毫筆",
        "id": "e54ed533-78f5-48aa-9a64-b87c41c56388"
    },
    {
        "author": "劉克莊",
        "paragraphs": [
            "棄置在空村，浮名豈復論。",
            "因思戎服窄，方悟縕袍尊。",
            "城遠雞司曉，家貧犬守閽。",
            "常憐劉越石，辛苦戍并門。"
        ],
        "title": "空村",
        "id": "ffb1dfa1-97ed-4835-9910-a7ebda1648b0"
    },
    {
        "author": "劉克莊",
        "paragraphs": [
            "浩如煙海積如山，紙上陳人叫不還。",
            "白首書生無事業，一生精力費窗間。"
        ],
        "title": "題齋壁",
        "id": "2c6f42aa-a656-44c1-a2ed-d1046ba0b775"
    },
    {
        "author": "劉克莊",
        "paragraphs": [
            "炎紹諸賢慮未精，今追遺恨尚難平。",
            "區區王謝營南渡，草草江徐議北征。",
            "往日中丞甘結好，暮年都督始知兵。",
            "可憐白髮宗留守，力請鑾輿幸舊京。"
        ],
        "title": "題繫年錄",
        "id": "bfdda2b6-f452-43d0-ac57-c6aa4b53ae59"
    },
    {
        "author": "劉克莊",
        "paragraphs": [
            "晚出別村幹，夜深徒步歸。",
            "飯猶懸早稼，衣尚在鄰機。",
            "關塞秋防急，田園歲入微。",
            "喟然投耒歎，事事與心違。"
        ],
        "title": "晚出",
        "id": "d12a6aa9-2f52-40fa-9a34-3b6f1aff97d6"
    },
    {
        "author": "劉克莊",
        "paragraphs": [
            "屋山竹樹带疎蟬，浄掃風軒散髮眠。",
            "老子平生無長物，陶詩一卷枕屏邊。"
        ],
        "title": "伏日",
        "id": "877136fe-4a06-4578-8853-c95b04e7cb50"
    },
    {
        "author": "劉克莊",
        "paragraphs": [
            "筆枯硯燥自傷悲，文體全關氣盛衰。",
            "倚馬縱難揮萬字，騎馿尚足課千詩。",
            "奉盤誰可推盟主，撼樹人方謗老師。",
            "疑有更深於此者，入山十載試精思。"
        ],
        "title": "自警",
        "id": "8e95f317-a2db-4391-a171-11a9362bf2e6"
    },
    {
        "author": "劉克莊",
        "paragraphs": [
            "兩盆去歲共移來，一置雕闌一委苔。",
            "我拙事持令葉瘦，君能調護遣花開。",
            "隸人挑蠹巡千匝，稚子澆泉走幾迴。",
            "亦欲效顰耘小圃，地荒終恐費栽培。"
        ],
        "title": "詠鄰人蘭花",
        "id": "42e6fa61-fbed-40d8-8938-eaeae3009f93"
    },
    {
        "author": "劉克莊",
        "paragraphs": [
            "熱極不可度，起行林影中。",
            "開窗需過月，移簟就來風。",
            "豪鼠喧深夜，高蟬響半空。",
            "永言時物變，露已濕莎叢。"
        ],
        "title": "夏夜",
        "id": "c8d0597a-5d54-450d-90dd-5db424693125"
    },
    {
        "author": "劉克莊",
        "paragraphs": [
            "漠漠晴埃起遠疇，占相雲日幾家愁。",
            "細民方慮填中壑，巨室何心堰上流。",
            "斬木由來基小釁，澆瓜誰爲解私仇。",
            "寧知送老茅簷下，猶抱書生畎畝憂。"
        ],
        "title": "書田舍所見",
        "id": "7151fd67-5985-4b02-bd6a-74de25dbfebc"
    },
    {
        "author": "劉克莊",
        "paragraphs": [
            "所住在郊坰，田園事遍經。",
            "淺溝晴後塞，高壠雨餘青。",
            "屋潤鄰翁富，祠新社鬼靈。",
            "南州無酒禁，十戶九旗亭。"
        ],
        "title": "郊坰",
        "id": "5863b83d-d211-49f2-a868-1dacf33c6cdb"
    },
    {
        "author": "劉克莊",
        "paragraphs": [
            "客過柴門歎寂寥，旋挑野菜拾風樵。",
            "無錢輟贈開衣笈，有病來求探藥瓢。",
            "偶憇荒郊思種樹，每逢斷澗欲營橋。",
            "書生一念終迂闊，猶閔蒼黔與肖翹。"
        ],
        "title": "客過",
        "id": "c194066f-94bb-4167-aecf-dcf7d3eb21ac"
    },
    {
        "author": "劉克莊",
        "paragraphs": [
            "壞墨殘縑閲幾春，灞橋風味尚如真。",
            "摩挲只可誇同社，裝飾應難奉貴人。",
            "舊向集中窺一面，今於畫裏識前身。",
            "世間老手惟工部，曾伏先生句句新。"
        ],
        "title": "孟浩然騎馿圖",
        "id": "83846052-069c-4e08-a350-425212fe3b96"
    },
    {
        "author": "劉克莊",
        "paragraphs": [
            "有興駕柴車，無心起草廬。",
            "淺傾家釀酒，細讀手抄書。",
            "門巷慵耘草，園籬課種蔬。",
            "雖非黄叔度，未易得親疎。"
        ],
        "title": "有興",
        "id": "d0b36c59-1187-487f-a533-20a31c19e4ee"
    },
    {
        "author": "劉克莊",
        "paragraphs": [
            "少年毬馬逐秋風，笛起連營響裂空。",
            "今夕夢回村墅冷，一枝孤奏月明中。"
        ],
        "title": "聞笛二首  其一",
        "id": "b17a8510-2ae1-4263-8698-f6da4247c763"
    },
    {
        "author": "劉克莊",
        "paragraphs": [
            "初如廢將哭窮邊，又似孤臣訴左遷。",
            "何必謝公雙淚落，野人聽罷亦凄然。"
        ],
        "title": "聞笛二首  其二",
        "id": "1625aeef-a2e4-4930-8a9d-bd4ba34066c0"
    },
    {
        "author": "劉克莊",
        "paragraphs": [
            "昏昏健忘廢專精，默坐空齋忽自驚。",
            "少作回看如兩手，舊書重讀似前生。",
            "却疑安世知三篋，不曉睢陽記一城。",
            "莫怪詩成呼燭寫，曉窗追憶欠分明。"
        ],
        "title": "健忘一首",
        "id": "99f1d6e6-7f2b-4dde-a22c-944302f46dc4"
    },
    {
        "author": "劉克莊",
        "paragraphs": [
            "初秋風露變，偶出憇莊家。",
            "原稼無全穗，陂荷有晚花。",
            "疎鍾踰澗響，微月轉林斜。",
            "鄰媼頭如雪，燈前自績麻。"
        ],
        "title": "宿莊家二首  其一",
        "id": "d9ea5347-b048-427e-a27e-d6146af84cee"
    },
    {
        "author": "劉克莊",
        "paragraphs": [
            "茅茨迷詰曲，度谷復踰陂。",
            "世上事如許，山中人不知。",
            "牛羊晴卧野，鵝鶩晚歸池。",
            "粗識爲農意，秋輸每及時。"
        ],
        "title": "宿莊家二首  其二",
        "id": "89d50daf-6ebd-46ba-9eca-2787d6a0e2ea"
    },
    {
        "author": "劉克莊",
        "paragraphs": [
            "妄想如冰已盡消，朱顔日向鏡中凋。",
            "玉關萬里曾投筆，草市三家却負樵。",
            "弱水古來無路到，小山歲晚有人招。",
            "吾廬寂寂何須笑，君看閑僧住退寮。"
        ],
        "title": "妄想",
        "id": "57f61461-b349-4aba-b8ad-ca0a1f643483"
    },
    {
        "author": "劉克莊",
        "paragraphs": [
            "貧食官倉不自由，强扶衰病坐荒郵。",
            "送迎不是祠官事，偶見青山急下頭。"
        ],
        "title": "白杜迓客一首",
        "id": "1b2ab292-5eb2-41a8-89e5-3919a571913b"
    },
    {
        "author": "劉克莊",
        "paragraphs": [
            "海激天翻電雹嗔，蒼松十丈劈爲薪。",
            "須臾龍卷它山去，誤殺田頭望雨人。"
        ],
        "title": "七月九日二首  其一",
        "id": "6f3b80d1-3d0c-4762-b1f4-fa8615e4b3ab"
    },
    {
        "author": "劉克莊",
        "paragraphs": [
            "樵子俄從間路迴，因言溪谷響如雷。",
            "分明雨怕城中去，只隔前峯不過來。"
        ],
        "title": "七月九日二首  其二",
        "id": "b9763294-8992-4b05-ac7e-6758d53cfeb3"
    },
    {
        "author": "劉克莊",
        "paragraphs": [
            "夢與諸賢會賞心，恍然佳日共登臨。",
            "酒邊多說烏衣事，曲裏猶殘玉樹音。",
            "江水淮山明歷歷，孫陵晉廟冷沉沉。",
            "曉鍾呼覺俱忘却，獨記千門柳色深。"
        ],
        "title": "夢賞心亭",
        "id": "37cc0416-99ff-492b-a155-be7972e63aac"
    },
    {
        "author": "劉克莊",
        "paragraphs": [
            "一雨餞殘熱，忻然思杖藜。",
            "野田沙鸛立，古木廟鴉啼。",
            "失僕行迷路，逢樵負過溪。",
            "獨遊吾有趣，何必問栖栖。"
        ],
        "title": "郊行",
        "id": "caeb9c51-ce2a-4bf0-86c1-9085419faf97"
    },
    {
        "author": "劉克莊",
        "paragraphs": [
            "老鶴孤飛久失羣，天涯懷友寸心勤。",
            "狂生似膩寧堪近，佳士如香故可熏。",
            "無復拏舟乘大雪，有時倚杖送停雲。",
            "秋來逕草深三尺，誰伴青燈緝舊聞。"
        ],
        "title": "懷友",
        "id": "96bf0a71-0038-4df4-9310-fbda2030b41d"
    },
    {
        "author": "劉克莊",
        "paragraphs": [
            "牢落吾何恨，先賢未免窮。",
            "寧爲田舍子，不作國師公。",
            "螢影穿窗隙，蛩聲出壁中。",
            "殘書殊有味，讀到角吹終。"
        ],
        "title": "牢落",
        "id": "2e0e67e8-efdf-412c-8736-f2eee3786b2f"
    },
    {
        "author": "劉克莊",
        "paragraphs": [
            "文人何瑣碎，夫子獨雄尊。",
            "擊水移南海，追風出大宛。",
            "黑潭龍怒起，碧宇鶻孤鶱。",
            "翕曶波濤湧，須臾電雹奔。",
            "筆鋒山突兀，墨瀋雨傾翻。",
            "軒豁青天露，淒迷白晝昏。",
            "至微該草樹，極大括乾坤。",
            "金鼓條侯壁，旌旗渭上屯。",
            "聚如羣玉圃，散似建章門。",
            "覽岱親臨頂，窮河直至源。",
            "檄書傳絕漠，詩句落中原。",
            "猛虎堪鬚捋，脩鯨可氣吞。",
            "寂寥時數語，浩蕩或千言。",
            "神與經營力，誰窺斧鑿痕。",
            "流行通象桂，模刻遍湘沅。",
            "欲揀皆逢寶，將芟不見繁。",
            "居然開穾奧，詎肯闖籬籓。",
            "坎井疑天大，溪流笑海渾。",
            "不妨兒輩撼，姑付後人論。",
            "拙詠雖卑弱，因公儻並存。"
        ],
        "title": "跋方雲臺文藁二十韻",
        "id": "d2578e27-f7e5-4bcd-8cb9-3895bb9f2fbd"
    },
    {
        "author": "劉克莊",
        "paragraphs": [
            "農家望汝卜年豐，似絮如峯𨺗不同。",
            "縱有濃陰工閣雨，略無定態喜隨風。",
            "往來與月爲仇敵，舒卷和天盡蔽蒙。",
            "安得竦身騰汗漫，叫開閶闔掃長空。"
        ],
        "title": "雲",
        "id": "a40f8564-7ed8-44da-849b-8e9d69629f62"
    },
    {
        "author": "劉克莊",
        "paragraphs": [
            "羽士過門賣，新翻樣愈奇。",
            "堅如龜屋製，精似鹿胎爲。",
            "邛杖扶相稱，唐衣戴最宜。",
            "笑他蟬冕客，憂畏白鬚眉。"
        ],
        "title": "椶冠",
        "id": "e6d94863-cf11-445b-bfd4-c1844bf09736"
    },
    {
        "author": "劉克莊",
        "paragraphs": [
            "久與瀑泉疎，勞公下檄書。",
            "極知居陋巷，不似宿精廬。",
            "奴客辭看犢，鄰人畏借馿。",
            "何時兒子壯，聊爲舉籃輿。"
        ],
        "title": "方寺丞招宿瀑上不果",
        "id": "7f7f3a18-d9a2-4aa3-86d6-538e87518dc6"
    },
    {
        "author": "劉克莊",
        "paragraphs": [
            "人世應無第二樓，暮雲飛不到簾鈎。",
            "未開寶鑑青冥裏，先湧冰輪碧海頭。",
            "白似雪濤翻赤壁，壯如夜日出羅浮。",
            "酒醒何處吹橫玉，徑欲乘風萬里遊。"
        ],
        "title": "詩境樓觀月",
        "id": "8a174c65-aa94-4c26-9ff3-9a7768495a2b"
    },
    {
        "author": "劉克莊",
        "paragraphs": [
            "稍有西風起，孤筇挾自隨。",
            "名山多著寺，古木必爲祠。",
            "鳥過投林急，樵歸度嶂遲。",
            "相尋惟有月，搔首待移時。"
        ],
        "title": "野望",
        "id": "ecedbc53-f0b6-4928-9c46-355796cee420"
    },
    {
        "author": "劉克莊",
        "paragraphs": [
            "與客同登萬仞崖，蔽天風雨驀然來。",
            "六丁白晝誅炎魃，百怪蒼淵起蟄雷。",
            "毒蟒噴時林盡黑，怒龍裂處石中開。",
            "吾生不及觀河決，得賦斯遊亦壯哉。"
        ],
        "title": "西淙山觀雨",
        "id": "096cd750-452d-40c0-ac7a-c83cdcaebad8"
    },
    {
        "author": "劉克莊",
        "paragraphs": [
            "城中人怪我，清旦買芒鞋。",
            "君若知其趣，還應日日來。"
        ],
        "title": "宿山中十首  其一",
        "id": "e2e18aed-4b06-424a-9742-91592d7fe61b"
    },
    {
        "author": "劉克莊",
        "paragraphs": [
            "玉轡上沙堤，金鞍戍磧西。",
            "何如寒澗底，落日蹇馿嘶。"
        ],
        "title": "宿山中十首  其二",
        "id": "2ba1ecbd-ae9b-486f-a851-8a03c62f09c6"
    },
    {
        "author": "劉克莊",
        "paragraphs": [
            "就泉爲碓屋，纍石作書龕。",
            "有意耕汾曲，無心起水南。"
        ],
        "title": "宿山中十首  其三",
        "id": "c8725019-0364-4a43-9fac-a0096e3d4af8"
    },
    {
        "author": "劉克莊",
        "paragraphs": [
            "市脯店猶遠，刈芻人未歸。",
            "夜深語童子，且掩半邊扉。"
        ],
        "title": "宿山中十首  其四",
        "id": "9aa8845b-8fde-4222-9354-a23a8df30c0d"
    },
    {
        "author": "劉克莊",
        "paragraphs": [
            "路危防陟遠，溪黑阻窮深。",
            "涼月如高士，頻招未出林。"
        ],
        "title": "宿山中十首  其五",
        "id": "292848e0-efa0-45e0-9e8c-db6705a97d7e"
    },
    {
        "author": "劉克莊",
        "paragraphs": [
            "巖僧殊好事，絕頂廟龍君。",
            "勿笑一泓水，能生六合雲。"
        ],
        "title": "宿山中十首  其六",
        "id": "f4f7bd61-6c66-4cda-8cbd-1a5ae2451d38"
    },
    {
        "author": "劉克莊",
        "paragraphs": [
            "崖居供給少，不用犬防籬。",
            "只恐偷兒黠，來窺壁上詩。"
        ],
        "title": "宿山中十首  其七",
        "id": "639ef72e-1d8a-45ed-a8a5-23a77a0b7673"
    },
    {
        "author": "劉克莊",
        "paragraphs": [
            "山中無價寶，月色與泉聲。",
            "莫向貴人說，將爲有力爭。"
        ],
        "title": "宿山中十首  其八",
        "id": "26e9d602-15eb-4c08-b43e-88b49496100d"
    },
    {
        "author": "劉克莊",
        "paragraphs": [
            "玉筯篆文古，銀鈎楷法精。",
            "得知千載下，時有打碑聲。"
        ],
        "title": "宿山中十首  其九",
        "id": "31eb8c69-99c6-438b-9a63-65910fe2fa46"
    },
    {
        "author": "劉克莊",
        "paragraphs": [
            "淒風轉林杪，露坐感衣單。",
            "不道山中冷，翻憂世上寒。"
        ],
        "title": "宿山中十首  其一○",
        "id": "00c8db83-2b54-4a4d-8014-a0c48d377659"
    },
    {
        "author": "劉克莊",
        "paragraphs": [
            "城裏遥看雨出時，想公筆墨發雄奇。",
            "山深龍虎飛騰變，海運鯤鵬瞬息移。",
            "凜凜前鋒如赴敵，堂堂迴勢似歸師。",
            "驅還始悟山靈意，怕向蒼崖寫惡詩。"
        ],
        "title": "七月二十日自瀑上先歸方寺丞遣詩夸雷雨之壯次韻一首",
        "id": "8b088ed4-eb9d-4c4f-be9b-0c417158a9d5"
    },
    {
        "author": "劉克莊",
        "paragraphs": [
            "暮色蒼然上野臺，廢塘尚有數荷開。",
            "望中愛殺城南柳，只怕霜風一夜來。"
        ],
        "title": "秋望二首  其一",
        "id": "70de2268-ea1a-4852-b809-a881146a37a5"
    },
    {
        "author": "劉克莊",
        "paragraphs": [
            "舍南舍北種芙蓉，及到秋來次第紅。",
            "自是詩人才思窘，清風明月有何窮。"
        ],
        "title": "秋望二首  其二",
        "id": "c368bd31-9b6e-4df1-9b6d-35d284b9072b"
    },
    {
        "author": "劉克莊",
        "paragraphs": [
            "短衣穿結半瓢空，所住茅簷僅蔽風。",
            "久誦經書皆默記，試挑史傳亦旁通。",
            "青燈窗下研孤學，白首山中聚小童。",
            "却羨安昌師弟子，只談論語至三公。"
        ],
        "title": "村校書",
        "id": "163d4f08-ae05-4809-91cd-b7275dac352d"
    },
    {
        "author": "劉克莊",
        "paragraphs": [
            "聖賢自牧極卑謙，後學才高膽力兼。",
            "悔賦不妨排賈誼，謗詩遂至劾陶潜。",
            "取人最忌規模狹，絕物常因議論嚴。",
            "君看國風三百首，小夫賤隸採何嫌。"
        ],
        "title": "聖賢",
        "id": "0b6504ca-79cc-4276-ae43-a4003c305f49"
    },
    {
        "author": "劉克莊",
        "paragraphs": [
            "此士今徐孺，柴扉肯妄開。",
            "空聞羔鴈去，不見鳳麟來。",
            "廬阜尋僧出，東湖赴講迴。",
            "何由操杖屨，林下再相陪。"
        ],
        "title": "懷李敬子",
        "id": "5f51778e-4813-45e3-8669-6b7eb7cdc249"
    },
    {
        "author": "劉克莊",
        "paragraphs": [
            "簷外蒼榕六月秋，小年來此愛深幽。",
            "壞牆螢出如漁火，古壁蜂穿似射侯。",
            "涉世昏昏忘舊話，入山歷歷記前遊。",
            "故人埋玉僧歸塔，獨聽疎鐘起暮愁。"
        ],
        "title": "華嚴知客寮",
        "id": "5a8ac6a1-ff61-49e6-a056-9e9092bdc905"
    },
    {
        "author": "劉克莊",
        "paragraphs": [
            "幕下相從若弟兄，當年曾悔誤談兵。",
            "足行江北生重趼，髮爲山東白幾莖。",
            "病擁琴書專一壑，老携檄筆赴孤城。",
            "暮雲不見關山路，空有天涯故舊情。"
        ],
        "title": "聞黄德常除德安倅",
        "id": "4d1a3c21-1a07-479d-95cb-5a8ba47ad0ce"
    },
    {
        "author": "劉克莊",
        "paragraphs": [
            "性偶安林藪，元非慕獨清。",
            "米從仁祖乞，粟是伯夷耕。",
            "廢井通鄰汲，深牆隔市聲。",
            "却因虛澹極，亦自覺身輕。"
        ],
        "title": "閑居即事",
        "id": "3cd220ac-d9a0-43e9-99ee-500a34fca0ee"
    },
    {
        "author": "劉克莊",
        "paragraphs": [
            "海濱荒淺幼無師，前哲藩籬尚未窺。",
            "玄詠易流西晉學，苦吟不脫晚唐詩。",
            "遠僧庵就勤求記，亡友墳成纍索碑。",
            "天若假余金石壽，所爲詎肯止於斯。"
        ],
        "title": "自勉",
        "id": "45c6ee8c-dcc3-424c-8e22-cb2af726d73a"
    },
    {
        "author": "劉克莊",
        "paragraphs": [
            "少日關河要指呼，晚歸田里似囚拘。",
            "氣衰不敢高聲語，腕弱纔能小楷書。",
            "座有老兵持共飲，路逢醉尉避前驅。",
            "子元兄弟何爲者，自是嵇康處世疎。"
        ],
        "title": "少日",
        "id": "528e1775-bf9e-4c59-97b9-0361dec88952"
    },
    {
        "author": "劉克莊",
        "paragraphs": [
            "默默守柴荆，人間事頗更。",
            "病方知養性，貧始欲謀生。",
            "尚有狂奴態，元無老婢聲。",
            "邇來塵慮盡，勿怪小詩清。"
        ],
        "title": "貧病",
        "id": "a26a1dda-677f-4d73-b731-95c057508fec"
    },
    {
        "author": "劉克莊",
        "paragraphs": [
            "滿身秋月滿襟風，敢歎栖遲一壑中。",
            "除目解令丹竈壞，詔書能使草堂空。",
            "豈無高士招難出，曾有先賢隠不終。",
            "說與同袍二三子，下山未可太匆匆。"
        ],
        "title": "示同志一首",
        "id": "ab8b2d61-2319-4847-b7c3-5a0d21e183a3"
    },
    {
        "author": "劉克莊",
        "paragraphs": [
            "仙翁小試春風手，高拂茅簷矮映窗。",
            "選勝多依巖罅種，愛奇或併樹身扛。",
            "海山大士寒蒙衲，月殿仙姝夜擁幢。",
            "商略此花宜茗飲，不銷銀燭綵纏缸。"
        ],
        "title": "和方孚若瀑上種梅五首  其一",
        "id": "8843bbdb-52c1-4fe5-aacc-d8f1cb92e270"
    },
    {
        "author": "劉克莊",
        "paragraphs": [
            "天賜梅花爲受用，繽紛玉雪被層矼。",
            "素芳林下超羣匹，繁蘂枝頭巧疊雙。",
            "隴月照時霜剪剪，澗風吹處水淙淙。",
            "主人筆力迴元化，催發何須杖鼓腔。"
        ],
        "title": "和方孚若瀑上種梅五首  其二",
        "id": "c00e7ad0-df75-4276-a8c6-9bb201a623e0"
    },
    {
        "author": "劉克莊",
        "paragraphs": [
            "瀑映梅華何所似，蚌胎蟾彩浴寒江。",
            "夢回東閣頻牽興，吟到西湖始樹降。",
            "雪屋戀香開紙帳，月窗憐影掩書釭。",
            "若將漢晉間人比，不是淵明即老龐。"
        ],
        "tags": [
            "西湖"
        ],
        "title": "和方孚若瀑上種梅五首  其三",
        "id": "2cf1034f-0a0b-4fa2-8ab4-656fb09def46"
    },
    {
        "author": "劉克莊",
        "paragraphs": [
            "百匝千迴看不足，管他急雪濺奔瀧。",
            "瑶林錯立明梁苑，寶璐橫陳照楚邦。",
            "愛殺嚼芳仍嗅蘂，吟狂哆口更疎厖。",
            "曉來翠羽驚飛去，應爲煙鐘樹杪撞。"
        ],
        "title": "和方孚若瀑上種梅五首  其四",
        "id": "9ac23711-e808-439f-847a-11cae0dc60f5"
    },
    {
        "author": "劉克莊",
        "paragraphs": [
            "欲賦梅花材藻盡，公分生意到枯樁。",
            "鉅題昔只韓聯孟，妙手今惟羿愈逄。",
            "守穀尚煩看杏虎，護花難少吠籬尨。",
            "丹崖翠壁宜揮掃，止要游人筆似杠。"
        ],
        "title": "和方孚若瀑上種梅五首  其五",
        "id": "1210fe72-7a94-4517-a04a-15c9834ad83e"
    },
    {
        "author": "劉克莊",
        "paragraphs": [
            "先生多在山中宿，爲愛橫斜影上窗。",
            "茁髮僧從深澗徙，赬肩奴過別峯扛。",
            "和羹宰相調金鼎，止渴將軍擁碧幢。",
            "空谷不知如許事，沽來村酒且開缸。"
        ],
        "title": "再和五首  其一",
        "id": "668196c8-32f0-495c-b0af-0170f08e5404"
    },
    {
        "author": "劉克莊",
        "paragraphs": [
            "厭看花開平地上，故攀絕磴履危矼。",
            "節方靜女尤專一，韻比高人更少雙。",
            "堪伴愚公居北谷，宜偕漫叟隠南淙。",
            "素標尚恐詩輕媟，敢犯人間曲子腔。"
        ],
        "title": "再和五首  其二",
        "id": "2ead88a0-c4c7-439e-b99a-83bd577cfb39"
    },
    {
        "author": "劉克莊",
        "paragraphs": [
            "手選千株高下種，似行庾嶺泛湘江。",
            "只銷一朵南枝拆，盡受羣花北面降。",
            "自愛空山吹縞袂，絕羞華屋照銀釭。",
            "主林神禁人殘毀，深夜應無斫樹龐。"
        ],
        "title": "再和五首  其三",
        "id": "0931e654-b7f8-457d-ad59-3d108070f7d3"
    },
    {
        "author": "劉克莊",
        "paragraphs": [
            "絕巔歲晚無人到，但見山風激嶺瀧。",
            "高蘤恍如珠照乘，深葩還似寶迷邦。",
            "巢居公未甘枯槁，鼎實朝方起碩厖。",
            "詩在簡齋和靖裏，追攀真以寸筳撞。"
        ],
        "title": "再和五首  其四",
        "id": "b2a66c36-806e-4699-a581-54d028e4a42d"
    },
    {
        "author": "劉克莊",
        "paragraphs": [
            "杖屨暇時常檢點，細分枝幹數株樁。",
            "試呼童子調霜弄，絕勝奴兵擂曉逄。",
            "色映巖松寒引鶴，根連園杞夜聞尨。",
            "社中作者銛鋒穎，甘樹降旛束短杠。"
        ],
        "title": "再和五首  其五",
        "id": "8f298148-1b63-4c6b-ba5f-ff1807199dfc"
    },
    {
        "author": "劉克莊",
        "paragraphs": [
            "蒼山七百畝，主人新買斷。",
            "于時積霧開，素瀑掛青漢。",
            "泠泠瑟初鏗，璀璀珠乍貫。",
            "久晴雨瓢翻，忽暖冰柱泮。",
            "恍如白浪湧，翔舞下鳧鴈。",
            "又疑黄河决，禜祭沉玉瓚。",
            "不然蟒出穴，或是虹吸澗。",
            "客言下有潭，龍伏不可玩。",
            "攫拏起雲氣，噴薄蘇歲旱。",
            "平生愛奇心，欲此築飛觀。",
            "沿流踏淺清，陟巘騰汗漫。",
            "低頭拜主人，分我華山半。"
        ],
        "title": "賦西淙瀑布得斷字",
        "id": "1eba1458-64d0-4c45-adcf-53943350ba54"
    },
    {
        "author": "劉克莊",
        "paragraphs": [
            "詔免延英對，輕裝見吏民。",
            "極知忙捄旱，豈是急頒春。",
            "邑爲搜空壞，州因獻羨貧。",
            "此行休戚繫，未敢賀朱輪。"
        ],
        "title": "送陳寺丞守延平",
        "id": "8410855c-590d-44de-adf3-c2a767b97864"
    },
    {
        "author": "劉克莊",
        "paragraphs": [
            "不用急符催，先行要看梅。",
            "歲時親祭海，休沐必登臺。",
            "鮑井聊供飲，韓碑待拭苔。",
            "遥知蠻俗喜，令尹带琴來。"
        ],
        "title": "送丁元暉知南海",
        "id": "7a312adf-4de9-4267-80fc-38843c9266fc"
    },
    {
        "author": "劉克莊",
        "paragraphs": [
            "種竹成林橘滿園，牛歸童子掩籬門。",
            "主人雖不知名氏，想見孤高可與言。"
        ],
        "title": "黄檗道中崖居者",
        "id": "b34b105a-473e-4079-b030-c4e8c38fb261"
    },
    {
        "author": "劉克莊",
        "paragraphs": [
            "水松百本映門栽，池上荷花似錦開。",
            "記取橫塘風景好，歸程摹入小詩來。"
        ],
        "title": "橫塘",
        "id": "7c57735b-5055-402b-b63f-a08ed6cb8892"
    },
    {
        "author": "劉克莊",
        "paragraphs": [
            "日爍千山草樹然，海鄉極目少炊煙。",
            "蒜溪一脈涓涓水，只綠庵西數丈田。"
        ],
        "title": "蒜溪",
        "id": "1c59f0fa-17b8-4f69-a3c4-755054042f22"
    },
    {
        "author": "劉克莊",
        "paragraphs": [
            "豈謂茶毗速，龕前一愴情。",
            "空留尊宿貌，難問小師名。",
            "骨已迎歸塔，衣多唱入城。",
            "百年如此過，何異不曾生。"
        ],
        "title": "哭囊山覺初長老  其一",
        "id": "2d8d7c98-bc82-47e5-9d06-c6462190aa84"
    },
    {
        "author": "劉克莊",
        "paragraphs": [
            "雪峯寺裏曾相識，面皺顴高五十餘。",
            "削髮入山參最久，白頭出世瘦如初。",
            "覺心不共真身壞，遺偈猶能戰手書。",
            "何必塔銘并語錄，吾詩自可表幽墟。"
        ],
        "title": "哭囊山覺初長老  其二",
        "id": "b87e44bd-f97b-44e8-b8d9-3bf33a42f5e1"
    },
    {
        "author": "劉克莊",
        "paragraphs": [
            "玉笥蕭高士，超然物外姿。",
            "能彈廣陵操，會作豫章詩。",
            "紫府非無分，丹房未有基。",
            "西山多隠者，何必遠求師。"
        ],
        "title": "贈蕭高士",
        "id": "ea1cc969-7980-4e94-8b41-433cf0d776c2"
    },
    {
        "author": "劉克莊",
        "paragraphs": [
            "要識君操履，全如字畫真。",
            "病能妨獻賦，窮不廢修身。",
            "月旦推先輩，春官失此人。",
            "如聞埋玉速，里巷共酸辛。"
        ],
        "title": "挽李端",
        "id": "e21ce946-bfc8-466a-b79e-f6dee17ea3fd"
    },
    {
        "author": "劉克莊",
        "paragraphs": [
            "暫游不得久婆娑，柰此龍江景物何。",
            "天勢去隨帆際盡，海聲來傍枕邊多。",
            "昏窗微見燈明嶼，霽閣遥看日浴波。",
            "定有後人尋舊迹，已留小篆識山阿。"
        ],
        "title": "海口三首  其一",
        "id": "f66346fe-13f2-490a-a0fa-c603677b3603"
    },
    {
        "author": "劉克莊",
        "paragraphs": [
            "島煙常至晏方開，沙際參差辨遠桅。",
            "風挾寒聲從樹起，潮分末勢過橋來。",
            "吏人不禁山排闥，客子思傾海入杯。",
            "歸憶斯游非冷淡，如嘗橄欖味初迴。"
        ],
        "title": "海口三首  其二",
        "id": "cfa7dd50-f860-4f0e-b14b-78ca8c0a083b"
    },
    {
        "author": "劉克莊",
        "paragraphs": [
            "人煙窮處屋三間，目斷寒雲接淺山。",
            "石塔有風鈴自語，水亭無稅印常閑。",
            "沙晴火伏如棋布，浪急漁舟似洗還。",
            "自古詩從登覽得，莫辭絕境共追攀。"
        ],
        "title": "海口三首  其三",
        "id": "84783427-468c-44c9-acf3-0b4e871e4a44"
    },
    {
        "author": "劉克莊",
        "paragraphs": [
            "猶記垂髫到此山，重游客鬢已彫殘。",
            "寺經水後增輪奐，僧比年時減鉢單。",
            "絕壑雲興潭影黑，疎林霜下葉聲乾。",
            "平生酷嗜朱翁字，細看荒碑倚石欄。"
        ],
        "title": "黄檗寺一首",
        "id": "ad78ebd5-436d-4b0e-90a4-5e10a045728f"
    },
    {
        "author": "劉克莊",
        "paragraphs": [
            "斤妙斲如神，源深汲愈新。",
            "岱宗疑有趾，海若忽無津。",
            "傳遠須公等，鑽堅盡此身。",
            "平生師友意，非爲雨中巾。"
        ],
        "tags": [
            "泰山"
        ],
        "title": "和西外趙知宗",
        "id": "ce80ea8e-3ac5-4596-9094-26a3cb9f984e"
    },
    {
        "author": "劉克莊",
        "paragraphs": [
            "最曉陰陽證，於身獨不靈。",
            "有妻持舊肆，無子學遺經。",
            "蟲蝕抄方篋，莎生曬藥庭。",
            "城中醫絕少，堪惜爾彫零。"
        ],
        "title": "悼秦醫",
        "id": "5659b89d-528e-49ce-b6ea-98095e9e44a9"
    },
    {
        "author": "劉克莊",
        "paragraphs": [
            "瀑山木落霜寒夜，共讀吾家夢得詩。",
            "坐對遺篇忘漏盡，手遮殘燭怕風吹。",
            "森嚴似聽元戎令，機警如看國手棋。",
            "千載愚溪相對壘，未應地下友微之。"
        ],
        "title": "十月二十二夜同方寺丞宿瀑庵讀劉賓客集",
        "id": "14313c29-578e-476f-bcb6-1eb8c5edf6a4"
    },
    {
        "author": "劉克莊",
        "paragraphs": [
            "織錦爲書寄鴈飛，功名從古恨無機。",
            "良人白首沙場裏，何日封侯建節歸。"
        ],
        "title": "戍婦詞三首  其一",
        "id": "7ab44a69-1da3-49c6-8858-4fc847903c61"
    },
    {
        "author": "劉克莊",
        "paragraphs": [
            "昨日人迴問塞垣，陣前多有未招魂。",
            "營司不許分明哭，寒月家家照淚痕。"
        ],
        "title": "戍婦詞三首  其二",
        "id": "5b571845-30bf-4f83-bb3b-de32cd0c0425"
    },
    {
        "author": "劉克莊",
        "paragraphs": [
            "九月嚴霜塞下飛，連營回首望寒衣。",
            "將軍縱上移屯奏，無柰公卿半是非。"
        ],
        "title": "戍婦詞三首  其三",
        "id": "1995b1d8-68ec-4fa9-95d9-ea2ba16eb066"
    },
    {
        "author": "劉克莊",
        "paragraphs": [
            "九馬如飛不用鞭，微塵一道起晴川。",
            "有司誤謗爲山賊，好事俄傳是地仙。",
            "何處名樓風月爽，誰家脩竹主人賢。",
            "橐詩三百高無價，難向旗亭當酒錢。"
        ],
        "title": "游水南一首",
        "id": "28e6b8dd-4863-4c49-8379-368b9495378e"
    },
    {
        "author": "劉克莊",
        "paragraphs": [
            "不但心孤介，生形亦怪奇。",
            "在爲官長駡，沒使邑人思。",
            "魂遠鄉猶隔，名微世未知。",
            "空存朋友誼，到此力何施。"
        ],
        "title": "哭陳鑰主簿",
        "id": "232b4c60-12f1-4571-99fc-d4de87035f7a"
    },
    {
        "author": "劉克莊",
        "paragraphs": [
            "諫草如山不論兵，當年出處最分明。",
            "中朝安可無耆舊，故事猶應問老更。",
            "敢與鳳毛評句法，素知牛耳執文盟。",
            "詩壇亦合先生築，遥望偏師已拔營。"
        ],
        "title": "傅諫議和予所贈傅監倉詩復用前韻一首",
        "id": "726753d9-b003-441d-a4d1-9adf6ef8fcfc"
    },
    {
        "author": "劉克莊",
        "paragraphs": [
            "十里荒荆手共開，屐痕歷歷在青苔。",
            "山中猿鳥愁予去，爭問先生幾日迴。"
        ],
        "title": "宿別瀑上二首  其一",
        "id": "4face2d8-09ce-494a-9903-7bd8c2a0da4b"
    },
    {
        "author": "劉克莊",
        "paragraphs": [
            "兩日相疎鄙吝生，今當遠別若爲情。",
            "夜窗看到千峰黑，枕上猶貪落澗聲。"
        ],
        "title": "宿別瀑上二首  其二",
        "id": "60e31916-ba63-4487-b882-d42ffdf9cb87"
    },
    {
        "author": "劉克莊",
        "paragraphs": [
            "客游萬里踐霜冰，旦旦披衣坐待明。",
            "絫黍功名成未易，跳丸歲月去堪驚。",
            "即今紙被携尋宿，當日油幢聽報更。",
            "頼有雲臺公好事，追程來送老門生。"
        ],
        "title": "初宿囊山和方雲臺韻一首",
        "id": "2c932a42-1954-48fc-8323-e29e68a45fe7"
    },
    {
        "author": "劉克莊",
        "paragraphs": [
            "歲晚霜林落葉稠，携家來作鹿門遊。",
            "偈言恍似前生說，詩稾猶煩侍者收。",
            "身上征衫拋未得，山中靈藥採無由。",
            "十年不獨行人老，入定高僧白盡頭。"
        ],
        "title": "白鹿寺",
        "id": "1c0a8936-6b06-4890-8ea3-4a08da2aaa1c"
    },
    {
        "author": "劉克莊",
        "paragraphs": [
            "霜下石橋滑，蛩吟茅店清。",
            "夢廻殘月在，錯認是天明。"
        ],
        "title": "答婦兄林公遇四首  其一",
        "id": "7b7bf7a6-57b5-4e31-ac34-0aeafe116a3d"
    },
    {
        "author": "劉克莊",
        "paragraphs": [
            "恨余行李速，愧子酒杯長。",
            "日暮于誰屋，天寒陟彼岡。"
        ],
        "title": "答婦兄林公遇四首  其二",
        "id": "d670c869-aa69-4cdc-8ddf-c10ac75297dd"
    },
    {
        "author": "劉克莊",
        "paragraphs": [
            "自笑如窮鬼，相從不記年。",
            "每煩詩餞送，不止辦車船。"
        ],
        "title": "答婦兄林公遇四首  其三",
        "id": "bbb0bb3e-ffaa-406c-ae9b-7736e649495f"
    },
    {
        "author": "劉克莊",
        "paragraphs": [
            "挹君如玉雪，未易得親疎。",
            "何日深山裏，同燈共讀書。"
        ],
        "title": "答婦兄林公遇四首  其四",
        "id": "48c56ea0-3049-43b9-b427-e8609cfef2a2"
    },
    {
        "author": "劉克莊",
        "paragraphs": [
            "蒼頭奉辟書，嚴裝犯蕭辰。",
            "豈不謀出處，歲儉水菽貧。",
            "曛黑投山中，明發趨江濱。",
            "漁父隠者歟，葉舟方垂緡。",
            "相逢飄然逝，似笑來往頻。",
            "白鷗我同盟，青山吾故人。",
            "即之欲與言，邈若不可親。",
            "昔迎歸軒喜，今見行橐嗔。",
            "素願悵未諧，抱慙終此身。",
            "先賢遠志喻，千載猶如新。"
        ],
        "title": "發枕峰",
        "id": "e9847a09-7cd2-4227-8e8a-3f76c2976f82"
    },
    {
        "author": "劉克莊",
        "paragraphs": [
            "舟子初辭去，風吹薄酒醒。",
            "一莖新鬢白，數點晚山青。",
            "潦倒彈長鋏，荒凉宿短亭。",
            "鄰雞空喔喔，不似昔年聽。"
        ],
        "title": "嵩溪驛",
        "id": "bf6eb2fa-011c-44e6-8935-b8e20236e107"
    },
    {
        "author": "劉克莊",
        "paragraphs": [
            "大陸題詩小陸和，寶鞍畫戟傳呼過。",
            "兩片頑碑未百年，已有牧兒來打破。"
        ],
        "title": "環翠閣",
        "id": "4bd4886f-ec25-4a27-a4ba-64a82e6e458e"
    },
    {
        "author": "劉克莊",
        "paragraphs": [
            "經行愛此人煙好，面俯清溪背負山。",
            "半𦩘何妨呼渡去，小橋不礙負薪還。",
            "遠聞清磬來林杪，忽有朱欄出竹間。",
            "深處安知無隠者，卜鄰容我設柴關。"
        ],
        "title": "崇化麻沙道中",
        "id": "fcdfb720-c83a-412b-814c-333c10f1f2b7"
    },
    {
        "author": "劉克莊",
        "paragraphs": [
            "士林方卜道窮通，一旦騎鯨萬事空。",
            "帷下有人師董相，墓傍無客哭喬公。",
            "白頭稍得談經力，青簡尤高絕幣功。",
            "尚記長衣橫麈柄，今看華表立西風。"
        ],
        "title": "過劉尚書墓",
        "id": "f690e642-550b-4214-abc8-865c4ecf0e0b"
    },
    {
        "author": "劉克莊",
        "paragraphs": [
            "一月山行未有梅，曉來戲著小詩催。",
            "謝家墳寺更衣處，初見牆西半樹開。"
        ],
        "title": "謝墳",
        "id": "7b522b4c-059a-483a-a21b-ee984179c086"
    },
    {
        "author": "劉克莊",
        "paragraphs": [
            "昔夢游湘水，琴書寄葉舟。",
            "安知三十載，真作夢中游。"
        ],
        "title": "大乾記夢",
        "id": "b48b2ceb-dff8-4a34-98da-8614b0b29928"
    },
    {
        "author": "劉克莊",
        "paragraphs": [
            "雨雪蕭蕭驛堠長，不堪流潦入車箱。",
            "撫州城外黄泥路，即是人間小太行。"
        ],
        "title": "館頭",
        "id": "0a016ce7-b94f-4447-8ff6-034405ead8b4"
    },
    {
        "author": "劉克莊",
        "paragraphs": [
            "始予丱角來，家君綰銅墨。",
            "縣齋多休暇，縣圃足戲劇。",
            "雖云嗜梨栗，亦頗窺簡冊。",
            "弟妹俱孩幼，親髮方如漆。",
            "後予捧檄至，軒蓋候廣陌。",
            "於時志氣銳，門戶况烜赫。",
            "郡花照席紅，湖柳拂鞍碧。",
            "耆老互問訊，酒餼紛狼籍。",
            "今予挑包過，城郭宛如昔。",
            "高年凋落盡，滿眼少朋識。",
            "管子仕瘴烟，屈叟掩泉穸。",
            "蓽門訪舊師，目闇面黧黑。",
            "買醪與之酌，往事話歷歷。",
            "既生異縣感，遂起故鄉憶。",
            "吾翁墓草深，高堂已斑白。",
            "貧居滫髓空，遠遊溫凊隔。",
            "二季官海濱，女子各有適。",
            "曾不如阿奴，碌碌在母側。",
            "回思盛壯時，去矣復難得。",
            "因成臨川吟，吟罷淚橫臆。"
        ],
        "title": "發臨川",
        "id": "5cf65185-a12c-4ff9-b1ae-29b73d511652"
    },
    {
        "author": "劉克莊",
        "paragraphs": [
            "追程送我劍池邊，亹亹清談晉宋前。",
            "豈意白頭趨幕日，廼逢紫氣出關年。",
            "夜深續炬俱忘寢，地冷吹薪久未然。",
            "臨別祝君加帽絮，高峯雪後尚童顛。"
        ],
        "title": "曾景建自臨川送予至豐城示詩爲別次韻一首",
        "id": "514be988-6d7d-4dca-965f-5b6761f20f32"
    },
    {
        "author": "劉克莊",
        "paragraphs": [
            "窮臘天地閉，雲氣匝野垂。",
            "何况袁撫間，積潦盈路歧。",
            "寸晷拔寸步，一堠費一時。",
            "忽跌落深淖，有似鳥著𥻿。",
            "寒日已西匿，游子方南馳。",
            "孤店渺煙際，僮馬饑以羸。",
            "霏霏雪沒骭，憯憯風裂肌。",
            "古人貴遺體，不肯臨深危。",
            "兒行風雪中，慈母安得知。",
            "終當投紱去，重補南陔詩。"
        ],
        "title": "自撫至袁連日雨霰風雪一首",
        "id": "d2c46729-0584-4223-be63-4c9eb206257c"
    },
    {
        "author": "劉克莊",
        "paragraphs": [
            "偶向溪邊洗客塵，數株如玉照青蘋。",
            "凄風冷雨分宜縣，頼有梅花管領人。"
        ],
        "title": "安仁驛",
        "id": "44f43e02-9831-4c46-9dd5-d933c7eb5504"
    },
    {
        "author": "劉克莊",
        "paragraphs": [
            "聞說萍鄉縣，家家有絹機。",
            "荒年絲價貴，未敢議寒衣。"
        ],
        "title": "萍鄉",
        "id": "98420f0d-14b1-4c91-8b8f-cc56fdcc6b21"
    },
    {
        "author": "劉克莊",
        "paragraphs": [
            "暝色蟠空起，獰飈激地吹。",
            "漸看雲布濩，稍有霰紛披。",
            "蔌蔌初飄瓦，輕輕已點墀。",
            "居人朝未覺，客子夜先知。",
            "巧似莊嚴就，勻如剪刻爲。",
            "充庭冰氏喜，縞戶染人疑。",
            "灑密苔緘遍，擎多樹壓垂。",
            "高峰迷頂踵，遠渡失津涯。",
            "窘兔低蹲草，僵禽默墮枝。",
            "馬難分牝牡，烏不辨雄雌。",
            "倏忽斜還整，冥濛合又離。",
            "半埋官路堠，亂打寺廊碑。",
            "猛勢欺袍絮，寒光照鬢絲。",
            "店荒敲盡閉，橋滑步尤危。",
            "破釜羹霜菜，殘爐燎濕萁。",
            "廢粧憐婦怯，露骭笑兒癡。",
            "乍起毛皆蝟，深藏手亦龜。",
            "犬驚鄰吠急，雞噤野鳴遲。",
            "偏滯南轅路，翻思北戍時。",
            "旌旗鳴鴈塞，刁斗亂鵝池。",
            "呵筆堪飛檄，收燈可覆棋。",
            "暮營蒙虎卧，曉獵臂鷹隨。",
            "浴鐵成何事，披簑自一奇。",
            "空山吟忍凍，窮巷齧充饑。",
            "授簡悲才退，烘衣感氣衰。",
            "稍欣茅瘴薄，已覺麥畦滋。",
            "病怕村茶冷，愁嫌市酒醨。",
            "带間三十韻，聊補昔人遺。"
        ],
        "title": "牛田鋪大雪",
        "id": "77bf4e0a-219c-4828-a4d1-e47ef00b6463"
    },
    {
        "author": "劉克莊",
        "paragraphs": [
            "縣郭依稀隔渡頭，解鞍來倚店家樓。",
            "已攀桂樹吟招隠，因看梅花賦遠遊。",
            "市上俚音多楚語，橋邊碧色是湘流。",
            "直南鄉國三千里，目送覊鴻起暮愁。"
        ],
        "title": "醴陵客店",
        "id": "5a5caa8d-9bd0-43f7-8c72-438813e3b628"
    },
    {
        "author": "劉克莊",
        "paragraphs": [
            "敗絮龍鍾擁病身，十分寒事在湘濱。",
            "若非野店黏官曆，不記今朝是立春。"
        ],
        "title": "湘潭道中即事二首  其一",
        "id": "a7d517bc-8a24-4512-beaf-bcdc73e839dd"
    },
    {
        "author": "劉克莊",
        "paragraphs": [
            "儺鼓鼕鼕匝廟門，可憐楚俗至今存。",
            "屈原章句無人誦，別有山歌侑桂尊。"
        ],
        "title": "湘潭道中即事二首  其二",
        "id": "ff164e40-6798-47cc-919b-246d89fb0551"
    },
    {
        "author": "劉克莊",
        "paragraphs": [
            "中原昔分裂，五嶽僅存一。",
            "嗟余生東南，有眼乃未覿。",
            "清晨犯寒慄，馬上青歷歷。",
            "怪雲何處來，對面失崷崒。",
            "午投勝業寺，僧訝余不懌。",
            "茗餘因獻嘲，君定非韓匹。",
            "彼來既軒露，君至若封鐍。",
            "余謂僧無躁，茲可以理詰。",
            "止僧坐悅亭，霾翳忽冰釋。",
            "石廩先呈身，岣嶁俄見脊。",
            "須臾天柱開，最後祝融出。",
            "高峰七十二，固已得彷彿。",
            "鄴侯何嘗死，懶殘元非寂。",
            "恍疑在山中，明當往尋覓。",
            "咄哉三尺雪，孤此一雙屐。",
            "駕言款靈瑣，樓堞晃丹赤。",
            "柏深不見人，畫妙如新筆。",
            "珠瓏千娉婷，彈棋拊瑶瑟。",
            "茫茫鬼神事，荒幻難究悉。",
            "吾師太史公，江淮徧浪迹。",
            "茲焉又浮湘，汗漫恣遊陟。",
            "雖然乏毫端，亦頗增目力。",
            "規模五字體，蟠屈萬丈碧。",
            "詩成投褚中，何必題廟壁。"
        ],
        "tags": [
            "衡山"
        ],
        "title": "謁南嶽",
        "id": "a8f6a32b-7edc-4ff8-a153-a43dd67ab767"
    },
    {
        "author": "劉克莊",
        "paragraphs": [
            "寺創於何代，問僧皆不知。",
            "槎牙夏后柏，殘缺柳侯碑。",
            "雪過禪堂冷，冰餘嶽路危。",
            "上封猶未到，太息負心期。"
        ],
        "title": "勝業寺",
        "id": "4f577c70-0846-47c2-a404-025a4e511912"
    },
    {
        "author": "劉克莊",
        "paragraphs": [
            "嶽下無耆老，何從訪舊聞。",
            "不知紫巖墓，更隔幾重雲。"
        ],
        "title": "發嶽市三首  其一",
        "id": "2a626a47-0f40-4872-9302-e8508774541f"
    },
    {
        "author": "劉克莊",
        "paragraphs": [
            "明仲竄蠻煙，欽夫棄盛年。",
            "空令後死者，有淚滴遺編。"
        ],
        "title": "發嶽市三首  其二",
        "id": "b97285c3-f1b6-40db-8cb0-01f0d2d46849"
    },
    {
        "author": "劉克莊",
        "paragraphs": [
            "昔者監香火，今焉裂芰荷。",
            "祝融應冷笑，還肯再來麽。"
        ],
        "title": "發嶽市三首  其三",
        "id": "b26616fc-6ff6-4317-a42e-b2d054db0f46"
    },
    {
        "author": "劉克莊",
        "paragraphs": [
            "屈賈死將千載，劉君來泛湘江。",
            "沽酒偶留村店，看山不掩船窗。"
        ],
        "title": "湘江一首",
        "id": "bc72f702-b2b6-4c38-a32e-1e9e04971bf6"
    },
    {
        "author": "劉克莊",
        "paragraphs": [
            "野迥村疎起暮寒，偶逢廢驛卸征鞍。",
            "主人家比漁舟小，客子房如鶴柵寬。",
            "燈與鄰通眠未易，風從壁入避尤難。",
            "似聞南去加蕭索，一夜披衣坐不安。"
        ],
        "title": "煙竹鋪",
        "id": "02dddc78-96f0-43d9-b834-efeaa1314776"
    },
    {
        "author": "劉克莊",
        "paragraphs": [
            "一舍常分作兩程，雪鞭兩袖少逢晴。",
            "平生不識終南逕，來傍湖南堠子行。"
        ],
        "title": "衡永道中二首  其一",
        "id": "f6ca4cf5-e3cb-4d36-9efd-c3efa99ac504"
    },
    {
        "author": "劉克莊",
        "paragraphs": [
            "過了衡陽鴈北迴，鄉書迢遞託誰哉。",
            "嶽山石鼓皆辭去，惟有湘江作伴來。"
        ],
        "title": "衡永道中二首  其二",
        "id": "dd879fcc-be6a-4300-9a13-3165ff671171"
    },
    {
        "author": "劉克莊",
        "paragraphs": [
            "黄茅迷遠近，不見一人行。",
            "信步未知險，迴頭方可驚。",
            "路由高頂過，雲在半腰生。",
            "落日無栖止，飄飄自問程。"
        ],
        "title": "黄羆嶺",
        "id": "26305a3c-858b-412e-b5cf-e722945de141"
    },
    {
        "author": "劉克莊",
        "paragraphs": [
            "入境少人煙，寒江碧際天。",
            "小留因買石，久立待呼船。",
            "笛起漁汀上，鷗飛縣郭前。",
            "若無州帖至，令尹即神仙。"
        ],
        "title": "祁陽縣",
        "id": "14ea6bea-8ab2-480d-aa5f-a5355da5006d"
    },
    {
        "author": "劉克莊",
        "paragraphs": [
            "畫圖曾識零陵郡，今日方知畫未如。",
            "城郭恰臨瀟水上，山川猶是柳侯餘。",
            "驛亭幽絕堪垂釣，巖室虛明可讀書。",
            "欲買冉溪三畝地，手苫茅棟徑移居。"
        ],
        "tags": [
            "咏物诗",
            "山水",
            "咏物"
        ],
        "title": "零陵",
        "id": "7d34e2df-1077-4e93-8d86-f9a6e9d2dcb9"
    },
    {
        "author": "劉克莊",
        "paragraphs": [
            "苔滿朱扉半闔開，更無人跡獨徘徊。",
            "湘江臨別如相語，早買扁舟出嶺來。"
        ],
        "title": "深溪驛",
        "id": "8fee9e40-b63d-4e33-99c0-f1436a825e0b"
    },
    {
        "author": "劉克莊",
        "paragraphs": [
            "寂寞全州路，家家荻竹扉。",
            "異僧留塔在，過客入城稀。",
            "傳舍臨清泚，官亭占翠微。",
            "沙頭泊船者，多自嶺南歸。"
        ],
        "title": "全州",
        "id": "86d148bb-669e-46c3-827b-642d7194ba23"
    },
    {
        "author": "劉克莊",
        "paragraphs": [
            "關北關南氣候分，雪飛不過古來云。",
            "若非曾發看山願，老大何因入瘴雲。"
        ],
        "title": "炎關",
        "id": "469ca186-11c9-4ebb-979a-af476f9ee534"
    },
    {
        "author": "劉克莊",
        "paragraphs": [
            "缺甓殘磚無處尋，當年築此慮尤深。",
            "君王自向沙丘死，何必區區戍桂林。"
        ],
        "title": "秦城",
        "id": "0195eae1-48b2-4995-898e-9627b7c7623b"
    },
    {
        "author": "劉克莊",
        "paragraphs": [
            "柘岡西路別君時，幾見天涯柳弄絲。",
            "橫草壯心空忼慨，覆蕉殘夢懶尋思。",
            "羞將白髮趨新府，却憶青山領舊祠。",
            "猶有南來奇特事，馬頭先得故人詩。"
        ],
        "title": "來至桂州葉潜仲以詩相迎次韻一首",
        "id": "074b900e-144b-4943-a5aa-8181472b08f5"
    },
    {
        "author": "劉克莊",
        "paragraphs": [
            "桂山前未到，今日是初遊。",
            "招鶴登青巘，呼龍俯碧湫。",
            "深蹊通秉炬，小竇劣容舟。",
            "豈敢輕題詠，同官盡柳劉。"
        ],
        "title": "游水東諸洞次同游韻二首  其一",
        "id": "51898033-7077-4fc3-9b0d-be81e4262be6"
    },
    {
        "author": "劉克莊",
        "paragraphs": [
            "舊聞巖洞勝，欲往自髫年。",
            "聳秀過靈隠，幽深似善權。",
            "遠環州堞外，近獻屋簷邊。",
            "儻有登臨約，甘爲子執鞭。"
        ],
        "title": "游水東諸洞次同游韻二首  其二",
        "id": "1dde1c7d-1caf-46ff-952d-609c06c9f0ba"
    },
    {
        "author": "劉克莊",
        "paragraphs": [
            "眼邊桃李過匆匆，鏡裏衰顔豈再紅。",
            "久覺胃寒疎建焙，新因血熱戒郫筒。"
        ],
        "title": "春日五首  其一",
        "id": "d0b9066b-1a8c-4cd3-a068-7b9501fc6cbc"
    },
    {
        "author": "劉克莊",
        "paragraphs": [
            "步入西峰不見人，數聲澗鳥自啼春。",
            "下山欲與唐碑語，先遣奴兵細拂塵。"
        ],
        "title": "春日五首  其二",
        "id": "fc1b36c8-dd6e-4de1-ad3c-5df6a77bef43"
    },
    {
        "author": "劉克莊",
        "paragraphs": [
            "歸到城門欲發更，馬頭惟有暮鴉迎。",
            "小窗了却觀書課，幾首殘詩旋補成。"
        ],
        "title": "春日五首  其三",
        "id": "c9dffa16-f099-4273-a322-0cd1b9958128"
    },
    {
        "author": "劉克莊",
        "paragraphs": [
            "老嬾何心更出嬉，閉門終日讀陶詩。",
            "湘南二月花如掃，恰似扶疎遶屋時。"
        ],
        "title": "春日五首  其四",
        "id": "aeb0c4b5-e859-4f4b-b5fc-21a6925eb32c"
    },
    {
        "author": "劉克莊",
        "paragraphs": [
            "曉風細細雨斜斜，僝僽書生屋角花。",
            "想見水南僧寺裏，一株落盡病山茶。"
        ],
        "title": "春日五首  其五",
        "id": "4712210f-b3fe-4c4b-878f-7c94d5baa339"
    },
    {
        "author": "劉克莊",
        "paragraphs": [
            "來訪唐時事，荒洲暮靄青。",
            "遍生新草棘，難認舊池亭。",
            "毀記欺無主，存祠怕有靈。",
            "今人輕古迹，此地少曾經。"
        ],
        "title": "訾家洲二首  其一",
        "id": "e037a3db-710b-4fa1-9894-0205bd088865"
    },
    {
        "author": "劉克莊",
        "paragraphs": [
            "裴柳英靈渺莽中，鶴歸應不記遼東。",
            "遺基只有蛬鳴雨，往事全如鳥印空。",
            "谿水無情流㶁㶁，海山依舊碧叢叢。",
            "斷碑莫怪千迴讀，今代何人筆力同。"
        ],
        "title": "訾家洲二首  其二",
        "id": "782c9602-d881-40c7-ad29-02b3fc0872f3"
    },
    {
        "author": "劉克莊",
        "paragraphs": [
            "粵俗安知帝，遺祠亦至今。",
            "青山人寂寂，朱戶柏森森。",
            "雨打荒碑缺，苔封古洞深。",
            "曾聞張侍講，來此想韶音。"
        ],
        "title": "舜廟",
        "id": "1203e124-b254-4387-be8d-4d0dcd954472"
    },
    {
        "author": "劉克莊",
        "paragraphs": [
            "不覺離鄉久，南來驛使疎。",
            "羈臣一掬淚，慈母兩行書。",
            "租稅聞輸畢，田園說歉餘。",
            "何時真宦達，處處奉潘輿。"
        ],
        "title": "得家訊一首",
        "id": "0541c0e1-83f3-405c-ac2e-d028f566ba67"
    },
    {
        "author": "劉克莊",
        "paragraphs": [
            "偶陪羣彥賦登樓，一笑聊寬故國愁。",
            "近郭山來晴檻裏，待船人立晚沙頭。",
            "春天晴雨常多變，晦日文書得小休。",
            "尚有殘錢沽老酒，落花時節約重遊。"
        ],
        "title": "湘南樓",
        "id": "5a61f117-6d01-4902-9b7f-accc5da052b9"
    },
    {
        "author": "劉克莊",
        "paragraphs": [
            "勝踐造物慳，貧交世情棄。",
            "昔戒十客來，旦無一人至。",
            "惟余暨兩君，鼎足坐水次。",
            "歡言天氣佳，誰謂風土異。",
            "高吟雜騷選，序酌逮髫穉。",
            "滌崖去惡詩，捫石認缺字。",
            "古來幾禊飲，傳者纔一二。",
            "蘭亭感慨多，未了生死事。",
            "杜陵更酸辛，窮眼眩珠翠。",
            "旨哉茲日遊，超然遺塵累。",
            "消摇千載後，尚有浴沂意。",
            "巖扉滑如玉，歲月可鎸識。"
        ],
        "title": "上巳與二客游水月洞分韻得事字",
        "id": "2066300b-fdcd-42bd-9fcf-51525e4a61ba"
    },
    {
        "author": "劉克莊",
        "paragraphs": [
            "日日銅瓶插數枝，瓶空頗訝折來稀。",
            "出城忽見櫻桃熟，始信無花可買歸。"
        ],
        "title": "出城二絕  其一",
        "id": "3b6234a0-e8fc-4079-abb1-8cf0ee98130e"
    },
    {
        "author": "劉克莊",
        "paragraphs": [
            "小憇城西賣酒家，綠陰深處有啼鴉。",
            "主人歎息官來晚，謝了酴醾一架花。"
        ],
        "title": "出城二絕  其二",
        "id": "5a09926e-a11b-418c-bb05-00d17b4d9ee0"
    },
    {
        "author": "劉克莊",
        "paragraphs": [
            "未出堯山雲，既出雲徐開。",
            "君侯與天通，造化力可回。",
            "駕言訪巖扉，羣彥森然陪。",
            "旗鉞映川原，笳吹喧蒿萊。",
            "掃石坐夷曠，捫葛窺崔嵬。",
            "訾洲久蕪沒，草樹皆新培。",
            "范張數君子，遺刻蒼蘚埋。",
            "方羊不忍去，返照明千崖。",
            "沙禽就栖宿，綵鷁猶泝洄。",
            "眷焉宇宙間，此樂何常哉。",
            "鄴都會應劉，梁園命鄒枚。",
            "主公富貴人，襟抱尤雄猜。",
            "當年篇翰存，往往鄰俳諧。",
            "英英大都督，羔鴈招遺才。",
            "雲煙生妙筆，冰雪懸靈臺。",
            "况復是夕霽，素魄海上來。",
            "一碧九萬里，空洞無纖埃。",
            "臨風惜飲量，孤負黄金罍。",
            "座中盡文豪，授簡奚徘徊。",
            "吾詩固拙速，聊爲石生媒。"
        ],
        "title": "三月十四日陪帥卿出遊一首",
        "id": "1d3d101f-261f-4c6e-8efe-7f1efcd12249"
    },
    {
        "author": "劉克莊",
        "paragraphs": [
            "詞客紛紛載後車，誰能遠寄病相如。",
            "雙旌已拜湖南牧，尺素猶題嶺外書。",
            "詩句騎馿游蜀後，情懷賦鵩吊湘餘。",
            "似聞闔郡春風暖，便擬移家占籍居。"
        ],
        "title": "武岡葉使君寄詩次韻二首  其一",
        "id": "155e71ea-3abe-4a22-a930-7138c5da156d"
    },
    {
        "author": "劉克莊",
        "paragraphs": [
            "北戍逢君歲建寅，豈知今作落南人。",
            "瘴來客病鄰山鬼，舶去鄉書託海神。",
            "目送飛鳶偏戀土，夢隨畫隼共行春。",
            "謝家兄弟如雙璧，交契寧非有宿因。"
        ],
        "title": "武岡葉使君寄詩次韻二首  其二",
        "id": "f4bb21ec-fc0b-41a1-bbdb-ee1a30196111"
    },
    {
        "author": "劉克莊",
        "paragraphs": [
            "庭下薔薇樹，花開玉雪毬。",
            "主人明日去，相對似含愁。"
        ],
        "title": "移居二首  其一",
        "id": "159f88e8-006e-4d41-bde3-61ad36cdb192"
    },
    {
        "author": "劉克莊",
        "paragraphs": [
            "鄰曲無還往，何由有別情。",
            "惟應小窗月，長記讀書聲。"
        ],
        "title": "移居二首  其二",
        "id": "b6bf90fe-cc8d-4b3d-83ed-675026b55981"
    },
    {
        "author": "劉克莊",
        "paragraphs": [
            "炎州産文雞，毛羽固天稟。",
            "朱丹飾尾距，綵繡錯衿衽。",
            "主人極珍憐，龠合分俸廩。",
            "置諸後園中，小奴司啄飲。",
            "地荒籠柵疎，客見輒危懔。",
            "點狸出沒精，豪鼠窺伺稔。",
            "諒垂彼饞涎，或瞯君高枕。",
            "駭機中夕發，果以斃來諗。",
            "裂冠首立碎，齧嗉聲已噤。",
            "酷哉三尺喙，殘此一段錦。",
            "長嗟命瘞埋，詎忍付烹飪。",
            "始爲文采累，終欠智慮審。",
            "老瞞戕孔公，千載憤凜凜。",
            "黄祖殺處士，麤暴犯流品。",
            "况茲毒鷙物，尤索防閑甚。",
            "善視雙翠衣，夜凉勿嗜寢。"
        ],
        "title": "弔錦雞一首呈葉任道",
        "id": "bd80617c-6937-4b90-a5dd-3dd99536a98e"
    },
    {
        "author": "劉克莊",
        "paragraphs": [
            "已了燈窗債，心知舉業非。",
            "立朝多諫草，取友必深衣。",
            "虀甕貧時共，書筒貴後稀。",
            "病身偏惜淚，一爲故人揮。"
        ],
        "title": "哭孫行之二首  其一",
        "id": "35a7d84b-8449-432d-a32f-9bcf6921be6d"
    },
    {
        "author": "劉克莊",
        "paragraphs": [
            "世上高科衆，君尤自貴珍。",
            "如何一夕裏，忽盡百年身。",
            "雙旐齊眉友，孤燈擁髻人。",
            "傷心惟孟母，頭白送歸閩。"
        ],
        "title": "哭孫行之二首  其二",
        "id": "aa4ed9ab-d2cf-4b85-a2cf-5db281e3bf9f"
    },
    {
        "author": "劉克莊",
        "paragraphs": [
            "嶠南氣候異中州，多病誰令作遠遊。",
            "瘴土不因梅亦濕，颶風能變夏爲秋。",
            "方眠壞絮俄敷簟，已著輕絺又索裘。",
            "自歎幻身非鐵石，天涯豈得久淹留。"
        ],
        "title": "即事",
        "id": "d71ecca1-28fa-45d0-b915-040c845c1fd3"
    },
    {
        "author": "劉克莊",
        "paragraphs": [
            "楮樹婆娑覆小齋，更無日影午窗開。",
            "一端能敗幽人意，夜夜牆西礙月來。"
        ],
        "title": "楮樹",
        "id": "6b219522-ae91-4737-8729-2791439e48df"
    },
    {
        "author": "劉克莊",
        "paragraphs": [
            "小藝無難精，上智有未解。",
            "君看橘中戲，妙不出局外。",
            "屹然兩國立，限以大河界。",
            "連營稟中權，四壁設堅械。",
            "三十二子者，一一具變態。",
            "先登如挑敵，分布如備塞。",
            "盡銳賈吾勇，持重伺彼怠。",
            "或遲如圍莒，或速如入蔡。",
            "遠砲勿虛發，冗卒要精汰。",
            "負非繇寡少，勝豈繫彊大。",
            "昆陽以象奔，陳濤以車敗。",
            "匹馬郭令來，一士汲黯在。",
            "獻俘將策勛，得雋衆稱快。",
            "我欲築壇場，孰可建旗蓋。",
            "葉侯天機深，臨陳識向背。",
            "縱未及國手，其高亦可對。",
            "狃捷敢饒先，諱輸每索再。",
            "寧爲握節死，安肯屈膝拜。",
            "有時橫槊吟，句法尤雄邁。",
            "愚慮僅一得，君才廼十倍。",
            "霸圖務并弱，兵志貴攻昧。",
            "雖然屢剋獲，詎可自侈忲。",
            "呂蒙能馘羽，衛瓘足縛艾。",
            "南師未宜輕，夜半防斫寨。"
        ],
        "title": "象弈一首呈葉潜仲",
        "id": "e1c49b7e-8101-4ba3-85e0-2a9bb097321e"
    },
    {
        "author": "劉克莊",
        "paragraphs": [
            "自古送行情味惡，君行快似泛仙槎。",
            "新班人少先投卷，下水船輕易到家。",
            "南浦不堪看草色，西湖尚可及荷花。",
            "諸公若問栖栖者，爲說吟詩兩鬢華。"
        ],
        "tags": [
            "西湖"
        ],
        "title": "送陶仁父",
        "id": "9ff0f632-379e-4d80-a07e-f122cfd61c2a"
    },
    {
        "author": "劉克莊",
        "paragraphs": [
            "綀衣蒲屨小綸巾，四壁清風一榻塵。",
            "誰謂先生貧到骨，百金新聘竹夫人。"
        ],
        "title": "書壁",
        "id": "719a7362-b0c1-4b32-ad45-2d3822fc2248"
    },
    {
        "author": "劉克莊",
        "paragraphs": [
            "借居未定先栽竹，爲愛疎聲與薄陰。",
            "一日暫無能鄙吝，數竿雖少亦蕭森。",
            "窗間對了添詩料，郭外移來費俸金。",
            "自笑明年何處在，虛簷風至且披襟。"
        ],
        "title": "栽竹",
        "id": "a87a5d2d-e429-4f4f-be81-913b7c10c8c9"
    },
    {
        "author": "劉克莊",
        "paragraphs": [
            "執熱屏人事，偃卧慵巾裳。",
            "過門二三友，失喜跣下床。",
            "鳴騶出華陌，聯轡遵野塘。",
            "崇軒俯萬荷，濯濯涵波光。",
            "都忘瘴海中，疑墮玉井傍。",
            "遠無膏粉氣，近有冰雪凉。",
            "製葉可以衣，采菂可以嘗。",
            "離騷譜靈草，品爾列衆芳。",
            "似曾識三閭，安肯肖六郎。",
            "詞人更儇薄，比詠猶妃嬙。",
            "曷不觀茲華，意色和而莊。",
            "風吹月露洗，豈若冶與倡。",
            "衆方慕絕艷，誰能參微香。",
            "余詩縱枯淡，一掃時世粧。"
        ],
        "title": "癸水亭觀荷花一首",
        "id": "0fc9065f-a740-413b-a890-d73d5d97b10c"
    },
    {
        "author": "劉克莊",
        "paragraphs": [
            "往聞耆老言，茲洞深無際。",
            "闇中或識路，塵外別有世。",
            "幾思絕人事，齎糧窮所詣。",
            "棋終出易迷，炬絕入難繼。",
            "孤亭渺雲端，於焉小休憇。",
            "憑高眺城闕，擾擾如聚蚋。",
            "盡捐滓穢念，遂有飛舉勢。",
            "山靈媢清遊，雨意來極銳。",
            "濛濛濕莎草，浥浥凉松桂。",
            "暝色不可留，悵望崖扉閉。"
        ],
        "title": "棲霞洞",
        "id": "587bfd9d-a3e0-493a-bc7b-4b737d7f2fa8"
    },
    {
        "author": "劉克莊",
        "paragraphs": [
            "帝與天同大，天存帝亦存。",
            "桑麻通絕徼，簫鼓出深村。",
            "水至孤亭合，山居列岫尊。",
            "尚餘土階意，樵牧踐籬藩。"
        ],
        "title": "堯廟",
        "id": "5b60b9cf-58cc-481c-8500-fe7bd2e98413"
    },
    {
        "author": "劉克莊",
        "paragraphs": [
            "來南百慮拙，所得惟幽尋。",
            "矧余玉雪友，共此丘壑心。",
            "江亭俯虛曠，穴室窮邃深。",
            "是時薄雨收，白靄籠青岑。",
            "棄筇追野步，却扇開風襟。",
            "炎方豈必好，差遠鼙鼓音。",
            "且願海道清，莫問神州沉。",
            "徘徊惜景短，留滯畏老侵。",
            "昨遊感鶑哢，今至聞蟬吟。",
            "常恐官事縶，佳日妨登臨。",
            "譬如逃學兒，汲汲貪寸陰。",
            "何因釋膠擾，把臂偕入林。"
        ],
        "title": "五月二十七日游諸洞",
        "id": "92d7d022-d1a2-46ae-a900-efddbacdd3ec"
    },
    {
        "author": "劉克莊",
        "paragraphs": [
            "桂湖亦在西，豈減潁與杭。",
            "丹橋抗崇榭，淥波浮輕航。",
            "休沐陪勝餞，軒蓋何煒煌。",
            "停橈藕華中，一目千紅裳。",
            "詎知白晝永，但覺朱夏凉。",
            "古洞半蕪廢，仙人今在亡。",
            "踞石散醉髮，吸澗澆吟腸。",
            "延緣繚溪步，詰曲經禪房。",
            "野鳥啼密竹，高蟬嘒疎楊。",
            "雖無絲管樂，談論諧宮商。",
            "諸君敏於詩，援筆如蜚翔。",
            "顧予乏華藻，山鷄追鸞皇。",
            "頗能讀古碑，所恨侵夕陽。",
            "明發復擾擾，前游未可忘。"
        ],
        "tags": [
            "西湖"
        ],
        "title": "泛西湖",
        "id": "a9f966b0-c69d-46ab-8c8d-b25805ce9e5e"
    },
    {
        "author": "劉克莊",
        "paragraphs": [
            "我留鳶跕外，君住鴈迴邊。",
            "走僕行千里，敲門授一編。",
            "真妍非粉黛，至巧謝雕鎸。",
            "何必周丞相，男兒要自傳。"
        ],
        "title": "題許介之詩草",
        "id": "0cb5d860-25d5-4ca4-a9a2-7a4ef894acf4"
    },
    {
        "author": "劉克莊",
        "paragraphs": [
            "閣建五季時，丹碧晃層纍。",
            "吾行半區中，鉅麗莫與比。",
            "想方營綜時，霸心極雄侈。",
            "但思窮耳目，寧論竭膏髓。",
            "一朝陵谷變，飛電掃僣壘。",
            "湘波日夜流，不洗爭篡耻。",
            "惟存浮屠居，願力久未毀。",
            "夕陽吊陳迹，危檻聊徙倚。",
            "遥憐下界熱，高處凉如水。",
            "若非逼嚴鑰，坐待鐘聲起。"
        ],
        "title": "慈氏閣",
        "id": "f9fd2389-cfed-41e4-a4af-4fa2b4e4bce7"
    },
    {
        "author": "劉克莊",
        "paragraphs": [
            "每到闌干畔，徘徊暮始還。",
            "爲憐臨水寺，盡見隔城山。",
            "牆繚青苔裏，舟藏綠樹間。",
            "松扉宜步月，只是限重關。"
        ],
        "title": "翛然亭",
        "id": "b2052404-3849-44ab-86d8-050e569c89f6"
    },
    {
        "author": "劉克莊",
        "paragraphs": [
            "一峯疊三洞，迺似弘景樓。",
            "下洞初俯入，蘚室寒颼颼。",
            "中洞忽躍出，有逕通玄幽。",
            "豁然崖谷判，萬態誰鑴鎪。",
            "或如植寶幢，或如綴珠旒。",
            "或如鯤鯨飛，或如龍麟游。",
            "石橋狀天台，木棧疑蜀州。",
            "稍憇大士巖，遂經羽人丘。",
            "力窮至上洞，身載雲氣浮。",
            "未畢山水緣，勉爲塵世留。",
            "平生避地心，茲焉宜菟裘。",
            "長斧樵青壁，短簑耘綠疇。",
            "獨恨汲路遠，溪澗皆背流。",
            "會當逢異人，卓錫成靈湫。"
        ],
        "title": "辰山",
        "id": "bae360de-2046-4d7d-aece-f54414112ea2"
    },
    {
        "author": "劉克莊",
        "paragraphs": [
            "西巘林巒擅一城，渺然飛觀入青冥。",
            "于湖數字題華棟，陽朔千山獻畫屏。",
            "境勝小詩難寫盡，天寒薄酒易吹醒。",
            "獨遊不恨無人語，滿壑松聲可細聽。"
        ],
        "title": "千山觀",
        "id": "98082513-9e3c-4240-9842-aa8e1566fab4"
    },
    {
        "author": "劉克莊",
        "paragraphs": [
            "廣室內嵌空，層峰外巍嵬。",
            "仰視駭懸石，俯踐愁滑苔。",
            "古竇風肅肅，陰澗泉洄洄。",
            "飛梁跨其間，上可陳尊罍。",
            "愛凉復畏濕，當暑重裘來。",
            "名巖者誰歟，兄固弟子開。",
            "憶昔建中初，國論幾一迴。",
            "惜也祖荆舒，卒爲清議排。",
            "至今出牧地，姓字留蒼崖。",
            "躊躇增歎慨，日入禽聲哀。"
        ],
        "title": "曾公巖",
        "id": "246ff028-2398-4aca-886f-5e7250905b68"
    },
    {
        "author": "劉克莊",
        "paragraphs": [
            "薄有西風意，郊行得自娛。",
            "山晴全體出，樹老半身枯。",
            "林轉亭方見，江侵路欲無。",
            "何妨橋纜斷，小𦩘故堪呼。"
        ],
        "title": "郊行",
        "id": "3a42ec5a-a9f7-48e9-855e-a21a152be318"
    },
    {
        "author": "劉克莊",
        "paragraphs": [
            "嶺表豈必熱，庚伏頻滂沱。",
            "薄暮辱招要，盆李參瓶荷。",
            "君侯如長松，折節交藤蘿。",
            "奇字識夏鼎，古音彈雲和。",
            "今日素商至，高屋凉意多。",
            "夜清群籟息，已有蛩鳴莎。",
            "人生不飲酒，賢愚同銷磨。",
            "拍手問湘纍，獨醒欲如何。",
            "謬承青眼顧，詎惜蒼顔酡。",
            "客散我亦歸，耿耿看斜河。"
        ],
        "title": "秋日會遠華館呈胡仲威",
        "id": "67c12fd9-22b8-45a6-b749-a7579b0eb98f"
    },
    {
        "author": "劉克莊",
        "paragraphs": [
            "老大重登聘士臺，客懷牢落可曾開。",
            "臨流往往看鳶墮，入署時時見馬來。",
            "有約青山何日去，無根白髮是誰栽。",
            "自嫌不带功名骨，只合眠莎與坐苔。"
        ],
        "title": "老大",
        "id": "52abe228-94a4-4cdf-b730-b45784b7df16"
    },
    {
        "author": "劉克莊",
        "paragraphs": [
            "懸壁萬仞餘，江流繞其趾。",
            "仰視不見天，森秀拔地起。",
            "中洞既深豁，旁竇皆奇詭。",
            "惜哉題識多，蒼玉半鑱毀。",
            "安得巨靈鑿，永削崖谷恥。",
            "緬懷兩伏波，往事可追紀。",
            "銅柱戍浪泊，樓船下湟水。",
            "時異非一朝，地去亦萬里。",
            "山頭博德廟，今爲文淵矣。",
            "謂予詩弗信，君請訂諸史。"
        ],
        "title": "伏波巖",
        "id": "7e2d9934-7fa6-46cf-9f6e-c894c4e6ccd7"
    },
    {
        "author": "劉克莊",
        "paragraphs": [
            "古人養客乏車魚，今汝何功客不如。",
            "飯有溪鱗眠有毯，忍教鼠齧案頭書。"
        ],
        "title": "詰貓",
        "id": "9fbe4e54-1f6c-4678-b6a0-aea51d79c79d"
    },
    {
        "author": "劉克莊",
        "paragraphs": [
            "之子初度日，畏客如避仇。",
            "朱門禁入謁，青山招出遊。",
            "置醴泉石間，凉意生觥籌。",
            "風檻絳華馥，冰盆丹實浮。",
            "起誦眉壽篇，酌君介千秋。",
            "煌煌丞相孫，少也宜襲侯。",
            "黑頭去云遠，白髮來何稠。",
            "君言權位盛，孰若志意修。",
            "靜觀鐘鼎族，起滅猶輕漚。",
            "祝君象韓呂，不羨熺與攸。"
        ],
        "title": "八桂堂呈葉潜仲",
        "id": "9693ad26-1b4f-40a0-9c1f-f4e135a54e74"
    },
    {
        "author": "劉克莊",
        "paragraphs": [
            "已病猶蔬素，西歸不復疑。",
            "飛鳬踰嶺遠，別鶴返鄉遲。",
            "箴史傳賢女，巾褠付侍姬。",
            "白頭潘令在，應有悼亡詩。"
        ],
        "title": "挽聶孺人",
        "id": "1b5b59d8-8be2-48ab-8edf-d6d8e79c6241"
    },
    {
        "author": "劉克莊",
        "paragraphs": [
            "熟讀執事文，恍如入寶山。",
            "瑰異千萬種，一一無可刪。",
            "瑶草既俯拾，珠樹亦仰攀。",
            "美玉不知數，照映穹壤間。",
            "大者中圭瓚，小者堪佩環。",
            "居然郊廟器，胡爲委荆菅。",
            "嗟余頗識寶，對之清涕潸。",
            "携寘蔀屋內，虹氣驚市闤。",
            "常恐陽虎輩，竊去亡繇還。",
            "何當變姓名，袖出函谷關。"
        ],
        "title": "題胡仲威文藁",
        "id": "f6dfad89-10ea-4b41-b8b5-fbd6b73fffe0"
    },
    {
        "author": "劉克莊",
        "paragraphs": [
            "茲巖視諸峰，厥狀尤崢嶸。",
            "舊爲碧蘚封，新有朱棧橫。",
            "縻腰尚恐墜，束炬劣可行。",
            "外狹中乃寬，始闇俄忽明。",
            "仰視神魄悸，俯顧形殻輕。",
            "遂覽丹爐基，微聞玉鼓聲。",
            "源深足力盡，路黑雲氣生。",
            "不辨晝夜分，恍疑世代更。",
            "嘗聞學神仙，所得由專精。",
            "豈吾諸名士，羨彼一老兵。",
            "欣然約同志，嗣此將尋盟。",
            "安知無白鹿，絕頂來相迎。"
        ],
        "title": "戴秀巖",
        "id": "b1c24e47-e2f1-4246-999a-4a6ab8af2d80"
    },
    {
        "author": "劉克莊",
        "paragraphs": [
            "多謝齊安牧，交情未闊疎。",
            "方籌江北事，肯寄海南書。",
            "開幙交鋒處，修城劫火餘。",
            "別來各添歲，筋力近何如。"
        ],
        "title": "寄左次魏二首  其一",
        "id": "0cc0d0e1-af98-436d-ab9c-0e94760044e5"
    },
    {
        "author": "劉克莊",
        "paragraphs": [
            "同事征西府，聞君已繡衣。",
            "小侵今視昔，大捷是耶非。",
            "酋長輿尸返，偏裨奏凱歸。",
            "六關天樣險，莫遣賊能飛。"
        ],
        "title": "寄左次魏二首  其二",
        "id": "39a7ffab-77d2-4fe5-9a5a-91e073e3767a"
    },
    {
        "author": "劉克莊",
        "paragraphs": [
            "臺使選良牧，詔下帝曰俞。",
            "高牙植華艦，餞者來傾郛。",
            "明月滿麗譙，寒光映尊壺。",
            "桂人願少留，昭人望疾驅。",
            "一室可爲政，况迺有國都。",
            "嶺民日以耗，丁口彊半無。",
            "洋洋紫雲詔，侯其勒座隅。",
            "道鄉游息處，暇日披榛蕪。",
            "鄙拙忝投分，臨風獨躊躇。",
            "頗念友離索，寧論鬼揶揄。",
            "何繇扣鈴閣，百榼傾兵厨。"
        ],
        "title": "中秋湘南樓餞張昭州",
        "id": "19c676e3-e961-4fb1-a768-5e886c3157e0"
    },
    {
        "author": "劉克莊",
        "paragraphs": [
            "榕聲竹影一溪風，遷客曾來繫短篷。",
            "我與竹君俱晚出，兩榕猶及識涪翁。"
        ],
        "title": "榕溪閣",
        "id": "bf798bcc-dbb9-4613-9f20-4240b5cda99c"
    },
    {
        "author": "劉克莊",
        "paragraphs": [
            "讀過書皆記，非惟善屬文。",
            "有名登進士，無命作參軍。",
            "白髮行秋暑，青衫殮瘴雲。",
            "可憐膏火下，虛費一生勤。"
        ],
        "title": "哭譚戶錄二首  其一",
        "id": "f291875e-255d-4be8-8173-c22454277f90"
    },
    {
        "author": "劉克莊",
        "paragraphs": [
            "胸次有千年，囊中乏一錢。",
            "客來臨旅殯，官爲雇歸船。",
            "通德梳新髻，童烏拾舊編。",
            "傷心鄰巷裏，廢宅鎖寒煙。"
        ],
        "title": "哭譚戶錄二首  其二",
        "id": "f7d6d5f2-afcc-4d44-913a-17990b9d0f25"
    },
    {
        "author": "劉克莊",
        "paragraphs": [
            "風於天地間，惟桂尤其雄。",
            "將由巖竅多，或是地形穹。",
            "不知起何處，但覺來無窮。",
            "浮埃晦白晝，奇響激半空。",
            "一怒動旬浹，小亦數日中。",
            "城堞凜欲壓，况此半畝宮。",
            "嘗聞古至人，御氣猶輕鴻。",
            "劉季晚可憐，擊筑悲沛豐。",
            "我老斷恐怖，眡身等枯蓬。",
            "飄擲付大塊，奚必分西東。"
        ],
        "title": "風",
        "id": "529d5555-b837-4ddb-9c20-e29d5cf17773"
    },
    {
        "author": "劉克莊",
        "paragraphs": [
            "浪箭束如林，傍觀笑不禁。",
            "蠻平無事久，卒惰可憂深。",
            "各自分牛{炙火=肉}，何曾貫虱心。",
            "种侯青澗法，能費幾黄金。"
        ],
        "title": "觀射",
        "id": "123fa2dd-887a-4fae-ba18-df7e2d540909"
    },
    {
        "author": "劉克莊",
        "paragraphs": [
            "異境閟神奇，一罅通深阻。",
            "呀然張蟾吻，光怪腹中貯。",
            "始來尚覿面，稍進但聆語。",
            "迴頭失塵世，束縕行里所。",
            "石房容十客，石柱徑丈許。",
            "眠獒若將吠，墜果疑可咀。",
            "平生聞化城，今見玉樓櫓。",
            "陟高既趫捷，循狹或傴僂。",
            "忽逢路窮處，淺浪隔洲渚。",
            "心知仙聖居，欲到無飛羽。",
            "向非薪燭力，往返何異瞽。",
            "重游儻未卜，聊向詩中覩。"
        ],
        "title": "荔支巖",
        "id": "f63e801b-3742-4e1a-82f3-969f97ab6c2c"
    },
    {
        "author": "劉克莊",
        "paragraphs": [
            "直路幽陰側路明，玉爲牆壁雪爲城。",
            "殷勤報有詩翁到，萬一仙人肯出迎。"
        ],
        "title": "再游栖霞洞",
        "id": "8d15c8ed-c50b-4b83-a4a4-2ec2ad203885"
    },
    {
        "author": "劉克莊",
        "paragraphs": [
            "環郭洞府多，所患在卑濕。",
            "斯巖獨虛敞，他境未易及。",
            "穹如層屋構，廣可百客集。",
            "開竇送雲出，掃壑延月入。",
            "穴居倘堪謀，徑欲老樵汲。",
            "絕顛尤玲瓏，苔磴不計級。",
            "惜爲僧所涴，飛棟緣嶪岌。",
            "佞佛墮癡想，明鬼趨陋習。",
            "遂令登眺者，欲往足若縶。",
            "何當一燎空，盡見萬仞立。"
        ],
        "title": "佛子巖",
        "id": "8979d7a1-8128-4004-aa5e-067956f9c56c"
    },
    {
        "author": "劉克莊",
        "paragraphs": [
            "絕頂來尋鍊藥蹤，老仙端的是吾宗。",
            "寄聲月白風清夜，定許相期第幾峯。"
        ],
        "title": "劉仙巖",
        "id": "167bf5ee-bd68-4be7-a26d-15cc443a0105"
    },
    {
        "author": "劉克莊",
        "paragraphs": [
            "先賢評桂山，推爾居第一。",
            "豁然碧瑶戶，夾以蒼玉壁。",
            "中有無底淵，黑浪常蕩潏。",
            "諒當剖判初，倍費造化力。",
            "雷嗔斧山開，龍怒裂石出。",
            "至今絕頂上，千丈留尾脊。",
            "寧論兒女子，壯夫股爲慄。",
            "我來欲題名，腕弱墨不食。",
            "摩挲狄李碑，文字尚簡質。",
            "今人未知貴，後代始寶惜。",
            "洑流工駭舟，久游覺蕭瑟。",
            "巖屋寬如家，迴櫂聊愒息。"
        ],
        "title": "龍隠洞",
        "id": "844e5707-54d0-46c4-944d-09185d7b7c99"
    },
    {
        "author": "劉克莊",
        "paragraphs": [
            "憶共游山猶昨日，奄歸白晝隔存亡。",
            "宅深外不知何病，醫雜人爭試一方。",
            "弔客傷心同瀝酒，愛姬收淚各分香。",
            "淳熙丞相潭潭府，今日門庭冷似霜。"
        ],
        "title": "哭梁運管",
        "id": "42b7ebab-058a-4f04-a759-89f68f75f39a"
    },
    {
        "author": "劉克莊",
        "paragraphs": [
            "山形若覆奩，潭面如拭鏡。",
            "奇哉几案物，千古棄荒敻。",
            "了無扳躋勞，坐愜幽野性。",
            "泉源黑難窮，崖色碧相映。",
            "闖深畏龍蟄，窺淺見魚泳。",
            "可憐風水聲，空山誰來聽。",
            "我欲買茲丘，掃迹逃囂競。",
            "未言葺茅齋，先可理漁𦩘。"
        ],
        "title": "琴潭",
        "id": "13070821-154c-4896-b30f-d1942076a86b"
    },
    {
        "author": "劉克莊",
        "paragraphs": [
            "來訪古祠宮，迢迢過水東。",
            "一條溪不斷，數里竹方通。",
            "巫拜分餘胙，商行禱順風。",
            "粧樓空百尺，半仆夕陽中。"
        ],
        "title": "清惠廟",
        "id": "f3e36653-2d82-484b-8e4c-38c56724b393"
    },
    {
        "author": "劉克莊",
        "paragraphs": [
            "道人何爲者，寒暑一破衫。",
            "髮白具老態，口訥稀冗談。",
            "我陪小隊來，猿鳥窺層嵐。",
            "道人方掩戶，燕坐彌陁龕。",
            "迎客不下山，送客不出庵。",
            "即之疑槁木，面目寒巉巖。",
            "贈錢漠然謝，有若投諸潭。",
            "微言歲計熟，收芋已滿籃。",
            "斯人未識字，豈必曾遍參。",
            "所立偶自高，可儆佞與貪。"
        ],
        "title": "辰山道人",
        "id": "da945fbb-423b-4dd5-87de-c83098cbc136"
    },
    {
        "author": "劉克莊",
        "paragraphs": [
            "來瞻石像看唐碑，一徑蒼松映碧漪。",
            "聞說宋公曾住此，寄聲過客細吟詩。"
        ],
        "title": "玄山觀",
        "id": "d505e8ae-9f7b-4bc7-b37b-9b4def8ec429"
    },
    {
        "author": "劉克莊",
        "paragraphs": [
            "榕溪有隠者，幽事在溪曲。",
            "治地可十畝，方整如弈局。",
            "始行入荆扉，漸進至茅屋。",
            "樹之百盆蘭，繚以萬竿竹。",
            "解衣憇繁陰，擁鼻參微馥。",
            "主人聞客來，引避若駭鹿。",
            "却詢守舍兒，云已出賣墨。",
            "壁間見其像，絛褐巾一幅。",
            "安知非回仙，寄跡混塵俗。",
            "矢詩慕高風，君歸儻肯讀。"
        ],
        "title": "榕溪隠者",
        "id": "74656615-c71c-40b2-8a33-378fde39acfa"
    },
    {
        "author": "劉克莊",
        "paragraphs": [
            "年年春草上亭基，父老猶能說左司。",
            "寂寞當時修禊處，一間老屋兩殘碑。"
        ],
        "title": "禊亭",
        "id": "6ef264b4-162e-43e8-a671-896132af1b16"
    },
    {
        "author": "劉克莊",
        "paragraphs": [
            "脫了荷衣事將臺，羈留又見嶺梅開。",
            "詩因癸水辰山作，訟自雷州電縣來。",
            "架上書從人借讀，牆邊竹是俸移栽。",
            "小窗睡起無情味，閑聽饑禽啄砌苔。"
        ],
        "title": "自用臺字韻一首",
        "id": "fd897413-249b-405d-9b04-0c8bc5d2aae5"
    },
    {
        "author": "劉克莊",
        "paragraphs": [
            "上到青林杪，凭欄盡桂州。",
            "千峯環野立，一水抱城流。",
            "沙際分漁𦩘，煙中見寺樓。",
            "不知垂去客，更得幾迴遊。"
        ],
        "title": "簪带亭",
        "id": "137d5dba-d1f5-4983-86bf-3162382cc2d7"
    },
    {
        "author": "劉克莊",
        "paragraphs": [
            "石室外甚狹，中廣如毬場。",
            "偉哉鉅麗居，天造無棟梁。",
            "嚴冬既深燠，盛夏尤虛凉。",
            "偶至不忍去，杖屨聊方羊。",
            "人能專此壑，何必政事堂。",
            "先須置禪龕，次第營丹房。",
            "煙霞入几席，塵土麾門牆。",
            "學道縱未得，著書亦可藏。"
        ],
        "title": "程公巖",
        "id": "740f3765-d165-4b22-ae74-5c45554cf832"
    },
    {
        "author": "劉克莊",
        "paragraphs": [
            "去歲衝寒赴辟時，感君騎馬遠追隨。",
            "一春不得梅花信，萬里空題薤露詩。",
            "小簡佩壺邀士友，大鐺煮粥活流移。",
            "平生二事尤堪記，應有名公與撰碑。"
        ],
        "title": "哭林晉之判官晋",
        "id": "904ec37d-d709-4ac6-9304-9551700734be"
    },
    {
        "author": "劉克莊",
        "paragraphs": [
            "久不聞烏鵲，朝來噪不休。",
            "殊鄉無喜事，應爲買歸舟。"
        ],
        "title": "鵲",
        "id": "467a3db8-4c33-4cc2-b54b-abcedf576526"
    },
    {
        "author": "劉克莊",
        "paragraphs": [
            "拔地高崖如鐵色，拂天老樹作寒聲。",
            "他年記宿榕臺夜，便是南歸第一程。"
        ],
        "title": "榕臺二絕  其一",
        "id": "6f1b56c9-9db5-474a-9214-fbf5fa2d15f3"
    },
    {
        "author": "劉克莊",
        "paragraphs": [
            "囊無金累貧如故，鏡有絲生老柰何。",
            "一事尚堪誇北客，來時詩少去時多。"
        ],
        "title": "榕臺二絕  其二",
        "id": "a796fae3-ac2a-4a73-80d6-45c58526dc0b"
    },
    {
        "author": "劉克莊",
        "paragraphs": [
            "羽客初尋見，因於此葺廬。",
            "未能平險峻，先擬架空虛。",
            "磴路樵相引，山名尉自書。",
            "看來臨驛道，未必有仙居。"
        ],
        "title": "嚴關新洞",
        "id": "c98c3d86-7733-4dcb-b2d5-6b1080d428c7"
    },
    {
        "author": "劉克莊",
        "paragraphs": [
            "千峰夢裏尚崔嵬，不記青鞋走幾迴。",
            "天恐錦囊猶欠闕，又添乳洞入詩來。"
        ],
        "title": "乳洞",
        "id": "6ccd2994-d652-4969-9560-df3a8e3c845c"
    },
    {
        "author": "劉克莊",
        "paragraphs": [
            "走本山中人，感激趨燕臺。",
            "謬辱弓旌招，愧乏謀議陪。",
            "先生如春風，盎然噓陳荄。",
            "曉入開玉帳，夕話扃鈴齋。",
            "下榻驚一府，撰杖窮千崖。",
            "豈曰君畜伋，實惟子視回。",
            "歲晚謀北轅，凄其難爲懷。",
            "欲言先菀結，既决猶徘徊。",
            "是日戒行李，送者皆鄒枚。",
            "兵厨遺珍餉，祖席羅寶釵。",
            "下令許卜夜，寧畏街鼓催。",
            "詰旦枉牙纛，山亭陳金罍。",
            "都人如堵牆，謂我何榮哉。",
            "未聞從事去，親致元戎來。",
            "繾綣談至夜，霜月照露苔。",
            "長跪抱馬足，離緒焉能裁。",
            "麗譙落天杪，悵望空倚桅。",
            "昔人死知己，骨朽名不埋。",
            "公有管樂姿，愚非溫石才。",
            "他時倘後凋，安敢忘栽培。"
        ],
        "title": "發湘潭驛寄府公",
        "id": "8b1fb6ca-e564-464c-bf90-d932614b5d04"
    },
    {
        "author": "劉克莊",
        "paragraphs": [
            "世傳靈渠自秦始，南引灕江會湘水。",
            "楚山憂赭石畏鞭，鑿崖通塹三百里。",
            "篙師安知有史祿，割牲沈幣祀瀆鬼。",
            "我舟閣淺懷若人，要是天下奇男子。",
            "只今渠廢無人修，嗟乎秦吏未易訾。"
        ],
        "title": "鏵觜",
        "id": "2ec536c5-46e6-4ef5-b00b-6572055bffff"
    },
    {
        "author": "劉克莊",
        "paragraphs": [
            "子厚文章宗，仲塗豈後身。",
            "不肯作崑體，寧來牧湘濱。",
            "誅茅翠麓顛，日與書卷親。",
            "剗去五季衰，挽回六籍醇。",
            "歐尹相繼出，孤唱繇伊人。",
            "風流喟已遠，尚喜棟宇新。",
            "千峯高叢叢，一江碧粼粼。",
            "禽魚暨草樹，纖悉几案陳。",
            "澗泉既可汲，山木亦可薪。",
            "熟讀壁間藏，痛掃毫端塵。",
            "勗哉山中友，勿厭泉石貧。"
        ],
        "title": "書堂山",
        "id": "e6d9c8c8-2b38-4536-b454-6ec5771feeee"
    },
    {
        "author": "劉克莊",
        "paragraphs": [
            "少年裘馬事清狂，晚看梅花到瘴鄉。",
            "一任海風吹面黑，免教人謗作何郎。"
        ],
        "title": "湘中口占四首  其一",
        "id": "6710a0bf-65ee-429f-8968-c632ca005c4c"
    },
    {
        "author": "劉克莊",
        "paragraphs": [
            "船頭吹火盧仝婢，馬後肩書穎士奴。",
            "安得世間名畫手，寫予出嶺泛湘圖。"
        ],
        "title": "湘中口占四首  其二",
        "id": "d2a8eac1-0bca-450d-a5bd-a9ebcc3ebd86"
    },
    {
        "author": "劉克莊",
        "paragraphs": [
            "江邊金碧謾層層，戶口稀疎塔廟增。",
            "楚俗不知黄面老，家家香火事湘僧。"
        ],
        "title": "湘中口占四首  其三",
        "id": "98a9f102-8932-4f28-9149-406657c147cc"
    },
    {
        "author": "劉克莊",
        "paragraphs": [
            "津吏沙邊立指呼，放船出鎖要州符。",
            "書生行李堪抽點，薏苡明珠一例無。"
        ],
        "title": "湘中口占四首  其四",
        "id": "7005b80b-8cf3-4e4e-95b0-bdfa38422ea0"
    },
    {
        "author": "劉克莊",
        "paragraphs": [
            "寄書迢遞夢參差，每見留題尉所思。",
            "不論驛亭僧寺裏，有山水處有君詩。"
        ],
        "title": "見方雲臺題壁",
        "id": "009d1dc3-f7e3-444e-9c32-707ec215281b"
    },
    {
        "author": "劉克莊",
        "paragraphs": [
            "村墟薪濕米如金，猶記來時臘雪深。",
            "曾有小詩題歲月，店荒無壁可追尋。"
        ],
        "title": "土馬村",
        "id": "ba27c5b1-817b-480c-8d11-982e655dd7fa"
    },
    {
        "author": "劉克莊",
        "paragraphs": [
            "昨過知岑寂，重來况雪天。",
            "人居雞柵裏，路在鳥巢邊。",
            "草市開還閉，茅山斷復連。",
            "瀟江清似鏡，悔不問歸船。"
        ],
        "title": "祁陽道中",
        "id": "50fb1e5a-796e-40f5-8d57-84dd1947d643"
    },
    {
        "author": "劉克莊",
        "paragraphs": [
            "草聖木奴安在哉，荒榛無處認池臺。",
            "傷心惟有溪頭月，曾識儀曹半面來。"
        ],
        "title": "愚溪二首  其一",
        "id": "c1e193b4-be15-42e8-8e78-be65d82b14bc"
    },
    {
        "author": "劉克莊",
        "paragraphs": [
            "青雲失脚謫零陵，十載溪邊意未平。",
            "溪不預人家國事，可能一例受愚名。"
        ],
        "title": "愚溪二首  其二",
        "id": "d1770bfb-0001-40f6-bf30-95bd533c9448"
    },
    {
        "author": "劉克莊",
        "paragraphs": [
            "上置書堂下釣磯，漫郎陳迹尚依稀。",
            "無端一首黄詩在，長與江山起是非。"
        ],
        "title": "浯溪二首  其一",
        "id": "e467e0a1-ba9b-474e-a64f-65ffa647fcba"
    },
    {
        "author": "劉克莊",
        "paragraphs": [
            "形容唐事片言中，元子文猶有古風。",
            "莫管看碑人指點，寫碑人是太師公。"
        ],
        "title": "浯溪二首  其二",
        "id": "197e8f84-1f85-4f95-8c49-acefa0b2beab"
    },
    {
        "author": "劉克莊",
        "paragraphs": [
            "石鼓名天下，州庠畫不如。",
            "古祠猶漢舊，石刻半唐餘。",
            "翠巘供憑几，寒江照讀書。",
            "恨余非楚産，來借一房居。"
        ],
        "title": "石鼓",
        "id": "1d583476-3177-4f16-9099-6278714f04d7"
    },
    {
        "author": "劉克莊",
        "paragraphs": [
            "獨醒公子去沉湘，未識人間有醉鄉。",
            "酒與離騷難捏合，不如痛飲是單方。"
        ],
        "title": "湖南江西道中十首  其一",
        "id": "d179b3f4-7212-4dfb-b3c5-dfab74a13fff"
    },
    {
        "author": "劉克莊",
        "paragraphs": [
            "賈生廢宅草芊芊，路出長沙一悵然。",
            "今日洛陽歸不得，招魂合在楚江邊。"
        ],
        "title": "湖南江西道中十首  其二",
        "id": "c728becd-89b6-4df0-b411-0a2a9e8d7785"
    },
    {
        "author": "劉克莊",
        "paragraphs": [
            "少陵阻水詩難繼，子厚遊山記絕工。",
            "斷璧殘圭零落盡，新碑無數滿湘中。"
        ],
        "title": "湖南江西道中十首  其三",
        "id": "9aad3e5a-6574-46e2-9630-3f2860863195"
    },
    {
        "author": "劉克莊",
        "paragraphs": [
            "去年冬至投僧寺，今歲陽生宿店家。",
            "獨夜無人堪晤語，青燈相對結寒花。"
        ],
        "title": "湖南江西道中十首  其四",
        "id": "4a4c8e3c-0df2-4c67-9cca-a3aaa57cdc8b"
    },
    {
        "author": "劉克莊",
        "paragraphs": [
            "蠻府參軍鬢髮蒼，自調欵乃答漁郎。",
            "從今詩律應超脫，新吸瀟湘入肺腸。"
        ],
        "title": "湖南江西道中十首  其五",
        "id": "e9e65aa7-cdb0-488b-aeca-044994b826d0"
    },
    {
        "author": "劉克莊",
        "paragraphs": [
            "丁男放犢草間嬉，少婦看蠶不畫眉。",
            "歲暮家家禾絹熟，萍鄉風物似豳詩。"
        ],
        "title": "湖南江西道中十首  其六",
        "id": "19e4b5d1-158f-4de6-8e6f-99d222636d48"
    },
    {
        "author": "劉克莊",
        "paragraphs": [
            "每嘲介甫行新法，常恨歐公不讀書。",
            "浩歎諸劉今已矣，路傍喬木日凋疎。"
        ],
        "title": "湖南江西道中十首  其七",
        "id": "dcd98134-2536-4a57-987f-18697c63bdfa"
    },
    {
        "author": "劉克莊",
        "paragraphs": [
            "茫茫衰草與雲平，斗氣千年不復明。",
            "惟有多情篷上月，相隨客子過豐城。"
        ],
        "title": "湖南江西道中十首  其八",
        "id": "31a6ac0a-bdab-4f5f-85cf-cab033c3f600"
    },
    {
        "author": "劉克莊",
        "paragraphs": [
            "派裏人人有集開，競師山谷友誠齋。",
            "只饒白下騎馿叟，不敢勾牽入社來。"
        ],
        "title": "湖南江西道中十首  其九",
        "id": "4084e374-6974-4eb1-a476-666e5845cd54"
    },
    {
        "author": "劉克莊",
        "paragraphs": [
            "上封已失嶽僧期，客問丹霞謝不知。",
            "懶到登山臨水處，始驚筋力減來時。"
        ],
        "title": "湖南江西道中十首  其一○",
        "id": "73ff3c15-971a-44d1-95c5-76c6792d5dac"
    },
    {
        "author": "劉克莊",
        "paragraphs": [
            "絳幘昂然韻節清，不因風雪廢長鳴。",
            "初聞煙岫猶銜月，久聽山城漸殺更。",
            "驚起征夫茅店夢，喚回老將玉關情。",
            "年來無復中宵舞，自笑功名一念輕。"
        ],
        "title": "曉雞",
        "id": "5487dce2-c9f5-4723-9e45-48496549ae12"
    },
    {
        "author": "劉克莊",
        "paragraphs": [
            "築室西山下，孤標未易親。",
            "長閑如野鶴，偶出似祥麟。",
            "屬者陪髦士，嗟呼瘞玉人。",
            "北風吹老淚，空滴暮江濱。"
        ],
        "title": "哭裘司直",
        "id": "7b19bf23-3fdb-489f-a434-797f98b59d5f"
    },
    {
        "author": "劉克莊",
        "paragraphs": [
            "湖光如鏡了無塵，照見先生白髮新。",
            "歲晚騎馿行萬里，始知孺子是高人。"
        ],
        "title": "豫章二首  其一",
        "id": "df997b4e-b25a-43a8-a8b7-0eb14abdbc92"
    },
    {
        "author": "劉克莊",
        "paragraphs": [
            "交遊回首散如煙，重過洪州隔世然。",
            "手種垂楊皆合抱，朱顔安得似當年。"
        ],
        "title": "豫章二首  其二",
        "id": "e2676115-5230-42e9-ae40-1a00f40b726b"
    },
    {
        "author": "劉克莊",
        "paragraphs": [
            "老眼昏花廢課程，小窗久矣斷書聲。",
            "夜來忽得君詩卷，自起挑燈讀到明。"
        ],
        "title": "還杜子野詩卷",
        "id": "0ef9b451-a9e7-4151-afbd-61be613baa4e"
    },
    {
        "author": "劉克莊",
        "paragraphs": [
            "烏洲在橋北，我僕云路迂。",
            "語僕爾何知，彼有高士廬。",
            "問樵得處所，林樾尤扶疎。",
            "脩竹僅萬箇，古梅非一株。",
            "小畦植蔬果，復有沼可漁。",
            "下馬式籬藩，攝袂循庭除。",
            "不聞雞犬聲，茶烟起庖厨。",
            "伊人道義富，豈比山澤臞。",
            "蕭然蓬蒿中，尚友泗與洙。",
            "古來連雲第，翕赫衆競趨。",
            "漸臺暨郿塢，變滅纔須臾。",
            "聖門不朽事，廼屬陋巷儒。",
            "願君長保此，是亦顔之徒。"
        ],
        "title": "訪李公晦山居",
        "id": "0edaa413-d7cf-4889-befe-0ff4e71bc6c5"
    },
    {
        "author": "劉克莊",
        "paragraphs": [
            "風吹千片點征裘，猶記相逢在嶺頭。",
            "歲晚建州城外見，向人似欲訴離愁。"
        ],
        "title": "道傍梅花",
        "id": "3d48c771-ccf6-451f-8085-05918f008512"
    },
    {
        "author": "劉克莊",
        "paragraphs": [
            "已去光陰挽不迴，漸驚老態逼人來。",
            "决河猶有方堪塞，脫髮應無術可栽。",
            "圯戍寶藏惟檄草，南游稇載是詩材。",
            "客愁何物禁當得，聊向旗亭買一杯。"
        ],
        "title": "戲書客舍",
        "id": "cf51412d-898e-4408-84c7-dc1692437d54"
    },
    {
        "author": "劉克莊",
        "paragraphs": [
            "閩溪瘴嶺客程賒，曉泊懷安喜近家。",
            "大屋書旗夸酒米，小舟鳴艣競魚蝦。",
            "溪移驛已臨高岸，潮退帆多聚淺沙。",
            "快著征衫鞭瘦馬，要看二十里梅花。"
        ],
        "title": "懷安道中",
        "id": "250f3d5f-dca5-4b20-878f-544b68bba3aa"
    },
    {
        "author": "劉克莊",
        "paragraphs": [
            "弟子成名衆，先生獨命窮。",
            "廣場雙鬢禿，陋巷一瓢空。",
            "鷄饌爲親設，牛衣與婦同。",
            "嗟乎猶嗇壽，神理竟難通。"
        ],
        "title": "哭澤孺方先生二首  其一",
        "id": "b71337f1-d830-4e57-8884-2475cf4853ae"
    },
    {
        "author": "劉克莊",
        "paragraphs": [
            "方訝書來少，殊鄉訃忽聞。",
            "素幃無祭主，破笥散遺文。",
            "已閉三間屋，誰封四尺墳。",
            "舊曾傳業者，南北各離群。"
        ],
        "title": "哭澤孺方先生二首  其二",
        "id": "9b71729b-86de-4923-b91b-26f32aad1b38"
    },
    {
        "author": "劉克莊",
        "paragraphs": [
            "出郭斜陽已在山，夜深乘月到江干。",
            "奴敲小店牢扃戶，僧借虛堂徑掛單。",
            "駭浪急回因膽薄，逆風小住爲心寬。",
            "投床一枕瀟湘夢，無柰霜鐘苦喚殘。"
        ],
        "title": "真隠寺",
        "id": "aa5f1ca1-cd23-41e5-a804-8364aa870717"
    },
    {
        "author": "劉克莊",
        "paragraphs": [
            "入閩多古松，夾道疎復密。",
            "未嘗識兵火，既久蔽雲日。",
            "蠢茲惰游民，深夜腰斧出。",
            "斸根取脂肪，竊負如鬼疾。",
            "譬諸人刖趾，僵仆立可必。",
            "供君一瞬光，夭彼千歲質。",
            "暴殄聖垂誡，樵採官著律。",
            "徼吏嗜雞豚，熟視不訶詰。",
            "登高撫逵路，巨幹日蕭瑟。",
            "哀哉暑行人，暍死誰汝恤。"
        ],
        "title": "道傍松一首",
        "id": "641e2119-1f62-48f6-be8d-7ecf2a29353a"
    },
    {
        "author": "劉克莊",
        "paragraphs": [
            "夜深投寺解行裝，一點寒燈照上方。",
            "老宿問余何處去，年年來此借禪床。"
        ],
        "title": "枕峰寺",
        "id": "dafb3e44-a32b-4d75-a024-73a2ad916fb5"
    },
    {
        "author": "劉克莊",
        "paragraphs": [
            "官滿無南物，飄然匹馬還。",
            "惟應詩卷裏，偷畫桂州山。"
        ],
        "title": "乍歸九首  其一",
        "id": "a2b80a4b-3b9c-4c5c-bafb-fcc69ed8ab78"
    },
    {
        "author": "劉克莊",
        "paragraphs": [
            "兒童娛膝下，母子話燈前。",
            "却憶江湖上，家書動隔年。"
        ],
        "title": "乍歸九首  其二",
        "id": "a025929b-beec-4085-8b46-c0a222c6bcb8"
    },
    {
        "author": "劉克莊",
        "paragraphs": [
            "北戍邊城下，南遊瘴海頭。",
            "不知天地內，何處可逃愁。"
        ],
        "title": "乍歸九首  其三",
        "id": "050a2f22-a75c-4f04-aa61-70a1501090c1"
    },
    {
        "author": "劉克莊",
        "paragraphs": [
            "絕愛牆陰橘，花開滿院香。",
            "鄰人欺不在，稍覺北枝傷。"
        ],
        "title": "乍歸九首  其四",
        "id": "28d14490-f790-4434-9909-717eed38d183"
    },
    {
        "author": "劉克莊",
        "paragraphs": [
            "孚若如天馬，軒昂不可羈。",
            "爲貧疎飲客，因病出名姬。"
        ],
        "title": "乍歸九首  其五",
        "id": "dfa2186c-5690-461f-8f20-0b40fdda6167"
    },
    {
        "author": "劉克莊",
        "paragraphs": [
            "弛檐逢除夕，檀欒共擁鑪。",
            "把如爲客看，還得似家無。"
        ],
        "title": "乍歸九首  其六",
        "id": "df0fb0ff-9917-4bbd-a171-11ba232e08b0"
    },
    {
        "author": "劉克莊",
        "paragraphs": [
            "架書多散亂，信手偶拈開。",
            "匹似前生讀，茫然記不來。"
        ],
        "title": "乍歸九首  其七",
        "id": "34f6b61e-ce19-4db8-8a3f-244b98505373"
    },
    {
        "author": "劉克莊",
        "paragraphs": [
            "手種梅無恙，蒼苔滿樹身。",
            "可憐開較早，不待遠歸人。"
        ],
        "title": "乍歸九首  其八",
        "id": "15d00d00-b4fb-4984-9e74-e785636dec81"
    },
    {
        "author": "劉克莊",
        "paragraphs": [
            "格力窮方進，功夫老始知。",
            "儘教人貶駁，喚作嶺南詩。"
        ],
        "title": "乍歸九首  其九",
        "id": "c8f55635-a593-40ad-a47d-86471d0c2ee8"
    },
    {
        "author": "劉克莊",
        "paragraphs": [
            "玉座見圖歎，纍纍菜色民。",
            "如何崔白輩，只寫蔡奴真。"
        ],
        "title": "題坡公贈鄭介夫詩三首  其一",
        "id": "139fa3d0-46b8-4e02-a99d-8ee27eeaa5b1"
    },
    {
        "author": "劉克莊",
        "paragraphs": [
            "向來與相國，投分自鍾山。",
            "不入翹材館，甘爲老抱關。"
        ],
        "title": "題坡公贈鄭介夫詩三首  其二",
        "id": "0049feaf-79cb-408a-9994-21cea90c5af6"
    },
    {
        "author": "劉克莊",
        "paragraphs": [
            "下吏語尤硬，投荒身轉輕。",
            "不然玉局老，肯喚作先生。"
        ],
        "title": "題坡公贈鄭介夫詩三首  其三",
        "id": "db2d86ac-36b3-447f-959d-7ab22cfd3d84"
    },
    {
        "author": "劉克莊",
        "paragraphs": [
            "維蔡郡之望，過者必式閭。",
            "嚴嚴端明廳，遺像猶肅如。",
            "頗聞手澤富，儻許窺珍儲。",
            "主人命發笥，棐几同卷舒。",
            "比顔倍秀麗，眡柳加敷腴。",
            "亳杭兩記在，妙與蠟本殊。",
            "洛橋字尤佳，其大徑尺餘。",
            "班班名臣帖，煌煌昭陵書。",
            "坐令承學士，若覩慶曆初。",
            "向來故家物，聚散何忽諸。",
            "祭器抱它適，玉軸棄路隅。",
            "端明夢奠時，譍門惟一孤。",
            "厥裔日以蕃，廟院蜂房居。",
            "寸紙惜如命，不博明月珠。",
            "乃知儒澤遠，浮榮無根株。",
            "勗哉守視者，巾襲防蠹魚。"
        ],
        "title": "蔡忠惠家觀墨蹟",
        "id": "dd2014ba-4c9b-4a66-888f-6072b90ba919"
    },
    {
        "author": "劉克莊",
        "paragraphs": [
            "同作祠官荷聖朝，年年相待放生橋。",
            "精廬此日來無伴，稽首爐熏自祝堯。"
        ],
        "title": "昔方孚若主管雲臺予監衡嶽每歲瑞慶節常聚廣化寺拈香癸未此日獨至寺中輒題一絕",
        "id": "2df1f092-cff8-471c-b0d0-54dc97ac2b94"
    },
    {
        "author": "劉克莊",
        "paragraphs": [
            "策策秋聲起樹枝，遥憐塞下鴈來時。",
            "寧聞中夜荒雞舞，肯拾他人竹馬騎。",
            "短劍舊曾交俠客，小詩猶足將偏師。",
            "無情却是青銅鏡，剛照書生兩鬢絲。"
        ],
        "title": "有感",
        "id": "fc22d4a9-88a1-4594-b739-4ac8b1bf679c"
    },
    {
        "author": "劉克莊",
        "paragraphs": [
            "一夢孝皇初，悽然四紀餘。",
            "國人莫知我，天下孰宗予。",
            "散地雖無柄，名山儘有書。",
            "烏虖傳萬世，猶足矯玄虛。"
        ],
        "title": "挽水心先生二首  其一",
        "id": "cf7762ba-4472-49f9-8cd7-87bad7ac7469"
    },
    {
        "author": "劉克莊",
        "paragraphs": [
            "所學如山海，吁嗟不一施。",
            "未聞訪箕子，但見誄宣尼。",
            "空郡來陪哭，無人敢撰碑。",
            "紛紛門弟子，若箇解稱師。"
        ],
        "title": "挽水心先生二首  其二",
        "id": "a6e3c97a-04b7-4343-89b4-94996a781026"
    },
    {
        "author": "劉克莊",
        "paragraphs": [
            "出郭五里强，治地十畝寬。",
            "奇峰面朝挹，高阜背屈蟠。",
            "忽獻若神授，久閟由天慳。",
            "茲焉卜壽宮，朱堊浮林端。",
            "使君世慮澹，出嶺顔如丹。",
            "靜思三窟危，孰如一丘安。",
            "蒔松既森秀，引泉亦甘寒。",
            "願言奉巾屨，暇日來盤桓。"
        ],
        "title": "林容州別墅",
        "id": "1896f74f-66d7-48bb-8824-3c7a418751e7"
    },
    {
        "author": "劉克莊",
        "paragraphs": [
            "僵卧茅簷下，怡然八十春。",
            "竟無衾覆首，惟有鍾隨身。",
            "賻吊稀來客，封崇託外親。",
            "自言墳出貴，後必産奇人。"
        ],
        "title": "哭林山人",
        "id": "1eb5320c-18e2-4027-a259-c4cc45223a76"
    },
    {
        "author": "劉克莊",
        "paragraphs": [
            "使君神雋似龍麟，行地飛空不可馴。",
            "詩裏得朋卿與我，酒邊爭霸世無人。",
            "寶釵去盡中年病，珠履來疎晚節貧。",
            "昔共誅茅聽瀑處，溪雲谷月亦悲辛。"
        ],
        "title": "挽方孚若寺丞二首  其一",
        "id": "e65f1559-64ed-40cc-8331-cf1961407ddf"
    },
    {
        "author": "劉克莊",
        "paragraphs": [
            "斯人詎意掩斯丘，六合茫茫不可求。",
            "射虎山中如昨日，騎鯨海上忽千秋。",
            "帝方欲老長沙傅，虜尚能言博望侯。",
            "回首瀨溪溪畔路，跛馿無復從公遊。"
        ],
        "title": "挽方孚若寺丞二首  其二",
        "id": "cb248c61-0b6c-4249-92c4-10450dbee4da"
    },
    {
        "author": "劉克莊",
        "paragraphs": [
            "頗有翁標致，唐衣折角巾。",
            "雖疑頭小銳，極愛腹精神。",
            "闊矣雲霄志，悲哉露電身。",
            "世間無妙質，一慟惜斯人。"
        ],
        "title": "挽方武成二首  其一",
        "id": "3cf80784-6de6-491c-9e5a-125fb9be100b"
    },
    {
        "author": "劉克莊",
        "paragraphs": [
            "丱角詩名出，流傳海內誇。",
            "師稱起予者，翁問倩人邪。",
            "惜未參諸老，猶堪擅一家。",
            "從今崖瀑上，誰共訪梅花。"
        ],
        "title": "挽方武成二首  其二",
        "id": "df5aad2c-0587-4ceb-848b-d563cb60ffc7"
    },
    {
        "author": "劉克莊",
        "paragraphs": [
            "絕頂煙開霽色新，萬家臺觀密如鱗。",
            "城中楚楚銀袍子，來讀曾碑有幾人。"
        ],
        "title": "福州道山亭",
        "id": "733e8a3d-5ef8-4f50-b35c-b01f781a7646"
    },
    {
        "author": "劉克莊",
        "paragraphs": [
            "風緊雲高雪尚慳，建州城北倚闌干。",
            "林梢淡日紅如綫，應爲梅花煖晚寒。"
        ],
        "title": "建州",
        "id": "d1c8f1e3-7a48-4711-b576-fdad0554aefe"
    },
    {
        "author": "劉克莊",
        "paragraphs": [
            "起來呵手檢衣篝，燭影蛩聲伴小樓。",
            "頼有夢中堪細說，錦牋寫不盡離愁。"
        ],
        "title": "起來",
        "id": "c1370113-d151-4ff2-ad7a-2d67f2973ff5"
    },
    {
        "author": "劉克莊",
        "paragraphs": [
            "浦城南畔只輕陰，入浙方驚雪許深。",
            "梅皜楓丹三百里，笑人短幅寫寒林。"
        ],
        "title": "入浙",
        "id": "0bbb9f98-70c7-4add-b329-ec768b36af9b"
    },
    {
        "author": "劉克莊",
        "paragraphs": [
            "老携詩卷入京華，覓店先須近酒家。",
            "白髮但能妨進取，未妨痛飲插梅花。"
        ],
        "title": "寄人",
        "id": "0904fd7b-ca3b-44ed-9eb0-2ac6b3071542"
    },
    {
        "author": "劉克莊",
        "paragraphs": [
            "山路泥深雪未乾，病身初怕浙西寒。",
            "新年臺曆無人寄，且就村翁壁上看。"
        ],
        "title": "壽昌",
        "id": "90566890-c032-4787-8370-5b32365b8236"
    },
    {
        "author": "劉克莊",
        "paragraphs": [
            "桐廬道上雪花飛，一客騎馿覓雪詩。",
            "亦有扁舟蓑笠興，江行却怕子陵知。"
        ],
        "title": "桐廬",
        "id": "3f427b18-a467-45ba-8547-43aca0d9e6cd"
    },
    {
        "author": "劉克莊",
        "paragraphs": [
            "便著羊裘也不難，山林未有一枝安。",
            "富春耕種桐江釣，却羨先生別墅寬。"
        ],
        "title": "富陽",
        "id": "b406fbfa-14cb-4f75-8d4c-58077e0e09ec"
    },
    {
        "author": "劉克莊",
        "paragraphs": [
            "父兄誨我髧髦初，老不成名鬢髮疎。",
            "紙帳鐵檠風雪夜，夢中猶誦小時書。"
        ],
        "title": "記夢",
        "id": "58cae95f-9122-4105-9483-1f9211eb3224"
    },
    {
        "author": "劉克莊",
        "paragraphs": [
            "客子來時臘雪飛，出城忽已試單衣。",
            "湖邊移店非無意，要共林逋話別歸。"
        ],
        "title": "出都",
        "id": "1f5e9b00-66d1-4d74-9edf-66ab16d0f961"
    },
    {
        "author": "劉克莊",
        "paragraphs": [
            "吾硯平生極自珍，塗雲抹月發清新。",
            "臨歸携就西湖洗，不受東華一點塵。"
        ],
        "tags": [
            "西湖"
        ],
        "title": "題硯",
        "id": "cee41adc-2164-439e-b378-27d7fb5d6c45"
    },
    {
        "author": "劉克莊",
        "paragraphs": [
            "憶冒重圍入，孤城頼不亡。",
            "戰功何日賞，檄草至今藏。",
            "舊事歸詩卷，新寒入箭創。",
            "江邊逢杜杲，鬢髮各蒼蒼。"
        ],
        "title": "杜丞",
        "id": "f3b8fee6-cc4f-4634-ae86-58fc42d243e7"
    },
    {
        "author": "劉克莊",
        "paragraphs": [
            "久客長安市，人情薄似雲。",
            "寧爲絕交論，不著送窮文。",
            "白髮長千丈，黄金盡百斤。",
            "故山春事動，深恐廢耕耘。"
        ],
        "title": "久客",
        "id": "f66fc093-2874-49b5-94ad-eea8b1372460"
    },
    {
        "author": "劉克莊",
        "paragraphs": [
            "陳侯生長紛華地，却以芸香自沐熏。",
            "鍊句豈非林處士，鬻書莫是穆參軍。",
            "雨簷兀坐忘春去，雪案清談至夜分。",
            "何日我閑君閉肆，扁舟同泛北山雲。"
        ],
        "title": "贈陳起",
        "id": "128645df-dc04-4359-aa70-cfc374722304"
    },
    {
        "author": "劉克莊",
        "paragraphs": [
            "非止擅唐風，尤於選體工。",
            "有時千載事，祇在一聯中。",
            "世自輕前輩，天猶活此翁。",
            "江湖不相見，纔見又西東。"
        ],
        "title": "贈翁卷",
        "id": "cb8aa74d-663d-45ef-8650-d968135e3896"
    },
    {
        "author": "劉克莊",
        "paragraphs": [
            "爲愛橋邊半樹斜，解衣貰酒隔橋家。",
            "唐人苦死無標致，只識玄都觀裏花。"
        ],
        "title": "路傍桃樹",
        "id": "1b9d8d08-ce4e-4329-9cc6-33a68bf5bd06"
    },
    {
        "author": "劉克莊",
        "paragraphs": [
            "兒時挾彈長安市，不信人間果有愁。",
            "行遍江南江北路，始知愁會白人頭。"
        ],
        "title": "題壁",
        "id": "d4b78ff6-9d36-4794-9465-d3e1ffab6074"
    },
    {
        "author": "劉克莊",
        "paragraphs": [
            "陌上鞦韆索漸收，金鞭懶逐少年遊。",
            "晚風細落梨花點，飛上春衫總是愁。"
        ],
        "title": "馬上口占",
        "id": "9edb4f11-9dc6-450c-95a3-794e1085eeee"
    },
    {
        "author": "劉克莊",
        "paragraphs": [
            "韓范止如此，公乎事又艱。",
            "不陪冶城廟，合殉定軍山。",
            "璽出千官賀，弓藏一老閑。",
            "琱戈提十萬，猶記凱歌還。"
        ],
        "title": "挽李尚書二首  其一",
        "id": "2f4eb6d8-c350-44d2-b6d6-455db670c737"
    },
    {
        "author": "劉克莊",
        "paragraphs": [
            "幕下多材雋，于今盡策勳。",
            "可憐狂處士，曾揖大將軍。",
            "久戍兒郎老，新招部曲分。",
            "此生甘寂寞，有淚濕高墳。"
        ],
        "title": "挽李尚書二首  其二",
        "id": "79249b5a-4420-4941-8025-3265cff48319"
    },
    {
        "author": "劉克莊",
        "paragraphs": [
            "昔飲橋西歲月多，梨花深處待郎過。",
            "垂鞭欲訪湔裙約，奈此蕭蕭鬢雪何。"
        ],
        "title": "橋西",
        "id": "53f97be3-cc4e-49d4-b32c-aaa472cad172"
    },
    {
        "author": "劉克莊",
        "paragraphs": [
            "萬紅扶路笑相迎，彷彿前身石曼卿。",
            "若向花中論富貴，芙蓉城劣海棠城。"
        ],
        "title": "黄田人家別墅繚山種海棠爲賦二絕  其一",
        "id": "fc068e73-a2ab-4d49-a8d3-ae67d6ad309f"
    },
    {
        "author": "劉克莊",
        "paragraphs": [
            "海棠妙處有誰知，全在臙脂乍染時。",
            "試問玉環堪比否，玉環猶自覺離披。"
        ],
        "title": "黄田人家別墅繚山種海棠爲賦二絕  其二",
        "id": "c99d7308-fbf3-4205-899c-b7392affbe03"
    },
    {
        "author": "劉克莊",
        "paragraphs": [
            "高爲峯嵐下濤江，極目森秀涵蒼凉。",
            "始知著色未造極，壹似醜女施鉛黄。",
            "驚泉駭石聚幽怪，巨楠穹柏蟠老蒼。",
            "鹿門寺，華子岡，是耶非耶遠莫詳。",
            "疑聞鍾聲起晻靄，似有帆影來微茫。",
            "陌窮渡絕雪滿坂，馿鞍釣笠分毫芒。",
            "炎曦亭午試展玩，坐覺煙雨生縑緗。",
            "古來絕藝必名士，俗史辟易安敢當。",
            "大年脂粉米老狂，先朝僅數燕侍郎。",
            "吾聞汾陽子，貴購父畫一筆不許它人藏。",
            "矮屏短軸已可寶，况此四幅垂華堂。",
            "嗚呼主人謹護守，神雷鬼電或取將。"
        ],
        "title": "郭熙山水障子",
        "id": "05b714dc-eb25-4b1d-8bd8-2b7a3400de6a"
    },
    {
        "author": "劉克莊",
        "paragraphs": [
            "奉使年三十，聲名滿四夷。",
            "奇哉何物媼，生此丈夫兒。",
            "墓竟同孫窆，家猶有婦持。",
            "向來稱壽地，忍聽鼓簫悲。"
        ],
        "title": "挽林夫人",
        "id": "780d0932-5b4e-4caf-9b73-5a62d4b29aa3"
    },
    {
        "author": "劉克莊",
        "paragraphs": [
            "年與藁砧齊，來嬪自始笄。",
            "典刑丞相子，禮法大夫妻。",
            "怪鵩驚頻集，離鸞忍隻棲。",
            "傷心衾含等，猶是嫁時齎。"
        ],
        "title": "挽葉夫人",
        "id": "c4f90c47-dbda-41bb-bd72-d397e7a5d047"
    },
    {
        "author": "劉克莊",
        "paragraphs": [
            "刻於芹泮士爭披，傳到茅廬我竊窺。",
            "突過韋郎森戟句，高如柳惲采蘋詩。",
            "日惟坐嘯熏沉水，間亦摇毫品荔支。",
            "况有太丘爲小序，遥知流布滿京師。"
        ],
        "title": "題洪使君詩卷",
        "id": "5e43a41a-7256-4763-814b-23d85c28410c"
    },
    {
        "author": "劉克莊",
        "paragraphs": [
            "四山昏昏如潑墨，行人對面不相覿。",
            "淒乎太陰布肅殺，闇然混沌未開闢。",
            "千丈拏空蟄龍起，一聲破柱春雷疾。",
            "我疑人間瓠子决，或是天上銀河溢。",
            "異哉煙霏變態中，山川墟市明歷歷。",
            "茅寮竹寺互掩映，疎舂殘磬渺愁寂。",
            "叟提魚出寒裂面，童叱牛歸泥沒膝。",
            "羊腸峻坂去天尺，馿饑僕瘦行安適。",
            "林僧卸笠窘迴步，海商拋矴憂形色。",
            "縱覽鯤鵬信奇偉，戲看鳧鴈亦蕭瑟。",
            "乃知畫妙與天通，模寫萬殊由寸筆。",
            "大而海嶽既盡包，細如針粟皆可識。",
            "向來關生何似人，想見丘壑橫胸臆。",
            "嗚呼使移此手爲文章，豈不擅場稱巨擘。"
        ],
        "title": "關仝驟雨圖",
        "id": "63be5388-9f47-47a1-9015-33c515c81207"
    },
    {
        "author": "劉克莊",
        "paragraphs": [
            "少日一編書，中年丈二殳。",
            "乃知杜預智，誰謂狄山愚。",
            "小試飛箝策，方爲進築圖。",
            "到頭麟閣上，終不著臞儒。"
        ],
        "title": "哭左次魏二首  其一",
        "id": "4675c2db-8d0d-4ff0-9837-1b2238164e09"
    },
    {
        "author": "劉克莊",
        "paragraphs": [
            "甫痛何郎夭，丘明亦復然。",
            "因思題墓上，不若鬭樽前。",
            "劍馬爲誰得，琴書有女傳。",
            "惟應千載下，配食雪堂僊。"
        ],
        "title": "哭左次魏二首  其二",
        "id": "e935e856-dc33-4f09-9779-718ae476404c"
    },
    {
        "author": "劉克莊",
        "paragraphs": [
            "珍重西清老，書來訪薜蘿。",
            "爲邦應好在，作佛竟如何。",
            "花押常衙少，柑香靜坐多。",
            "聞公鬚尚黑，未害小婆娑。"
        ],
        "title": "寄永嘉王侍郎",
        "id": "d96e4cf5-edfb-41a8-8da8-c7280e8d48fd"
    },
    {
        "author": "劉克莊",
        "paragraphs": [
            "憶昔浮江更涉淮，早秋天氣最佳哉。",
            "塞垣榆落蟬初少，澤國蘆疎鴈已來。",
            "風露入懷詩筆健，關山滿目笛聲哀。",
            "南州九月猶絺綌，縱有清樽底處開。"
        ],
        "title": "秋熱憶舊遊二首  其一",
        "id": "79e3e1b1-bf20-42e8-a8c6-827480805990"
    },
    {
        "author": "劉克莊",
        "paragraphs": [
            "塞上秋光冷似冰，當年豪舉氣憑陵。",
            "打毬不用炎方馬，按獵初調異國鷹。",
            "山寨凄凉聞戍鼓，水村摇落見漁燈。",
            "而今病暍茅簷底，追記猶堪洗鬰蒸。"
        ],
        "title": "秋熱憶舊遊二首  其二",
        "id": "ce5a4d8a-4cf4-4f07-a430-4e5c18eb6e86"
    },
    {
        "author": "劉克莊",
        "paragraphs": [
            "挾策說荆州，那知亦闇投。",
            "漫招溫處士，幾殺杜參謀。",
            "出幕有清議，還鄉空白頭。",
            "人間容不得，下與阿翁遊。"
        ],
        "title": "哭李景溫架閣",
        "id": "065c0235-591b-4ae5-82f0-737ea7adb1db"
    },
    {
        "author": "劉克莊",
        "paragraphs": [
            "想入漳潮境，牙旗夾路紅。",
            "帝方憂瘴俗，君可惠清風。",
            "海有沉珠戶，巖無斲硯工。",
            "它年循吏傳，要雜古人中。"
        ],
        "title": "送鄭端州",
        "id": "9128f3e5-b308-4ad5-b890-0d1453bea14b"
    },
    {
        "author": "劉克莊",
        "paragraphs": [
            "博士非如吏，巍然道自居。",
            "諸生趨避席，太守揖升車。",
            "朱筆濃批卷，青燈細勘書。",
            "漢廷重文藻，行矣召嚴徐。"
        ],
        "title": "送方子約赴衢教",
        "id": "5239292c-6074-4fa1-b878-921b83da6db0"
    },
    {
        "author": "劉克莊",
        "paragraphs": [
            "曾與山公醉不歸，李園水竹尚依稀。",
            "鈿車疾取春鶑唱，鐵笛潜驚宿鳥飛。",
            "昔把蟹螯同酒琖，今持馬策叩城扉。",
            "溪頭一片無情月，偏照愁人淚滿衣。"
        ],
        "title": "李園有懷孚若",
        "id": "c43e95bc-1296-4974-8c2f-02039e6198ce"
    },
    {
        "author": "劉克莊",
        "paragraphs": [
            "仕不論高下，絲毫要及民。",
            "君其守三尺，古有活千人。",
            "嶽樹侵雲杪，江蘺滿水濱。",
            "楚芳饑可薦，切莫歎清貧。"
        ],
        "title": "送方阜高赴衡州法掾",
        "id": "edf0747a-18a4-456f-bbe5-a455c422876e"
    },
    {
        "author": "劉克莊",
        "paragraphs": [
            "太傅品胡兒，樊川譽阿宜。",
            "既爲諸父賞，焉用外人知。",
            "曉月家山夢，秋風客舍詩。",
            "桐城逢汝伯，一爲說相思。"
        ],
        "title": "答敖茂才",
        "id": "d0c0c4fa-1f93-48fd-b5cf-e5571ba497e2"
    },
    {
        "author": "劉克莊",
        "paragraphs": [
            "飼養年深性已馴，攀牆上樹可曾嗔。",
            "擊鮮偶羨鄰翁富，食淡因嫌舊主貧。",
            "蛙跳階庭殊得意，鼠行几案若無人。",
            "籬間薄荷堪謀醉，何必區區慕細鱗。"
        ],
        "title": "失貓",
        "id": "40c72030-13e7-4a35-88f9-8c2a001b2ffc"
    },
    {
        "author": "劉克莊",
        "paragraphs": [
            "蕉荔漫山霧雨繁，虬鬚客子悔南轅。",
            "久留閩囝誰堪語，却憶番君可與言。",
            "豪傑雖窮留氣在，聖賢不死有書存。",
            "歸時洗換征衣了，揀箇深山緊閉門。"
        ],
        "title": "送張應斗還番昜",
        "id": "86faf782-f1c3-4ed8-9380-2c33f86e2bc0"
    },
    {
        "author": "劉克莊",
        "paragraphs": [
            "屋邊廢地稍平治，裝點風光要自怡。",
            "愛敬古梅如宿士，護持新筍似嬰兒。",
            "花窠易買姑添價，亭子難營且築基。",
            "老矣四科無入處，旋鉏小圃學樊遲。"
        ],
        "title": "爲圃二首  其一",
        "id": "4e047130-bc25-4db3-beec-9227361482b5"
    },
    {
        "author": "劉克莊",
        "paragraphs": [
            "衰病歸來占把茅，譬如僧葺退居寮。",
            "因存橘樹斜通徑，怕礙荷花小著橋。",
            "古有功名興釣築，今無物色到漁樵。",
            "可憐歲晚閑雙手，種罷蕪菁擷菊苗。"
        ],
        "title": "爲圃二首  其二",
        "id": "766f89f8-1ea3-46ef-9c2e-8cd0168ccc56"
    },
    {
        "author": "劉克莊",
        "paragraphs": [
            "博士文中虎，垂髫已定交。",
            "雅宜對紅藥，胡乃涉黄茅。",
            "薄有先生飯，全無弟子嘲。",
            "猶勝迂闊者，荷鍤墾荒郊。"
        ],
        "title": "送黄舒文赴欽教",
        "id": "4a659aa1-ddd0-4138-a01f-9e62516b24ca"
    },
    {
        "author": "劉克莊",
        "paragraphs": [
            "華髮始遭逢，其如道不同。",
            "可曾留孟叟，俄已罷申公。",
            "諫草多傳出，經疑盡解通。",
            "豈無南董氏，奮筆紀孤忠。"
        ],
        "title": "挽袁侍郎二首  其一",
        "id": "63d3fa74-a032-416f-af5b-fd9b1e3317fc"
    },
    {
        "author": "劉克莊",
        "paragraphs": [
            "遺誥兼新訃，同時至蓽門。",
            "龍髯先帝遠，鮐背幾公存。",
            "方恨三旌晚，俄驚一鑑昏。",
            "潸然關世道，不是哭私恩。"
        ],
        "title": "挽袁侍郎二首  其二",
        "id": "03ee7268-cc3b-49a1-97a3-8c8a9cecca1a"
    },
    {
        "author": "劉克莊",
        "paragraphs": [
            "臞翁卜築向東臯，小憩江湖半世勞。",
            "遶屋樹陰供杖屨，登樓山色發詩騷。",
            "客來賀厦杯行闊，市寫拋梁紙價高。",
            "白虎漸臺何處在，不如茅舍尚堅牢。"
        ],
        "title": "敖器之宅子落成",
        "id": "46aea541-661c-438a-a6e7-0ecea7a8ce00"
    },
    {
        "author": "劉克莊",
        "paragraphs": [
            "寂寂少游從，斯人未易逢。",
            "清貧今仲子，疎雋小元龍。",
            "君謹提詩筆，吾當避箭鋒。",
            "勉旃鳴盛世，切勿效寒蛩。"
        ],
        "title": "答陳珍",
        "id": "d911dd80-ba6a-40fc-bc81-5dde44f63429"
    },
    {
        "author": "劉克莊",
        "paragraphs": [
            "丞相規恢策，家庭已習聞。",
            "寧論乘一障，真可帥中軍。",
            "玉麈無能對，金錢有即分。",
            "心知伏波病，多半爲忠勤。"
        ],
        "title": "挽表叔趙君任安撫二首  其一",
        "id": "dfcffe18-4b02-49bb-9be6-dccaa069e858"
    },
    {
        "author": "劉克莊",
        "paragraphs": [
            "叔在兵間日，書常笑我孱。",
            "初云機會易，晚歎事功難。",
            "寂寞郎官省，荒凉上將壇。",
            "遥憐會稽窆，新種短松寒。"
        ],
        "title": "挽表叔趙君任安撫二首  其二",
        "id": "b0197efa-9855-4b6b-9692-5a2ba54d0613"
    },
    {
        "author": "劉克莊",
        "paragraphs": [
            "炎州氣序異，十月榴始華。",
            "是誰初植此，石罅抽根斜。",
            "綠陰蔽朝曦，朱艷奪暮霞。",
            "始猶一二枝，俄已千百葩。",
            "染人不能就，畫史無以加。",
            "洛陽擅牡丹，久矣埋胡沙。",
            "蜀州夸海棠，邈然隔夔巴。",
            "安知籬壁間，亦有尤物耶。",
            "坐令農圃室，化爲金張家。",
            "詩人好模擬，凍蕊并寒槎。",
            "斯篇儻令見，無乃譏吾奢。"
        ],
        "title": "池上榴花一本盛開",
        "id": "fbcb1166-c27a-4db4-82d0-6edc52b53608"
    },
    {
        "author": "劉克莊",
        "paragraphs": [
            "風雲慘悽，草樹枯死。",
            "笳鳴馬嘶，弦驚鶻起。",
            "熟看境色非人間，祁連山下想如此。",
            "手持尊酒別故人，此生再面真無因。",
            "胡兒漢兒俱動色，路傍觀者爲悲辛。",
            "歸來暗灑茂陵淚，子孟少叔方用事。",
            "白頭屬國冷如冰，空使穹廬歎忠義。",
            "茫茫事往頼畫存，每愁歲久縑素昏。",
            "即今畫亦落人手，古意淒涼誰復論。"
        ],
        "title": "蘇李泣別圖",
        "id": "70045bea-d571-4958-a25d-988cee46c32c"
    },
    {
        "author": "劉克莊",
        "paragraphs": [
            "湖上秋風起櫂歌，萬株映柳更依荷。",
            "老來不作繁華夢，一樹池邊已覺多。"
        ],
        "title": "芙蓉二絕  其一",
        "id": "153fb16d-751b-4da6-99f2-e768bb55030b"
    },
    {
        "author": "劉克莊",
        "paragraphs": [
            "池上秋開一兩叢，未妨冷淡伴詩翁。",
            "而今縱有看花意，不愛深紅愛淺紅。"
        ],
        "title": "芙蓉二絕  其二",
        "id": "c5898578-9074-42bb-81ab-28da45067be9"
    },
    {
        "author": "劉克莊",
        "paragraphs": [
            "令君葬說其傳遠，一字真堪直一縑。",
            "惜似辨材藏禊帖，愛如房相筆楞嚴。",
            "略疏脫誤煩重校，盡扣精微恐不廉。",
            "欲卜寢丘何處是，憑高試爲指東崦。"
        ],
        "title": "鄒莆田見傳葬書",
        "id": "8d8d47ad-93f4-4c41-a991-6c1ed2404fcf"
    },
    {
        "author": "劉克莊",
        "paragraphs": [
            "同牓飛騰盡，君初拜小侯。",
            "地寒推易去，天遠借難留。",
            "新壠家山畔，生祠嶺海頭。",
            "歷官如杜老，白首止參謀。"
        ],
        "title": "挽鄭參議",
        "id": "d5df9b3c-bdf1-430a-975b-ed546b7ef366"
    },
    {
        "author": "劉克莊",
        "paragraphs": [
            "汗血名駒白玉鞭，本初父子喜華鮮。",
            "只今無復狂遊侶，自卸馿鞍古店前。"
        ],
        "title": "同鄭君瑞出瀨溪即事十首  其一",
        "id": "0bd020ee-062b-44bb-a568-9744fc0ef0e7"
    },
    {
        "author": "劉克莊",
        "paragraphs": [
            "妓有香分客有魚，主君頭白總因渠。",
            "枯楊此日悲風起，寂寞無人哭墓廬。"
        ],
        "title": "同鄭君瑞出瀨溪即事十首  其二",
        "id": "4cdb8ae0-8c55-49d2-9b1d-55d894f14c5a"
    },
    {
        "author": "劉克莊",
        "paragraphs": [
            "元凱平生以智推，今看往事一何癡。",
            "山頭螭首猶蕪沒，那有人觀水底碑。"
        ],
        "title": "同鄭君瑞出瀨溪即事十首  其三",
        "id": "b7a440b1-3584-4dec-b04d-eb745dccf6f5"
    },
    {
        "author": "劉克莊",
        "paragraphs": [
            "昔結精廬在半崖，苔扉無主闔還開。",
            "近聞有虎爲看守，應是防閑俗子來。"
        ],
        "title": "同鄭君瑞出瀨溪即事十首  其四",
        "id": "2b5f557b-734c-4e3f-ab31-ae0ba4b5b511"
    },
    {
        "author": "劉克莊",
        "paragraphs": [
            "豪士寧淪鬼趣中，曼卿昔去管芙蓉。",
            "君今定作梅花主，來往山間儻一逢。"
        ],
        "title": "同鄭君瑞出瀨溪即事十首  其五",
        "id": "ef1af0d7-f069-4543-8ab5-d186fd220ba8"
    },
    {
        "author": "劉克莊",
        "paragraphs": [
            "虆梩而掩古無譏，何必封崇揭禍機。",
            "到得珠襦金椀出，始知臝葬不爲非。"
        ],
        "title": "同鄭君瑞出瀨溪即事十首  其六",
        "id": "cabd7d4f-070d-42f6-b1cc-f0c8cd69a7d0"
    },
    {
        "author": "劉克莊",
        "paragraphs": [
            "古於生死驗交情，何况臺欹沼漸平。",
            "不是劉君同鄭老，苔深草合斷人行。"
        ],
        "title": "同鄭君瑞出瀨溪即事十首  其七",
        "id": "6f98bd04-1500-455c-ad3b-68c854bda8ae"
    },
    {
        "author": "劉克莊",
        "paragraphs": [
            "鐵馬防秋記昔曾，晚涂消縮似寒蠅。",
            "同時校尉俱封拜，誰伴將軍獵霸陵。"
        ],
        "title": "同鄭君瑞出瀨溪即事十首  其八",
        "id": "4852b166-503b-4347-8d8d-0539346d8c84"
    },
    {
        "author": "劉克莊",
        "paragraphs": [
            "北耗而今杳不知，路傍羽檄走無時。",
            "自憐滿鏡星星髮，羞見官中募士旗。"
        ],
        "title": "同鄭君瑞出瀨溪即事十首  其九",
        "id": "1a6dbb8d-16f0-4a4d-bf4c-f0eb231fb408"
    },
    {
        "author": "劉克莊",
        "paragraphs": [
            "老奴昔逐我西東，捷似猿猱跳絕峯。",
            "今日道旁扶一拐，汝公安得不龍鍾。"
        ],
        "title": "同鄭君瑞出瀨溪即事十首  其一○",
        "id": "23e40504-d8a2-4a78-ba7a-d914188adab0"
    },
    {
        "author": "劉克莊",
        "paragraphs": [
            "詩道不勝玄，難於問性天。",
            "莫求鄰媼誦，姑付後儒箋。",
            "至質翻如俚，尤癯始似僊。",
            "吾非肝肺異，先得子同然。"
        ],
        "title": "敖茂才論詩",
        "id": "a62e93c9-29ac-474e-bcc8-865e91abacbc"
    },
    {
        "author": "劉克莊",
        "paragraphs": [
            "讜言直觸大單于，頼有閼氏上諫書。",
            "若把漢唐宮苑比，玉環飛燕總輸渠。"
        ],
        "title": "鎖諫圖",
        "id": "862f9dfe-1550-4dac-800c-934d8b707aab"
    },
    {
        "author": "劉克莊",
        "paragraphs": [
            "晚唐才調晉風期，一片胸襟頗涉奇。",
            "每過鄰家因貰酒，偶添別墅爲贏碁。",
            "議郎秩淺無超拜，令尹官清有去思。",
            "種得花成身不見，江邊父老至今悲。"
        ],
        "title": "哭劉連江",
        "id": "14999b83-a8d3-44c5-9d80-86d7680e2189"
    },
    {
        "author": "劉克莊",
        "paragraphs": [
            "鶑啼花開春晝遲，掖庭無事方遨嬉。",
            "廣平策免曲江去，十郎談笑居台司。",
            "屏間無逸不復覩，教雞能鬭馬能舞。",
            "戲呼寧哥吹玉笛，催喚花奴打羯鼓。",
            "南衙群臣朝見疎，老伶巨璫前後趨。",
            "阿瞞半醉倚玉座，袖有曲譜無諫書。",
            "金盆皇孫真龍種，浴罷六宮競圍擁。",
            "惜哉傍有錦綳兒，蹴破咸秦跳河隴。",
            "古來治亂本無常，東封未了西幸忙。",
            "輦邊貴人亦何罪，禍胎似在偃月堂。",
            "今人不識前朝事，但見斷縑粧束異。",
            "豈知當日亂離人，說著開元總垂淚。"
        ],
        "title": "明皇按樂圖",
        "id": "8139ceb8-c0d3-42cb-8609-c23a3d905428"
    },
    {
        "author": "劉克莊",
        "paragraphs": [
            "不會蒼天意，令君死五谿。",
            "少曾游洛下，晚乃相膠西。",
            "白首尊師說，丹心對御題。",
            "悲乎成底事，路遠客魂迷。"
        ],
        "title": "哭李公晦二首  其一",
        "id": "e88665fc-e604-4dc6-8a0b-1ee658ad0821"
    },
    {
        "author": "劉克莊",
        "paragraphs": [
            "洲邊三畝宅，有竹有梅花。",
            "豈不堪名世，何如勿起家。",
            "身纔著朱綬，州謾出丹砂。",
            "渺渺重湖外，悲風咽暮笳。"
        ],
        "title": "哭李公晦二首  其二",
        "id": "5df10553-101a-42d3-abdf-cbcd75a2d33a"
    },
    {
        "author": "劉克莊",
        "paragraphs": [
            "日日焚香出，天知令尹心。",
            "租符環境少，花判入人深。",
            "發路惟詩卷，般家亦俸金。",
            "極爲鄉井惜，不是愴分襟。"
        ],
        "title": "送鄒莆田",
        "id": "0a158f0d-f837-4afa-82a2-9ac1797e4fca"
    },
    {
        "author": "劉克莊",
        "paragraphs": [
            "買得荒郊五畝餘，旋營花木置琴書。",
            "柳能樊圃猶須種，蘭縱當門亦不鋤。",
            "無力改牆姑覆草，多方存井要澆蔬。",
            "區區才志聊如此，誰謂先生廣且疎。"
        ],
        "title": "即事四首  其一",
        "id": "d9865479-e885-4eec-ad3b-aae6cdb62004"
    },
    {
        "author": "劉克莊",
        "paragraphs": [
            "目爲詩客不勝慙，喚作園翁定自堪。",
            "抱甕荷鋤非鄙事，栽花移竹似清談。",
            "野人只識羹芹美，相國安知食笋甘。",
            "晚覺齊民書最要，惜無幽士肯同參。"
        ],
        "title": "即事四首  其二",
        "id": "29bda2d0-646b-409b-815e-eb78625b2f4c"
    },
    {
        "author": "劉克莊",
        "paragraphs": [
            "牆角新開白版扉，時尋樵牧弄煙霏。",
            "代耕豈若收躬稼，賜帛何如出自機。",
            "湖海浪遊今已倦，山林獨往未全非。",
            "百年只願身强健，長爲慈親負米歸。"
        ],
        "title": "即事四首  其三",
        "id": "062aacb7-c770-428a-8d30-95d5562f6d11"
    },
    {
        "author": "劉克莊",
        "paragraphs": [
            "待鑿新池引一灣，更規高阜敞三間。",
            "縮牆恐犯鄰家地，減樹圖看屋後山。",
            "身隠免貽千載笑，書成猶要十年閑。",
            "門前驀有相尋者，但說翁今怕往還。"
        ],
        "title": "即事四首  其四",
        "id": "b3c7889d-9c0f-4fea-bb33-5f84b71ed6f3"
    },
    {
        "author": "劉克莊",
        "paragraphs": [
            "髣髴瑶姬擁仗來，茆簷化作玉樓臺。",
            "平明遶砌圓殘夢，元是梅花數樹開。"
        ],
        "title": "梅花五首  其一",
        "id": "4886c680-1486-42a2-a1c5-dc99796a4fb7"
    },
    {
        "author": "劉克莊",
        "paragraphs": [
            "糝地紛紛著樹稀，歲華摇落慘將歸。",
            "世間尤物難調護，寒怕開遲暖怕飛。"
        ],
        "title": "梅花五首  其二",
        "id": "68d75c45-86c5-43c9-818e-97cf1c77b461"
    },
    {
        "author": "劉克莊",
        "paragraphs": [
            "籬邊屋角立多時，試爲騷人拾棄遺。",
            "不信西湖高士死，梅花寂寞便無詩。"
        ],
        "tags": [
            "西湖"
        ],
        "title": "梅花五首  其三",
        "id": "8732078e-30e5-4758-b968-ca9cfa4bc512"
    },
    {
        "author": "劉克莊",
        "paragraphs": [
            "肯因冷澹怨年芳，霜滿寒林月滿塘。",
            "至白世間惟玉雪，不如伊處爲無香。"
        ],
        "title": "梅花五首  其四",
        "id": "782cf926-21a2-4f04-88a5-1ef94088ea7b"
    },
    {
        "author": "劉克莊",
        "paragraphs": [
            "夜來幾陣隔窗風，便恐明朝已掃空。",
            "點在青苔真可惜，不如吹入酒杯中。"
        ],
        "title": "梅花五首  其五",
        "id": "6b7def9c-210e-42c0-bc08-fedeb6748335"
    },
    {
        "author": "劉克莊",
        "paragraphs": [
            "彼美邢侯者，逢人滿口夸。",
            "有恩霑小戶，無勢撓公家。",
            "拔盡民間薤，栽添境內花。",
            "吾詩采清論，一字不曾加。"
        ],
        "title": "送邢仙遊",
        "id": "ea075e8b-7085-4315-9554-8f5e114fee0b"
    },
    {
        "author": "劉克莊",
        "paragraphs": [
            "小家三兩戶，荒巘萬千重。",
            "有月犬時吠，無人泉自舂。"
        ],
        "title": "夜登甘露山二首  其一",
        "id": "b06d6edd-6912-487c-b853-7ad2c3bcbe6e"
    },
    {
        "author": "劉克莊",
        "paragraphs": [
            "月落宿禽起，幽人殊未迴。",
            "不知何處磬，迢遞過山來。"
        ],
        "title": "夜登甘露山二首  其二",
        "id": "54aa0b51-51bd-4d07-a38a-61c1ce2ffb38"
    },
    {
        "author": "劉克莊",
        "paragraphs": [
            "竭海夷山氣力雄，只愁無術駐顔紅。",
            "却須擘劃千餘歲，多買丹砂置女僮。"
        ],
        "title": "書事二首  其一",
        "id": "fd9df18d-b61d-4eb5-a82b-a037c75722d1"
    },
    {
        "author": "劉克莊",
        "paragraphs": [
            "因治陶朱術太精，世間無物足經營。",
            "更將郭璞書頻看，只恐青山盡鑿平。"
        ],
        "title": "書事二首  其二",
        "id": "66b340e9-5a80-4127-b7d5-64c73541715a"
    },
    {
        "author": "劉克莊",
        "paragraphs": [
            "鎮靜一如無，頒條甫月餘。",
            "來惟居傳舍，去不識兵厨。",
            "健判風生筆，精祈雨灑車。",
            "丈夫何必假，行矣兩輪朱。"
        ],
        "title": "送權郡詹通判",
        "id": "efb48adf-6ab0-4cd7-9ec7-28d2a6ff1542"
    },
    {
        "author": "劉克莊",
        "paragraphs": [
            "伏戲以來凡幾年，六經之外凡幾書。",
            "人間簡冊渺烟海，君以約法包無餘。",
            "往年華轂臨敝廬，舌端霆卷俄電舒。",
            "平欺賈董等下駟，冷笑服鄭真蠹魚。",
            "千詢萬扣答如響，捫腹始媿吾空虛。",
            "伯高辟易季度走，六論三策何時攄。",
            "又言諸子皆丈夫，經笥武庫隨所須。",
            "觀君毛骨老猶爾，惜也未見雛與駒。",
            "方今主相求極諫，君曷不携軾轍俱。",
            "自云素鄙從橫學，尚友洙泗談古初。",
            "堂堂冕輅豈不好，却慕點也寧非迂。",
            "行當端委秉周禮，未可春服從魯儒。"
        ],
        "title": "再題鍾賢良詠歸堂",
        "id": "b816e3ec-2eac-425b-b51d-bd5300804e77"
    },
    {
        "author": "劉克莊",
        "paragraphs": [
            "雖擁朱轓貴，清臞兩鬢霜。",
            "判花人競誦，詩草士深藏。",
            "農飽因蠲賦，州貧爲捄荒。",
            "公歸無媿面，應可見嚴光。"
        ],
        "title": "送洪使君",
        "id": "0db14a3c-b93f-4a03-9692-4216e6e8a552"
    },
    {
        "author": "劉克莊",
        "paragraphs": [
            "闔郡留無計，匆匆奪父師。",
            "使君三月政，遺老百年思。",
            "遠宦生華髮，輕裝載舊碑。",
            "海山應有恨，未得謝公詩。"
        ],
        "title": "送陳魯叟使君赴廣西漕  其一",
        "id": "dae0378e-18e7-49ad-a372-f89d20d67677"
    },
    {
        "author": "劉克莊",
        "paragraphs": [
            "韓杜曾遊處，君行得細尋。",
            "那知瘴煙裏，忽有福星臨。",
            "竭海求珠蚌，搜山採翠禽。",
            "定將冰與檗，一洗濁夫心。"
        ],
        "title": "送陳魯叟使君赴廣西漕  其二",
        "id": "8ddd33c8-0855-49a0-ad90-a6b5f7bcaa8a"
    },
    {
        "author": "劉克莊",
        "paragraphs": [
            "避暑惟高卧，柴門閉不通。",
            "子來佩明月，予起濯清風。",
            "有墅猶當贈，無城可得攻。",
            "靈舒如見問，今作灌園翁。"
        ],
        "title": "永嘉黄九萬見訪",
        "id": "5d3cec03-fe86-4124-9d21-827ab155f92e"
    },
    {
        "author": "劉克莊",
        "paragraphs": [
            "天下書無數，君專治四書。",
            "因留精舍久，遂向舉場疎。",
            "山路挑包去，秋風罷講餘。",
            "故園荒草合，似欠一番鋤。"
        ],
        "title": "別宋斌文叔",
        "id": "5a5b2065-0204-4407-9030-42c3ee6eec18"
    },
    {
        "author": "劉克莊",
        "paragraphs": [
            "萬蘂千葩染似紅，停盃無語恨東風。",
            "薄寒且爲花愁惱，何况開時值雨中。"
        ],
        "title": "熊主簿示梅花十絕詩至梅花已過因觀海棠輒次其韻  其一",
        "id": "b3babb39-f4be-42db-9788-ab2a8deffd80"
    },
    {
        "author": "劉克莊",
        "paragraphs": [
            "紅點霏霏似撒沙，荒園幻作五侯家。",
            "自憐改盡青青鬢，無力栽花且看花。"
        ],
        "title": "熊主簿示梅花十絕詩至梅花已過因觀海棠輒次其韻  其二",
        "id": "b3b6034d-ff30-4489-ae14-d5e21f714cbd"
    },
    {
        "author": "劉克莊",
        "paragraphs": [
            "幾樹繁紅映碧灣，苧蘿山下見芳顔。",
            "分明消得黄金屋，却墮荒蹊野徑間。"
        ],
        "title": "熊主簿示梅花十絕詩至梅花已過因觀海棠輒次其韻  其三",
        "id": "262303a3-bc8e-44a2-b9aa-0991b9de0997"
    },
    {
        "author": "劉克莊",
        "paragraphs": [
            "顛風猛雨阻追攀，欲問春留數日間。",
            "過眼紅雲成白雪，到晴祇恐沒花看。"
        ],
        "title": "熊主簿示梅花十絕詩至梅花已過因觀海棠輒次其韻  其四",
        "id": "02c9e0af-8ada-4beb-9fd5-b42c7e53cd91"
    },
    {
        "author": "劉克莊",
        "paragraphs": [
            "梅太酸寒蘭太清，海棠方可入丹青。",
            "趙昌骨朽徐熙死，誰寫春風上錦屏。"
        ],
        "title": "熊主簿示梅花十絕詩至梅花已過因觀海棠輒次其韻  其五",
        "id": "d12556f7-8235-4f51-8406-4169e5e04c81"
    },
    {
        "author": "劉克莊",
        "paragraphs": [
            "特以穠纖壓衆芳，癡人癡殺恨無香。",
            "問渠嫵媚房櫳裏，何似莊嚴几研傍。"
        ],
        "title": "熊主簿示梅花十絕詩至梅花已過因觀海棠輒次其韻  其六",
        "id": "f681d955-58c5-4c40-9bd1-215ad1c612ab"
    },
    {
        "author": "劉克莊",
        "paragraphs": [
            "共倒殘尊過日西，重來花事想參差。",
            "建陽主簿今才子，焉可無詩補杜詩。"
        ],
        "title": "熊主簿示梅花十絕詩至梅花已過因觀海棠輒次其韻  其七",
        "id": "36444c72-9c4a-4695-841a-90d91f3bc34b"
    },
    {
        "author": "劉克莊",
        "paragraphs": [
            "歸騎何須抵死催，且拈落蕊藉蒼苔。",
            "平生酷喜坡長句，筆力今誰可奪胎。"
        ],
        "title": "熊主簿示梅花十絕詩至梅花已過因觀海棠輒次其韻  其八",
        "id": "2312ca22-7eb6-467d-950a-918f067088e1"
    },
    {
        "author": "劉克莊",
        "paragraphs": [
            "暮雨廉纖似入梅，一春花月欠攀陪。",
            "草生後圃深三尺，也道身爲縣令來。"
        ],
        "title": "熊主簿示梅花十絕詩至梅花已過因觀海棠輒次其韻  其九",
        "id": "1edcfdb1-4520-459d-b980-8c83e8710315"
    },
    {
        "author": "劉克莊",
        "paragraphs": [
            "海棠洞下醉忘歸，歲月如馳不可追。",
            "想得千株今合抱，此生未卜再遊時。"
        ],
        "title": "熊主簿示梅花十絕詩至梅花已過因觀海棠輒次其韻  其一○",
        "id": "d9c195a2-fb54-43ee-abf4-efec3a0a66b9"
    },
    {
        "author": "劉克莊",
        "paragraphs": [
            "色深乍擣守宮紅，片細俄隨蛺蝶風。",
            "到得離披無意緒，精神全在半開中。"
        ],
        "title": "再和十首  其一",
        "id": "70190eb5-fc9e-46c2-b4a7-a73daf258566"
    },
    {
        "author": "劉克莊",
        "paragraphs": [
            "薔薇難比况金沙，一種風標富貴家。",
            "我有公評君記取，惜花須惜海棠花。"
        ],
        "title": "再和十首  其二",
        "id": "a7bb2d8a-99b7-4e55-9976-850a4a5b47c6"
    },
    {
        "author": "劉克莊",
        "paragraphs": [
            "千株絳雪照滄灣，應笑劉郎带老顔。",
            "尚有少年情味在，戲搜綺語續花間。"
        ],
        "title": "再和十首  其三",
        "id": "88ea6c4b-990c-4c97-bbbb-c0e006f9c7af"
    },
    {
        "author": "劉克莊",
        "paragraphs": [
            "鳳州宮柳昔曾攀，亦醉瓊花芍藥間。",
            "獨有海棠心未足，每逢多處必來看。"
        ],
        "title": "再和十首  其四",
        "id": "a867a5ad-a132-4d79-8ccd-b0ab9bcdea50"
    },
    {
        "author": "劉克莊",
        "paragraphs": [
            "劉園水竹絕幽清，花徑繁紅蘚砌青。",
            "何處貴游開步障，誰家生色畫深屏。"
        ],
        "title": "再和十首  其五",
        "id": "34e5bb8f-584c-4a84-930d-d7d782e978a3"
    },
    {
        "author": "劉克莊",
        "paragraphs": [
            "徙倚溪亭惜墜芳，恨無異域返魂香。",
            "殘枝併恐風吹去，插在金瓶置坐傍。"
        ],
        "title": "再和十首  其六",
        "id": "52d79b9e-4fee-4f39-a22a-566410bbfb36"
    },
    {
        "author": "劉克莊",
        "paragraphs": [
            "忽憶聯鞍過水西，重尋前約未參差。",
            "祇愁人議風流罪，屢出看花數賦詩。"
        ],
        "title": "再和十首  其七",
        "id": "afb7678d-fd2d-49d7-8cbc-69c226b6c396"
    },
    {
        "author": "劉克莊",
        "paragraphs": [
            "淡賞無煩羯鼓催，解鞍便可坐莓苔。",
            "莫將花與楊妃比，能與三郎作禍胎。"
        ],
        "title": "再和十首  其八",
        "id": "a7163bf1-286f-472c-bc8c-ad49f4106a96"
    },
    {
        "author": "劉克莊",
        "paragraphs": [
            "旋挑野菜拾青梅，又向花邊得暫陪。",
            "各選一枝簪白髮，明年知與阿誰來。"
        ],
        "title": "再和十首  其九",
        "id": "3afceb2e-e491-4060-aff3-84b6be24d2fd"
    },
    {
        "author": "劉克莊",
        "paragraphs": [
            "君憶東湖不久歸，我思陳迹恍難追。",
            "殷勤爲報鶑花說，止有詩情似舊時。"
        ],
        "title": "再和十首  其一○",
        "id": "f0ac9c1e-f146-473d-98a1-531efbe74e41"
    },
    {
        "author": "劉克莊",
        "paragraphs": [
            "洛陽牡丹隔萬里，棘荒姚魏扶不起。",
            "馬堘近在杭州陌，野人只向詩中識。",
            "勻朱傅粉初窺牆，海棠爲屋辛夷房。",
            "千林春色已呈露，一株國艷猶閟藏。",
            "多情荀令香透袖，俊遊恐落都人後。",
            "摇鞭深入紅雲鄉，解衣旋貰黄縢酒。",
            "淮南芍藥初過兵，人生何必塞上行。",
            "墜裀委壤各有命，肯學凍士鳴不平。",
            "移家欲傍園翁住，手開蕪地通蘋渚。",
            "尋芳栩栩趁蝶飛，逐臭紛紛憐蚋聚。",
            "君不見玄都吟筆妙燕許，詩人却遣世人怒。",
            "君若拏舟獨往時，我亦荷鋤相隨去。"
        ],
        "title": "水心先生爲趙振文作馬堘歌次韻",
        "id": "cfb8fe53-1b7a-45ae-b124-ce135a7e9412"
    },
    {
        "author": "劉克莊",
        "paragraphs": [
            "諸人凋落盡，高叟亦中年。",
            "行世有千首，買山無一錢。",
            "紫髯長拂地，白眼冷看天。",
            "古道微如綫，吾儕各勉旃。"
        ],
        "title": "贈高九萬并寄孫季蕃二首  其一",
        "id": "0d15c56f-c68f-43db-a045-56a7d9a18fba"
    },
    {
        "author": "劉克莊",
        "paragraphs": [
            "菊磵說花翁，飄蓬向浙中。",
            "無書上皇帝，有句惱天公。",
            "世事年年異，詩人箇箇窮。",
            "築臺并下榻，今豈乏英雄。"
        ],
        "title": "贈高九萬并寄孫季蕃二首  其二",
        "id": "3be02303-a612-4769-93ac-4c92d19029e7"
    },
    {
        "author": "劉克莊",
        "paragraphs": [
            "景建談之子，詩禪丈室寬。",
            "能將鉛槧事，止作葛藤看。",
            "壞衲蒙頭易，玄機得髓難。",
            "何因清夜話，分我一蒲團。"
        ],
        "title": "題何秀才詩禪方丈",
        "id": "bd15e429-c230-4623-a90b-d86ebfd7e369"
    },
    {
        "author": "劉克莊",
        "paragraphs": [
            "不識監州面，聞名似舊知。",
            "空餘商榷恨，竟失合并時。",
            "昔作大蘇客，今觀小謝詩。",
            "西風丹旐過，一爲士林悲。"
        ],
        "title": "挽邵武洪倅",
        "id": "703308c4-67b0-4215-a3a2-6c474daf03ee"
    },
    {
        "author": "劉克莊",
        "paragraphs": [
            "羽書堆裏挾遺編，往古來今盡粲然。",
            "白髮晚持川口節，丹旌暑下峽門船。",
            "生前多半遊榆塞，身後纔方領木天。",
            "老去一雙懷舊淚，誰知滴向建溪邊。"
        ],
        "title": "挽夔漕王中甫二首  其一",
        "id": "6d14158e-522d-4681-996f-285defbf57e6"
    },
    {
        "author": "劉克莊",
        "paragraphs": [
            "半瓢丹藥一邛枝，萬里西來撫事悲。",
            "綬著藏中公事定，劍鳴匣內我年衰。",
            "可憐檄筆今零落，尚記綸巾共指麾。",
            "身在滄洲搔白首，斷腸吟就八哀詩。"
        ],
        "title": "挽夔漕王中甫二首  其二",
        "id": "54375fe6-f4ab-4863-84f5-e860192a3528"
    },
    {
        "author": "劉克莊",
        "paragraphs": [
            "雖出自貂蟬，清貧雪滿顛。",
            "若無槐簡後，一似布衣然。",
            "讀久遺編絕，藏深拱璧全。",
            "悲乎如此士，不貴又無年。"
        ],
        "title": "挽葉潜仲運幹二首  其一",
        "id": "712d4b82-ccb7-45cb-86f3-78ae350d3aed"
    },
    {
        "author": "劉克莊",
        "paragraphs": [
            "俱入平蠻幙，同登出嶺舟。",
            "交情傾蓋盡，世事闔棺休。",
            "客致生芻去，家惟斷藁留。",
            "遥知風雨夜，愁絕老參謀。"
        ],
        "title": "挽葉潜仲運幹二首  其二",
        "id": "f0c29520-3057-49ae-98ca-09b9e5639521"
    },
    {
        "author": "劉克莊",
        "paragraphs": [
            "邑事多商榷，惟詩未暇論。",
            "母慈催扇枕，父老謾攀轅。",
            "新戍謀何地，初程宿某村。",
            "西風有來鴈，書札儻相存。"
        ],
        "title": "送熊主簿",
        "id": "9685dec4-75e3-4113-be30-e74d27c58b5e"
    },
    {
        "author": "劉克莊",
        "paragraphs": [
            "昔與長君親，今方識少君。",
            "極知皆造理，何止並能文。",
            "讀照湘中雪，吟開嶽頂雲。",
            "老余才思竭，搔首念離羣。"
        ],
        "title": "送徐夏叔",
        "id": "025646ac-9673-4695-ab06-4a358edc4733"
    },
    {
        "author": "劉克莊",
        "paragraphs": [
            "北山當代文章祖，孔思周情幸未泯。",
            "弟子力疲心尚在，先生齒宿意逾新。",
            "今無斲鼻成風手，古有埋腰立雪人。",
            "不向師門勤稽首，一生懷抱對誰伸。"
        ],
        "title": "和答北山",
        "id": "da79fa0e-55f4-49bf-9b94-45ed493ecc26"
    },
    {
        "author": "劉克莊",
        "paragraphs": [
            "白首臨凋瘵，虀鹽似舊時。",
            "僅持一麾止，安用五車爲。",
            "庫有留州賦，家無葬地資。",
            "空餘清儉字，長使郡人思。"
        ],
        "title": "挽樓暘叔二首  其一",
        "id": "282a0d15-149b-477c-8fb1-8ac56fc0b846"
    },
    {
        "author": "劉克莊",
        "paragraphs": [
            "平生所歷最崎嶔，不覺周南歲月深。",
            "拙宦元無金潤屋，悼亡新有雪盈簪。",
            "淒淒德曜齊眉案，草草黔婁覆首衾。",
            "曾忝郡民漸教化，眼看雙旐一沾襟。"
        ],
        "title": "挽樓暘叔二首  其二",
        "id": "37092a5b-da30-4f2f-9d0b-07b84d085be3"
    },
    {
        "author": "劉克莊",
        "paragraphs": [
            "江浙膏腴動渺然，惟閩磽薄少平川。",
            "可憐老子扶凋邑，絕似吾民墾瘠田。",
            "稍喜一犂翻宿雨，聊爲三爵禮高年。",
            "太平主相調元氣，春在桑畦麥壠邊。"
        ],
        "title": "勞農二首  其一",
        "id": "026cd2df-d96c-4cf9-9e39-9a0a64f581ab"
    },
    {
        "author": "劉克莊",
        "paragraphs": [
            "畫簷一夜雨飄蕭，際曉陰霾掃碧霄。",
            "有日暫看旗脚展，無風初覺鼓声調。",
            "紛紛竭作趨南畝，稍稍新粧出北橋。",
            "白髮長官塵土殺，尚能覓句補風謠。"
        ],
        "title": "勞農二首  其二",
        "id": "f78a8f9f-993b-4377-9a5e-93e278d26ede"
    },
    {
        "author": "劉克莊",
        "paragraphs": [
            "瀟灑使君風度峻，神仙謫墮在人間。",
            "只今坐嘯凝香處，帝賜羅浮作鎮山。"
        ],
        "title": "答惠州曾使君韻二首  其一",
        "id": "f173dfb8-3d35-4501-bb0e-b305aa07cc77"
    },
    {
        "author": "劉克莊",
        "paragraphs": [
            "先賢平易以觀詩，不曉尖新與崛奇。",
            "若似後儒穿鑿說，占人字字總堪疑。"
        ],
        "title": "答惠州曾使君韻二首  其二",
        "id": "1ceab3b9-2ffc-47f6-b23e-1268048ca835"
    },
    {
        "author": "劉克莊",
        "paragraphs": [
            "由來恬退士，史冊亦稀疎。",
            "唐有楊少尹，漢惟疏大夫。",
            "翁能辭祿去，我欲殺青書。",
            "今世無名筆，誰爲寫作圖。"
        ],
        "title": "送參議滕告院挂冠",
        "id": "d99ed04c-886a-478c-a223-99ab177156c3"
    },
    {
        "author": "劉克莊",
        "paragraphs": [
            "南渡鈞樞後，宣和節義門。",
            "依然窶人子，不似貴公孫。",
            "苦李無誰採，甘棠在處存。",
            "遥知宦遊地，巷哭更招魂。"
        ],
        "title": "挽建昌詹使君二首  其一",
        "id": "187ccac8-cba9-431a-9860-b2faf3a5fbc4"
    },
    {
        "author": "劉克莊",
        "paragraphs": [
            "稍喜佩銅魚，邅迴四紀餘。",
            "早無人料理，晚有鬼揶揄。",
            "把酒言猶在，凝香夢竟虛。",
            "斯人止如此，恐坐太清臞。"
        ],
        "title": "挽建昌詹使君二首  其二",
        "id": "d9a7485c-68db-4b66-a01e-7896b98b7e28"
    },
    {
        "author": "劉克莊",
        "paragraphs": [
            "郡人不識疾呼聲，甘雨和風徧一城。",
            "歲久偏多遺愛事，天高未察借留情。",
            "舟行精舍漁歌晚，家近華亭鶴唳清。",
            "莫比歸雲并倦翼，先生此念素來輕。"
        ],
        "title": "和葉尚書解印二首  其一",
        "id": "f0d33422-a8e4-41b2-a74d-946fba9d1695"
    },
    {
        "author": "劉克莊",
        "paragraphs": [
            "倦入承明聽履聲，朱轓今復厭專城。",
            "盪胸太華供吟興，照眼伊川洗宦情。",
            "蓴鱠何慙高士决，琴龜不減昔賢清。",
            "未應便葺東山墅，出處方關世重輕。"
        ],
        "title": "和葉尚書解印二首  其二",
        "id": "5dc18de5-8e75-4592-b35f-062e743f83ba"
    },
    {
        "author": "劉克莊",
        "paragraphs": [
            "先生清夢繞林泉，黄紙除書拜地僊。",
            "報答吾君吾相了，徜徉某水某丘邊。",
            "事光白傅求閑後，銜似溫公約史年。",
            "笑向故山猨鶴說，古來晚節幾人全。"
        ],
        "title": "送葉尚書奉祠二首  其一",
        "id": "531d7ba2-afbf-4caa-9a24-71a053e0cd3f"
    },
    {
        "author": "劉克莊",
        "paragraphs": [
            "身於七邑最孤寒，每辱黄堂刮眼看。",
            "乍可郡無九年蓄，要令民受一分寬。",
            "公閑去伴种司諫，我懶思尋靖長官。",
            "曾出龍門稱弟子，感知惟有寸心丹。"
        ],
        "title": "送葉尚書奉祠二首  其二",
        "id": "45302542-ae1b-489b-bdc5-9a9aa100c611"
    },
    {
        "author": "劉克莊",
        "paragraphs": [
            "太孺賢聲衆論推，府君經學里人師。",
            "牛衣隠約能偕老，螢火淒涼自課兒。",
            "疇昔黄齏曾百甕，只今丹桂已雙枝。",
            "烏虖盧母哀榮甚，何必人題墓上碑。"
        ],
        "title": "挽盧母黄太孺人",
        "id": "d1086a62-5a16-43db-8117-89055b06cc1e"
    },
    {
        "author": "劉克莊",
        "paragraphs": [
            "一出懸知計已非，更堪留滯未成歸。",
            "即今白首負松菊，何處青山無蕨薇。",
            "不恨老從中歲至，但悲事與素心違。",
            "當齋寂寞生秋草，幾度臨風憶杜微。"
        ],
        "title": "寄熊主簿",
        "id": "f7e1469d-adf2-4d96-92a7-ad334f7b6f2d"
    },
    {
        "author": "劉克莊",
        "paragraphs": [
            "曾識徐卿二子奇，秋來往往夢瓊枝。",
            "明時莫作沉湘賦，暇日應題望嶽詩。",
            "主愛客卿寧忍舍，兄嗟予季若爲思。",
            "湖南歲晚多迴鴈，頻寄書歸尉別離。"
        ],
        "title": "寄徐夏叔",
        "id": "e83b7264-78f5-4352-a848-60779c38a748"
    },
    {
        "author": "劉克莊",
        "paragraphs": [
            "世醫多孟浪，趙子獨專精。",
            "術穩常無誤，能高素有名。",
            "方書真爛熟，裘馬極鮮明。",
            "自笑貧兼病，將何贈宋清。"
        ],
        "title": "贈趙醫立之",
        "id": "5466e98f-c282-43ee-b8ab-34ab5995875e"
    },
    {
        "author": "劉克莊",
        "paragraphs": [
            "小兒膽大說文章，螢火難爭兩曜光。",
            "侍講先生今寂寂，龍圖老子尚堂堂。",
            "鄰無羊仲并求仲，家有元方與季方。",
            "想見瘦梅疎竹下，深衣如雪鬢鬚蒼。"
        ],
        "title": "與北山陳龍圖",
        "id": "5c11b0ee-9ee1-4552-af97-bfcaed27e952"
    },
    {
        "author": "劉克莊",
        "paragraphs": [
            "耆舊凋零盡，吾猶及太丘。",
            "豈云清易挹，自是廣難周。",
            "尚絅煩翁教，書紳到老休。",
            "何由陪几杖，共看海山秋。"
        ],
        "title": "答陳龍圖",
        "id": "3a581e62-5997-4baa-80f4-8659eb8e97c4"
    },
    {
        "author": "劉克莊",
        "paragraphs": [
            "學者當窮理，工詩豈美名。",
            "不能禆采訪，徒自取譏評。",
            "責己希韋孟，休官慕尚平。",
            "如今成病鶴，垂首噤無聲。"
        ],
        "title": "和趙吉州三首  其一",
        "id": "9a2a9232-9379-498f-9838-b1b5c19bd70f"
    },
    {
        "author": "劉克莊",
        "paragraphs": [
            "憔悴東陽令，區區謾自疲。",
            "斷無問牛智，寧受放魚欺。",
            "儉陋交游笑，低平父老知。",
            "向來子元子，髣髴是吾師。"
        ],
        "title": "和趙吉州三首  其二",
        "id": "315a64c0-9dc2-425c-8f9f-792193013324"
    },
    {
        "author": "劉克莊",
        "paragraphs": [
            "今代廬陵牧，蒼生屬意深。",
            "胸中絲補衮，肘後藥成金。",
            "僕自操齊瑟，公宜和舜琴。",
            "篝燈精舍裏，何日共論心。"
        ],
        "title": "和趙吉州三首  其三",
        "id": "61ce98db-7ef9-47ac-af96-09847d36f67e"
    },
    {
        "author": "劉克莊",
        "paragraphs": [
            "昔事先皇帝，堂堂立玉墀。",
            "進懷伏蒲疏，退誦考槃詩。",
            "哀郢遺言切，憂周素髮垂。",
            "它年耆舊傳，此筆屬諸誰。"
        ],
        "title": "挽傅諫議三首  其一",
        "id": "b6193e5a-d88d-4be4-a2e2-e69cf353ca52"
    },
    {
        "author": "劉克莊",
        "paragraphs": [
            "今上龍飛始，先生驛召頻。",
            "頗聞曾草疏，終不就蒲輪。",
            "勘破邯鄲夢，抽回洛社身。",
            "也令千載下，知世有全人。"
        ],
        "title": "挽傅諫議三首  其二",
        "id": "b910f6d1-8d90-46d8-85ed-e6a050e2e127"
    },
    {
        "author": "劉克莊",
        "paragraphs": [
            "憶昔南山寺，微言叩未終。",
            "晚猶溫薦語，病尚寄書筒。",
            "駿廐誰收我，蟇陵合殉公。",
            "春風溪上淚，還與海潮東。"
        ],
        "title": "挽傅諫議三首  其三",
        "id": "633521fb-f992-4001-8b44-68f486bcedca"
    },
    {
        "author": "劉克莊",
        "paragraphs": [
            "珍重渠家大小君，分明二陸是前身。",
            "遥知洛下傾城看，錦樣文章玉樣人。"
        ],
        "title": "寄二徐",
        "id": "813d78b2-2911-419b-86f7-52f92913404d"
    },
    {
        "author": "劉克莊",
        "paragraphs": [
            "不見龍驤與驥馳，紛紛蟲篆鬭蛛絲。",
            "君侯傑出南方者，老僕終當北面之。",
            "憶玉樹枝勞遠夢，熏薔薇水讀來詩。",
            "自慙眼力非關令，紫氣浮空懵不知。"
        ],
        "title": "答留通判元崇",
        "id": "1b0156f5-d809-4349-b6e7-31b75074f5e1"
    },
    {
        "author": "劉克莊",
        "paragraphs": [
            "先生詩酒令俱嚴，一掃哇簧與市帘。",
            "戶大才高今吏部，故應笑小更嫌甜。"
        ],
        "title": "以王家酒寄陳北山得二絕句誚酒味不如舊日之勁峭用韻二首  其一",
        "id": "42e12b19-dd2d-4e8e-adc1-0929f05fa649"
    },
    {
        "author": "劉克莊",
        "paragraphs": [
            "醇醪易入醉人鄉，勁酒難逢醒者嘗。",
            "王媼區區真小黠，隨時增損甕中方。"
        ],
        "title": "以王家酒寄陳北山得二絕句誚酒味不如舊日之勁峭用韻二首  其二",
        "id": "d99939fb-0085-4e35-a473-3ab92cb87f1a"
    },
    {
        "author": "劉克莊",
        "paragraphs": [
            "幅巾高蹈挹洪崖，閑灑銀鉤著玉杯。",
            "文律不論先漢後，詩源遠自國風來。",
            "却愁小子方攻冉，未必吾師肯鑄回。",
            "極欲去修床下拜，扁舟歸夢繞南臺。"
        ],
        "title": "和北山一首",
        "id": "3ccb3e53-67f7-4bcd-9ab9-a4981f465d9a"
    },
    {
        "author": "劉克莊",
        "paragraphs": [
            "路人能說尉，壹似建溪清。",
            "寸錦不携去，束書相伴行。",
            "無心干舉將，有面見賢兄。",
            "應笑東陽令，淹留白髮生。"
        ],
        "title": "送建安鄭尉",
        "id": "8f860952-2d39-4305-900f-f34906601683"
    },
    {
        "author": "劉克莊",
        "paragraphs": [
            "闊矣別離久，颯焉顔髮蒼。",
            "殷勤大范子，問訊老劉郎。",
            "渴睡添新懶，清談減昔狂。",
            "今無望氣者，寶劍且深藏。"
        ],
        "title": "答范叔範",
        "id": "542748e8-6148-4e02-b8f2-cdcf3d8c8bb5"
    },
    {
        "author": "劉克莊",
        "paragraphs": [
            "寂寞鰥翁揜縣齋，吏傳刺字睡驚回。",
            "自從黄鶴仙人去，誰遣青牛道士來。",
            "適夢羽衣良有徵，共吟石鼎愧無才。",
            "殷勤問訊西山老，何日山中伴訪梅。"
        ],
        "title": "送楊休文",
        "id": "e43cd526-1f3c-454c-92b0-30b33ff47823"
    },
    {
        "author": "劉克莊",
        "paragraphs": [
            "乃祖曾吞鳳，郎君豈後身。",
            "頗聞精選理，何必慕唐人。",
            "玉麈王夷甫，烏絛呂洞賓。",
            "客談溪墅勝，終擬卜比鄰。"
        ],
        "title": "答羅天驥",
        "id": "2dc876ee-65d6-4177-8b47-28b55f77e093"
    },
    {
        "author": "劉克莊",
        "paragraphs": [
            "一樹婆娑整復斜，使君輟贈到田家。",
            "自慙甕牖繩樞子，不稱香囊錦傘花。",
            "小借煖風爲破萼，旋澆新水待抽芽。",
            "丁寧童子勤封植，留與甘棠一樣誇。"
        ],
        "title": "太守林太博贈瑞香花  其一",
        "id": "ba604fbe-0ce9-409e-8ea8-f0f4d7a9e60c"
    },
    {
        "author": "劉克莊",
        "paragraphs": [
            "壞徑泥深古檻斜，居然幻作貴游家。",
            "小亭自課僮鉏草，空室俄驚女散花。",
            "便覺麝囊無遠韻，頻挑蟻蠹有新芽。",
            "紫薇紅藥催公去，獨許詩留野老誇。"
        ],
        "title": "太守林太博贈瑞香花  其二",
        "id": "cb3c2b94-ffec-4fe1-882b-60ecadfea1fd"
    },
    {
        "author": "劉克莊",
        "paragraphs": [
            "吏散庭空戟影斜，吟牋飛到野人家。",
            "隋珠和璧難酬價，禪榻茶甌忒負花。",
            "譜欠名人爲品藻，詩因尤物始萌芽。",
            "近公匹似熏班馬，荀令風流未足誇。"
        ],
        "title": "太守林太博贈瑞香花  其三",
        "id": "c39bd173-e250-4331-85ca-d4151977378e"
    },
    {
        "author": "劉克莊",
        "paragraphs": [
            "吟諷攀翻到月斜，衆驚奇寶聚貧家。",
            "高才盍視宮中草，退士聊看屋角花。",
            "未必園丁諳樹性，更愁墨客笑薑芽。",
            "畫堂金鼎熏蘭麝，豈有天然韻可誇。"
        ],
        "title": "太守林太博贈瑞香花  其四",
        "id": "b8cf4f4b-6d6d-45a1-a712-f85e39ba406e"
    },
    {
        "author": "劉克莊",
        "paragraphs": [
            "幾點朝來小雨斜，未應造物妬山家。",
            "陡驚春報千林信，擬問天留數日花。",
            "寫物祇今須老筆，染根何處有靈芽。",
            "彩雲過眼真如夢，著意追摹豈好誇。"
        ],
        "title": "太守林太博贈瑞香花  其五",
        "id": "56ab5412-6d93-4910-9a5f-ffe0bef76707"
    },
    {
        "author": "劉克莊",
        "paragraphs": [
            "拙筆蕪辭字半斜，情知見笑大方家。",
            "放教吉甫獨哦句，除却微之誰別花。",
            "勾引親朋需果核，隄防風日損根芽。",
            "玉津應制須公等，林下樵歌敢自誇。"
        ],
        "title": "太守林太博贈瑞香花  其六",
        "id": "c409b471-5dfd-48a5-9329-6267bed2bfdc"
    },
    {
        "author": "劉克莊",
        "paragraphs": [
            "短牋小草墨痕斜，句法來從和靖家。",
            "吟賞豈無神助筆，護持疑有物司花。",
            "莫因山鳥啼榕樹，便憶河豚飽荻芽。",
            "多少邦人沾賸馥，願碑遺愛永傳誇。"
        ],
        "title": "太守林太博贈瑞香花  其七",
        "id": "db224768-f6fd-446a-a29f-46c634eee064"
    },
    {
        "author": "劉克莊",
        "paragraphs": [
            "側生海畔遠難將，風日尤能變色漿。",
            "借問驛馳丞相府，何如輦致道山堂。"
        ],
        "title": "和趙南塘離支五絕  其一",
        "id": "281d307c-3a58-4bc1-b2a0-af002ff5ac47"
    },
    {
        "author": "劉克莊",
        "paragraphs": [
            "却貢無因送上天，漫山如錦但堪憐。",
            "羅浮所産真奴隸，只爲曾逢玉局僊。"
        ],
        "title": "和趙南塘離支五絕  其二",
        "id": "20794792-c786-42cf-9612-2c998e4fd6c5"
    },
    {
        "author": "劉克莊",
        "paragraphs": [
            "十顆千錢品最珍，北人鮐背未濡脣。",
            "若生京洛豪華土，買斷丹林肯算緡。"
        ],
        "title": "和趙南塘離支五絕  其三",
        "id": "0c1ed794-1c8d-4058-a81a-4e4ce5d5c31a"
    },
    {
        "author": "劉克莊",
        "paragraphs": [
            "輦轂嘗新著價高，土人棄擲梗弁髦。",
            "不嗔園客工偷竊，絕喜天公享老饕。"
        ],
        "title": "和趙南塘離支五絕  其四",
        "id": "4c308804-2d05-40c5-8bd2-683384821963"
    },
    {
        "author": "劉克莊",
        "paragraphs": [
            "風韻能令百果低，難將盧橘鬭新奇。",
            "品題自合還詩祖，模寫何須覓畫師。"
        ],
        "title": "和趙南塘離支五絕  其五",
        "id": "bb5116f8-9ab9-4221-9f2d-4707f2bfe87c"
    },
    {
        "author": "劉克莊",
        "paragraphs": [
            "萬夫喧喧不停杵，杵聲丁丁驚后土。",
            "徧村開田起窯竈，望青斫木作樓櫓。",
            "天寒日短工役急，白棒訶責如風雨。",
            "漢家丞相方憂邊，築城功高除美官。",
            "舊時廣野無城處，而今烽火列屯戍。",
            "君不見高城齾齾如魚鱗，城中蕭疎空無人。"
        ],
        "title": "築城行",
        "id": "abffdeb9-c1f1-4ef5-959e-6b6ad89d31a2"
    },
    {
        "author": "劉克莊",
        "paragraphs": [
            "前人築城官已高，後人下車來開壕。",
            "畫圖先至中書省，諸公聚看稱賢勞。",
            "壕深數丈周十里，役兵太半化爲鬼。",
            "傳聞又起旁縣夫，鑿教四面皆成水。",
            "何時此地不爲邊，使我地脈重相連。"
        ],
        "title": "開壕行",
        "id": "08e352ea-c9be-49e5-b4e6-0f0945a192cc"
    },
    {
        "author": "劉克莊",
        "paragraphs": [
            "極邊官軍守戰場，次邊丁壯俱運糧。",
            "縣符旁午催調發，大車小車聲軋軋。",
            "霜寒晷短路又滑，檐夫肩穿牛蹏脫。",
            "嗚呼漢軍何日屯渭濱，營中子弟皆耕人。"
        ],
        "title": "運糧行",
        "id": "ca87d6af-a706-4c99-951d-77d8f00d4c70"
    },
    {
        "author": "劉克莊",
        "paragraphs": [
            "十月邊頭風色惡，官軍身上衣裘薄。",
            "押衣敕使來不來，夜長甲冷睡難著。",
            "長安城中多熱官，朱門日高未啟關。",
            "重重幃箔施屏山，中酒不知屏外寒。"
        ],
        "title": "苦寒行",
        "id": "d80f695f-bb6a-48ff-9c15-834196641925"
    },
    {
        "author": "劉克莊",
        "paragraphs": [
            "官軍半夜血戰來，平明軍中收遺骸。",
            "埋時先剝身上甲，標成叢塚高崔嵬。",
            "姓名虛掛陣亡籍，家寒無俸孤無澤。",
            "烏虖諸將官日穹，豈知萬鬼號陰風。"
        ],
        "title": "國殤行",
        "id": "3c2e888f-ffcb-48cc-b556-feea9fcd7346"
    },
    {
        "author": "劉克莊",
        "paragraphs": [
            "行營面面設刁斗，帳門深深萬人守。",
            "將軍貴重不據鞍，夜夜發兵防隘口。",
            "自言虜畏不敢犯，射麋捕鹿來行酒。",
            "更闌酒醒山月落，綵縑百段支女樂。",
            "誰知營中血戰人，無錢得合金瘡藥。"
        ],
        "title": "軍中樂",
        "id": "12383aeb-81f5-4219-87d2-93fd4b858ab3"
    },
    {
        "author": "劉克莊",
        "paragraphs": [
            "征夫去時著紵葛，征夫未回天雨雪。",
            "夜呵刀尺製寒衣，兒小却倩人封題。",
            "上有淚痕不教洗，征夫見時認針指。",
            "殷勤著向邊城裏，莫遣寒風吹腠理。",
            "江南江北一水間，古人萬里戍玉關。"
        ],
        "title": "寄衣曲",
        "id": "c0785c1f-5fb2-4311-9c0f-0f4e26017f98"
    },
    {
        "author": "劉克莊",
        "paragraphs": [
            "大梁宮中設氈屋，大梁少年胡結束。",
            "少年嘻笑老人悲，尚記二帝蒙塵時。",
            "烏虖國君之讎通百世，無人按劍決大議。",
            "何當偏師縛頡利，一馿馱載送都市。"
        ],
        "title": "大梁老人行",
        "id": "78d6d03f-d96d-4451-afdb-ad450647f78a"
    },
    {
        "author": "劉克莊",
        "paragraphs": [
            "國家諸陵陷河北，盜發寶衣斧陵木。",
            "或言陵下往來人，夜聞翁仲草間哭。",
            "何年却遣朝陵官，含桃璀粲登金槃。",
            "悲哉，人家墳墓各有主，誰修永昌一抔土。"
        ],
        "title": "朝陵行",
        "id": "6eb6fa44-6a38-4ff0-874f-b7a66f649711"
    },
    {
        "author": "劉克莊",
        "paragraphs": [
            "黄旗一片邊頭迴，兩河百郡送款來。",
            "至尊御殿受捷奏，六軍張凱聲如雷。",
            "元戎劍履雲臺上，麾下偏禆皆將相。",
            "腐儒筆力尚跌宕，燕山之銘高十丈。"
        ],
        "title": "破陣曲",
        "id": "0e4ab509-2a9b-4ee1-8a22-398340325d68"
    },
    {
        "author": "劉克莊",
        "paragraphs": [
            "有客相逢說坎離，葫蘆中藥不容窺。",
            "扣頭無力營丹竈，聊奉先生一醉資。"
        ],
        "title": "村居書事四首  其一",
        "id": "93aa384b-dc7f-4e1e-9b44-e99555163f8c"
    },
    {
        "author": "劉克莊",
        "paragraphs": [
            "新剃闍梨頂尚青，滿村看說法華經。",
            "安知世有彌天釋，萬衲如雲座下聽。"
        ],
        "title": "村居書事四首  其二",
        "id": "5d5be50d-92ce-4afc-b5af-5b8d903c1dd6"
    },
    {
        "author": "劉克莊",
        "paragraphs": [
            "卜叟囊書繫肘邊，兒童尊信等神仙。",
            "立談算盡平生事，問到封侯拜相年。"
        ],
        "title": "村居書事四首  其三",
        "id": "17c86915-8fdc-4111-8fad-23fd14de8ac0"
    },
    {
        "author": "劉克莊",
        "paragraphs": [
            "刮膜神方直萬金，國醫曾費一生心。",
            "可憐髽髻提籃者，也有盲人問點鍼。"
        ],
        "title": "村居書事四首  其四",
        "id": "c4ff53c3-981c-42bc-9c95-b7dc792c415d"
    },
    {
        "author": "劉克莊",
        "paragraphs": [
            "雖拜龍圖號，自稱槃澗翁。",
            "生難招此老，死可見文公。",
            "斷簡功夫久，深衣笑語終。",
            "空餘藏藁在，虹氣貫山中。"
        ],
        "title": "挽陳北山二首  其一",
        "id": "b378e30b-b604-40fb-acf3-77ddbb207cb5"
    },
    {
        "author": "劉克莊",
        "paragraphs": [
            "握筆臨池慣，殘書映雪勤。",
            "今寧無古篆，宋復有唐文。",
            "荒草周顒宅，空山董相墳。",
            "何時携斗酒，一酹墨溪雲。"
        ],
        "title": "挽陳北山二首  其二",
        "id": "84b86d9f-5fb4-4c58-92d8-b0f63536ab5e"
    },
    {
        "author": "劉克莊",
        "paragraphs": [
            "子去爲倉氏，人應重客卿。",
            "須憐舂簸苦，勿愛釜鍾贏。",
            "羊貴脾神厄，葠佳肺氣平。",
            "親闈最關念，頻寄鴈傳聲。"
        ],
        "title": "送五六弟赴四明倉官",
        "id": "80861c63-fa3b-416b-ab48-fe6b1a3c0a3f"
    },
    {
        "author": "劉克莊",
        "paragraphs": [
            "早日曾廬墓，中年懶建牙。",
            "的無金遺子，僅有笏傳家。",
            "窮巷觀時事，叢祠閲歲華。",
            "天乎清白吏，名位止斯耶。"
        ],
        "title": "挽龔汀州二首  其一",
        "id": "22127d3d-9f27-431f-93cf-ae0c2012de35"
    },
    {
        "author": "劉克莊",
        "paragraphs": [
            "所守老尤剛，清風凜不亡。",
            "洞房無粉黛，堊室屏緇黄。",
            "東閣遵遺令，南山獻吉藏。",
            "百年耆舊盡，里社轉凄凉。"
        ],
        "title": "挽龔汀州二首  其二",
        "id": "5fc9b03e-28ab-4284-8b69-8399b7beae96"
    },
    {
        "author": "劉克莊",
        "paragraphs": [
            "倉部當今第一流，艱難有詔起分憂。",
            "城危如卵支群盜，膽大於身蔽上游。",
            "應是孔明親治事，豈無子美可參謀。",
            "君行必上轅門謁，爲說披簑弄釣舟。"
        ],
        "title": "送戴復古謁陳延平",
        "id": "6a80d01e-bb72-460c-9e96-f7198f20e247"
    },
    {
        "author": "劉克莊",
        "paragraphs": [
            "閙處功名少，閑中歲月長。",
            "漢曾招綺季，魯僅有靈光。",
            "玉雪生難涴，淵冰死未忘。",
            "兩州殘父老，懷惠各悲凉。"
        ],
        "title": "挽外舅林明道二首  其一",
        "id": "2a9dd4c4-1b47-4677-9fdb-fbee1b947b8d"
    },
    {
        "author": "劉克莊",
        "paragraphs": [
            "少小親函丈，而今白髮生。",
            "居然明我穢，久矣愧翁清。",
            "川逝悲賢淑，山頹惜老成。",
            "年來得瘖疾，相挽不能鳴。"
        ],
        "title": "挽外舅林明道二首  其二",
        "id": "b19b4f5e-4243-4a95-b7ca-d3ddb5ce096e"
    },
    {
        "author": "劉克莊",
        "paragraphs": [
            "事變相尋智亦新，爛泥堆起石嶙峋。",
            "斷無餘力謀蒸土，頗有傍觀哂寘薪。",
            "自古虛心容議者，即今枵腹役耕民。",
            "姑尤聊攝皆齊境，莫遣郊封有詛人。"
        ],
        "title": "柬陳寺丞築城",
        "id": "204e0e71-0d6c-4439-88d8-fb7182d58e59"
    },
    {
        "author": "劉克莊",
        "paragraphs": [
            "一生忠孝發於詩，不爲桃根與柳枝。",
            "棗本流傳容有僞，箋家穿鑿苦求奇。",
            "偶全要領慙輕典，虛嘔心肝悔少時。",
            "澤畔纍臣搔白首，孤吟不敢累親知。"
        ],
        "title": "答楊𢌹",
        "id": "08ae5231-93dc-4b95-a9d2-12073df7a2f8"
    },
    {
        "author": "劉克莊",
        "paragraphs": [
            "昨解巴陵紱，將尋洛社盟。",
            "璧埋真可惜，玉立尚如生。",
            "舊轍冰天遠，新塋雪瀨清。",
            "惟應带來鶴，解作斷腸聲。"
        ],
        "title": "挽方岳倅",
        "id": "68a62cc4-a6b4-4c33-9f4b-ba3e5e8e8e35"
    },
    {
        "author": "劉克莊",
        "paragraphs": [
            "疊石黏灰事尚新，忽因霑漬減嶙峋。",
            "晉陽昔僅存三板，瓠子今誰助束薪。",
            "恃陋竊憂難禦寇，加工却恐倍勞民。",
            "狂生亦豈前知者，曾是邊城荷杵人。"
        ],
        "title": "梅雨隳城自用前韻",
        "id": "fb8823cc-a3e4-4c27-a6c2-d83cc13a13f3"
    },
    {
        "author": "劉克莊",
        "paragraphs": [
            "元祐賦律古，熙寧經義新。",
            "請君忙改藝，詩好誤終身。"
        ],
        "title": "跋某人詩卷",
        "id": "35f6b423-9e87-4b94-b8ba-f0daf3be4ba9"
    },
    {
        "author": "劉克莊",
        "paragraphs": [
            "補罅扶傾手段新，舉頭千丈又嶙峋。",
            "主謀何止堪尸祝，妄議真當抵鬼薪。",
            "見說傳更增邏卒，已聞犯夜少姦民。",
            "小偷不辦公輸械，遥望須驚彼有人。"
        ],
        "title": "城壞復修又賦",
        "id": "a9ea1055-344e-44ef-a4a5-698230d7e060"
    },
    {
        "author": "劉克莊",
        "paragraphs": [
            "鄙事關人智淺深，漆堪成器楮堪衾。",
            "自憐到死猶迂闊，純種梅花作墓林。"
        ],
        "title": "留山間種藝十絕  其一",
        "id": "dee6a7c1-89e9-436c-abf3-773b77b6efec"
    },
    {
        "author": "劉克莊",
        "paragraphs": [
            "羞與春華艷冶同，殷勤培溉待秋風。",
            "不須牽引淵明比，隨分籬邊要幾叢。"
        ],
        "title": "留山間種藝十絕  其二",
        "id": "ffa1d0e2-f681-4132-a09b-8c23a13f3db6"
    },
    {
        "author": "劉克莊",
        "paragraphs": [
            "一生著數落人先，白髮栽松故可憐。",
            "待得伏菟堪采掘，此翁久矣作飛僊。"
        ],
        "title": "留山間種藝十絕  其三",
        "id": "18251351-5aca-448e-a05c-792c8ae9353f"
    },
    {
        "author": "劉克莊",
        "paragraphs": [
            "蕭艾敷榮各有時，深藏芳潔欲奚爲。",
            "世間鼻孔無憑據，且伴幽窗讀楚辭。"
        ],
        "title": "留山間種藝十絕  其四",
        "id": "e5a8c196-860b-4bee-888b-900e47b84572"
    },
    {
        "author": "劉克莊",
        "paragraphs": [
            "歲歲春風花覆牆，摘來紅實亦甘香。",
            "當時若種瑶池本，却恐河清未得嘗。"
        ],
        "title": "留山間種藝十絕  其五",
        "id": "b062706c-bffb-4da6-a111-8f90ffe46550"
    },
    {
        "author": "劉克莊",
        "paragraphs": [
            "讒言自昔架空虛，薏苡非珠偶似珠。",
            "半夜庭中金屑滿，老夫明日費分疎。"
        ],
        "title": "留山間種藝十絕  其六",
        "id": "88b6a1b7-f442-4ee5-9f6c-28a6e89b924a"
    },
    {
        "author": "劉克莊",
        "paragraphs": [
            "兩樹亭亭蘚砌傍，未論包貢奉君王。",
            "世無班馬堪薰炙，且嗅幽花亦自香。"
        ],
        "title": "留山間種藝十絕  其七",
        "id": "e9ae33fd-5b81-4102-a713-7c2db9c249ea"
    },
    {
        "author": "劉克莊",
        "paragraphs": [
            "春風滿面喜津津，縱有嗔拳不忍嗔。",
            "尚恐傍觀安注脚，笑他何事與何人。"
        ],
        "title": "留山間種藝十絕  其八",
        "id": "4adb1267-4e20-413b-bede-1e80005f783d"
    },
    {
        "author": "劉克莊",
        "paragraphs": [
            "一卉能令一室香，炎天尤覺玉肌凉。",
            "野人不敢煩天女，自折瓊枝置枕傍。"
        ],
        "title": "留山間種藝十絕  其九",
        "id": "f97fd4f7-0b44-48c0-8dc1-62c113cd97d2"
    },
    {
        "author": "劉克莊",
        "paragraphs": [
            "攪醉妨眠挾雨聲，碧叢宜看不宜聽。",
            "而今一任蕭蕭滴，華髮鰥翁徹夜醒。"
        ],
        "title": "留山間種藝十絕  其一○",
        "id": "65f10f67-6835-4635-bc55-3693003f8fa0"
    },
    {
        "author": "劉克莊",
        "paragraphs": [
            "士各全軀命，惟侯視死輕。",
            "張巡鬚盡怒，先軫面如生。",
            "短刃猶梟寇，空弮尚背城。",
            "新祠簫鼓盛，人敬比神明。"
        ],
        "title": "寄題邵武死事胡將祠堂",
        "id": "80a3a699-cb11-4933-87f7-5d22b09f8b81"
    },
    {
        "author": "劉克莊",
        "paragraphs": [
            "淮右多良將，吾猶識祝侯。",
            "虎生能肉食，豹死有皮留。",
            "鐵漢爲揮涕，冰翁與雪讎。",
            "標名忠義傳，榮甚復何求。"
        ],
        "title": "寄題沙縣死事祝將祠堂",
        "id": "17691be7-feea-463e-a8ff-cbbad3c90b22"
    },
    {
        "author": "劉克莊",
        "paragraphs": [
            "先帝初更化，公曾以諫聞。",
            "身雖遷柱史，袖尚有彈文。",
            "晚境圖成佛，它山預作墳。",
            "那知非變幻，止在石橋雲。"
        ],
        "title": "挽王簡卿侍郎三首  其一",
        "id": "3b233565-84c3-40cd-9d9c-15847821dc23"
    },
    {
        "author": "劉克莊",
        "paragraphs": [
            "末著尤奇特，杯行忽坐亡。",
            "無香分侍女，有硯遺諸郎。",
            "長樂旌旗改，平泉竹石荒。",
            "公今呼不應，浮議果何傷。"
        ],
        "title": "挽王簡卿侍郎三首  其二",
        "id": "5f7f538a-b9cb-4e71-b48e-b32ae5de06d1"
    },
    {
        "author": "劉克莊",
        "paragraphs": [
            "已矣孤知己，顔蒼鬢髮稀。",
            "雖曾參話柄，終未契禪機。",
            "尚欲扁舟訪，俄傳隻履歸。",
            "無因拜公墓，稽首懺前非。"
        ],
        "title": "挽王簡卿侍郎三首  其三",
        "id": "414a5419-123a-4361-ba25-d2a94af5f96b"
    },
    {
        "author": "劉克莊",
        "paragraphs": [
            "胡公飲菊潭，八十冠貂蟬。",
            "高叟飲菊磵，六十雪滿顛。",
            "胡公死無名，高叟生無權。",
            "權隨糞土盡，名與穹壤傳。",
            "劉生勸高叟，世事不兩全。",
            "饑且拾落英，渴且𣂏寒泉。",
            "快吟三千篇，多活五百年。"
        ],
        "title": "題高九萬菊磵",
        "id": "67bd4297-5a03-40da-b486-8ef898b0e345"
    },
    {
        "author": "劉克莊",
        "paragraphs": [
            "已奏囊封墨尚新，又携袖疏榻前陳。",
            "小臣憂國言無隠，先帝如天笑不嗔。",
            "闕下舉幡空太學，路傍卧轍幾遺民。",
            "愚儒未解天公意，偏壽它人夭此人。"
        ],
        "title": "挽陳師復寺丞二首  其一",
        "id": "c4cf1189-7413-4854-85e7-d5d74637033b"
    },
    {
        "author": "劉克莊",
        "paragraphs": [
            "歲晚滄洲築草堂，却將逢掖換軒裳。",
            "市朝共歎鳳高翥，世俗或疑麟不祥。",
            "童子舉扶猶忼慨，門人要絰各淒涼。",
            "衰殘無復相鎸切，遺墨常留几案傍。"
        ],
        "title": "挽陳師復寺丞二首  其二",
        "id": "b2f07d13-c650-4a2f-a88e-934331317a73"
    },
    {
        "author": "劉克莊",
        "paragraphs": [
            "花翁徒步悲詩境，菊磵舂糧哭復齋。",
            "衆客食魚彈鋏去，幾人白馬素車來。",
            "尋思舊事成三歎，斷送諸賢入八哀。",
            "信矣兩生俱烈士，有金當爲築高臺。"
        ],
        "title": "別高九萬",
        "id": "ac3d7ef2-2cb8-4d23-8bcc-dd62f39e1fa4"
    },
    {
        "author": "劉克莊",
        "paragraphs": [
            "當年琴調絕平平，妄意先賢宰武城。",
            "邑有澹臺猶欠識，始知令尹未聰明。"
        ],
        "title": "贈建陽醫士楊椿老二首  其一",
        "id": "e6417735-447e-40db-ba8a-32052d166013"
    },
    {
        "author": "劉克莊",
        "paragraphs": [
            "晚愛聃書義味長，無身始與患相忘。",
            "殘年頗覺饑難忍，未敢貪君不死方。"
        ],
        "title": "贈建陽醫士楊椿老二首  其二",
        "id": "7b9d0c68-b61e-4aa6-8882-01156bea906a"
    },
    {
        "author": "劉克莊",
        "paragraphs": [
            "復齋之客潘夫子，生死相從未忍分。",
            "薛守頗曾參道潔，志完何可欠承君。",
            "魯生邀飲猶同去，龐嫂來呼已不聞。",
            "菆舍一巵真永訣，老無脚力拜翁墳。"
        ],
        "title": "挽潘柄",
        "id": "d47b2e02-9c8b-4925-99f6-e554223c6bac"
    },
    {
        "author": "劉克莊",
        "paragraphs": [
            "野老柴門不慣開，有僧飛錫自天台。",
            "前身莫是寒山子，携得清詩滿袖來。"
        ],
        "title": "贈輝書記二首  其一",
        "id": "f0c01c7b-d33e-4dda-8bf6-d5feb472e853"
    },
    {
        "author": "劉克莊",
        "paragraphs": [
            "棒喝機鋒捷似飛，推敲事業費尋思。",
            "師歸定被叢林笑，腹裏無禪却有詩。"
        ],
        "title": "贈輝書記二首  其二",
        "id": "8a214f53-7953-4625-9109-8a370ef83e50"
    },
    {
        "author": "劉克莊",
        "paragraphs": [
            "少年妄意假韶鳴，憂患欺人兩鬢星。",
            "此去真當盟社友，向來不合誑山靈。",
            "百年如夜何由旦，萬古惟天只麽青。",
            "若到桐城逢舊友，爲言多醉少曾醒。"
        ],
        "title": "答黄鏞",
        "id": "4b8ad4ad-52b5-41ba-83a2-983dfbc059e5"
    },
    {
        "author": "劉克莊",
        "paragraphs": [
            "主簿佳公子，何曾染綺紈。",
            "果能磨鐵硯，真可歃銅盤。",
            "君壯雷驚蟄，吾衰月闕團。",
            "家貧無寶貝，珍貺欲酬難。"
        ],
        "title": "答陳珽主簿",
        "id": "f48bbef9-d9be-4178-9362-6dfc00aa028f"
    },
    {
        "author": "劉克莊",
        "paragraphs": [
            "芋魁菜甲必同食，石田茅屋不忍析。",
            "有時對床聽風雨，有時共燈窺簡冊。",
            "大兄獨抱古人道，群季各修弟子職。",
            "一門和氣常如春，紫荆花開庭草碧。",
            "宛然生在舞雩時，又若坐於明道側。",
            "吾嘗三復棠棣詩，周公千載有慙色。",
            "共梨分棗能幾何，摘瓜煮豆堪太息。",
            "區區錐刀未足讓，伯夷遜國采薇喫。",
            "君能聚族真卓行，余亦爲兄愧涼德。",
            "莫年有意觀廬山，因作春風堂上客。"
        ],
        "tags": [
            "庐山"
        ],
        "title": "寄題南康胡氏春風堂",
        "id": "06466e08-c9ef-483e-8d7c-c56877148967"
    },
    {
        "author": "劉克莊",
        "paragraphs": [
            "三年於赤子，摩拊極殷勤。",
            "令尹留方寸，吾民受一分。",
            "宛如小滕國，突過大馮君。",
            "四境風謠美，諸公必采聞。"
        ],
        "title": "送孫明府",
        "id": "2f519edc-a6fe-4c1d-a7d4-ee08f47bef66"
    },
    {
        "author": "劉克莊",
        "paragraphs": [
            "丞相詩高妙，諸孫亦復奇。",
            "惠連康樂弟，子美審言兒。",
            "三舍猶當避，偏師未易支。",
            "老來怯酬唱，欲速反成遲。"
        ],
        "title": "答陳璘司戶",
        "id": "9ee75e63-8c62-469b-9f64-d6ef94db5ded"
    },
    {
        "author": "劉克莊",
        "paragraphs": [
            "老作黄冠返舊山，尚支驛料破衙官。",
            "孤臣毫髮皆君賜，獨坐風廊不覺寒。"
        ],
        "title": "辛卯滿散天基節即事六首  其一",
        "id": "864eaa7e-876c-4861-a418-2b1aaac3ea3a"
    },
    {
        "author": "劉克莊",
        "paragraphs": [
            "門廡無人殿未開，白頭散吏久徘徊。",
            "年年歲歲千秋節，長占群官第一來。"
        ],
        "title": "辛卯滿散天基節即事六首  其二",
        "id": "7eec7527-67d7-45ce-a2c7-9cdd48c50e60"
    },
    {
        "author": "劉克莊",
        "paragraphs": [
            "聞說都人競出嬉，御街簫鼓倍年時。",
            "相公入奏天顔喜，半夜楊州送捷旗。"
        ],
        "title": "辛卯滿散天基節即事六首  其三",
        "id": "96589df8-7867-43e3-b04d-3b14e75ee5d9"
    },
    {
        "author": "劉克莊",
        "paragraphs": [
            "約己隆親禮不同，鈞天無讌錫臣工。",
            "太皇勳德侔高帝，陛下謙恭似孝宗。"
        ],
        "title": "辛卯滿散天基節即事六首  其四",
        "id": "60870fff-d7d6-4b2f-9036-b90f9b2b368f"
    },
    {
        "author": "劉克莊",
        "paragraphs": [
            "野衲云云祝聖躬，亦拈拂子演宗風。",
            "恨渠僻陋無聞見，不識光公與杲公。"
        ],
        "title": "辛卯滿散天基節即事六首  其五",
        "id": "4160a703-86a5-45b3-be2b-819524086654"
    },
    {
        "author": "劉克莊",
        "paragraphs": [
            "小臣無狀挂丹書，還著青袍兩載餘。",
            "物色依然如碧鸛，階銜久矣削緋魚。"
        ],
        "title": "辛卯滿散天基節即事六首  其六",
        "id": "f97051bf-fb62-46f5-9bd2-9bacc22d2601"
    },
    {
        "author": "劉克莊",
        "paragraphs": [
            "丱角從諸老，麻衣客五侯。",
            "風雲疑反手，江海不迴頭。",
            "寂寂生堪笑，皇皇死未酬。",
            "空餘老知識，閉戶著窮愁。"
        ],
        "title": "挽王華甫提刑二首  其一",
        "id": "cf98644d-52d2-4275-83c7-e8c9d66eb25b"
    },
    {
        "author": "劉克莊",
        "paragraphs": [
            "何必求佳傳，家庭論自公。",
            "潁濱碑玉局，曲阜狀南豐。",
            "轡遠方追電，箏調每值風。",
            "深知有遺恨，不見捷旗紅。"
        ],
        "title": "挽王華甫提刑二首  其二",
        "id": "113e8510-ad05-4361-84bd-53741fd0174f"
    },
    {
        "author": "劉克莊",
        "paragraphs": [
            "曾伴靈芝湖上吟，當年一悟至如今。",
            "源流不亂知歸趣，篇什無多見苦心。",
            "貫虱功夫須切近，膾鯨力量要雄深。",
            "暮年誰可談茲事，盎有村醪且自斟。"
        ],
        "title": "還黄鏞詩卷",
        "id": "de975642-795c-4209-8102-34ecfa13fc20"
    },
    {
        "author": "劉克莊",
        "paragraphs": [
            "少時酒伴盡豪雄，歲晚瓶罍一併空。",
            "方歎獨醒吟澤畔，忽勤分餉到籬東。",
            "鯤鯨有量真溟涬，螟蠃無知妄異同。",
            "老矣此身何處著，便應埋向醉鄉中。"
        ],
        "title": "徐懋功餉酒用其韻",
        "id": "15f07dd4-051e-4f27-9162-7d183a06f964"
    },
    {
        "author": "劉克莊",
        "paragraphs": [
            "陳氏源流遠，吾猶及紀羣。",
            "昔惟知伯氏，今又識郎君。",
            "後學尊師友，先賢賤藝文。",
            "滄洲書冊在，努力緝前聞。"
        ],
        "title": "答陳琯修職",
        "id": "ceeedb7f-d7d9-40ac-84e3-a5897cd12139"
    },
    {
        "author": "劉克莊",
        "paragraphs": [
            "昨吊空閨涕未收，忍聞紼翣向斯丘。",
            "不爲尚子了家事，似與龐公圓話頭。",
            "天下斷無膠可續，人間最有劍難求。",
            "潘郎文筆尤宜誄，想見新碑字字愁。"
        ],
        "title": "挽陳孺人",
        "id": "26b93105-e088-4b30-945f-0e97f59cc3e1"
    },
    {
        "author": "劉克莊",
        "paragraphs": [
            "一閉幽堂十九年，萬松手種已參天。",
            "懶隨人乞郭東祭，自與母耕綿上田。",
            "試問拂雲施鶴表，何如藉地薦豚肩。",
            "此身只合安閭里，長爲先君掃墓阡。"
        ],
        "title": "壬辰春上冢五首 城南",
        "id": "976f0be9-f6f2-4d6e-abfe-76adfab77e66"
    },
    {
        "author": "劉克莊",
        "paragraphs": [
            "溪草林花爭碧紅，傷心黄壤閟芳容。",
            "短松明月易陳迹，斷雨殘雲難覓蹤。",
            "伊昔老盆常共酌，即今敗絮倩誰縫。",
            "臼間一斗倉陳粟，薄暮歸來獨自舂。"
        ],
        "title": "壬辰春上冢五首 西樓",
        "id": "96679304-23bd-4cfd-94fc-8ca831c47e95"
    },
    {
        "author": "劉克莊",
        "paragraphs": [
            "自古佳城屬吉人，郭書王讖豈能神。",
            "掃松稍喜衣冠衆，薦芰何妨俎豆貧。",
            "委巷起家基世德，分山葬友等天倫。",
            "側傍即是黄香冢，冥漠之中尚卜鄰。"
        ],
        "title": "壬辰春上冢五首 郭西",
        "id": "526a9631-ff0d-460a-8082-a90250669978"
    },
    {
        "author": "劉克莊",
        "paragraphs": [
            "憶昨隆乾致太平，諸賢聳聽鳳先鳴。",
            "奏篇不愧登瀛選，拂袖難留出晝行。",
            "當日伯夷兄弟瘦，至今楊震子孫清。",
            "定知千載蟇陵路，尚有行人酹董生。"
        ],
        "title": "壬辰春上冢五首 中𡼢",
        "id": "df97a691-896d-4e91-88f4-da7ddea6011a"
    },
    {
        "author": "劉克莊",
        "paragraphs": [
            "水如綬带山如抱，畫手難摹一段奇。",
            "松下可澆三奠去，墓傍安用萬家爲。",
            "虹來昂首寧非瑞，蛟徙無蹤若有知。",
            "丱角釣游今白髮，重尋陳迹不勝悲。"
        ],
        "title": "壬辰春上冢五首 壽溪",
        "id": "d1e33b99-dd04-4e01-928e-732cfc39fa41"
    },
    {
        "author": "劉克莊",
        "paragraphs": [
            "細路縈紆入野田，遥瞻竹樹已欣然。",
            "青苔地滑跌盧老，蒼耳林深迷謫仙。",
            "不羨玉堂在天上，徑須茅屋占雲邊。",
            "極知謝客非爲亢，貪看林花聽澗泉。"
        ],
        "title": "訪李鋼草堂不遇",
        "id": "b485d74e-a699-41f4-b2ba-f16b1b9cc2d8"
    },
    {
        "author": "劉克莊",
        "paragraphs": [
            "蚤日稱雄翰墨林，暮年里巷且浮沉。",
            "諸公自負遺賢媿，此士元無謗國心。",
            "子佩子衿輸少俊，某丘某水揀幽深。",
            "明時莫作逃堯計，忽有弓旌底處尋。"
        ],
        "title": "題陳遂卿隠居",
        "id": "6f4dcd95-3376-4dc3-a226-166ca46b5b89"
    },
    {
        "author": "劉克莊",
        "paragraphs": [
            "先生讀易注參同，築室雲山第幾重。",
            "昔遇壺丘疑見怪，今於老子信猶龍。",
            "方靈有物司丹竈，符驗無妖血劍鋒。",
            "只恐欲藏藏未得，世人往往或知蹤。"
        ],
        "title": "綿亭林逸人扁所居室曰藏暉求詩",
        "id": "4aa08c91-c2b5-4c1c-9431-7df9df95bdad"
    },
    {
        "author": "劉克莊",
        "paragraphs": [
            "塘水拍隄科斗生，想君亭子俯幽清。",
            "黄梅雨足野田潤，牡麴煙收村墅晴。",
            "莫信人嫌無理閙，頗疑渠有不平鳴。",
            "畫堂方喜聽琴阮，誰愛天然律呂聲。"
        ],
        "title": "題白渡方氏聽蛙亭",
        "id": "b6c87fc2-f974-4265-97c6-fe09133f86d6"
    },
    {
        "author": "劉克莊",
        "paragraphs": [
            "旗鈴接跡向西馳，丹桂靈椿並一時。",
            "競說郎君能跨竈，頓令老子欲笞兒。",
            "妙年不患錐無穎，前輩曾言木就規。",
            "相國晏公元楚産，何須千里遠求師。"
        ],
        "title": "贈鍾主簿父子",
        "id": "e1dcc1f2-052f-462d-867d-f2ad6dc0403f"
    },
    {
        "author": "劉克莊",
        "paragraphs": [
            "造物方將貴此翁，煌煌三印屈盤紅。",
            "牋天不受珠犀涴，表海新兼鈇鉞雄。",
            "詩滿名山留妙墨，舶歸外國說清風。",
            "何當把臂登雲榭，共看鯨波浸碧空。"
        ],
        "title": "寄趙簡叔知宗",
        "id": "6c3fc805-96f0-46f2-af6f-6596746daec8"
    },
    {
        "author": "劉克莊",
        "paragraphs": [
            "隔膜能知人肺肝，瞭如燭照與龜鑽。",
            "敏於一行推棋子，妙似堯夫測牡丹。",
            "道是鬼來疑太黠，驀然仙去覓應難。",
            "身今槁木寒灰樣，慙愧巫咸子細看。"
        ],
        "title": "贈豫知子",
        "id": "43616148-ac6d-4d1c-a9d3-7d6aeb65083f"
    },
    {
        "author": "劉克莊",
        "paragraphs": [
            "棄置而今成禿翁，君恩量給太倉紅。",
            "著鞭縱落諸公後，揮麈猶堪一世雄。",
            "花月三千篇絕唱，海天九萬里剛風。",
            "胸中本自無冰炭，况讀君詩益掃空。"
        ],
        "title": "簡叔和詩再寄",
        "id": "60bfc97d-9f99-433c-a07f-fb3cead78416"
    },
    {
        "author": "劉克莊",
        "paragraphs": [
            "贛江當日血成川，誰肯身馳不測淵。",
            "尺檄約降諸峒靜，單車禽畔一城全。",
            "带刀俗染惟新化，橫槊詩刊第幾編。",
            "想與元龍談世事，亦憐疎拙老林泉。"
        ],
        "title": "寄章貢姚別駕",
        "id": "bfc088e1-df9f-4ad0-aca8-08b9ca27aa2c"
    },
    {
        "author": "劉克莊",
        "paragraphs": [
            "屢有詩貽田舍翁，燈花常至夜深紅。",
            "莫嫌雲榭文書冗，稍喜冰銜職任雄。",
            "健吏安知元結事，貪夫愧死伯夷風。",
            "得君厚祿吾何患，從此樽中酒不空。"
        ],
        "title": "三寄簡叔",
        "id": "183ef670-05a6-453b-926b-bcdc1a89d6e9"
    },
    {
        "author": "劉克莊",
        "paragraphs": [
            "虔在江西尤鉅麗，極知君相選侯難。",
            "昔多法從懷州紱，今少詩人上將壇。",
            "斂戍官兵申拆洗，放衙谿洞報平安。",
            "衰頹欲納轅門謁，却怕崆峒臘雪寒。"
        ],
        "title": "寄章貢姚使君",
        "id": "402f1eda-7ae6-4b62-bbb6-6c81ca39ae15"
    },
    {
        "author": "劉克莊",
        "paragraphs": [
            "新圖別義初拈出，四座皆驚昔未聞。",
            "定是胸中通象數，或於夢裏見羲文。",
            "向來夫子編三絕，近世名儒說七分。",
            "自笑腐生尊古注，可能挾冊便從君。"
        ],
        "title": "蔣邁說易",
        "id": "1b7f5288-aa96-4716-a6b5-6d475ef48389"
    },
    {
        "author": "劉克莊",
        "paragraphs": [
            "仗下千官走似麕，倉皇誰扈屬車塵。",
            "禁中陸九艱危共，殿上朱三苦死嗔。",
            "當日橫身抗岐汴，暮年避地客甌閩。",
            "小窗細讀金鑾記，始信香奩屬別人。"
        ],
        "title": "讀金鑾密記",
        "id": "e7fbf1b6-924a-4e76-bfc0-a1a4c5608fb5"
    },
    {
        "author": "劉克莊",
        "paragraphs": [
            "自解銅章後，終身耻折腰。",
            "偶然安舊隠，非不戀清朝。",
            "薪水纔能給，弓旌未易招。",
            "墳山梅似雪，猶足配清標。"
        ],
        "title": "哭鄭君瑞長官二首  其一",
        "id": "c3a7b5f8-3bb9-4573-b12b-6cf769b4e672"
    },
    {
        "author": "劉克莊",
        "paragraphs": [
            "史著陶潜卒，何妨爵秩卑。",
            "竟無乞米帖，止有采薇詩。",
            "舊友誰爲誄，新阡尚欠碑。",
            "中年哭同志，孤立可勝悲。"
        ],
        "title": "哭鄭君瑞長官二首  其二",
        "id": "9bb1056e-9a37-4783-a80a-f1338671c81f"
    },
    {
        "author": "劉克莊",
        "paragraphs": [
            "二硯溫如玉琢成，信知天地有精英。",
            "馬肝紫潤尤宜沐，鵒眼青圓宛似生。",
            "未愛潘郎呼作友，便教米老拜爲兄。",
            "今年几案多奇獲，應是窮儒命漸亨。"
        ],
        "title": "獲硯",
        "id": "0f54472d-7987-4f43-8b7c-0b0ff27db55c"
    },
    {
        "author": "劉克莊",
        "paragraphs": [
            "三硯聯翩買券成，絕勝玉杵聘雲英。",
            "拊摩無粟向肌起，塗抹有花從筆生。",
            "韞匵每愁逢暴客，傾囊或笑費方兄。",
            "古來事業由勤苦，不信磨穿道不亨。"
        ],
        "title": "再獲一硯自和",
        "id": "accb7b56-f898-40a9-bb68-c6ec8b55bfee"
    },
    {
        "author": "劉克莊",
        "paragraphs": [
            "蔣君易學高無助，蔡子重來講杏壇。",
            "絳帳先生移席聽，青衿學士堵牆觀。",
            "舉揚霽月光風易，箋注先天太極難。",
            "穩坐虎皮揮麈尾，豈知春雨客氈寒。"
        ],
        "title": "蔡偉叔講通書",
        "id": "7d867946-0676-42ab-ac2c-1e0c6141670a"
    },
    {
        "author": "劉克莊",
        "paragraphs": [
            "短髮蕭蕭老日侵，遺編未敢廢研尋。",
            "薰蕕理慾迷通義，衮斧忠邪害恕心。",
            "篤信聖賢常事左，稍知治亂每憂深。",
            "人生有腹當盛酒，誰遣吾儕著古今。"
        ],
        "title": "遺編",
        "id": "93fc1975-f4d2-41c5-9810-57bcb02e2019"
    },
    {
        "author": "劉克莊",
        "paragraphs": [
            "一念纔萌帝已臨，豈容纖芥自欺心。",
            "夜猶養氣操存熟，晨偶科頭警懼深。",
            "跌宕少曾希管葛，歛藏晚欲學柴參。",
            "小窗稍覺春宵冷，自設篝鑪置楮衾。"
        ],
        "title": "一念",
        "id": "8164c0a3-617e-4154-8e8f-1cddcbe3acee"
    },
    {
        "author": "劉克莊",
        "paragraphs": [
            "昨者匆匆擲印歸，六年岑寂閉柴扉。",
            "歲荒奴僅拾殘穗，日晏婢方羹苦薇。",
            "寧渴莫賒鄰近酒，儘寒不著借來衣。",
            "中年但祝身强健，要卧松風坐釣磯。"
        ],
        "title": "貧居自警三首  其一",
        "id": "9c653f8a-e22e-4bd0-9765-dc8c74e22e4e"
    },
    {
        "author": "劉克莊",
        "paragraphs": [
            "赤粟黄虀味最深，此生不恨老雲林。",
            "鬼神每瞰高明室，天地皆知暮夜金。",
            "夸士燃臍猶殉貨，先賢覆首或無衾。",
            "一瓢千駟同歸盡，莫爲浮雲錯動心。"
        ],
        "title": "貧居自警三首  其二",
        "id": "ed388fcb-0ffc-4aa6-b254-84d4665b5507"
    },
    {
        "author": "劉克莊",
        "paragraphs": [
            "客過吾廬語至晡，旋營鹽酪刈薪芻。",
            "酒兼麟脯不時有，飯與魚羹何處無。",
            "力穡勿忘家世儉，堆金能使子孫愚。",
            "俗兒未識貧中樂，妄議書生骨相臞。"
        ],
        "title": "貧居自警三首  其三",
        "id": "a0d5cfc6-d473-48ec-812d-9949e83f83d0"
    },
    {
        "author": "劉克莊",
        "paragraphs": [
            "寂寂柴門村落裏，也教插柳記年華。",
            "禁煙不到粵人國，上冢亦携龐老家。",
            "漢寢唐陵無麥飯，山蹊野徑有梨花。",
            "一尊徑藉青苔卧，莫管城頭奏暮笳。"
        ],
        "tags": [
            "抒情",
            "寒食节",
            "风俗"
        ],
        "title": "寒食清明二首  其一",
        "id": "2ea802f5-f9d1-400c-9f72-43615755e8db"
    },
    {
        "author": "劉克莊",
        "paragraphs": [
            "過眼年光疾彈丸，桐華半拆燕初還。",
            "漢宮有燭朱門煖，墨突無煙白屋寒。",
            "寧復鬭雞陪戲社，頗思携鶴訪孤山。",
            "今年秫與金同價，偶得茅柴且盡歡。"
        ],
        "title": "寒食清明二首  其二",
        "id": "5e6507aa-909e-46c7-b06e-0954d0f4dfdd"
    },
    {
        "author": "劉克莊",
        "paragraphs": [
            "櫻笋登盤節物新，一筇踏遍九州春。",
            "似曾山陰訪脩竹，不記水邊觀麗人。",
            "豪飲自憐非少日，俊遊亦恐是前身。",
            "暮歸尚有清狂態，亂插山花滿角巾。"
        ],
        "title": "上巳",
        "id": "945d1564-4f60-4362-a90e-949c82b4d9d2"
    },
    {
        "author": "劉克莊",
        "paragraphs": [
            "村墅溪亭處處嬉，新年海岱悉清夷。",
            "盜平四野無驚柝，虜去三邊有捷旗。",
            "子美間關離亂際，堯夫生死太平時。",
            "從今一洗窮愁語，多賦看花飲酒詩。"
        ],
        "title": "村墅",
        "id": "9a6d3b7b-73ef-4f93-b9b0-bf480e1c388c"
    },
    {
        "author": "劉克莊",
        "paragraphs": [
            "進德功夫有淺深，一毫間斷即差參。",
            "醉無謬誤明持敬，怒亦中和見養心。",
            "爲善豈須朋友責，積勤常若父師臨。",
            "向來歲月悠悠過，垂老方知痛自箴。"
        ],
        "title": "進德",
        "id": "7a0e5897-afeb-49cd-875c-d29fcd5e0b2e"
    },
    {
        "author": "劉克莊",
        "paragraphs": [
            "二梁大學同袍舊，晚識郎君亦雋才。",
            "柳永詞堪腔裏唱，劉叉詩自膽中來。",
            "老夫一榻何曾下，吾子扁舟作麽迴。",
            "見說桐城方調卒，未應能築禮賢臺。"
        ],
        "title": "答梁文杓",
        "id": "102cc22a-a3f2-4238-9055-ef8e33ca5253"
    },
    {
        "author": "劉克莊",
        "paragraphs": [
            "自有簞瓢樂，那須璧帛迎。",
            "後凋仁者壽，獨往聖之清。",
            "古不稱千駟，今猶重兩生。",
            "吾衰久無淚，一慟爲耆英。"
        ],
        "title": "哭章泉二首  其一",
        "id": "51f47d15-d45d-4891-8790-c444360a6851"
    },
    {
        "author": "劉克莊",
        "paragraphs": [
            "小扉通水竹，幽絕少比鄰。",
            "家似巢栖者，詩非火食人。",
            "於今無宿士，若昔有先民。",
            "彊作徵君誄，居然語未親。"
        ],
        "title": "哭章泉二首  其二",
        "id": "ac047e81-cd9f-49b7-aec1-c53e535e10b1"
    },
    {
        "author": "劉克莊",
        "paragraphs": [
            "嫗貌何妨至輔臣，猴形亦有上麒麟。",
            "伏波眉目空如畫，不是雲臺劍佩人。"
        ],
        "title": "贈馬相士二首  其一",
        "id": "c39263eb-176b-45c1-bb12-d88ca85f6135"
    },
    {
        "author": "劉克莊",
        "paragraphs": [
            "荀卿粗了心形者，蒯徹安知背面哉。",
            "別有精微書不載，待君見了季咸來。"
        ],
        "title": "贈馬相士二首  其二",
        "id": "3a67fedd-5767-4193-bd8b-d7cdf1decd58"
    },
    {
        "author": "劉克莊",
        "paragraphs": [
            "向來刀筆充書佐，歲晚衣巾學道流。",
            "畢竟賢於人一著，醉中夢裏忽迴頭。"
        ],
        "title": "余爲建陽令遣小吏王堪爲西山翁之役翁留之仙遊山房招鶴亭之上令抄道書久之若有所悟棄家不歸後六七年訪余田間敝裘跣足真爲道人矣自言欲謁翁於桐城作五詩送之  其一",
        "id": "d796d9f6-e95f-48e9-8280-ecf9ff0c4726"
    },
    {
        "author": "劉克莊",
        "paragraphs": [
            "拂袖歸來久閉關，道人剝啄訪平安。",
            "要知對面劉高尚，即是翻身靖長官。"
        ],
        "title": "余爲建陽令遣小吏王堪爲西山翁之役翁留之仙遊山房招鶴亭之上令抄道書久之若有所悟棄家不歸後六七年訪余田間敝裘跣足真爲道人矣自言欲謁翁於桐城作五詩送之  其二",
        "id": "b84b962a-5961-4178-bf97-4f475108a529"
    },
    {
        "author": "劉克莊",
        "paragraphs": [
            "去去尋師莫遠尋，蓬萊何處海深深。",
            "山房幸有栖身地，且讀西山夜氣箴。"
        ],
        "title": "余爲建陽令遣小吏王堪爲西山翁之役翁留之仙遊山房招鶴亭之上令抄道書久之若有所悟棄家不歸後六七年訪余田間敝裘跣足真爲道人矣自言欲謁翁於桐城作五詩送之  其三",
        "id": "9b011c5d-8368-4487-aef9-1b6358528ef5"
    },
    {
        "author": "劉克莊",
        "paragraphs": [
            "聞說周僊有後身，出山不爲兩朱輪。",
            "白雲丹竈俱無恙，憑汝殷勤謝主人。"
        ],
        "title": "余爲建陽令遣小吏王堪爲西山翁之役翁留之仙遊山房招鶴亭之上令抄道書久之若有所悟棄家不歸後六七年訪余田間敝裘跣足真爲道人矣自言欲謁翁於桐城作五詩送之  其四",
        "id": "f6e76c03-db31-45b8-8c15-1b32a7633173"
    },
    {
        "author": "劉克莊",
        "paragraphs": [
            "或盤碧漢唳清宵，幾載山中伴寂寥。",
            "今日鶴來翁已出，他年却恐費翁招。"
        ],
        "title": "余爲建陽令遣小吏王堪爲西山翁之役翁留之仙遊山房招鶴亭之上令抄道書久之若有所悟棄家不歸後六七年訪余田間敝裘跣足真爲道人矣自言欲謁翁於桐城作五詩送之  其五",
        "id": "96c47920-048b-4974-969e-e9951e44020e"
    },
    {
        "author": "劉克莊",
        "paragraphs": [
            "君欲和詩無匆匆，唱首天下文章公。",
            "今年荔子况倍熟，亭亭錦蓋高張空。",
            "猿偷鴉啄牧童采，林間殘顆猶殷紅。",
            "在昔唐家充歲貢，吟諷何止杜陵翁。",
            "南窮交州西蜀土，快馬馱送如飛龍。",
            "絳裳冰肌初照眼，玉環一笑恩光濃。",
            "惟閩以遠幸免涴，一顆不到溫泉宮。",
            "自從陳紫無真本，皺玉晚出尤稱雄。",
            "邇來雞舌擅瑰瑋，贊香譽味萬喙同。",
            "麟臺仙人親題品，天爲此果開遭逢。",
            "乃知微物似有數，聲價亦與時汙隆。",
            "列聖儉德被華戎，微如淮白不敢供。",
            "奈何置驛奉私室，安得木鐸觀民風。",
            "山蹊谷塹日力窮，血肩踠足馳筠籠。",
            "請公移此食荔歎，置在薰風殿閣中。"
        ],
        "title": "和南塘食荔歎",
        "id": "672f4fdb-4d71-49a9-bfa7-e88518838a8d"
    },
    {
        "author": "劉克莊",
        "paragraphs": [
            "父老香花夾路催，朱幡那忍更徘徊。",
            "弓張至此尤宜弛，珠去安知不復迴。",
            "海上有艘堪致粟，洛中無篚勝生財。",
            "泉人畢竟修何福，消得西山兩度來。"
        ],
        "title": "送真西山再鎮溫陵",
        "id": "95bd75aa-f377-45ac-8582-2dcdfe21ea0d"
    },
    {
        "author": "劉克莊",
        "paragraphs": [
            "歲華摇落物蕭然，一種清芬絕可憐。",
            "不許淤泥侵皓素，全憑風露發幽妍。",
            "騷魂灑落沉湘客，玉色依稀捉月僊。",
            "却笑涪翁太脂粉，誤將高雅匹嬋娟。"
        ],
        "title": "水仙花",
        "id": "ec52ea58-cc04-412f-b742-a92642afbc25"
    },
    {
        "author": "劉克莊",
        "paragraphs": [
            "植物雖微性有常，人心翻覆至難量。",
            "李陵衛律陰山死，不似葵花識太陽。"
        ],
        "title": "葵花二首  其一",
        "id": "1a8ae700-fb03-4131-98b9-9fafbf89ac25"
    },
    {
        "author": "劉克莊",
        "paragraphs": [
            "下了江南奏凱迴，曹公鞅鞅未忘懷。",
            "爭知野老門庭冷，旌節無心忽自來。"
        ],
        "title": "葵花二首  其二",
        "id": "a298c0e7-21e8-400a-b0d9-6f88016e4f4a"
    },
    {
        "author": "劉克莊",
        "paragraphs": [
            "昔侍西山講習時，頗於函丈得精微。",
            "書如逐客猶遭絀，辭取橫汾亦恐非。",
            "箏笛豈能諧雅樂，綺紈元未識深衣。",
            "嗟余老矣君方少，勤向師門扣指歸。"
        ],
        "title": "題鄭寧文卷",
        "id": "9a96eaa7-17c8-40ac-a699-96419f411a08"
    },
    {
        "author": "劉克莊",
        "paragraphs": [
            "吾老方期汝亢宗，愛憐不與衆雛同。",
            "豈知希世千金産，止作空花賺廼翁。"
        ],
        "title": "悼阿駒七首  其一",
        "id": "8d049eed-82e1-4e52-9df4-3a5c76a49994"
    },
    {
        "author": "劉克莊",
        "paragraphs": [
            "長兄開卷每隨聲，大母繙經亦諦聽。",
            "眉目分明無夭法，恐緣了了與惺惺。"
        ],
        "title": "悼阿駒七首  其二",
        "id": "1e1d354c-40d7-4542-a039-c64c4abf6878"
    },
    {
        "author": "劉克莊",
        "paragraphs": [
            "北轍南轅有返期，吾兒掣手去何之。",
            "夢中玉雪來懷抱，愁絕鄰鐘喚醒時。"
        ],
        "title": "悼阿駒七首  其三",
        "id": "72a585b3-363e-427f-b5ed-e540b886022f"
    },
    {
        "author": "劉克莊",
        "paragraphs": [
            "隔日猶能喚女兄，兒於孝友殆天成。",
            "直須見汝蓮花上，纔得胸中一點平。"
        ],
        "title": "悼阿駒七首  其四",
        "id": "803f9f3d-edfe-4a6a-ade0-0c9d69d27b76"
    },
    {
        "author": "劉克莊",
        "paragraphs": [
            "富貴威權得自由，收融二子殺楊脩。",
            "閑人於物無恩怨，那得倉舒只麽休。"
        ],
        "title": "悼阿駒七首  其五",
        "id": "1aaf1aa3-7178-48a9-b01a-605453d5efa7"
    },
    {
        "author": "劉克莊",
        "paragraphs": [
            "眼有玄花因悼亡，觀書對客兩茫洋。",
            "情知淚是衰翁血，更爲童烏滴數行。"
        ],
        "title": "悼阿駒七首  其六",
        "id": "75303f68-3587-4c7a-9120-431304f3dbb3"
    },
    {
        "author": "劉克莊",
        "paragraphs": [
            "人生憂患本無涯，强取瞿聃語自排。",
            "吾母白頭尤念我，吞聲不敢惱慈懷。"
        ],
        "title": "悼阿駒七首  其七",
        "id": "c3e13350-50b6-46b5-9734-e8c45a1896bb"
    },
    {
        "author": "劉克莊",
        "paragraphs": [
            "曾客嫖姚與伏波，慣騎生馬擁琱戈。",
            "金臺有命終須築，鐵硯無功亦且磨。",
            "見說帛書來汝洛，又傳氈帳迫淮河。",
            "只今西北多機會，吾子南歸意若何。"
        ],
        "title": "鄭寧示邊報走筆戲贈",
        "id": "e0e9f682-aa7c-4011-b792-d18cefaada92"
    },
    {
        "author": "劉克莊",
        "paragraphs": [
            "少游鄉校至華顛，常以虀鹽養浩然。",
            "科舉法行無譽士，丘園禮廢有遺賢。",
            "劉賁下第人稱屈，李漢編文後必傳。",
            "聞道諸郎皆秀孝，拂雲華表看它年。"
        ],
        "title": "挽劉學諭",
        "id": "142916ff-b940-4eb3-be11-380c98fe53b2"
    },
    {
        "author": "劉克莊",
        "paragraphs": [
            "丞相曾參督府謀，郎君今復贊邊籌。",
            "彼哉金谷飲長夜，去矣玉關防盛秋。",
            "尺度豈能拘快士，功名斷不在中州。",
            "習池水滿堤花艷，安得相陪賦遠遊。"
        ],
        "title": "送陳戶曹之官襄陽二首  其一",
        "id": "772088a6-fa1c-43b4-8150-320aee7d1ed9"
    },
    {
        "author": "劉克莊",
        "paragraphs": [
            "幕府秋風事日生，參軍匹馬去兼程。",
            "起爲楚舞何其壯，吟退胡兵在此行。",
            "且喜峴山碑有跋，不愁江表傳無名。",
            "老儒那復封侯夢，止願躬耕看太平。"
        ],
        "title": "送陳戶曹之官襄陽二首  其二",
        "id": "749fe528-50d3-41e0-bb3b-0278c430c8a7"
    },
    {
        "author": "劉克莊",
        "paragraphs": [
            "張生快士非拘儒，袖出一編相斫書。",
            "撲虱拍蚊吾不忍，斷蛇刺虎子何麤。"
        ],
        "title": "旴士張季携所注三略訪西山先生既跋其書余復題二絕於卷尾  其一",
        "id": "8a085a61-cfc0-42c3-a4b6-1d478c2bdc61"
    },
    {
        "author": "劉克莊",
        "paragraphs": [
            "千里從師細講評，橫渠昔亦謁高平。",
            "自從受得中庸了，止說西銘不說兵。"
        ],
        "title": "旴士張季携所注三略訪西山先生既跋其書余復題二絕於卷尾  其二",
        "id": "725e32d2-8fc4-4b9b-b075-00edd8144dd4"
    },
    {
        "author": "劉克莊",
        "paragraphs": [
            "華宗所産必人英，久見諸賢說父兄。",
            "荀氏晚添文若出，楊家又有敬之生。",
            "進堪負荷斯文責，退亦流傳後世名。",
            "身老荒村無可恨，獨於佳友尚關情。"
        ],
        "title": "送湯伯紀歸番昜",
        "id": "f14bba58-6a49-4094-ad8d-f09e7a09601f"
    },
    {
        "author": "劉克莊",
        "paragraphs": [
            "夢得因桃數左遷，長源爲柳忤當權。",
            "幸然不識桃并柳，却被梅花累十年。"
        ],
        "title": "病後訪梅九絕  其一",
        "id": "1de4f3ae-f705-4958-b26e-cf62b9c19ebb"
    },
    {
        "author": "劉克莊",
        "paragraphs": [
            "先生歲晚被人疑，梅畔渾無一字詩。",
            "明月清風愁併案，野花啼鳥怕隨司。"
        ],
        "title": "病後訪梅九絕  其二",
        "id": "7bb959b7-b656-43c7-9264-8f388cba4775"
    },
    {
        "author": "劉克莊",
        "paragraphs": [
            "區區毛鄭號精專，未必風人意果然。",
            "犬彘不吞舒亶唾，豈堪與世作詩箋。"
        ],
        "title": "病後訪梅九絕  其三",
        "id": "39b28826-8456-4c76-ba20-03aeb4774e6f"
    },
    {
        "author": "劉克莊",
        "paragraphs": [
            "和靖林間欬嗽時，一邊覓句一邊饑。",
            "而今始會天公意，不惜功名只惜詩。"
        ],
        "title": "病後訪梅九絕  其四",
        "id": "e388b1f1-eb94-4ae0-9644-fb178e034ae4"
    },
    {
        "author": "劉克莊",
        "paragraphs": [
            "老子無糧可禦冬，强鳴饑吻和寒蛩。",
            "舍南舍北花如雪，止嚥清香飽殺儂。"
        ],
        "title": "病後訪梅九絕  其五",
        "id": "0ee02ddc-e574-4f27-93ae-cba5825cd669"
    },
    {
        "author": "劉克莊",
        "paragraphs": [
            "與梅交絕幾星霜，瞥見南枝喜欲狂。",
            "便欲佩壺携鐵笛，爲花痛飲百千場。"
        ],
        "title": "病後訪梅九絕  其六",
        "id": "5f43782b-f915-4f4b-8918-c0ee06fb9494"
    },
    {
        "author": "劉克莊",
        "paragraphs": [
            "一聯半首致魁台，前有沂公後簡齋。",
            "自是君詩無警策，梅花窮殺幾人來。"
        ],
        "title": "病後訪梅九絕  其七",
        "id": "8f890a16-8256-49b2-98d1-dbf3f557281f"
    },
    {
        "author": "劉克莊",
        "paragraphs": [
            "春信分明到草廬，呼兒沽酒買溪魚。",
            "從前弄月嘲風罪，即日金雞已赦除。"
        ],
        "title": "病後訪梅九絕  其八",
        "id": "c046f210-3181-49e3-b032-e233bfadbe77"
    },
    {
        "author": "劉克莊",
        "paragraphs": [
            "菊得陶翁名愈重，蓮因周子品尤尊。",
            "後來誰判梅公案，斷自孤山迄後村。"
        ],
        "title": "病後訪梅九絕  其九",
        "id": "fabbbd92-c0ac-42ae-a640-73cba4692c61"
    },
    {
        "author": "劉克莊",
        "paragraphs": [
            "先生廊廟姿，非直藩翰才。",
            "南州彩旗留，北闕丹詔催。",
            "重臣方暑行，停驂小裴回。",
            "客中載枚鄒，物外尋宗雷。",
            "遂窮天海觀，一豁風雲懷。",
            "眷言此靈山，自判宇宙來。",
            "登臨幾朱輪，滅沒隨飛埃。",
            "堂堂蔡與趙，繼者其誰哉。",
            "共惟勳業侔，况乃名節偕。",
            "伊余忝載筆，適值祖帳開。",
            "雖陪叔子游，獨抱湛輩哀。",
            "餞詩堪覆瓿，不敢鎸蒼崖。"
        ],
        "title": "陪西山遊鼓山一首",
        "id": "5963d225-dc30-4103-9c33-3b57327006c6"
    },
    {
        "author": "劉克莊",
        "paragraphs": [
            "城郭區區一聚埃，江山如此信佳哉。",
            "挾龍相國騎箕去，招鶴仙人弭節來。",
            "試問炊粱成短夢，何如煨芋撥殘灰。",
            "危亭更著文公扁，日落山空未忍回。"
        ],
        "title": "鼓山用餘干趙相韻",
        "id": "ea52ad54-8d2a-4499-b08e-d81fd68ee46f"
    },
    {
        "author": "劉克莊",
        "paragraphs": [
            "草木黄落，水雲莽蒼。",
            "孤舟卸帆，凍鴈失行。",
            "昔余遠遊，沿灕泝湘。",
            "堠長店疎，僕痡馬僵。",
            "行李蕭然，有詩滿囊。",
            "今其老矣，寧志四方。",
            "撫卷追思，歷歷不忘。"
        ],
        "title": "題真仁夫畫卷",
        "id": "72e539d1-59fa-4263-b810-8c5f3f7678c3"
    },
    {
        "author": "劉克莊",
        "paragraphs": [
            "嘗聞天台境，肉身往無從。",
            "仁夫示此圖，恍惚游其中。",
            "應真一一若舊識，或踞怪石臨飛淙。",
            "山鬼投牒何敬恭，天女問法尤丰茸。",
            "盆魚鬐鬛等針粟，放去夭矯拏空濛。",
            "山深無人地祇出，被服導從侔王公。",
            "前驅鷙獸後夔魍，徐行殿以一瘦筇。",
            "巉巉蒼壁謖謖松，下有老宿眉雪濃。",
            "石橋滅沒雲氣斷，似是鬼國非天宮。",
            "層冰融結挾怒瀑，毒虺噴薄含腥風。",
            "至人於此方入定，壞衲羃首枯株同。",
            "等閑一坐六十劫，汝技有盡吾無窮。",
            "書生往往談性命，怵以禍福猶兒童。",
            "倒持手版口勸進，對此寧不面發紅。",
            "我知龍眠筆外意，要與濁世鍼盲聾。",
            "退之云釋善變幻，愷之謂畫能神通。",
            "幻耶神耶兩莫詰，與子持叩西山翁。"
        ],
        "title": "題龍眠十八尊者",
        "id": "f311cdb3-0789-44d0-b6ca-f9b24e24c344"
    },
    {
        "author": "劉克莊",
        "paragraphs": [
            "大令云亡筆不傳，世無行草已千年。",
            "偶然遺下鵝群帖，生出楊風與米顛。"
        ],
        "title": "米元章有帖云老弟山林集多於眉陽集然不襲古人一句子瞻南還與之說茫然歎久之似歎渠偷也戲跋二首  其一",
        "id": "ecae36f2-c629-4756-afd5-0f2536498881"
    },
    {
        "author": "劉克莊",
        "paragraphs": [
            "二集一傳一不傳，可能寶晉勝坡仙。",
            "蘇郎不醉常如醉，米老真顛却辨顛。"
        ],
        "title": "米元章有帖云老弟山林集多於眉陽集然不襲古人一句子瞻南還與之說茫然歎久之似歎渠偷也戲跋二首  其二",
        "id": "8b3fba74-6a0b-4d6a-9a01-ecef58f2daea"
    },
    {
        "author": "劉克莊",
        "paragraphs": [
            "周郎詞藝妙天下，似是詩家非畫家。",
            "寧與嵇公寫琴操，不爲盛尹作梅花。"
        ],
        "title": "跋周忘機畫一首",
        "id": "490808af-0645-4f8a-9ad1-c0d6e77894fa"
    },
    {
        "author": "劉克莊",
        "paragraphs": [
            "舉世爭馳勢利場，君於冷處看人忙。",
            "不營摩詰散花室，只設蘇州聽雨床。",
            "種果園林無虎守，勘書窗几有螢光。",
            "直須喚起西塘老，來向齋中伴石塘。"
        ],
        "title": "題林戶曹寒齋",
        "id": "2dd344c7-372e-4a6c-9791-609d82e562d9"
    },
    {
        "author": "劉克莊",
        "paragraphs": [
            "當年虎穴挺身臨，匹馬平欺萬綠林。",
            "余欲關弓常掩涕，汝能賣劍即回心。",
            "歌廉民已嗟來暮，微管吾安得至今。",
            "欲謁鈴齋參嫡派，管蠡何敢測高深。"
        ],
        "title": "呈黄建州",
        "id": "4de2547e-a53a-4f09-b128-151c5d358259"
    },
    {
        "author": "劉克莊",
        "paragraphs": [
            "溪上重來兩鬢絲，豈知拙政久猶思。",
            "旄倪欲見葉公面，香火共存朱邑祠。",
            "爭勸令君持酒琖，不容老子閉車帷。",
            "誰言俗薄今非古，我與斯民各秉彜。"
        ],
        "title": "過建陽二首  其一",
        "id": "7c89230f-0d0b-43bc-8277-92167a1eaabe"
    },
    {
        "author": "劉克莊",
        "paragraphs": [
            "白布裙襦雪滿顛，携扶傴僂拜車前。",
            "皆言庾氏相因粟，猶是君侯不飲泉。",
            "自昔活民須有備，即今去客愧無權。",
            "愚公老矣癡如故，長把心燈望後賢。"
        ],
        "title": "過建陽二首  其二",
        "id": "7a601272-772e-4f6e-a6ee-27072438a36f"
    },
    {
        "author": "劉克莊",
        "paragraphs": [
            "魯叟新阡何處尋，橋邊感舊獨沉吟。",
            "一生欲唾姦諛面，千古難磨道義心。",
            "溪昔放魚晴鱍鱍，門今羅爵冷涔涔。",
            "發潜頼有西山筆，何日碑成勒碧岑。"
        ],
        "title": "過章戴二首  其一",
        "id": "9b835527-4a1d-4c3e-9dbe-8b9f2f68eb52"
    },
    {
        "author": "劉克莊",
        "paragraphs": [
            "曾向明時雪李邕，又聞名在聘賢中。",
            "憶言鴟吻施茅屋，忍見龜趺立柏宮。",
            "杯酒昔常陪賀老，隻雞終待哭喬公。",
            "情知客淚先難制，鄰笛那堪咽晚風。"
        ],
        "title": "過章戴二首  其二",
        "id": "1a1805fb-b88b-43d3-b906-068bdd9adb62"
    },
    {
        "author": "劉克莊",
        "paragraphs": [
            "平生陳無己，白首欠吟債。",
            "未嘗交馬呂，况肯見章蔡。",
            "附熱生可鄙，中寒死亦快。",
            "吾方尚此友，巾車與同載。",
            "前瞻有膺滂，却顧有融泰。",
            "要當堅一壁，詎可立兩界。",
            "恕乎行誼虧，希也名節壞。",
            "史君惠良箴，下走敢不拜。",
            "懷哉道義交，異彼姑息愛。"
        ],
        "title": "答李泉州元善",
        "id": "1e97439e-55ef-4a5a-bf59-24460c00306c"
    },
    {
        "author": "劉克莊",
        "paragraphs": [
            "君於朝列號名流，信在江東亦望州。",
            "保抱彼民思父母，齎咨吾輩惜交游。",
            "香凝應物吟詩榻，虹貫元章載畫舟。",
            "澗上泉邊今寂寞，豈無遺藁待搜求。"
        ],
        "title": "送趙信州二首  其一",
        "id": "04f836bb-83e7-4dcb-bf64-7592398359d1"
    },
    {
        "author": "劉克莊",
        "paragraphs": [
            "貧者惟言可贈行，臨分握手盡交情。",
            "馬於轡力窮時駭，鷗向機心動處驚。",
            "齊士豈無堪客禮，蔡人便遣作牙兵。",
            "遥知陌上羅敷女，競看雙旌出勸耕。"
        ],
        "title": "送趙信州二首  其二",
        "id": "c2425778-db17-474e-8486-438b12b0a752"
    },
    {
        "author": "劉克莊",
        "paragraphs": [
            "紫芝仲白俱仙去，晚秀惟君擅士林。",
            "字肖率更親手作，詩疑賈島後身吟。",
            "九成合奏音方備，三染爲纁色始深。",
            "老去尤於朋友篤，未忘几研琢磨心。"
        ],
        "title": "題趙子固詩卷",
        "id": "594039a4-c05c-449f-8454-2dc7eb4b2c05"
    },
    {
        "author": "劉克莊",
        "paragraphs": [
            "詔書選後宮，衆女競媒致。",
            "拂鏡濃畫眉，臨風高綰髻。",
            "朝猶東鄰居，夕已金屋貴。",
            "彼姝絕代姿，綽約乘雲氣。",
            "箴史合古趣，佩服與今異。",
            "宜哉寤寐求，惜也憔悴棄。",
            "君門深復深，歲遣花鳥使。"
        ],
        "title": "題湯伯紀程文",
        "id": "64cfe8b6-083d-4341-9cc1-55b4f0f45cfc"
    },
    {
        "author": "劉克莊",
        "paragraphs": [
            "添盡綿衣體未和，小窗奈此苦寒何。",
            "極知上竺僊人喜，不道長安貧士多。",
            "窮巷都無晨噪鵲，邊城應有夜驚鵝。",
            "君才堪續梁臺賦，早晚樓船濟汴河。"
        ],
        "title": "和高九萬雪詩",
        "id": "eced1c2a-4cd9-421c-b6b8-33db5f9bf85a"
    },
    {
        "author": "劉克莊",
        "paragraphs": [
            "詩到黄初字永和，半生西望遡明河。",
            "已招學士來儒館，更欠山人拜諫坡。",
            "四庫舊書存有幾，五朝遺老苦無多。",
            "傳聞將講臨雍禮，小駐驪駒白玉珂。"
        ],
        "title": "答曾無疑校勘",
        "id": "7c95c0e6-59d4-4a34-8399-9ea44aa0af5c"
    },
    {
        "author": "劉克莊",
        "paragraphs": [
            "場屋聲名淳紹初，同時一輩曉星疎。",
            "舉人尚記前鄉貢，天子亦呼行祕書。",
            "出蜀詩堪編杜集，涉湘文可補騷餘。",
            "中朝典冊須鴻筆，何必然藜照蠹魚。"
        ],
        "title": "題袁祕書文藁",
        "id": "8cf7fed2-6c26-41df-a175-a8034adfd699"
    },
    {
        "author": "劉克莊",
        "paragraphs": [
            "門巷蕭然人迹少，華裾客子袖文過。",
            "織千機錦非常巧，熏一銖香已覺多。",
            "持贈白雲情厚矣，暗投明月愧如何。",
            "桃花水煖鱸堪鱠，恨不相携買短蓑。"
        ],
        "title": "題廬陵羅生詩卷",
        "id": "5d475398-a421-451f-a6de-e0f7d9c201f3"
    },
    {
        "author": "劉克莊",
        "paragraphs": [
            "龍川天下士，女子節尤奇。",
            "孟母遷鄰訓，共姜誓己詩。",
            "生無封國分，歿有表阡時。",
            "曾識雙珠樹，聊爲補些辭。"
        ],
        "title": "陳夫人哀詩",
        "id": "d4b1b6a0-c78d-4247-9e13-73be72243ea9"
    },
    {
        "author": "劉克莊",
        "paragraphs": [
            "渡江門戶已華簪，嫁得黔婁作藁砧。",
            "疇昔曾爲賓截髮，暮年親見子腰金。",
            "瀧阡新刻豐碑妙，防墓重封宿草深。",
            "憶與夏卿聯禁路，些辭題罷一酸心。"
        ],
        "title": "挽連夫人",
        "id": "284e3194-2498-426c-acba-2999a7839943"
    },
    {
        "author": "劉克莊",
        "paragraphs": [
            "人歎摛毫妙，天知補衮忠。",
            "力猶挽元氣，身已御長風。",
            "家譜侔洪氏，官稱似范公。",
            "獨憐蓴鯽奠，不得至苕中。"
        ],
        "title": "參預陳公挽詩二首  其一",
        "id": "c12f4206-f75d-4fa1-a5df-ab862e6f35e2"
    },
    {
        "author": "劉克莊",
        "paragraphs": [
            "聖主初調瑟，煩公數寄聲。",
            "已來周大老，尚致魯諸生。",
            "末至餘尊盡，西歸隻履輕。",
            "中年知己淚，銷得幾回傾。"
        ],
        "title": "參預陳公挽詩二首  其二",
        "id": "8425396e-55b9-4b58-a2d9-a5543b776e27"
    },
    {
        "author": "劉克莊",
        "paragraphs": [
            "世道方憑藉，云胡不憗遺。",
            "重如鎮喬嶽，寬可納須彌。",
            "鴟閣開無日，蟇陵窆有期。",
            "嗟余衰久矣，告第乏雄辭。"
        ],
        "title": "又二首  其一",
        "id": "a307df1c-c0fb-42ba-a6b4-930f3d058d54"
    },
    {
        "author": "劉克莊",
        "paragraphs": [
            "不謂斯人夭，堂堂在目中。",
            "曾參黄面老，肯戀黑頭公。",
            "性理天淵徹，榮華露電空。",
            "獨餘章奏在，聖主記遺忠。"
        ],
        "title": "又二首  其二",
        "id": "1d82ca86-5bc1-48c7-a1ec-20938db8c5e9"
    },
    {
        "author": "劉克莊",
        "paragraphs": [
            "欲去還留每自憐，竟爲吾子著先鞭。",
            "孤忠盡見萬言疏，十口同登一葉船。",
            "屈法相全煩聖主，上書俱貶愧前賢。",
            "南歸定過西山下，細把行藏告墓阡。"
        ],
        "title": "送王實之",
        "id": "d071559e-807f-467a-8612-3dd73289c0cb"
    },
    {
        "author": "劉克莊",
        "paragraphs": [
            "近甸騷屑餘，當宁焦勞甚。",
            "剖符寄非輕，弄印擇已審。",
            "盎然春風和，解此寒色凜。",
            "吾聞守四隣，豈必衛堂寢。",
            "惡馬易調伏，小鮮難烹飪。",
            "臘前況屢白，秋杪定一稔。",
            "我侯但凝香，彼州自奠枕。",
            "英英尚書郎，餞詩麗如錦。",
            "驪珠忽滿軸，繼者皆曹沈。",
            "顧予如病鶴，欲鳴聲復噤。",
            "寧論鬼揶揄，行以親來諗。",
            "南歸掣齋鈴，儻留故人飲。"
        ],
        "title": "重餞趙信州分韻得寢字",
        "id": "cb8a7c97-8f70-4df3-a16b-34e71ebff7ee"
    },
    {
        "author": "劉克莊",
        "paragraphs": [
            "陌上塵飛敕使來，親傳天語賀元台。",
            "門庭如水無珍獻，惟有黄華伴壽杯。"
        ],
        "title": "鄭丞相生日口號十首  其一",
        "id": "0ceb8718-6a10-4f95-bf91-bc6b37378d4e"
    },
    {
        "author": "劉克莊",
        "paragraphs": [
            "王呂紛更尚治安，史韓椓杙始凋殘。",
            "廼知元祐調絃易，却是端平變局難。"
        ],
        "title": "鄭丞相生日口號十首  其二",
        "id": "7c484317-5e2a-46c4-85cc-e531cf8b5f8a"
    },
    {
        "author": "劉克莊",
        "paragraphs": [
            "金塢銅山二紀中，可無玉雪洗貪風。",
            "從今中外多廉吏，家有錢神賦一通。"
        ],
        "title": "鄭丞相生日口號十首  其三",
        "id": "3d29a598-dd56-4c27-bed4-ca010a95b0b8"
    },
    {
        "author": "劉克莊",
        "paragraphs": [
            "小范登庸面稍腴，惟公不以位爲娛。",
            "宅家亦自臨朝說，丞相都因國事臞。"
        ],
        "title": "鄭丞相生日口號十首  其四",
        "id": "e0549b48-acdc-40c6-99db-9332371e28ea"
    },
    {
        "author": "劉克莊",
        "paragraphs": [
            "舒黯淹留守相間，平津千載有慙顔。",
            "惜渠不見端平相，召了西山召鶴山。"
        ],
        "title": "鄭丞相生日口號十首  其五",
        "id": "a65e6872-45a0-4e26-a25f-484a2b03847b"
    },
    {
        "author": "劉克莊",
        "paragraphs": [
            "忤旨嬰鱗不自安，明朝密啟與遷官。",
            "百僚舉笏私相語，相國胸中得許寬。"
        ],
        "title": "鄭丞相生日口號十首  其六",
        "id": "adc6e0a4-fe37-4f2b-bcc8-e7c8ac86d1a2"
    },
    {
        "author": "劉克莊",
        "paragraphs": [
            "曠懷未許衆人窺，細行猶堪百世師。",
            "廣厦千間無地起，靈臺一片有天知。"
        ],
        "title": "鄭丞相生日口號十首  其七",
        "id": "8be4b14e-c084-4d36-a215-b39d62be37d2"
    },
    {
        "author": "劉克莊",
        "paragraphs": [
            "轉了頭廳屢乞歸，已將傳舍視黄扉。",
            "江湖不欠魚羹飯，直爲君恩未拂衣。"
        ],
        "title": "鄭丞相生日口號十首  其八",
        "id": "03ca68dd-f3fc-4f70-a2cb-5478c61c7195"
    },
    {
        "author": "劉克莊",
        "paragraphs": [
            "篚苞不復入脩門，民力微蘇物漸蕃。",
            "見說海邊停䱹局，介鱗亦被相君恩。"
        ],
        "title": "鄭丞相生日口號十首  其九",
        "id": "069fa534-60cf-48da-b83d-2778ff2ead85"
    },
    {
        "author": "劉克莊",
        "paragraphs": [
            "不用占蓍更訊龜，功成尚有赤松期。",
            "由來壽與仁相貫，季主君平未必知。"
        ],
        "title": "鄭丞相生日口號十首  其一○",
        "id": "0ce81211-8519-40c2-b4ff-c1e339411349"
    },
    {
        "author": "劉克莊",
        "paragraphs": [
            "逐客挑包水榭中，忽聞乾鵲噪東風。",
            "若非閩嶠安書至，即是襄州吉語通。"
        ],
        "title": "出宿環碧",
        "id": "6bd1d44c-aa46-4518-bece-77dc7f299c01"
    },
    {
        "author": "劉克莊",
        "paragraphs": [
            "香歇朝衣懶更熏，夢殘宮漏遠難聞。",
            "漫郎不稱青綾被，退士惟堪白布裙。"
        ],
        "title": "環碧寒甚移宿客邸",
        "id": "250c0684-0331-46b6-9ae3-1dd1e9109a70"
    },
    {
        "author": "劉克莊",
        "paragraphs": [
            "車前彎帽同聲散，關外華簪一揖休。",
            "惟有浙江潮好事，肯隨逐客到嚴州。"
        ],
        "title": "桐廬舟中即事",
        "id": "a4c372cc-1fa2-4465-83ea-14dfec93c764"
    },
    {
        "author": "劉克莊",
        "paragraphs": [
            "翁子平生最苦貧，晚將丹頸博朱輪。",
            "老儒五十無章綬，歸去何妨且負薪。"
        ],
        "title": "朱買臣廟",
        "id": "a52228a3-0111-4a89-aac1-808b4e934769"
    },
    {
        "author": "劉克莊",
        "paragraphs": [
            "純綿未覺中年暖，薄酒難禁二月寒。",
            "可惜一溪桃李樹，貪程不得過橋看。"
        ],
        "title": "江山道中",
        "id": "255bf95a-7c30-4cae-8dce-efec66313dbe"
    },
    {
        "author": "劉克莊",
        "paragraphs": [
            "仁暴由來各異施，秦徐至竟孰雄雌。",
            "君看驪岫今無墓，得似柯山尚有祠。"
        ],
        "title": "徐偃王廟",
        "id": "72176904-9c69-48f5-930f-a1f7f8c28797"
    },
    {
        "author": "劉克莊",
        "paragraphs": [
            "淺溪忽漲尋常水，朽樹猶開千百花。",
            "有酒可沽魚可買，造門莫問是誰家。"
        ],
        "title": "漁梁",
        "id": "7a46b2df-6b20-4bfa-a517-a00af06dbfd2"
    },
    {
        "author": "劉克莊",
        "paragraphs": [
            "當饋而今渴將材，豈無梟俊尚沉埋。",
            "不曾薦得雲中守，也道身從省戶來。"
        ],
        "title": "馮唐廟",
        "id": "afa5c694-297e-4f04-896f-48e4339bfe73"
    },
    {
        "author": "劉克莊",
        "paragraphs": [
            "路入雲端一綫微，行人竊笑僕交譏。",
            "空囊非有連城璧，作麽携從間道歸。"
        ],
        "title": "新蓬二嶺",
        "id": "42363c7f-dfc6-41a3-9caf-193096970ebf"
    },
    {
        "author": "劉克莊",
        "paragraphs": [
            "春陰欺得病夫身，偶值晴天一欠伸。",
            "客舍無誰相管領，半簷紅日苦留人。"
        ],
        "title": "春陰",
        "id": "96cbdfd8-6eec-4828-b725-787c64f408ef"
    },
    {
        "author": "劉克莊",
        "paragraphs": [
            "靜處尤宜策睡勳，徑投禪榻炷鑪熏。",
            "恰爲胡蝶春游美，忽吼華鯨曙色分。",
            "僧袒右肩方說法，我聾左耳若無聞。",
            "平生不作桑間戀，草草挑包下白雲。"
        ],
        "title": "宿小寺觀主僧陞座",
        "id": "9c2f39cf-97f6-4d03-8034-2788f1565c75"
    },
    {
        "author": "劉克莊",
        "paragraphs": [
            "去年贏粟尚儲瓶，又見新秧蘸水青。",
            "野老逢人說慙愧，長官清白社公靈。"
        ],
        "title": "田舍即事十首  其一",
        "id": "8d234e72-0b54-4b9b-a017-f772b024a179"
    },
    {
        "author": "劉克莊",
        "paragraphs": [
            "村落爭看烏角巾，略談北事向南人。",
            "百年只有中州樂，世世無爲塞下民。"
        ],
        "title": "田舍即事十首  其二",
        "id": "eee34628-f3b7-422c-afac-b0177e211b93"
    },
    {
        "author": "劉克莊",
        "paragraphs": [
            "古來觀社見春秋，茜袂銀釵盡出遊。",
            "欲與魯人同獵較，可憐身世尚它州。"
        ],
        "title": "田舍即事十首  其三",
        "id": "692b6b62-3e2d-4d8e-ab45-a4b3aee8bff3"
    },
    {
        "author": "劉克莊",
        "paragraphs": [
            "蹴踘鞵尖塵不涴，臂鷹袖窄樣新裁。",
            "社中年少相容否，也待鮮衣染鬢來。"
        ],
        "title": "田舍即事十首  其四",
        "id": "8ca7edc1-b1a3-437d-8d3a-803782ca83e3"
    },
    {
        "author": "劉克莊",
        "paragraphs": [
            "鄰壁嘲啾誦學而，老人睡少聽移時。",
            "它年謹勿如張禹，帝問床前謬不知。"
        ],
        "title": "田舍即事十首  其五",
        "id": "85ab8893-1a74-444e-8806-0453dc6e03d4"
    },
    {
        "author": "劉克莊",
        "paragraphs": [
            "田舍諸雛各雅馴，男兒盍有藝資身。",
            "古來醫卜多名世，莫學文章點涴人。"
        ],
        "title": "田舍即事十首  其六",
        "id": "4ab5c505-1d35-42f0-bcaf-2c60712ba132"
    },
    {
        "author": "劉克莊",
        "paragraphs": [
            "條桑女子兩鬟垂，車馬過門未省窺。",
            "生長柴門蓬戶裏，安知世有二南詩。"
        ],
        "title": "田舍即事十首  其七",
        "id": "e14bdd05-0077-4715-9a5e-8c9ee6409ebc"
    },
    {
        "author": "劉克莊",
        "paragraphs": [
            "草草衣裝挈自隨，壻貧畢竟與齊眉。",
            "絕勝京洛傾城色，鏁向侯門作侍兒。"
        ],
        "title": "田舍即事十首  其八",
        "id": "1e5ff018-c903-4c68-8e25-c9c264b07c73"
    },
    {
        "author": "劉克莊",
        "paragraphs": [
            "兒女相携看市優，縱談楚漢割鴻溝。",
            "山河不暇爲渠惜，聽到虞姬直是愁。"
        ],
        "title": "田舍即事十首  其九",
        "id": "daed61f1-7f1d-4c6c-9396-c66105af2a49"
    },
    {
        "author": "劉克莊",
        "paragraphs": [
            "溪上漁郎占斷春，一川碧浪映紅雲。",
            "問渠定是神仙否，艣去如飛語不聞。"
        ],
        "title": "田舍即事十首  其一○",
        "id": "fe2a5f3d-50e9-4991-95f6-3cfb98f243d6"
    },
    {
        "author": "劉克莊",
        "paragraphs": [
            "博士才名賀白流，詎應蚤計到菟裘。",
            "宮中未索清平調，海上聊爲汗漫遊。",
            "隠几飽看山變態，開軒惟對竹清脩。",
            "買鄰有志嗟無力，肯與羊曇共賭不。"
        ],
        "title": "寄題趙廣文南墅",
        "id": "9dad6139-dbbd-4930-b570-64054c3ade92"
    },
    {
        "author": "劉克莊",
        "paragraphs": [
            "憶昨桃包返故鄉，意君束带侍明光。",
            "一書似坐窮爲祟，百計無如去最長。",
            "蟻穴夢殘何足記，蟇陵願在莫須償。",
            "即今臺閣多收召，定有名公雪孝章。"
        ],
        "title": "寄和湯仲能",
        "id": "5fa6b83a-e33b-4512-9915-ef40ae62d379"
    },
    {
        "author": "劉克莊",
        "paragraphs": [
            "季子真奇士，聲名亞長君。",
            "尚難友裘牧，何敢吏朱雲。",
            "江國無生業，沙場有異聞。",
            "臨岐各珍重，世故屬紛紜。"
        ],
        "title": "送湯季庸監嶽",
        "id": "39f7f73a-d9dc-4ae0-8810-0d1cd3184ec3"
    },
    {
        "author": "劉克莊",
        "paragraphs": [
            "一春風雨郡齋寒，荒了麻姑老子壇。",
            "吏抱文書排闥至，客携詩卷退衙看。",
            "愁來鏡裏絲難染，老去胸中錦已殘。",
            "若棹扁舟見安道，爲言歲晚習申韓。"
        ],
        "title": "送徐鼎夫用廬陵通守博士戴文韻",
        "id": "e4398af1-03e6-4185-9658-b73689f5b424"
    },
    {
        "author": "劉克莊",
        "paragraphs": [
            "留落而今兩鬢秋，暮年出處愧前修。",
            "敢云余補韓公處，極喜君來謝客州。",
            "奇甚寶鐔騰紫氣，清於玉瓚薦黄流。",
            "後生不作先賢遠，便合相推出一頭。"
        ],
        "title": "次韻王元度二詩  其一",
        "id": "8ce894df-0940-4840-a040-bf810ad37320"
    },
    {
        "author": "劉克莊",
        "paragraphs": [
            "向來綺語禍機深，幾效靈均欲自沉。",
            "周廟人曾銘在背，管城子已禿無心。",
            "今誰伯樂能酬價，後有鍾期必賞音。",
            "老矣尚須君警策，昔人一字答千金。"
        ],
        "title": "次韻王元度二詩  其二",
        "id": "a0f0e0ed-1d87-4b0a-9953-899ecd9b1f14"
    },
    {
        "author": "劉克莊",
        "paragraphs": [
            "未奉三雍對，聊爲五筦行。",
            "鄉書踰嶺少，詩思入湘清。",
            "遠宦身差穩，中州事日生。",
            "向來幾離別，此別最關情。"
        ],
        "title": "送趙叔愚赴潯州理掾",
        "id": "1fb982cf-89bd-4d59-9297-53168188540a"
    },
    {
        "author": "劉克莊",
        "paragraphs": [
            "自傷臨郡淺，有愧在民深。",
            "稽首文公廟，由唐直至今。"
        ],
        "title": "離郡五絕  其一",
        "id": "e72038ed-0c7e-4839-a3c7-7f2b5f5c0d28"
    },
    {
        "author": "劉克莊",
        "paragraphs": [
            "既收其印綬，猶送以車船。",
            "回首柱下史，江邊更可憐。"
        ],
        "title": "離郡五絕  其二",
        "id": "59c30ef8-c29f-4525-8ffb-2558f61ee57d"
    },
    {
        "author": "劉克莊",
        "paragraphs": [
            "昨日專城守，今朝失國人。",
            "乾坤如許大，無地著孤臣。"
        ],
        "title": "離郡五絕  其三",
        "id": "a9739117-1120-4a20-ba17-fd19ae30fb18"
    },
    {
        "author": "劉克莊",
        "paragraphs": [
            "赫赫戎衣定，區區扣馬非。",
            "如何孤竹子，嫌粟不嫌薇。"
        ],
        "title": "離郡五絕  其四",
        "id": "7696a6a2-5db3-40ef-a0f1-c4d8d8990174"
    },
    {
        "author": "劉克莊",
        "paragraphs": [
            "丘筆鄭克段，軻言象愛兄。",
            "回天力不足，削地罰猶輕。"
        ],
        "title": "離郡五絕  其五",
        "id": "aeb243b8-6592-46f1-8bce-c8c2abca9afa"
    },
    {
        "author": "劉克莊",
        "paragraphs": [
            "銳惰皆由氣所爲，浩然不屈是男兒。",
            "未知重入脩門後，何似初攀折檻時。",
            "已有客貽絕交論，豈無人取送行詩。",
            "勿令一種求疵者，妄議君侯鳳德衰。"
        ],
        "title": "寄徐直翁侍郎二首  其一",
        "id": "b63066c0-c273-42b6-875c-5165469de15e"
    },
    {
        "author": "劉克莊",
        "paragraphs": [
            "憶昨紛紛衆喙鳴，怪君噤齘久無聲。",
            "得非家客留廷尉，或是閨人沮仲卿。",
            "白璧微瑕終古在，黄金橫带霎時榮。",
            "從來公議無情甚，莫遣蒙齋獨擅名。"
        ],
        "title": "寄徐直翁侍郎二首  其二",
        "id": "d1f98227-fcc6-4c74-aec8-d1a69456c02f"
    },
    {
        "author": "劉克莊",
        "paragraphs": [
            "懶窺戶外問晴陰，靜向窗前閲古今。",
            "江國事稀聊袖手，鈞天夢斷久灰心。"
        ],
        "title": "和仲弟十絕  其一",
        "id": "e50fc39d-aed6-4854-aa50-d7a7fc2dd560"
    },
    {
        "author": "劉克莊",
        "paragraphs": [
            "慈母清齋奉竺乾，平生功行默通天。",
            "遥知靜坐修禪觀，永晝爐中一穗煙。"
        ],
        "title": "和仲弟十絕  其二",
        "id": "b6bb574e-4412-4140-8154-6d188a526c34"
    },
    {
        "author": "劉克莊",
        "paragraphs": [
            "即今江表尚恬熙，忘却前迴飲馬時。",
            "淝水豈無風鶴助，平涼莫受犬羊欺。"
        ],
        "title": "和仲弟十絕  其三",
        "id": "4557d21c-7c9d-4742-9345-3df034f83fdc"
    },
    {
        "author": "劉克莊",
        "paragraphs": [
            "樓頭吹徹幾寒梅，推枕穿衣曉帳開。",
            "蟻鬭蝸爭求予决，老夫身世自難裁。"
        ],
        "title": "和仲弟十絕  其四",
        "id": "cf83b992-ab52-4b65-bc26-34ce0a6b8ea5"
    },
    {
        "author": "劉克莊",
        "paragraphs": [
            "一春簷溜不曾停，滴破空階蘚暈青。",
            "便是兒時對床雨，絕憐老大不同聽。"
        ],
        "title": "和仲弟十絕  其五",
        "id": "80cf0f33-3f49-459a-86ee-7df828c55d06"
    },
    {
        "author": "劉克莊",
        "paragraphs": [
            "行遍高臺到曲池，閑將白髮照清漪。",
            "未應官舍無幽事，亦有臨流嘯詠時。"
        ],
        "title": "和仲弟十絕  其六",
        "id": "609bfe53-6dae-461e-a991-1d07c3f65cea"
    },
    {
        "author": "劉克莊",
        "paragraphs": [
            "少工文字老安施，不但才慳力已疲。",
            "無復滴泉來上綆，惠連入夢偶成詩。"
        ],
        "title": "和仲弟十絕  其七",
        "id": "1a7205ec-f381-4830-b349-d5f00d97ec28"
    },
    {
        "author": "劉克莊",
        "paragraphs": [
            "弟兄雖幸忝朱輪，各是人間五十人。",
            "只合共娛千歲母，可能少補二州民。"
        ],
        "title": "和仲弟十絕  其八",
        "id": "860ba4e4-b052-4a53-90fa-ad89b1ba8d8b"
    },
    {
        "author": "劉克莊",
        "paragraphs": [
            "鴈回杳杳渾無報，鵲語啾啾似有憑。",
            "忽得遠書看百過，眼昏自起剔殘燈。"
        ],
        "title": "和仲弟十絕  其九",
        "id": "33da26f8-e5f8-42ec-830d-485096658909"
    },
    {
        "author": "劉克莊",
        "paragraphs": [
            "千古堂堂一孔明，尚咨幼宰訪州平。",
            "諸君應悉惓惓意，老子寧希赫赫聲。"
        ],
        "title": "和仲弟十絕  其一○",
        "id": "2d2ee3a7-0a36-4271-8621-d9dc4e9de06f"
    },
    {
        "author": "劉克莊",
        "paragraphs": [
            "傍邑曾爲劫火塵，獨茲猶是太平民。",
            "兒時所歷今三紀，便喚溪山作故人。"
        ],
        "title": "丁酉重九日宿順昌步雲閣絕句七首呈味道明府  其一",
        "id": "6fdb880c-11e2-4ca6-8d66-70067f75a3bb"
    },
    {
        "author": "劉克莊",
        "paragraphs": [
            "老子癡頑耐遠遊，平生腹不貯閑愁。",
            "今年天賜登高地，身在雲峰最上頭。"
        ],
        "title": "丁酉重九日宿順昌步雲閣絕句七首呈味道明府  其二",
        "id": "720b73ba-5b87-4b01-8866-fdbe9f392789"
    },
    {
        "author": "劉克莊",
        "paragraphs": [
            "小休綠樹濯清泉，垢盡身輕意欲仙。",
            "豈必魯儒知此樂，舞雩風止在溪邊。"
        ],
        "title": "丁酉重九日宿順昌步雲閣絕句七首呈味道明府  其三",
        "id": "c46d7f3e-4938-4107-ade9-0ca327c0c0bb"
    },
    {
        "author": "劉克莊",
        "paragraphs": [
            "九月南州菊未黄，芙蓉取次獻新粧。",
            "不妨折取繁紅插，四海皆知兩鬢霜。"
        ],
        "title": "丁酉重九日宿順昌步雲閣絕句七首呈味道明府  其四",
        "id": "81642e24-e0f3-48a0-af59-4790cdde1297"
    },
    {
        "author": "劉克莊",
        "paragraphs": [
            "只了年年作逐臣，衣冠繿縷面埃塵。",
            "偶逢令尹留連我，不畏狂生點涴人。"
        ],
        "title": "丁酉重九日宿順昌步雲閣絕句七首呈味道明府  其五",
        "id": "390e8420-134f-4a90-9671-eea524b93ef0"
    },
    {
        "author": "劉克莊",
        "paragraphs": [
            "先倩清風掃水軒，更呼凉月倒金樽。",
            "定知明府歸侵夜，縣郭留燈未閉門。"
        ],
        "title": "丁酉重九日宿順昌步雲閣絕句七首呈味道明府  其六",
        "id": "9db52389-9037-4a8f-b1fa-fa67d84cb9a5"
    },
    {
        "author": "劉克莊",
        "paragraphs": [
            "長君論事天爲動，季子居官水似清。",
            "雙眊不能鈔諫草，偏聾尚可聽琴聲。"
        ],
        "title": "丁酉重九日宿順昌步雲閣絕句七首呈味道明府  其七",
        "id": "e13955ac-62b8-417a-a7bd-be33f15855eb"
    },
    {
        "author": "劉克莊",
        "paragraphs": [
            "筋力都非少壯時，不煩攬鏡覺吾衰。",
            "展禽出仕曾三已，表聖歸休有四宜。",
            "飽閲交情悲世道，差强人意頼君詩。",
            "此生到死慙三士，本自難招況易麾。"
        ],
        "title": "友人李先輩丑父嘗以夷成詩二帙示余莫知爲何人所作心甚愛之過延平客有袖詩一章見訪始知夷成者蓋葉君之別號也鬚髮皓然矣詩與人皆可重因用其韻爲謝",
        "id": "339ef16f-14f2-48f9-8a41-8c19296fca8e"
    },
    {
        "author": "劉克莊",
        "paragraphs": [
            "不但行吟又卧披，掩編因有感於斯。",
            "競爲蛙蚓號鳴態，烏覩龍鸞夭矯姿。",
            "損挹嫌人稱大好，琢磨容我指微疵。",
            "自慙學識非匡鼎，安敢陪君共說詩。"
        ],
        "title": "丁酉九月十四日黄源嶺客舍題黄瀛父近詩",
        "id": "25511ad0-f5e5-4390-99a2-bdf26d155a23"
    },
    {
        "author": "劉克莊",
        "paragraphs": [
            "占盡靈烏顧盡雲，君恩寬大放歸閩。",
            "一區二頃生緣薄，萬緒千條素髮新。",
            "鐵馬即今徵戰士，金雞何日赦纍臣。",
            "殷勤說向西飛鴈，多謝交游與吏民。"
        ],
        "title": "次王元度韻",
        "id": "ddb2562c-25d2-4255-ad94-390b269aab6a"
    },
    {
        "author": "劉克莊",
        "paragraphs": [
            "二年田里內，民不識追胥。",
            "官府絕無事，使君惟讀書。",
            "儉於住家日，臞似下車初。",
            "太末方凋弊，公行不可徐。"
        ],
        "title": "送范守仲冶二首  其一",
        "id": "22888578-3f38-4063-8d0b-970390bcfaed"
    },
    {
        "author": "劉克莊",
        "paragraphs": [
            "放逐諳時態，惟侯意味長。",
            "醴爲狂客設，羹許老人嘗。",
            "南國留棠舍，西郊閉草堂。",
            "臨岐先作惡，未可倚剛腸。"
        ],
        "title": "送范守仲冶二首  其二",
        "id": "0d7bdebc-52ba-4b2d-8c97-5ed9180fd535"
    },
    {
        "author": "劉克莊",
        "paragraphs": [
            "雖擁軺車貴，蕭然似布韋。",
            "家依僧舍住，俸買古琴歸。",
            "海內勝流盡，民間廉吏稀。",
            "空餘詩卷在，展玩一沾衣。"
        ],
        "title": "挽趙漕簡叔二首  其一",
        "id": "2bf11715-c328-4e5d-bb45-dc7ca53c02c6"
    },
    {
        "author": "劉克莊",
        "paragraphs": [
            "恰訝書題少，俄驚訃問臨。",
            "死方拋筆研，貧不涴珠琛。",
            "劫火難隳節，浮雲肯動心。",
            "悲哉廣陵散，舊譜有誰尋。"
        ],
        "title": "挽趙漕簡叔二首  其二",
        "id": "9768fa6e-cf58-44c3-98a2-032821d10308"
    },
    {
        "author": "劉克莊",
        "paragraphs": [
            "古來詩律推曹氏，不數河梁與董逃。",
            "唐季三家松最勝，建安七子植尤高。",
            "短檠尚課兒精選，老筆真堪僕命騷。",
            "極欲留君橫槊賦，舟人苦報粵江濤。"
        ],
        "title": "曹路分贈詩次韻一首",
        "id": "2691a46d-8cc7-44da-a07d-96f2ad942570"
    },
    {
        "author": "劉克莊",
        "paragraphs": [
            "曹侯書滿腹，非以劍防身。",
            "馬上檄尤速，橐中詩不貧。",
            "虜情工變詐，時論主和親。",
            "旗鼓何時建，方知國有人。"
        ],
        "title": "用曹帥侍郎韻贈曹路分",
        "id": "a5d36e75-d68c-495f-b523-4ba531d9170e"
    },
    {
        "author": "劉克莊",
        "paragraphs": [
            "開卷沉吟首屢搔，想提詩律比戎韜。",
            "清於學士茶烹雪，壯似將軍弩射濤。",
            "再茜三纁由染漬，勺泉卷石可深高。",
            "蝸廬自笑無巵酒，不得澆君道路勞。"
        ],
        "title": "永嘉曹君贈詩次韻一首",
        "id": "a8365026-ced6-4189-aadb-beeb1015ebe4"
    },
    {
        "author": "劉克莊",
        "paragraphs": [
            "隆乾手澤稀疎甚，數帖悽其在水南。",
            "但看吾翁貽歙石，固應之子餉端巖。",
            "丁寧後裔藏爲好，羞愧先民寶不貪。",
            "自笑老猶耽筆硯，少年莫也肯同參。"
        ],
        "title": "余大父著作嘗以所得沈元用給事歙硯遺水南林府君後七十年林氏子大鼎以端研遺余答以小詩",
        "id": "0d8d6c1d-221c-490e-bdf3-8bd14c0e8fa7"
    },
    {
        "author": "劉克莊",
        "paragraphs": [
            "重入脩門兩鬢絲，延和累疏竭忠規。",
            "立朝頗慕汲生戇，謀國不知晁氏危。",
            "老去故人能有幾，古來君子例無時。",
            "傳聞近事堪悲慨，說向重泉亦皺眉。"
        ],
        "title": "挽鄭子敬都承二首  其一",
        "id": "00af7c93-7bb8-451b-b44d-0652bb07b54f"
    },
    {
        "author": "劉克莊",
        "paragraphs": [
            "向來俱觸相君嗔，里社追隨二十春。",
            "尚記殘編燈下共，忽看華表路傍新。",
            "行車不忍過三步，臨穴應難贖百身。",
            "歲晚空山風雨橫，奠芻歸去倍傷神。"
        ],
        "title": "挽鄭子敬都承二首  其二",
        "id": "d0c2e588-fa1a-406a-959a-0aceb61b0b01"
    },
    {
        "author": "劉克莊",
        "paragraphs": [
            "孤臣去國四經春，迹遠安知罪尚新。",
            "蚤亦曾譏秦氏者，晚爲與議濮園人。",
            "懶箋光範干時宰，且伴田家賽社神。",
            "醉倒不能愁世事，倩他煙柳替含顰。"
        ],
        "title": "次韻實之二首  其一",
        "id": "fc65fa1e-d475-4859-9f86-130671693c49"
    },
    {
        "author": "劉克莊",
        "paragraphs": [
            "向來歲月半投閑，莫歎朝朝苜蓿盤。",
            "身後芬芳聊自誑，眼前腥腐飽曾餐。",
            "蟲雞一笑何須較，花鳥相疎恐被彈。",
            "清議自爲儒者設，未應覊束老黄冠。"
        ],
        "title": "次韻實之二首  其二",
        "id": "073a626b-404c-4e2c-a8da-51c957a61fea"
    },
    {
        "author": "劉克莊",
        "paragraphs": [
            "借屋城中又一春，桃符萬口說清新。",
            "向來曾上慶曆頌，老去甘爲元祐人。",
            "健論真堪驚諂子，固窮不肯媚錢神。",
            "吾評此士西塘比，後進紛紛謾效顰。"
        ],
        "title": "再和二首  其一",
        "id": "ed8862c6-a7df-4f0a-99db-fad78156ce62"
    },
    {
        "author": "劉克莊",
        "paragraphs": [
            "與君未得便安閑，邊警偏能惱澗槃。",
            "草地棗紅猶索鬭，田家稻白可能餐。",
            "誰將鐵綆橫江鎖，莫靠琵琶出塞彈。",
            "處處衝梯樓上舞，不應諸老自巍冠。"
        ],
        "title": "再和二首  其二",
        "id": "6efd547b-2e6a-44e4-bb56-76e3e0a86099"
    },
    {
        "author": "劉克莊",
        "paragraphs": [
            "主聖時清萬宇春，禽魚花草各懷新。",
            "如何丹鳳樓中手，未作金雞竿下人。",
            "家有寧馨堪跨竈，囊無阿堵可通神。",
            "客談江北狼煙息，暫展雙眉不用顰。"
        ],
        "title": "三和二首  其一",
        "id": "04070658-36c8-4eed-85ad-d2e2992ffb08"
    },
    {
        "author": "劉克莊",
        "paragraphs": [
            "厨人無職主君閑，春日惟供菜滿槃。",
            "山下鴟肥聊共飽，堂中羊美得常餐。",
            "徧嘗憂患肱三折，已過光陰指一彈。",
            "老去有巾宜漉酒，笑它楚客切雲冠。"
        ],
        "title": "三和二首  其二",
        "id": "cbb479e9-a205-43fd-a6d7-264382f9c62c"
    },
    {
        "author": "劉克莊",
        "paragraphs": [
            "戴氏多人物，君尤月旦推。",
            "能傳后倉禮，亦擅叔倫詩。",
            "故里懸車蚤，名場解褐遲。",
            "它年端有恨，椿桂不同時。"
        ],
        "title": "挽戴丞",
        "id": "daaec5e7-53c3-4c1f-a2dd-ab484f9c488d"
    },
    {
        "author": "劉克莊",
        "paragraphs": [
            "廢詩二十餘年矣，忽讀來詩眼暫明。",
            "處士梅曾如許瘦，化人酒莫過於清。",
            "蛩鳴競起爲唐體，牛耳誰堪主夏盟。",
            "事闊語長殊未竟，跨馿作麽問歸程。"
        ],
        "title": "題永福黄生行卷",
        "id": "02f4f125-d3c9-459c-9f9d-930248539b9e"
    },
    {
        "author": "劉克莊",
        "paragraphs": [
            "僕負輕裝主倚轅，交游握手若爲言。",
            "須求沂水風雩樂，勿愛沙河夜市繁。",
            "曩日士曾宗郭太，它時我欲傳何蕃。",
            "殷勤待折津亭柳，老怕春寒不出村。"
        ],
        "title": "送方清孫參學",
        "id": "7c79060b-c4af-491d-81d1-d7ef2c44a7ae"
    },
    {
        "author": "劉克莊",
        "paragraphs": [
            "起掌端平制，蕭蕭素髮新。",
            "更生宗室老，太白謫僊人。",
            "貴矣狨施馬，悲哉筆絕麟。",
            "誰爲篆華表，題作宋詞臣。"
        ],
        "title": "挽南塘趙尚書二首  其一",
        "id": "d5f1a2c6-f16b-4f8a-a1ce-e993bb3667d5"
    },
    {
        "author": "劉克莊",
        "paragraphs": [
            "自從水心死，麈柄獨歸公。",
            "於易疑程氏，惟詩取晦翁。",
            "二箴家有本，孤論世無同。",
            "不復重商榷，騎鯨浩渺中。"
        ],
        "title": "挽南塘趙尚書二首  其二",
        "id": "523b8875-69bb-4f51-ab62-c618248d6a09"
    },
    {
        "author": "劉克莊",
        "paragraphs": [
            "向來文字擅中朝，留落而今賦大招。",
            "才子左遷追屈賈，相君高蹈友松喬。",
            "山行或與樵爭席，澗飲聊將掬代瓢。",
            "借使終身無一事，亦令千載仰孤標。"
        ],
        "title": "次韻實之春日二首  其一",
        "id": "f5e3b11c-315f-48e4-b055-ce9b68900704"
    },
    {
        "author": "劉克莊",
        "paragraphs": [
            "梅醭朝衣塵滿靴，曾穿細仗對延和。",
            "角巾久已尋初服，錦帳何須戀舊窩。",
            "能讀書人天下少，不如意事古來多。",
            "半生寂寂因迂闊，垂老方驚歲月蹉。"
        ],
        "title": "次韻實之春日二首  其二",
        "id": "08973c6a-724d-4dd8-9035-e45faa420c80"
    },
    {
        "author": "劉克莊",
        "paragraphs": [
            "滎陽相昔獨當朝，曾忝弓旌第一招。",
            "無力不能捄房琯，有書安敢托洪喬。",
            "如聞徒步輕千駟，未覺堂厨勝一瓢。",
            "鄧禹封侯子陵釣，君看二者孰風標。"
        ],
        "title": "再和二首  其一",
        "id": "3fd6d8e8-3b36-4bcb-a349-d10583323b18"
    },
    {
        "author": "劉克莊",
        "paragraphs": [
            "少小從軍事袴鞾，祇今廟算主通和。",
            "胡來復去兔三窟，民散未收蜂一窩。",
            "病覺風光於我薄，老知書冊誤人多。",
            "罪言著就深藏取，自笑狂生壯志蹉。"
        ],
        "title": "再和二首  其二",
        "id": "2c153c64-6716-430c-8ea2-09de7444c9c8"
    },
    {
        "author": "劉克莊",
        "paragraphs": [
            "豈有絲毫補聖朝，去來擾擾費麾招。",
            "不能履屐供羣謝，未暇綸巾擁二喬。",
            "著老萊衣侔服冕，食於陵粟勝操瓢。",
            "臣之少也猶疎懶，何况頭今插素標。"
        ],
        "title": "三和二首  其一",
        "id": "f7af65b5-45fd-4ea2-98fb-a11f70068d66"
    },
    {
        "author": "劉克莊",
        "paragraphs": [
            "長劍拄頤刀納鞾，得如曝背趁陽和。",
            "買鄰底用百萬價，好事爭爲十二窩。",
            "異日史臣應有考，同時朝士欲無多。",
            "與君死守西山學，莫遣人譏末路蹉。"
        ],
        "title": "三和二首  其二",
        "id": "0e53474d-cb8d-4ccf-97f2-b19ee29d54f0"
    },
    {
        "author": "劉克莊",
        "paragraphs": [
            "夢魂久不到清朝，縱遣巫咸未易招。",
            "塞北今惟一韋叡，江南前此幾陳喬。",
            "扶顛个个無長策，排悶時時引大瓢。",
            "它日松根深掩骨，何須竹帛有名標。"
        ],
        "title": "四和二首  其一",
        "id": "e2cba38b-d47e-40ef-ad52-464bdb630891"
    },
    {
        "author": "劉克莊",
        "paragraphs": [
            "朱門畫鼓舞宮靴，應笑狂歌似采和。",
            "露坐一生無步障，春游是處有行窩。",
            "紹興讜議誰當續，元祐全人本不多。",
            "辦取九年同面壁，未應末後話頭蹉。"
        ],
        "title": "四和二首  其二",
        "id": "2ec0ddbd-b0a8-49d9-957d-4bd4c31deb16"
    },
    {
        "author": "劉克莊",
        "paragraphs": [
            "尚記諸賢聚本朝，當時君相急旁招。",
            "簫韶九奏鳳諧樂，金彈一聲鶑下喬。",
            "彊項昔嘗攀殿檻，饑腸今欲把僧瓢。",
            "蚤知不得文章力，却悔從初奪錦標。"
        ],
        "title": "五和二首  其一",
        "id": "aad90c5b-032d-4da0-a635-a4ca44162121"
    },
    {
        "author": "劉克莊",
        "paragraphs": [
            "頹然一榻懶巾靴，二月東風尚未和。",
            "雀闖屋簷來作宿，蜂銜窗紙去爲窩。",
            "牢愁余髮五分白，健思君才十倍多。",
            "欲訪東臯賢鼻祖，幾回路與醉鄉蹉。"
        ],
        "title": "五和二首  其二",
        "id": "a09dabf6-071f-4ce5-bb5b-41fcaee54df5"
    },
    {
        "author": "劉克莊",
        "paragraphs": [
            "那復熏衣事早朝，杖藜時赴野人招。",
            "謀身不善交韓呂，度世猶堪訪賀喬。",
            "杖有百錢尋酒琖，家無一物止詩瓢。",
            "君看莘渭三王佐，何似夷齊萬世標。"
        ],
        "title": "六和二首  其一",
        "id": "a3208faa-9e22-420a-b406-bf15154facc7"
    },
    {
        "author": "劉克莊",
        "paragraphs": [
            "生怕將軍手涴靴，安能柔軟舞靈和。",
            "艱虞夷甫方謀窟，老懶堯夫少出窩。",
            "時事纍棋如許急，春愁抽繭未爲多。",
            "終南一徑非常捷，自是吾徒問路蹉。"
        ],
        "title": "六和二首  其二",
        "id": "bff450ff-437a-45fd-8251-6771a39506ae"
    },
    {
        "author": "劉克莊",
        "paragraphs": [
            "昔謁西山過里中，談兵論易氣如虹。",
            "若非遇彼負苓者，必是傳於墜履翁。",
            "至竟白袍無諂屈，何曾黄策有英雄。",
            "秋風定訪蒙齋否，爲說馮唐老更窮。"
        ],
        "title": "別張季",
        "id": "38a32f47-f968-4189-8ef4-cb7ffc68d26f"
    },
    {
        "author": "劉克莊",
        "paragraphs": [
            "子美曼卿流，遠携書劍遊。",
            "惜攀丹桂晚，勇赴白檀秋。",
            "尚喜前籌壯，聊紓左衽憂。",
            "時危奇士夭，無淚可供愁。"
        ],
        "title": "挽淮東丘升撫幹",
        "id": "572d4e08-ae05-445c-b6d1-8347f0b97c68"
    },
    {
        "author": "劉克莊",
        "paragraphs": [
            "夢中候對殿東廂，解后先親問答詳。",
            "碓磨不能移素論，曝芹終欲獻清光。",
            "觸屏訓諂生猶臭，攀檻傳名死亦香。",
            "君父臨之安所避，凌晨起坐涕淋浪。"
        ],
        "title": "五月旦日鷄鳴夢袖疏墀下先君問言何事答曰猶素論也先君太息稱善聞追班聲驚寤以詩識之",
        "id": "8bbbffe8-126a-4103-8968-05c5fae7c89b"
    },
    {
        "author": "劉克莊",
        "paragraphs": [
            "里巷傳呼府座來，柴門草戶亦榮哉。",
            "相忘金鯽忽然躍，慣見白鷗渾不猜。",
            "墨客堵牆觀落筆，花神步水出行杯。",
            "定知入奉吾丘計，萬一君王訪草萊。"
        ],
        "title": "和張使君一首",
        "id": "bdc8872b-4f1b-41c5-8075-10d577522f3c"
    },
    {
        "author": "劉克莊",
        "paragraphs": [
            "乍看華扁費尋思，徐叩微言極坦夷。",
            "無可奈何安命者，吾非惡此欲逃之。",
            "萬羊賦祿渠前定，二鳥蒙恩彼一時。",
            "總被委齋參透了，不求符竹止求祠。"
        ],
        "title": "題趙別駕委齋",
        "id": "3a9e0050-08f1-4547-ab4d-ff1884b573be"
    },
    {
        "author": "劉克莊",
        "paragraphs": [
            "欲架茅堂久不成，蕭然身世托專城。",
            "日無車轄非常靜，月有餐錢未是清。",
            "髠首向來輸白粲，短衣老去斸黄精。",
            "絕憐不及梁間燕，歲歲新巢巧自營。"
        ],
        "title": "次張使君韻",
        "id": "2e1b4fb6-fcb4-41b8-bea9-4a4d19a84feb"
    },
    {
        "author": "劉克莊",
        "paragraphs": [
            "並驅華轂適通逵，中路安知判兩岐。",
            "邪等惟余尤甚者，好官非汝孰爲之。",
            "纍臣放逐無還理，陛下英明有寤時。",
            "聞向蕭山呼渡急，想追前事亦顰眉。"
        ],
        "title": "讀邸報二首  其一",
        "id": "7ac63344-9da0-4e5d-b62a-a59716ad0118"
    },
    {
        "author": "劉克莊",
        "paragraphs": [
            "瑶編對秉初修筆，粉署同携夜直衾。",
            "虎既蒙皮甘搏噬，鶴因瘡羽久呻吟。",
            "盡歸一網機猶淺，橫說三綱害最深。",
            "想到鄮山多暇日，軻書毋惜細研尋。"
        ],
        "title": "讀邸報二首  其二",
        "id": "fabf41b1-957f-4476-8d5d-c4ddf9786002"
    },
    {
        "author": "劉克莊",
        "paragraphs": [
            "橫身久塞楊朱路，灑泣俄悲墨子岐。",
            "陋矣射鉤而中者，壯哉鳴鼓以攻之。",
            "侍讀自無遷府分，中丞還有僦船時。",
            "八風舞罷君恩歇，贏得閑愁上兩眉。"
        ],
        "title": "自和二首  其一",
        "id": "ac1bf31f-7d70-41dd-bd55-540be045d183"
    },
    {
        "author": "劉克莊",
        "paragraphs": [
            "貴豪渠已重金带，貧病儂猶舊布衾。",
            "鍾阜解仇無宿憾，荆江感事有新吟。",
            "早知餘耳交難保，晚覺王何罪未深。",
            "白首還鄉應閉戶，斷無保社肯追尋。"
        ],
        "title": "自和二首  其二",
        "id": "624cb9e8-88b3-42f6-aeeb-91547ebcedae"
    },
    {
        "author": "劉克莊",
        "paragraphs": [
            "祝鮀非是佞，莒僕未爲凶。",
            "鬼谷從橫舌，終南詭秘蹤。",
            "斷無麟在藪，獨有鼠穿墉。",
            "千古誰儔匹，依稀似敬宗。"
        ],
        "title": "和實之讀邸報四首  其一",
        "id": "b99c9633-bca4-44d7-b06e-dc3086c5e284"
    },
    {
        "author": "劉克莊",
        "paragraphs": [
            "穿鑿彊揮麈，跳梁勇執弓。",
            "矯誣天亦怒，驅逐國爲空。",
            "笑裏刀常有，盟邊甲已衷。",
            "拾遺端可拜，誅佞筆生風。"
        ],
        "title": "和實之讀邸報四首  其二",
        "id": "1f98c51a-3f90-475b-ae5c-c39fb90ad865"
    },
    {
        "author": "劉克莊",
        "paragraphs": [
            "外觀殊偉岸，內稟極憸柔。",
            "欲取漢清議，盡投唐濁流。",
            "鬼車鳴甚惡，猛虎死方羞。",
            "芳臭須臾判，哀哉不善謀。"
        ],
        "title": "和實之讀邸報四首  其三",
        "id": "04f18358-0caa-41dc-974c-cdb9eb1a511c"
    },
    {
        "author": "劉克莊",
        "paragraphs": [
            "一抨初駭聽，雙淚謾求哀。",
            "極口誣賢者，甘心譽彼哉。",
            "早知豺不食，安用鴆爲媒。",
            "試問高陽里，迎車幾兩來。"
        ],
        "title": "和實之讀邸報四首  其四",
        "id": "8dc6ee13-37e2-4887-b5f7-33dad31f2653"
    },
    {
        "author": "劉克莊",
        "paragraphs": [
            "狐鳴工作祟，鴉噪每爲凶。",
            "魯觀初尸罪，丘門永削蹤。",
            "謀身真有窟，鑿趾欲無墉。",
            "力擊延齡去，堂堂似亢宗。"
        ],
        "title": "再和四首  其一",
        "id": "9810a383-6668-4d8d-8309-801e2381c2c3"
    },
    {
        "author": "劉克莊",
        "paragraphs": [
            "舊知偏下石，遠避亦傷弓。",
            "留落周南衆，蕭條冀北空。",
            "萬言徒飾詐，雙淚却由衷。",
            "王績何曾醉，劉蕡本不風。"
        ],
        "title": "再和四首  其二",
        "id": "eba68a4c-eb98-4566-b9d2-2bd5ef945597"
    },
    {
        "author": "劉克莊",
        "paragraphs": [
            "噬人侔虺毒，害物比貓柔。",
            "清議姑驅逐，寬恩未放流。",
            "劍誅張禹佞，扇障褚淵羞。",
            "諫筆非私忿，惓惓爲國謀。"
        ],
        "title": "再和四首  其三",
        "id": "17c607a6-791a-4392-9617-daf5d9331b2c"
    },
    {
        "author": "劉克莊",
        "paragraphs": [
            "伏閣何其壯，登舟得許哀。",
            "人多稱快者，上豈少恩哉。",
            "惡草毋留種，夭桃不待媒。",
            "九重方遠佞，寧放鄭詹來。"
        ],
        "title": "再和四首  其四",
        "id": "c94b6e16-9079-4670-a47c-57d9fcb09da7"
    },
    {
        "author": "劉克莊",
        "paragraphs": [
            "苦說兵財少，臣非怯塞垣。",
            "上思前語驗，人歎左遷冤。",
            "老大雲中守，風寒國北門。",
            "故交頭白盡，空爲賦招魂。"
        ],
        "title": "挽李卿儔老二首  其一",
        "id": "ebc339db-3101-431a-a4ee-f08d0cd7d984"
    },
    {
        "author": "劉克莊",
        "paragraphs": [
            "人物今衰少，惟侯智勇兼。",
            "悲風起關塞，斜日薄嵫崦。",
            "老子無從涕，諸賢不及髯。",
            "知心惟蜀李，應爲發幽潜。"
        ],
        "title": "挽李卿儔老二首  其二",
        "id": "7fb73018-9cc4-4f22-bf47-9deb5a59d907"
    },
    {
        "author": "劉克莊",
        "paragraphs": [
            "少日鳴秋賦，中年讀古書。",
            "寧游魯侯泮，不詣漢公車。",
            "鄭老先生行，申公八十餘。",
            "何妨鳳雛小，玉潤亢門閭。"
        ],
        "title": "挽鄭貢士",
        "id": "b3454eb4-2e18-43bc-98e1-6f72b7e70277"
    },
    {
        "author": "劉克莊",
        "paragraphs": [
            "北客由來憚入南，僕家諫議飽曾諳。",
            "誰云瘴霧非吾土，曾有魁躔住此庵。",
            "身重豈容眉斧伐，時危猶要脊梁檐。",
            "公歸未必懷陳迹，留與州人作美談。"
        ],
        "title": "梅州楊守鐵庵",
        "id": "da07e5ec-d3d4-48e1-8b4e-ee66a9048b93"
    },
    {
        "author": "劉克莊",
        "paragraphs": [
            "中和堂昔隳於火，今剪荒榛再落成。",
            "博士尊師重演說，史君存古不更名。",
            "漸摩伋學三風熄，流布褒詩五瘴清。",
            "天子金聲兼玉振，會徵褚大與兒生。"
        ],
        "title": "梅州重建中和堂",
        "id": "d83658c1-61f8-4969-a152-75695728acc0"
    },
    {
        "author": "劉克莊",
        "paragraphs": [
            "千載枯槎無主名，才翁子晦各偷撐。",
            "分明博望昇天訴，不許人間別姓爭。"
        ],
        "title": "題張簿尉槎溪集",
        "id": "6c36f207-5153-484a-a346-58676669dca1"
    },
    {
        "author": "劉克莊",
        "paragraphs": [
            "端平曾歎闕三行，淳祐重來爲補亡。",
            "收拾一碑勞十載，此生凡事不須忙。"
        ],
        "title": "陳景升頃遺余化度寺碑甚佳闕後三行歸自龍溪始爲余補足記以絕句",
        "id": "eeae80ea-23eb-49c2-8702-4b62c7f2b10c"
    },
    {
        "author": "劉克莊",
        "paragraphs": [
            "幅裂常包割地羞，掃平忽雪戴天讎。",
            "穹廬已蹀完顔血，露布新函守緒頭。"
        ],
        "title": "端嘉雜詩二十首  其一",
        "id": "5f97e620-6615-4203-876d-3de14d68c966"
    },
    {
        "author": "劉克莊",
        "paragraphs": [
            "聞說關河唾掌收，擬爲跛子看花遊。",
            "可憐逸少興公輩，說著中原得許愁。"
        ],
        "title": "端嘉雜詩二十首  其二",
        "id": "282887e8-61d4-4a5e-9489-06999da87e68"
    },
    {
        "author": "劉克莊",
        "paragraphs": [
            "由北圖南有混并，自南取北費經營。",
            "從今束起書生論，噉飯看人致太平。"
        ],
        "title": "端嘉雜詩二十首  其三",
        "id": "562d874f-c880-4ce6-b478-48d1e7b6517b"
    },
    {
        "author": "劉克莊",
        "paragraphs": [
            "不及生前見虜亡，放翁易簀憤堂堂。",
            "遥知小陸羞時薦，定告王師入洛陽。"
        ],
        "title": "端嘉雜詩二十首  其四",
        "id": "dae9e4f4-a4be-4044-b44a-729d5fdfcbe3"
    },
    {
        "author": "劉克莊",
        "paragraphs": [
            "少年意氣慕橫行，不覺蹉跎過一生。",
            "便脫深衣籠窄袖，去參留守看東京。"
        ],
        "title": "端嘉雜詩二十首  其五",
        "id": "a71b8ca4-be23-456d-b286-f1275b869658"
    },
    {
        "author": "劉克莊",
        "paragraphs": [
            "鞏洛山川幾過兵，漢家初遣使修陵。",
            "可無神物呵豺虎，直護香煙到柏城。"
        ],
        "title": "端嘉雜詩二十首  其六",
        "id": "d6f1f3a4-571b-47ef-99e9-1bfa01a22fd7"
    },
    {
        "author": "劉克莊",
        "paragraphs": [
            "萇尤桀點於堅者，勒固姦雄奈虎何。",
            "剩製赭袍添曲蓋，中原假帝不勝多。"
        ],
        "title": "端嘉雜詩二十首  其七",
        "id": "409182ae-99ba-4a8f-8098-c332b59c06c8"
    },
    {
        "author": "劉克莊",
        "paragraphs": [
            "鞠躬解作華人語，辮髮來持虜帳書。",
            "祇合索綯牽畜狗，不煩伐鼓享鶢鶋。"
        ],
        "title": "端嘉雜詩二十首  其八",
        "id": "4fd3bc7f-75a8-474e-b57e-30efefbe2c6e"
    },
    {
        "author": "劉克莊",
        "paragraphs": [
            "倴僝將軍約早回，楚材相國更頻催。",
            "江東將相真如虎，去報胡雛莫過來。"
        ],
        "title": "端嘉雜詩二十首  其九",
        "id": "d99d846b-924c-49be-9b16-ef599c09cc23"
    },
    {
        "author": "劉克莊",
        "paragraphs": [
            "全衆回軍未可非，反旗鳴鼓亦兵機。",
            "不知三帥揚鞭際，誰爲君王殿後歸。"
        ],
        "title": "端嘉雜詩二十首  其一○",
        "id": "40e505ca-a820-4837-828b-bdd2f6636431"
    },
    {
        "author": "劉克莊",
        "paragraphs": [
            "勢窮斯變變斯通，局面初更便不同。",
            "西北怕他小老子，東南有箇太平翁。"
        ],
        "title": "端嘉雜詩二十首  其一一",
        "id": "656a6b95-74fa-44af-b12f-36d1442bd9fb"
    },
    {
        "author": "劉克莊",
        "paragraphs": [
            "一番旗鼓建行臺，勇者投軀富輦財。",
            "邊將不消橫草戰，國王祇要撒花回。"
        ],
        "title": "端嘉雜詩二十首  其一二",
        "id": "bd8cc10e-2f41-43d8-bf49-fcabbe938186"
    },
    {
        "author": "劉克莊",
        "paragraphs": [
            "不妨割肉餧豺狼，和約依然墮渺茫。",
            "未必與吾盟夾谷，且須防彼劫平凉。"
        ],
        "title": "端嘉雜詩二十首  其一三",
        "id": "468d95a0-1cd3-4cda-9366-4b5875c3d488"
    },
    {
        "author": "劉克莊",
        "paragraphs": [
            "蠲除一倍臺符下，權借三分督檄傳。",
            "頼已奪麾耕壟上，不然伏鑕徇軍前。"
        ],
        "title": "端嘉雜詩二十首  其一四",
        "id": "3bd1a285-760f-4e18-8634-eb200c0c8c5a"
    },
    {
        "author": "劉克莊",
        "paragraphs": [
            "說向丁男與小姑，各勤耕織了軍需。",
            "莫教塞北同文軌，却爲江南減賦輸。"
        ],
        "title": "端嘉雜詩二十首  其一五",
        "id": "ad803f11-d419-4e23-aaef-6e84c8634b9b"
    },
    {
        "author": "劉克莊",
        "paragraphs": [
            "胡來如鬼去如風，哨騎何曾待棗紅。",
            "峴首一春無使至，興元六月在圍中。"
        ],
        "title": "端嘉雜詩二十首  其一六",
        "id": "51e3d4dd-3af1-4d4a-88d8-491ec327244d"
    },
    {
        "author": "劉克莊",
        "paragraphs": [
            "擁旄佩印各榮華，已貴無官可復加。",
            "若不掃門丞相府，必曾養馬侍中家。"
        ],
        "title": "端嘉雜詩二十首  其一七",
        "id": "183c8c0f-384a-476b-b8f4-9b0c44279b87"
    },
    {
        "author": "劉克莊",
        "paragraphs": [
            "蘇衛滅胡同拜爵，裴韓平蔡亦聯鑣。",
            "祇今光範門前客，太半河陽幕下寮。"
        ],
        "title": "端嘉雜詩二十首  其一八",
        "id": "fcac9417-5f3d-4005-b7f1-d77949d20263"
    },
    {
        "author": "劉克莊",
        "paragraphs": [
            "元子置人防壁後，穰侯搜客到車中。",
            "鴆杯定不疑羊傅，匕首何曾害魏公。"
        ],
        "title": "端嘉雜詩二十首  其一九",
        "id": "8ab9c034-2e6f-46cc-b3d5-2d5ebc953bc2"
    },
    {
        "author": "劉克莊",
        "paragraphs": [
            "秺侯世世襲蟬冠，庾氏人人築將壇。",
            "但見門中俱貴盛，誰憐陛下最孤寒。"
        ],
        "title": "端嘉雜詩二十首  其二○",
        "id": "34847e6a-bbf3-4a0b-a045-9fdfd167bb3b"
    },
    {
        "author": "劉克莊",
        "paragraphs": [
            "周時宮室漢時城，廢址遺基剗已平。",
            "乍見橋名驚老眼，南州安得有西京。"
        ],
        "title": "洛陽橋三首  其一",
        "id": "df2454d4-8e6c-48e5-87de-55044145a6a7"
    },
    {
        "author": "劉克莊",
        "paragraphs": [
            "嬴氏曾驅六合人，蔡侯只用一州民。",
            "立犀豈不賢川守，鞭石何須役海神。"
        ],
        "title": "洛陽橋三首  其二",
        "id": "f43c0256-3cea-458a-8204-f3a761c25d02"
    },
    {
        "author": "劉克莊",
        "paragraphs": [
            "面跨虛空趾沒潮，長鯨吹浪莫漂摇。",
            "向來徒病川難涉，今日方知海可橋。"
        ],
        "title": "洛陽橋三首  其三",
        "id": "29fd19f0-f70e-4ecd-9be2-a01d440bd290"
    },
    {
        "author": "劉克莊",
        "paragraphs": [
            "閩人務本亦知書，若不耕樵必業儒。",
            "惟有桐城南郭外，朝爲原憲莫陶朱。"
        ],
        "title": "泉州南郭二首  其一",
        "id": "0bd99e63-9e65-4192-835f-cd24e1b41310"
    },
    {
        "author": "劉克莊",
        "paragraphs": [
            "海賈歸來富不貲，以身殉貨絕堪悲。",
            "似聞近日雞林相，祇博黄金不博詩。"
        ],
        "title": "泉州南郭二首  其二",
        "id": "2f0d0654-323f-4cbb-9865-90eb5fb176b0"
    },
    {
        "author": "劉克莊",
        "paragraphs": [
            "城不能高甫及肩，臨風搔首一懷賢。",
            "當時矮屋今存否，曾著文公住四年。"
        ],
        "title": "同安",
        "id": "3817982e-501c-4687-8d67-ab1c8fdb9f24"
    },
    {
        "author": "劉克莊",
        "paragraphs": [
            "曠土茫茫無主名，朱門惟恐籍分明。",
            "老農猶記淳熙事，太息文公志未行。"
        ],
        "title": "龍溪道中",
        "id": "b256d27b-cfca-4f2c-a9f0-e7ff6284f0de"
    },
    {
        "author": "劉克莊",
        "paragraphs": [
            "庵遠人稀行未休，風煙絕不類中州。",
            "何須更問明朝路，纔出南門極目愁。"
        ],
        "title": "木綿鋪",
        "id": "665bdfed-7569-4747-a1f3-d82573e76136"
    },
    {
        "author": "劉克莊",
        "paragraphs": [
            "甘寧關羽至今傳，名將爲神自古然。",
            "生不封侯三萬戶，死猶廟食數千年。"
        ],
        "title": "靈著祠",
        "id": "0e2311fd-33ac-4de1-987f-14c4fa6df2c0"
    },
    {
        "author": "劉克莊",
        "paragraphs": [
            "柳祠韓廟雙碑在，孔思周情萬古新。",
            "不信二公俱絕筆，別無詩可送迎神。"
        ],
        "title": "韓祠三首  其一",
        "id": "d701c772-41f3-4f31-a02a-c6b37e4f61c4"
    },
    {
        "author": "劉克莊",
        "paragraphs": [
            "一宵醜類徙南溟，靡待仙官敕六丁。",
            "宗閔與紳空並世，可憐不似鱷魚靈。"
        ],
        "title": "韓祠三首  其二",
        "id": "990b3521-c393-42a0-a2df-3c7829216f77"
    },
    {
        "author": "劉克莊",
        "paragraphs": [
            "萊相竹今供戍卒，武侯柏亦付胡兒。",
            "南來獨有昌黎木，神物千年尚護持。"
        ],
        "title": "韓祠三首  其三",
        "id": "20366cf8-1671-4b03-b4ea-c33f3ef9e4d1"
    },
    {
        "author": "劉克莊",
        "paragraphs": [
            "老子今年五十三，諸方參了又重參。",
            "誰能遠禮文殊佛，且訪顛師海上庵。"
        ],
        "title": "留衣庵",
        "id": "a9ea7b68-fa1f-480f-84fa-a8c665a3b1cd"
    },
    {
        "author": "劉克莊",
        "paragraphs": [
            "春深絕不見妍華，極目黄茅際白沙。",
            "幾樹半天紅似染，居人云是木綿花。"
        ],
        "title": "潮惠道中",
        "id": "7c3b10a5-e351-4ab8-9a35-a7d6ead2cf67"
    },
    {
        "author": "劉克莊",
        "paragraphs": [
            "贛客紛紛露刃過，斷無徼吏敢譏訶。",
            "身今自是牢盆長，較爾能賢得幾何。"
        ],
        "title": "循梅路口四首  其一",
        "id": "51520388-5fa9-4b29-923c-42618498c77d"
    },
    {
        "author": "劉克莊",
        "paragraphs": [
            "導吏倉忙乞調兵，未應機動遣鷗驚。",
            "傳聞老子單車至，慚愧偷兒讓路行。"
        ],
        "title": "循梅路口四首  其二",
        "id": "af256d2b-8c54-4daf-aab2-e535a05bd942"
    },
    {
        "author": "劉克莊",
        "paragraphs": [
            "鈔法如弓末愈張，可堪於此更求詳。",
            "祇應新執牙籌者，拾得研桑肘後方。"
        ],
        "title": "循梅路口四首  其三",
        "id": "6d32af88-7f59-4a78-b0e5-9ceabf65f9fd"
    },
    {
        "author": "劉克莊",
        "paragraphs": [
            "三十年來邊宿兵，大農無計飽連營。",
            "元來有箇浮鹽策，南渡諸賢未講明。"
        ],
        "title": "循梅路口四首  其四",
        "id": "d75fb69a-e278-49e2-9f47-1ea995bb4722"
    },
    {
        "author": "劉克莊",
        "paragraphs": [
            "太行以北海豐南，我與梁公各有慙。",
            "兒五十餘親八十，可堪來宿白雲庵。"
        ],
        "title": "白雲庵",
        "id": "81b9920a-270e-4b03-8061-ea5710df5791"
    },
    {
        "author": "劉克莊",
        "paragraphs": [
            "所立未如溫太真，詎宜跬步暫忘親。",
            "乃知峻坂驅車者，有愧高堂扇枕人。"
        ],
        "title": "叱馭庵",
        "id": "5b00828c-7a6e-4c38-b65d-fc1fa92e4080"
    },
    {
        "author": "劉克莊",
        "paragraphs": [
            "漁鹽舊俗慣恬熙，兵火新民脫亂離。",
            "石路樹陰三十里，今猶髣髴太平時。"
        ],
        "title": "將至海豐",
        "id": "c7d1d46e-0cf0-4fa4-85a4-c0f604ea094c"
    },
    {
        "author": "劉克莊",
        "paragraphs": [
            "嘉祐寺荒誰與葺，合江樓是復疑非。",
            "已爲韓子騎驎去，不見蘇仙化鶴歸。"
        ],
        "title": "東坡故居二首  其一",
        "id": "4ef6e612-f709-467c-8d10-0911a1c3cefd"
    },
    {
        "author": "劉克莊",
        "paragraphs": [
            "惠州副使是新差，定武端明落舊階。",
            "盡遣秦郎晁子去，只携周易魯論來。"
        ],
        "title": "東坡故居二首  其二",
        "id": "68c0fc46-dc28-4f6d-a5bb-9faf290e183d"
    },
    {
        "author": "劉克莊",
        "paragraphs": [
            "岷峨一老古來少，杭潁二湖天下無。",
            "帝恐先生晚牢落，南遷猶得管豐湖。"
        ],
        "title": "豐湖三首  其一",
        "id": "e6d95c78-378a-43ba-ae50-c3c1ae273d12"
    },
    {
        "author": "劉克莊",
        "paragraphs": [
            "小米侍郎生較晚，龍眠居士遠難呼。",
            "不知若箇丹青手，能寫微瀾玉塔圖。"
        ],
        "title": "豐湖三首  其二",
        "id": "dde83e98-6102-4c0d-8590-a4f51e9f1610"
    },
    {
        "author": "劉克莊",
        "paragraphs": [
            "作橋聊結衆生緣，不計全家落瘴煙。",
            "內翰翻身脫犀带，黄門勸婦助金錢。"
        ],
        "title": "豐湖三首  其三",
        "id": "26bbdf86-5d00-48cb-96d9-dec8d061fc55"
    },
    {
        "author": "劉克莊",
        "paragraphs": [
            "平生不作賈胡留，怪底江邊未發舟。",
            "瀧吏不須前白事，更忙定要看羅浮。"
        ],
        "title": "羅湖八首  其一",
        "id": "c4b1986e-daf5-4bb1-a785-13371853b93c"
    },
    {
        "author": "劉克莊",
        "paragraphs": [
            "中州無地堪投足，垂老携家泛瘴江。",
            "不愛朱丹畫車轂，且貪紫翠入船窗。"
        ],
        "title": "羅湖八首  其二",
        "id": "297a1b62-0d8d-40a7-aa81-940b6f29258c"
    },
    {
        "author": "劉克莊",
        "paragraphs": [
            "歲晚南游訪稚川，苔封丹竈尚依然。",
            "不知的在山中否，萬一歸來說內篇。"
        ],
        "title": "羅湖八首  其三",
        "id": "12c00e66-49de-4b80-baa1-3be3beff69f8"
    },
    {
        "author": "劉克莊",
        "paragraphs": [
            "潁水箕山未脫然，直須斷盡世間緣。",
            "野人曾被朱轓涴，不作天仙作地仙。"
        ],
        "title": "羅湖八首  其四",
        "id": "5670a564-b436-49be-85b2-15e54b6c69e9"
    },
    {
        "author": "劉克莊",
        "paragraphs": [
            "異境微茫在半霄，僊人垂手下相招。",
            "老來尚有君親念，未敢相陪過鐵橋。"
        ],
        "title": "羅湖八首  其五",
        "id": "015deed1-74f2-45a2-8596-2be793f6d5ab"
    },
    {
        "author": "劉克莊",
        "paragraphs": [
            "衡嶽仙都迹已陳，雲臺玉局敕猶新。",
            "暮年擬乞沖虛觀，長向山中祝聖人。"
        ],
        "title": "羅湖八首  其六",
        "id": "621d9210-8b6e-429c-a366-ec7436aef7a5"
    },
    {
        "author": "劉克莊",
        "paragraphs": [
            "浪跡人間狀似顛，草書壁上筆如椽。",
            "吾評二士皆奇怪，未是真僊亦鬼仙。"
        ],
        "title": "羅湖八首  其七",
        "id": "68106fd1-5952-46c8-bebb-b6699aa34081"
    },
    {
        "author": "劉克莊",
        "paragraphs": [
            "五更海底湧金輪，咫尺蓬萊不遠人。",
            "欲和蘇詩臨絕頂，可憐漢節尚隨身。"
        ],
        "title": "羅湖八首  其八",
        "id": "9819c908-fd16-47da-ae2b-17418b7ee9f9"
    },
    {
        "author": "劉克莊",
        "paragraphs": [
            "一陣東風掃曀霾，天容海色豁然開。",
            "何須更網珊瑚樹，祇讀韓碑也合來。"
        ],
        "title": "扶胥三首  其一",
        "id": "fef3b6bd-cfc8-4868-9432-5bc0c95ae979"
    },
    {
        "author": "劉克莊",
        "paragraphs": [
            "暘谷扶桑指顧間，馮夷得得報平安。",
            "爲言博望乘槎至，莫作師襄擊磬看。"
        ],
        "title": "扶胥三首  其二",
        "id": "1c6499e8-63f6-45cc-a4b2-c68378611b67"
    },
    {
        "author": "劉克莊",
        "paragraphs": [
            "前祭京師奉祝詞，尊嚴不比百神祠。",
            "臺家今歲籌邊急，黄帕封香已過時。"
        ],
        "title": "扶胥三首  其三",
        "id": "1c139f8e-4922-4426-83c8-79d37a86b5c1"
    },
    {
        "author": "劉克莊",
        "paragraphs": [
            "鬻筴飛芻瘴海瀕，扇遮不斷庾公塵。",
            "而今更遣兼琛節，羞寫冰銜寄故人。"
        ],
        "title": "兼舶一首",
        "id": "93877fca-1498-42a0-ac11-247e1d418764"
    },
    {
        "author": "劉克莊",
        "paragraphs": [
            "白頭忽有印纍纍，符牒如山退食遲。",
            "但見旋添庭下事，不知頓減集中詩。"
        ],
        "title": "兼諸司二首  其一",
        "id": "4f4fa4c0-af05-4b0a-b151-9300973c3c98"
    },
    {
        "author": "劉克莊",
        "paragraphs": [
            "只是從前疎拙身，而今結駟昔懸鶉。",
            "伯鸞老去無遺恨，獨憶同操井臼人。"
        ],
        "title": "兼諸司二首  其二",
        "id": "a1120243-7ba2-43fd-ade3-614afe2c9071"
    },
    {
        "author": "劉克莊",
        "paragraphs": [
            "一州兩遷客，無地頓奇材。",
            "方送端明去，還迎博士來。"
        ],
        "title": "唐子西故居二首  其一",
        "id": "62375b21-f9d0-4be9-a213-5c7594a6f52e"
    },
    {
        "author": "劉克莊",
        "paragraphs": [
            "無盡頗縱橫，晚方攻蔡京。",
            "猶稱賢宰相，應爲客先生。"
        ],
        "title": "唐子西故居二首  其二",
        "id": "790d0e29-9e26-4273-8427-4b8cffbf79a5"
    },
    {
        "author": "劉克莊",
        "paragraphs": [
            "告子早不動，先師四十餘。",
            "乃知盧行者，暗合秀才書。"
        ],
        "title": "風旛堂二首  其一",
        "id": "d52a29ee-e78b-4941-b6b0-6415881c6dcf"
    },
    {
        "author": "劉克莊",
        "paragraphs": [
            "夜夜各趺坐，朝朝同打齋。",
            "不知那箇子，曾夢祖師來。"
        ],
        "title": "風旛堂二首  其二",
        "id": "2591a789-9de3-4335-96f2-480aa401a31e"
    },
    {
        "author": "劉克莊",
        "paragraphs": [
            "山川殊壯麗，井邑亦繁雄。",
            "獨有羊城廟，蕭然瓦礫中。"
        ],
        "title": "羊城使者廟",
        "id": "9c57f22b-3b98-4b8c-af96-f9b99bc68601"
    },
    {
        "author": "劉克莊",
        "paragraphs": [
            "已報行營入，猶夸僣壘堅。",
            "何曾陵谷變，但見市朝遷。"
        ],
        "title": "江南五首  其一",
        "id": "c7306bd5-2306-4b6d-b90a-31ca7e925f7f"
    },
    {
        "author": "劉克莊",
        "paragraphs": [
            "鋹也騃孺子，并蛙徒自尊。",
            "如何南武帝，面縛向夷門。"
        ],
        "title": "江南五首  其二",
        "id": "2ee04e1d-c95e-4c8c-9dfd-7e21151b8995"
    },
    {
        "author": "劉克莊",
        "paragraphs": [
            "具艦逃安往，焚巢潰不支。",
            "區區一州力，不足辱王師。"
        ],
        "title": "江南五首  其三",
        "id": "c6848972-e409-40bc-9889-26173b9959a4"
    },
    {
        "author": "劉克莊",
        "paragraphs": [
            "宣勸猶疑鴆，龍顔笑引觴。",
            "絡鞍奉明主，執梃長降王。"
        ],
        "title": "江南五首  其四",
        "id": "f55fb600-58ea-40c4-bcf7-943083e2640d"
    },
    {
        "author": "劉克莊",
        "paragraphs": [
            "身是假皇帝，國由內太師。",
            "僞朝舊宮殿，歷歷有遺基。"
        ],
        "title": "江南五首  其五",
        "id": "134de282-a5e7-446e-abcf-0c3a8d98b290"
    },
    {
        "author": "劉克莊",
        "paragraphs": [
            "香火萬家市，煙花二月時。",
            "居人空巷出，去賽海神祠。"
        ],
        "title": "即事十首  其一",
        "id": "b5dbe079-2764-4151-ac0c-85ae256b49da"
    },
    {
        "author": "劉克莊",
        "paragraphs": [
            "東廟小兒隊，南風大賈舟。",
            "不知今廣市，何似古楊州。"
        ],
        "title": "即事十首  其二",
        "id": "1fb49afb-b10c-4082-b0e2-4e358cd4469e"
    },
    {
        "author": "劉克莊",
        "paragraphs": [
            "俗情重蒲飲，故事按舟師。",
            "莫倚無山越，閑將作水嬉。"
        ],
        "title": "即事十首  其三",
        "id": "b16da148-d953-44a5-b1f9-6fc77e956f03"
    },
    {
        "author": "劉克莊",
        "paragraphs": [
            "占斷百花白，摘來三伏涼。",
            "著身素馨國，荀令未爲香。"
        ],
        "title": "即事十首  其四",
        "id": "4ba9e630-4d38-4c49-8820-3ade05813d88"
    },
    {
        "author": "劉克莊",
        "paragraphs": [
            "瓜果跽拳祝，㬋羅撲賣聲。",
            "粵人重巧夕，燈火到天明。"
        ],
        "title": "即事十首  其五",
        "id": "2951b904-0722-41b3-8f6e-2b59fe9d5813"
    },
    {
        "author": "劉克莊",
        "paragraphs": [
            "名荔絕甘冷，與莆爭長雄。",
            "不逢蔡公譜，埋沒瘴煙中。"
        ],
        "title": "即事十首  其六",
        "id": "8fa322ce-c4ce-4de8-b911-a6f9ed3ce6c2"
    },
    {
        "author": "劉克莊",
        "paragraphs": [
            "吾生分裂後，不到舊京遊。",
            "空作樊樓夢，安知在越樓。"
        ],
        "title": "即事十首  其七",
        "id": "262f42eb-c135-433b-9337-dbf7024c29b2"
    },
    {
        "author": "劉克莊",
        "paragraphs": [
            "突薪初不戒，綆缶始言功。",
            "累甓爲牆壁，前人智未工。"
        ],
        "title": "即事十首  其八",
        "id": "a5bf3f37-a8e5-414a-b6e6-d90852cf22aa"
    },
    {
        "author": "劉克莊",
        "paragraphs": [
            "復關無雅操，涉洧有遺音。",
            "未可繩三尺，檳榔當委禽。"
        ],
        "title": "即事十首  其九",
        "id": "0b373146-3ff9-44f9-bfd6-504dffe190f6"
    },
    {
        "author": "劉克莊",
        "paragraphs": [
            "沐髮眠常晏，濡脣飲不多。",
            "誰云五瘴毒，常備四時和。"
        ],
        "title": "即事十首  其一○",
        "id": "cd2e20c5-a0e7-4860-bfdd-f79b685b83f8"
    },
    {
        "author": "劉克莊",
        "paragraphs": [
            "非有干時策，聊爲避地圖。",
            "昔人補勾漏，老子管仙湖。"
        ],
        "title": "藥洲四首  其一",
        "id": "43e4ebf4-c42d-47a7-b934-ad1cc951f46e"
    },
    {
        "author": "劉克莊",
        "paragraphs": [
            "役民如犬馬，國破作降俘。",
            "往往湖中石，宣和艮嶽無。"
        ],
        "title": "藥洲四首  其二",
        "id": "12d99085-1fa1-45cc-8013-127a113d2b20"
    },
    {
        "author": "劉克莊",
        "paragraphs": [
            "怪怪奇奇石，誰能辨醜妍。",
            "莫教贊皇見，定輦入平泉。"
        ],
        "title": "藥洲四首  其三",
        "id": "ead620a8-a34b-4857-b748-cb98ab67cc08"
    },
    {
        "author": "劉克莊",
        "paragraphs": [
            "觀寺臨湖上，亭臺出柳間。",
            "都忘來五嶺，將謂在孤山。"
        ],
        "title": "藥洲四首  其四",
        "id": "de27ec3d-6546-4f6c-bad9-be4870c309c3"
    },
    {
        "author": "劉克莊",
        "paragraphs": [
            "尉佗故秦吏，堪執酇侯鞭。",
            "箕踞問使者，吾方帝孰賢。"
        ],
        "title": "登城五首  其一",
        "id": "d38726dd-7c4b-4bb7-acae-636f9a9861df"
    },
    {
        "author": "劉克莊",
        "paragraphs": [
            "已作南夷長，那爲北面臣。",
            "未忘真定冢，畢竟是華人。"
        ],
        "title": "登城五首  其二",
        "id": "e119c4ea-4c9b-4b0a-8687-40a2f0d28b2f"
    },
    {
        "author": "劉克莊",
        "paragraphs": [
            "漢人稱勁粵，累世不加兵。",
            "狂卒纔三百，如何便縋城。"
        ],
        "title": "登城五首  其三",
        "id": "71387ca9-10ea-4ea8-9942-182c5063c3ba"
    },
    {
        "author": "劉克莊",
        "paragraphs": [
            "漫費人蒸土，常如物潰堤。",
            "傍疑爲息壤，下恐有蟠泥。"
        ],
        "title": "登城五首  其四",
        "id": "b9f3603f-3d3d-4936-b5c7-b66c94ef2027"
    },
    {
        "author": "劉克莊",
        "paragraphs": [
            "郭外皆鯨浸，區中等螘窠。",
            "若無西鴈翅，客子奈愁何。"
        ],
        "title": "登城五首  其五",
        "id": "db40ed52-55a0-47cd-b5a9-4a6b49029dda"
    },
    {
        "author": "劉克莊",
        "paragraphs": [
            "瀕江多海物，比屋盡閩人。",
            "四野方多壘，三間欲卜鄰。"
        ],
        "title": "城南",
        "id": "537c5edb-40fc-42f2-989a-717d6fe94694"
    },
    {
        "author": "劉克莊",
        "paragraphs": [
            "繭紙銀鈎寫一通，殷勤投贈愧空空。",
            "轍環晚乃交吾子，稛載天將富此翁。",
            "著論未容符獨步，操琴欲與愈爭雄。",
            "兒童錯認眉間喜，疑有珠犀滿篋中。"
        ],
        "title": "題蕭令山則文編二首  其一",
        "id": "3597132c-50db-4367-8a4b-6195cc88a816"
    },
    {
        "author": "劉克莊",
        "paragraphs": [
            "咄咄人皆怪老夫，奈何此客去難呼。",
            "招溫處士爲羅否，待穆先生設醴無。",
            "我有青芻堪秣馬，君言白髮久占烏。",
            "人生蟬冕腰金印，未抵斑衣膝下娛。"
        ],
        "title": "題蕭令山則文編二首  其二",
        "id": "6a2482fc-b7d1-47f5-8ff4-d5ec80cc3a71"
    },
    {
        "author": "劉克莊",
        "paragraphs": [
            "細讀公詩屢絕編，心知妙處口難傳。",
            "言言箴儆堪垂世，歷歷行藏自譜年。",
            "但覺朱絃餘倡嘆，不煩玉斧更雕鎸。",
            "小儒可是通身膽，擬爲坡仙注大全。"
        ],
        "title": "題唐察院詩卷二首  其一",
        "id": "75fcf5b8-c9e1-4910-9a75-5a0281ceab8a"
    }
]