[
    {
        "author": "陸游",
        "paragraphs": [
            "本自怕沾京洛塵，固應不吐相君茵。",
            "偶逃鼉作鯨吞地，幸保詩狂酒病身。",
            "傲世曾歌楚人鳳，著書久絕魯郊麟。",
            "山村且試筇枝興，風月秋來正一新。"
        ],
        "title": "識喜",
        "id": "4e77e6df-2bee-4272-b8f3-3e50748ade58"
    },
    {
        "author": "陸游",
        "paragraphs": [
            "窮巷無來客，秋風獨浩歌。",
            "壯年閑處老，佳日病中過。",
            "甚欲携長鑱，仍思擁短蓑。",
            "逢山皆可隱，不必上三峨。"
        ],
        "title": "寓興",
        "id": "5dae32f0-271f-4b54-b282-52416789192f"
    },
    {
        "author": "陸游",
        "paragraphs": [
            "老馬虺隤依晚照，自計豈堪三品料。",
            "玉鞭金絡付夢想，瘦稗枯萁空咀噍。",
            "中原蝗旱胡運衰，王師北伐方傳詔。",
            "一聞戰鼓意氣生，猶能爲國平燕趙。"
        ],
        "title": "老馬行",
        "id": "c1f5590f-9bad-4e81-864d-6e740405d52e"
    },
    {
        "author": "陸游",
        "paragraphs": [
            "吳農耕澤澤，吳牛耳溼溼。",
            "農功何崇崇，農事常汲汲。",
            "冬休筑陂防，丁壯皆雲集。",
            "春耕人在野，農具已山立。",
            "房櫳鳴機杼，烟雨暗蓑笠。",
            "尺薪仰有取，斷履俯有拾。",
            "洪水昔滔天，得禹民乃粒。",
            "食不知所從，汝悔將何及。",
            "孩提同一初，勤惰在所習。",
            "周公有遺訓，請視七月什。"
        ],
        "title": "農家",
        "id": "31890abe-a1c9-49da-a2d5-8234c0943a39"
    },
    {
        "author": "陸游",
        "paragraphs": [
            "齒落不廢嚼，足跛尚能履。",
            "書生之所遭，僥倖有如此。",
            "自知窮事業，元不直杯水。",
            "徒行若車安，蔬食如肉美。",
            "或時得斗酒，亦復招鄰里。",
            "不肯歌烏烏，行矣呼起起。"
        ],
        "title": "對酒作",
        "id": "53150aea-3a7e-4463-aada-cd54c5d218bb"
    },
    {
        "author": "陸游",
        "paragraphs": [
            "今年秋氣早，木落不待黄。",
            "蟋蟀當在宇，遽已近我床。",
            "况我老當逝，且復小彷徉。",
            "豈無一樽酒，亦有書在傍。",
            "飲酒讀古書，慨然想黄唐。",
            "耄矣狂未除，誰能藥膏肓。"
        ],
        "title": "秋分後頓凄冷有感",
        "id": "00bbd6e4-544d-40b3-b759-61f6c7066893"
    },
    {
        "author": "陸游",
        "paragraphs": [
            "四十已悲非少年，耄期何事每歡然。",
            "遊山夜雨眠僧院，沽酒秋風上釣船。",
            "諸友詩章來亹亹，小兒筆勢亦翩翩。",
            "眼邊不是常蕭索，終憶巢居訪老仙。"
        ],
        "title": "即事示子遹",
        "id": "067492ef-5967-4690-ba13-44c96ce4578f"
    },
    {
        "author": "陸游",
        "paragraphs": [
            "有山有水登臨地，無病無愁嘯傲身。",
            "世念秋毫除未盡，麴生應恨白頭新。"
        ],
        "title": "醉中絕句二首  其一",
        "id": "b9642253-1143-4ee3-a092-32c3c732f04c"
    },
    {
        "author": "陸游",
        "paragraphs": [
            "左餐右粥年年飽，南陌東阡處處閑。",
            "幸免催租敗幽興，豈容對酒惜酡顔。"
        ],
        "title": "醉中絕句二首  其二",
        "id": "d1bff258-9baa-4e88-96da-6a2b25c1f75d"
    },
    {
        "author": "陸游",
        "paragraphs": [
            "墾地播宿麥，飯牛臨野池。",
            "未能貪佛日，正恐失農時。",
            "矻矻鋤耰力，勤勤祝史辭。",
            "嘉平得三白，吾飽豈無期。"
        ],
        "title": "種麥",
        "id": "f5d2b8b8-d659-4eef-a5fd-85f757addaff"
    },
    {
        "author": "陸游",
        "paragraphs": [
            "梧桐落井床，蟋蟀在書堂。",
            "徂歲聿云暮，攬衣慨以慷。",
            "一生常蹭蹬，萬事略更嘗。",
            "賴有銘心語，南華論坐忘。"
        ],
        "title": "秋晚二首  其一",
        "id": "84358543-f854-486b-ab36-79f5da121cd5"
    },
    {
        "author": "陸游",
        "paragraphs": [
            "身世呻吟裏，園廬寂寞中。",
            "家貧憂酒券，才盡畏詩筒。",
            "陂水潴猶滿，山苗穫欲空。",
            "兒孫更力作，勿愧禹遺風。"
        ],
        "title": "秋晚二首  其二",
        "id": "43135a49-34be-4a75-9ace-7d8d6ce779aa"
    },
    {
        "author": "陸游",
        "paragraphs": [
            "多稼如雲接百城，村村鼓樂賽西成。",
            "頓寬公賦私逋責，一洗兒啼婦嘆聲。",
            "社酒粥醲供晚酌，秋菰玉潔芼晨烹。",
            "放翁醉飽摩便腹，自炙毫甌試雪坑。"
        ],
        "title": "秋穫後即事二首  其一",
        "id": "0ca1ecde-01cd-4daf-93ce-ebae3d5170ac"
    },
    {
        "author": "陸游",
        "paragraphs": [
            "秋穫春耕力尚餘，雨中襏襫種寒蔬。",
            "筑居正可茨生草，出市何妨借蹇驢。",
            "老境朝晡數匙飯，腐儒生死一編書。",
            "敲門忽有岷山使，慚愧交情未作疏。"
        ],
        "title": "秋穫後即事二首  其二",
        "id": "652660cf-78d0-46b5-98b3-a107e09b5496"
    },
    {
        "author": "陸游",
        "paragraphs": [
            "行飯消摇日有常，青鞋又到古祠傍。",
            "殘蕪滿路無多綠，落葉投空不待黄。",
            "只道詩書能發冢，豈知博簺亦亡羊。",
            "此身只合都無事，時向湖橋看戲場。"
        ],
        "title": "行飯至湖上",
        "id": "7569d8c1-1a4c-411b-b0bd-d48f381c46b0"
    },
    {
        "author": "陸游",
        "paragraphs": [
            "昧爽睡饜足，起扶藜杖行。",
            "關山開曉色，草木度秋聲。",
            "市晚船初發，奴勤地已耕。",
            "道邊多野菜，小摘助晨烹。"
        ],
        "title": "晨出",
        "id": "2bb20c70-4a5e-490b-b424-8241f6d652d1"
    },
    {
        "author": "陸游",
        "paragraphs": [
            "一生幸免踐危機，老境還山飽蕨薇。",
            "智士固知窮有命，達人元謂死爲歸。",
            "臨窗蜀紙謄詩草，出戶郿縧繫褐衣。",
            "堪笑街頭小兒女，問予君是伯休非。"
        ],
        "title": "老境",
        "id": "472e1f9e-8758-4ca1-b1c5-0290d828fd53"
    },
    {
        "author": "陸游",
        "paragraphs": [
            "憶昔梁州夜枕戈，東歸如此壯心何。",
            "蹉跎已失邯鄲步，悲壯空傳敕勒歌。",
            "今日扁舟釣烟水，當時重鎧渡冰河。",
            "自憐一覺寒窗夢，尚想浯溪石可磨。"
        ],
        "title": "憶昔",
        "id": "3f19a611-f1c7-4dbc-9079-6fc7bf384b77"
    },
    {
        "author": "陸游",
        "paragraphs": [
            "清心不醉猩猩酒，省事那營燕燕巢。",
            "惟有著書殊未厭，暮年鐵硯亦成凹。"
        ],
        "title": "自嘲",
        "id": "6cce35f0-9c60-468d-a93f-f6c199fcdb74"
    },
    {
        "author": "陸游",
        "paragraphs": [
            "我生學語即耽書，萬卷縱橫眼欲枯。",
            "莫道終身作魚蠹，爾來書外有工夫。"
        ],
        "title": "解嘲",
        "id": "5afff98d-f665-4634-8040-d55a5dd52866"
    },
    {
        "author": "陸游",
        "paragraphs": [
            "小雨戒新寒，衡茆已怯寬。",
            "甑香炊紫角，門靜挂黄團。",
            "扶杖穿茶塢，移舟傍釣灘。",
            "欲知秋有信，霜鬢不勝繁。"
        ],
        "title": "新寒",
        "id": "f05133da-f399-4fb9-8468-d2bee4ef9c51"
    },
    {
        "author": "陸游",
        "paragraphs": [
            "野店晡炊飯，溪橋夜據鞍。",
            "天回河絡角，海闊斗闌干。",
            "牧舍牛生犢，蔬園犬逐獾。",
            "今年時序早，九月已清寒。"
        ],
        "title": "夜歸",
        "id": "42d9ef79-7fe1-42e4-9af0-42366eca3509"
    },
    {
        "author": "陸游",
        "paragraphs": [
            "萬里行求藥，三生誓棄官。",
            "鶴巢投暮宿，松麨續朝餐。",
            "進火金丹熟，凌風玉宇寒。",
            "人間日月速，歲曆又將殘。"
        ],
        "title": "夢中作",
        "id": "2753ef99-64e9-48b6-b42e-1cc768c3151f"
    },
    {
        "author": "陸游",
        "paragraphs": [
            "中年已懼小人歸，况是駸駸耄及時。",
            "氣惰欲歸思友助，學衰不進賴兒規。",
            "無功追愧清時祿，有命何憂晚節饑。",
            "羸病今年能未死，潜心更下董生帷。"
        ],
        "title": "自勵",
        "id": "b133cabd-c4d5-404f-8af7-09486364d77d"
    },
    {
        "author": "陸游",
        "paragraphs": [
            "病骨清羸八十餘，空齋凄冷五更初。",
            "忽聞雲表新來雁，起讀燈前未竟書。",
            "坐久屢傳雞喔喔，夢殘猶化蝶蘧蘧。",
            "農功漸畢身無事，約束家童種晚蔬。"
        ],
        "title": "九月一日未明起坐",
        "id": "059720c0-9996-469c-b5c7-61f98adb5df4"
    },
    {
        "author": "陸游",
        "paragraphs": [
            "書生本願致時康，自怪秋來疾在床。",
            "胸次豈無醫國策，囊中幸有活人方。",
            "但知元氣爲根本，正使長生亦粃糠。",
            "豎子何勞一除掃，區區猶欲恃膏肓。"
        ],
        "title": "小疾偶書",
        "id": "a916c587-1a30-4cbd-8f66-f6c9f1227b62"
    },
    {
        "author": "陸游",
        "paragraphs": [
            "推枕悠然起，寒燈誰與同。",
            "曉窗俄已白，宿火尚能紅。",
            "老境呻吟外，年華寂寞中。",
            "長饑亦可恨，聊復固吾窮。"
        ],
        "title": "初寒晨起",
        "id": "3556fa1a-5835-4d68-9849-ead93cfe4dc6"
    },
    {
        "author": "陸游",
        "paragraphs": [
            "草木初黄落，風雲屢闔開。",
            "兒童鋤麥罷，鄰里賽神回。",
            "鷹擊喜霜近，鸛鳴知雨來。",
            "盛衰君勿嘆，已有復然灰。"
        ],
        "title": "霜降前四日頗寒",
        "id": "0e2445fd-9c8f-4d1a-81e8-e5506a8604a8"
    },
    {
        "author": "陸游",
        "paragraphs": [
            "輪囷古柳驛門前，糴米歸遲突未烟。",
            "隨計入都今四紀，驢寒僕瘦只依然。"
        ],
        "title": "題驛壁",
        "id": "efd96a10-390b-450a-a890-d67f1849c39e"
    },
    {
        "author": "陸游",
        "paragraphs": [
            "大冠長劍已焉哉，短褐禿巾歸去來。",
            "五世業儒書有種，一生任運仕無媒。",
            "麥經小雨家家下，菊著新霜處處開。",
            "自笑閑遊心未歇，青鞋蹋碎白雲堆。"
        ],
        "title": "閑遊",
        "id": "3ab2deaf-24d1-4f7c-b169-1afe074dc08d"
    },
    {
        "author": "陸游",
        "paragraphs": [
            "深山木食猶堪飽，上古巢居亦自安。",
            "麥飯草廬吾已過，故應高卧有餘歡。"
        ],
        "title": "貧舍寫興二首  其一",
        "id": "036400ff-e7b1-49f9-a1b2-c205bb6c6667"
    },
    {
        "author": "陸游",
        "paragraphs": [
            "粲粲新霜縞瓦溝，離離寒菜入盤羞。",
            "贅童擁篲掃枯葉，聵婢挑燈縫破裘。"
        ],
        "title": "貧舍寫興二首  其二",
        "id": "9c4eaf5f-ec51-48dc-ac3a-738b1ff6ac69"
    },
    {
        "author": "陸游",
        "paragraphs": [
            "新雁南來歲又殘，蕭蕭風雨暗江干。",
            "客疏似悉爾來病，酒薄不禁如許寒。",
            "草絡籬頭花尚碧，樹當浦口葉初丹。",
            "醉來且擁黄紬睡，莫問何時后土乾。"
        ],
        "title": "秋晚雨中作",
        "id": "ad9c17de-01af-4dc1-8632-b45913ba8e1c"
    },
    {
        "author": "陸游",
        "paragraphs": [
            "晨光殘淡月，急點殺寒更。",
            "歷歷記孤夢，悠悠带宿酲。",
            "攬衣推枕起，亂髮繞床行。",
            "嘆息人間事，還隨初日生。"
        ],
        "title": "待旦",
        "id": "e08a71e2-6cd3-460f-b84c-3b27fb196d25"
    },
    {
        "author": "陸游",
        "paragraphs": [
            "浮雲掃盡天如水，十里疏鐘到野堂。",
            "窗紙月明人不睡，屋茅霜冷夜初長。",
            "歸休固已師沮溺，承學猶能陋漢唐。",
            "安得子孫常念此，不妨世世業耕桑。"
        ],
        "title": "夜意",
        "id": "2d5a4ed2-1df0-4b30-b5f0-8510032eef3d"
    },
    {
        "author": "陸游",
        "paragraphs": [
            "四十來居湖上村，翩翩七見改初元。",
            "風梢解籜竹過母，露葉成陰桐有孫。",
            "渴鹿出林窺藥井，馴鷗掠水傍棋軒。",
            "老人不用誇頑健，時看孫曾浴畫盆。"
        ],
        "title": "湖村",
        "id": "4aeb5f2d-7a27-420d-88ee-0c8084a65566"
    },
    {
        "author": "陸游",
        "paragraphs": [
            "投幘塵機息，捐書困味長。",
            "早眠猶有日，晚起已無霜。",
            "蝶入三更枕，龜搘八尺床。",
            "昏昏君莫笑，差勝醉爲鄉。"
        ],
        "title": "連夕熟睡戲書",
        "id": "175b7481-33f9-46d7-b5f8-5b86076fc45b"
    },
    {
        "author": "陸游",
        "paragraphs": [
            "碪杵聲中去日遒，小軒風露一簾秋。",
            "人間走遍心如石，分付寒螿替說愁。"
        ],
        "title": "小軒",
        "id": "e00e4600-9727-4871-a559-945c680b1617"
    },
    {
        "author": "陸游",
        "paragraphs": [
            "悠悠殘夢伴殘更，萬木風號曉氣清。",
            "雞唱欲闌聞井汲，月痕漸淺覺窗明。",
            "突烟騰碧炊初動，衣焙堆紅火已生。",
            "小閤翻書裘褐暖，早朝霜滑愧公卿。"
        ],
        "title": "曉寒",
        "id": "538a8819-9f09-437a-b7a2-32d6c3cd8d15"
    },
    {
        "author": "陸游",
        "paragraphs": [
            "憶昨翩然別眾仙，秋風吹鬢感凋年。",
            "虛齋無復客滿座，敗橐空餘詩百篇。",
            "高誼未忘林下約，清吟重結社中緣。",
            "不教落在塵埃地，萬頃烟波一釣船。"
        ],
        "title": "次韵朝陵葉院察見寄",
        "id": "815d2e44-64c1-4bc9-9208-7547490cf83b"
    },
    {
        "author": "陸游",
        "paragraphs": [
            "巢山遠下溼，止酒謝中乾。",
            "粗得養生妙，孰能非意干。",
            "挂冠身始貴，屏藥疾方安。",
            "自笑猶多事，時時把釣竿。"
        ],
        "title": "書意",
        "id": "816c0544-a4e3-4d09-bd08-bd475c0d664d"
    },
    {
        "author": "陸游",
        "paragraphs": [
            "霜晚知蕎熟，山寒喜酒醲。",
            "黄絲聽夜織，赤米看晨舂。",
            "儲藥扶持老，收薪準備冬。",
            "兒扶還客拜，顧影嘆龍鍾。"
        ],
        "title": "九月下旬即事",
        "id": "1b00d458-dcd2-4deb-90e7-44a43b4f7ad5"
    },
    {
        "author": "陸游",
        "paragraphs": [
            "城南亭榭鎖閑坊，孤鶴歸飛只自傷。",
            "塵漬苔侵數行墨，爾來誰爲拂頹牆。"
        ],
        "title": "城南",
        "id": "2e40d4a3-e25d-481e-a782-f98ad83185e2"
    },
    {
        "author": "陸游",
        "paragraphs": [
            "石帆山下一漁翁，風雨蕭蕭卧短篷。",
            "幽夢覺時還自笑，閬州城北看蠶叢。"
        ],
        "title": "舟中記夢",
        "id": "bda75017-39f5-4b10-beb7-a381646f0205"
    },
    {
        "author": "陸游",
        "paragraphs": [
            "我居山陰古大澤，四顧茫茫烟水白。",
            "平時轍迹所不到，玉樹郎君肯來客。",
            "衡門僅可俯首過，陋室真成容膝迮。",
            "木盤設食菜數箸，共飽知君不予責。",
            "期年相從無夜旦，一日復有千里隔。",
            "送君津頭泪如綆，老身恨不生羽翮。",
            "江湖道嶮非一二，觸處兢畏真良策。",
            "從今日望平安書，我欲燈前手親拆。"
        ],
        "title": "送周郎",
        "id": "f1b5ab19-9ac0-44fb-a9e9-c84492629c88"
    },
    {
        "author": "陸游",
        "paragraphs": [
            "莫謂山村僻，時聞詔令傳。",
            "寬民除宿負，募士戍新邊。",
            "霜重瓦欲裂，月明人少眠。",
            "殘年抱遺恨，終愧祖生鞭。"
        ],
        "title": "村舍得近報有感",
        "id": "ce05b8f6-1fcf-41e2-a9eb-d3bfc8635761"
    },
    {
        "author": "陸游",
        "paragraphs": [
            "老叟年年病，書生世世貧。",
            "盜寧窺破橐，雀亦棄空囷。",
            "屋壞須撐拄，衣穿厭補紉。",
            "今朝風日美，且復過比鄰。"
        ],
        "title": "貧嘆",
        "id": "7138b8e1-dbd5-4471-9d2a-9057c14dd6bb"
    },
    {
        "author": "陸游",
        "paragraphs": [
            "霜寒衣絮薄，日暮爨烟微。",
            "冀北馬空老，遼東鶴幸歸。",
            "飄零舊交少，衰疾壯心違。",
            "每顧兒童笑，吾貧未解圍。"
        ],
        "title": "明日復作一首自解",
        "id": "92db0bd8-3c37-4995-b255-a387b7036544"
    },
    {
        "author": "陸游",
        "paragraphs": [
            "歲晚江湖行路難，一樽何日共開顔。",
            "汝方僵卧{飠茲}團巷，我亦饑吟飯顆山。"
        ],
        "title": "子虡調官行在寓{飠茲}團巷初冬遽寒甚作兩絕句寄之  其一",
        "id": "285c8df5-6764-4968-aaf4-08382fc6d9b5"
    },
    {
        "author": "陸游",
        "paragraphs": [
            "知汝彈冠意易闌，苦貧未免覓微官。",
            "{飠茲}團巷口殘燈火，愁絕霜風十月寒。"
        ],
        "title": "子虡調官行在寓{飠茲}團巷初冬遽寒甚作兩絕句寄之  其二",
        "id": "03a37732-4125-4a0d-9763-69d09ecc590e"
    },
    {
        "author": "陸游",
        "paragraphs": [
            "八月風吹粳稻香，九月蕎熟天始霜。",
            "男耕女饁常滿野，宿麥覆塊皆蒼蒼。",
            "豐年比屋喜迎客，花底何曾酒杯迮。",
            "家人但覓浩歌聲，不在東阡在南陌。"
        ],
        "title": "初冬步至東村",
        "id": "352bd543-9d53-4125-bc9d-4f3e5ac2fc1f"
    },
    {
        "author": "陸游",
        "paragraphs": [
            "結宇溪一曲，兩山左右之。",
            "橫木以爲門，斷竹作短籬。",
            "本無剝啄客，門牡固不施。",
            "甃路壞莫補，石罅生棘茨。",
            "野蔓不知名，丹實何纍纍。",
            "村童摘不訶，吾亦愛吾兒。"
        ],
        "title": "南門散策二首  其一",
        "id": "7411d09d-4b58-4d9c-a997-e645a3aec3f9"
    },
    {
        "author": "陸游",
        "paragraphs": [
            "槐楸陰最茂，秋晚惟空枝。",
            "今日晴無風，散步適其宜。",
            "右扶青溪杖，左挾斜川詩。",
            "石琢四腰鼓，可以休我疲。",
            "清言出正始，不雜世論卑。",
            "野僧何處來，成此一段奇。"
        ],
        "title": "南門散策二首  其二",
        "id": "a4fff71a-8b2e-4dd0-9bff-bb9bd75a57fa"
    },
    {
        "author": "陸游",
        "paragraphs": [
            "韓翁生不識官府，半醉長歌老烟浦。",
            "因師老乃學長齋，白飯青蔬自炊煮。",
            "二君要是可喜人，未嘗一語欺其鄰。",
            "有過無過姑置之，後生孰能如此真。"
        ],
        "title": "思北鄰韓三翁西鄰因庵主南鄰章老秀才二首  其一",
        "id": "b7496495-5600-487c-8ba4-78d86fc141b3"
    },
    {
        "author": "陸游",
        "paragraphs": [
            "鄉閭耆宿非復前，老章病死今三年。",
            "朝來出門爲太息，不見此翁催社錢。",
            "我比翁雖差識字，向來推擇嘗爲吏。",
            "事功自計無一毫，尚不如翁終日醉。"
        ],
        "title": "思北鄰韓三翁西鄰因庵主南鄰章老秀才二首  其二",
        "id": "110e9229-923b-41ea-b4b7-b390fae7157b"
    },
    {
        "author": "陸游",
        "paragraphs": [
            "茶杯得之久，石硯日在前。",
            "一朝忽墜地，質毀不復全。",
            "附著以膠漆，入用更可憐。",
            "杯猶奉飲啜，硯不廢磨研。",
            "向使遂破碎，亦當歸之天。",
            "動心則不可，此物何足捐。"
        ],
        "title": "二毀",
        "id": "a0762100-d8f6-4431-a8fc-a7f2d6b85f68"
    },
    {
        "author": "陸游",
        "paragraphs": [
            "昨日欲出病見留，今日可出風復作。",
            "室虛窗白爐火暖，閉戶幸有圖書樂。",
            "一杯淡粥飽則已，下箸豈復思藜藿。",
            "山禽念我太寂寥，故作叩門聲剝啄。"
        ],
        "title": "大風不能出戶",
        "id": "b1ae26ea-f371-44b2-b9d5-34c1c0bc477a"
    },
    {
        "author": "陸游",
        "paragraphs": [
            "蒲柳如懦夫，望秋已凋黄。",
            "菊花如志士，過時有餘香。",
            "眷言東籬下，數株弄秋光。",
            "粲粲滋夕露，英英傲晨霜。",
            "高人寄幽情，采以泛酒觴。",
            "投分真耐久，歲晚歸枕囊。"
        ],
        "title": "晚菊",
        "id": "6be91567-7866-476c-acf5-9a838cb01438"
    },
    {
        "author": "陸游",
        "paragraphs": [
            "淅淅暮風生，暉暉殘月明。",
            "開門喜閑望，扶杖得徐行。",
            "霜薄樹多綠，泉流溝有聲。",
            "兒童殊可念，畫地作棋枰。"
        ],
        "title": "舍南雜興三首  其一",
        "id": "dae27ee1-00f7-4e62-b419-cb1f2304f785"
    },
    {
        "author": "陸游",
        "paragraphs": [
            "莎徑依山曲，柴扉並水開。",
            "不因行藥出，即爲覓詩來。",
            "戒婢挑蔬甲，催兒斸芋魁。",
            "隨宜也能飽，漂母未須哀。"
        ],
        "title": "舍南雜興三首  其二",
        "id": "f28de2c1-b971-45eb-b7f3-892c4b6986c7"
    },
    {
        "author": "陸游",
        "paragraphs": [
            "麻菽連枝熟，柴荆盡日關。",
            "臨池驚鷺起，倚柱待雲還。",
            "倦憩石腰鼓，行携銅博山。",
            "老人無定意，所到即開顔。"
        ],
        "title": "舍南雜興三首  其三",
        "id": "85d7b697-4408-435f-97b3-bef3f532c31a"
    },
    {
        "author": "陸游",
        "paragraphs": [
            "足蹇須人慣，顔衰著黶多。",
            "飯遲惟靜卧，酒至亦高歌。",
            "蝗死繁蔬甲，霜清長藥窠。",
            "經旬鄰父病，且喜復來過。"
        ],
        "title": "自詒二首  其一",
        "id": "2c3d23d2-857d-4e92-a8ad-932afbb29ef5"
    },
    {
        "author": "陸游",
        "paragraphs": [
            "莫笑幽棲僻，謀生亦未疏。",
            "殘囷具薄粥，半俸補殘書。",
            "均節貧無患，安恬疾可除。",
            "雖云苦寒近，隨手蓄薪樗。"
        ],
        "title": "自詒二首  其二",
        "id": "c4c73bfd-8311-4158-a14b-b7f8efb12823"
    },
    {
        "author": "陸游",
        "paragraphs": [
            "天上風霜慘，人間日月遒。",
            "江湖南北雁，原野雨晴鳩。",
            "莽蒼新阡陌，凋零舊輩流。",
            "惟應赤藤杖，伴我送悠悠。"
        ],
        "title": "風霜",
        "id": "6658c65a-715d-4192-a929-555ca0664fc2"
    },
    {
        "author": "陸游",
        "paragraphs": [
            "紅樹平沙十月天，放翁今作水中仙。",
            "鼕鼕林外迎神鼓，隻隻溪頭下釣船。",
            "世事極知吾有命，俗人終與汝無緣。",
            "菊花枯盡香猶在，又付東籬一醉眠。"
        ],
        "title": "十月",
        "id": "59b04f60-1130-4ee6-8a5f-4c38a7888271"
    },
    {
        "author": "陸游",
        "paragraphs": [
            "久住人間豈自期，斷砧殘角助凄悲。",
            "征行忽入夜來夢，意氣尚如年少時。",
            "絕塞但驚天似水，流年不記鬢成絲。",
            "此身死去詩猶在，未必無人粗見知。"
        ],
        "title": "記夢",
        "id": "895dc057-292d-4edc-b7a4-8b125651b58f"
    },
    {
        "author": "陸游",
        "paragraphs": [
            "池水車初滿，荆籬補已成。",
            "身閑詩簡淡，心靜夢和平。",
            "雁後寒鴉至，楓先桕葉頳。",
            "居然足幽興，未嘆歲崢嶸。"
        ],
        "title": "幽興",
        "id": "1f3e1767-eeb6-44bb-8abf-ec21858e2e50"
    },
    {
        "author": "陸游",
        "paragraphs": [
            "我似騎驢孟浩然，帽邊隨意領山川。",
            "忽聞風雨掠窗外，便覺江湖在眼前。",
            "路過郵亭知幾處，身如估客不論年。",
            "未妨剩擁寒衾卧，贏取孤吟入斷編。"
        ],
        "title": "夜聞雨聲",
        "id": "8c46bad8-5bd9-4fdd-8a3c-6b85a2f5acce"
    },
    {
        "author": "陸游",
        "paragraphs": [
            "捨舟步上若耶溪，壽櫟修藤路欲迷。",
            "僧院倚山馴栗鼠，野塘漲水下茭雞。",
            "草侵古路迢迢遠，雲傍行人故故低。",
            "薄暮但尋遺毳去，山家正在鶴巢西。"
        ],
        "title": "訪山家",
        "id": "1018dc6b-85ce-4973-96f2-a9539f31bba0"
    },
    {
        "author": "陸游",
        "paragraphs": [
            "枳籬數掩閉柴扉，臼碓聲中烟火微。",
            "雪暗杜陵無雁下，雲迷遼海有人歸。",
            "耕疇且復償初願，官路那知脫駭機。",
            "更有冬來歡喜事，芋魁豆兩不勝肥。"
        ],
        "title": "自法雲回過魯墟故居",
        "id": "b6ee107f-b84c-475e-8d78-25a7c707a488"
    },
    {
        "author": "陸游",
        "paragraphs": [
            "寺鐘吹動四山昏，繫纜來投江上村。",
            "木落不妨生意足，水歸猶有漲痕存。",
            "爐紅手暖書差健，鼎沸湯深酒易溫。",
            "勿爲無年憂寇竊，狺狺小犬護籬門。"
        ],
        "title": "旅舍",
        "id": "f2f14ef6-5993-4569-9eec-150882ecd0d2"
    },
    {
        "author": "陸游",
        "paragraphs": [
            "鬢毛蕭颯齒牙疏，九十侵尋八十餘。",
            "屋小苦寒猶省火，窗明新霽倍添書。",
            "解梁已報偏師入，上谷方看大盜除。",
            "藥笈箸囊幸無恙，蓮峰吾亦葺吾廬。"
        ],
        "title": "書几試筆",
        "id": "f613d1c5-b9f3-4d3f-b44a-251847dbc4f9"
    },
    {
        "author": "陸游",
        "paragraphs": [
            "置心常在結繩前，縱未登仙亦永年。",
            "秦不及期周過曆，灼然由我不由天。"
        ],
        "title": "道室偶書",
        "id": "90c55e12-ca54-4a66-b517-79109b112aae"
    },
    {
        "author": "陸游",
        "paragraphs": [
            "中朝文有漢唐風，南渡詩人尚數公。",
            "正使詞源有深淺，病懷羈思亦相同。"
        ],
        "title": "觀渡江諸人詩",
        "id": "cf23d317-5454-408d-925a-9ed16a329a07"
    },
    {
        "author": "陸游",
        "paragraphs": [
            "人厭塵囂欲學仙，上天官府更紛然。",
            "不如嘯傲東籬下，且作人間過數年。"
        ],
        "title": "村居閑甚戲作二首  其一",
        "id": "0b68900d-b778-48ec-baa4-95f22208ccf2"
    },
    {
        "author": "陸游",
        "paragraphs": [
            "題詩本是閑中趣，却爲吟哦占却閑。",
            "我欲從今焚筆硯，興來隨分看青山。"
        ],
        "title": "村居閑甚戲作二首  其二",
        "id": "e90013c8-7a8e-484d-bd65-bb8d8fe8523c"
    },
    {
        "author": "陸游",
        "paragraphs": [
            "驀溝上阪到山家，牧豎譍門兩髻丫。",
            "葑火正紅煨竽熟，豈知新貴筑堤沙。"
        ],
        "title": "夜投山家四首  其一",
        "id": "bb6d95da-9963-4cea-975f-a04f0a393080"
    },
    {
        "author": "陸游",
        "paragraphs": [
            "夜行山步鼓鼕鼕，小市優場炬火紅。",
            "喚起少年巴蜀夢，宕渠山寺看蠶叢。"
        ],
        "title": "夜投山家四首  其二",
        "id": "9cfa8792-ec3c-4257-b3d7-998473e6f2e9"
    },
    {
        "author": "陸游",
        "paragraphs": [
            "生草茨廬荆作扉，數家烟火自相依。",
            "大兒飼犢舍邊去，小兒捕魚溪口歸。"
        ],
        "title": "夜投山家四首  其三",
        "id": "f001b56c-73f7-480a-889f-8bd9c7f1d348"
    },
    {
        "author": "陸游",
        "paragraphs": [
            "房櫳深深績火明，垣屋蕭蕭礱穀聲。",
            "作官覓飽最繆算，羨爾爲農過一生。"
        ],
        "title": "夜投山家四首  其四",
        "id": "78bc3c44-a94c-4e1d-a84a-55722587620c"
    },
    {
        "author": "陸游",
        "paragraphs": [
            "西師驛上破番書，鄠杜真成可卜居。",
            "細肋卧沙非望及，且炊黍飯食河魚。"
        ],
        "title": "聞西師復華州二首  其一",
        "id": "597f50f0-16a4-4a25-a440-4f23adbb61a2"
    },
    {
        "author": "陸游",
        "paragraphs": [
            "青銅三百飲旗亭，關路騎驢半醉醒。",
            "雙鷺斜飛敷水綠，孤雲橫度華山青。"
        ],
        "title": "聞西師復華州二首  其二",
        "id": "1a8c3f3a-7362-47ea-a629-d1c443688204"
    },
    {
        "author": "陸游",
        "paragraphs": [
            "捩柁柯橋北，維舟草市西。",
            "月添霜氣峭，天带斗杓低。",
            "浦凍無魚躍，林深有鶴棲。",
            "不嫌村酒惡，也復醉如泥。"
        ],
        "title": "舟中",
        "id": "4069c6df-a123-4931-9676-ef7d662ec826"
    },
    {
        "author": "陸游",
        "paragraphs": [
            "去國雙蓬鬢，還山一鹿車。",
            "壯慚稽古淺，老悔養生疏。",
            "俗態慵開眼，高吟獨起予。",
            "青燈對余子，併爲問何如。"
        ],
        "title": "得趙昌甫寄予及子遹詩",
        "id": "47a43233-381b-41e7-86fb-1f6d26a83fe4"
    },
    {
        "author": "陸游",
        "paragraphs": [
            "飯已茶未成，褰裳步山徑。",
            "雖云筋力衰，拄杖猶濟勝。",
            "天高樓塔麗，霜落溝港凈。",
            "豈惟野實丹，已覺林筍迸。",
            "井桐亦强項，葉脫枝愈勁。",
            "啼鳥久不去，將無助幽興。",
            "盤紆穿翠谷，欹仄下危磴。",
            "所嗟無客來，誰與持麈柄。"
        ],
        "title": "飯後登東山",
        "id": "acf5d522-a700-4fa5-b2f7-070ac49638f4"
    },
    {
        "author": "陸游",
        "paragraphs": [
            "今日風日和，衰病亦少平。",
            "出門無所之，携幼東村行。",
            "吳地冬未冰，濺濺溝水聲。",
            "山卉與野蔓，結實丹漆并。",
            "雞犬亦蕭散，如有世外情。",
            "舉手叩柴扉，病叟喜出迎。",
            "從我語蟬聯，未寒疇昔盟。",
            "解囊付之藥，與爾偕長生。"
        ],
        "title": "東村",
        "id": "25b36662-16b2-4bc4-a940-7b51ee766185"
    },
    {
        "author": "陸游",
        "paragraphs": [
            "木落山不蔽，水縮洲自獻。",
            "寒日晚更明，村巷曲折見。",
            "小婦鳴機杼，童子陳筆硯。",
            "農家雖苦貧，終勝異鄉縣。",
            "君看宦遊子，豈無墳墓戀。",
            "生死在故鄉，切勿慕乘傳。"
        ],
        "title": "石堰村",
        "id": "ce083e3d-2dd3-497f-ba35-b2e7ecd56389"
    },
    {
        "author": "陸游",
        "paragraphs": [
            "袖手地爐傍，身閑日自長。",
            "窗明蠹簡字，簾約篆盤香。",
            "道士傳琴譜，山僧送藥方。",
            "自然塵事遠，不用濯滄浪。"
        ],
        "title": "袖手",
        "id": "f16a6311-93aa-4514-9c29-b834a240b48b"
    },
    {
        "author": "陸游",
        "paragraphs": [
            "大患元因有此身，正須枵腹對空囷。",
            "扶持接客寧嗟老，質貸迎醫未厭貧。",
            "碓下罕遺雞啄粒，席間不掃鼠行塵。",
            "時時笑顧兒曹說，縱有烟霄莫問津。"
        ],
        "title": "幽居遣懷三首  其一",
        "id": "f3ca44c1-e4a2-448e-ba6a-894d3fcea5f6"
    },
    {
        "author": "陸游",
        "paragraphs": [
            "斜陽孤影嘆伶仃，橫按烏藤坐草亭。",
            "閑久更知貧有味，病多那責藥無靈。",
            "農書甚欲從師授，忍字常須作座銘。",
            "更喜友生能餉酒，欣然一醉倒長瓶。"
        ],
        "title": "幽居遣懷三首  其二",
        "id": "fe04be74-a8a9-428e-acff-80975215b997"
    },
    {
        "author": "陸游",
        "paragraphs": [
            "習氣深知要掃除，時時褊忿獨何歟。",
            "呼童不應自生火，待飯未來還讀書。",
            "世態詎堪閑處看，俗人自與我曹疏。",
            "作詩未必能傳後，要是幽懷得小攄。"
        ],
        "title": "幽居遣懷三首  其三",
        "id": "175d197b-c89f-4cce-8919-f26cb31f6246"
    },
    {
        "author": "陸游",
        "paragraphs": [
            "蓬山再別四經秋，來日翩翩去日遒。",
            "無酒可傾殊省事，有詩渾忘亦良籌。",
            "梅花遮路如撩客，槲葉飄風已滿溝。",
            "湖上榜舟歸薄暮，斜陽紅入寺家樓。"
        ],
        "title": "湖上晚歸",
        "id": "5d81b554-4b1c-4e2b-8fdd-65074589909f"
    },
    {
        "author": "陸游",
        "paragraphs": [
            "驢瘦童僵小作程，村翁也復解逢迎。",
            "霜林已熟橙相饋，雪窖初開芋可羹。",
            "土榻圍爐豆郿暖，荻簾當戶布機鳴。",
            "解囊自取殘編讀，何處人間無短檠。"
        ],
        "title": "宿村舍",
        "id": "d7d2f9c6-399d-4551-9730-e41bc0b1bae7"
    },
    {
        "author": "陸游",
        "paragraphs": [
            "雪前雪後梅初動，街北街南酒易賒。",
            "身健不妨隨處醉，有家未必勝無家。"
        ],
        "title": "村飲二首  其一",
        "id": "30535569-411f-4297-8fa6-5a26a0cf9694"
    },
    {
        "author": "陸游",
        "paragraphs": [
            "醉插江梅老更宜，猶能小樹揀繁枝。",
            "假令住世十小劫，應愛此花無厭時。"
        ],
        "title": "村飲二首  其二",
        "id": "3b8a1fd2-fa1c-4dc4-abc7-c19408c7fa5f"
    },
    {
        "author": "陸游",
        "paragraphs": [
            "珍餉貧居少，寒雲萬里寬。",
            "疊雙初中鵠，牢九已登盤。",
            "放箸摩便腹，呼童破小團。",
            "猶勝瀼西老，菜把仰園官。"
        ],
        "title": "食野味包子戲作",
        "id": "6a8a8014-7c6e-4010-a00a-27226d047dd2"
    },
    {
        "author": "陸游",
        "paragraphs": [
            "名醞羔兒拆密封，香粳玉粒出新舂。",
            "披綿珍𩺃經旬熟，斫雪雙螯洗手供。",
            "吟罷欲沉江渚月，夢回初動寺樓鐘。",
            "爐烟裊裊衣篝暖，未覺家風是老農。"
        ],
        "title": "醉中作",
        "id": "9d06bad4-db7f-4178-a875-80265391dfd5"
    },
    {
        "author": "陸游",
        "paragraphs": [
            "人生六十已爲衰，况我頹齡及耄期。",
            "對酒尚如年少日，愛書不減布衣時。",
            "遠遊每動辭家興，大藥方從出世師。",
            "但向青編觀曩事，英雄何代不兒嬉。"
        ],
        "title": "感老",
        "id": "7552d5a3-dca2-42cb-9be3-8ca39c6cde57"
    },
    {
        "author": "陸游",
        "paragraphs": [
            "斷山支徑得行吟，度磵穿林不厭深。",
            "雉挾兩雌飛谷口，烏將數子下牆陰。",
            "前三喜接高人語，方寸寧容俗慮侵。",
            "少待新春好風日，不妨携客更相尋。"
        ],
        "title": "寺壁偶題",
        "id": "b0074653-0eb7-4473-8620-725db5c5fc4b"
    },
    {
        "author": "陸游",
        "paragraphs": [
            "羽人邂逅飲旗亭，自說經年醉不醒。",
            "曾伴翰林遊赤壁，仍邀內史寫黄庭。",
            "古琴蛇蚹評無價，寶劍魚腸託有靈。",
            "太華何時尋此約，九霄風露宿青冥。"
        ],
        "title": "贈道流",
        "id": "2671fe39-6673-4f6e-843a-b75fe0db557e"
    },
    {
        "author": "陸游",
        "paragraphs": [
            "柳眼梅鬚漏泄春，江南又見物華新。",
            "終年幽興遺身世，半夜孤吟愴鬼神。",
            "客有疏親俱握手，酒無賢聖總濡唇。",
            "放翁自命君無笑，家世從來是散人。"
        ],
        "title": "冬夕閑詠",
        "id": "12422405-6960-45e5-93b2-b64af24f852d"
    },
    {
        "author": "陸游",
        "paragraphs": [
            "歲熟家彌困，天寒酒闕傾。",
            "僅能炊稻飯，敢望糝藜羹。",
            "一榻解腰卧，四廊摩腹行。",
            "詩人要疏瘦，此日愧膨脝。"
        ],
        "title": "飯後自嘲",
        "id": "3b39fdce-d27e-4c60-ba64-f4071cb55ff9"
    },
    {
        "author": "陸游",
        "paragraphs": [
            "憶昔初乘上峽船，雪灘雲岫過聯翩。",
            "匆匆不暇尋高隱，遺恨于今四十年。"
        ],
        "title": "感舊二首  其一",
        "id": "4fed9b8e-c739-4102-aafa-b9650dc84282"
    },
    {
        "author": "陸游",
        "paragraphs": [
            "雕鞍送客雙流驛，銀燭看花萬里橋。",
            "三十三年真一夢，茆簷寒雨夜蕭蕭。"
        ],
        "title": "感舊二首  其二",
        "id": "ad2940e0-9535-4b54-b68b-b4c3968b7850"
    },
    {
        "author": "陸游",
        "paragraphs": [
            "乘興出遊眺，初不言所之。",
            "家人固難求，我亦不自知。",
            "投杖却人扶，疾步莫能追。",
            "荒寒野廟壖，枯涸漚菅池。",
            "過門爭邀留，具食不容辭。",
            "濁醪小甕釀，香飯別甑炊。",
            "瓦盆進豚肩，石臼擣花飺。",
            "新冬不易見，醉倒理亦宜。",
            "舉手謝主人，外强中實衰。",
            "一觴可以起，它日更爲期。"
        ],
        "title": "村老留飲",
        "id": "f2387c5e-ac17-4151-aa48-2accd5b72ef0"
    },
    {
        "author": "陸游",
        "paragraphs": [
            "草書大叫寫成圖，博簺隨聲喝作盧。",
            "何似即今雲海上，千鈞强弩射天吳。"
        ],
        "title": "醉歌二首  其一",
        "id": "e82572e5-10b6-4d28-955b-40d85a09edb0"
    },
    {
        "author": "陸游",
        "paragraphs": [
            "百騎河灘獵盛秋，至今血漬短貂裘。",
            "誰知老卧江湖上，猶枕當年虎髑髏。"
        ],
        "title": "醉歌二首  其二",
        "id": "accde833-2281-4410-9096-21b6e3e485fa"
    },
    {
        "author": "陸游",
        "paragraphs": [
            "力耕歲有一囷米，殘俸月無三萬錢。",
            "莫怪窮空心不動，正緣愚拙氣差全。",
            "學經亹亹懸車後，秉禮拳拳易簀前。",
            "猶恨未能忘筆硯，小兒收拾又成編。"
        ],
        "title": "力耕",
        "id": "d38e7764-0a61-4fd9-bbfe-d8641a64f2ad"
    },
    {
        "author": "陸游",
        "paragraphs": [
            "開禧忽見第三春，身寄楓林野水濱。",
            "吾道幸逢天道在，物華又與歲華新。",
            "郊原處處堪行樂，道路人人可問津。",
            "剩辦青鞋并布襪，若耶已報綠生鱗。"
        ],
        "title": "春近",
        "id": "6e87437d-4b11-4457-9cd9-352d06160935"
    },
    {
        "author": "陸游",
        "paragraphs": [
            "村居樂飲鼓鼕鼕，亭障無虞歲屢豐。",
            "誰道喧呼妨熟睡，老人自愛地爐紅。"
        ],
        "title": "夜坐聞鼓聲",
        "id": "6c44d37d-0bf6-4be6-b839-26a01cb8681a"
    },
    {
        "author": "陸游",
        "paragraphs": [
            "地褊焚香室，窗昏釀雪天。",
            "爛炊二龠飯，側枕一肱眠。",
            "身似嬰兒日，家如太古年。",
            "狸奴不執鼠，同我愛青氈。"
        ],
        "title": "小室",
        "id": "b6ed7603-2f5d-4791-9690-614f353a3390"
    },
    {
        "author": "陸游",
        "paragraphs": [
            "老死知無日，天公偶見寬。",
            "疾行逾百步，健啖每三餐。",
            "身瘦短裁褐，髮稀低作冠。",
            "年來更小黠，不據伏波鞍。"
        ],
        "title": "老景",
        "id": "39de84a1-ac4a-4ce9-a47b-007ba86a7ad6"
    },
    {
        "author": "陸游",
        "paragraphs": [
            "地僻少人迹，屋低便老人。",
            "爐紅得清坐，酒綠慰孤斟。",
            "吠犬驚飄葉，栖禽換暗林。",
            "人間固多難，感慨不須深。"
        ],
        "title": "夜坐",
        "id": "89dd5840-dfa9-4f0c-9d43-a322ee90402a"
    },
    {
        "author": "陸游",
        "paragraphs": [
            "小疾蠲除盡，閑愁墾闢空。",
            "時光雞唱裏，生計碓聲中。",
            "戒婢儲猿果，看奴織鶴籠。",
            "老人新得道，處處見神通。"
        ],
        "title": "晨起",
        "id": "4bc68509-b68c-41b2-bec5-051bf11163c5"
    },
    {
        "author": "陸游",
        "paragraphs": [
            "寒生肌粟苦衣單，瘦減頭圍覺帽寬。",
            "荒寂在家猶逆旅，窮空養老亦蔬餐。",
            "柴青竈突騰烟細，膏盡燈缸照字難。",
            "猶喜新醅三斗熟，半窗梅影助清歡。"
        ],
        "title": "貧述",
        "id": "3f3823a6-0ecc-440d-ba04-5d4bcb7c705f"
    },
    {
        "author": "陸游",
        "paragraphs": [
            "勃落爲衣隱薜蘿，掃空塵抱養天和。",
            "過期未死更强健，與世不諧猶嘯歌。",
            "野市蕭條殘葉滿，酒家零落廢壚多。",
            "石帆山下孤舟雨，借問君如此老何。"
        ],
        "title": "自述",
        "id": "de873f38-7095-430a-a7fe-f223e1a9c383"
    },
    {
        "author": "陸游",
        "paragraphs": [
            "靈府無思踵息微，神光出眥射窗扉。",
            "大冠長劍竟何有，尺宅寸園今始歸。",
            "憂患過前皆夢事，功名自古與心違。",
            "三峰二室烟塵靜，要試霜天槲葉衣。"
        ],
        "title": "十一月廿七日夜分披衣起坐神光自兩眥出若初日室中皆明作詩志之",
        "id": "581def32-6973-45e6-9a34-185f173d31cc"
    },
    {
        "author": "陸游",
        "paragraphs": [
            "昔慕騷人賦遠遊，放懷蜀棧楚山秋。",
            "橘中尚可著四老，海外誰云無九州。",
            "薄酒時須澆舌本，閑愁莫遣上眉頭。",
            "幅巾短褐吾差便，實厭衣冠裹沐猴。"
        ],
        "title": "歲暮遣興二首  其一",
        "id": "8ea9f9e9-7644-41cd-a649-efd452ab7b33"
    },
    {
        "author": "陸游",
        "paragraphs": [
            "病著愁侵併不支，孤村况遇歲殘時。",
            "水軒客散成舒嘯，山寺僧來得劇棋。",
            "銅鴨香生風嫋嫋，竹雞聲斷雨絲絲。",
            "新詩煅煉功何似，問著衰翁自不知。"
        ],
        "title": "歲暮遣興二首  其二",
        "id": "6a13a9d7-1cbf-4d58-9b4e-3cb59cc102f7"
    },
    {
        "author": "陸游",
        "paragraphs": [
            "看盡吳山看蜀山，歸來不減舊朱顔。",
            "宣和遺老凋零盡，况說祥符景德間。"
        ],
        "title": "道室即事四首  其一",
        "id": "1bc6b123-8405-4eba-a7a6-fc620f8aeacb"
    },
    {
        "author": "陸游",
        "paragraphs": [
            "松根茯苓味絕珍，甑中枸杞香動人。",
            "勸君下筯不領略，終作邙山一窖塵。"
        ],
        "title": "道室即事四首  其二",
        "id": "7affdc7f-d5be-4b4f-a2fb-6c4f8a268f9c"
    },
    {
        "author": "陸游",
        "paragraphs": [
            "徧遊海嶽却歸秦，除却南山萬事新。",
            "長劍高車何足道，金人十二也成塵。"
        ],
        "title": "道室即事四首  其三",
        "id": "2571f4ce-2228-49a1-9c9c-32b0c704fde5"
    },
    {
        "author": "陸游",
        "paragraphs": [
            "黄金堆屋無處用，甲第連雲誰與居。",
            "莫笑先生無僕馬，風雷萬里跨鯨魚。"
        ],
        "title": "道室即事四首  其四",
        "id": "f89c097c-32c2-4b0c-a315-fdc02742f6d1"
    },
    {
        "author": "陸游",
        "paragraphs": [
            "水生浦溆多浮鴨，風急汀洲有斷鴻。",
            "渺渺江天無限景，一時分付與樵翁。"
        ],
        "title": "泛舟過金家埂贈賣薪王翁四首  其一",
        "id": "a9ce1acd-5316-4908-88cb-dc7c547ac1a8"
    },
    {
        "author": "陸游",
        "paragraphs": [
            "老人不復事農桑，點數雞豚亦未忘。",
            "洗脚上牀真一快，稚孫漸長解燒湯。"
        ],
        "title": "泛舟過金家埂贈賣薪王翁四首  其二",
        "id": "adb364ff-9ad8-4134-bd64-76dd6a76f998"
    },
    {
        "author": "陸游",
        "paragraphs": [
            "賣薪自可了鹽酪，治地何妨栽果蔬。",
            "我老鈍頑請半俸，此渠只有不能如。"
        ],
        "title": "泛舟過金家埂贈賣薪王翁四首  其三",
        "id": "ce62e44c-da06-41ca-a19e-590093597f91"
    },
    {
        "author": "陸游",
        "paragraphs": [
            "軟炊豆飯可支日，厚絮布襦聊過冬。",
            "閭巷家家歌聖澤，子孫世世業春農。"
        ],
        "title": "泛舟過金家埂贈賣薪王翁四首  其四",
        "id": "160a92cd-241d-42b3-846e-1c2473c9d19f"
    },
    {
        "author": "陸游",
        "paragraphs": [
            "歲暮常年雪正豪，今年暄暖減綈袍。",
            "春回山圃梅爭發，睡足茆簷日已高。",
            "倉庾家家儲舊穀，笙歌店店賣新醪。",
            "太平氣象方如許，寄語殘胡早遁逃。"
        ],
        "title": "冬晴",
        "id": "44df4f51-015c-4f7e-a13a-72cfe5d3e40e"
    },
    {
        "author": "陸游",
        "paragraphs": [
            "乳竇寒猶滴，巖扉夜不扃。",
            "奇書窺鳥跡，靈藥得人形。",
            "浩浩天風積，冥冥海氣清。",
            "儻逢王內史，更爲乞黄庭。"
        ],
        "title": "寄隱士",
        "id": "fe3019d9-62b9-4f27-a982-99b3536b02af"
    },
    {
        "author": "陸游",
        "paragraphs": [
            "老大常愁節物催，東皇又挽斗杓回。",
            "江天慘慘不成雪，山驛蕭蕭初見梅。",
            "隱士寄雲從地肺，遊僧問路上天台。",
            "戲書幽事無時闕，古錦詩囊暮暮開。"
        ],
        "title": "幽事",
        "id": "ae617ec7-69bb-41b7-bbf8-b3deecb41215"
    },
    {
        "author": "陸游",
        "paragraphs": [
            "宦遊强半侍僊祠，况是懸車耄及時。",
            "厚薄人情窮易見，陰晴天氣病先知。",
            "綠樽一醉真當勉，白髮千莖莫自疑。",
            "野渡山村梅柳動，身閑何處不熙熙。"
        ],
        "title": "去新春纔旬餘霽色可愛",
        "id": "a9dad6e9-dff0-46f1-aac8-589b204116eb"
    },
    {
        "author": "陸游",
        "paragraphs": [
            "雪作風散之，雪止風亦定。",
            "霽日上窗扉，明暖起我病。",
            "去春財十日，共喜時序正。",
            "晨興盥頮罷，白髮滿清鏡。",
            "門前無客至，默卧弄麈柄。",
            "叢竹如有情，代我發孤詠。"
        ],
        "title": "作雪遇大風遂晴",
        "id": "9579a47e-d7e4-4fa4-af84-ef73ef788f31"
    },
    {
        "author": "陸游",
        "paragraphs": [
            "我生何多艱，塌地皆九折。",
            "君恩許歸休，幸與世俗絕。",
            "幽居鄰不覿，奚止掃車轍。",
            "地爐清夜中，危坐燈欲滅。",
            "開門月滿庭，皓皓如積雪。",
            "隔溪聞鶴鳴，靈府爲澄澈。"
        ],
        "title": "冬夜",
        "id": "9911f0bf-1a26-4656-be5d-af48e975d8cf"
    },
    {
        "author": "陸游",
        "paragraphs": [
            "飲酒以散愁，服藥以去病。",
            "區區賴外物，豈足語性命。",
            "清晨坐堂上，萬事一袖手。",
            "愁病初無根，孰謂藥與酒。",
            "掀髯笑嵇阮，舉袂謝和緩。",
            "氣住則神住，時至骨自換。"
        ],
        "title": "書意三首  其一",
        "id": "4df7402d-bd46-477d-902f-d1e10e6e07d8"
    },
    {
        "author": "陸游",
        "paragraphs": [
            "解牛悟養生，牧羊知治民。",
            "通一萬事畢，我每思古人。",
            "小園財三畝，手自藝嘉木。",
            "先當培其根，又戒無欲速。",
            "老松卧澗底，千歲陵冰霜。",
            "我豈樗櫟哉，但取無伐傷。"
        ],
        "title": "書意三首  其二",
        "id": "41c613df-d7ab-4fef-8a9a-83a2101d918c"
    },
    {
        "author": "陸游",
        "paragraphs": [
            "唐堯授人時，妙用均造化。",
            "我讀七月詩，周室亦其亞。",
            "彼用治四海，我斂之一身。",
            "至理之所在，太山等微塵。",
            "鍊氣以成真，豈復有它術。",
            "譬如尊六經，百氏當盡黜。"
        ],
        "title": "書意三首  其三",
        "id": "6b9fd66c-917a-4d32-a1de-a087f064b162"
    },
    {
        "author": "陸游",
        "paragraphs": [
            "擾擾人間歲月移，山房幾度換茅茨。",
            "身遊與世相忘地，詩到令人不愛時。",
            "老鶴初來未丹頂，稚松親種已虬枝。",
            "東塗西抹非無意，皺面朱鉛太不宜。"
        ],
        "title": "山房",
        "id": "59acbb3f-2586-4cf9-83df-0281766d6b3e"
    },
    {
        "author": "陸游",
        "paragraphs": [
            "老來百事似嬰兒，美睡甘餐只自知。",
            "陋屋略如營窟世，淳風不減結繩時。"
        ],
        "title": "即事六首  其一",
        "id": "a3f52ad3-0644-4937-9bc0-ee0c7bad1d34"
    },
    {
        "author": "陸游",
        "paragraphs": [
            "鴻冥固自辭矰繳，樗散猶能謝斧斤。",
            "况是溪山幽絕地，有人高卧百重雲。"
        ],
        "title": "即事六首  其二",
        "id": "219a608d-0b13-4d13-9e57-e7b4a6a801f1"
    },
    {
        "author": "陸游",
        "paragraphs": [
            "閑行靜坐樂誰知，紅飯青蔬美有餘。",
            "常笑癡人不更事，時時愁嘆欲何須。"
        ],
        "title": "即事六首  其三",
        "id": "033c780e-0a3d-4080-a1b7-a5fe1e84affb"
    },
    {
        "author": "陸游",
        "paragraphs": [
            "有人叩戶皆吾友，得屋施床即我家。",
            "緩步東西行飯耳，元非看竹探梅花。"
        ],
        "title": "即事六首  其四",
        "id": "b0445ca1-07d3-45f9-b920-477ea90d3f7c"
    },
    {
        "author": "陸游",
        "paragraphs": [
            "了事如何省事奇，無心始覺有心癡。",
            "三更急雨打窗破，正是擁爐危坐時。"
        ],
        "title": "即事六首  其五",
        "id": "3cfa3a35-886c-4a2c-915e-90ba8fd879b3"
    },
    {
        "author": "陸游",
        "paragraphs": [
            "高人鬻駱放柳枝，豪士駿馬換蛾眉。",
            "人間解事誰如我，小蹇小童自謂宜。"
        ],
        "title": "即事六首  其六",
        "id": "8dbe351c-7164-4e77-992d-67d3591dc539"
    },
    {
        "author": "陸游",
        "paragraphs": [
            "送女忽忽不擇日，綵繞羊身花照席。",
            "暮婚晨別已可悲，猶勝空房未相識。"
        ],
        "title": "戍兵有新婚之明日遂行者予聞而悲之爲作絕句二首  其一",
        "id": "605eb01a-2626-4562-8be8-2d43c00d5747"
    },
    {
        "author": "陸游",
        "paragraphs": [
            "夜靜孤村聞笛聲，溪頭月落欲三更。",
            "不須吹徹陽關曲，中有征人萬里情。"
        ],
        "title": "戍兵有新婚之明日遂行者予聞而悲之爲作絕句二首  其二",
        "id": "fed80a2b-30d3-4b88-aacf-f3f0710ac2e1"
    },
    {
        "author": "陸游",
        "paragraphs": [
            "野鶴翩僊啄粒微，碧桃縹緲著花稀。",
            "海山又見春風到，丹竈苔封人未歸。"
        ],
        "title": "夢中作",
        "id": "c06bef67-958b-4966-b7ce-023da9c3071a"
    },
    {
        "author": "陸游",
        "paragraphs": [
            "圍坐團欒且勿譁，飯餘共舉此甌茶。",
            "粗知道義死無憾，已迫耄期生有涯。",
            "小圃花光還滿眼，高城漏鼓不停撾。",
            "閑人一笑真當勉，小榼何妨問酒家。"
        ],
        "title": "啜茶示兒輩",
        "id": "553f9350-9785-4adc-9ebf-cf9db26393af"
    },
    {
        "author": "陸游",
        "paragraphs": [
            "寒風吹細雨，白晝見日罕。",
            "經旬廢讀書，天豈成我懶。",
            "比鄰各無聊，會面苦不款。",
            "未嘗燒茶鐺，而况把酒碗。",
            "高談極奇趣，散去意亦滿。",
            "癡黠未易名，要是工用短。"
        ],
        "title": "雨中示鄰里",
        "id": "72acc6ae-25a1-4113-97cc-9bca4ee4f0a7"
    },
    {
        "author": "陸游",
        "paragraphs": [
            "我行初無折簡招，出門十里未覺遥。",
            "憩裝蕭蕭北崦寺，策蹇渺渺西村橋。",
            "眉頭那可遣愁到，舌本正要著酒澆。",
            "寒風朝作入裘褐，荒祠暮過奠桂椒。",
            "平郊烟斂見聚落，細路日落逢漁樵。",
            "安得丹青王右轄，爲寫此段傳生綃。"
        ],
        "title": "記出遊所見",
        "id": "fdb816b3-c7cb-4640-ae86-e87f4f5ae965"
    },
    {
        "author": "陸游",
        "paragraphs": [
            "蓼芽蔬甲簇青紅，盤筯紛紛笑語中。",
            "一餅不分空恨望，暮年知有幾春風。"
        ],
        "title": "立春前七日聞有預作春盤邀客者戲作",
        "id": "ae8dc8fa-be84-4d1a-a89b-a8bde69b1e2f"
    },
    {
        "author": "陸游",
        "paragraphs": [
            "夜枕夢回春雨聲，曉窗日出春鳥鳴。",
            "典衣沽酒莫辭醉，自有梅花爲解酲。"
        ],
        "title": "春前六日作",
        "id": "3a6148f6-70b2-41fe-8853-9e0717c35d72"
    },
    {
        "author": "陸游",
        "paragraphs": [
            "春不遺窮僻，天如念寂寥。",
            "鳥鳴知節換，池溜覺冰消。",
            "冷餠供新薺，輕裘換故貂。",
            "豐年無疾苦，鄰曲遞相招。"
        ],
        "title": "立春後作",
        "id": "d6a85287-9fcb-45a0-a32e-17c031028f1a"
    },
    {
        "author": "陸游",
        "paragraphs": [
            "江天雲斷漏斜暉，靡迤群山翠作圍。",
            "帆影似經吳赤壁，櫓聲如下蜀青衣。",
            "卧聞裂水長魚出，起看凌風健鶻飛。",
            "禹會橋邊最清絕，憶曾深夜叩漁扉。"
        ],
        "title": "舟中",
        "id": "f34ec864-7dca-41c2-8813-d92722a78c4c"
    },
    {
        "author": "陸游",
        "paragraphs": [
            "小軒愁入丁香結，幽徑春生豆蔻梢。",
            "若論此時吟思苦，縱磨鐵硯也成凹。"
        ],
        "title": "小園春思二首  其一",
        "id": "fd0e23d2-283e-4b91-93b7-566d103faac6"
    },
    {
        "author": "陸游",
        "paragraphs": [
            "重臺諼草初離土，百葉緗梅已滿枝。",
            "莫道山家殺風景，也能醉倒向東籬。"
        ],
        "title": "小園春思二首  其二",
        "id": "33a43695-0693-4e2d-9f58-d2dc2fbc8e7e"
    },
    {
        "author": "陸游",
        "paragraphs": [
            "祠宇嵯峨接寶坊，扁舟又繫畫橋傍。",
            "豉添滿筯蓴絲紫，蜜漬堆盤粉餌香。",
            "團扇賣時春漸晚，夾衣換後日初長。",
            "故人零落今何在，空吊頹垣墨數行。"
        ],
        "title": "禹祠",
        "id": "90bf2419-87eb-43bd-8646-83a21ecf9f8f"
    },
    {
        "author": "陸游",
        "paragraphs": [
            "今歲晴和歷歲無，江城歌舞溢通衢。",
            "天心只向人心卜，不用殷勤問紫姑。"
        ],
        "title": "今年開歲三日上元三夕立春人日皆大晴",
        "id": "7cd9ec42-4c82-4daf-8805-e6b1107bca5b"
    },
    {
        "author": "陸游",
        "paragraphs": [
            "身如魚鳥出池籠，常在陂湖草莽中。",
            "簫鼓相聞村社密，桑麻無際歲時豐。",
            "市墟買酒何人識，僧閤煎茶欠客同。",
            "久欲瀟湘寄清嘯，它年一棹莫匆匆。"
        ],
        "title": "題野人壁",
        "id": "b405cfe8-4610-4c73-9f66-b6007a677daf"
    },
    {
        "author": "陸游",
        "paragraphs": [
            "春風小市畫橋橫，橋北橋南次第行。",
            "絕景惟詩號勍敵，閑愁頼酒作長城。",
            "樓臺到處靈和柳，簾幕誰家子晉笙。",
            "薄暮歸來漁火閙，放翁自笑欲忘情。"
        ],
        "title": "小市",
        "id": "8224b621-180a-4550-9b59-2590a928fd60"
    },
    {
        "author": "陸游",
        "paragraphs": [
            "春來無處不春風，偏在湖橋柳色中。",
            "看得淺黄成嫩綠，始知造物有全功。"
        ],
        "title": "柳",
        "id": "3974888a-9593-40ed-97f8-6ca97aa6ea58"
    },
    {
        "author": "陸游",
        "paragraphs": [
            "流光莫恨去聯翩，見事還疑勝昔年。",
            "細改新詩須枕上，少留劇飲待花前。",
            "陰陰竹塢安茶竈，淺淺蘋汀著釣船。",
            "物外家風吾豈敢，散人名號亦充員。"
        ],
        "title": "見事",
        "id": "dfd54408-df4f-437e-820f-614349800aec"
    },
    {
        "author": "陸游",
        "paragraphs": [
            "江邊依舊釣舟橫，萬事何曾有一成。",
            "空憶廬山風雨夜，自吹小竈煮蔓菁。"
        ],
        "tags": [
            "庐山"
        ],
        "title": "夜雨",
        "id": "a0d3c971-cb68-4cc2-9eb9-e43041b2d022"
    },
    {
        "author": "陸游",
        "paragraphs": [
            "一廛東近會稽城，鑿破烟蕪俋俋耕。",
            "上藥養神非近效，善言銘座要躬行。",
            "論書尚欲心先正，學道寧容氣不平。",
            "天付吾儕元自足，滿園春薺又堪烹。"
        ],
        "title": "自詒",
        "id": "3c687b5b-254f-49ae-a6e7-a0ba1803f8df"
    },
    {
        "author": "陸游",
        "paragraphs": [
            "滿榼芳醪手自携，陂湖南北埭東西。",
            "茂林處處見松鼠，幽圃時時聞竹鷄。",
            "零落斷雲斜鄣日，霏微過雨未成泥。",
            "老民不預人間事，但喜農疇漸可犁。"
        ],
        "title": "初春幽居二首  其一",
        "id": "af415d57-9c0e-4b2d-bec2-100000496367"
    },
    {
        "author": "陸游",
        "paragraphs": [
            "小築園林淺鑿池，身閑隨事得遊嬉。",
            "幽花折得露猶溼，嘉木移來根不知。",
            "小蝶弄晴飛不去，珍禽喜靜語多時。",
            "風光未忍輕拋擲，聊付詩囊與酒卮。"
        ],
        "title": "初春幽居二首  其二",
        "id": "b3419972-f9e2-470c-83a5-4876b1e7cdd0"
    },
    {
        "author": "陸游",
        "paragraphs": [
            "學詩當學陶，學書當學顔。",
            "正復不能到，趣鄉已可觀。",
            "養氣要使完，處身要使端。",
            "勿謂在屋漏，人見汝肺肝。",
            "節義實大閑，忠孝後代看。",
            "汝雖老將死，更勉未死間。"
        ],
        "title": "自勉",
        "id": "f00e1024-0a81-4907-96ce-c7d11ad7c148"
    },
    {
        "author": "陸游",
        "paragraphs": [
            "梅市移舟過古城，此行亦未闕逢迎。",
            "負薪野老無妻子，施藥山人隠姓名。",
            "風雨偏宜宿茅店，鹽醯不遣到藜羹。",
            "宣和版籍今誰在，似是天教樂太平。"
        ],
        "title": "春遊",
        "id": "00b5187a-df7e-4a69-94e3-36993fa5cc09"
    },
    {
        "author": "陸游",
        "paragraphs": [
            "早春風雨暗江干，羔酒狐裘不敵寒。",
            "輸與蒲龕深袖手，一爐真火養金丹。"
        ],
        "title": "晝坐",
        "id": "ccde6194-a551-4088-bf20-a4f30df50561"
    },
    {
        "author": "陸游",
        "paragraphs": [
            "策府還山白盡頭，一廛隨分葺菟裘。",
            "看燈雖幸新春健，無食猶懷卒歲憂。",
            "稚子與翁俱襏襫，大兒出塞習兜鍪。",
            "它時別作謀生計，賣藥惟當學伯休。"
        ],
        "title": "正月十六日送子虡至梅市歸舟示子遹",
        "id": "8a5fc8d8-38bc-4e05-8880-e2a3d50b11a0"
    },
    {
        "author": "陸游",
        "paragraphs": [
            "春鳥雖儳言，春盡能齰舌。",
            "秋蚓與寒螿，亦各知時節。",
            "微物顧能此，人乃獨不然。",
            "君看甘陵黨，作孽非由天。"
        ],
        "title": "聞百舌",
        "id": "4419098a-9cef-4360-b8ab-af3c73bab592"
    },
    {
        "author": "陸游",
        "paragraphs": [
            "鷄鳴平旦未爲遲，恰是山房睡覺時。",
            "著屐起尋溪上路，野梅猶有未殘枝。"
        ],
        "title": "畜一鷄報曉聲清圓而鳴每晚戲書絕句",
        "id": "d18d570e-aa4d-4135-9d33-8bfd8787e972"
    },
    {
        "author": "陸游",
        "paragraphs": [
            "東巷西巷新月明，南村北村戲鼓聲。",
            "家家輸賦及時足，耕有讓畔桑無爭。",
            "一村婚聘皆鄰里，婦姑孝慈均母子。",
            "兒從城中懷肉歸，婦滌鐺釜供刀匕。",
            "再拜進酒壽老人，慈顔一笑溫如春。",
            "太平無象今有象，窮虜何地生烟塵。"
        ],
        "title": "書村落間事",
        "id": "6311eee1-99f3-4797-a735-1deeb92a619e"
    },
    {
        "author": "陸游",
        "paragraphs": [
            "孤村小市負薪歌，造物其如此老何。",
            "靈藥已能驅疾豎，醇醪不用戰悲魔。"
        ],
        "title": "行歌",
        "id": "d2100259-8549-4cbb-826d-af47f125d4b1"
    },
    {
        "author": "陸游",
        "paragraphs": [
            "健筆當年賦遠遊，即今局促但堪羞。",
            "雖爲月下孤舟客，未醉天涯七澤秋。",
            "丹熟竟當金換骨，客來從笑雪蒙頭。",
            "龍泉本約同歸隠，肯爲春耕欲換牛。"
        ],
        "title": "開歲頗思江湖遊適",
        "id": "b5da6c28-cf05-4c55-8cce-dc24f71aba25"
    },
    {
        "author": "陸游",
        "paragraphs": [
            "入蜀還吳迹已陳，蘭亭道上又逢春。",
            "諸君試取吾詩看，何異前身與後身。"
        ],
        "title": "憶昨三首  其一",
        "id": "6ab7d7a7-f653-44ff-af01-850457f9e75a"
    },
    {
        "author": "陸游",
        "paragraphs": [
            "當年落魄錦江邊，物外常多宿世緣。",
            "先主廟中逢市隠，丈人觀裏識巢僊。"
        ],
        "title": "憶昨三首  其二",
        "id": "8b858dee-cc3d-4c7c-b8c1-a31b0df6a6dc"
    },
    {
        "author": "陸游",
        "paragraphs": [
            "萬里曾爲汗漫遊，豈知白首弄漁舟。",
            "會騎一鶴凌風去，何處人間無酒樓。"
        ],
        "title": "憶昨三首  其三",
        "id": "866b635e-3bec-470e-a8b1-608e29cf7ecc"
    },
    {
        "author": "陸游",
        "paragraphs": [
            "抱耒返東皋，初非憚作勞。",
            "饑寒凜未免，老病適相遭。",
            "開卷無如懶，飛觥豈復豪。",
            "不辭窮到死，猶足竊名高。"
        ],
        "title": "排悶",
        "id": "1c6ceb6a-9dc4-46ef-ae43-85574fefde60"
    },
    {
        "author": "陸游",
        "paragraphs": [
            "齒搖徐自定，髮脫却重生。",
            "意適簪花舞，身輕捨杖行。",
            "僧招决棋戰，客讓主詩盟。",
            "尚欲瀟湘去，烟帆不計程。"
        ],
        "title": "識喜",
        "id": "40f4f7cc-ab6b-4754-9d1d-c6a7983d1352"
    },
    {
        "author": "陸游",
        "paragraphs": [
            "謝事還家一老農，悠然高卧聽晨舂。",
            "雖無客共樽中酒，何至僧鳴飯後鐘。",
            "采若未能浮楚澤，思鱸猶欲釣吳松。",
            "自餘萬事慵開眼，知結宗門案幾重。"
        ],
        "title": "枕上作",
        "id": "368b4e86-b415-4a78-9fe7-52ff4209af31"
    },
    {
        "author": "陸游",
        "paragraphs": [
            "去去柴車十里中，竹林密處路纔通。",
            "漸聞水磑知村近，遥望禾囷喜歲豐。",
            "漁艇往來春浪碧，人家高下夕陽紅。",
            "百錢又向旗亭醉，自笑吾生亦未窮。"
        ],
        "title": "近村",
        "id": "b7a27fb6-72ec-4dc0-9147-e5215ecf3ed6"
    },
    {
        "author": "陸游",
        "paragraphs": [
            "人間著脚盡危機，睡覺方知夢境非。",
            "莫怪富春江上客，一生不厭釣漁磯。"
        ],
        "title": "讀史二首  其一",
        "id": "0f9be177-3a15-4f44-a8c5-7beb4087ef5d"
    },
    {
        "author": "陸游",
        "paragraphs": [
            "榮悴紛紛醉夢中，轉頭何事不成空。",
            "全家采藥鹿門去，我憶襄陽龐德公。"
        ],
        "title": "讀史二首  其二",
        "id": "32016428-9ed5-4b0d-8f5e-51c453a14cb2"
    },
    {
        "author": "陸游",
        "paragraphs": [
            "羸卧將如老景何，小園風月且婆娑。",
            "茶因春困論交密，酒爲家貧作態多。",
            "馬上元無聽鷄句，原頭那有飯牛歌。",
            "自憐遠屏猶多事，賣藥歸來買釣蓑。"
        ],
        "title": "羸卧",
        "id": "0e8d6ab2-c31e-4dd2-b124-1266b247a545"
    },
    {
        "author": "陸游",
        "paragraphs": [
            "老厭紛紛懶入城，長亭小市近清明。",
            "隴頭下漏初芸草，陌上吹簫正賣餳。",
            "多病更知生是贅，九原那恨死無名。",
            "但餘一事猶關念，萬里唐安闕寄聲。"
        ],
        "title": "春感",
        "id": "9a7c7e99-bd0d-439f-b777-1d4914bed2bb"
    },
    {
        "author": "陸游",
        "paragraphs": [
            "石帆山下白頭人，八十三回見草春。",
            "自愛安閑忘寂寞，天將强健報清貧。",
            "枯桐已爨寧求識，弊帚當捐却自珍。",
            "桑苧家風君勿笑，它年猶得作茶神。"
        ],
        "title": "八十三吟",
        "id": "4023670d-62d2-4214-aee2-15adbbdcfe14"
    },
    {
        "author": "陸游",
        "paragraphs": [
            "厭住愁城徙醉鄉，春風也肯到山房。",
            "鴨頭綠漲池平岸，猩血紅深杏出牆。",
            "淡薄相遭心已懶，修行無力夢猶狂。",
            "更嗟著句多塵思，慚愧溪藤似截肪。"
        ],
        "title": "小園花盛開",
        "id": "24a5641f-93f7-4053-bfbf-fc876e3f8e90"
    },
    {
        "author": "陸游",
        "paragraphs": [
            "江天缺月西南落，村路寒鷄一再鳴。",
            "自笑此身羈旅慣，野橋孤店每關情。"
        ],
        "title": "出遊歸卧得雜詩八首  其一",
        "id": "df03a3de-2c8b-4c3b-8ad9-0106137e7d9e"
    },
    {
        "author": "陸游",
        "paragraphs": [
            "江村何處小茅茨，紅杏青蒲雨過時。",
            "半幅生綃大年畫，一聯新句少游詩。"
        ],
        "title": "出遊歸卧得雜詩八首  其二",
        "id": "beae69f2-3263-4392-afb6-b141920a5141"
    },
    {
        "author": "陸游",
        "paragraphs": [
            "眼明未了觀山債，力在猶能涉水行。",
            "莫笑軒然誇老健，身存終勝得浮名。"
        ],
        "title": "出遊歸卧得雜詩八首  其三",
        "id": "b00381b8-cc51-4f64-9795-c6b60558b7d0"
    },
    {
        "author": "陸游",
        "paragraphs": [
            "壯歲經春在醉鄉，老來數酌不禁當。",
            "正須獨倚蒲團坐，領略明窗半篆香。"
        ],
        "title": "出遊歸卧得雜詩八首  其四",
        "id": "2b1efdb3-6a87-475d-ade5-2e6cb492337a"
    },
    {
        "author": "陸游",
        "paragraphs": [
            "兒扶行飯出柴扉，傴僂方嗟氣力微。",
            "道側偶逢耘麥叟，倚鋤閑話兩忘歸。"
        ],
        "title": "出遊歸卧得雜詩八首  其五",
        "id": "b43a77cf-29ad-4b96-b727-7ca40d6216c5"
    },
    {
        "author": "陸游",
        "paragraphs": [
            "久讀僊經學養形，未容便應少微星。",
            "一枝新鍛金雅觜，更向名山斸茯苓。"
        ],
        "title": "出遊歸卧得雜詩八首  其六",
        "id": "57402c2e-3ba4-4218-b96d-935efe2ca3b2"
    },
    {
        "author": "陸游",
        "paragraphs": [
            "薺花如雪滿中庭，乍出芭蕉一寸青。",
            "老子掩關常謝客，短蓑鋤菜伴園丁。"
        ],
        "title": "出遊歸卧得雜詩八首  其七",
        "id": "bf184586-7652-48b3-a8ad-93bc7d5311da"
    },
    {
        "author": "陸游",
        "paragraphs": [
            "晚交數子多才傑，誰肯頻來寂寞鄉。",
            "但寄好詩三四幅，絕勝共笑億千場。"
        ],
        "title": "出遊歸卧得雜詩八首  其八",
        "id": "fe5e227f-a9e5-421b-8027-28f4b9ae9de0"
    },
    {
        "author": "陸游",
        "paragraphs": [
            "自蜀還吳會，先憑劍換牛。",
            "掃除狂習氣，謝絕醉朋儔。",
            "去死時猶遠，餘生已覺浮。",
            "即今真憊矣，閉戶尚何求。"
        ],
        "title": "感舊",
        "id": "f584b487-6d0f-4e1b-b062-eb310a3310c7"
    },
    {
        "author": "陸游",
        "paragraphs": [
            "龔子吳中第一流，老農何幸接英遊。",
            "難逢正似玉杵臼，易散便成風馬牛。",
            "清夜話端思滾滾，暮年心事恐悠悠。",
            "何由喚得閶門櫂，一醉千巖萬壑秋。"
        ],
        "title": "寄龔立道",
        "id": "ef4023c0-cab1-41e0-9e0d-275b684ebb82"
    },
    {
        "author": "陸游",
        "paragraphs": [
            "五福惟無富，嗟予得已多。",
            "禪房時託宿，酒市每酣歌。",
            "詩瘦慵看鏡，棋鏖恐爛柯。",
            "殘年猶有幾，切莫負漁蓑。"
        ],
        "title": "寓嘆",
        "id": "3f30ab1b-54e2-40da-bfeb-bc1ef6e9747e"
    },
    {
        "author": "陸游",
        "paragraphs": [
            "客夢初回夜漏殘，東村想見杏花繁。",
            "未能便逐啼鴉起，自掩屏風護曉寒。"
        ],
        "title": "春晚二首  其一",
        "id": "5575f7f0-d8f6-418c-9701-412a63c36f4e"
    },
    {
        "author": "陸游",
        "paragraphs": [
            "湖上春寒雁已歸，宿酲殘夢兩依依。",
            "也知晨起元無事，窗白爐紅且攬衣。"
        ],
        "title": "春晚二首  其二",
        "id": "615b25b2-bde1-4fb8-8510-87efc36c9b6a"
    },
    {
        "author": "陸游",
        "paragraphs": [
            "跌宕人間歲月遷，賞心幽事故依然。",
            "潮通支浦漁舟活，露溼繁花醉帽偏。",
            "才盡賦詩愁壓倒，氣衰對弈怯饒先。",
            "光陰風月空如昨，悵望蘭亭祓禊年。"
        ],
        "title": "幽事二首  其一",
        "id": "e6b7f7f5-e660-4416-95c7-96430994a5d0"
    },
    {
        "author": "陸游",
        "paragraphs": [
            "塵抱年來盡掃空，柴門幽事與誰同。",
            "水生初漲一溪綠，花落已浮千點紅。",
            "愁頼橐泉存舊法，困憑顧渚策新功。",
            "故人岷下無消息，尺素憑誰寄斷鴻。"
        ],
        "title": "幽事二首  其二",
        "id": "23199e78-1526-4629-995c-a48cb3f9ad9a"
    },
    {
        "author": "陸游",
        "paragraphs": [
            "濯錦滄浪客，青蓮澹蕩人。",
            "才名塞天地，身世老風塵。",
            "士固難推挽，人誰不賤貧。",
            "明窗數編在，長與物華新。"
        ],
        "title": "讀李杜詩",
        "id": "6d28f836-5ce9-4b9f-91a5-a4dd26b037cb"
    },
    {
        "author": "陸游",
        "paragraphs": [
            "短髮垂肩不裹巾，世人誰識此翁真。",
            "阻風江浦詩成束，賣藥山城醉過春。"
        ],
        "title": "烟波即事十首  其一",
        "id": "216c503f-3b88-46af-ab20-84a15ad4911a"
    },
    {
        "author": "陸游",
        "paragraphs": [
            "烟波深處卧孤篷，宿酒醒時聞斷鴻。",
            "最是平生會心事，蘆花千頃月明中。"
        ],
        "title": "烟波即事十首  其二",
        "id": "eece6922-20bc-4095-bd44-5647dfdcf563"
    },
    {
        "author": "陸游",
        "paragraphs": [
            "家浮野艇無常處，身是閑人不屬官。",
            "但有濁醪吾事足，浮名不作一錢看。"
        ],
        "title": "烟波即事十首  其三",
        "id": "83de57a5-dcb5-42f9-8dcc-864757b47b60"
    },
    {
        "author": "陸游",
        "paragraphs": [
            "落雁沙邊艇子斜，分明清夢上三巴。",
            "眼明一點炊烟起，不是漁家即酒家。"
        ],
        "title": "烟波即事十首  其四",
        "id": "cfd0a333-9ee3-44fe-b210-98574f18f6a5"
    },
    {
        "author": "陸游",
        "paragraphs": [
            "雕胡炊飯芰荷衣，水退浮萍尚半扉。",
            "莫爲風波羨平地，人間處處是危機。"
        ],
        "title": "烟波即事十首  其五",
        "id": "c0a72a84-232c-4733-9942-2a8b3b9ada1b"
    },
    {
        "author": "陸游",
        "paragraphs": [
            "夢筆橋邊聽午鐘，無窮烟水似吳松。",
            "前年送客曾來此，惟有山僧認得儂。"
        ],
        "title": "烟波即事十首  其六",
        "id": "bf6d8ff6-edb6-42dd-83e2-257eba69e347"
    },
    {
        "author": "陸游",
        "paragraphs": [
            "浪迹人間數十年，年年散髮醉江天。",
            "岳陽樓上留三日，聊與瀟湘結後緣。"
        ],
        "tags": [
            "岳阳楼"
        ],
        "title": "烟波即事十首  其七",
        "id": "46a49263-4476-4945-893a-0e3c184a7711"
    },
    {
        "author": "陸游",
        "paragraphs": [
            "烟水蒼茫絕四鄰，幽棲無地著纖塵。",
            "蕭條鷄犬楓林下，似是無懷太古民。"
        ],
        "title": "烟波即事十首  其八",
        "id": "e04580f2-291e-42c1-9faa-8bd5e2ca5eec"
    },
    {
        "author": "陸游",
        "paragraphs": [
            "歸老何須乞鏡湖，秋來日日飽蓴鱸。",
            "正令霖雨稱賢佐，未及烟波號釣徒。"
        ],
        "title": "烟波即事十首  其九",
        "id": "0b3b7624-ebe7-499c-954e-e7fcf97bc1d0"
    },
    {
        "author": "陸游",
        "paragraphs": [
            "父子團欒到死時，漁家可樂更何疑。",
            "高文大策人皆有，且聽烟波十絕詩。"
        ],
        "title": "烟波即事十首  其一○",
        "id": "72c434fd-338b-48e7-b130-3de532840088"
    },
    {
        "author": "陸游",
        "paragraphs": [
            "茅舍晨鷄復暝鴉，暮年別自是生涯。",
            "貪眠久已遺人事，對酒猶能惜物華。",
            "出有兒孫持几杖，歸從鄰曲話桑麻。",
            "日長亦莫憎春困，小竈何妨自煮茶。"
        ],
        "title": "茅舍",
        "id": "493ddbd1-352f-4aa5-8b2d-a52a2aa29487"
    },
    {
        "author": "陸游",
        "paragraphs": [
            "吾兒早自立，所懼非饑寒。",
            "我歸自僊蓬，再疏請挂冠。",
            "明恩華其行，汝亟忝一官。",
            "得祿寧甚遠，懼違菽水歡。",
            "我年且九十，亦覺去汝難。",
            "生死要相守，豈憚聯征鞍。",
            "但恐老益衰，千里愁關山。",
            "官期猶累歲，言之已辛酸。",
            "村醪瀉盎盆，山果亦滿盤。",
            "春風吹桃李，一笑且團欒。"
        ],
        "title": "子遹入城三宿而歸獨坐凄然示以此篇",
        "id": "8069da4c-915d-4ed4-a498-69529aaca56a"
    },
    {
        "author": "陸游",
        "paragraphs": [
            "時雨作未成，蒸溽思出門。",
            "湖塘直東西，行人各歸村。",
            "翻翻鳥投林，杳杳鐘鳴昏。",
            "羊牛爭迮路，烟火出短垣。",
            "吾兒望未到，誰與共盤餐。",
            "幽獨多惻愴，且復携斯孫。",
            "歸來蓬窗下，聊可與晤言。"
        ],
        "title": "暮春新路至湖上示元敏",
        "id": "3f5fde04-4438-4ead-ac87-c21539935853"
    },
    {
        "author": "陸游",
        "paragraphs": [
            "臘雪不濡土，春風吹早塵。",
            "東吳貴粳稻，布種當及晨。",
            "千里方囂囂，坐視膏澤屯。",
            "民孽實自作，所頼天公仁。",
            "何時見秋穫，如山築高囷。"
        ],
        "title": "閔雨",
        "id": "540e4f1f-20ab-4094-9cf9-e6e4b822c218"
    },
    {
        "author": "陸游",
        "paragraphs": [
            "九月天始霜，澤中多烈風。",
            "東廂尋丈地，聊以安我躬。",
            "薪炭南山來，地爐晨暮紅。",
            "二月春始和，如蟲思舊螫。",
            "草堂雖褊小，門戶隨事葺。",
            "闢窗對小山，峰嶂爭嶪岌。",
            "筆硯陳橫几，圖書羅矮床。",
            "頡頏燕雀聲，左右蘭茝芳。",
            "有時苦頑痹，杖藜寄相羊。",
            "折花與弄水，自適亦何常。"
        ],
        "title": "春和初遷坐堂中",
        "id": "f3589e5b-3466-46ab-8e48-1646e17ddf8b"
    },
    {
        "author": "陸游",
        "paragraphs": [
            "常年看花時，輒苦風雨厄。",
            "今年獨異此，遊人滿阡陌。",
            "翩翩出聯騎，往往醉墮幘。",
            "轉盼桃杏空，遂見辛夷坼。",
            "海棠尤可念，不耐暖日炙。",
            "胭脂成白雪，其意亦自惜。",
            "曾未淹旬時，春事欲掃迹。",
            "安得愛花心，堅頑如鐵石。"
        ],
        "title": "春晴暄甚花開略無餘矣賦以寓感",
        "id": "43937714-4801-45fd-b4a6-3a60a674fc0e"
    },
    {
        "author": "陸游",
        "paragraphs": [
            "南陌東阡自在身，黄塵不污接䍦巾。",
            "無方可染星星鬢，有酒能留盎盎春。",
            "下豉已添蓴菜美，銜泥又見燕巢新。",
            "作公何益辛毗事，且是人間九十人。"
        ],
        "title": "春晚",
        "id": "5b08ce16-669c-47ca-a18f-20e7eec94fbb"
    },
    {
        "author": "陸游",
        "paragraphs": [
            "午醉初醒倚釣軒，悠然無與共清言。",
            "風微僅足吹花片，雨細纔能見水痕。",
            "杳杳暝鐘浮遠浦，離離烟樹識孤村。",
            "故人萬里岷山下，安得書來慰斷魂。"
        ],
        "title": "春陰溪上小軒作",
        "id": "1025556b-edd5-4cd4-81b5-e68a2921a91e"
    },
    {
        "author": "陸游",
        "paragraphs": [
            "曳杖翩然入莽蒼，人間有此白雲鄉。",
            "風傳高樹珍禽語，露溼幽叢藥草香。",
            "農事正看春水白，客途漸愛午陰凉。",
            "餘年且就無羈束，社鼓鼕鼕樂未央。"
        ],
        "title": "散策至湖上民家",
        "id": "51c33d44-f6b7-43be-9793-4b6d337c1d40"
    },
    {
        "author": "陸游",
        "paragraphs": [
            "小雨廉纖不濡土，忽聞簷溜喜無窮。",
            "斷知不作西山餓，多稼如雲在眼中。"
        ],
        "title": "枕上聞雨聲",
        "id": "3d9d4720-47b5-4c3e-9dad-3087c026abf2"
    },
    {
        "author": "陸游",
        "paragraphs": [
            "老翁無所長，惟是更事多。",
            "生世與人處，烏可傷至和。",
            "秋毫不能忍，平地尋干戈。",
            "唾面聽自乾，彼忿自消磨。",
            "鄉鄰皆世舊，何至誓弗過。",
            "勗哉養子壽，它年住鷄窠。"
        ],
        "title": "聞里中有鬬者作此示之",
        "id": "308c014d-c79e-4c24-b872-2206ac38d89d"
    },
    {
        "author": "陸游",
        "paragraphs": [
            "漁艇水流去，柴門風自開。",
            "餘寒爲醉地，多病作慵媒。",
            "莎草鋤還出，鷗群去復來。",
            "流年殊衮衮，殘鬢不禁催。"
        ],
        "title": "春寒",
        "id": "f52a6e35-352f-4373-a933-b08de6c60eca"
    },
    {
        "author": "陸游",
        "paragraphs": [
            "久矣移家住鹿門，偶然信脚到桃源。",
            "尚嫌名挂東林社，那問塵生北海樽。",
            "才盡極知詩草草，睡多常覺氣昏昏。",
            "舊聞福地多靈藥，安得高人與細論。"
        ],
        "title": "石帆山下",
        "id": "80bfaf43-0e52-467a-81be-41f5109b4d64"
    },
    {
        "author": "陸游",
        "paragraphs": [
            "漠漠餘寒透客衣，江村倍覺失春期。",
            "頡頏燕比常年晚，開落花爭數日遲。"
        ],
        "title": "餘寒",
        "id": "c4e5a8cb-204f-434f-ac89-4bf7ee3a84b5"
    },
    {
        "author": "陸游",
        "paragraphs": [
            "桐帽絁裘擁半酣，肩輿咿軋轉城南。",
            "牛過野水將新犢，女采柔桑起稚蠶。",
            "遺老年光垂九十，故鄉春事及重三。",
            "種花築室知難辦，借地猶能結草庵。"
        ],
        "title": "自九里平水至雲門陶山歷龍瑞禹祠而歸凡四日八首  其一",
        "id": "bd53d249-c0e0-4dae-92b6-ec7f9cbf3951"
    },
    {
        "author": "陸游",
        "paragraphs": [
            "細雨如絲映晚暉，店家小憩換征衣。",
            "春農耕罷負犁去，村社祭餘懷肉歸。",
            "黄犢自依殘照卧，白鷗爭傍小灘飛。",
            "道邊舊識凋零盡，誰記遼天老令威。"
        ],
        "title": "自九里平水至雲門陶山歷龍瑞禹祠而歸凡四日八首  其二",
        "id": "c2ce4f61-90b1-4c4a-8288-92e0e048500a"
    },
    {
        "author": "陸游",
        "paragraphs": [
            "老子無心老尚狂，山程隨處寄倀倀。",
            "雲歸岫穴初收雨，水入陂塘正下秧。",
            "野客就林煨燕筍，蠶家負籠采鷄桑。",
            "遠遊萬里知何樂，却喜東歸住故鄉。"
        ],
        "title": "自九里平水至雲門陶山歷龍瑞禹祠而歸凡四日八首  其三",
        "id": "a2bb0d47-6164-469c-93a4-c2cac13b7ad4"
    },
    {
        "author": "陸游",
        "paragraphs": [
            "老子山行肯遽回，直穿犖确上崔嵬。",
            "未誇脚力如平昔，且喜眉頭得暫開。",
            "廟後故梁龍化去，山前遺箭鶴銜來。",
            "囊錢已盡君無笑，草草猶能把一杯。"
        ],
        "title": "自九里平水至雲門陶山歷龍瑞禹祠而歸凡四日八首  其四",
        "id": "f3a3caae-2b60-42f5-b0fa-5dc440fb2ce3"
    },
    {
        "author": "陸游",
        "paragraphs": [
            "我來恰值暮春初，晝漏微長小雨餘。",
            "苔蝕秦碑亡舊刻，龍歸禹穴護遺書。",
            "燕巢已壘泥猶溼，花片雖殘葉尚疏。",
            "到處不妨俱可樂，詩人爲底愛吾廬。"
        ],
        "title": "自九里平水至雲門陶山歷龍瑞禹祠而歸凡四日八首  其五",
        "id": "f2da3074-242e-4732-8003-d4aeb18c3657"
    },
    {
        "author": "陸游",
        "paragraphs": [
            "輿似鷄栖寄兩竿，山程三月尚春寒。",
            "麥苗吐穗初成實，梅子生仁已带酸。",
            "買飯猶勝乞墦客，看耕僭學勸農官。",
            "還家莫道虛懷袖，筍蕨隨宜亦滿槃。"
        ],
        "title": "自九里平水至雲門陶山歷龍瑞禹祠而歸凡四日八首  其六",
        "id": "dc0b1703-b11b-4459-b4c1-2431ca1f9b53"
    },
    {
        "author": "陸游",
        "paragraphs": [
            "點點桃花糝綠苔，入門倚杖意悠哉。",
            "數聲茶飯齋初散，一片溪雲雨欲來。",
            "老宿龍鍾嗟獨在，高松磊砢憶新栽。",
            "世間萬事俱難料，未死重遊更幾回。"
        ],
        "title": "自九里平水至雲門陶山歷龍瑞禹祠而歸凡四日八首  其七",
        "id": "0589269a-1113-4f7b-bc52-20c6789f577b"
    },
    {
        "author": "陸游",
        "paragraphs": [
            "我行隨處叩巖扉，覓得生薪旋燎衣。",
            "道士已驂鸞鶴去，山僧初自水雲歸。",
            "甕頭酒壓松肪熟，盤里蔬供藥汞肥。",
            "老覺論心須世外，溪陰回首尚依依。"
        ],
        "title": "自九里平水至雲門陶山歷龍瑞禹祠而歸凡四日八首  其八",
        "id": "b7661d45-e4c0-4fb8-89eb-6d5a250b30a0"
    },
    {
        "author": "陸游",
        "paragraphs": [
            "春早得甘澍，村鄰喜欲狂。",
            "天公終老手，處處出新秧。"
        ],
        "title": "春早得雨二首  其一",
        "id": "bdcd7054-d638-483c-9b9e-9f2bbc979f5c"
    },
    {
        "author": "陸游",
        "paragraphs": [
            "稻陂方渴雨，蠶箔却憂寒。",
            "更有難知處，朱門惜牡丹。"
        ],
        "title": "春早得雨二首  其二",
        "id": "e133abb5-7760-4b0a-b5c1-14e82a2346f3"
    },
    {
        "author": "陸游",
        "paragraphs": [
            "窗戶迎新燕，階除集乳鴉。",
            "欲知春已暮，地上亦無花。"
        ],
        "title": "春晚二首  其一",
        "id": "eb012a43-80a9-4753-9435-9d8d501de7d1"
    },
    {
        "author": "陸游",
        "paragraphs": [
            "思與春爲別，匆匆置一樽。",
            "明年尚强健，扶杖候柴門。"
        ],
        "title": "春晚二首  其二",
        "id": "4f731791-e906-4727-8b09-3003d4f267b4"
    },
    {
        "author": "陸游",
        "paragraphs": [
            "秋風樹瘦勁，春露葉扶疏。",
            "夙興立堂上，短髮未暇梳。",
            "高謝世俗攖，遊於物之初。",
            "青黄災斷木，三四調群狙。",
            "長生豈有巧，要令方寸虛。",
            "今年幸差健，小雨聊荷鋤。"
        ],
        "title": "春晚南堂晨起二首  其一",
        "id": "1ab522e8-1c0b-432e-8e91-8f91259a611e"
    },
    {
        "author": "陸游",
        "paragraphs": [
            "春陽染柳條，春風落花片。",
            "化工本無心，誰與催漏箭。",
            "俯仰財幾時，梁間有雛燕。",
            "人亦隨物遷，蒼然鏡中面。",
            "要當心鐵石，先登酣百戰。",
            "我豈兒女哉，秋風感團扇。"
        ],
        "title": "春晚南堂晨起二首  其二",
        "id": "5801af53-5d86-4624-bcc4-712dbd82fd0b"
    },
    {
        "author": "陸游",
        "paragraphs": [
            "卧看銜枝鵲補巢，方知此老懶堪嘲。",
            "山村四十餘年住，未省曾添一把茅。"
        ],
        "title": "見鵲補巢戲作",
        "id": "9f4cced7-5e22-40f1-99c1-69bf9c54a313"
    },
    {
        "author": "陸游",
        "paragraphs": [
            "我昔生兵間，淮洛靡安宅。",
            "髧髦入小學，童丱聚十百。",
            "先生依靈肘，教以兔園冊。",
            "僅能記姓名，筆硯固不擇。",
            "竈煤磨斷瓦，荻管隨手畫。",
            "稍長遊名場，粗若分菽麥。",
            "偶窺文房譜，雖慕無由獲。",
            "筆惟可把握，墨取黑非白。",
            "硯得石即已，殆可供搗帛。",
            "從渠膏粱子，竊視笑啞啞。"
        ],
        "title": "予素不工書故硯筆墨皆取具而已作詩自嘲",
        "id": "069d31c3-2f84-4cde-a4cf-fdd8a0f612d1"
    },
    {
        "author": "陸游",
        "paragraphs": [
            "桑麻夾道蔽行人，桃李隨風旋作塵。",
            "煜煜紅燈迎婦擔，鼕鼕畫鼓祭蠶神。"
        ],
        "title": "春晚即事四首  其一",
        "id": "4d266cb4-0693-4d05-990b-49cc9bb99693"
    },
    {
        "author": "陸游",
        "paragraphs": [
            "小時抵死願春留，老大逢春去即休。",
            "今歲禹祠纔一到，安能分日作遨遊。"
        ],
        "title": "春晚即事四首  其二",
        "id": "77221967-d3e6-47ea-b358-018e9d460aa1"
    },
    {
        "author": "陸游",
        "paragraphs": [
            "漁村樵市過殘春，八十三年老病身。",
            "殘虜遊魂苗渴雨，杜門憂國復憂民。"
        ],
        "title": "春晚即事四首  其三",
        "id": "f2a40813-9b35-4199-9ba4-7469aeb722dd"
    },
    {
        "author": "陸游",
        "paragraphs": [
            "龍骨車鳴水入塘，雨來猶可望豐穰。",
            "老農愛犢行泥緩，幼婦憂蠶采葉忙。"
        ],
        "title": "春晚即事四首  其四",
        "id": "1bfb2995-6289-413f-8301-d75eba463ff5"
    },
    {
        "author": "陸游",
        "paragraphs": [
            "高皇布網收鳳麟，我得定交猶數人。",
            "陳山清真王逸少，李石風流賀季真。"
        ],
        "title": "懷昔",
        "id": "5fe85e23-4439-4980-ab71-8171e72cb00e"
    },
    {
        "author": "陸游",
        "paragraphs": [
            "一是端能服萬人，施行自足掃胡塵。",
            "南州不可無高士，東國何妨有逐臣。"
        ],
        "title": "書感",
        "id": "487a2a8f-1dda-4121-b6b9-c2c88f936d2e"
    },
    {
        "author": "陸游",
        "paragraphs": [
            "山月明如晝，江風冷借秋。",
            "衰遲亦可嘆，幽獨自成愁。",
            "斗柄垂江渚，笳聲下戍樓。",
            "我惟詩思在，從此亦宜休。"
        ],
        "title": "夜中獨步庭下",
        "id": "85b2da4e-f19e-4a76-ba98-ea4db08c0b95"
    },
    {
        "author": "陸游",
        "paragraphs": [
            "憶昔紹興中，束带陪衆彥。",
            "沐浴雨露私，草木盡葱蒨。",
            "一朝窮達異，相遇忘慶唁。",
            "遠官楚蜀間，寂寞返鄉縣。",
            "于時同舍郎，貴者至鼎鉉。",
            "數奇益自屏，短褐失貧賤。",
            "俯仰五十載，未愧金百鍊。",
            "忍饑菰蘆間，生理僅如綫。",
            "窮交誰耐久，晨暮一破硯。",
            "嘯歌楓林下，萬事付露電。",
            "惟有孤舟興，所至多勝踐。",
            "衡茅無定止，何處非郵傳。",
            "炊烟起沙際，跳魚裂波面。",
            "嘔啞緯車鳴，隠翳漁火見。",
            "簫鼓樂水神，鐘梵閙竹院。",
            "我詩雖日衰，得句尚悲健。",
            "巍巍闕里門，未嘗棄狂狷。",
            "放浪終餘年，造物不汝譴。"
        ],
        "title": "憶昔",
        "id": "2ba36983-25aa-4117-bffd-04fd791f7896"
    },
    {
        "author": "陸游",
        "paragraphs": [
            "仕困風波歸可樂，生如疣贅死何悲。",
            "極如此手終無巧，那得隨人儘作癡。"
        ],
        "title": "雜詠十首  其一",
        "id": "234db8d3-195c-47ea-8d21-547c92c47e0f"
    },
    {
        "author": "陸游",
        "paragraphs": [
            "鏡中顔狀年年改，海內交朋日日疏。",
            "一慟寢門生意盡，從今無復季長書。"
        ],
        "title": "雜詠十首  其二",
        "id": "413e95a8-8be5-42c4-971e-8b60044b616e"
    },
    {
        "author": "陸游",
        "paragraphs": [
            "女郎花樹新移種，官長梅園亦探租。",
            "作盡人間兒戲事，誰知空橐一錢無。"
        ],
        "title": "雜詠十首  其三",
        "id": "bed1fd96-2689-4bae-ab3b-afc89b554f34"
    },
    {
        "author": "陸游",
        "paragraphs": [
            "一日日窮窮不醒，一年年老老如期。",
            "黄河却有逢清日，白髮應無返黑時。"
        ],
        "title": "雜詠十首  其四",
        "id": "63b9e05c-4bac-48ce-a851-3512d8ca469e"
    },
    {
        "author": "陸游",
        "paragraphs": [
            "世間萬事本悠悠，自古詩人易白頭。",
            "莫羨老夫垂九十，一年添得一年愁。"
        ],
        "title": "雜詠十首  其五",
        "id": "23986be3-2116-4265-873d-f886a084501c"
    },
    {
        "author": "陸游",
        "paragraphs": [
            "夸士騎牛著鐵冠，往來城市擁途觀。",
            "爭如老子無奇怪，惟是蓑衣伴釣竿。"
        ],
        "title": "雜詠十首  其六",
        "id": "74f8316c-9fda-4ef1-958d-33e1aeb6c3ee"
    },
    {
        "author": "陸游",
        "paragraphs": [
            "家圃菜肥忘肉食，村場酒美勝官壺。",
            "終年醉飽無憂責，莫怪愚公老不枯。"
        ],
        "title": "雜詠十首  其七",
        "id": "49b29135-9fcf-4ad0-9e28-5f430ae40a9b"
    },
    {
        "author": "陸游",
        "paragraphs": [
            "宦途所至尚偷閑，何况湖邊晝掩關。",
            "未愛好風吹醉袖，且貪微雨養盆山。"
        ],
        "title": "雜詠十首  其八",
        "id": "064a3dff-0e4b-4b58-94b2-95e23aaee2ee"
    },
    {
        "author": "陸游",
        "paragraphs": [
            "斜風吹雨晚空濛，獨立溪邊兩鬢蓬。",
            "便過此生何所恨，百年强半水雲中。"
        ],
        "title": "雜詠十首  其九",
        "id": "5fc67470-7062-46b0-8c5b-01bd8c43ac89"
    },
    {
        "author": "陸游",
        "paragraphs": [
            "病起清臞不自持，紗巾一幅倚筇枝。",
            "水沉香冷紅蕉晚，恰似道山群玉時。"
        ],
        "title": "雜詠十首  其一○",
        "id": "4f03bc73-e84d-4315-a603-fb3e84de5fc0"
    },
    {
        "author": "陸游",
        "paragraphs": [
            "暮年多感愴，孤夢久不成。",
            "殘燈暗無焰，宿雨滴有聲。",
            "食少夜常饑，展轉空腸鳴。",
            "老鷄雖三號，山窗終未明。",
            "默誦舊記書，更覺負平生。",
            "披衣搔短髮，壯志浩縱橫。"
        ],
        "title": "曉思",
        "id": "87864bd0-6d00-4c77-b27c-ab43d4e9b4ff"
    },
    {
        "author": "陸游",
        "paragraphs": [
            "策府還家又五年，心常無事氣常全。",
            "平生本不營三窟，此日何須直一錢。",
            "雨霽桑麻皆沃若，地偏鷄犬亦翛然。",
            "閉門便造桃源境，不必秦人始是仙。"
        ],
        "title": "幽居二首  其一",
        "id": "7d1f5baa-d541-4e44-8061-ac80c0b6aae3"
    },
    {
        "author": "陸游",
        "paragraphs": [
            "橫草無功負主恩，一生强半卧衡門。",
            "蠹書身世元無憾，伏櫪光陰不更論。",
            "春雨負薪蘭渚市，秋風采藥石帆村。",
            "更思旋糴場中麥，暖熱塵埃老瓦盆。"
        ],
        "title": "幽居二首  其二",
        "id": "743e8750-4854-4ec5-9dfc-70cee54bd9b3"
    },
    {
        "author": "陸游",
        "paragraphs": [
            "采藥鹿門山，釣魚富春渚。",
            "君看此氣象，何止輩伊呂。",
            "直令終不偶，後人會知汝。",
            "亦不妨著書，世世祕囊褚。"
        ],
        "title": "幽居即事九首  其一",
        "id": "92ec9e21-8c1b-4633-aa40-57ded25be264"
    },
    {
        "author": "陸游",
        "paragraphs": [
            "野寺促晨裝，古驛休破橐。",
            "雖云行役苦，客子心獨樂。",
            "家山幸歸來，未免嘆拘縛。",
            "安得萬里天，翩然下孤鶴。"
        ],
        "title": "幽居即事九首  其二",
        "id": "4e5905b0-a4d6-4735-84d4-e69af05cfc78"
    },
    {
        "author": "陸游",
        "paragraphs": [
            "暮年乞殘骸，窮巷事幽屏。",
            "晨興食一簞，有味敵五鼎。",
            "終日無再炊，奈此夏晝永。",
            "枯腸不禁攪，戒婢罷煮茗。"
        ],
        "title": "幽居即事九首  其三",
        "id": "6f68de78-ae21-4842-b579-fc24a92e6ed6"
    },
    {
        "author": "陸游",
        "paragraphs": [
            "小磑落雪花，修綆汲牛乳。",
            "幽人作茶供，爽氣生眉宇。",
            "年來不把酒，杯榼委塵士。",
            "卧石聽松風，蕭然老桑苧。"
        ],
        "title": "幽居即事九首  其四",
        "id": "1df3e4e7-607f-4793-a010-04c72f8dac44"
    },
    {
        "author": "陸游",
        "paragraphs": [
            "日鑄歲幾何，苞苴遍權門。",
            "野人求其類，金墺實弟晜。",
            "超然高世韵，何獨驅睡昏。",
            "安得如吾宗，坐致顧渚園。"
        ],
        "title": "幽居即事九首  其五",
        "id": "85aa561f-5ac4-4e57-8e02-ee30eecdc353"
    },
    {
        "author": "陸游",
        "paragraphs": [
            "酒能忘事物，不過在醉時。",
            "麴糵力既盡，萬緒如盎絲。",
            "阿堵雅見疏，歡伯難與期。",
            "自憐善用短，時誦止酒詩。"
        ],
        "title": "幽居即事九首  其六",
        "id": "fa3278f0-1305-4d4a-bb9a-46a902e26c65"
    },
    {
        "author": "陸游",
        "paragraphs": [
            "薰艾割蜜房，荷鋤掘吳朮。",
            "誰烹彌明鼎，來薦維摩室。",
            "厚味不腊毒，上藥能愈疾。",
            "今夕風月佳，良會不可失。"
        ],
        "title": "幽居即事九首  其七",
        "id": "1f4cd9ed-0f7d-4eba-82f1-c6a724070973"
    },
    {
        "author": "陸游",
        "paragraphs": [
            "古人在山林，躬自事樵汲。",
            "我雖迫耄期，勤慎亦在習。",
            "掃地拂几硯，何遽力弗給。",
            "却笑杜陵翁，多卧少行立。"
        ],
        "title": "幽居即事九首  其八",
        "id": "d359685c-5dab-4797-bc20-a2d1ef198781"
    },
    {
        "author": "陸游",
        "paragraphs": [
            "屏居江海涯，杳杳菰蒲深。",
            "俯仰夏令中，澤國正多陰。",
            "桑椹熟以紫，水鳥時遺音。",
            "偶得一瓢酒，鄰里聊相尋。"
        ],
        "title": "幽居即事九首  其九",
        "id": "a041fefc-1fa0-4373-80cf-39579f67a86e"
    },
    {
        "author": "陸游",
        "paragraphs": [
            "夜分飲散酒家壚，歸路迢迢月滿湖。",
            "小豎竊言翁未醉，入門猶記露菖蒲。"
        ],
        "title": "醉歸二首  其一",
        "id": "0f0becdb-d43e-480a-af13-ab94ee5db52d"
    },
    {
        "author": "陸游",
        "paragraphs": [
            "烏桕陰中把酒杯，山園處處熟楊梅。",
            "醉行踸踔人爭看，蹋盡斜陽蹋月來。"
        ],
        "title": "醉歸二首  其二",
        "id": "f36bb0fa-d75a-4479-acaa-ced8e31470c5"
    },
    {
        "author": "陸游",
        "paragraphs": [
            "數間破屋住荒郊，暑雨時須自補茅。",
            "多病篇章無傑思，長閑樵牧有新交。",
            "荒唐但向先師愧，骯髒寧辭薄俗嘲。",
            "偶有會心成獨笑，一林春筍放烟梢。"
        ],
        "title": "書南堂壁二首  其一",
        "id": "b92d8eb3-9e57-47db-a642-81f87f54f8e7"
    },
    {
        "author": "陸游",
        "paragraphs": [
            "心溷元知面合團，愚公骨相却酸寒。",
            "雲山萬疊猶嫌淺，茆屋三間已覺寬。",
            "菜長何妨供小摘，花開聊得助幽歡。",
            "今朝忽有西村興，著起芒鞋不作難。"
        ],
        "title": "書南堂壁二首  其二",
        "id": "42037b00-c788-44bf-843c-41552f550451"
    },
    {
        "author": "陸游",
        "paragraphs": [
            "空濛五月雨，景氣一番新。",
            "換盡園林葉，洗空衢路塵。",
            "山郵惱行客，野渡滯歸人。",
            "獨有龜堂叟，凉風吹角巾。"
        ],
        "title": "五月雨",
        "id": "8693fd19-3677-4c48-9920-18c8de62721a"
    },
    {
        "author": "陸游",
        "paragraphs": [
            "村村桑暗少桑姑，戶戶麥豐無麥奴。",
            "又是一年春事了，繅絲擣麨笑相呼。"
        ],
        "title": "蠶麥",
        "id": "769334df-30a8-48c9-835f-2d81183c3414"
    },
    {
        "author": "陸游",
        "paragraphs": [
            "湖上空濛雨熟梅，清晨岸幘一悠哉。",
            "幽花不恨草埋沒，密樹豈知禽去來。",
            "舊爲愛茶分水器，近緣炊爨得琴材。",
            "小丘僅見山如髻，尚愧韓公八尺臺。"
        ],
        "title": "早至園中",
        "id": "a470d158-7fc1-49fc-92d3-4d4d8df3a935"
    },
    {
        "author": "陸游",
        "paragraphs": [
            "三百六十日，安可日日愁。",
            "四百八十寺，要須寺寺遊。",
            "雲門若耶間，到處可淹留。",
            "金像閟古殿，霜鐘發重樓。",
            "臨澗見魚躍，穿林聞鹿呦。",
            "亦有疏豁處，白鷺下綠疇。",
            "僧固非盡佳，終勝從公侯。",
            "夜闌煎蜜湯，豈不賢杯甌。",
            "澤居厭溽暑，慨思風露秋。",
            "晴雨俱可人，亦莫占鳴鳩。"
        ],
        "title": "憶雲門諸寺",
        "id": "a63e9f43-ff6c-4224-a692-82f8ba69fcfc"
    },
    {
        "author": "陸游",
        "paragraphs": [
            "高人心虛萬物宗，家世常以仕易農。",
            "買山本愛坡上竹，手種已偃巖前松。",
            "瀑泉三伏凜冰雪，谷聲十里酣笙鏞。",
            "了知自是一丘壑，不與金精爲附庸。"
        ],
        "title": "贛士曾興宗字光祖以其居篔簹谷圖來求詩",
        "id": "8e652407-411c-44fc-a601-d81c6565a72f"
    },
    {
        "author": "陸游",
        "paragraphs": [
            "山澤有臞儒，殘年病滿軀。",
            "拙疏難救藥，貧困不枝梧。",
            "海客留苔脯，山僧餉筍枯。",
            "衰顔得村酒，猶解暫時朱。"
        ],
        "title": "以菜茹飲酒自嘲",
        "id": "67551e66-8c6b-4559-ae73-22553a7b8604"
    },
    {
        "author": "陸游",
        "paragraphs": [
            "風雨縱橫夜徹明，須臾更覺勢如傾。",
            "出門已絕近村路，對面不聞高語聲。",
            "銜舳江關多蜀估，宿師淮浦飽吳粳。",
            "老民願忍須臾死，傳檄方聞下百城。"
        ],
        "title": "五月二十一日風雨大作",
        "id": "ccfbf14d-587d-4aa1-966e-ba9cb1a773b2"
    },
    {
        "author": "陸游",
        "paragraphs": [
            "琵琶洲上暮山奇，五十餘年役夢思。",
            "與子定交雖可樂，念身垂老亦成悲。",
            "遠遊倦似風枝鵲，愁思多於繭盎絲。",
            "安得往尋平楚約，一樽相屬醉題詩。"
        ],
        "title": "寄題括蒼陳伯予主簿平楚亭",
        "id": "6e7d778a-9db1-4387-82c2-7b67ec80879b"
    },
    {
        "author": "陸游",
        "paragraphs": [
            "歸卧已如狐首丘，不妨解劍換吳牛。",
            "掃空身外閑榮辱，閲盡樽前舊輩流。",
            "學道漫希僧坐夏，憂時常愧士防秋。",
            "一年曆日開强半，嘆息人間歲月遒。"
        ],
        "title": "即事",
        "id": "f5ddc43a-07cd-4056-920d-09cf18597492"
    },
    {
        "author": "陸游",
        "paragraphs": [
            "梅雨忽已過，松風來颯然。",
            "吟多錦囊富，影瘦角巾偏。",
            "客祝加餐飯，兒憂少睡眠。",
            "衰骸累人久，撫事感餘年。"
        ],
        "title": "梅雨初霽",
        "id": "7734b1a8-7f11-4ac8-84f3-d36c0889891c"
    },
    {
        "author": "陸游",
        "paragraphs": [
            "東吳五月黄梅雨，南浦孤舟白髮翁。",
            "貂插朝冠金絡馬，多年不入夢魂中。"
        ],
        "title": "夏日雜題六首  其一",
        "id": "f1df6644-419d-4faf-ab48-10291d26499f"
    },
    {
        "author": "陸游",
        "paragraphs": [
            "午夢初回理舊琴，竹爐重炷海南沉。",
            "茅簷三日蕭蕭雨，又展芭蕉數尺陰。"
        ],
        "title": "夏日雜題六首  其二",
        "id": "64783d2d-13e3-4358-9655-e73beafe02b5"
    },
    {
        "author": "陸游",
        "paragraphs": [
            "新縫細葛作蟁裯，簟展風漪凜欲秋。",
            "啼鳥一聲呼夢斷，依然書卷在床頭。"
        ],
        "title": "夏日雜題六首  其三",
        "id": "85118b03-069a-4660-8a6f-967d0cb02682"
    },
    {
        "author": "陸游",
        "paragraphs": [
            "簷前桐影偏宜夏，葉底蟬聲漸報秋。",
            "莫道衰翁怯風露，也能覓醉水邊樓。"
        ],
        "title": "夏日雜題六首  其四",
        "id": "0672ec3a-3368-49eb-9eb6-c3a3c476b3ff"
    },
    {
        "author": "陸游",
        "paragraphs": [
            "渚蒲經雨送微馨，野鶴凌風有墮翎。",
            "歸入衡門天薄暮，清溝淺浸兩三星。"
        ],
        "title": "夏日雜題六首  其五",
        "id": "b06d4228-e920-4cf8-baa8-0608b494afe1"
    },
    {
        "author": "陸游",
        "paragraphs": [
            "一葉兩葉病木霣，一點兩點疏螢流。",
            "水底星河秋脈脈，髮根風露夜颼颼。"
        ],
        "title": "夏日雜題六首  其六",
        "id": "9c9df38b-82b7-4ca3-933e-2da9b98f6c3e"
    },
    {
        "author": "陸游",
        "paragraphs": [
            "地荒蓬藋與人齊，局促何曾厭屋低。",
            "村市船歸聞犬吠，寺樓鐘暝送鴉栖。",
            "山童新斫朱藤杖，傖婢能醃白苣虀。",
            "政欲出門尋酒伴，霏霏小雨又成泥。"
        ],
        "title": "晚興",
        "id": "2ca6cd1f-0c49-475a-8165-2c051525ad67"
    },
    {
        "author": "陸游",
        "paragraphs": [
            "蝸廬四壁僅容身，赫赫炎曦不貸人。",
            "正喜風清三伏暑，已看雨壓九衢塵。",
            "寒泉不減中𤃩味，貢茗初嘗正焙新。",
            "安得凌空雙健羽，徑隨猿鶴上嶙峋。"
        ],
        "title": "急雨",
        "id": "fb12a670-09f7-49ef-b6bc-bc4fd0198beb"
    },
    {
        "author": "陸游",
        "paragraphs": [
            "老態龍鍾疾未平，更堪俗事敗幽情。",
            "紗幮笛簟差堪樂，且聽蕭蕭暮雨聲。"
        ],
        "title": "聽雨",
        "id": "f37fee63-0230-488d-871e-260ef56f6c2a"
    },
    {
        "author": "陸游",
        "paragraphs": [
            "賦分雖云薄，謀生亦自疏。",
            "但令書有種，敢恨食無餘。",
            "身病慵行立，庭荒廢掃除。",
            "寒溫雖泛禮，猶辱問何如。"
        ],
        "title": "窮居戲詠",
        "id": "05251e17-4e44-4c69-b30a-379680c79672"
    },
    {
        "author": "陸游",
        "paragraphs": [
            "布褐營身足，茅茨置榻寬。",
            "食非依漂母，菜不仰園官。",
            "小蹇鞍韉黑，羸僮骨相酸。",
            "丹青能寫此，千載尚傳觀。"
        ],
        "title": "讀窮居五字慨然有感復作一首自解",
        "id": "b11e066f-bf0e-4546-835f-c15feb67412e"
    },
    {
        "author": "陸游",
        "paragraphs": [
            "旋著朝衫拜九天，榮光夜半屬星躔。",
            "渭南且作詩人伴，敢望移封向酒泉。"
        ],
        "title": "蒙恩封渭南縣伯因刻渭南伯印",
        "id": "884c008a-e2e7-40dc-99d2-cd6477c5099b"
    },
    {
        "author": "陸游",
        "paragraphs": [
            "四十年來住此村，勝衣拜起有曾孫。",
            "市壚分熟容賒酒，鄰舍情親每饋飧。",
            "居似窮邊荒馬驛，身如深谷老桑門。",
            "幸知歲惡緣陂廢，安得農官與細論。"
        ],
        "title": "題門壁",
        "id": "5f7b1018-60c1-47e1-9b2f-3e6e46f78d5b"
    },
    {
        "author": "陸游",
        "paragraphs": [
            "雨霽禽魚樂，風生草木香。",
            "老驚時易失，閑覺日偏長。",
            "閤閤蛙何怒，翩翩蝶許忙。",
            "閉門真得計，切勿變軒昂。"
        ],
        "title": "雨霽",
        "id": "02c8a413-1c45-4903-8c56-cd9c03b604db"
    },
    {
        "author": "陸游",
        "paragraphs": [
            "小塢花垂盡，平堤草次迷。",
            "日長鶑語久，風定絮飛低。",
            "子響聞棋院，舟橫傍釣溪。",
            "歸途不知處，依約埭東西。"
        ],
        "title": "西村晚歸",
        "id": "3b8ceea3-2851-48f9-b7b5-2dc5498ee08e"
    },
    {
        "author": "陸游",
        "paragraphs": [
            "鳩自呼鳴蚓自歌，何時甘澍一滂沱。",
            "封姨漫妒陽臺夢，却付長空與素娥。"
        ],
        "title": "連日雲興氣濁雨意欲成西南風輒大作比夜月明如晝",
        "id": "e6cb7da3-30b9-4986-ace2-a2cc7d60701d"
    },
    {
        "author": "陸游",
        "paragraphs": [
            "考古無長晝，憂時少熟眠。",
            "偷生迫鐘漏，戰死愧兜鞬。",
            "莫報乾坤施，空驚歲月遷。",
            "藜羹安用糝，吾事本蕭然。"
        ],
        "title": "考古",
        "id": "767cac8d-6efe-45ea-a7fb-212bd7ecc3d5"
    },
    {
        "author": "陸游",
        "paragraphs": [
            "試筆書盈紙，烹茶睡解圍。",
            "新蔬供冷麵，熟練製單衣。",
            "雛燕飛初穩，殘花見漸稀。",
            "年衰學不進，默默訟吾非。"
        ],
        "title": "殘春無幾述意二首  其一",
        "id": "43467138-e912-4d12-b231-b096a59b50fe"
    },
    {
        "author": "陸游",
        "paragraphs": [
            "衰疾來無已，流年過若馳。",
            "家貧食易美，身老夢常悲。",
            "草長增蛙怒，花空失蝶期。",
            "不堪多難日，更賦送春詩。"
        ],
        "title": "殘春無幾述意二首  其二",
        "id": "d26de3d3-520a-47c8-b2b5-0d5775501164"
    },
    {
        "author": "陸游",
        "paragraphs": [
            "鏡湖清絕似瀟湘，晨起焚香坐草堂。",
            "日暖遊絲垂百尺，花殘新蜜釀千房。",
            "綠桑糝箔開蠶食，白水翻車浸稻秧。",
            "莫道村翁殺風景，也能沽酒答年光。"
        ],
        "title": "南堂晨坐",
        "id": "4ed96a2c-bd15-4d6b-ba16-fdb6d1659c0f"
    },
    {
        "author": "陸游",
        "paragraphs": [
            "我悔不學農，力耕泥水中。",
            "二月始穡事，十月畢農功。",
            "我悔不學醫，早讀黄帝書。",
            "名方手自緝，上藥如山儲。",
            "不然去從戎，白首捍塞壖。",
            "最下作巫祝，爲國祈豐年。",
            "猶勝業文辭，志在斗升祿。",
            "一朝陪衆雋，所望亦已足。",
            "豈知賦命薄，平地成怨仇。",
            "生爲馬伏櫪，死爲狐首丘。",
            "已矣何所悲，但悔始謀錯。",
            "賦詩置座傍，聊以志吾怍。"
        ],
        "title": "記悔",
        "id": "bdcdbae9-58e8-48c4-a405-25fea44be6db"
    },
    {
        "author": "陸游",
        "paragraphs": [
            "宿葉自脫新葉生，東園忽已清陰成。",
            "老夫東行復西行，烏藤瘦勁青鞋輕。",
            "竹鷄群號似知雨，鵓鴣相喚還疑晴。",
            "萋萋幽草上牆綠，㶁㶁細水循階鳴。",
            "蕭然濯手坐盤石，心地平安體紓適。",
            "青山缺處紅日沉，杳杳長空送歸翮。"
        ],
        "title": "東園晚興",
        "id": "db961b36-fbad-4cd1-a6f6-4c164062c7cd"
    },
    {
        "author": "陸游",
        "paragraphs": [
            "晨日未出林，庭戶有爽氣。",
            "僮奴課薪水，老子自擁篲。",
            "稻陂方閔雨，草木亦憔悴。",
            "群蛙汝何心，尚復作鼓吹。"
        ],
        "title": "晨起行園中",
        "id": "51ec4893-d219-4aa9-a4ed-bc616f722477"
    },
    {
        "author": "陸游",
        "paragraphs": [
            "雲昏失南山，雷過撼北戶。",
            "天其哀此民，畀以三日雨。",
            "未言高下足，十已得四五。",
            "雨勢殊未已，喜色徧農圃。",
            "稽手謁龍公，願言終有秋。",
            "民饑不敢辭，懼貽明主憂。"
        ],
        "title": "雷雨",
        "id": "0ef3a277-8f9a-4723-a425-b44293990afc"
    },
    {
        "author": "陸游",
        "paragraphs": [
            "平生萬事付天公，白首山林不厭窮。",
            "一枕鳥聲殘夢裏，半窗花影獨吟中。",
            "柴荆日晚猶深閉，烟火年來只僅通。",
            "水品茶經常在手，前身疑是竟陵翁。"
        ],
        "title": "戲書燕几二首  其一",
        "id": "a7c8a1d2-7220-48a5-9aa3-804a97d24a5d"
    },
    {
        "author": "陸游",
        "paragraphs": [
            "飽知此手合鋤犁，剩喜東歸老故栖。",
            "僧乞新詩題院壁，人扶半醉下樓梯。",
            "少通朝籍讒銷骨，晚畏京塵悔噬臍。",
            "尚有遠遊心未死，夢携猿鶴渡敷溪。"
        ],
        "title": "戲書燕几二首  其二",
        "id": "fbc78902-11cf-4682-b7fd-2fa7854d8f17"
    },
    {
        "author": "陸游",
        "paragraphs": [
            "一雨洗旱塵，吾廬氣疏豁。",
            "土潤竹萌出，水長漁舟活。",
            "桑麻鬰千里，夾道光如潑。",
            "憑高望歸雲，更覺原野闊。",
            "沉憂寬旅食，分喜到僧鉢。",
            "但仰皇天慈，不必尤旱魃。"
        ],
        "title": "喜雨",
        "id": "46e765c1-8591-4a62-b302-467dc85797a5"
    },
    {
        "author": "陸游",
        "paragraphs": [
            "閉門萬事不相關，飽受人間一味閑。",
            "琴薦潤生諳雨至，衣篝香冷嘆春殘。",
            "早曾寄傲風烟表，晚尚鍾情水石間。",
            "小市酒旗能喚客，試尋鄰曲共開顔。"
        ],
        "title": "閑適",
        "id": "a551297d-bffe-48c3-a607-a1af1d5026c4"
    },
    {
        "author": "陸游",
        "paragraphs": [
            "老病常貪睡，蕭蕭厭雨聲。",
            "翩然兩烏鵲，爲我報新晴。"
        ],
        "title": "早晴",
        "id": "e642af6f-b343-487e-9b6c-5d6f0dba91d4"
    },
    {
        "author": "陸游",
        "paragraphs": [
            "雨聲點滴漏聲殘，短褐猶如二月寒。",
            "閉戶自憐今伏老，聯鞍誰記舊追歡。",
            "欲持藤榼沽春碧，自傍朱欄翦牡丹。",
            "不爲挂冠方寂寞，宦遊强半是祠官。"
        ],
        "title": "翦牡丹感懷",
        "id": "736263b3-69dc-44a3-896b-f05df2dfb145"
    },
    {
        "author": "陸游",
        "paragraphs": [
            "吾道運無積，何至墮畦畛。",
            "醯鷄舞甕天，乃復自拘窘。",
            "外物豈移人，子顧不少忍。",
            "鶴井與狐妖，正可付一哂。",
            "繁華夢境閙，零亂空花霣。",
            "可憐憨書生，尚學居易稹。",
            "我昔亦未免，吟哦琢肝腎。",
            "落筆過白雨，聚稿森束筍。",
            "幸能悟差早，念念常自憫。",
            "安得從碩儒，稽首謝不敏。"
        ],
        "title": "偶觀舊詩書嘆",
        "id": "eb7f56d7-79e4-4ae6-a6a7-f267cf79a2e4"
    },
    {
        "author": "陸游",
        "paragraphs": [
            "北伐西征盡聖謨，天聲萬里慰來蘇。",
            "橫戈已見吞封豕，徒手何難取短狐。",
            "學士誰陳平蔡雅，將軍方上取燕圖。",
            "老生自憫歸耕久，無地能捐六尺軀。"
        ],
        "title": "聞蜀盜已平獻馘廟社喜而有述",
        "id": "c419ef22-00b0-4e94-8284-573d7bf00918"
    },
    {
        "author": "陸游",
        "paragraphs": [
            "萬里雙芒屩，終年一布裘。",
            "病侵消壯志，醉著失閑愁。",
            "琴料憑僧問，巢居與鶴謀。",
            "晚來疏雨過，探借北窗秋。"
        ],
        "title": "晚雨",
        "id": "31593dff-ee45-4c75-a4bc-341eed7757cd"
    },
    {
        "author": "陸游",
        "paragraphs": [
            "旱暵常思雨，沉陰却喜晴。",
            "放船蓮蕩遠，岸幘竹風清。",
            "淮浦戎初遁，興州盜甫平。",
            "爲邦要持重，恐復議消兵。"
        ],
        "title": "雨晴",
        "id": "0299c203-6210-409e-a62c-5fbe5dfbea48"
    },
    {
        "author": "陸游",
        "paragraphs": [
            "辛苦一生何所獲，老向東阡與南陌。",
            "頭眩眼暗牙齒疏，能作人間幾時客。",
            "爾來偷惰更可笑，卧聽場中打新麥。",
            "老鷄失旦也似儂，引頸一呼窗已白。"
        ],
        "title": "起晚自嘲",
        "id": "a37a26eb-4e94-40ce-9677-b06e0137a6c0"
    },
    {
        "author": "陸游",
        "paragraphs": [
            "斷編殘稿本徒勞，橫得虛名亦已叨。",
            "不識狐書那是博，尚分鶴料敢言高。",
            "巢山且欲營丹竈，跨海何當看雪濤。",
            "與世不諧終自許，笑人苦勸學餔糟。"
        ],
        "title": "閑中偶詠二首  其一",
        "id": "5365e729-8023-4412-925d-5d6d1743e83e"
    },
    {
        "author": "陸游",
        "paragraphs": [
            "舉世紛紛名利間，天公偏賦此身閑。",
            "塵衣濯罷滄浪水，茅舍歸來會計山。",
            "鄰舍擎盤分麥飯，野人曳杖叩柴關。",
            "酒逋詩債何時了，未死何妨且旋還。"
        ],
        "title": "閑中偶詠二首  其二",
        "id": "c5a54a3c-4a33-46f5-8753-b4416ed41ca1"
    },
    {
        "author": "陸游",
        "paragraphs": [
            "瓜蔓緣籬竹，蘆芽刺岸沙。",
            "橫陂浮雁鶩，古道暗桑麻。",
            "適遇扶犁叟，同休織屨家。",
            "村童亦可念，喚客手吒叉。"
        ],
        "title": "晚步湖塘少休民家",
        "id": "12c5efd5-5811-4e4f-a3b3-ae74f768d068"
    },
    {
        "author": "陸游",
        "paragraphs": [
            "不見麴生久，惠然相與娛。",
            "安能論斗石，僅可具盤盂。",
            "聽雨蒙僧衲，挑燈擁地爐。",
            "勿生孤寂念，道伴有狸奴。"
        ],
        "title": "獨酌罷夜坐",
        "id": "d9b92e61-7ab8-4954-9bab-9edc1413612b"
    },
    {
        "author": "陸游",
        "paragraphs": [
            "急雨初來已瀉簷，清香欲散更穿簾。",
            "年開九秩尚不死，坐對一編殊未饜。",
            "人笑黠癡俱得半，自憐貧病每相兼。",
            "說梅古謂能蠲渴，戲出街頭望酒帘。"
        ],
        "title": "雨中出門閑望有作",
        "id": "94aa3e22-5d6c-467c-85f0-d30938fb72e2"
    },
    {
        "author": "陸游",
        "paragraphs": [
            "豈不懷榮畏友朋，一生凜凜蹈春冰。",
            "任真雖笑拘邊幅，達節寧容出準繩。",
            "自喜殘年如白傅，更憐諸子慕崔丞。",
            "耄期尚有江湖興，頑健人言見未曾。"
        ],
        "title": "示二子",
        "id": "fa3a5084-34e3-461e-b868-796fd50d44cb"
    },
    {
        "author": "陸游",
        "paragraphs": [
            "江上窮秋日，庵中獨夜時。",
            "丹靈驅豎子，神定出嬰兒。",
            "粱熟猶餘夢，柯摧未畢棋。",
            "神仙元可學，往矣不須疑。"
        ],
        "title": "道室秋夜二首  其一",
        "id": "2b1283ef-6d9a-421a-88f2-c47f53d730ec"
    },
    {
        "author": "陸游",
        "paragraphs": [
            "道室生虛白，仙經寫硬黄。",
            "晨杯擎石髓，夜几照松肪。",
            "眼力新生犢，心源百鍊鋼。",
            "何當登日觀，萬里看扶桑。"
        ],
        "title": "道室秋夜二首  其二",
        "id": "047b4f3d-451e-41b3-80de-248ccd5f3630"
    },
    {
        "author": "陸游",
        "paragraphs": [
            "雲棲澗飲未爲高，起舞行歌亦足豪。",
            "試問食時觀本草，何如酒後讀離騷。",
            "遊山不待飛雙舄，翦水無因得快刀。",
            "熟睡市壚君勿笑，年來隨事學餔糟。"
        ],
        "title": "醉題",
        "id": "223bcd5d-8ead-43b6-bcc0-8e8ac23c5b07"
    },
    {
        "author": "陸游",
        "paragraphs": [
            "忽忽殘年及耄期，清晨對鏡不須悲。",
            "遠行久立雖差倦，未到人扶見客時。"
        ],
        "title": "自詠二首  其一",
        "id": "5fa7e2ca-6977-46eb-9146-e7cfadd66191"
    },
    {
        "author": "陸游",
        "paragraphs": [
            "食飲從來戒失時，衣裘亦復要隨宜。",
            "老人最索調停處，正在初寒與半饑。"
        ],
        "title": "自詠二首  其二",
        "id": "4f4f5f65-f0b2-4a16-bf04-8febe099765b"
    },
    {
        "author": "陸游",
        "paragraphs": [
            "身健心閑百慮輕，秋晴未必減春晴。",
            "晨窗暖日烘花氣，午枕微風送鳥聲。",
            "韞玉硯凹宜墨色，冷金箋滑助詩情。",
            "少年風味嗟猶在，虛道歸休學力耕。"
        ],
        "title": "秋晴",
        "id": "297a6c88-7c02-4026-bc5d-112114ffebe6"
    },
    {
        "author": "陸游",
        "paragraphs": [
            "離離遠樹傍烟津，又見清秋一歲新。",
            "老眼厭看南北路，流年暗換往來人。",
            "鑄金遺像誰能記，執玉來朝適已陳。",
            "况我風中斷蓬耳，夕陽空復一傷神。"
        ],
        "title": "門外獨望",
        "id": "c0a44418-f6a3-4387-948f-3bd33a616386"
    },
    {
        "author": "陸游",
        "paragraphs": [
            "壽居福之首，貧爲士之常。",
            "造物賦我貧，乃以壽見償。",
            "處常而受福，每恐不得當。",
            "掬澗以沃渴，屑柏以爲糧。",
            "雖云未免饑，何至死道傍。",
            "猶勝遼東丁，化鶴還故鄉。"
        ],
        "title": "貧歌",
        "id": "0cc4199e-237c-47c5-b875-961cbe5488a2"
    },
    {
        "author": "陸游",
        "paragraphs": [
            "汀樹猶青未著霜，壟間稗穗已先黄。",
            "放翁皓首歸民籍，爛醉狂歌坐簀床。"
        ],
        "title": "秋晚雜興十二首  其一",
        "id": "0ac362f1-47fd-46c6-aac2-043cc75fa80d"
    },
    {
        "author": "陸游",
        "paragraphs": [
            "昔遇高皇起衆材，姓名曾得厠鄒枚。",
            "年逾八十猶賒死，却伴鄰翁斸芋魁。"
        ],
        "title": "秋晚雜興十二首  其二",
        "id": "f353912b-ba14-4b2d-bd94-89236df8e880"
    },
    {
        "author": "陸游",
        "paragraphs": [
            "老病侵凌不可當，時時攬鏡自悲傷。",
            "西風吹散朝來酒，依舊衰顔似葉黄。"
        ],
        "title": "秋晚雜興十二首  其三",
        "id": "c0f990ca-4735-4335-8856-eb7b681d8dc1"
    },
    {
        "author": "陸游",
        "paragraphs": [
            "冷落秋風把酒杯，半酣直欲挽春回。",
            "今年菰菜嘗新晚，正與鱸魚一併來。"
        ],
        "title": "秋晚雜興十二首  其四",
        "id": "bb707f19-12dc-4e1a-8968-d2a2b2635f1d"
    },
    {
        "author": "陸游",
        "paragraphs": [
            "置酒何由辦咄嗟，清言深愧淡生涯。",
            "聊將橫浦紅絲磑，自作蒙山紫筍茶。"
        ],
        "title": "秋晚雜興十二首  其五",
        "id": "4d2ce255-dab3-46b6-b2c8-44d1c43c2fe7"
    },
    {
        "author": "陸游",
        "paragraphs": [
            "洗耳高人耻見堯，看渠應不受弓招。",
            "精神徇物那能久，刀礪君看日日銷。"
        ],
        "title": "秋晚雜興十二首  其六",
        "id": "bf67e899-4162-47b4-b4e0-b5b5177e63a4"
    },
    {
        "author": "陸游",
        "paragraphs": [
            "石帆山下醉清秋，常伴漁翁弄小舟。",
            "箬笠照溪吾自喜，貂蟬誰管出兜鍪。"
        ],
        "title": "秋晚雜興十二首  其七",
        "id": "d64549c0-ecb0-483c-9770-1bfeed775751"
    },
    {
        "author": "陸游",
        "paragraphs": [
            "烟波萬頃鏡湖秋，清嘯雖聞不可求。",
            "自是世間知者少，山林何代乏巢由。"
        ],
        "title": "秋晚雜興十二首  其八",
        "id": "178988dd-6e12-4b65-a307-ce0ef8b71611"
    },
    {
        "author": "陸游",
        "paragraphs": [
            "禹巡吾國三千歲，陳迹銷沉渺莽中。",
            "豈獨江山無定主，苔磯知換幾漁翁。"
        ],
        "title": "秋晚雜興十二首  其九",
        "id": "26640182-bde3-41da-8dac-62b8a4fb5ea4"
    },
    {
        "author": "陸游",
        "paragraphs": [
            "江東誰復識重瞳，遺廟欹斜草棘中。",
            "若比咿嚶念如意，烏江戰死尚英雄。"
        ],
        "title": "秋晚雜興十二首  其一○",
        "id": "01a62002-8fe0-4924-b43e-a132b156bfcd"
    },
    {
        "author": "陸游",
        "paragraphs": [
            "漠漠漁村烟雨中，參差蒼檜映丹楓。",
            "古來畫手知多少，除却范寬無此工。"
        ],
        "title": "秋晚雜興十二首  其一一",
        "id": "3ca580b8-4dd2-45c2-8f4a-82450e770d17"
    },
    {
        "author": "陸游",
        "paragraphs": [
            "渺渺風烟接小江，牛頭山色滿蓬窗。",
            "門前西走錢塘路，也有閑人似老龐。"
        ],
        "title": "秋晚雜興十二首  其一二",
        "id": "f4d4c499-804f-4ffa-a69e-3ed74a0bbf30"
    },
    {
        "author": "陸游",
        "paragraphs": [
            "霜風近海夜颼颼，敢效庸人念褐裘。",
            "關吏雖通西域貢，王師猶護北平秋。",
            "黄旗馳奏有三捷，金印酬功多列侯。",
            "願補顔行身已老，區區畎畝亦私憂。"
        ],
        "title": "霜風",
        "id": "0bee2d5a-230f-43cb-ab24-40ca0059b11e"
    },
    {
        "author": "陸游",
        "paragraphs": [
            "志士寧聞畢世窮，此間從古混蛇龍。",
            "尚能忍耻墦間祭，安用追慚飯後鐘。"
        ],
        "title": "贈丐士",
        "id": "d02d008e-44cd-48c9-a390-e0efe479273a"
    },
    {
        "author": "陸游",
        "paragraphs": [
            "達人所遇有生涯，高卧窮閻自一家。",
            "閲世正嫌巖下電，開樽且看霧中花。"
        ],
        "title": "贈目眇者",
        "id": "304f546a-1f78-48fc-8e2c-7b8810282d27"
    },
    {
        "author": "陸游",
        "paragraphs": [
            "畫橈艇子短馿鞦，野店山郵每小留。",
            "瓜蔓水生初抹岸，梅黄雨細欲遮樓。",
            "遼東邂逅從歸鶴，海上逢迎得狎鷗。",
            "豈是人間偏好異，暮年難復作沉浮。"
        ],
        "title": "閑遊所至少留得長句五首  其一",
        "id": "83bdd257-d746-4607-90af-6423fe7efb1b"
    },
    {
        "author": "陸游",
        "paragraphs": [
            "垣屋參差桑竹繁，意行漫漫不知村。",
            "眼明可數遠山疊，足健直窮流水源。",
            "鷺引釣船經荻浦，牛隨牧笛入柴門。",
            "試尋高處休行李，清絕應須入夢魂。"
        ],
        "title": "閑遊所至少留得長句五首  其二",
        "id": "bf76aa76-54ae-4976-b50c-935e380f0773"
    },
    {
        "author": "陸游",
        "paragraphs": [
            "太平人物自諧嬉，及我青鞋布襪時。",
            "丁壯趁晴收早粟，比鄰結伴絡新絲。",
            "圓鼙坎坎迎神社，大字翩翩賣酒旗。",
            "晤語豈無黄叔度，欲尋幽徑過牛醫。"
        ],
        "title": "閑遊所至少留得長句五首  其三",
        "id": "b02883c9-5a03-4bc7-9e75-68f92e587b9b"
    },
    {
        "author": "陸游",
        "paragraphs": [
            "已過樵塢到漁村，逢著人家即叩門。",
            "僧釜藜羹加糝美，市壚黍酒带醅渾。",
            "頹齡更愧才能薄，故里方知輩行尊。",
            "身迫九原兒亦老，一經猶欲教諸孫。"
        ],
        "title": "閑遊所至少留得長句五首  其四",
        "id": "ac5d6827-e9af-4d93-aa21-9c5a83ecd20a"
    },
    {
        "author": "陸游",
        "paragraphs": [
            "高僧宴坐雪蒙頭，閑牧從來水牯牛。",
            "深院陰陰四簷雨，高堂寂寂一簾秋。",
            "光明本自無餘欠，夢幻何曾有去留。",
            "我亦翛然五湖客，不妨相與試茶甌。"
        ],
        "title": "閑遊所至少留得長句五首  其五",
        "id": "bfdaacfb-20dc-40eb-bae0-e6271de4e067"
    },
    {
        "author": "陸游",
        "paragraphs": [
            "春旱久閔雨，夏潦復望晴。",
            "米盡薪亦絕，漲水與階平。",
            "山信得新粟，欣然聽舂聲。",
            "書生易滿足，筆硯還施行。",
            "南風柱礎乾，西照窗戶明。",
            "雨其遂已乎，努力趣秋成。"
        ],
        "title": "晚雨",
        "id": "a84820d5-7cc8-4335-9a56-7a04990f1170"
    },
    {
        "author": "陸游",
        "paragraphs": [
            "澤居傍海壖，暑雨困積潦。",
            "四顧路俱絕，所至泥浩浩。",
            "坐卧敗屋中，兀若在孤島。",
            "得米無束薪，端憂令人老。",
            "今朝復何朝，浮雲散如掃。",
            "一蟬鳴高槐，兩蝶點平草。",
            "欣然受凉颸，便欲事幽討。",
            "呼童羈我駒，東走天台道。"
        ],
        "title": "翌日早晴",
        "id": "14a6314f-7313-4507-8e6a-89522bb4a8b6"
    },
    {
        "author": "陸游",
        "paragraphs": [
            "一雨二十日，雨意殊未闌。",
            "我廬大澤中，四顧烟水寬。",
            "東家有小舟，借我不作難。",
            "鸕鷀與鵁鶄，自是平生歡。",
            "更作十日期，水淺生小灘。",
            "相與極幽賞，勿待江月殘。"
        ],
        "title": "一雨二十日",
        "id": "38e7208f-d9d8-4c9f-b915-102a9e3a947b"
    },
    {
        "author": "陸游",
        "paragraphs": [
            "兼旬大雨無晝夜，積潦深虞敗吾稼。",
            "豈惟一飽墮渺茫，直恐下溼侵腰胯。",
            "南風忽從木末來，新月徘徊出雲罅。",
            "州家出符縣家喜，泄水漸空梁可架。",
            "放翁亦復扶病起，旋築頹牆補茆舍。",
            "便合觀身作老禪，安心穩坐今年夏。"
        ],
        "title": "入夏多雨雖止復作六月甲寅始大晴",
        "id": "181c4959-625c-41a2-820f-f4e93590e8a3"
    },
    {
        "author": "陸游",
        "paragraphs": [
            "於虖孔孟何其卓，如天日月地海嶽。",
            "正令舉世皆楊墨，邪正豈復勞商榷。",
            "雖然此道久橫流，執熱其誰不思濯。",
            "魯鄒遺書世皆讀，要以尊信爲善學。",
            "吾友希真蓋其人，不肯俯首爲齷齪。",
            "羹藜飯豆欲老矣，功雖未竟志則慤。",
            "我居山陰子在閩，闕然不見千里邈。",
            "澤中久雨道路絕，叩戶忽聞聲剝啄。",
            "尊信二字子所知，妙質豈復須斤斲。",
            "伏生九十語已訛，失旦自慚猶喔喔。"
        ],
        "title": "題尊信齋",
        "id": "436837e5-7052-406c-935b-4a62a39b6a02"
    },
    {
        "author": "陸游",
        "paragraphs": [
            "閑居自無客，况復暑如焚。",
            "百折赴溪水，數峰當戶雲。",
            "幽尋窮鹿徑，靜釣雜鷗群。",
            "舊愛南華語，今方踐所聞。"
        ],
        "title": "夏日雜詠四首  其一",
        "id": "d35ac23f-9f90-481d-8b47-0cd3983dcbde"
    },
    {
        "author": "陸游",
        "paragraphs": [
            "兀兀從誰語，𥉂𥉂寄一床。",
            "不嗟頭似葆，但苦汗如漿。",
            "欹枕風生竹，鈎簾日轉廊。",
            "非由靜勝熱，本體自清凉。"
        ],
        "title": "夏日雜詠四首  其二",
        "id": "96a86d45-d6a5-4a96-b1e4-4ec14a39fbdc"
    },
    {
        "author": "陸游",
        "paragraphs": [
            "蒲葦蕭蕭晚，楸梧肅肅陰。",
            "山童驚大鼾，林鳥伴微吟。",
            "蠻硯深潴墨，吳箋熟擣碪。",
            "新詩與醉帖，自笑尚童心。"
        ],
        "title": "夏日雜詠四首  其三",
        "id": "a73b5a3e-b74d-4596-b70e-6abc3960a56a"
    },
    {
        "author": "陸游",
        "paragraphs": [
            "省事心君靜，忘情眼界平。",
            "食便餐酪美，浴試葛衣輕。",
            "鶴整千年駕，鷗尋萬里盟。",
            "秋風即在眼，作意上青城。"
        ],
        "title": "夏日雜詠四首  其四",
        "id": "37b87303-268f-4e90-a503-4c6da1044c63"
    },
    {
        "author": "陸游",
        "paragraphs": [
            "颼颼風露髮根凉，月落菱歌盡意長。",
            "分得鏡湖纔一曲，喫虧堪笑賀知章。"
        ],
        "title": "夏日四首  其一",
        "id": "20c1a1dd-ff6f-46c6-a457-d8d2fc0ea671"
    },
    {
        "author": "陸游",
        "paragraphs": [
            "新闢虛堂痛掃除，蕭然終日屏僮奴。",
            "此間恐是維摩室，除却藜床一物無。"
        ],
        "title": "夏日四首  其二",
        "id": "8f855b98-afd0-4d74-9d5e-27e200b627bb"
    },
    {
        "author": "陸游",
        "paragraphs": [
            "平明一浴汗無餘，坐覺胸中合太虛。",
            "舂玉作糜天所賜，不妨數筯進山蔬。"
        ],
        "title": "夏日四首  其三",
        "id": "0b735fe5-c1c5-4ca5-b888-b635bb5a02ba"
    },
    {
        "author": "陸游",
        "paragraphs": [
            "草芝方出峨眉老，力比金丹似更多。",
            "秦不及期周過曆，始知養壽在中和。"
        ],
        "title": "夏日四首  其四",
        "id": "31aecba0-e4a8-48f6-ac78-ea52aaa1c2ca"
    },
    {
        "author": "陸游",
        "paragraphs": [
            "炎歊行中天，曼膚汗翻水。",
            "纖絺薄如霧，不異鎧被體。",
            "散髮垂兩肩，萬事棄不理。",
            "寸陰若度歲，日暮何可俟。",
            "頗聞交廣間，暑又烈於此。",
            "此如不可耐，彼豈皆暍死。",
            "聊當扶短策，北澗弄清泚。",
            "豈必拜賜冰，恩光動閭里。"
        ],
        "title": "苦熱",
        "id": "d3fe3144-b101-446e-918c-7802bdca71e4"
    },
    {
        "author": "陸游",
        "paragraphs": [
            "往年屢遊丈人祠，上官八十如嬰兒。",
            "自言少年聾不治，芝房松鬣可無饑。",
            "叩之不答但解頤，德人之容端可師。",
            "我聞學道當精思，畢世不可須臾離。",
            "公雖泯默意可知，亡羊要是緣多岐。",
            "逝從公遊亦未遲，聯杖跨海尋安期。"
        ],
        "title": "予頃遊青城數從上官道翁遊暑中忽思其人",
        "id": "233ce12f-957e-4a62-a71b-63a49dfa3788"
    },
    {
        "author": "陸游",
        "paragraphs": [
            "障日松棚正策功，幅巾聊得受微風。",
            "蟬聲不斷草堂靜，潦水已歸村路通。",
            "拄杖閑行穿犖确，孤雲時見起巃嵸。",
            "東陽醇酎無由到，知負今年幾碧筩。"
        ],
        "title": "龜堂",
        "id": "d1505ab0-4a33-42dd-a271-d0292156eb2e"
    },
    {
        "author": "陸游",
        "paragraphs": [
            "試說山翁事，諸君且勿譁。",
            "百年看似夢，萬里不思家。",
            "夜艾猶添酒，春殘更覓花。",
            "却嗤勾漏令，辛苦學丹砂。"
        ],
        "title": "夢中作二首  其一",
        "id": "8a3c8897-a9e7-491b-a7eb-5f3ac9bb9672"
    },
    {
        "author": "陸游",
        "paragraphs": [
            "平羌江上月，伴我故山來。",
            "幽興依然在，浮雲正爾開。",
            "清秋纔幾日，黄葉已成堆。",
            "未醉江樓酒，扁舟可得回。"
        ],
        "title": "夢中作二首  其二",
        "id": "54f6c77a-77db-4f12-8bed-8de592bd836c"
    },
    {
        "author": "陸游",
        "paragraphs": [
            "平旦麵數箸，晡時飯一杯。",
            "枝梧長日過，悵望早秋來。",
            "團扇尋詩寫，緇巾借樣裁。",
            "惟應水邊坐，待得市船回。"
        ],
        "title": "秋近頗有凉意",
        "id": "14541055-5e5b-4dcf-aa81-50df765e4da0"
    },
    {
        "author": "陸游",
        "paragraphs": [
            "銀漢迢迢夜氣澄，都忘朝暮困蚊蠅。",
            "月從東涌行空闊，風自南來洗鬰蒸。",
            "渴解似嘗仙掌露，魂清如近玉壺冰。",
            "誰知此際超然處，不減廬山入定僧。"
        ],
        "tags": [
            "庐山"
        ],
        "title": "夜坐中庭凉甚",
        "id": "ea2ea845-2d39-43e1-a7b4-4f8d1952a5d6"
    },
    {
        "author": "陸游",
        "paragraphs": [
            "肅肅簷陰轉，泠泠筧水鳴。",
            "高墉日氣遠，方簟午風清。",
            "渴愛餐漿美，慵便葛屨輕。",
            "新秋忽在眼，結束問山程。"
        ],
        "title": "東偏小室去日最遠每爲逃暑之地戲作五字",
        "id": "c606ff7a-201c-494f-820e-2c276f4c91de"
    },
    {
        "author": "陸游",
        "paragraphs": [
            "僧壁題名半闕訛，重來嘆息屢摩挲。",
            "林蟬欲斷暮復急，竹露如傾秋更多。",
            "半俸漸償賒酒券，故衫已換釣魚蓑。",
            "西窗一看枯棋罷，歸去還憂爛斧柯。"
        ],
        "title": "野寺",
        "id": "84179f07-1672-4590-870f-92355258bd9b"
    },
    {
        "author": "陸游",
        "paragraphs": [
            "車馬無聲晝漏長，野人與世已相忘。",
            "屏除長物軒楹爽，洗濯塵襟肺腑凉。",
            "秋近平郊鳴鸛鶴，日斜荒徑下牛羊。",
            "興來欲喚筇枝去，更盡銅爐一炷香。"
        ],
        "title": "南堂雜興八首  其一",
        "id": "f5c05867-5810-49f5-a731-d7bdf7596e78"
    },
    {
        "author": "陸游",
        "paragraphs": [
            "新凉一夜入郊墟，晨起衣巾爽有餘。",
            "燕欲委巢雛盡去，扇猶在手意先疏。",
            "題詩又滿牛腰束，采樂常携鴉觜鋤。",
            "湖上從今風月好，不妨隨處命籃輿。"
        ],
        "title": "南堂雜興八首  其二",
        "id": "1537f70b-48bc-4b3d-943e-15475ca22b54"
    },
    {
        "author": "陸游",
        "paragraphs": [
            "蛩聲每續蟬聲起，桐葉仍兼柳葉凋。",
            "懶惰心情疏筆硯，久長生計屬漁樵。",
            "鬋茅旋補東廂屋，伐石新成北港橋。",
            "物外高人來往熟，等閑折簡也能招。"
        ],
        "title": "南堂雜興八首  其三",
        "id": "779cbf98-1d28-4e73-a481-8b21aa181a2b"
    },
    {
        "author": "陸游",
        "paragraphs": [
            "耄齒東歸息故廬，聊持頑健託鄉閭。",
            "未忘麈尾清談興，常讀蠅頭細字書。",
            "貧甚尚能耕有犢，步輕那嘆出無馿。",
            "南堂又見秋風起，卧看溪雲自捲舒。"
        ],
        "title": "南堂雜興八首  其四",
        "id": "2fccb3e1-3ce5-49cb-be7a-51ec62245948"
    },
    {
        "author": "陸游",
        "paragraphs": [
            "奔走當年一念差，歸休別覺是生涯。",
            "茆簷喚客家常飯，竹院隨僧自在茶。",
            "禪欠遍參寧得髓，詩緣獨學不名家。",
            "如今百事無能解，只擬清秋上釣槎。"
        ],
        "title": "南堂雜興八首  其五",
        "id": "68d9df6f-a217-4850-a671-4128d6ee471f"
    },
    {
        "author": "陸游",
        "paragraphs": [
            "十里城南禾黍村，白頭心事與誰論。",
            "惰偷已墜先人訓，迂拙仍辜聖主恩。",
            "病退時時親蠹簡，興來往往出柴門。",
            "斜陽倚杖君知否，收點鷄豚及未昏。"
        ],
        "title": "南堂雜興八首  其六",
        "id": "bd228c8d-5135-4aff-892d-6df5772aa7a1"
    },
    {
        "author": "陸游",
        "paragraphs": [
            "年過八十更應稀，又向清秋聽擣衣。",
            "一片雨來書幔黑，數聲鐘斷釣船歸。",
            "酒壚好事能焚券，齏甕無情未解圍。",
            "剩欲出門尋一笑，故人零落嘆疇依。"
        ],
        "title": "南堂雜興八首  其七",
        "id": "75881842-fe1f-4b32-a188-53c808831bff"
    },
    {
        "author": "陸游",
        "paragraphs": [
            "北連大澤驚秋早，東限連林覺曉遲。",
            "數筯藥苗留客話，一爐松火約僧棋。",
            "人間掃迹雖堪笑，物外論心頗自奇。",
            "有恨未償猶絕嘆，青城交舊待多時。"
        ],
        "title": "南堂雜興八首  其八",
        "id": "7d96f425-839c-4b19-a021-e092c3a5f953"
    },
    {
        "author": "陸游",
        "paragraphs": [
            "車似鷄栖舟似葉，百里何曾勞步屧。",
            "朝遊樵風弄清泚，暮泊石帆登岌嶪。",
            "旅飯雖舂纔脫粟，僧羹無菜寧用挾。",
            "歸來村落未上燈，除却御風無此捷。"
        ],
        "title": "新秋往來湖山間四首  其一",
        "id": "d7263b8b-1958-47f2-971e-b79efa39ea42"
    },
    {
        "author": "陸游",
        "paragraphs": [
            "會稽山下樵風溪，翠屏倒影青玻璃。",
            "尤奇峭壁立千仞，行子欲上無階梯。",
            "商山坐看紫芝老，武陵無奈桃花迷。",
            "人間得意妄自喜，一鬨憐汝真醯鷄。"
        ],
        "title": "新秋往來湖山間四首  其二",
        "id": "37c2e89b-27fc-4971-9741-cbd0dff9231d"
    },
    {
        "author": "陸游",
        "paragraphs": [
            "禹祠巍巍閲千代，廣殿修廊半傾壞。",
            "屹然遺窆每摩挲，石長苔侵字猶在。",
            "去年已愧曳杖來，今者更用兒扶拜。",
            "聊持一酌薦丹衷，衰疾龍鍾神所貸。"
        ],
        "title": "新秋往來湖山間四首  其三",
        "id": "58b5547f-cdde-40e6-8ad4-5e22fa7d03a4"
    },
    {
        "author": "陸游",
        "paragraphs": [
            "健席高檣梅市路，朱橋綠樹蘭亭步。",
            "兒時釣遊略可記，不料耄年猶此處。",
            "漁歌相和葦間起，菱船遠入烟中去。",
            "世間萬事等浮雲，耐久誰如兩芒屨。"
        ],
        "title": "新秋往來湖山間四首  其四",
        "id": "17853ea9-7b6a-4f46-83d2-61fcfdebb6a2"
    },
    {
        "author": "陸游",
        "paragraphs": [
            "毒熱憚輕出，新凉尋舊盟。",
            "西郊猶近市，北崦漸謀耕。",
            "松菊有佳色，山林無俗情。",
            "行行望績火，一點隔林明。"
        ],
        "title": "北崦",
        "id": "1b004fb0-5214-48c6-907b-e83e9f4c639b"
    },
    {
        "author": "陸游",
        "paragraphs": [
            "千頃菰蒲萬里風，漁翁散髮卧孤篷。",
            "何如此室纔尋丈，常在冰壺雪窖中。"
        ],
        "title": "小室逃暑",
        "id": "c7008aba-4d72-455c-91fc-6f6006ed569e"
    },
    {
        "author": "陸游",
        "paragraphs": [
            "燈前劇論與誰同，中歲朋儕亦已空。",
            "行道敢希千載上，會心聊付一編中。",
            "雨侵壞甃新苔綠，秋入橫林數葉紅。",
            "莫怪又生湖海興，此身元自是孤篷。"
        ],
        "title": "秋雨中作",
        "id": "e93620ca-7a6f-4262-a8e1-cf8b7564f9f6"
    },
    {
        "author": "陸游",
        "paragraphs": [
            "兩眥眵昏八十餘，爾來觸事覺空疏。",
            "何由四目如蒼頡，讀盡當年倚相書。"
        ],
        "title": "目昏有感",
        "id": "50500dd4-d823-4fb5-af82-b64091f3ef20"
    },
    {
        "author": "陸游",
        "paragraphs": [
            "一曲清溪带淺山，幽居終日卧林間。",
            "丹經在昔曾親授，死籍從今或可刪。",
            "人笑拙疏安淡泊，天教强健享清閑。",
            "秋來漸有佳風月，擬與飛仙日往還。"
        ],
        "title": "幽居",
        "id": "33b78360-790f-437d-b007-ad43f94e893f"
    },
    {
        "author": "陸游",
        "paragraphs": [
            "簾櫳雨過不勝清，秋氣依依似有情。",
            "高棟尚餘雙燕宿，短莎先放百蟲鳴。",
            "挑燈剩欲開書帙，擘蟹時須近酒觵。",
            "却愧鄰家常作苦，探租黄犢待寒耕。"
        ],
        "title": "初秋即事二首  其一",
        "id": "a1270c6a-5758-45c0-be7f-7533cc4c60bf"
    },
    {
        "author": "陸游",
        "paragraphs": [
            "老來閲世苦匆匆，又見流年入鬢蓬。",
            "山徑溼螢黏露草，井床病葉霣秋風。",
            "鄰翁每共藜羹味，稚子能終汗簡功。",
            "造物於人元不薄，未須抵掌嘆囊空。"
        ],
        "title": "初秋即事二首  其二",
        "id": "4ab6990b-4e85-42f4-8dd8-1e3d34c2d958"
    },
    {
        "author": "陸游",
        "paragraphs": [
            "新舂䆉䅉滑如珠，旋壓犁祁軟勝酥。",
            "更翦藥苗挑野菜，山家不必遠庖厨。"
        ],
        "title": "山庖",
        "id": "af3be817-63d1-4eb1-91fe-320c47a6ef82"
    },
    {
        "author": "陸游",
        "paragraphs": [
            "晚境那禁歲月催，幽花又見澗邊開。",
            "莫辭剩買旗亭酒，恐有騎馿李白來。"
        ],
        "title": "題道傍壁二首  其一",
        "id": "9df036f9-a240-46f2-9ebf-d32dd543a917"
    },
    {
        "author": "陸游",
        "paragraphs": [
            "湖廢財存十二三，拍堤漲水尚如藍。",
            "吾廬隠翳初非意，頗欲臨流結草庵。"
        ],
        "title": "題道傍壁二首  其二",
        "id": "8e3639f7-b1e8-4524-b555-6da2e7d3ead9"
    },
    {
        "author": "陸游",
        "paragraphs": [
            "農事元知要細評，野人有舊得尋盟。",
            "林深未見果蔬地，舍近先聞鷄犬聲。",
            "春水築塘謀竭作，陽坡卧犢約同耕。",
            "老來常嘆人情薄，深愧今朝倒屐迎。"
        ],
        "title": "訪野老",
        "id": "1a3165e9-02fb-4352-95c5-80f986535e1c"
    },
    {
        "author": "陸游",
        "paragraphs": [
            "架竹苫茅屋數椽，推開窗戶即江天。",
            "微饑未遽愁長日，小疾何妨度厄年。",
            "孤鶴入秋偏警露，斷山欲雨自生烟。",
            "囊中妙法君知否，買斷清閑不用錢。"
        ],
        "title": "書適",
        "id": "14005fa3-1933-46a5-98c1-0165d6c8e1dd"
    },
    {
        "author": "陸游",
        "paragraphs": [
            "憶昔西遊日，岷峨勝事繁。",
            "題詩古柏廟，載酒海棠園。",
            "世故紛難料，年光浩莫論。",
            "所欣身尚健，短褐醉江村。"
        ],
        "title": "憶蜀",
        "id": "6a02f76e-3894-431a-bf05-d517f0db61b3"
    },
    {
        "author": "陸游",
        "paragraphs": [
            "生涯數畦菜，心事一溪雲。",
            "樵擔斜陽下，漁歌靜夜聞。",
            "門無俗駕到，厨有遠泉分。",
            "但了麴糵事，功名烏足云。"
        ],
        "title": "生涯四首  其一",
        "id": "5d791f4c-bb61-4f33-94f4-358d660b0654"
    },
    {
        "author": "陸游",
        "paragraphs": [
            "身世茫如夢，門庭冷似冰。",
            "逢迎賣藥叟，辭謝乞錢僧。",
            "羸疾時時劇，衰顔日日增。",
            "人扶亦可出，要是藉烏藤。"
        ],
        "title": "生涯四首  其二",
        "id": "4780de52-5b00-437f-af62-8ec6313e330e"
    },
    {
        "author": "陸游",
        "paragraphs": [
            "舊業桑麻在，頹齡耄耋過。",
            "虞卿著書晚，伏叟授經訛。",
            "井上磨樵斫，村東買釣蓑。",
            "傾身營一飽，自笑又蹉跎。"
        ],
        "title": "生涯四首  其三",
        "id": "85d58881-0a5b-4e7e-9a4d-594d4368a6bf"
    },
    {
        "author": "陸游",
        "paragraphs": [
            "殘年端有幾，寂寞寄滄洲。",
            "鳥宿千林暮，蟲鳴四壁秋。",
            "風廊動碪杵，月壟把鉏耰。",
            "衣食隨宜具，何心復浪求。"
        ],
        "title": "生涯四首  其四",
        "id": "74cdf73f-6cf6-4ef5-b5aa-98a70bc01141"
    },
    {
        "author": "陸游",
        "paragraphs": [
            "潦餘多稼猶中熟，種晚嘉蔬亦半收。",
            "黄耳蕈生殊自喜，白頭韭長復何求。",
            "比量傍舍慚溫飽，誦詠農書儆墮偷。",
            "偶有一樽難獨啜，過門誰肯小遲留。"
        ],
        "title": "對食作",
        "id": "61f8c09c-e46a-4c79-8e1b-7732b0e3ea1a"
    },
    {
        "author": "陸游",
        "paragraphs": [
            "昏昏斷夢带餘酲，散髮披衣坐待明。",
            "城角吹殘河漸隠，海氛消盡日初生。",
            "老農自得當年樂，癡子方爭後世名。",
            "莫怪閉門常懶出，即今車蓋爲誰傾。"
        ],
        "title": "曉思",
        "id": "b233f0ed-6a75-47f4-ad03-e2ac5e851894"
    },
    {
        "author": "陸游",
        "paragraphs": [
            "柳下人家枳作籬，小姑不畫入時眉。",
            "緯車聲出窗扉裏，正是新凉夜永時。"
        ],
        "title": "戲書",
        "id": "d45d367e-18f0-4468-b4fb-ad9431883233"
    },
    {
        "author": "陸游",
        "paragraphs": [
            "漕渠北向小橋通，漸入蒼茫大澤中。",
            "造物將無知我醉，故吹急雨打船篷。"
        ],
        "title": "梅市舟中作",
        "id": "0cdec03c-ab89-47f9-9337-2059a91c7a73"
    },
    {
        "author": "陸游",
        "paragraphs": [
            "孤店門前千萬峰，酒濃不抵別愁濃。",
            "明朝晴雨吾能卜，但聽蘭亭古寺鐘。"
        ],
        "title": "孤店",
        "id": "ce58bfd1-896b-48bf-831d-505bce359a71"
    },
    {
        "author": "陸游",
        "paragraphs": [
            "桑竹蕭條带夕陽，故居依約古河傍。",
            "頹垣壞甃無尋處，父老猶言學士莊。"
        ],
        "title": "過魯墟先太傅舊隠",
        "id": "72a8000c-bace-4089-9ccb-061562be8f77"
    },
    {
        "author": "陸游",
        "paragraphs": [
            "鷗鷺論交有舊盟，越山勝處著柴荆。",
            "只思小閣焚香卧，偶作長堤蹋月行。",
            "湖闊烟鐘來縹緲，林疏漁火見分明。",
            "店家已賣新篘酒，一醉今宵似可成。"
        ],
        "title": "步月",
        "id": "1066378e-c675-4057-9e39-bafba58a016c"
    },
    {
        "author": "陸游",
        "paragraphs": [
            "拄杖相從四十年，交情耐久獨依然。",
            "西窮巫峽岷江路，北抵岐山渭水邊。",
            "早已歸休弄泉石，老猶緩步歷風烟。",
            "會同鉢袋并禪版，付與兒孫世世傳。"
        ],
        "title": "拄杖示子遹",
        "id": "4f2a5cfe-28de-4309-9f64-71189f072fb7"
    },
    {
        "author": "陸游",
        "paragraphs": [
            "一境有神龍，歲不畏枯旱。",
            "爲國常得賢，百世不可亂。",
            "吾讀黄老書，掩卷每三嘆。",
            "正使未長生，去死亦差緩。",
            "如何不自力，白首猶漫漶。",
            "友朋死略盡，日月難把玩。",
            "豈無獨往願，兒孫苦羈絆。",
            "安得葛與陶，相從明此段。"
        ],
        "title": "讀道書",
        "id": "cadc80ae-0dd1-4638-9fc4-3b4905435bf0"
    },
    {
        "author": "陸游",
        "paragraphs": [
            "白露已過天益凉，練衣初覆篝爐香。",
            "天其閔我老且憊，付以美睡聲撼牆。",
            "離騷古文傍倦枕，砥柱巨刻懸高堂。",
            "睡餘一讀搔短髮，萬壑松風秋興長。"
        ],
        "title": "秋日睡起",
        "id": "b8a6fb7c-4a26-4280-9b20-55c515d50150"
    },
    {
        "author": "陸游",
        "paragraphs": [
            "屋漏徙我床，窗破補其罅。",
            "衣穿傲狐貉，食淡忘膾炙。",
            "人生老可哀，百事就衰謝。",
            "我喜在得歸，味美如啖蔗。",
            "雖云茅茨陋，豈不賢傳舍。",
            "兒能牧鷄豚，身自種桑柘。",
            "市壚酒易賒，鄰廄馿可借。",
            "睡任門生嘲，醉無官長駡。",
            "見書眼先閉，惰懶亦自赦。",
            "却後五百年，林間作佳話。"
        ],
        "title": "書意",
        "id": "db4cb47f-7937-40fd-ad0c-f56771ab28ba"
    },
    {
        "author": "陸游",
        "paragraphs": [
            "我居山陰古大澤，出門尚恨風烟迮。",
            "欲求曠快舒眼力，夢中去作棲閑客。",
            "棲閑主人計不疏，萬卷讀盡家藏書。",
            "平時不喜入城府，况肯自屈承明廬。",
            "聽鷄束带誰不爾，明時可仕君獨止。",
            "不妨借地作園林，買山豈是巢由事。"
        ],
        "title": "寄題龔立道崑山棲閑堂",
        "id": "89634337-7767-40f4-823b-a80c1d6e97a1"
    },
    {
        "author": "陸游",
        "paragraphs": [
            "新舂赤米摘青蔬，一飽從來不願餘。",
            "門外久無溫卷客，架中寧有熱官書。",
            "濁醪未廢時時啜，短髮猶須日日梳。",
            "自笑少年風味在，滿川烟雨正愁予。"
        ],
        "title": "秋雨書感二首  其一",
        "id": "b4688ffe-01a5-49db-bd89-61603577c0f7"
    },
    {
        "author": "陸游",
        "paragraphs": [
            "晨起開門雪滿簪，東崗一徑得幽尋。",
            "斷雲殘雨歲華晚，丹實碧花秋意深。",
            "林下已悲身老病，人間猶與俗浮沉。",
            "床頭小甕今朝熟，又喚鄰翁共淺斟。"
        ],
        "title": "秋雨書感二首  其二",
        "id": "58055349-c6ce-44e5-9ae1-72d9f7133131"
    },
    {
        "author": "陸游",
        "paragraphs": [
            "少學文章竟不成，暮年腕弱字欹傾。",
            "抽毫欲下還休去，棐几空憐似砥平。"
        ],
        "title": "弄筆",
        "id": "65e3117c-3cca-48c8-abee-49c67848dc39"
    },
    {
        "author": "陸游",
        "paragraphs": [
            "世言黄帝華胥境，千古蓁荒孰再遊。",
            "但解消搖化蝴蝶，不須富貴慕蚍蜉。"
        ],
        "title": "睡覺作二首  其一",
        "id": "6c282405-3ac3-4907-a739-f057d97e9043"
    },
    {
        "author": "陸游",
        "paragraphs": [
            "邯鄲夢事豈關身，未熟黄粱迹已陳。",
            "輸與烏衣老鈴下，日中睡覺一顰伸。"
        ],
        "title": "睡覺作二首  其二",
        "id": "f44608cb-a0dc-45a6-8b05-0eefa36906dc"
    },
    {
        "author": "陸游",
        "paragraphs": [
            "露濃壓架葡萄熟，日嫩登場䆉䅉香。",
            "商略人生如意事，及身强健得還鄉。"
        ],
        "title": "秋思十首  其一",
        "id": "3eabca93-fc10-4608-8a2e-08546c1054aa"
    },
    {
        "author": "陸游",
        "paragraphs": [
            "三三兩兩戲魚行，香餌纔投去若驚。",
            "寄與扁舟五湖客，只當遠引過平生。"
        ],
        "title": "秋思十首  其二",
        "id": "bb2a634f-4119-43f0-b78a-3816a458d3b3"
    },
    {
        "author": "陸游",
        "paragraphs": [
            "一篇舊草天台賦，六幅新傳太華圖。",
            "占盡人間清絕事，紫藤香起竹根爐。"
        ],
        "title": "秋思十首  其三",
        "id": "630aed74-6112-4787-a452-9d7935750d2b"
    },
    {
        "author": "陸游",
        "paragraphs": [
            "村南村北鵓鴣鳴，小雨霏霏又作晴。",
            "拂枕欹眠不成夢，却拖藤杖出門行。"
        ],
        "title": "秋思十首  其四",
        "id": "323d81c1-5bc0-4d16-9e0d-3bb6b3fea174"
    },
    {
        "author": "陸游",
        "paragraphs": [
            "出門東行復西行，處處人家打稻聲。",
            "小甕秫醅雖未熟，後園楮蕈已堪烹。"
        ],
        "title": "秋思十首  其五",
        "id": "31929d14-dcdc-475a-8152-05e0c7eeb3ed"
    },
    {
        "author": "陸游",
        "paragraphs": [
            "看雲廬阜屏風疊，采藥嵩山冠子峰。",
            "行盡四方心未快，不如一櫂醉吳松。"
        ],
        "title": "秋思十首  其六",
        "id": "10cfb583-5851-4549-931b-7273317513c0"
    },
    {
        "author": "陸游",
        "paragraphs": [
            "桑竹成陰不見門，牛羊分路各歸村。",
            "前山雨過雲無迹，別浦潮回岸有痕。"
        ],
        "title": "秋思十首  其七",
        "id": "7fa832d3-8521-4ab8-b280-f8efd5c9325b"
    },
    {
        "author": "陸游",
        "paragraphs": [
            "鄰砧落日數聲殘，汀樹秋風幾葉丹。",
            "冉冉清愁來不斷，無方能使酒腸寬。"
        ],
        "title": "秋思十首  其八",
        "id": "2579437c-0496-4dc6-8543-caddf269ec51"
    },
    {
        "author": "陸游",
        "paragraphs": [
            "老子齋居罷擊鮮，木盤竹筯每隨緣。",
            "鄰僧不用分香鉢，蓮芡猶堪過半年。"
        ],
        "title": "秋思十首  其九",
        "id": "b0daa80d-1b39-477d-8063-245acb92b03d"
    },
    {
        "author": "陸游",
        "paragraphs": [
            "存神止慮自長年，黄老遺書漢尚傳。",
            "妙語雖傳人不省，却從丹竈覓神仙。"
        ],
        "title": "秋思十首  其一○",
        "id": "97ebb824-7182-4c01-a140-8a994291dd44"
    },
    {
        "author": "陸游",
        "paragraphs": [
            "閉門高卧養吾真，說著生涯笑倒人。",
            "奴閔囊空辭雇直，婢愁爨冷拾炊薪。",
            "羹能有糝猶爲泰，地到無錐始是貧。",
            "一飯不妨支一日，讀書常愧聒比鄰。"
        ],
        "title": "秋來苦貧戲作",
        "id": "7ac8a5dc-1beb-4f8e-a670-764de8b6ad5f"
    },
    {
        "author": "陸游",
        "paragraphs": [
            "雨餘殘日入疏籬，變化相乘乃爾奇。",
            "千嶂暮雲收盡後，一年秋暑洗空時。",
            "如山酒券不相貸，隔巷衣砧如許悲。",
            "剩欲出門紓滯思，交親零落與誰期。"
        ],
        "title": "晚晴",
        "id": "c7924f1b-16e5-48d0-9fe6-386f681b1c17"
    },
    {
        "author": "陸游",
        "paragraphs": [
            "遠客厭征路，流年逢素秋。",
            "不知今夜月，還照幾人愁。"
        ],
        "title": "對月二首  其一",
        "id": "8a39c0b2-1e3d-4950-aa83-b1d6c3d10d6e"
    },
    {
        "author": "陸游",
        "paragraphs": [
            "草草治杯盤，三更月露寒。",
            "茆簷雖隠翳，終勝客中看。"
        ],
        "title": "對月二首  其二",
        "id": "e315ad3b-e4b2-4a7d-999d-96280264b104"
    },
    {
        "author": "陸游",
        "paragraphs": [
            "松枝代如意，綀布製單衣。",
            "出每沾晨露，歸當送夕暉。",
            "野花當路發，沙鳥背人飛。",
            "到舍燈初上，茅簷聞踏機。"
        ],
        "title": "出近村晚歸二首  其一",
        "id": "79bbe4c9-9756-48a8-88c2-1c228ac6df03"
    },
    {
        "author": "陸游",
        "paragraphs": [
            "苦雨秋將晚，羈愁酒易醺。",
            "百年終腐骨，萬事盡浮雲。",
            "果熟多猿嗛，林疏過鹿群。",
            "亦思書觸目，老懶不成文。"
        ],
        "title": "出近村晚歸二首  其二",
        "id": "9388b7ed-6ace-4e1c-8f33-6a008db5ca0f"
    },
    {
        "author": "陸游",
        "paragraphs": [
            "鷄聲喔喔頻催曉，木葉颼颼已變秋。",
            "憂患縱多終强項，饑寒未至且優游。",
            "老羆尚欲身當道，乳虎何疑氣食牛。",
            "但有一愁消未得，大兒白髮戍邊頭。"
        ],
        "title": "秋晚",
        "id": "2c28de1f-3e6c-4048-9efe-566e09c70944"
    },
    {
        "author": "陸游",
        "paragraphs": [
            "小犬一何警，日夜吠籬落。",
            "老鷄則不然，平旦方喔喔。",
            "勤惰各其性，於我何厚薄。",
            "糠粞一施之，且復慰寂寞。"
        ],
        "title": "犬鷄",
        "id": "2bb4b752-3a50-442e-aaf7-4049f46bcd7f"
    },
    {
        "author": "陸游",
        "paragraphs": [
            "老翁如我老，賣藥以代耕。",
            "得錢付酒家，一毫不自營。",
            "浩歌和鄰叟，苦語誨後生。",
            "我欲爲作傳，無人知姓名。"
        ],
        "title": "賣藥翁",
        "id": "25a07a63-df7a-4a68-9e03-1f9f6895584f"
    },
    {
        "author": "陸游",
        "paragraphs": [
            "事近接耳目，誕信良易知。",
            "頗疑有定數，一惑不可移。",
            "坐視非所安，忠告反取疑。",
            "雖抱愚直意，妄發悔曷追。"
        ],
        "title": "書里中事",
        "id": "565ce1aa-b916-404c-a4e8-0259c87fb406"
    },
    {
        "author": "陸游",
        "paragraphs": [
            "秋水淺出灘，秋葉落成陣。",
            "方喜風露清，已嘆霜霰近。",
            "衰疾雖向平，不死亦堇堇。",
            "燈青地爐冷，吾學其少進。"
        ],
        "title": "書室雜興四首  其一",
        "id": "c24bf85d-5e77-4da6-b6bf-e70477f83934"
    },
    {
        "author": "陸游",
        "paragraphs": [
            "衣多藏之笥，食餘積之囷。",
            "我享既有限，富亦豈勝貧。",
            "布褐本自溫，筍蕨固已珍。",
            "君看梁伯鸞，寄食終其身。"
        ],
        "title": "書室雜興四首  其二",
        "id": "4763842a-4512-4c43-b62b-52dd2b8486b7"
    },
    {
        "author": "陸游",
        "paragraphs": [
            "老眼觀細書，紛然黑花墜。",
            "不如袖手坐，嘿誦舊所記。",
            "但恨志弗强，編簡頗失次。",
            "後身作書生，努力究此事。"
        ],
        "title": "書室雜興四首  其三",
        "id": "55623d2f-0bbd-4128-a82f-310a3f59d6a3"
    },
    {
        "author": "陸游",
        "paragraphs": [
            "學書五十年，其進不及寸。",
            "未能踐繩墨，况敢說豪健。",
            "雖然亦有用，尚足博粗飯。",
            "開學教牛經，坐市寫馿券。"
        ],
        "title": "書室雜興四首  其四",
        "id": "65472bd6-7942-43d5-aeb5-2119380a83a9"
    },
    {
        "author": "陸游",
        "paragraphs": [
            "瘦盡腰圍白盡頭，悲蛩聲裏落梧秋。",
            "短檠且慰經年別，豎褐猶懷卒歲憂。",
            "天地無私嗟獨困，風霜有信又殘秋。",
            "頑軀安得常强健，更倚東吳寺寺樓。"
        ],
        "title": "秋感",
        "id": "edff05f0-8c6c-4c34-9925-b08debac63b1"
    },
    {
        "author": "陸游",
        "paragraphs": [
            "秋色滿江干，江楓已半丹。",
            "身閑詩簡淡，道勝夢輕安。",
            "偃蹇憐腰折，清癯鄙面團。",
            "何妨杵衣夜，又見歲將殘。"
        ],
        "title": "秋夜二首  其一",
        "id": "6ed4ccd1-4990-4fb3-bb07-6691e2aeb908"
    },
    {
        "author": "陸游",
        "paragraphs": [
            "落葉鳴遥夜，啼螿送暮秋。",
            "不知何許笛，故此作時愁。",
            "青海三年戍，黄旗萬里侯。",
            "何如石帆下，烟雨釣滄洲。"
        ],
        "title": "秋夜二首  其二",
        "id": "67df6e4a-74ea-411c-b9e9-4267cb1b030a"
    },
    {
        "author": "陸游",
        "paragraphs": [
            "會稽城南古大澤，霜晴水落烟波迮。",
            "寒風蕭蕭凋櫸柳，暖日暉暉秀蕎麥。",
            "傳聞新詔募新軍，復道公車納群策。",
            "忠誠所感金石開，勉建功名垂竹帛。"
        ],
        "title": "秋日村舍二首  其一",
        "id": "cd699e76-ba9a-4eab-92ef-cc81247c9ab2"
    },
    {
        "author": "陸游",
        "paragraphs": [
            "川雲慘慘欲成雨，宿麥蒼蒼初覆土。",
            "芋肥一本可專車，蟹壯兩螯能敵虎。",
            "村村婚嫁花簇簷，廟廟禱祠神降語。",
            "兒孫力稼供賦租，千年萬年報明主。"
        ],
        "title": "秋日村舍二首  其二",
        "id": "92ce9ce3-fd66-45f7-8494-6bf87fb7b3ea"
    },
    {
        "author": "陸游",
        "paragraphs": [
            "閉戶苦無憀，行行不覺遥。",
            "人稀廢古井，水退築新橋。",
            "野店聽山雨，僧厨餽藥苗。",
            "湖中有高士，折簡恐難招。"
        ],
        "title": "村遊",
        "id": "4e86b1b5-e8c0-4f97-a6ac-60fe0a50d54d"
    },
    {
        "author": "陸游",
        "paragraphs": [
            "勝負兩蝸角，榮枯一蟻窠。",
            "人情苦翻覆，吾意久蹉跎。",
            "困睫憑茶醒，衰顔頼酒酡。",
            "坐人能聽否，試爲若吳歌。"
        ],
        "title": "吳歌",
        "id": "da35b8ca-ecda-44d5-9a1a-7c1c65295902"
    },
    {
        "author": "陸游",
        "paragraphs": [
            "扶杖龍鍾迫耄期，江湖木落更堪悲。",
            "醉中光景似得志，夢裏朋儕如少時。",
            "落筆龍蛇仲蒙帖，滿懷風月季長詩。",
            "前朝名勝凋零盡，百歲關心只自知。"
        ],
        "title": "秋感二首  其一",
        "id": "a3cebb3f-856e-458c-895c-9bb8cb040986"
    },
    {
        "author": "陸游",
        "paragraphs": [
            "聖世優容許乞身，歸來猶幸齒齊民。",
            "漁家那有懸車地，蔬食何施祝鯁人。",
            "獠婢臨溪漂衣絮，蠻童掃葉續炊薪。",
            "生涯如此仍秋暮，頼是從來慣處貧。"
        ],
        "title": "秋感二首  其二",
        "id": "035535a3-d8cf-4b92-b257-fb9f0f83f7c5"
    },
    {
        "author": "陸游",
        "paragraphs": [
            "故里登高接雋遊，即今不計幾番秋。",
            "一樽尚與菊花醉，萬事不禁江水流。",
            "薄命雖多死閭巷，逢時亦有至公侯。",
            "若論耄歲朱顔在，窮達皆當輸一籌。"
        ],
        "title": "紹興辛未至丙子六年間予年方壯每遇重九多與一時名士登高於蕺山宇泰閣距開禧丁卯六十年憂患契闊何所不有追數同遊諸公乃無一人在者而予猶强健慘愴不能已賦詩識之",
        "id": "53feba9f-15bb-4fa9-a118-c55652fbc8fe"
    },
    {
        "author": "陸游",
        "paragraphs": [
            "結茆湖曲兩三間，客少柴荆盡日關。",
            "插架圖書娛晚暮，滿灘鷗鷺伴清閑。",
            "壁龕吳晉千年字，窗納秦稽萬疊山。",
            "自怪堅頑推不倒，時來臨水照蒼顔。"
        ],
        "title": "結茅",
        "id": "277e9429-ec41-4b79-9de2-e68d16b0f63c"
    },
    {
        "author": "陸游",
        "paragraphs": [
            "年垂九十身猶健，竹屋荆扉不厭低。",
            "挈榼自沽深巷酒，擁衾遥聽別村鷄。",
            "家添豚柵還堪賦，路認牛欄每不迷。",
            "惟恨窮秋開霽少，晚來小雨又成泥。"
        ],
        "title": "老健",
        "id": "7edfe0c5-a82f-452d-b9ab-7ef127cf8724"
    },
    {
        "author": "陸游",
        "paragraphs": [
            "壯歲本亡奇，頹齡又及斯。",
            "極知身有幾，惟是醉相宜。",
            "燒草溫新犢，編籬護伏雌。",
            "謀生未忘念，笑語路傍兒。"
        ],
        "title": "幽居即事二首  其一",
        "id": "fd775398-6c6a-4d19-8c99-832870c792e6"
    },
    {
        "author": "陸游",
        "paragraphs": [
            "晚日照茅茨，西風吹接䍦。",
            "貧思止酒易，老悔養丹遲。",
            "斸地秋畦藥，焚香夜揲蓍。",
            "呼兒具舟檝，吾欲上湘灕。"
        ],
        "title": "幽居即事二首  其二",
        "id": "e606574a-ace4-47e2-b6ee-bb2a68ea0c41"
    },
    {
        "author": "陸游",
        "paragraphs": [
            "犧象初心豈願才，溝中雖斷不須哀。",
            "吾生自信雲舒卷，客態誰論燕去來。",
            "夕露正看沾草棘，晨霜已見落楸槐。",
            "耄年閉戶真無憾，葑火更闌熟芋魁。"
        ],
        "title": "秋晚書感",
        "id": "878cf48a-f4e5-4428-ad56-8a53b9496ccd"
    },
    {
        "author": "陸游",
        "paragraphs": [
            "愛酒行行訪市酤，醉中亦有稚孫扶。",
            "林梢殘葉吹都盡，烟際孤舟遠欲無。",
            "野餉每思羹苜蓿，旅炊猶得飯雕胡。",
            "青山在眼何時到，堪嘆年來病滿軀。"
        ],
        "title": "小市暮歸",
        "id": "bbe97d7b-4b40-4cd4-82f1-89cbc4042d86"
    },
    {
        "author": "陸游",
        "paragraphs": [
            "日夕羊牛下，月明烏鵲飛。",
            "林林皆有託，貿貿獨安歸。",
            "疾痼方求藥，秋高未製衣。",
            "岷峨不遂隠，更恨昔謀非。"
        ],
        "title": "寓嘆三首  其一",
        "id": "5a07a3f4-2113-46e0-991e-66c04c566c0f"
    },
    {
        "author": "陸游",
        "paragraphs": [
            "交世非初志，謀生又絕疏。",
            "家貧思辟穀，人忌悔知書。",
            "門異回軒巷，乘無禿尾馿。",
            "老頑君勿怪，萬事有乘除。"
        ],
        "title": "寓嘆三首  其二",
        "id": "562a42e3-1231-4a4f-a8d4-1c5cf320bf49"
    },
    {
        "author": "陸游",
        "paragraphs": [
            "短髮不禁搔，紓悲頼濁醪。",
            "潦收溪瀨急，木落寺樓高。",
            "善飯餘何欠，看雲亦足豪。",
            "今朝有奇事，江浦得霜螯。"
        ],
        "title": "寓嘆三首  其三",
        "id": "71c3f198-421b-4fca-9fba-457243d8ba56"
    },
    {
        "author": "陸游",
        "paragraphs": [
            "細路穿雲塢，危橋渡野塘。",
            "人稀土花碧，屋老瓦松長。",
            "憂患雙蓬鬢，裝資一布囊。",
            "燒薪藉餘暖，今夜有新霜。"
        ],
        "title": "題僧庵",
        "id": "5fe4f45b-ba85-42b4-befc-172fd7170ba1"
    },
    {
        "author": "陸游",
        "paragraphs": [
            "岷山剡曲各天涯，死籍前時偶脫遺。",
            "三徑就荒俱已老，一樽相屬永無期。",
            "寢門哀慟今何及，泉壤從遊後不疑。",
            "邂逅子孫能記此，交情應似兩翁時。"
        ],
        "title": "哭季長二首  其一",
        "id": "6a02d981-b2e7-48ad-b449-73cddd45b229"
    },
    {
        "author": "陸游",
        "paragraphs": [
            "我荷鋤時君賜環，君歸我復造清班。",
            "無由促席暫握手，每得寄聲聊解顔。",
            "造物不令成老伴，著書猶喜在名山。",
            "半年僅得陳蓴鯽，白首臨風涕自潸。"
        ],
        "title": "哭季長二首  其二",
        "id": "2a4a6069-16ca-456e-a244-c3a3d9d7e3dd"
    },
    {
        "author": "陸游",
        "paragraphs": [
            "夜夜燃燈旦旦香，修行老尚墮微茫。",
            "齋居自許塵心盡，遇事方知業力强。",
            "兩屨生雲入灊皖，孤舟載月上瀟湘。",
            "道人行李君毋笑，惟是蓍筒與藥囊。"
        ],
        "title": "魔境作頗思遠適賦此自遣",
        "id": "d1e8fba8-7056-428e-8d22-7212747c9113"
    },
    {
        "author": "陸游",
        "paragraphs": [
            "窗紙蕭蕭印月痕，數聲新雁過江村。",
            "孤愁不與夢俱斷，羸老豈知身尚存。",
            "世事萬端歸蠹簡，秋風百感集清樽。",
            "荷鋤家圃知何憾，猶勝生求入玉門。"
        ],
        "title": "枕上",
        "id": "84614d6f-9f21-4297-8a5a-5535734020d7"
    },
    {
        "author": "陸游",
        "paragraphs": [
            "我讀豳風七月篇，聖賢事事在陳編。",
            "豈惟王業方興日，要是淳風未散前。",
            "屈宋遺音今尚絕，咸韶古奏更誰傳。",
            "吾曹所學非章句，白髮青燈一泫然。"
        ],
        "title": "讀豳詩",
        "id": "f40164a7-5cad-4dd6-808a-e18990eb4668"
    },
    {
        "author": "陸游",
        "paragraphs": [
            "半世蟬嘶坐北窗，耄年依舊守殘缸。",
            "買書安得黄金百，覓句如求白璧雙。",
            "老氣尚思吞夢澤，壯遊曾是釣巴江。",
            "寒生事業秋毫盡，筆力終慚鼎可扛。"
        ],
        "title": "北窗",
        "id": "cb218083-d0a0-4197-9ece-a79db5a8453a"
    },
    {
        "author": "陸游",
        "paragraphs": [
            "搖落園林探借春，耄期詩酒肯輸人。",
            "狂時湖海猶嫌迮，達處羲農亦未淳。",
            "木葉蔽身如盛服，藜羹加糝即常珍。",
            "巢由尚隠唐虞代，漫道桃源是避秦。"
        ],
        "title": "小圃醉中作",
        "id": "9f51cfbb-5e91-40a3-a87a-71d3599cc771"
    },
    {
        "author": "陸游",
        "paragraphs": [
            "蓬戶終年閉，靈臺一事無。",
            "貧猶能自活，衰未藉人扶。",
            "兒學無歆異，孫啼有啟呱。",
            "東鄰麴道士，折簡也能呼。"
        ],
        "title": "秋冬之交雜賦六首  其一",
        "id": "50443e2b-b381-494c-887e-1b1209c458aa"
    },
    {
        "author": "陸游",
        "paragraphs": [
            "霽日收殘靄，微霜作早寒。",
            "桐凋無宿葉，水退出新灘。",
            "室小纔容膝，門低每觸冠。",
            "平生只此是，何物動憂端。"
        ],
        "title": "秋冬之交雜賦六首  其二",
        "id": "4db9c90b-4d7d-4d8e-865b-2856ad2f815b"
    },
    {
        "author": "陸游",
        "paragraphs": [
            "避俗嫌林淺，安貧覺屋寬。",
            "地爐燒葑火，土榻藉蒲團。",
            "稚子誇藜糝，高僧輟芋殘。",
            "霜寒固難出，不怕笑蹣跚。"
        ],
        "title": "秋冬之交雜賦六首  其三",
        "id": "12cf5923-fe7d-47cb-a9b8-f96273ea3784"
    },
    {
        "author": "陸游",
        "paragraphs": [
            "嶺下晨炊黍，津頭暮繫船。",
            "寒潮吞別浦，老木慘蒼烟。",
            "市徙新山步，耕侵古廟壖。",
            "閑人不蓄幘，散髮醉江天。"
        ],
        "title": "秋冬之交雜賦六首  其四",
        "id": "e8e188f3-d57e-4ae9-b702-fd48da101b2c"
    },
    {
        "author": "陸游",
        "paragraphs": [
            "霧雨林塘晚，風霜聚落寒。",
            "衣冠存簡朴，農圃備艱難。",
            "舂簸蕎供餌，蒸炊豆作團。",
            "此心如古井，無地起濤瀾。"
        ],
        "title": "秋冬之交雜賦六首  其五",
        "id": "93503a97-04e8-494f-815d-046dd434a816"
    },
    {
        "author": "陸游",
        "paragraphs": [
            "碓舍臨寒水，漁舟弄夕霏。",
            "烏將九子過，雉挾兩雌飛。",
            "浮世萍無蒂，流年弩發機。",
            "常思南鄭日，縣驛跨騾歸。"
        ],
        "title": "秋冬之交雜賦六首  其六",
        "id": "8edee6f7-104e-4622-9b24-3c033317fedb"
    },
    {
        "author": "陸游",
        "paragraphs": [
            "補落迦山訪舊遊，庵摩勒果隘中州。",
            "秋濤無際明人眼，更作津亭半日留。"
        ],
        "title": "海山",
        "id": "32169832-935c-4c80-8bb7-fac79f798ddc"
    },
    {
        "author": "陸游",
        "paragraphs": [
            "湘浦騷人詠啜漓，黄州飲溼又增奇。",
            "紛紛坐客評清濁，我已昏然睡不知。"
        ],
        "title": "飲村酒",
        "id": "fd5a37f0-c42a-48ed-92f1-8f9f8221020b"
    },
    {
        "author": "陸游",
        "paragraphs": [
            "百鍊剛非繞指柔，貂蟬要是出兜鍪。",
            "得官若使皆齊虜，對泣何疑效楚囚。"
        ],
        "title": "觀諸將除書",
        "id": "c428ef83-365f-4ade-b879-2066aec9ed76"
    },
    {
        "author": "陸游",
        "paragraphs": [
            "身如椰子腹瓠壺，三畝荒園常荷鋤。",
            "著萬卷書雖不足，容數百人還有餘。"
        ],
        "title": "捫腹",
        "id": "2eb880b4-9dfd-4ea2-87dc-0016db4733fa"
    },
    {
        "author": "陸游",
        "paragraphs": [
            "却日莫揮戈，君當聽我歌。",
            "花殘狂有限，酒熟悶無多。",
            "生理憑長鑱，幽情寄短蓑。",
            "江湖秋萬里，未死且婆娑。"
        ],
        "title": "醉歌",
        "id": "cf05c2ed-3815-4f8b-be75-035e8c80ac41"
    },
    {
        "author": "陸游",
        "paragraphs": [
            "惡殺常根食，安貧但縕袍。",
            "消搖敢言達，簡默本非高。",
            "入剡逢飛雪，遊吳看怒濤。",
            "平生笑漁父，苦語勸餔糟。"
        ],
        "title": "自嘆",
        "id": "49d3eb8c-8392-4404-a478-0f2bbbf363ca"
    },
    {
        "author": "陸游",
        "paragraphs": [
            "不入城門三歲餘，亦無車馬過吾廬。",
            "食常羹芋已忘肉，年迫蓋棺猶愛書。",
            "處處叩門尋醉叟，時時臨水看遊魚。",
            "半生名宦終何得，作箇村翁計未疏。"
        ],
        "title": "村翁",
        "id": "ee38a938-6557-4888-a51c-674c8421642b"
    },
    {
        "author": "陸游",
        "paragraphs": [
            "一竿江渚寄沉冥，衰疾侵凌失鬢青。",
            "困睫日中常欲閉，夜闌枕上却惺惺。"
        ],
        "title": "不寐",
        "id": "03d9506f-d717-40b1-8d04-72c95cd995e2"
    },
    {
        "author": "陸游",
        "paragraphs": [
            "平生不喜作鵬摶，常伴寒螿語夜闌。",
            "一碗淖糜支日過，數椽破屋著身寬。",
            "衰殘雖已嘆垂白，憂患未容侵渥丹。",
            "後五百年吾話在，笑君虛坐幾蒲團。"
        ],
        "title": "書志",
        "id": "2412bc05-e8f6-478e-9ec2-d78793850fdb"
    },
    {
        "author": "陸游",
        "paragraphs": [
            "蚍蜉占雨解移穴，蟋蟀畏寒先近床。",
            "我亦聯屏爲燠室，一冬省火又宜香。"
        ],
        "title": "東偏紙閣初成",
        "id": "eeddef8a-b4bb-4ea3-a586-b43c4b30079c"
    },
    {
        "author": "陸游",
        "paragraphs": [
            "漫道樽中酒不空，歌呼誰解和衰翁。",
            "可憐小豎如猱玃，却有平陽吏舍風。"
        ],
        "title": "小豎醉",
        "id": "0229eb08-a0dc-45ce-b35f-e6999617890e"
    },
    {
        "author": "陸游",
        "paragraphs": [
            "寸陰可惜子所知，尺宅治生今未遲。",
            "虛費年光作閑事，人間信有白頭癡。"
        ],
        "title": "雜興四首  其一",
        "id": "e61fef67-af04-4af5-b0fd-8e5c35d4136c"
    },
    {
        "author": "陸游",
        "paragraphs": [
            "堯舜桀紂皆腐骨，王侯螻蟻同丘墟。",
            "麥苗覆塊鳩喚雨，常恨無人同荷鋤。"
        ],
        "title": "雜興四首  其二",
        "id": "f0853279-135a-44c3-84fe-e7333aadcfd5"
    },
    {
        "author": "陸游",
        "paragraphs": [
            "一春妍暖無多日，八十康强有幾人。",
            "學不名家空自苦，路邊醉倒却關身。"
        ],
        "title": "雜興四首  其三",
        "id": "5b2e6001-73e7-4f58-8f11-576b79401d0a"
    },
    {
        "author": "陸游",
        "paragraphs": [
            "詩人肝肺困雕鎸，往往壽非金石堅。",
            "我獨適情無傑句，化工不忌遣長年。"
        ],
        "title": "雜興四首  其四",
        "id": "fddd0e59-ebef-45fc-a829-d56c51e080d2"
    },
    {
        "author": "陸游",
        "paragraphs": [
            "昔忝諸生後，初非一世豪。",
            "但希鄉有秩，敢望郡功曹。",
            "斂版寧爲辱，扶犁亦足高。",
            "兒孫勿妄想，底處不徒勞。"
        ],
        "title": "示兒孫輩",
        "id": "67028a8f-595a-4ae7-b92f-55d890ac31ec"
    },
    {
        "author": "陸游",
        "paragraphs": [
            "養疾清溪曲，風林幾著霜。",
            "細書如助懶，薄酒不成狂。",
            "老嘆朋儕盡，閑知歲月長。",
            "柴門偶一出，倚杖立斜陽。"
        ],
        "title": "雜賦六首  其一",
        "id": "a6cda1ec-09a3-4c54-8326-6e9e3594b1f9"
    },
    {
        "author": "陸游",
        "paragraphs": [
            "孤學違流俗，危機歷畏途。",
            "逢人增戃怳，看鏡失膚腴。",
            "閉戶書圍坐，移燈影向隅。",
            "空懷四方志，泯默死東吳。"
        ],
        "title": "雜賦六首  其二",
        "id": "991746d3-584a-4856-a5e9-5b2e791b106e"
    },
    {
        "author": "陸游",
        "paragraphs": [
            "家業貧原憲，年齡老伏生。",
            "但悲鸞獨舞，那羨雁能鳴。",
            "釀酒秋常醉，驅牛夜亦耕。",
            "此身當自貴，勿用作投瓊。"
        ],
        "title": "雜賦六首  其三",
        "id": "2c58d13b-8bd9-4c1c-8d71-b2bc38cf4d0e"
    },
    {
        "author": "陸游",
        "paragraphs": [
            "貴固不如賤，狂應未勝癡。",
            "閉門真已矣，命駕欲何之。",
            "碧縷生香袖，清漪漲硯池。",
            "是中有佳處，不覺晝陰移。"
        ],
        "title": "雜賦六首  其四",
        "id": "87c7420d-786c-49a8-9de0-b5ca1bec4fd7"
    },
    {
        "author": "陸游",
        "paragraphs": [
            "海上魚鹽聚，烟中鷄犬聲。",
            "耕農叱牛去，醉叟策馿行。",
            "斂薄民差樂，烽消盜略平。",
            "悠然憩松下，我亦有幽情。"
        ],
        "title": "雜賦六首  其五",
        "id": "84569adc-737d-4a23-b32a-c2c67e7b0ee9"
    },
    {
        "author": "陸游",
        "paragraphs": [
            "櫛髮晨興後，寬腰午餉餘。",
            "講明窮理學，讎校養生書。",
            "倚杖聽啼鳥，臨池看戲魚。",
            "怡然又終日，底事解愁予。"
        ],
        "title": "雜賦六首  其六",
        "id": "965bece6-243c-434c-8958-7f7cdbf4e40a"
    },
    {
        "author": "陸游",
        "paragraphs": [
            "人間歲月苦駸駸，白首幽居不厭深。",
            "懶愛舉杯成美睡，靜嫌對弈動機心。",
            "山村野渡雙芒屩，夜雪晨霜一布衾。",
            "不到匡廬三十載，夢携巾鉢上東林。"
        ],
        "tags": [
            "庐山"
        ],
        "title": "幽居",
        "id": "90dce673-fd92-473e-b117-a8f269c15bd8"
    },
    {
        "author": "陸游",
        "paragraphs": [
            "十分曆日過八九，徂歲迫人殊可驚。",
            "霜木蕭蕭臨古道，雪雲慘慘冒高城。",
            "山頭噤雀無生意，水面饑鳶有墮聲。",
            "剩壓新醅供旨蓄，從今次第問春耕。"
        ],
        "title": "連日作陰頗有雨雪意",
        "id": "de1d0221-4b83-4197-becd-f0aac71f9eca"
    },
    {
        "author": "陸游",
        "paragraphs": [
            "四紀移家剡曲傍，自茨生草作山房。",
            "寒侵夜艾知霜重，行遍天涯覺夢長。",
            "戒婢無勞事釵澤，課奴相率補陂塘。",
            "無衣已免豳人嘆，數箔春蠶歲有常。"
        ],
        "title": "山房",
        "id": "7f13cca3-ddca-4d7a-be0d-e7a0f03b2139"
    },
    {
        "author": "陸游",
        "paragraphs": [
            "老境惟閉門，不與事物接。",
            "時逢佳山水，尚復快登涉。",
            "山程策小蹇，水泛搖短楫。",
            "今茲稅駕地，佳事喜稠疊。",
            "雲生溼行縢，風細掠醉頰。",
            "旅羹芼玉糝，僧飯敷白氎。",
            "葑火煨芋魁，瓦甑炊豆莢。",
            "經行出幽圃，懷抱頗自愜。",
            "枯籬絡丹實，深澗堆黄葉。",
            "白雲橫谷口，綠篠穿山脅。",
            "還家寧迫暮，取路羞徑捷。",
            "何當倚蒲龕，一坐十小劫。"
        ],
        "title": "梅市暮歸",
        "id": "197dc87b-afaf-4de4-bbbe-779ba15a8398"
    },
    {
        "author": "陸游",
        "paragraphs": [
            "法雲古蘭若，西走錢塘路。",
            "帆影梅市橋，人語柯山聚。",
            "吾家昔爲鄰，來往無晨暮。",
            "十世三百年，散徙非復故。",
            "修廊與廣殿，亦已化烟霧。",
            "經營久不倦，大體始略具。",
            "鐘魚以時鳴，軒檻有幽趣。",
            "中庭掃蕪穢，斷碣起顛仆。",
            "老我絕世緣，隨身惟兩屨。",
            "願言治北窗，寂寞同子住。"
        ],
        "title": "法雲寺",
        "id": "b3af386c-d3bd-48b3-8d21-bd5bf121fb13"
    },
    {
        "author": "陸游",
        "paragraphs": [
            "郊居本宴如，觸事自多感。",
            "况當搖落時，雲重天慘慘。",
            "路窮非通途，地偏無遠覽。",
            "殘蕪連古道，槁葉滿幽坎。",
            "老來厭了了，萬事付黮闇。",
            "地爐熾生柴，喚客烹薺糝。"
        ],
        "title": "郊居",
        "id": "8e537406-1522-4b9f-8b0f-b23ab15405de"
    },
    {
        "author": "陸游",
        "paragraphs": [
            "淡日朝穿霧，濃雲夜護霜。",
            "風聲空浩蕩，雪意愈微茫。",
            "棐几閑臨帖，銅爐靜炷香。",
            "悠然踐殘歲，不是傲羲皇。"
        ],
        "title": "作雪不成獨詠",
        "id": "811e2b8a-e09a-4aa9-963a-2c002a97e165"
    },
    {
        "author": "陸游",
        "paragraphs": [
            "蜻蜓浦中聞雁聲，寒侵短褐客愁生。",
            "忽思大散關頭路，雪壓蒙氈夜下程。"
        ],
        "title": "聞雁",
        "id": "9c1f7807-359d-442a-844d-361920917459"
    },
    {
        "author": "陸游",
        "paragraphs": [
            "醉泛蜻蜓浦，咿啞一櫓聲。",
            "陂塘秋水瘦，墟落暮烟生。",
            "野店曾留醉，樵翁不記名。",
            "相逢雖惘惘，懷抱已先傾。"
        ],
        "title": "泛舟至蜻蜓浦小泊漁村",
        "id": "26215f87-ed30-4719-b57c-2fee41a45bd0"
    },
    {
        "author": "陸游",
        "paragraphs": [
            "八十衰翁力既愆，强扶藤杖出門前。",
            "朝晡恃粥何勞嘆，齒脫牙搖已數年。"
        ],
        "title": "散策門外鄰叟怪其瘦",
        "id": "a9afd722-7c93-420e-80fa-a51fc966dff5"
    },
    {
        "author": "陸游",
        "paragraphs": [
            "束带接一客，伸紙報一書。",
            "未爲甚疲勞，已覺不枝梧。",
            "惟有袖手坐，儼然如齋居。",
            "尚懼精神衰，藥石以自扶。"
        ],
        "title": "書警二首  其一",
        "id": "14e4b05d-5376-4a4c-995e-43afae90008a"
    },
    {
        "author": "陸游",
        "paragraphs": [
            "情慾雖害人，要是自惑溺。",
            "吾觀日用事，飲食真勍敵。",
            "乃知匕箸間，其禍甚衽席。",
            "堂堂六尺軀，勿爲口腹役。"
        ],
        "title": "書警二首  其二",
        "id": "37403f76-c330-49c1-a08d-6b4c44033e50"
    },
    {
        "author": "陸游",
        "paragraphs": [
            "殘菊無復花，遊蜂抱枯叢。",
            "我老復多疾，寄迹窮巷中。",
            "開門無客至，安取樽不空。",
            "夕陽挂高樹，此日還匆匆。"
        ],
        "title": "園中",
        "id": "8f65b0ae-94af-4e7d-ae49-b2f12a6d3cc8"
    },
    {
        "author": "陸游",
        "paragraphs": [
            "冬溫光景如春妍，暮年强健勝壯年。",
            "手推園門拂石坐，豈暇爲客思無氈。",
            "殘蕪未死更鬰鬰，晚菊欲槁猶鮮鮮。",
            "閑愁正得酒彈壓，此夕預知當熟眠。"
        ],
        "title": "冬晴行園中二首  其一",
        "id": "9a60a442-9c50-407d-8883-4648790988cc"
    },
    {
        "author": "陸游",
        "paragraphs": [
            "桔槔灌蔬固已非，竹筧澆花宜見譏。",
            "杏繁梅瘦種性別，一氣生殺均天機。",
            "細推物理孰不爾，摶風未可嘲卑飛。",
            "君其置之且共酌，白酒方熟黄雞肥。"
        ],
        "title": "冬晴行園中二首  其二",
        "id": "ba2d3090-6e4a-48dc-9945-7504fba6c3e6"
    },
    {
        "author": "陸游",
        "paragraphs": [
            "宦途到處不黔突，惟有劍南縻歲月。",
            "屢遊老澤蒼玉嶂，疑是虛皇白銀闕。",
            "松肪擣麨具晨餐，槲葉作衣勝短褐。",
            "泥飲不容繁杏落，浩歌常送寒蟬沒。",
            "水邊洞口適有遇，握手一言換凡骨。",
            "少陵老子未識真，欲倚黄精除白髮。"
        ],
        "title": "懷青城舊遊",
        "id": "781e8103-59fc-47ad-bf5f-ab127fb43ae2"
    },
    {
        "author": "陸游",
        "paragraphs": [
            "倦憑小豎立柴門，殘角疏鐘欲斷魂。",
            "傷雁養翎依荻浦，渡牛浮鼻望烟村。",
            "壯心已覺隨年往，孤學何由與俗論。",
            "數點雨聲催返舍，小窗燈火對壺飧。"
        ],
        "title": "晚立",
        "id": "8ec3b7bc-de0c-4af2-a81c-e472a4ee92e5"
    },
    {
        "author": "陸游",
        "paragraphs": [
            "雪鬢蕭蕭九十翁，短檠猶喜策新功。",
            "斲輪自得不傳處，治水本行無事中。",
            "山市兒童隨小蹇，江村烟雨宿孤篷。",
            "更知衰疾從今減，萬里塵清蜀藥通。"
        ],
        "title": "志喜",
        "id": "f78096ef-2a38-4b2a-a1a8-37dc260c1634"
    },
    {
        "author": "陸游",
        "paragraphs": [
            "仕宦初何得，窮居半士農。",
            "清宵叔夜鍛，平旦伯鸞舂。",
            "馬磨猶支日，牛衣亦過冬。",
            "湖中有嘯父，何計得相從。"
        ],
        "title": "窮居",
        "id": "e4353bb3-48ce-42b0-b1e0-fb45d8675279"
    },
    {
        "author": "陸游",
        "paragraphs": [
            "暖景變嚴冬，誰知造化功。",
            "少留萱草綠，探借海棠紅。",
            "築路橫塘北，疏泉小嶺東。",
            "欣然得佳處，忘却歲將窮。"
        ],
        "title": "冬暖園中萱草蓊然海棠亦著花可愛作路浚井皆近事也",
        "id": "5f0dbe40-3f1e-4937-8765-29a9e1fe49e3"
    },
    {
        "author": "陸游",
        "paragraphs": [
            "今歲霜遲殊未寒，籬東烏桕葉纔丹。",
            "病輕漸喜免求藥，老甚難誇能據鞍。",
            "鄰舍僧貧分米少，酒坊人熟督錢寬。",
            "晚來笑向兒孫說，且得無生一話團。"
        ],
        "title": "即事示兒輩",
        "id": "5ceb09a9-2721-4df0-9fc3-02e48810b20d"
    },
    {
        "author": "陸游",
        "paragraphs": [
            "冬溫初喜一寒新，紙閣磚爐養病身。",
            "殘雨已收猶點滴，斷雲欲散更輪囷。",
            "衣裳可典寧留笥，口腹雖饞肯累人。",
            "一事明朝差似樂，探梅閑岸接䍦巾。"
        ],
        "title": "小雨頗寒",
        "id": "cbb6702a-8508-4b2d-aadd-36eae8ccecef"
    },
    {
        "author": "陸游",
        "paragraphs": [
            "身寄瓜牛廬，手持科斗書。",
            "尚憎駑戀棧，肯羨鶴乘車。",
            "富貴何加我，山林亦宴如。",
            "年來常去殺，不嘆食無魚。"
        ],
        "title": "題舍壁二首  其一",
        "id": "ef45a0e0-cbf3-4e35-9dd9-939936ab2483"
    },
    {
        "author": "陸游",
        "paragraphs": [
            "草沒孔明廬，塵流倚相書。",
            "家居四立壁，出駕獨轅車。",
            "窮達本無擇，死生良自如。",
            "鏡湖三百里，處處侶禽魚。"
        ],
        "title": "題舍壁二首  其二",
        "id": "3324f7ca-51ef-4f84-97ef-5f08811d736c"
    },
    {
        "author": "陸游",
        "paragraphs": [
            "邊頭無警少鈴聲，病得新霜亦已平。",
            "赤脚聽蛩勤夜績，蒼頭租犢待冬耕。",
            "發奩雙兔駢頭卧，溢榼芳醪徹底清。",
            "里巷紛紛誇節物，春盤儺鼓漸關情。"
        ],
        "title": "仲冬書事",
        "id": "a511dc16-3bc1-4509-9f91-e7f996699a3e"
    },
    {
        "author": "陸游",
        "paragraphs": [
            "渭城朝雨不須歌，爛醉江頭舞短蓑。",
            "自是先生眼根鈍，天狐伎倆本無多。"
        ],
        "title": "醉舞",
        "id": "1715e18e-dd41-4617-bad4-0a1728381fab"
    },
    {
        "author": "陸游",
        "paragraphs": [
            "白帝城邊八陣磧，青城山下丈人祠。",
            "英雄不生僊又去，零落草間多折碑。"
        ],
        "title": "思蜀二首  其一",
        "id": "d07339d0-ce5e-45f9-b4a1-08617442da43"
    },
    {
        "author": "陸游",
        "paragraphs": [
            "蜀莊鳴飛隘九區，超然豈止山澤癯。",
            "荒臺古井無處所，行子但覓房公湖。"
        ],
        "title": "思蜀二首  其二",
        "id": "66eb6741-7c81-4bf3-81b4-fdaec8d7d5fb"
    },
    {
        "author": "陸游",
        "paragraphs": [
            "飛蓋傳呼入省門，依然殘夢浣花村。",
            "遥知最是傷心處，衫袂猶霑掃黛痕。"
        ],
        "title": "次韵李季章參政哭其夫人七首  其一",
        "id": "c35a1e38-d68d-4817-b2c3-586af05cd620"
    },
    {
        "author": "陸游",
        "paragraphs": [
            "焚香黄閣退朝歸，道話時時正要提。",
            "九十老翁緣底健，一生强半是單栖。"
        ],
        "title": "次韵李季章參政哭其夫人七首  其二",
        "id": "41b11fef-222b-4a64-b402-10a777c474a6"
    },
    {
        "author": "陸游",
        "paragraphs": [
            "萬里氈車入鳳城，豈知遽已迫斜曛。",
            "似聞後院思遺愛，掩泪人人說小君。"
        ],
        "title": "次韵李季章參政哭其夫人七首  其三",
        "id": "9ba4a03a-ae73-4408-8e86-61dae6e41205"
    },
    {
        "author": "陸游",
        "paragraphs": [
            "佛供齋僧冀萬分，幽明路絕竟難論。",
            "若爲可慰重泉念，觸事平心無怨恩。"
        ],
        "title": "次韵李季章參政哭其夫人七首  其四",
        "id": "82cae3ac-05ec-419f-b54f-20f09773622a"
    },
    {
        "author": "陸游",
        "paragraphs": [
            "焄蒿一去杳難知，數紙遺書手自披。",
            "切勿輕爲歸蜀夢，竹枝忍復聽吾伊。"
        ],
        "title": "次韵李季章參政哭其夫人七首  其五",
        "id": "9f5fd1ec-5adc-476e-ac9d-e07aee9fcb0d"
    },
    {
        "author": "陸游",
        "paragraphs": [
            "害道無如狥愛嗔，養生尤要嗇精神。",
            "祝公少置空閨憶，天下安危在此身。"
        ],
        "title": "次韵李季章參政哭其夫人七首  其六",
        "id": "b7ce4025-d761-4544-9906-ec13d65bf7ff"
    },
    {
        "author": "陸游",
        "paragraphs": [
            "富貴思歸豈坐迂，岷山種芋已成區。",
            "獨歸它日公無憾，天際烟帆與石俱。"
        ],
        "title": "次韵李季章參政哭其夫人七首  其七",
        "id": "fe6fc834-ac81-47cc-8616-81091268a4c5"
    },
    {
        "author": "陸游",
        "paragraphs": [
            "人間元無第一手，萬事端如屈伸肘。",
            "但能看破即超然，何代商山無四叟。",
            "老民自視中何有，傾身經營一杯酒。",
            "此外管城差可人，相從且作明窗友。"
        ],
        "title": "試筆",
        "id": "ed321359-842b-4c11-af83-e5ea11e2562b"
    },
    {
        "author": "陸游",
        "paragraphs": [
            "屠希一筆價必千，紹興初載海內傳。",
            "高皇愛賞登玉几，求書蚤暮常差肩。",
            "一朝希死子孫弱，歲久僅可售百錢。",
            "宣城晉陵競聲價，外雖甚飾中枵然。",
            "嗚呼世事每如此，使我太息中夕起。"
        ],
        "title": "屠希筆",
        "id": "b5c790c9-6ef4-407a-9f78-b779ee3c3ffa"
    },
    {
        "author": "陸游",
        "paragraphs": [
            "仕宦孰不願美官，無如兩膊聳聳寒。",
            "可憐誤信紙上語，至死功名心未闌。",
            "骯髒得倚門，矍鑠猶據鞍。",
            "何如百年中，盡付一漁竿。",
            "布襦可以度雪夕，麥飯可以支朝餐。",
            "但知禪龕著身穩，莫和詩人行路難。"
        ],
        "title": "寒夜吟",
        "id": "ddee841c-5df8-4906-b76d-50829deaec90"
    },
    {
        "author": "陸游",
        "paragraphs": [
            "衣紳飄舉髮颼飀，一鶴聊爲太華遊。",
            "每過名山思小憩，天風浩浩不容留。"
        ],
        "title": "記夢",
        "id": "eb995a76-998e-4a64-b6bc-d5e071090a68"
    },
    {
        "author": "陸游",
        "paragraphs": [
            "月淡霜清夜漏遲，疏鐘杳杳度南陂。",
            "燈殘有恨欲誰語，鷄老無聲如我衰。",
            "使入蜀川方在道，書傳淮浦定何時。",
            "若爲可遣閑愁得，獨擁寒爐爇豆萁。"
        ],
        "title": "霜夜二首  其一",
        "id": "8e80e671-130c-4109-9b67-1eab84f1e113"
    },
    {
        "author": "陸游",
        "paragraphs": [
            "土床紙帳卧幽寂，枕上細聽城上更。",
            "榾柮燒殘地爐冷，喔咿聲斷天窗明。",
            "風霜欲透草茨屋，鹽酪不下薺糝羹。",
            "猶恨扶犁老無力，向來枉是請躬耕。"
        ],
        "title": "霜夜二首  其二",
        "id": "eb3934e0-319f-4d63-b943-1a6a353a6b0f"
    },
    {
        "author": "陸游",
        "paragraphs": [
            "歲暮風霜慘，村深草棘稠。",
            "力衰行每蹇，衣薄鼻多鼽。",
            "久矣當長往，悠然尚小留。",
            "兒童報炊熟，得飽且忘憂。"
        ],
        "title": "歲暮",
        "id": "d9c8a5eb-0c4a-46db-89dc-0b02b5c67f4b"
    },
    {
        "author": "陸游",
        "paragraphs": [
            "春意侵寒律，川雲結夕陰。",
            "閑人了無事，鄰叟偶相尋。",
            "廢沼萍黏塊，孤村雀滿林。",
            "世間真夢耳，何物可關心。"
        ],
        "title": "與野人散策門外",
        "id": "5dc2f654-fd05-4e41-b675-8ceab01c7f27"
    },
    {
        "author": "陸游",
        "paragraphs": [
            "入冬殊未寒，塵土冒原野。",
            "溝溪但枯萍，不聞清湍瀉。",
            "今夕復何夕，急雨鳴屋瓦。",
            "豈惟宿麥長，分喜到菜把。",
            "明朝開衡門，想見泥濺踝。",
            "豐年儻可期，擊壤歌豳雅。"
        ],
        "title": "十一月十一日夜聞雨聲",
        "id": "187f2d1d-d80a-4d31-8434-c4561a80416d"
    },
    {
        "author": "陸游",
        "paragraphs": [
            "怡然氣貌漸還嬰，淡飯粗裘過此生。",
            "儘道無方能縮地，夢中夜夜上青城。"
        ],
        "title": "自述二首  其一",
        "id": "977c14d7-563a-4482-96e6-166070c4b9cc"
    },
    {
        "author": "陸游",
        "paragraphs": [
            "齒卼復牢能咀嚼，足攣漸愈可跏趺。",
            "短檠非復衰翁事，且與兒孫共地爐。"
        ],
        "title": "自述二首  其二",
        "id": "23925d40-edd4-4267-8b1f-4b99170872a6"
    },
    {
        "author": "陸游",
        "paragraphs": [
            "粥美忘流啜，燈孤伴獨吟。",
            "衾寒知夜艾，身痛卜天陰。",
            "薪炭常憂絕，杯觴不厭深。",
            "故人今已矣，三嘆有遺音。"
        ],
        "title": "歲暮老懷",
        "id": "c7819188-a843-4682-98bc-59dfa2f1bfde"
    },
    {
        "author": "陸游",
        "paragraphs": [
            "垂白渭南叟，深居湖上村。",
            "貧知蔬食美，閑覺布衣尊。",
            "琴譜從僧借，茶經與客論。",
            "探梅來直步，沽酒到偏門。",
            "細織籠安鶴，頻求果飼猿。",
            "舊書編未絕，猶足教諸孫。"
        ],
        "title": "書况",
        "id": "ef48a930-98a3-44bb-bd1b-11fe76132671"
    },
    {
        "author": "陸游",
        "paragraphs": [
            "餘生天地一飛蓬，學道年來似有功。",
            "習氣掃除空劫外，精神澡雪隠書中。",
            "種瓜谿父時時見，賣藥壺公處處同。",
            "莫謂與人緣苦薄，相隨拍手有兒童。"
        ],
        "title": "書道室壁",
        "id": "b084a776-cb4d-4f30-95b3-c2bd2ef52408"
    },
    {
        "author": "陸游",
        "paragraphs": [
            "蓬矢桑弧射四方，豈知垂老卧江鄉。",
            "讀書雖復具隻眼，貯酒其如無別腸。",
            "疋馬揚鞭遊鄠杜，扁舟捩柁上瀟湘。",
            "自悲此志俱難豁，且復狂歌破夜長。"
        ],
        "title": "書志",
        "id": "807475c7-ad10-425f-a715-5647f1127f96"
    },
    {
        "author": "陸游",
        "paragraphs": [
            "目視𥉂𥉂左耳聾，吾衰略與昔人同。",
            "移燈自看竛竮影，取酒時澆礧磈胸。",
            "東郭稍能師順子，北山未敢笑愚公。",
            "空村雪虐風饕夜，袖手悠然政策功。"
        ],
        "title": "雪夕",
        "id": "1e23c599-ee64-4c5a-bf09-b01ec3d25255"
    },
    {
        "author": "陸游",
        "paragraphs": [
            "西域兜羅被，南番篤耨香。",
            "慣眠三丈日，不識五更霜。"
        ],
        "title": "書枕屏四首  其一",
        "id": "c4c68d6f-56ac-4e8c-82b5-1061e16534f3"
    },
    {
        "author": "陸游",
        "paragraphs": [
            "心若冰將釋，貌如兒未孩。",
            "青城上官叟，時入夢中來。"
        ],
        "title": "書枕屏四首  其二",
        "id": "dd31fb47-3395-41bf-9fc3-9da7ed217b1b"
    },
    {
        "author": "陸游",
        "paragraphs": [
            "甘菊縫爲枕，疏梅畫作屏。",
            "改詩眠未穩，聞雪醉初醒。"
        ],
        "title": "書枕屏四首  其三",
        "id": "6f2e1dd7-9539-44d4-a1bd-0f5a6d30774b"
    },
    {
        "author": "陸游",
        "paragraphs": [
            "星斗闌干曉，窗扉曨{日怱}明。",
            "金門與茅店，一種是鷄聲。"
        ],
        "title": "書枕屏四首  其四",
        "id": "60c87640-ca8a-45e0-b527-f4a1d797cba7"
    },
    {
        "author": "陸游",
        "paragraphs": [
            "剩儲名酒待梅開，凈掃虛窗候月來。",
            "老子幽居得二友，人間萬事信悠哉。"
        ],
        "title": "二友",
        "id": "68df4f5c-3905-4458-ae0b-5d00851f8ecd"
    },
    {
        "author": "陸游",
        "paragraphs": [
            "八十九十老可驚，白髮森然憎鏡明。",
            "身當遊岱尚少駐，書欲藏山殊未成。",
            "大兒爲國戍絕塞，季子伴翁親短檠。",
            "古人已矣不可作，夜闌撫几嘆平生。"
        ],
        "title": "寄五郎兼示十五郎",
        "id": "5ed05c06-2ec1-422b-99e8-2bc921c67aa2"
    },
    {
        "author": "陸游",
        "paragraphs": [
            "鄰曲集山家，相看一笑譁。",
            "扶行足踸踔，半落齒槎牙。",
            "農圃乖生理，風霜感歲華。",
            "老來情話少，更盡此甌茶。"
        ],
        "title": "鄰曲相過",
        "id": "177c4b84-fead-4120-96f5-806e6e7919c5"
    },
    {
        "author": "陸游",
        "paragraphs": [
            "臘近寒何薄，秋衣著尚宜。",
            "年光祈雪見，節物賣燈知。",
            "川日初沉後，樓鐘欲動時。",
            "東窗對兒子，聊與細論詩。"
        ],
        "title": "東窗",
        "id": "ca8a19cd-ebad-4ade-8aba-47d8707d1a98"
    },
    {
        "author": "陸游",
        "paragraphs": [
            "落月銜山口，濃霜倒菊叢。",
            "青氈壓衾暖，軟火滿爐紅。",
            "起晚書虧課，愁多酒策功。",
            "杜陵如昔否，誰與問征鴻。"
        ],
        "title": "曉寒",
        "id": "f8783033-abd7-4297-833f-2cdf34847879"
    },
    {
        "author": "陸游",
        "paragraphs": [
            "簷飛數片雪，瓶插一枝梅。",
            "童子敲清磬，先生入定回。"
        ],
        "title": "小雪",
        "id": "e0c7bc4f-6961-485c-a492-cae7c66a2e3b"
    },
    {
        "author": "陸游",
        "paragraphs": [
            "夢裏逢無咎，天涯哭季長。",
            "吾生亦有幾，且復釣滄浪。"
        ],
        "title": "書感",
        "id": "8ff5f2ff-9c1b-40bf-96ef-238cfb05c67b"
    },
    {
        "author": "陸游",
        "paragraphs": [
            "千古英雄骨作塵，不如一醉却關身。",
            "鼎來雖恨王陵戇，熟味方知孟子醇。",
            "試問浩歌遺世事，何如酣枕養天真。",
            "竹林嵇阮雖名勝，要是淵明最可人。"
        ],
        "title": "家釀頗勁戲作",
        "id": "5236696e-43e2-4aed-b551-36405ac8e792"
    },
    {
        "author": "陸游",
        "paragraphs": [
            "薺糝芳甘妙絕倫，啜來恍若在峨岷。",
            "蓴羹下豉知難敵，牛乳抨酥亦未珍。",
            "異味頗思修凈供，秘方常惜授厨人。",
            "午窗自撫膨脝腹，好住烟村莫厭貧。"
        ],
        "title": "食薺糝甚美蓋蜀人所謂東坡羹也",
        "id": "3e05e6bf-281e-4bb5-b917-3169e0023007"
    },
    {
        "author": "陸游",
        "paragraphs": [
            "鋤草春愈茂，養草秋亦衰。",
            "不如兩置之，榮悴渠有時。"
        ],
        "title": "雜興四首  其一",
        "id": "f8c1aafe-a0cc-4ac8-96fe-1633d3a925f2"
    },
    {
        "author": "陸游",
        "paragraphs": [
            "栖鷄未旦鳴，粒食固宜報。",
            "林鳥何預人，嘵嘵欲誰告。"
        ],
        "title": "雜興四首  其二",
        "id": "16aa9fcb-6428-4d0a-94b8-3f32cd3d906a"
    },
    {
        "author": "陸游",
        "paragraphs": [
            "碩果墜池響，魚隊散無迹。",
            "空弦可落雁，此事蓋自昔。"
        ],
        "title": "雜興四首  其三",
        "id": "db020ac6-8dcc-4afa-9c8d-4674f1f5bba7"
    },
    {
        "author": "陸游",
        "paragraphs": [
            "滌硯欲其潔，磨鏡欲其明。",
            "願君試思之，與己孰重輕。"
        ],
        "title": "雜興四首  其四",
        "id": "e9943cd1-719a-4510-a364-04b8b4ef8a7e"
    },
    {
        "author": "陸游",
        "paragraphs": [
            "免歸又破六年閑，每寄幽情烟水間。",
            "清鏡不藏新白髮，芳樽猶惜舊朱顔。",
            "一編蠹簡心空在，百甕寒齏債未還。",
            "莫爲岷峨勞夢想，故鄉隨分有名山。"
        ],
        "title": "幽情",
        "id": "42544c7c-6cce-422c-a04d-f0389fe7b6cf"
    },
    {
        "author": "陸游",
        "paragraphs": [
            "不癡不聾不作翁，平生與世馬牛風。",
            "無材無德癡頑老，爾來對客惟稱好。",
            "相風使帆第一籌，隨風倒柁更何憂。",
            "亦不求作佛，亦不願封侯。",
            "亦不須脫裘去換酒，亦不須賣劍來買牛。",
            "甲第從渠饜粱肉，貂蟬本自出兜鍪。",
            "燮理陰陽豈不好，纔得閑管晴雨如鵓鳩。",
            "辛苦築壘拂雲祠，不如吟嘯風月登高樓。",
            "爾作楚舞吾齊謳，身安意適死即休。"
        ],
        "title": "醉歌",
        "id": "580bbcdd-a59e-4a06-856e-9090e848da42"
    },
    {
        "author": "陸游",
        "paragraphs": [
            "梅花消息動江邊，漸見新春換故年。",
            "莫道孤翁心似鐵，夜來霜冷透青氈。"
        ],
        "title": "霜冷",
        "id": "84152e78-59c0-4a31-a3b9-5fbdfd3e0c7b"
    },
    {
        "author": "陸游",
        "paragraphs": [
            "書亦何用於世哉，聖人之言如造化，巍巍地闢而天開。",
            "淵源虞唐至周孔，黄河萬里崑崙來。",
            "天不使諸儒爲戰國血，又不使六藝爲亡秦灰。",
            "豁如盲瞽見皦日，快若聾聵聞春雷。",
            "插空泰華起突兀，垂天雲漢森昭回。",
            "奈何後世獨不省，顧捨夷路趨邛郲。",
            "不知開眼蹈覆轍，乃欲歸罪車輪摧。",
            "福有基，禍有胎，一朝産禍吁可哀。"
        ],
        "title": "讀書雜言",
        "id": "6d47c204-a061-4f9f-82e3-23c6bf5fb00e"
    },
    {
        "author": "陸游",
        "paragraphs": [
            "雲罅漏斜日，駕言東嶺行。",
            "鴉翻半天黑，鷺起一川明。",
            "小立照溝水，欲歸聞角聲。",
            "君看浮世事，何處異棋枰。"
        ],
        "title": "東嶺",
        "id": "0084161d-68a9-4797-88a7-7f27f75577da"
    },
    {
        "author": "陸游",
        "paragraphs": [
            "我幼事父師，熟聞忠厚言。",
            "治身接物間，要使如春溫。",
            "鞭朴不可弛，此語實少恩。",
            "但能交相愛，餘亦何足論。",
            "家貧頼奴婢，炊汲與譍門。",
            "餘力具茗藥，夕飯或至昏。",
            "有過尚當貰，况可使煩冤。",
            "出仕推此心，所樂在平反。",
            "寧坐軟弱廢，促駕歸丘園。",
            "吾老死無日，作詩遺子孫。"
        ],
        "title": "書戒",
        "id": "6401ac21-7eee-47e6-9901-5d216bf95b83"
    },
    {
        "author": "陸游",
        "paragraphs": [
            "烟水雲山千萬重，散人名號繼吾宗。",
            "買雛養就沖霄鶴，拾子栽成偃蓋松。",
            "父老年年同社酒，兒孫世世作春農。",
            "晚窗睡覺添幽事，卧聽蘭亭古寺鐘。"
        ],
        "title": "書齋壁",
        "id": "1932ae3a-1f31-46b1-a5a1-e6404a7a3301"
    },
    {
        "author": "陸游",
        "paragraphs": [
            "風吼江郊雪意濃，雲如兩陣决雌雄。",
            "山寒酒過平時量，窗黑書虧半日功。",
            "閑話更端茶竈熟，清詩分韵地爐紅。",
            "不須遽覓華胥路，更竢天花落坐中。"
        ],
        "title": "雪意",
        "id": "78da0a27-d98a-4610-a415-ffbb05e0e391"
    },
    {
        "author": "陸游",
        "paragraphs": [
            "何處合題詩，山房病起時。",
            "晨光鳥先覺，春信柳偏知。",
            "陋學勤何益，虛名悔可追。",
            "布衾新絮暖，惟與睡相宜。"
        ],
        "title": "山房",
        "id": "88414ac9-5722-4223-9e87-50eaa86d49a0"
    },
    {
        "author": "陸游",
        "paragraphs": [
            "勛業文章謝不能，生涯分付一枝藤。",
            "身同湘浦孤舟客，心羨廬山下版僧。",
            "倦枕厭聞窗外雨，殘膏猶在壁間燈。",
            "草芝要及清晨服，深愧蠻童爲扣冰。"
        ],
        "tags": [
            "庐山"
        ],
        "title": "晨起",
        "id": "e68dda7f-0cfb-4157-848e-5514525c85c7"
    },
    {
        "author": "陸游",
        "paragraphs": [
            "兩雁東西來，合群以南翔。",
            "鏡湖接天台，海闊天茫茫。",
            "冥飛遠矰弋，長路諳冰霜。",
            "君看此氣象，豈復謀稻粱。",
            "正爾下杜陵，已復掠瀟湘。",
            "超遥萬里程，燕雀安能量。"
        ],
        "title": "兩雁",
        "id": "cd58cc88-f52a-4da8-ba91-a56cfc060a4f"
    },
    {
        "author": "陸游",
        "paragraphs": [
            "上蔡牽黄犬，丹徒作布衣。",
            "苦言誰解聽，臨禍始知非。"
        ],
        "title": "書文稿後",
        "id": "40bcad5a-8d6f-4a5c-9a6e-8dcbf332b62d"
    },
    {
        "author": "陸游",
        "paragraphs": [
            "吾州唐子他州無，閉戶偏讀家藏書。",
            "志氣頗聞已山立，神仙固自多樓居。",
            "終日坐忘對燕几，有時出遊騎蹇馿。",
            "人生如此自可爾，勿羨新貴高門閭。"
        ],
        "title": "題唐執中書樓",
        "id": "72f83dc9-0442-41e5-aa8b-5736b20a6ebd"
    },
    {
        "author": "陸游",
        "paragraphs": [
            "雲暗郊原雪意稠，天公似欲富來麰。",
            "布衾歲久真如鐵，詎敢私懷一己憂。"
        ],
        "title": "歲晚六首  其一",
        "id": "d9b42864-f6e8-4893-9a0d-3be72aca5cec"
    },
    {
        "author": "陸游",
        "paragraphs": [
            "不學空門不學仙，端居胸次自超然。",
            "絳人甲子君休問，新歲吾兒本命年。"
        ],
        "title": "歲晚六首  其二",
        "id": "35c805c6-0cf0-45ab-bf36-0e97ed0901bc"
    },
    {
        "author": "陸游",
        "paragraphs": [
            "戒殺家庖罷饋魚，病脾亦復禁寒蔬。",
            "莫慚鄰里嘲枯淡，出甑香粳玉不如。"
        ],
        "title": "歲晚六首  其三",
        "id": "5c9274b7-362c-4460-984a-3017b394bd3f"
    },
    {
        "author": "陸游",
        "paragraphs": [
            "小岫嶙峋炷寶熏，卷書閑對一窗雲。",
            "雁聲忽向天邊過，起立中庭看斷群。"
        ],
        "title": "歲晚六首  其四",
        "id": "c472d587-70d5-4313-9060-121bba05994a"
    },
    {
        "author": "陸游",
        "paragraphs": [
            "小塢梅開十二三，曲塘冰綻水如藍。",
            "兒童鬭采春盤料，蓼茁芹芽欲滿籃。"
        ],
        "title": "歲晚六首  其五",
        "id": "478329de-631a-47d8-9f67-9bc8521abd04"
    },
    {
        "author": "陸游",
        "paragraphs": [
            "久已功名不上心，亦無心要老山林。",
            "鹿門采藥悠然去，千載龐公是賞音。"
        ],
        "title": "歲晚六首  其六",
        "id": "91e80cb9-8595-465a-a9ab-51f8cd33ee98"
    },
    {
        "author": "陸游",
        "paragraphs": [
            "坡頭車敗雀啄粟，桑下餉來烏攫肉。",
            "乘時投隙自謂才，苟得未必爲汝福。",
            "忍饑蓬蒿固亦難，要是少遠彈射辱。",
            "老農輟耒爲汝悲，豈信江湖有鴻鵠。"
        ],
        "title": "雀啄粟",
        "id": "e8dff7e0-79b2-4472-b267-c002370d92d8"
    },
    {
        "author": "陸游",
        "paragraphs": [
            "老翁睡少知遥夜，貧士衾單怯苦寒。",
            "悶裏不嫌村酒薄，瘦來偏覺舊衣寬。",
            "籬門遇健時能出，書卷乘閑亦取看。",
            "深愧野人憐寂莫，放鋤相喚共朝餐。"
        ],
        "title": "老翁",
        "id": "b4805134-503a-474a-ab6b-4e3bc064beb8"
    },
    {
        "author": "陸游",
        "paragraphs": [
            "人生恨無年，我老已爛熟。",
            "退耕鏡湖上，風雨有茅屋。",
            "事君闕補報，得此不啻足。",
            "餘年尚幾何，嫋嫋風中燭。",
            "大兒戍塞垣，馳馬佩矢箙。",
            "去家千餘里，辛苦就微祿。",
            "書來續三紙，語悲不忍讀。",
            "遹弟在我傍，亦復泪溢目。",
            "門戶嗟日衰，持守頼家督。",
            "雪雲暗淮天，念汝方露宿。"
        ],
        "title": "寄子虡",
        "id": "f53d5a9d-1c4d-46bb-9929-99dec899b9b7"
    },
    {
        "author": "陸游",
        "paragraphs": [
            "少日狂疏觸怒嗔，每緣憂患喪吾真。",
            "晚收咄咄書空手，却作騰騰任運人。"
        ],
        "title": "雜詠四首  其一",
        "id": "300c2047-2e04-4607-9635-106eee21d34a"
    },
    {
        "author": "陸游",
        "paragraphs": [
            "得過一日且一日，安知今吾非故吾。",
            "袖手明窗讀周易，不辜香飯一齋盂。"
        ],
        "title": "雜詠四首  其二",
        "id": "1420bd19-f735-4e99-a5b4-0a8aa602ec31"
    },
    {
        "author": "陸游",
        "paragraphs": [
            "松肪燎火滿爐紅，罌粟煎湯到手空。",
            "試問齋居守丹竈，何如醉卧聽松風。"
        ],
        "title": "雜詠四首  其三",
        "id": "a5f78010-d6f0-402a-8193-1a81a58f6ba5"
    },
    {
        "author": "陸游",
        "paragraphs": [
            "舊聞五嶽多靈藥，晚遇高人得秘文。",
            "夢境此身常是客，幾時歸卧華山雲。"
        ],
        "title": "雜詠四首  其四",
        "id": "f4bac0f6-2833-4abf-ac06-1ebfcdc3f7c7"
    },
    {
        "author": "陸游",
        "paragraphs": [
            "織女斜河漏已殘，長庚配月夜將闌。",
            "小橋幽徑無人見，折得梅花伴曉寒。"
        ],
        "title": "曉起折梅",
        "id": "7e85b193-5460-47df-a6e2-cda592ac503f"
    },
    {
        "author": "陸游",
        "paragraphs": [
            "釀雪經旬竟不成，一霜却作十分晴。",
            "雲歸岫穴千峰立，暖入郊原萬耦耕。",
            "菖葉離離豐歲候，梅花眷眷故人情。",
            "道傍孤店新醅熟，已有幽禽一兩聲。"
        ],
        "title": "累日濃雲作雪不成遂有春意",
        "id": "04f27409-97f5-413f-90ce-8f45e047e05c"
    },
    {
        "author": "陸游",
        "paragraphs": [
            "雪雲吹盡木陰移，正是先生曳杖時。",
            "老㹀行將新長犢，空桑卧出寄生枝。",
            "醫翁暮過囊探藥，筮叟晨占手布蓍。",
            "誰謂人間足憂患，未妨古俗自熙熙。"
        ],
        "title": "晚晴出行近村閑詠景物",
        "id": "7e06d819-dbb5-4c59-95e7-40e81d78bd2a"
    },
    {
        "author": "陸游",
        "paragraphs": [
            "道身隠太華，壯歲客青城。",
            "采藥何辭遠，燒丹久未成。",
            "傅生已醉死，韓子得狂名。",
            "猶有殘詩在，他年遺後生。"
        ],
        "title": "道室戲詠",
        "id": "688d64ef-1ec0-4ae4-beaa-646b263f1e4a"
    },
    {
        "author": "陸游",
        "paragraphs": [
            "人生百憂坐一官，况與群飛接羽翰。",
            "兩具吳牛給耕足，三間茅屋著身寬。",
            "焄蒿凄愴會不免，簡儉寂默差可安。",
            "康莊坦坦不整駕，可憐平地生濤瀾。"
        ],
        "title": "書感三首  其一",
        "id": "bab4965d-c198-452e-a7c7-4c3a7389432c"
    },
    {
        "author": "陸游",
        "paragraphs": [
            "舞非得譜拍拍錯，行未知津步步危。",
            "劫石消磨會當盡，太行突兀乃可移。",
            "清晨瓦釜煮藜粥，遥夜地爐燒豆萁。",
            "此中正自有佳處，區區外慕寧非癡。"
        ],
        "title": "書感三首  其二",
        "id": "0c69dbc1-9340-4c44-92cf-f9423618436e"
    },
    {
        "author": "陸游",
        "paragraphs": [
            "茅簷住穩勝華屋，芋糝味甘如大烹。",
            "靜觀萬事付一默，掃空白髮非黄精。",
            "丈人祠西鶴傳信，小姑山前鼉報更。",
            "興闌却揮短棹去，曉渡清伊聽玉笙。"
        ],
        "title": "書感三首  其三",
        "id": "57f3fc47-3d4e-40f6-abcd-382bad124e30"
    },
    {
        "author": "陸游",
        "paragraphs": [
            "今冬少霜雪，臘月厭重裘。",
            "漸動園林興，頓寬薪炭憂。",
            "山陂泉脈活，村市柳枝柔。",
            "春餠吾何患，嘉蔬日可求。"
        ],
        "title": "臘月",
        "id": "6006c2f4-e05c-4739-a80c-1008f9ed5b9c"
    },
    {
        "author": "陸游",
        "paragraphs": [
            "今年冬暖異常時，造物收功乃爾奇。",
            "平野忽看吹雪片，清池俄復結冰澌。",
            "飛蝗掃地無遺種，瑞麥連雲有兩岐。",
            "想見市樓增酒價，深居袖手嘆吾衰。"
        ],
        "title": "雪作",
        "id": "09eb4543-14bd-4a9c-ab5b-31944b234c83"
    },
    {
        "author": "陸游",
        "paragraphs": [
            "雲本無心木不材，平生得喪信悠哉。",
            "釣魚每過桐江宿，賣藥新從剡縣回。",
            "山圃萵蔓晨灌溉，地爐芋栗夜燔煨。",
            "人情萬變吾何預，笑口何妨處處開。"
        ],
        "title": "即事",
        "id": "000344a6-9756-4c54-9bc8-41607045e86b"
    },
    {
        "author": "陸游",
        "paragraphs": [
            "槲葉爲衣草結廬，生涯正付兩葫蘆。",
            "名山歷遍家何有，塵念空來夢欲無。",
            "野鶴巢雲元自瘦，澗松埋雪定非枯。",
            "悠然但覓高樓醉，何處人間無酒徒。"
        ],
        "title": "或遺以兩大瓢因寓物外興",
        "id": "6a375a62-4667-4ee6-8116-ef4412221b7c"
    },
    {
        "author": "陸游",
        "paragraphs": [
            "老向人間迹轉孤，參差烟火出菰蒲。",
            "數畦綠菜寒猶茁，一勺清泉手自𣂏。",
            "穀賤窺籬無狗盜，夜長暖足有狸奴。",
            "歲闌更喜人强健，小草書成鬰壘符。"
        ],
        "title": "歲未盡前數日偶題長句五首  其一",
        "id": "a61af107-31c2-455e-b29f-6c92e5508f9e"
    },
    {
        "author": "陸游",
        "paragraphs": [
            "短褐蕭蕭一幅巾，明時乞與水雲身。",
            "平生不售屠龍技，投老真爲種菜人。",
            "釜粥芬香餉鄰父，闌豬豐腯祭家神。",
            "聯翩節物驚人眼，儺鼓停撾又見春。"
        ],
        "title": "歲未盡前數日偶題長句五首  其二",
        "id": "76be5613-132a-4a0a-96c4-27873f216814"
    },
    {
        "author": "陸游",
        "paragraphs": [
            "栟櫚小弁野人裝，八十三年舊話長。",
            "真笑形骸無藉在，本知生世不牢强。",
            "茅簷啼鳥初相命，烟渚歸鴻漸著行。",
            "想得城中盛冠蓋，家家來往薦椒觴。"
        ],
        "title": "歲未盡前數日偶題長句五首  其三",
        "id": "1f103173-45b2-4ae7-93c1-ee430dc8d32a"
    },
    {
        "author": "陸游",
        "paragraphs": [
            "風號四野雲如墨，徂歲消磨不滿旬。",
            "瑞雪便應平地尺，野梅又報一年春。",
            "長河斷渡冰將合，古寺題詩手爲皴。",
            "僵卧閉門行路絕，安知今代獨無人。"
        ],
        "title": "歲未盡前數日偶題長句五首  其四",
        "id": "c4c8d69e-8aa9-4d64-89c1-8823ce297f60"
    },
    {
        "author": "陸游",
        "paragraphs": [
            "漸近新年日愈長，不辭扶病舉椒觴。",
            "了無一事干靈府，只合終身住醉鄉。",
            "鬭飣春盤兒女喜，擣簁臘藥婢奴忙。",
            "蜀州白首猶癡絕，更與梅花賦斷腸。"
        ],
        "title": "歲未盡前數日偶題長句五首  其五",
        "id": "81c98188-4538-462e-bca5-f0f5b3a68503"
    },
    {
        "author": "陸游",
        "paragraphs": [
            "輕堅蘆竹杖，入用自龜堂。",
            "挺節冰霜後，論交歲月長。",
            "心空無寵辱，時異有行藏。",
            "老病登臨少，何妨日倚床。"
        ],
        "title": "余得蘆竹拄杖于舍傍民家似蘆非蘆堅勁輕滑色如栗玉入手錯然微有聲它杖莫及作五字唐律記之",
        "id": "61ac4ca1-c705-4303-9de0-36857d28af9f"
    },
    {
        "author": "陸游",
        "paragraphs": [
            "新歲八十四，自宜形影孤。",
            "睡憑書擯相，愁頼酒枝梧。",
            "兒問離騷字，僧傳本草圖。",
            "孰言生計薄，種芋已成區。"
        ],
        "title": "八十四吟二首  其一",
        "id": "af235a45-5e44-4f44-9e7f-bee6a80c6206"
    },
    {
        "author": "陸游",
        "paragraphs": [
            "七十人稀到，吾過十四年。",
            "交遊無輩行，懷抱有曾玄。",
            "飲敵騎鯨客，行追縮地仙。",
            "城南春事動，小蹇又翩翩。"
        ],
        "title": "八十四吟二首  其二",
        "id": "76593f18-28a8-459c-acee-8ca8b15dc91c"
    },
    {
        "author": "陸游",
        "paragraphs": [
            "書房偷得蝸廬樣，僅僅能容老病身。",
            "紙被蒙頭方坐穩，却愁轉眼又新春。"
        ],
        "title": "歲暮六首  其一",
        "id": "d7a80b68-4a89-459b-b2ee-4fecb618ba83"
    },
    {
        "author": "陸游",
        "paragraphs": [
            "淺色染成官柳絲，水沉熏透野梅枝。",
            "客來莫怪逢迎懶，正伴曾孫竹馬嬉。"
        ],
        "title": "歲暮六首  其二",
        "id": "4a950777-02a7-4693-bef5-b1719f8b0063"
    },
    {
        "author": "陸游",
        "paragraphs": [
            "挹泉石鼎煎崖蜜，候火銅爐炷海沉。",
            "一坐便應論十劫，不知歲月去駸駸。"
        ],
        "title": "歲暮六首  其三",
        "id": "be41be5c-8ff1-4e42-ba62-b42b88f5958a"
    },
    {
        "author": "陸游",
        "paragraphs": [
            "久衰豈是見人時，健忘偏于養性宜。",
            "噉飯著衣常苦懶，爲誰欲理一團絲。"
        ],
        "title": "歲暮六首  其四",
        "id": "428fa350-8289-405f-ad4c-45fe78d673ce"
    },
    {
        "author": "陸游",
        "paragraphs": [
            "燕脂斑出古銅鼎，彈子窩深湖石山。",
            "老去柴門誰復過，天教二友伴清閑。"
        ],
        "title": "歲暮六首  其五",
        "id": "e2827d57-5c50-4016-9fb5-86a72ae732d6"
    },
    {
        "author": "陸游",
        "paragraphs": [
            "少慕浮名百種癡，老知世事盡兒嬉。",
            "從今春困不須賣，睡到日高三丈時。"
        ],
        "title": "歲暮六首  其六",
        "id": "668821b2-aa59-4280-bccf-bb21ff9ddbb2"
    },
    {
        "author": "陸游",
        "paragraphs": [
            "襁負客淮潁，髧髦逢亂離。",
            "中原遂乖隔，北望每傷悲。",
            "泛渭題新賦，遊嵩續舊詩。",
            "死生雖異世，此意未應移。"
        ],
        "title": "書感",
        "id": "68a10efb-8cd7-4a5d-bd84-866b44a4cc2e"
    },
    {
        "author": "陸游",
        "paragraphs": [
            "細讀養生主，長歌歸去來。",
            "山僧借水品，溪父送琴材。",
            "病退稀求藥，身閑日探梅。",
            "今宵喜無寐，岷下有書回。"
        ],
        "title": "書適",
        "id": "3f170c03-e14d-4109-8f8b-486eabca1ee4"
    },
    {
        "author": "陸游",
        "paragraphs": [
            "學道知專氣，尊生得養形。",
            "精神生尺宅，虛白集中扃。",
            "出岫孤雲靜，凌霜老柏青。",
            "晨興取澗水，漱齒讀黄庭。"
        ],
        "title": "學道",
        "id": "88313ada-3ec4-4585-9825-f003b92fc927"
    },
    {
        "author": "陸游",
        "paragraphs": [
            "東浦菰蒲合，南莊桑柘繁。",
            "潮生無斷港，寺廢有頹垣。",
            "糴米尋山步，移舟泊水村。",
            "野人多舊識，相對兩無言。"
        ],
        "title": "舟中作",
        "id": "3a9c1a1a-eebe-458b-b719-feca16b67186"
    },
    {
        "author": "陸游",
        "paragraphs": [
            "齒髮凋零志氣衰，强臨尊酒祇成悲。",
            "少年半是投閑日，春事常當卧病時。",
            "憂患頗疑書作祟，功名不似老如期。",
            "青城舊友頻相約，歸養金丹尚未遲。"
        ],
        "title": "得蜀信",
        "id": "85393e7b-2997-4e81-a4f8-6fb39699d163"
    },
    {
        "author": "陸游",
        "paragraphs": [
            "關路誰非觀國賓，此君肝膽獨輪囷。",
            "故家遺俗欲墜地，博士議郎方要人。",
            "久矣扁舟弄江月，往哉駸馬踏京塵。",
            "敕中墨色如鴉溼，日待東歸一笑新。"
        ],
        "title": "送蘇趙叟赴省試",
        "id": "c4c2b510-d1e8-4a0c-ada1-53aabc6246ee"
    },
    {
        "author": "陸游",
        "paragraphs": [
            "九陌風和不起塵，平湖冰解欲生鱗。",
            "往來朝暮紛如蟻，得見新春有幾人。"
        ],
        "title": "新春感事八首終篇因以自解  其一",
        "id": "6554b1dc-9c12-49df-b6c4-0fb886db69c4"
    },
    {
        "author": "陸游",
        "paragraphs": [
            "興來遊衍不辭遥，吹帽風輕過畫橋。",
            "猩血未看開露蕊，麴塵先已上烟條。"
        ],
        "title": "新春感事八首終篇因以自解  其二",
        "id": "6cab3467-5aea-4936-ad93-e02a4424f708"
    },
    {
        "author": "陸游",
        "paragraphs": [
            "一年最好早春天，風日初和未脫綿。",
            "坎坎圓鼙賽神社，翻翻小繖下湖船。"
        ],
        "title": "新春感事八首終篇因以自解  其三",
        "id": "9639d267-8a62-4f0a-b74e-1ba56c1bcea9"
    },
    {
        "author": "陸游",
        "paragraphs": [
            "憶到夔門正月初，竹枝歌舞擁肩輿。",
            "當時光景應如昨，綠鬢治中八十餘。"
        ],
        "title": "新春感事八首終篇因以自解  其四",
        "id": "d1e0e1d7-ec48-433d-b800-511bfc2bb641"
    },
    {
        "author": "陸游",
        "paragraphs": [
            "錦城舊事不堪論，回首繁華欲斷魂。",
            "繡轂金羈三十里，至今猶夢小東門。"
        ],
        "title": "新春感事八首終篇因以自解  其五",
        "id": "5745ef5b-4515-4f71-983f-2a025bf11c1e"
    },
    {
        "author": "陸游",
        "paragraphs": [
            "玻璃江上柳如絲，行樂家家要及時。",
            "只怪今朝空巷出，使君人日宴蟆頤。"
        ],
        "title": "新春感事八首終篇因以自解  其六",
        "id": "34845b29-fa90-4071-8b99-a7cb0f08a7ac"
    },
    {
        "author": "陸游",
        "paragraphs": [
            "梁州陌上女成群，銅綠春衫罨畫裙。",
            "相喚遊家園裏去，鞦韆高挂欲侵雲。"
        ],
        "title": "新春感事八首終篇因以自解  其七",
        "id": "2e5b8f26-5720-428c-acf3-4fca3ec553bc"
    },
    {
        "author": "陸游",
        "paragraphs": [
            "烏藤即是碧油幢，百萬天魔指顧降。",
            "酣枕不知霜縞瓦，下床已見日烘窗。"
        ],
        "title": "新春感事八首終篇因以自解  其八",
        "id": "0787268f-2531-4be1-a637-5519ceef3fa2"
    },
    {
        "author": "陸游",
        "paragraphs": [
            "晨興袖手觀空寂，飯罷寬腰習按摩。",
            "堪嘆一生閑日月，爲身時少爲人多。"
        ],
        "title": "自嘆",
        "id": "9ab142e1-8790-4a45-ba91-8c9fd6f76db8"
    },
    {
        "author": "陸游",
        "paragraphs": [
            "春入陂湖已折冰，流年誰解繫長繩。",
            "土膏動後麥苗長，桑眼綻來蠶事興。",
            "稅足了無徵欠吏，飯香時有乞齋僧。",
            "開正父老頻占候，已决今年百稼登。"
        ],
        "title": "初春二首  其一",
        "id": "8ce2a67c-b4d7-435a-85dd-e23d022e7f7d"
    },
    {
        "author": "陸游",
        "paragraphs": [
            "漠漠春寒罷對棋，霏霏春雨却催詩。",
            "梅花一樹映疏竹，茅屋三間圍短籬。",
            "醉倒幸無官長駡，出遊自有老人期。",
            "年光滿眼吾何憾，又近吳蠶浴種時。"
        ],
        "title": "初春二首  其二",
        "id": "ba59bd46-496c-41ba-b86c-4d5162836085"
    },
    {
        "author": "陸游",
        "paragraphs": [
            "朋舊凋零盡，新交得雋人。",
            "文章諧律呂，議論足精神。",
            "甚欲邀聯騎，無如困負薪。",
            "蘭亭修禊近，爲記永和春。"
        ],
        "title": "簡傅十八官",
        "id": "19c0c43f-7f7e-48d4-a87a-80203c9b7ba1"
    },
    {
        "author": "陸游",
        "paragraphs": [
            "謝事貧過筮仕初，歸裝僅有一柴車。",
            "笥衣盡典仍耽酒，囷米無炊尚買書。",
            "澗底飽觀苗鬰鬰，夢中聊喜蝶蘧蘧。",
            "商山幾許功名事，老子如今却笑渠。"
        ],
        "title": "開歲愈貧戲詠",
        "id": "20bafa6f-9fea-4a45-8bdf-2a9e8ed85bdf"
    },
    {
        "author": "陸游",
        "paragraphs": [
            "昨夜風搖斗柄回，典衣也復一傳杯。",
            "故人久作天涯別，新句空從枕上來。",
            "清鏡豈堪看鬢色，小園剩欲覓桃栽。",
            "頹然却恨貪春睡，不盡城頭畫角哀。"
        ],
        "title": "戊辰立春日二首  其一",
        "id": "af20e857-a25d-410c-9877-ec37a08423cb"
    },
    {
        "author": "陸游",
        "paragraphs": [
            "卧聽城門出土牛，羅旛應笑雪蒙頭。",
            "但須晨起一卮酒，聊洗人間千種愁。",
            "處處樓臺多俠客，家家船舫待春遊。",
            "梅花未遍枝南北，定爲餘寒得小留。"
        ],
        "title": "戊辰立春日二首  其二",
        "id": "10ee131b-a645-4cc5-999d-7c758cf7ee7f"
    },
    {
        "author": "陸游",
        "paragraphs": [
            "地爐久厭撥寒灰，一笑真成病眼開。",
            "不恨城笳催日落，且欣巷柳報春回。",
            "蹇馿破帽人人看，南陌東阡處處來。",
            "聞道禹祠遊漸盛，也謀隨例一持杯。"
        ],
        "title": "早春出遊",
        "id": "ad72f3fb-5194-4172-be80-8a563fdb9da9"
    },
    {
        "author": "陸游",
        "paragraphs": [
            "故歲無多雪，新春乃爾寒。",
            "柴車歸里社，茅舍老江干。",
            "客熟沽醨啜，孫癡索飯摶。",
            "更憐菘芥長，殊勝仰園官。"
        ],
        "title": "春寒",
        "id": "a19d5a24-f069-40b2-8dcf-532dfb824f61"
    },
    {
        "author": "陸游",
        "paragraphs": [
            "欲出還中止，微陰却快晴。",
            "檻花栽盡活，籠鳥教初成。",
            "身寄江湖久，心知富貴輕。",
            "還嬰吾所證，手自寫庵名。"
        ],
        "title": "園居",
        "id": "7b7821d1-0264-46e0-b361-aecca4aec35b"
    },
    {
        "author": "陸游",
        "paragraphs": [
            "山色掃石黛，江流漲麴塵。",
            "春晴不終日，老病動經旬。",
            "竹密有啼鳥，村深多醉人。",
            "東阡與南陌，處處寄閑身。"
        ],
        "title": "郊行",
        "id": "f37c1035-92cb-4353-8fab-73a8b655baf4"
    },
    {
        "author": "陸游",
        "paragraphs": [
            "偶携一小豎，徙倚望南山。",
            "船笛爲誰怨，溪雲如我閑。",
            "洲長歸雁下，天迥暮鴉還。",
            "安得一竿去，終年烟水間。"
        ],
        "title": "野望",
        "id": "9fbe5f8b-f56c-4f21-b526-49946a6b962c"
    },
    {
        "author": "陸游",
        "paragraphs": [
            "日高霜漸釋，睡起髮猶蓬。",
            "小圃經行外，新蔬檢校中。",
            "水開聞躍鯉，天遠看飛鴻。",
            "粥熟還歸舍，吾生亦未窮。"
        ],
        "title": "晨起",
        "id": "ea8600eb-b143-4ee5-85a8-8be51d60405e"
    },
    {
        "author": "陸游",
        "paragraphs": [
            "茶杯凝細乳，香岫起微雲。",
            "樹影窗間見，禽聲屋角聞。",
            "流年易拋擲，舊學失鋤耘。",
            "師友今零落，何人爲運斤。"
        ],
        "title": "午坐",
        "id": "3ca70843-4d42-4a16-b78c-3af99f292202"
    },
    {
        "author": "陸游",
        "paragraphs": [
            "生世如夢境，淹速無定時。",
            "少壯不可恃，况汝迫耄期。",
            "五官及百骸，自揣日益衰。",
            "客來能送迎，要是强支持。",
            "百口皆新人，所至無舊知。",
            "紹興同朝者，掃地靡復遺。",
            "雖云窮耐久，造物豈汝私。",
            "餘日真幾何，得酒且伸眉。"
        ],
        "title": "自警",
        "id": "40b8ee2d-c137-4358-9722-70f65af8618f"
    },
    {
        "author": "陸游",
        "paragraphs": [
            "春陰不肯晴，春雨斷人行。",
            "慘澹柴荆色，蕭條鷄犬聲。",
            "香分豆子粥，美啜芋魁羹。",
            "猶勝梁州路，蒙氈夜下程。"
        ],
        "title": "春雨",
        "id": "a2d6a300-effb-4e4b-b845-433fc4dac000"
    },
    {
        "author": "陸游",
        "paragraphs": [
            "冉冉年華過上元，梅花如雪照江村。",
            "雲歸翠竇初收雨，人怕清寒懶出門。",
            "香燼已殘爐未冷，客談方劇酒重溫。",
            "尚嫌塵境妨幽致，過埭船聲暮正喧。"
        ],
        "title": "春寒",
        "id": "ee2b21f6-1eed-4fc3-8dcc-36fcf8a99747"
    },
    {
        "author": "陸游",
        "paragraphs": [
            "了了復惺惺，蓍龜未是靈。",
            "閑中有富貴，壽外更康寧。",
            "身備鄉三老，家傳子一經。",
            "春回元不記，出戶四山青。"
        ],
        "title": "自喜二首  其一",
        "id": "be03d25b-f076-4565-bcde-7c3c6645a57e"
    },
    {
        "author": "陸游",
        "paragraphs": [
            "身寄人間世，心常古鏡如。",
            "喚醒狂蝶夢，掃盡老狐書。",
            "年出鄉閭右，貧過仕宦初。",
            "村村是桃李，豈獨愛吾廬。"
        ],
        "title": "自喜二首  其二",
        "id": "1c31d9dd-1d67-47c8-816f-c1fb28c7ad7e"
    },
    {
        "author": "陸游",
        "paragraphs": [
            "夫子終年醉不醒，若爲問我故丁寧。",
            "書因遣僕馱黄檗，詩許登山斸茯苓。",
            "疇昔但知悲驥老，即今誰不羨鴻冥。",
            "清宵定許敲門否，擬問黄庭兩卷經。"
        ],
        "title": "簡湖中隠者",
        "id": "ae4e3b90-8093-4db5-86f1-c25c16637220"
    },
    {
        "author": "陸游",
        "paragraphs": [
            "流年去不還，老狀來無那。",
            "雖甚顔原貧，尚勝夷齊餓。",
            "再歸又六年，疲馬欣解馱。",
            "姑幸箠轡空，敢復希豆莝。",
            "好山懶出遊，敗屋得偃卧。",
            "饑能儲粟盎，病亦有藥裹。",
            "酒蟻溢皤罌，茗雪落小䃺。",
            "香火失惰偷，編簡謹程課。",
            "豈惟洗幻妄，亦以起衰懦。",
            "向來名宦事，回首如棄唾。",
            "義理開諸孫，閔閔待其大。",
            "賢愚未易知，尚冀得一个。",
            "如其盡爲農，亦未可吊賀。",
            "歸耕豈不佳，努力求寡過。"
        ],
        "title": "短歌示諸稚",
        "id": "402510f7-71b8-4f3f-bf57-98ec5b2f2d66"
    },
    {
        "author": "陸游",
        "paragraphs": [
            "新種疏篁對小軒，旋沽薄酒實空尊。",
            "門無車轍亦何恨，有此兩君堪與言。"
        ],
        "title": "王子猷謂竹爲此君白樂天謂酒爲此君余野處無客每對竹獨酌得小詩",
        "id": "dfee6173-d4e7-432e-80c0-c5d2b2ca55f8"
    },
    {
        "author": "陸游",
        "paragraphs": [
            "我欲遊蓬壺，安得身插羽。",
            "我欲隠嵩華，嘆息非吾土。",
            "會稽多名山，開迹自往古。",
            "豈惟頌刻秦，乃有廟祀禹。",
            "山形舞鸞鳳，泉脈流湩乳。",
            "家家富水竹，處處生蘭杜。",
            "方舟泛曹娥，健席拂天姥。",
            "朱樓入烟霄，白塔臨雲雨。",
            "修梁看龍化，遺箭遣鶴取。",
            "茶荈可作經，楊梅亦著譜。",
            "湖蓴山蕨輩，一一難遽數。",
            "終年遊不厭，冰玉生肺腑。",
            "誦詩有樵童，乞字到俚嫗。",
            "况復青青衿，盛不減鄒魯。",
            "古詩三千篇，安知闕吳楚。",
            "土風聊補亡，吾言豈夸詡。"
        ],
        "title": "會稽行",
        "id": "1a3a0893-92fe-4c2e-9998-2ad23c56aa20"
    },
    {
        "author": "陸游",
        "paragraphs": [
            "春雨行路難，春寒客衣薄。",
            "客衣薄尚可，泥深畏馿弱。",
            "溪橋有孤店，村酒亦可酌。",
            "鳬茈小甑炊，丹柿青篾絡。",
            "人生憂患窟，駭機日夜作。",
            "野飲君勿輕，名宦無此樂。"
        ],
        "title": "野飲",
        "id": "5bd5a733-a53d-4755-9c0a-4232ae24da4a"
    },
    {
        "author": "陸游",
        "paragraphs": [
            "世事如海沙，巧曆不能數。",
            "身居憂患中，殆若墮阱虎。",
            "又如住敗屋，岌岌日撐拄。",
            "中夜風雨至，摧壓固其所。",
            "孰能知其然，徙義以爲主。",
            "要于一念間，不敢欺仰俯。",
            "兢兢日三省，寧可自莽鹵。",
            "君看昔先師，乃愧不若禹。"
        ],
        "title": "作野飲詩後一日復作此篇反之",
        "id": "6b8451eb-cd17-4612-9c5e-728e25582c19"
    },
    {
        "author": "陸游",
        "paragraphs": [
            "雨斷雲歸兩作晴，夕陽鼓角動高城。",
            "客愁正得酒排去，草色直疑烟染成。",
            "鶑爲風和初命友，鷗緣水長欲尋盟。",
            "不須苦問春深淺，陌上吹簫已賣餳。"
        ],
        "title": "春晴二首  其一",
        "id": "ef8239d8-ae6f-4ed8-86f3-04b0e15b4354"
    },
    {
        "author": "陸游",
        "paragraphs": [
            "常年春日少春晴，拂面今朝暖吹輕。",
            "水閣家家橫小舫，園亭處處聽新鶑。",
            "桃花不管詩人老，菖葉空催野叟耕。",
            "自笑此生餘幾許，銅駝荆棘尚關情。"
        ],
        "title": "春晴二首  其二",
        "id": "d25333b0-9792-4988-a230-803cf2bb121c"
    },
    {
        "author": "陸游",
        "paragraphs": [
            "莫笑龜堂礌磈胸，此中元可貯虛空。",
            "尚饒靈運先成佛，那計辛毗不作公。",
            "采藥偶逢丹井客，買蓑因過玉霄翁。",
            "不須更問歸何許，散髮飄然萬里風。"
        ],
        "title": "遣興二首  其一",
        "id": "bfb380c4-a559-495e-8b1d-a0f54d42402f"
    },
    {
        "author": "陸游",
        "paragraphs": [
            "我是仙蓬舊主人，一生常得自由身。",
            "退歸自合稱山長，變化猶應侍帝晨。",
            "得酒不妨開口笑，學人難作捧心顰。",
            "塵中且復隨緣住，又見湖邊草木新。"
        ],
        "title": "遣興二首  其二",
        "id": "82060d4b-cef5-42ee-b1c9-d18247d0e461"
    },
    {
        "author": "陸游",
        "paragraphs": [
            "東風催雨破天慳，行圃歸來剩解顔。",
            "百草吹香蝴蝶閙，一溪漲綠鷺鷥閑。",
            "老來每嘆論心少，貧甚方知覓醉艱。",
            "猶頼籃輿無恙在，呼兒結束入南山。"
        ],
        "title": "開歲屢作雨不成正月二十六日夜乃得雨明日行家圃有賦",
        "id": "a7bf51e5-2a82-45a9-b973-b8f128eb625d"
    },
    {
        "author": "陸游",
        "paragraphs": [
            "築室鏡湖濱，于今四十春。",
            "放生魚自樂，施食鳥常馴。",
            "土潤觀鋤藥，燈清論養真。",
            "桃源處處有，不獨武陵人。"
        ],
        "title": "書屋壁二首  其一",
        "id": "2d171bf6-74a2-49a9-a62a-16110156ce99"
    },
    {
        "author": "陸游",
        "paragraphs": [
            "鳥道經行穩，巢居卧起寬。",
            "鹿衣裁短褐，龜屋製危冠。",
            "舊慕嵇中散，今師靖長官。",
            "蛟龍雲雨上，未必勝泥蟠。"
        ],
        "title": "書屋壁二首  其二",
        "id": "cbaffeb4-c4f8-42dc-9efd-d1cd9b6344f3"
    },
    {
        "author": "陸游",
        "paragraphs": [
            "過埭維舟古柳根，却扶拄杖入烟村。",
            "印泥接迹牛羊過，投宿爭林鳥雀喧。",
            "酒保殷勤邀瀹茗，道翁傴僂出迎門。",
            "郊居不與人間事，惟有耕桑得細論。"
        ],
        "title": "與兒孫同舟泛湖至西山旁憩酒家遂詠任氏茅庵而歸",
        "id": "6473d541-8da9-4d37-a086-d40f5d301bfa"
    },
    {
        "author": "陸游",
        "paragraphs": [
            "筍輿伊軋暮山昏，水敗陂塘路僅存。",
            "出谷鐘聲知過寺，隔林人語喜逢村。",
            "廟壖荒寂新犁地，堤草凄迷舊燒痕。",
            "兒子念翁霜露冷，遥持炬火出柴門。"
        ],
        "title": "日暮自大匯村歸",
        "id": "eb5b7727-ddea-4aa0-a41f-a921f07cf3fc"
    },
    {
        "author": "陸游",
        "paragraphs": [
            "八十仍逾四，遲留未告行。",
            "筮言災退散，醫賀脈和平。",
            "耕牧猶能力，癡頑每自驚。",
            "所嗟經學廢，心愧濟南生。"
        ],
        "title": "八十四吟",
        "id": "01036ccf-f1d9-43f5-be16-ded9b33f4982"
    },
    {
        "author": "陸游",
        "paragraphs": [
            "柴車無與駕，篷艇亦須人。",
            "頼有拄杖子，能扶羸病身。",
            "雲山翠屏合，烟月玉鈎新。",
            "蕭散湖塘路，微風吹葛巾。"
        ],
        "title": "晚步至湖上",
        "id": "3bd5c3d0-8c74-4554-bf39-10a11946f41c"
    },
    {
        "author": "陸游",
        "paragraphs": [
            "窗昏不見字，今日罷觀書。",
            "迹寄浮生內，心遊曠劫初。",
            "太山均蟻垤，聖域亦蘧廬。",
            "兀坐還成倦，荒畦去荷鋤。"
        ],
        "title": "春陰",
        "id": "ad3a1d31-732b-4d5a-8251-f88d3d9bc07c"
    },
    {
        "author": "陸游",
        "paragraphs": [
            "斷稿投衣橐，殘壺挂馬鞍。",
            "寺荒尋店久，橋敗涉溪寒。",
            "道里逢人問，題名拂壁看。",
            "平生慣行役，隨處得加餐。"
        ],
        "title": "題野店壁",
        "id": "ff59d230-2268-4fda-98ba-414184506e0b"
    },
    {
        "author": "陸游",
        "paragraphs": [
            "庵居渾似罷參僧，除却癡憨百不能。",
            "意倦有時憑曲几，興來隨處曳枯藤。",
            "雲山直去寧須伴，蘚磴高攀不計層。",
            "聞道鼉鳴天欲雨，松門小住看雲興。"
        ],
        "title": "題寺壁",
        "id": "8c552033-621f-4e75-8594-ac2cff70e504"
    },
    {
        "author": "陸游",
        "paragraphs": [
            "青山四抱路盤紆，天與先生卜草廬。",
            "雲冷數聲聞斷雁，溪清百尺見遊魚。",
            "新醪薄薄閑尋醉，殘髮蕭蕭悶憶梳。",
            "莫謂躬耕便無事，百年京洛尚丘墟。"
        ],
        "title": "題幽居壁二首  其一",
        "id": "e8d75667-60cb-4c1c-aab0-0fa39e2fa1f8"
    },
    {
        "author": "陸游",
        "paragraphs": [
            "聲利場中偶解圍，悠然高枕謝招揮。",
            "山前曳杖尋僧去，林下收棋送客歸。",
            "城市氛埃那許到，比鄰烟火自相依。",
            "纓冠束带前身事，散髮今惟勃落衣。"
        ],
        "title": "題幽居壁二首  其二",
        "id": "37b3feaa-bdf1-4ec1-a466-55ec0126e7ec"
    },
    {
        "author": "陸游",
        "paragraphs": [
            "老來百念盡消磨，無奈雲安入夢何。",
            "壯憶公孫劍器舞，愁思賓客竹枝歌。"
        ],
        "title": "思夔州二首  其一",
        "id": "4041f93c-5bbf-4b12-ad72-ec2008321f3b"
    },
    {
        "author": "陸游",
        "paragraphs": [
            "武侯八陣孫吳法，工部十詩韶頀音。",
            "遺磧故祠春草合，略無人解兩公心。"
        ],
        "title": "思夔州二首  其二",
        "id": "473a5faa-b7de-4c73-97e4-eb06faac10b7"
    },
    {
        "author": "陸游",
        "paragraphs": [
            "年年踏雪探梅開，二月今年始見梅。",
            "從此逢春心轉懶，小詩不擬覓花裁。"
        ],
        "title": "梅開絕晚有感二首  其一",
        "id": "6b66fbea-c05e-4716-ae1c-a6cd7b35365d"
    },
    {
        "author": "陸游",
        "paragraphs": [
            "尋梅不負雪中期，醉倒猶須插一枝。",
            "莫諱衰遲殺風景，卷中今歲欠梅詩。"
        ],
        "title": "梅開絕晚有感二首  其二",
        "id": "a6b7be9e-7397-4b41-8fbc-762e5136ec75"
    },
    {
        "author": "陸游",
        "paragraphs": [
            "一飽何心慕萬鍾，小園父子自相從。",
            "蚍蜉布陣雨將作，蛺蝶成團春已濃。",
            "澗底束薪供晚爨，街頭糴米續晨舂。",
            "盤餐莫恨無兼味，自繞荒畦摘芥菘。"
        ],
        "title": "園中晚飯示兒子",
        "id": "2cfd7cd2-e076-4ee6-ad65-8d8b6d2335bc"
    },
    {
        "author": "陸游",
        "paragraphs": [
            "修行力量淺，觸事常寡悰。",
            "端居本無事，奈此百憂攻。",
            "今晨默自語，世豈不汝容。",
            "漱濯臨清流，嘯歌蔭長松。",
            "緩步有夷途，遠眺多奇峰。",
            "野叟時相尋，村酒亦自醲。",
            "于道忽少進，一掃芥蒂胸。",
            "轑釜本常情，寧說飯後鐘。"
        ],
        "title": "自詰",
        "id": "5a6ae97d-510e-414e-b582-a53816f98134"
    },
    {
        "author": "陸游",
        "paragraphs": [
            "農事未興思一笑，春薺可采魚可釣。",
            "霏霏小雨忽已晴，堤上相携踏殘照。",
            "村場酒薄亦有力，把盞相娛不辭釂。",
            "眼花耳熱言語多，霍然已醒如過燒。",
            "人生百年會有盡，世事萬變誰能料。",
            "酒空人散寂無聲，爲君試作蘇門嘯。"
        ],
        "title": "野飲",
        "id": "079fc6a4-7a56-4900-a629-d6461ed51dde"
    },
    {
        "author": "陸游",
        "paragraphs": [
            "讀罷楞伽四卷經，其餘終日坐茆亭。",
            "靜聽溪碓舂雲母，細斸松根采茯苓。",
            "大道粗嘗聞海若，高情未至愧山靈。",
            "寒泉新渫甘于乳，晨起何妨挈半瓶。"
        ],
        "title": "茆亭",
        "id": "864cb21e-e30e-4d9a-8eb5-05900b260554"
    },
    {
        "author": "陸游",
        "paragraphs": [
            "身世飄然似斷雲，時人誤許與斯文。",
            "旋償碑債動千里，强理詩情無一分。",
            "子美舊悲殘酒炙，幼安今老白襦裙。",
            "餘生自喜渾無事，清夜銅爐炷寶熏。"
        ],
        "title": "身世",
        "id": "496c1c1d-0f74-4afe-a192-ed87ff50a115"
    },
    {
        "author": "陸游",
        "paragraphs": [
            "長物消磨盡，猶存兩大瓢。",
            "藥能扶困憊，酒可沃枯焦。",
            "童負來山店，人看度野橋。",
            "畫工殊好事，傳寫入生綃。"
        ],
        "title": "家有兩瓢分貯酒藥出則使一童負之戲賦五字句",
        "id": "c47c08cb-6d57-44fd-8c5c-7d8b0d3f28f0"
    },
    {
        "author": "陸游",
        "paragraphs": [
            "禹寺荒殘鐘鼓在，我來又見物華新。",
            "紹興年上曾題壁，觀者多疑是古人。"
        ],
        "title": "禹寺",
        "id": "d1e8bff6-8910-4661-be48-1a5b616ffbec"
    },
    {
        "author": "陸游",
        "paragraphs": [
            "壯志蹉跎雪滿頭，久將餘日付滄洲。",
            "閑雲不入老人夢，鄰笛似知孤客愁。",
            "小築聊須傍蘭渚，片帆那復到樟樓。",
            "生涯草草真堪笑，三十年來一破裘。"
        ],
        "title": "旅遊二首  其一",
        "id": "016d6f2a-d88e-49d5-898f-e08869463b56"
    },
    {
        "author": "陸游",
        "paragraphs": [
            "本自無心落市朝，不妨隨處狎漁樵。",
            "螺青點出暮山色，石綠染成春浦潮。",
            "縣驛下時人語閙，寺樓倚處客魂消。",
            "流年不貸君知否，素扇團團又可搖。"
        ],
        "title": "旅遊二首  其二",
        "id": "1fa2a049-30db-4281-b3bd-74270e977d30"
    },
    {
        "author": "陸游",
        "paragraphs": [
            "貧到今年極，蕭然四壁家。",
            "弊袍生蟣虱，粗飯雜泥沙。",
            "浩浩乾坤大，茫茫歲月賒。",
            "故鄉烟水窟，別擬卜生涯。"
        ],
        "title": "貧嘆",
        "id": "5cb8e782-6079-4c13-a8e9-c4541bb71bc2"
    },
    {
        "author": "陸游",
        "paragraphs": [
            "九折危途寸步艱，至今回首尚心寒。",
            "元來自有安身處，茆屋三間似海寬。"
        ],
        "title": "東窗四首  其一",
        "id": "05ac6696-8281-486f-a179-96c862fc8ade"
    },
    {
        "author": "陸游",
        "paragraphs": [
            "才薄常爲世俗輕，還山力不給躬耕。",
            "即今贏得都無事，袖手東窗聽雨聲。"
        ],
        "title": "東窗四首  其二",
        "id": "ee56f272-4a3a-4eda-8085-810ab0d019a5"
    },
    {
        "author": "陸游",
        "paragraphs": [
            "俗事紛紛意不攄，兀如頭垢念爬梳。",
            "東窗且復焚香坐，閑看微雲自卷舒。"
        ],
        "title": "東窗四首  其三",
        "id": "f1b18c1e-2d1e-4c5b-8337-9711d0f32092"
    },
    {
        "author": "陸游",
        "paragraphs": [
            "寂寂東窗午夢殘，更堪春雨作春寒。",
            "蠻童未報煎茶熟，一卷南華枕上看。"
        ],
        "title": "東窗四首  其四",
        "id": "815a7a8b-6d96-4c2f-b6b2-68b5a4d78b5c"
    },
    {
        "author": "陸游",
        "paragraphs": [
            "家居每思出，出亦無與遊。",
            "江山豈不佳，乃復生我愁。",
            "不如適近村，家家業農疇。",
            "深巷鳴鷄犬，長陂下羊牛。",
            "棗熟稻當穫，桑落酒可篘。",
            "寧無賓祭須，柿栗良易求。",
            "醫翁日過門，得藥疾自瘳。",
            "婚嫁不出村，百世加綢繆。",
            "我來每絕嘆，恨不終歲留。",
            "人生正應爾，底事須王侯。"
        ],
        "title": "近村",
        "id": "7cbda486-247b-43e0-b026-af6525a31607"
    },
    {
        "author": "陸游",
        "paragraphs": [
            "石帆山下古苔磯，回首人間萬事非。",
            "能飲上池何患死，不營尺宅欲安歸。",
            "寒龜瑟縮搘床老，倦鶴翩躚带箭飛。",
            "堪笑年來殊省事，就憑樵女綻春衣。"
        ],
        "title": "石帆山下作",
        "id": "3260cac2-b604-49b2-b688-ba782dbf1a7d"
    },
    {
        "author": "陸游",
        "paragraphs": [
            "殘燈冷火待窗明，稍覺今朝病體輕。",
            "已頼林鳩知宿雨，更煩簷鵲報新晴。"
        ],
        "title": "旦起二首  其一",
        "id": "ed27187a-2784-4f63-b6a7-266a75b7bd74"
    },
    {
        "author": "陸游",
        "paragraphs": [
            "地爐晨起撥寒灰，困睫濛濛尚懶開。",
            "正倚蒲團覓殘夢，一聲啼鳥又驚回。"
        ],
        "title": "旦起二首  其二",
        "id": "2e0d45e8-47b5-41d2-a264-3e0798adcfb8"
    },
    {
        "author": "陸游",
        "paragraphs": [
            "自從請老鏡湖濱，萬事不關林下人。",
            "鴉去鴉歸還過日，花開花落又經春。",
            "官微也過千重浪，身在依然一幅巾。",
            "晨突有烟吾事了，濁醪不復惱比鄰。"
        ],
        "title": "書况",
        "id": "54c6be03-bb7a-4426-934a-62a5d973dc0d"
    },
    {
        "author": "陸游",
        "paragraphs": [
            "遊宦才能薄，還山日月長。",
            "買牛捐寶劍，取酒解金章。",
            "泉脈疏供啜，松肪煉按方。",
            "北窗貪兀傲，南陌喜彷徉。",
            "僧過傳蓍法，醫來寄藥囊。",
            "泛舟經姥廟，策蹇上傖塘。",
            "懶似嵇中散，癡如顧長康。",
            "人間須掃迹，隨處是羊腸。"
        ],
        "title": "閑中戲賦村落景物二首  其一",
        "id": "7e54da04-b7e3-4145-acbe-dc97912114e2"
    },
    {
        "author": "陸游",
        "paragraphs": [
            "覆篠初成屋，編荆旋作門。",
            "孤雲生釣瀨，微雨過棋軒。",
            "柳種來傍縣，花栽乞近村。",
            "石欹聊可坐，地褊不成園。",
            "酒榼刳楓癭，香爐斷竹根。",
            "海鷗呼可下，隴鳥教能言。",
            "摶飯迎雙鶴，聯縚繫小猿。",
            "山家雖寂寞，隨事有盤餐。"
        ],
        "title": "閑中戲賦村落景物二首  其二",
        "id": "7a51e59b-4c99-4b06-aed9-cc83c01665a4"
    },
    {
        "author": "陸游",
        "paragraphs": [
            "我非惡旨酒，好飲而不能。",
            "方其臨觴時，直欲舉斗升。",
            "若有物制之，合龠已不勝。",
            "豈獨觀者笑，心亦甚自憎。",
            "正如疾逆虜，憤切常橫膺。",
            "蹭蹬忽衰老，何由效先登。",
            "上天無長梯，繫日無長繩。",
            "可嘆固非一，壯志空飛騰。"
        ],
        "title": "予好把酒常以小戶爲苦戲述",
        "id": "db70902f-7344-4eea-a5cb-d941207f2568"
    },
    {
        "author": "陸游",
        "paragraphs": [
            "夭夭枝頭花，鬰鬰地上草。",
            "方春萬物遂，我乃獨衰槁。",
            "少時喜方藥，晚亦學黄老。",
            "又非愛名宦，壯歲迹已掃。",
            "如何過八十，尚復未聞道。",
            "傴行阡陌間，齒搖而髮縞。",
            "名山可巢居，决去恨不早。",
            "宴坐精思床，猶能養梨棗。"
        ],
        "title": "春日對花有感",
        "id": "4518db36-239a-4396-b4a6-15d11c8c7ddc"
    },
    {
        "author": "陸游",
        "paragraphs": [
            "柴門方出雨霏霏，未到湖邊促駕歸。",
            "深炷爐香掩屏卧，誰知不爲溼春衣。"
        ],
        "title": "出遊遇雨而返二首  其一",
        "id": "faa20cac-a1e3-4a45-9060-d9f9e69565ee"
    },
    {
        "author": "陸游",
        "paragraphs": [
            "荒山前頭野水邊，東行西行不自憐。",
            "天公豈亦哀老子，風雨留教終日眠。"
        ],
        "title": "出遊遇雨而返二首  其二",
        "id": "bf6acd0b-5940-40ab-8268-baf82576ce24"
    },
    {
        "author": "陸游",
        "paragraphs": [
            "白雲堆裏看青山，猿鳥爲鄰日往還。",
            "黄綺後身應我是，再來依舊一生閑。"
        ],
        "title": "記閑",
        "id": "dc993253-3299-4fef-81c4-a9145f9a26fd"
    },
    {
        "author": "陸游",
        "paragraphs": [
            "狸奴睡被中，鼠橫若不聞。",
            "殘我架上書，禍乃及斯文。",
            "乾鵲下屋簷，鳴噪不待晨。",
            "但爲得食計，何曾問行人。",
            "惰得暖而安，饑得飽而馴。",
            "汝計則善矣，我憂難具陳。"
        ],
        "title": "二感",
        "id": "507baa30-cbdd-424c-b0c8-8383637bb326"
    },
    {
        "author": "陸游",
        "paragraphs": [
            "陰陰山木合，幽處著柴荆。",
            "喧中有靜意，水車終日鳴。"
        ],
        "title": "題柴言山水四首  其一",
        "id": "b4d4e8f9-859e-4fd9-b3e5-24aec3c427b5"
    },
    {
        "author": "陸游",
        "paragraphs": [
            "懸水三十仞，疾雷聞數里。",
            "正暑凜生秋，倚杖者誰子。"
        ],
        "title": "題柴言山水四首  其二",
        "id": "4d1ee30e-365c-427e-a38e-bded44db2d1c"
    },
    {
        "author": "陸游",
        "paragraphs": [
            "高秋風雨天，幽居詩酒地。",
            "君看此氣象，其可折簡致。"
        ],
        "title": "題柴言山水四首  其三",
        "id": "4f0805f8-d4e1-461b-b368-7fe32f83547d"
    },
    {
        "author": "陸游",
        "paragraphs": [
            "草亭臨峭絕，霜嶂起嶙峋。",
            "危磴儻可上，老夫思卜鄰。"
        ],
        "title": "題柴言山水四首  其四",
        "id": "25562eec-bbeb-4964-924d-336016799f0c"
    },
    {
        "author": "陸游",
        "paragraphs": [
            "掃地垂簾坐草亭，東風吹頰醉初醒。",
            "睡蛇死後魔無力，疾豎降來藥有靈。",
            "在手殘梅香淡泊，傍簷幽鳥語丁寧。",
            "老人不是神通妙，世事元來要飽經。"
        ],
        "title": "草亭獨坐",
        "id": "03f3ac2a-1f8f-43eb-9572-5f17c9ec3998"
    },
    {
        "author": "陸游",
        "paragraphs": [
            "荒園二三畝，敗屋八九間。",
            "初至如逆旅，忽逾四十年。",
            "屋日已朽蠹，我老不自還。",
            "茅可刈之野，木可伐之山。",
            "尚復不能具，日夜憂其顛。",
            "况我虛幻身，念念隨化遷。",
            "齒墮髮亦縞，鏡中失朱顔。",
            "其危甚于屋，何恃能牢堅。",
            "豐汝梨與棗，養汝汞與鉛。",
            "防疾如待敵，愛氣如守關。",
            "謀于履霜初，懼在橫流前。",
            "書紳銘席端，雖老尚可全。"
        ],
        "title": "修居室賦詩自警",
        "id": "4a9f2b71-a2a0-4053-9d32-f7340eeec704"
    },
    {
        "author": "陸游",
        "paragraphs": [
            "遯迹荒村慣忍貧，秋毫不使喪其真。",
            "家居亦以古爲鑒，事過始知天勝人。",
            "臨食致思方下箸，讀書有得每書紳。",
            "放翁耄矣當知幸，布褐藜羹畢此身。"
        ],
        "title": "遯迹",
        "id": "3049e93c-7d9e-4f11-b886-e812149de274"
    },
    {
        "author": "陸游",
        "paragraphs": [
            "不管筇枝破綠苔，閑穿萬竹上荒臺。",
            "幽花經雨自開落，啼鳥喜晴時去來。",
            "河岸家家裝彩舫，兒曹處處唱青梅。",
            "誰家老子癡頑甚，看改新元十一回。"
        ],
        "title": "春晴登小臺",
        "id": "46acd639-9850-4713-aa64-ec8034ca0856"
    },
    {
        "author": "陸游",
        "paragraphs": [
            "春浦南來元不到，畫橈偶復入鷗群。",
            "人家遠火林間見，船底微波枕上聞。",
            "山口正銜初出月，渡頭未散欲歸雲。",
            "錦囊詩草新寥落，得句猶堪寄一欣。"
        ],
        "title": "魯墟舟中作",
        "id": "d64b7b70-acf3-4f55-845c-d3f18835edae"
    },
    {
        "author": "陸游",
        "paragraphs": [
            "得米還憂無束薪，今年真欲甑生塵。",
            "椎奴跣婢皆辭去，始覺盧仝未苦貧。"
        ],
        "title": "貧病戲書二首  其一",
        "id": "2d30f489-ac86-4057-916b-0644c5d985e7"
    },
    {
        "author": "陸游",
        "paragraphs": [
            "頭痛涔涔齒動搖，醫驕折簡不能招。",
            "亦知客疾無根柢，少健還能起負樵。"
        ],
        "title": "貧病戲書二首  其二",
        "id": "e47cb8f0-1f94-461b-bce0-7e2e72d75068"
    },
    {
        "author": "陸游",
        "paragraphs": [
            "盡日溪邊艇子斜，治生不種邵平瓜。",
            "已分鄰舍紅蓮米，更啜僧房紫筍茶。"
        ],
        "title": "又作二首自解  其一",
        "id": "ae430ff4-efc8-4ca5-94a2-66004ad330f1"
    },
    {
        "author": "陸游",
        "paragraphs": [
            "靈府安平四體和，經時止酒頰常酡。",
            "老生要是常談爾，吐納餘閑即按摩。"
        ],
        "title": "又作二首自解  其二",
        "id": "f8f019d0-167a-4971-bbfa-0f97786fc092"
    },
    {
        "author": "陸游",
        "paragraphs": [
            "買地孤村結草廬，蕭然身世落樵漁。",
            "一編在手君無怪，曾典蓬山四庫書。"
        ],
        "title": "挾書一卷至湖上戲作",
        "id": "1362a9a3-1863-4635-9e9f-76975a7611e9"
    },
    {
        "author": "陸游",
        "paragraphs": [
            "我力日愈衰，人事不敢倡。",
            "窮巷春多泥，何以稅客鞅。",
            "諸君顧何取，勤懇問亡恙。",
            "賦詩代尺書，跂望徒悢悢。"
        ],
        "title": "謝客相過",
        "id": "9a85f05b-6be0-4b53-9ff7-c6519c330946"
    },
    {
        "author": "陸游",
        "paragraphs": [
            "土盎常餘菜，山庖不絕烟。",
            "罷醫翻少疾，無術自長年。",
            "小舫烟波宅，閑身陸地仙。",
            "東窗最佳處，日對坐忘編。"
        ],
        "title": "書幸",
        "id": "0f961f65-2b68-4b83-a637-2d731d5e7a73"
    },
    {
        "author": "陸游",
        "paragraphs": [
            "髧髦承學紹興前，歷看人間七十年。",
            "撲滿終歸棄道側，鴟夷猶得載車邊。",
            "釣船夜泛吳江月，醉眼秋看楚澤天。",
            "造物未容書鬼錄，殘春又藉落花眠。"
        ],
        "title": "書嘆",
        "id": "18f8ae73-d9f1-4dc4-84d3-2d97735d0bcc"
    },
    {
        "author": "陸游",
        "paragraphs": [
            "草衰何預人，每起徂年悲。",
            "日月纔幾何，又見青青時。",
            "青青雖滿眼，行矣當復衰。",
            "盛衰還無端，其理可前知。",
            "人生死則已，千載無還期。"
        ],
        "title": "古興二首  其一",
        "id": "66997ebc-ef0d-4b49-a609-503e2cb41d84"
    },
    {
        "author": "陸游",
        "paragraphs": [
            "月出橫林上，宿鳥無定枝。",
            "物生各畏禍，所託輒蹈危。",
            "老人倚壁坐，大鼾驚群兒。",
            "雖云差自適，見事亦太遲。",
            "猶有一可喜，永謝世俗羈。"
        ],
        "title": "古興二首  其二",
        "id": "e9d428dd-cdd0-48fd-bcb4-c6eb5013896c"
    },
    {
        "author": "陸游",
        "paragraphs": [
            "萬事有常理，中智皆能知。",
            "禍福如白黑，不待諏蓍龜。",
            "疾患初萌芽，未有旦夕危。",
            "每能自省察，百鬼安能窺。",
            "一怠生百疾，速死乃自詒。"
        ],
        "title": "病中有述二首  其一",
        "id": "4ffab3c3-f3dd-4b82-9d89-c8f78d3791d8"
    },
    {
        "author": "陸游",
        "paragraphs": [
            "爲國恃久安，變起最莫測。",
            "釋楚爲外懼，此實計之得。",
            "吾儕學養生，事事當自克。",
            "老無聲色娛，戒懼在飲食。",
            "要須銘盤盂，下箸如對敵。"
        ],
        "title": "病中有述二首  其二",
        "id": "a39736b0-2265-4144-997f-1a117848f679"
    },
    {
        "author": "陸游",
        "paragraphs": [
            "嗟哉黄鴉一何陋，性喜隠翳藏荒囿。",
            "烟深翅重飛不起，鳴聲穀穀知雨候。",
            "夜與妖鵩群，又似惡白晝。",
            "羽毛不足辱彈射，滋味不足登俎豆。",
            "捕之既無用，鬻之又不售。",
            "譬之人以支離而全，木以擁腫而壽。",
            "若予者智不能知農圃，學不能舉孝秀。",
            "名不譁世，動得嘲詬。",
            "是亦天下不材之尤，尚何議乎汝後。"
        ],
        "title": "黄鴉吟",
        "id": "75d39ab2-b280-4521-ba19-c7a580f8eec0"
    },
    {
        "author": "陸游",
        "paragraphs": [
            "老向人間久倦遊，君恩乞與渭川秋。",
            "虛名定作陳驚坐，好句真慚趙倚樓。",
            "棧豆十年霑病馬，烟波萬里著浮鷗。",
            "就封他日輕裘去，應過三峰處處留。"
        ],
        "title": "恩封渭南伯唐詩人趙嘏爲渭南尉當時謂之趙渭南後來將以予爲陸渭南乎戲作長句",
        "id": "5b90c1d0-b0ce-4f1e-8391-2061a7393826"
    },
    {
        "author": "陸游",
        "paragraphs": [
            "宿志在人外，清心游物初。",
            "猶輕天上福，那習世間書。",
            "薺菜挑供餠，槐芽采作葅。",
            "朝晡兩摩腹，未可笑幽居。"
        ],
        "title": "幽居",
        "id": "299ca85c-2f4b-4612-ae62-484e4eb6f37c"
    },
    {
        "author": "陸游",
        "paragraphs": [
            "籃輿隨意出衡門，日已沉山野未昏。",
            "小市叢祠湖上路，短垣高柳埭西村。",
            "麥苗極目無閑土，塘水平堤失舊痕。",
            "明詔裕民聞屢下，老農何以報君恩。"
        ],
        "title": "肩輿至湖桑埭",
        "id": "6078eb94-3fcf-4621-8ff5-d07a7f25e4d8"
    },
    {
        "author": "陸游",
        "paragraphs": [
            "力請還山又幾年，何功月費水衡錢。",
            "君恩深厚猶慚懼，敢向他人更乞憐。"
        ],
        "title": "半俸自戊辰二月置不復言作絕句二首  其一",
        "id": "6e6f4ff3-1af5-4418-8f11-5ed3b2536eec"
    },
    {
        "author": "陸游",
        "paragraphs": [
            "俸券新同廢紙收，迎賓僅有一絁裘。",
            "日鋤幽圃君無笑，猶騰牆東學儈牛。"
        ],
        "title": "半俸自戊辰二月置不復言作絕句二首  其二",
        "id": "add94ae1-530b-44a3-bbfe-de782c8dbd82"
    },
    {
        "author": "陸游",
        "paragraphs": [
            "出門處處皆桃李，我獨呻吟一室中。",
            "只道有詩驅瘧鬼，誰知無檄愈頭風。"
        ],
        "title": "頭風戲作",
        "id": "a296cbc9-39da-4503-bbe2-819137447146"
    },
    {
        "author": "陸游",
        "paragraphs": [
            "茆齋雖絕小，老子策新勛。",
            "磑落霏霏雪，爐生裊裊雲。",
            "心將鷗共遠，巢與鶴中分。",
            "幾許人間事，吾廬寂不聞。"
        ],
        "title": "茅齋",
        "id": "b01a3094-3e86-4301-bf31-ea91ce091ef9"
    },
    {
        "author": "陸游",
        "paragraphs": [
            "老病雖俱至，耕桑亦未遲。",
            "兒童誇犢健，婦女閔蠶饑。",
            "月落梟鳴夜，燈殘鼠嚙時。",
            "但當尋熟睡，萬事不須思。"
        ],
        "title": "耕桑",
        "id": "65ee65f5-a3f8-4ea9-b067-c887edd45c25"
    },
    {
        "author": "陸游",
        "paragraphs": [
            "方舟衝破湖波綠，聯騎蹋殘花徑紅。",
            "七十年間人換盡，放翁依舊醉春風。"
        ],
        "title": "春詠四首  其一",
        "id": "6ae2a7e7-ad8e-4b12-a3e8-bf9e7eaa1b0e"
    },
    {
        "author": "陸游",
        "paragraphs": [
            "熟食從來少天色，東吳况是足春寒。",
            "城南藉草可痛飲，安得酒腸如海寬。"
        ],
        "title": "春詠四首  其二",
        "id": "f4600f5a-c02d-46c6-b792-6a96a313d940"
    },
    {
        "author": "陸游",
        "paragraphs": [
            "蘭亭路上換春衣，梅市橋邊送夕暉。",
            "聞有水仙翁是否，輕舟如葉槳如飛。"
        ],
        "title": "春詠四首  其三",
        "id": "49a0fd16-d6cb-471e-9af7-30b01f3e2366"
    },
    {
        "author": "陸游",
        "paragraphs": [
            "沈家園裏花如錦，半是當年識放翁。",
            "也信美人終作土，不堪幽夢太匆匆。"
        ],
        "title": "春詠四首  其四",
        "id": "0c2e7b5d-a227-43bf-8bca-e9de7d9019a1"
    },
    {
        "author": "陸游",
        "paragraphs": [
            "春事已闌珊，山村未褪寒。",
            "筍生初入饌，薺老尚登盤。",
            "僧飯時分鉢，園蔬不仰官。",
            "枯腸更禁攪，姑置密雲團。"
        ],
        "title": "蔬飯",
        "id": "9ba16669-78c7-4686-9aa8-3f5745e7b504"
    },
    {
        "author": "陸游",
        "paragraphs": [
            "我初入蜀鬢未霜，南充樊亭看海棠。",
            "當時已謂目未睹，豈知更有碧鷄坊。",
            "碧鷄海棠天下絕，枝枝似染猩猩血。",
            "蜀姬艷粧肯讓人，花前頓覺無顔色。",
            "扁舟東下八千里，桃李真成僕奴爾。",
            "若使海棠根可移，揚州芍藥應羞死。",
            "風雨春殘杜鵑哭，夜夜寒衾夢還蜀。",
            "何從乞得不死方，更看千年未爲足。"
        ],
        "title": "海棠歌",
        "id": "e9610bef-c6cf-4f6c-90b9-7e9124bc368a"
    },
    {
        "author": "陸游",
        "paragraphs": [
            "湖曲舊誅茆，松陰近結巢。",
            "安閑多熟睡，衰退少新交。",
            "雨漬丁香結，春生豆蔻梢。",
            "良晨不把酒，新燕解相嘲。"
        ],
        "title": "園中作",
        "id": "0f48969e-cc2f-4372-ae29-78793a80b6d2"
    },
    {
        "author": "陸游",
        "paragraphs": [
            "整書拂几當閑嬉，時取曾孫竹馬騎。",
            "故故小勞君會否，戶樞流水即吾師。"
        ],
        "title": "書意三首  其一",
        "id": "3a024685-46b8-4013-bd93-08eb802dccf4"
    },
    {
        "author": "陸游",
        "paragraphs": [
            "人生祇要常無事，忿欲紛紛喜見侵。",
            "贈子秘傳安樂法，秋毫莫遣動吾心。"
        ],
        "title": "書意三首  其二",
        "id": "a37b3b89-09d6-4dfa-b4f1-61937041ff0a"
    },
    {
        "author": "陸游",
        "paragraphs": [
            "籬角緋桃落漸稀，晚風吹去點苔磯。",
            "揮金豈必如疏傅，二畝春秧也是歸。"
        ],
        "title": "書意三首  其三",
        "id": "5362f997-cbcf-48a1-aaa2-0eae0918f49e"
    },
    {
        "author": "陸游",
        "paragraphs": [
            "世事紛紛不足論，流年去似海濤翻。",
            "莫因齒髮悲殘景，且喜柴荆是故園。",
            "千里桑麻無曠土，數家鷄犬自成村。",
            "鄰翁過我誇秧信，雨後春泥一尺渾。"
        ],
        "title": "晚春二首  其一",
        "id": "d1046661-04e0-4db4-a4eb-9397b1a8857a"
    },
    {
        "author": "陸游",
        "paragraphs": [
            "莫笑花前醉墮巾，放翁又看一年春。",
            "尋巢燕熟頻穿戶，釀蜜蜂喧不避人。",
            "楚廟恙豚初散社，稽山筍蕨正嘗新。",
            "要知不負年光處，南陌東阡自在身。"
        ],
        "title": "晚春二首  其二",
        "id": "bda40ac2-9fed-40cc-9ed0-cb42f5d69a5f"
    },
    {
        "author": "陸游",
        "paragraphs": [
            "綸巾羽扇影翩翩，湖上彷徉莫計年。",
            "桃李已忘疇昔分，禽魚猶結後來緣。",
            "山前虛市初多筍，江外人家不禁烟。",
            "莫恨幽情無與共，一雙白鷺導吾前。"
        ],
        "title": "湖上",
        "id": "537b667c-5dd3-4e57-b62d-87559e0d438e"
    },
    {
        "author": "陸游",
        "paragraphs": [
            "成敗歸青史，悲歡付浩歌。",
            "病從今歲減，詩比去春多。",
            "高枕觀浮世，持杯養太和。",
            "功名亦易爾，難負此漁蓑。"
        ],
        "title": "即事",
        "id": "d59865f1-4dc0-4178-83da-e91fa6aecde1"
    },
    {
        "author": "陸游",
        "paragraphs": [
            "芳草初侵路，青梅已破枝。",
            "雨來鳩逐婦，日出雉求雌。",
            "莽莽江湖遠，悠悠歲月移。",
            "老人觀物化，隠几獨多時。"
        ],
        "title": "東籬雜書四首  其一",
        "id": "306e2250-924b-4a98-9413-fa58fdd57b8a"
    },
    {
        "author": "陸游",
        "paragraphs": [
            "桃李成塵土，來禽始著花。",
            "病夫猶枕上，春事又天涯。",
            "巷陌鞦韆夢，簾櫳燕子家。",
            "野僧來問訊，强把半甌茶。"
        ],
        "title": "東籬雜書四首  其二",
        "id": "e45162f3-cd36-4121-a597-ee84fef37dec"
    },
    {
        "author": "陸游",
        "paragraphs": [
            "老厭人間事，閑知造物功。",
            "草生三徑綠，花發一窗紅。",
            "幽境囂塵外，流年嘯傲中。",
            "所嗟儕輩盡，論舊只春風。"
        ],
        "title": "東籬雜書四首  其三",
        "id": "1588d48a-4192-4c33-becf-4a83b9577d59"
    },
    {
        "author": "陸游",
        "paragraphs": [
            "身與春俱老，愁隨日漸長。",
            "簾櫳聽語燕，澗谷擷幽芳。",
            "酒榼常從後，詩囊亦在傍。",
            "閑行無定處，隨意據胡床。"
        ],
        "title": "東籬雜書四首  其四",
        "id": "9816b3a9-a089-4fcb-b39e-8343791e9549"
    },
    {
        "author": "陸游",
        "paragraphs": [
            "山鳥啼孤戍，烟蕪入廢亭。",
            "堤成陂水白，雨細稻秧青。",
            "草市少行旅，叢祠多乞靈。",
            "最憐投宿處，微火暮晶熒。"
        ],
        "title": "山行",
        "id": "05ca77ba-80d2-424d-853e-4cde41d7c80d"
    },
    {
        "author": "陸游",
        "paragraphs": [
            "白水滿稻陂，投種未三宿。",
            "新秧出水面，已作纖纖綠。",
            "年來殘俸絕，所望在一熟。",
            "見之喜欲舞，不復憂半菽。",
            "想當西成時，載重壓車軸。",
            "病齒幸已牢，往矣分社肉。"
        ],
        "title": "稻陂",
        "id": "090735c3-fb84-4b84-ac19-06e2eb86de0f"
    },
    {
        "author": "陸游",
        "paragraphs": [
            "兀兀過遥夜，悠悠擁破衾。",
            "峭寒侵病骨，殘雨滴愁心。",
            "人別易千里，書來真萬金。",
            "醉眠差似可，誰與伴孤斟。"
        ],
        "title": "雨夜思子虛",
        "id": "63dc4985-8a8c-42d3-b140-06f2ddbc8480"
    },
    {
        "author": "陸游",
        "paragraphs": [
            "四座無譁聽我歌，百年生計一烟蓑。",
            "清尊瀲瀲猶狂在，白髮蕭蕭奈老何。",
            "遠適安能縮地脈，高眠聊足養天和。",
            "吾徒看盡人間事，莫愛車前印幾窠。"
        ],
        "title": "醉中示客",
        "id": "a599be2a-37cf-4dc4-aae2-2783a0031ea8"
    },
    {
        "author": "陸游",
        "paragraphs": [
            "散髮垂肩懶更簪，一窗竹水對蕭森。",
            "從來耻作資身策，老去終懷報國心。",
            "雷起鼻端秋枕石，泉鳴指下夜橫琴。",
            "不緣羸病愁迎客，經歲何人肯見臨。"
        ],
        "title": "散髮",
        "id": "e3867c48-9b2d-4e49-8086-eff8a6d8b5d9"
    },
    {
        "author": "陸游",
        "paragraphs": [
            "餘生垂九十，一病理一衰。",
            "旬月不自保，敢作期歲期。",
            "粲粲女郎花，忽滿庭前枝。",
            "繁華雖少減，高雅亦足奇。",
            "持杯酹花前，事亦未可知。",
            "明年儻未死，一笑當解頤。"
        ],
        "title": "病中觀辛夷花",
        "id": "a0dbaaae-b74e-4e1f-8d11-0b7ec27dc08d"
    },
    {
        "author": "陸游",
        "paragraphs": [
            "放翁小艇輕如葉，只載蓑衣不載家。",
            "清曉長歌何處去，武陵溪上看桃花。"
        ],
        "title": "小艇",
        "id": "1d50fc8a-e3c9-4a1f-af51-054146f6254f"
    },
    {
        "author": "陸游",
        "paragraphs": [
            "賀公在朝雅吳語，莊舄仕楚猶越吟。",
            "我幸歸休在閭巷，燈前感慨不須深。"
        ],
        "title": "雜題四首  其一",
        "id": "eb8e063a-59bd-49ba-a6f0-79de47920657"
    },
    {
        "author": "陸游",
        "paragraphs": [
            "茆屋三間已太奢，柴乾米白喜無涯。",
            "非賢敢竊優賢祿，願折蓴絲與蕨芽。"
        ],
        "title": "雜題四首  其二",
        "id": "056af9e3-0b50-4cf1-9803-39a65c5f7089"
    },
    {
        "author": "陸游",
        "paragraphs": [
            "野花紅碧自爭春，村酒酸甜也醉人。",
            "解放船頭便千里，不愁無處著閑身。"
        ],
        "title": "雜題四首  其三",
        "id": "f38e5119-c9ff-4705-8045-3d12ac231269"
    },
    {
        "author": "陸游",
        "paragraphs": [
            "湖堤疏瘦水楊柳，村舍殷紅山石榴。",
            "推戶本來隨意入，乞漿因得片時留。"
        ],
        "title": "雜題四首  其四",
        "id": "78039fca-9e95-498e-8879-b031ac1303f5"
    },
    {
        "author": "陸游",
        "paragraphs": [
            "柴車去去度橫陂，正是春殘入夏時。",
            "果熟多藏新密葉，鶑啼偏占最高枝。",
            "迷途每就傭耕問，薄飯時從逆旅炊。",
            "隨意題詩無傑思，還家猶足詫吾兒。"
        ],
        "title": "閑遊",
        "id": "e4eeb1fd-5ab3-4a85-a64e-1f068ad5c8fb"
    },
    {
        "author": "陸游",
        "paragraphs": [
            "頭風間作已全輕，山雨雖頻却快晴。",
            "窗外時時度花片，林梢處處送鶑聲。",
            "地偏無客談閑事，麥熟逢人樂太平。",
            "不爲衰遲辜節物，一甌羊駱薦朱櫻。"
        ],
        "title": "病起初夏",
        "id": "5e19c78f-7049-404d-8427-144c122b3c6c"
    },
    {
        "author": "陸游",
        "paragraphs": [
            "春歸堪笑又匆匆，水白秧青細雨濛。",
            "溪鳥低飛畫橋外，路人相值綠陰中。",
            "宋清藥券貧來積，李賀詩囊病後空。",
            "惟有劇談能一洗，芳尊那得故人同。"
        ],
        "title": "衡門獨立",
        "id": "ea049bc7-e8ee-4964-abfe-b326e800adde"
    },
    {
        "author": "陸游",
        "paragraphs": [
            "吳中地多雨，海角客常愁。",
            "羸疾須醫藥，殘年憶輩流。",
            "解裝孤驛晚，捩柁小江秋。",
            "莫起瀟湘興，無才賦遠遊。"
        ],
        "title": "雨夜",
        "id": "f12fcd31-8847-427f-bfb7-fbed05a055cf"
    },
    {
        "author": "陸游",
        "paragraphs": [
            "草合路如綫，偶隨樵子行。",
            "林間遇磐石，少憩看春耕。"
        ],
        "title": "山麓",
        "id": "0b189359-ff03-4d55-b8c9-f7e787934bb0"
    },
    {
        "author": "陸游",
        "paragraphs": [
            "質衣葺北齋，欹壞略撐拄。",
            "窗扉則虛名，聊足度寒暑。",
            "獨學無與論，推覈實勞苦。",
            "審觀古人意，十亦得四五。",
            "無功與子光，相可豈待語。",
            "一床寬有餘，高卧聽簷雨。"
        ],
        "title": "北齋",
        "id": "0c01747e-9491-4fba-bda5-55acfafd19e1"
    },
    {
        "author": "陸游",
        "paragraphs": [
            "架犁架犁，南村北村雨凄凄。",
            "夜起飯牛鷄未啼，日暮矻矻行千畦。",
            "沒足勿恨一尺泥，西成收薄汝噬臍。"
        ],
        "title": "禽言四首  其一",
        "id": "5e7849ec-9096-405b-94c2-d2c38f8e5e2c"
    },
    {
        "author": "陸游",
        "paragraphs": [
            "拔筍拔筍，入箐不辭風雨窘。",
            "養成會見高拂雲，取供口腹初不忍。",
            "獨持兩把慰倚門，慈顔一笑如春溫。"
        ],
        "title": "禽言四首  其二",
        "id": "0059164b-6a0a-4446-8bb5-9360fcedec97"
    },
    {
        "author": "陸游",
        "paragraphs": [
            "老翁老尚健，打麥持作飯。",
            "終歲隴畝間，勞苦孰敢怨。",
            "人生爲農最可願，得飽正如持左券。",
            "碓舂樵爨小甑香，豈不勝汝耗太倉。"
        ],
        "title": "禽言四首  其三",
        "id": "1bdfa4aa-2f6d-4cb7-955b-71f5c9d32dcb"
    },
    {
        "author": "陸游",
        "paragraphs": [
            "堂前捉績子，力作忘朝餐。",
            "鵝黄雪白相照耀，插茅作簇高如山。",
            "蠢女採桑至煮繭，何暇膏沐梳髻鬟。",
            "繅成蜀錦與楚縠，舞妹纏頭不論束。"
        ],
        "title": "禽言四首  其四",
        "id": "efc6cf4a-fa5f-4a06-92b0-08c822cb1edb"
    },
    {
        "author": "陸游",
        "paragraphs": [
            "景德祥符草野臣，登封曾望屬車塵。",
            "已經成住壞空劫，猶是東西南北人。"
        ],
        "title": "道院偶述二首  其一",
        "id": "59113237-3cbd-4952-ad8b-909d8a410966"
    },
    {
        "author": "陸游",
        "paragraphs": [
            "憶在青城煉大丹，丹成垂欲上仙班。",
            "飄零未忍塵中老，猶待時平隠華山。"
        ],
        "title": "道院偶述二首  其二",
        "id": "b65743a3-e037-4a5e-8f43-4960ba2686fe"
    },
    {
        "author": "陸游",
        "paragraphs": [
            "春與人俱老，花隨夢已空。",
            "遊蜂黏落蕊，輕燕接飛蟲。",
            "桑悴知蠶起，牲肥賽麥豐。",
            "爲農當自力，相戒勿匆匆。"
        ],
        "title": "初夏書感",
        "id": "d3fc184b-e5d7-488a-9247-e6696e3fb27f"
    },
    {
        "author": "陸游",
        "paragraphs": [
            "割愁何處有并刀，傾座誰能奪錦袍。",
            "堪笑陸翁鄰鬼錄，尚推邢友擅人豪。",
            "杜門雖少客載酒，落筆已能奴命騷。",
            "安得相從北窗下，丐君剩馥與殘膏。"
        ],
        "title": "贈邢芻甫",
        "id": "bb1afdda-2b49-40a7-ae8b-24a978708ff3"
    },
    {
        "author": "陸游",
        "paragraphs": [
            "梁州風月今何在，每憶朋儔泪濺裾。",
            "戎幕已如它世事，素屏猶對故人書。"
        ],
        "title": "昔從戎南鄭日范西叔爲予書小卧屏今三十有八年矣悵然有懷",
        "id": "6a8f5c58-f57d-4a48-8473-9aa066fba369"
    },
    {
        "author": "陸游",
        "paragraphs": [
            "川雲疊疊密如鱗，山雨霏霏細似塵。",
            "未必便爲耕隴喜，天公分付與詩人。"
        ],
        "title": "小雨",
        "id": "d512bf67-ea24-4c3f-9c8f-61ec0afc7d69"
    },
    {
        "author": "陸游",
        "paragraphs": [
            "山澤荒寒外，門庭寂寞中。",
            "厭聞鳩喚雨，常羨鵲知風。",
            "逆境嗟行徧，閑愁幸掃空。",
            "今晨有奇事，簫鼓賽年豐。"
        ],
        "title": "遣懷二首  其一",
        "id": "37e75116-2c34-4e04-a3de-82bed932f072"
    },
    {
        "author": "陸游",
        "paragraphs": [
            "風月資吟嘯，漁樵約往還。",
            "貧猶能釀酒，病不廢遊山。",
            "亂石卧牛馬，流泉鳴佩環。",
            "豁除羈旅日，猶有半生閑。"
        ],
        "title": "遣懷二首  其二",
        "id": "a7b1e8c1-e534-4162-b679-73cd8f00ceb5"
    },
    {
        "author": "陸游",
        "paragraphs": [
            "箕潁元非爭奪場，瀟湘自古水雲鄉。",
            "采茶歌裏春光老，煮繭香中夏景長。",
            "斂版早知遊宦惡，署門晚悟世情常。",
            "茹芝却粒雖無術，散髮猶當效楚狂。"
        ],
        "title": "初夏喜事",
        "id": "e84e2407-28e5-4275-bbf9-77bac41b12d0"
    },
    {
        "author": "陸游",
        "paragraphs": [
            "自計前生定蜀人，錦官來往九經春。",
            "堆盤丙穴魚腴美，下箸峨眉栮脯珍。",
            "聯騎雋遊非復昔，數編殘稿尚如新。",
            "最憐栩栩西窗夢，路入青衣不問津。"
        ],
        "title": "夢蜀",
        "id": "59f82449-a2d6-48a2-9bef-4449aba27a69"
    },
    {
        "author": "陸游",
        "paragraphs": [
            "一見溪山病眼開，青鞋處處蹋蒼苔。",
            "平生長物掃除盡，猶带筆床茶竈來。"
        ],
        "title": "閑遊二首  其一",
        "id": "70d71887-e89f-4d44-af23-2916d41444dd"
    },
    {
        "author": "陸游",
        "paragraphs": [
            "好事湖邊賣酒家，杖頭錢盡慣曾賒。",
            "壚邊爛醉眠經日，開過紅薇一架花。"
        ],
        "title": "閑遊二首  其二",
        "id": "eff1433a-f6b3-49f6-b337-0a849bb138c9"
    },
    {
        "author": "陸游",
        "paragraphs": [
            "床有蒲團坐負牆，室無童子自燒香。",
            "人圖作佛雖堪笑，我愛逃禪亦太狂。",
            "櫻筍久忘晨入省，蓴鱸猶喜老還鄉。",
            "汗青未絕茶經筆，那暇投文吊戰場。"
        ],
        "title": "初夏二首  其一",
        "id": "b96d4468-6612-4181-9c38-628cbdc208b3"
    },
    {
        "author": "陸游",
        "paragraphs": [
            "梅子生仁已带酸，楝花墮地尚微寒。",
            "室無長物惟空榻，頭不加巾但小冠。",
            "蠶簇倚牆絲盎起，稻秧經雨水陂寬。",
            "郊原清潤身差健，剩欲閑遊一跨鞍。"
        ],
        "title": "初夏二首  其二",
        "id": "186a62c7-833d-4c5a-99f9-dfcc1d909f5f"
    },
    {
        "author": "陸游",
        "paragraphs": [
            "東望城闉十里遥，野人生計日蕭條。",
            "棋枰棄置機心息，肉食蠲除業境消。",
            "送藥時時過鄰父，放魚日日度溪橋。",
            "自憐愛物還成癖，門巷春來草沒腰。"
        ],
        "title": "野興二首  其一",
        "id": "dd1db5bb-e3c9-4d89-9ee6-bead69566cdf"
    },
    {
        "author": "陸游",
        "paragraphs": [
            "涉澗穿林信意行，翠崖朱棧愜幽情。",
            "關關幽鳥將雛語，簌簌幽篁解籜聲。",
            "藉草一壺消永日，出門幾屐了平生。",
            "川雲正作遮山計，浩蕩南風又快晴。"
        ],
        "title": "野興二首  其二",
        "id": "6c341f56-c2fd-49e4-853e-e25ef7e2670c"
    },
    {
        "author": "陸游",
        "paragraphs": [
            "宦途昔似伏轅駒，退處今如縱壑魚。",
            "手自掃除松菊徑，身常枕藉老莊書。",
            "郊居本自依農圃，社飲何妨逐里閭。",
            "白髮蕭然還自笑，風流猶見過江初。"
        ],
        "title": "自笑",
        "id": "e245fbc7-2681-4cc5-8fcc-8b6f4885bb5c"
    },
    {
        "author": "陸游",
        "paragraphs": [
            "正厭鳩呼雨，俄聞鵲噪晴。",
            "路開知潦退，書展喜窗明。",
            "日透疏簾影，風傳暮角聲。",
            "兒童競相報，門有賣朱櫻。"
        ],
        "title": "喜晴",
        "id": "7881f8e5-c259-4e8d-a94d-5d41d5f23c4a"
    },
    {
        "author": "陸游",
        "paragraphs": [
            "黄雲卷盡綠針齊，夏木陰陰滿古堤。",
            "耆老往來無負戴，比鄰問道有提携。",
            "暑天漸近便餐酪，吳俗相傳尚鱠齏。",
            "共喜豐年多樂事，扶歸先判醉如泥。"
        ],
        "title": "過鄰曲",
        "id": "e78184bd-7525-42e2-9493-7575f70e390f"
    },
    {
        "author": "陸游",
        "paragraphs": [
            "蘇子飄然古勝流，平生高興在滄洲。",
            "千巖萬壑舊卜築，一馬二僮時出遊。",
            "香斷鐘殘僧閣晚，鯨吞鼉作海山秋。",
            "極知處處多奇語，肯草吳箋寄我不。"
        ],
        "title": "題蘇虞叟巖壑隠居",
        "id": "7c713bce-df6f-4b30-ac57-edd66bec8312"
    },
    {
        "author": "陸游",
        "paragraphs": [
            "騎鶴翩翩過月傍，浩然風露九秋凉。",
            "忽聞捲地潮聲起，始覺江山近故鄉。"
        ],
        "title": "縱筆二首  其一",
        "id": "91716629-b6b2-4745-bb59-3ee6844b8fa1"
    },
    {
        "author": "陸游",
        "paragraphs": [
            "百尺松根結茯苓，千年長養似人形。",
            "誰知金鼎烹初熟，恰直山翁醉欲醒。"
        ],
        "title": "縱筆二首  其二",
        "id": "fb1979f8-8082-4569-a457-3102d667fa05"
    },
    {
        "author": "陸游",
        "paragraphs": [
            "衡茅隨力葺幽居，掃地焚香樂有餘。",
            "分食時能下簷鵲，作洲常悔誑池魚。",
            "遊歸又失相尋客，睡起重開未了書。",
            "袖手悠然便終日，不辭世俗笑迂疏。"
        ],
        "title": "北窗即事二首  其一",
        "id": "a5d90420-34fb-40e7-b633-e9139d14c4b3"
    },
    {
        "author": "陸游",
        "paragraphs": [
            "北窗最與懶相宜，世上紛紛了不知。",
            "露井甘寒初浚後，小山葱蒨乍晴時。",
            "粗餐豈復須鮭菜，蓬戶何曾設扊扅。",
            "幸有床頭藤杖在，登臨未遽嘆吾衰。"
        ],
        "title": "北窗即事二首  其二",
        "id": "26f52cf9-8579-4d72-a232-f55589fb4373"
    },
    {
        "author": "陸游",
        "paragraphs": [
            "提壺勸客飲，架犁課農耕。",
            "鳩方喜婦還，蟻又以族行。",
            "大化職雨暘，我窗更晦明。",
            "芸芸觀萬物，一笑了此生。"
        ],
        "title": "感物",
        "id": "2ac1f9a1-4536-40d3-9d46-94574116cfb2"
    },
    {
        "author": "陸游",
        "paragraphs": [
            "畏途半世困風波，老返家山得已多。",
            "野餉雖無食指動，村醅也解醉顔酡。",
            "夢殘正欲還君枕，棋罷那知爛客柯。",
            "松菊未荒風月在，應容老子且婆娑。"
        ],
        "title": "園中把酒示鄰曲二首  其一",
        "id": "bbb80715-bb90-4e6b-845b-911732b26249"
    },
    {
        "author": "陸游",
        "paragraphs": [
            "煮豆烹蔬當果殽，固應杯酌盡陶匏。",
            "池塘瀲瀲荷浮葉，門巷陰陰筍放梢。",
            "三畝荒園存故業，一編蠹簡得深交。",
            "弊廬經雨穿將徧，欲向村東自割茅。"
        ],
        "title": "園中把酒示鄰曲二首  其二",
        "id": "a4c20dd4-e8b6-4b0c-9825-795e30b47cf3"
    },
    {
        "author": "陸游",
        "paragraphs": [
            "時人應怪我何求，白盡從來未白頭。",
            "磅礴崑崙三萬里，不知何地可薶憂。"
        ],
        "title": "書憂",
        "id": "0647ea8d-7bd6-4bad-894d-fe4b33742094"
    },
    {
        "author": "陸游",
        "paragraphs": [
            "朝看出市暮看歸，數盡行人尚倚扉。",
            "要見先生無盡興，少須高樹挂殘暉。"
        ],
        "title": "門外獨立",
        "id": "4e17cf35-1da2-44c3-8931-ba6e07782853"
    },
    {
        "author": "陸游",
        "paragraphs": [
            "老去轉無飽計，醉來暫豁憂端。",
            "雙鬢多年作雪，寸心至死如丹。"
        ],
        "title": "感事六言八首  其一",
        "id": "b1f346a7-c26e-44e4-9081-06b794b8a021"
    },
    {
        "author": "陸游",
        "paragraphs": [
            "黑犢養來純白，睡蛇死後安眠。",
            "但有漉籬可賣，不妨到處隨緣。"
        ],
        "title": "感事六言八首  其二",
        "id": "8746460f-dddb-4781-b4da-d152f6992434"
    },
    {
        "author": "陸游",
        "paragraphs": [
            "五尺童知大義，三家市有公言。",
            "但使一眠得熟，自餘萬事寧論。"
        ],
        "title": "感事六言八首  其三",
        "id": "a2b78cf3-4304-4100-8ac1-71a20ec5f187"
    },
    {
        "author": "陸游",
        "paragraphs": [
            "麥熟與人同喜，虜驕爲國私憂。",
            "身似五更春夢，家如一宿山郵。"
        ],
        "title": "感事六言八首  其四",
        "id": "47be1ba9-371e-4346-9e94-da9e6f2a2ed8"
    },
    {
        "author": "陸游",
        "paragraphs": [
            "早歲已歸南陌，暮年常在東籬。",
            "短衣幸能掩脛，長劍何須拄頤。"
        ],
        "title": "感事六言八首  其五",
        "id": "e092ce27-13c4-4bea-b738-ef360ef24577"
    },
    {
        "author": "陸游",
        "paragraphs": [
            "高岸眼看爲谷，寸根手種成陰。",
            "一卷楚騷細讀，數行晉帖閑臨。"
        ],
        "title": "感事六言八首  其六",
        "id": "1f62a7aa-d65e-4595-b162-a338910c0863"
    },
    {
        "author": "陸游",
        "paragraphs": [
            "李白嶔崎歷落，嵇康潦倒粗疏。",
            "生世當行所樂，巢山喜遂吾初。"
        ],
        "title": "感事六言八首  其七",
        "id": "84d4042d-ae55-45fe-967b-0b609897e1ec"
    },
    {
        "author": "陸游",
        "paragraphs": [
            "有飯那思肉味，安居敢厭茅茨。",
            "未論顔淵陋巷，老農自是吾師。"
        ],
        "title": "感事六言八首  其八",
        "id": "2b214a24-f2af-4dd7-9574-b1837c7b7cf5"
    },
    {
        "author": "陸游",
        "paragraphs": [
            "總角入家塾，學經至豳詩。",
            "治道本耕桑，此理在不疑。",
            "今茲垂九十，謝事居海涯。",
            "戴星理農業，未嘆筋力衰。",
            "四月築麥場，五月潴稻陂。",
            "秉火去螟蝗，磨刀剪棘茨。",
            "西成大作社，歌鼓樂聖時。"
        ],
        "title": "幽居記今昔事十首以詩書從宿好林園無俗情爲韵  其一",
        "id": "ee8a7111-1793-43b3-a786-27b373781ce2"
    },
    {
        "author": "陸游",
        "paragraphs": [
            "上世本爲農，輟耕業詩書。",
            "我少學不成，固應返其初。",
            "冥冥不自揣，鄉校參群居。",
            "中歲偶拔擢，清班久趑趄。",
            "典奏入南宮，細書長石渠。",
            "及其乞身歸，舊業已丘墟。",
            "衰疾或小間，力尚給荷鋤。",
            "寄聲謝故人，毋爲笑迂疏。"
        ],
        "title": "幽居記今昔事十首以詩書從宿好林園無俗情爲韵  其二",
        "id": "a017725d-a23c-471a-a4a0-6a642a16ff06"
    },
    {
        "author": "陸游",
        "paragraphs": [
            "我昔揮短楫，終年釣吳松。",
            "亦嘗携長鑱，采藥玉霄峰。",
            "爲計晚大繆，朝路偶見容。",
            "晨趨大明班，夜聽長樂鐘。",
            "白髮迫歸休，居然鮮歡悰。",
            "上恩許乞骸，一日收孤蹤。",
            "蓬茅略補葺，甑碓勤炊舂。",
            "故交零落盡，歲晚當誰從。"
        ],
        "title": "幽居記今昔事十首以詩書從宿好林園無俗情爲韵  其三",
        "id": "69e77712-f50f-4806-b821-24cc29f62793"
    },
    {
        "author": "陸游",
        "paragraphs": [
            "還鄉老未死，舉目少耆宿。",
            "邑屋亦或非，所餘但喬木。",
            "曩時列鼎家，今不飽半菽。",
            "盛衰迭變遷，何者非陵谷。",
            "羸然九十翁，世故見已熟。",
            "偶能達一理，萬事等破竹。",
            "布縫一稱衣，藜煮半釜粥。",
            "餘年更何爲，枕藉糟與麴。"
        ],
        "title": "幽居記今昔事十首以詩書從宿好林園無俗情爲韵  其四",
        "id": "971b0f4b-95f2-4a7e-8735-f59e900af4de"
    },
    {
        "author": "陸游",
        "paragraphs": [
            "癸亥辭修門，拜賜散人號。",
            "一出非本心，歡喜歸祭竈。",
            "故鄉多名山，幸得遂所好。",
            "舟輿雖難具，信步亦可到。",
            "清溪無塵滓，奇峰有雲冒。",
            "雨墊林宗巾，風落孟嘉帽。",
            "豈惟狂故在，望遠亦未眊。",
            "一醉儻可謀，敢愛將軍告。"
        ],
        "title": "幽居記今昔事十首以詩書從宿好林園無俗情爲韵  其五",
        "id": "751a537b-a388-46a7-a881-885a5f5fa0f7"
    },
    {
        "author": "陸游",
        "paragraphs": [
            "入蜀過匡廬，秋風宿東林。",
            "月出斷山口，滿窗松竹陰。",
            "裊裊一枝燭，道人語夜深。",
            "亦設餠果供，慰此羈旅心。",
            "猶恨非遠公，無酒遣我斟。",
            "明日下山去，嘆息難重尋。",
            "回首四十年，駒隙何駸駸。",
            "舊遊不可到，悵望空長吟。"
        ],
        "tags": [
            "庐山"
        ],
        "title": "幽居記今昔事十首以詩書從宿好林園無俗情爲韵  其六",
        "id": "82b7de86-4134-40c6-af19-caa815469fc8"
    },
    {
        "author": "陸游",
        "paragraphs": [
            "昔戍西陲時，憑高望中原。",
            "願欲乘天風，往吊綺與園。",
            "有志莫能遂，悵望商山魂。",
            "遥想山中人，歲時奠芳蓀。",
            "夕陽簫鼓散，高柳擁廟門。",
            "老來更事多，考古見本根。",
            "乃知當時事，禍福未易言。",
            "千載信悠悠，浩嘆掩綠尊。"
        ],
        "title": "幽居記今昔事十首以詩書從宿好林園無俗情爲韵  其七",
        "id": "edd50475-1759-4682-b74c-dbea1b29480b"
    },
    {
        "author": "陸游",
        "paragraphs": [
            "客舟挂烟帆，千里過楚都。",
            "七澤渺無際，大不數具區。",
            "浪翻出長蛟，雲拆浮天吳。",
            "峨峨來如山，碎船不須臾。",
            "江行幸已盡，三峽尤畏途。",
            "槎牙人䱹甕，小失即見屠。",
            "叩頭禱鬼神，已脫猶號呼。",
            "願君勤自勵，憂患何時無。"
        ],
        "title": "幽居記今昔事十首以詩書從宿好林園無俗情爲韵  其八",
        "id": "af3b976a-5bae-455d-930f-57ecabfa33ab"
    },
    {
        "author": "陸游",
        "paragraphs": [
            "昔自京口歸，卜居得剡曲。",
            "地偏無市人，民淳有古俗。",
            "陋屋僅結茆，粗飯財脫粟。",
            "典衣以沽酒，九月未能贖。",
            "寧負翁子薪，耻售卞和玉。",
            "老身已如此，兒子亦碌碌。",
            "藏書幸無恙，自計不啻足。",
            "拾穗且浩歌，行矣墮鬼錄。"
        ],
        "title": "幽居記今昔事十首以詩書從宿好林園無俗情爲韵  其九",
        "id": "26f167e2-c4a3-41f7-a9af-f13aff394736"
    },
    {
        "author": "陸游",
        "paragraphs": [
            "少小喜讀書，終夜守短檠。",
            "其實無甚解，不幸誤有聲。",
            "勞苦亦何得，空失東皋耕。",
            "暮年乃小黠，告歸學養生。",
            "采藥作遠游，把釣適幽情。",
            "高樓笛數曲，小軒棋一枰。",
            "餘年置勿憂，不卿何由烹。"
        ],
        "title": "幽居記今昔事十首以詩書從宿好林園無俗情爲韵  其一○",
        "id": "b44a768c-c44c-462a-a91e-80cbda164732"
    },
    {
        "author": "陸游",
        "paragraphs": [
            "入夏久不雨，旱勢已岌岌。",
            "蛙蛤徒自喧，蛟龍卧如蟄。",
            "何由白水滿，但守青秧泣。",
            "上天忽悔禍，川雲起呼吸。",
            "虛簷雨競瀉，平野苗盡立。",
            "兒停蹋溝車，婦免憂谷汲。",
            "人言雨非雨，乃是傾玉粒。",
            "移床亦細事，敢嘆屋漏溼。"
        ],
        "title": "喜雨",
        "id": "d1c4834f-a7aa-4958-b592-414652ef8ca6"
    },
    {
        "author": "陸游",
        "paragraphs": [
            "老子今朝不用扶，雨凉百病一時蘇。",
            "扇題杜牧故園賦，屏對王維初雪圖。",
            "把釣溪頭蹋湍瀨，煎茶林下置風爐。",
            "箇中莫謂無同賞，逋客能從折簡呼。"
        ],
        "title": "初夏雜興六首  其一",
        "id": "c0e34553-ed39-4c3d-b8f5-70e7b1127375"
    },
    {
        "author": "陸游",
        "paragraphs": [
            "巾脫冠欹八尺床，竹陰槐影有餘凉。",
            "隨風花墮殘棋上，引睡書拋倦枕傍。",
            "水長沙鷗向人熟，雨餘巢燕哺雛忙。",
            "尚嫌未愜幽情在，又喚漁舟渡野塘。"
        ],
        "title": "初夏雜興六首  其二",
        "id": "539600b3-bc9f-4c36-b5ea-895213868cc2"
    },
    {
        "author": "陸游",
        "paragraphs": [
            "自斷殘年莫問天，吾儕何處不隨緣。",
            "家貧却得身差健，夜短何妨晝熟眠。",
            "未歷名山采靈藥，且從同社樂豐年。",
            "賣絲糶麥償逋負，猶有餘錢買釣船。"
        ],
        "title": "初夏雜興六首  其三",
        "id": "36e6b8d9-2f93-4a53-b185-48863ba70a12"
    },
    {
        "author": "陸游",
        "paragraphs": [
            "繆算狂言悔莫追，杜門省事不妨奇。",
            "欹傾淡墨詩成後，縹緲烏巾浴出時。",
            "筇杖閑行穿密篠，繩床移坐照清漪。",
            "眼邊好景真須惜，漸近浮生結局時。"
        ],
        "title": "初夏雜興六首  其四",
        "id": "6a018f31-5c39-47e6-829b-77d5c8e2bda4"
    },
    {
        "author": "陸游",
        "paragraphs": [
            "趁雨東園去荷鋤，歸庵却展讀殘書。",
            "幸能胸著雲夢澤，何恨家無擔石儲。",
            "水泛時須借篷艇，山行亦或命巾車。",
            "懶心惟怕遊城市，非向交親故作疏。"
        ],
        "title": "初夏雜興六首  其五",
        "id": "6702fdd5-e495-4bc8-9427-85841d644b6c"
    },
    {
        "author": "陸游",
        "paragraphs": [
            "終日頹然蠹簡中，門前烟水浩無窮。",
            "百年等是一枯冢，四海應無兩放翁。",
            "栗玉長枝挑苦筍，胭脂小把翦防風。",
            "地偏日永閑無事，擬著珍蔬譜一通。"
        ],
        "title": "初夏雜興六首  其六",
        "id": "eee953c4-464b-4e27-bec3-abf64ef80704"
    },
    {
        "author": "陸游",
        "paragraphs": [
            "飲酒豪如卷白波，遣愁難似塞黄河。",
            "多聞只解爲身累，後死空令見事多。",
            "未試神仙餐玉法，且賡壯士入關歌。",
            "此心不道無人識，雪鬢蕭蕭奈老何。"
        ],
        "title": "對酒作",
        "id": "5f67d3bd-d2e6-42ce-9f2e-61b7d0c3ae6a"
    },
    {
        "author": "陸游",
        "paragraphs": [
            "書生亦有功名願，與世無緣每背馳。",
            "一寸丹心空計國，滿頭白髮却緣詩。"
        ],
        "title": "獨坐閑詠二首  其一",
        "id": "b4355a84-87e5-4fd9-b638-509d83ef8de8"
    },
    {
        "author": "陸游",
        "paragraphs": [
            "深掩柴荆謝世紛，南山時看起孤雲。",
            "殘年所幸身猶健，閑事惟求耳不聞。"
        ],
        "title": "獨坐閑詠二首  其二",
        "id": "436c8027-3de7-4f4b-8745-c2184e5405ee"
    },
    {
        "author": "陸游",
        "paragraphs": [
            "水亭不受俗塵侵，葛帳筠床弄素琴。",
            "一片風光誰畫得，紅蜻蜓點綠荷心。"
        ],
        "title": "水亭二首  其一",
        "id": "80d1ab6b-36f1-4b90-a0ba-5adf8796dec0"
    },
    {
        "author": "陸游",
        "paragraphs": [
            "莫道山翁老病侵，靜中理得舊傳琴。",
            "朝來有喜君知否，雨展芭蕉二尺心。"
        ],
        "title": "水亭二首  其二",
        "id": "f84f49b8-523d-4d1d-9a5d-5ac5d58a2307"
    },
    {
        "author": "陸游",
        "paragraphs": [
            "占得溪山卜數椽，飽經世故氣猶全。",
            "入門明月真堪友，滿榻清風不用錢。",
            "便死也勝千百輩，少留更過二三年。",
            "湖橋酒美能來醉，一棹何妨作水仙。"
        ],
        "title": "書興",
        "id": "45fa6361-4986-488e-9606-ce6ec43bc623"
    },
    {
        "author": "陸游",
        "paragraphs": [
            "翟公冷落客散去，蕭尹譴死人所憐。",
            "輸與桐君山下叟，一生散髮醉江天。"
        ],
        "title": "書感二首  其一",
        "id": "f7cbfe5f-cc31-47da-9c19-cf104c25b8c6"
    },
    {
        "author": "陸游",
        "paragraphs": [
            "驅山不障東逝波，一尊莫惜醉顔酡。",
            "斜風細雨苕溪路，我是後身張志和。"
        ],
        "title": "書感二首  其二",
        "id": "ddcdec99-49e9-49e7-9ec6-792500bb1a7d"
    },
    {
        "author": "陸游",
        "paragraphs": [
            "欲雨未雨雲車奔，欲睡不睡人思昏。",
            "蠻童正報煮茶熟，忽有野僧來叩門。"
        ],
        "title": "暑雨二首  其一",
        "id": "e1072e7e-82c0-4c21-ab0f-46a2fe3f26ab"
    },
    {
        "author": "陸游",
        "paragraphs": [
            "草茂水長蛙群鳴，涯深路壞人斷行。",
            "故侯老退守瓜壟，翠蔓黄花偏眼明。"
        ],
        "title": "暑雨二首  其二",
        "id": "0bc9a78f-6b2f-48cf-ba43-0ddc41c5ec16"
    },
    {
        "author": "陸游",
        "paragraphs": [
            "造物寧非念老生，池亭幽事悉施行。",
            "群魚聚散忽無迹，孤蝶去來如有情。",
            "小磑落茶紛雪片，寒泉得火作松聲。",
            "曲肱假寐翛然寤，不爲敲門夢不成。"
        ],
        "title": "池亭夏晝二首  其一",
        "id": "f9937c5c-005c-4989-b65f-59eec5bdfd9c"
    },
    {
        "author": "陸游",
        "paragraphs": [
            "茅舍蘆藩枕小灘，蕭森那復畏炎官。",
            "醉床酒解香初過，懶架書橫夢未殘。",
            "饞愛流匙菰米滑，渴便滿杓粟漿酸。",
            "兒孫幸有團欒樂，未覺浮生一笑難。"
        ],
        "title": "池亭夏晝二首  其二",
        "id": "727481b3-0970-40c0-bb22-30ca71780760"
    },
    {
        "author": "陸游",
        "paragraphs": [
            "昔戍蠶叢北，頻行鳳集南。",
            "烽傳戎壘密，驛遠客程貪。",
            "春盡花猶坼，雲低雨半含。",
            "種畬多菽粟，藝木雜松楠。",
            "婦汲惟陶器，民居半草庵。",
            "風烟迷棧閣，雷霆起湫潭。",
            "城郭秦風近，村墟蜀語參。",
            "快心逢曠野，刮目望浮嵐。",
            "考古時興感，無詩日每慚。",
            "嘉陵最堪憶，迎馬柳毿毿。"
        ],
        "title": "頃歲從戎南鄭屢往來興鳳間暇日追懷舊遊有賦",
        "id": "d2544654-d282-4d39-8d05-544da4344381"
    },
    {
        "author": "陸游",
        "paragraphs": [
            "竹葉掃仍落，莎根鋤更生。",
            "陰陽常代謝，今昔各施行。",
            "勛業須時至，衰榮忌力爭。",
            "徑歸差省事，高枕聽蟬聲。"
        ],
        "title": "掃除小園未竟歸卧",
        "id": "56168e3c-86d9-499d-9b70-b9a9ac0e82c8"
    },
    {
        "author": "陸游",
        "paragraphs": [
            "禦疾如治河，但當導之東。",
            "下流既有歸，自然行地中。",
            "養生如藝木，培植要得宜。",
            "常使無夭傷，自有干雲時。",
            "我少本多疾，屢亦頻危殆。",
            "皇天實相之，警告意有在。",
            "中年棄嗜慾，晚歲節飲食。",
            "中堅却外慕，魔盛有定力。",
            "死生雖天命，人事常相參。",
            "茫茫九衢中，百禍起一貪。",
            "郊虛暑雨餘，巾墮脚不襪。",
            "高卧北窗凉，超然寄疏豁。"
        ],
        "title": "暑中北窗晝卧有作",
        "id": "cdd85d83-1dd0-43f3-aba8-caccb455f448"
    },
    {
        "author": "陸游",
        "paragraphs": [
            "羈懷不復耐悲歡，清鏡朝朝雪鬢繁。",
            "謝傅畏逢親友別，龐公思遺子孫安。",
            "殘骸累歲歸民伍，半俸今春上縣官。",
            "閉戶惟須學堅坐，不知更敗幾蒲團。"
        ],
        "title": "羈懷",
        "id": "c0e63e32-bf0a-45d1-93c5-40ce424b0c67"
    },
    {
        "author": "陸游",
        "paragraphs": [
            "寒暑衣一稱，朝晡飯數匙。",
            "錢能禍撲滿，酒不負鴟夷。"
        ],
        "title": "自貽四首  其一",
        "id": "933a9650-03db-4164-8e83-f3ca81ce8ffb"
    },
    {
        "author": "陸游",
        "paragraphs": [
            "家風本韋布，生事但漁樵。",
            "慣就下鄉食，莫煩東閣招。"
        ],
        "title": "自貽四首  其二",
        "id": "036d5f11-89b6-4978-a6ee-978c8acab230"
    },
    {
        "author": "陸游",
        "paragraphs": [
            "癡孫護雀雛，饞僕放池魚。",
            "懷藥問鄰疾，典衣收舊書。"
        ],
        "title": "自貽四首  其三",
        "id": "38ca109a-9078-44a9-afd9-4698873b25c3"
    },
    {
        "author": "陸游",
        "paragraphs": [
            "退士憤驕虜，閑人憂旱年。",
            "耄期身未病，貧困氣猶全。"
        ],
        "title": "自貽四首  其四",
        "id": "bbaec92d-4d02-4d46-9672-751e6829016e"
    },
    {
        "author": "陸游",
        "paragraphs": [
            "人事銷沉渺莽中，此身元合付天公。",
            "儒生可逐惟求忘，社酒常辭不怕聾。",
            "鬰鬰稻苗欣出穗，汪汪陂水告成功。",
            "老民莫道渾無用，能爲明時祝歲豐。"
        ],
        "title": "得雨霑足遂有豐年意欣然口占",
        "id": "2924cd4b-f3e9-4e3e-9029-e86b2986278e"
    },
    {
        "author": "陸游",
        "paragraphs": [
            "兩扇荆扉數掩籬，幽人浴罷得娛嬉。",
            "南臨大澤風來遠，東限連山月出遲。",
            "沙上無泥藤屨健，水邊弄影葛巾欹。",
            "徑歸却就東窗卧，要及蟬聲未歇時。"
        ],
        "title": "浴罷閑步門外而歸",
        "id": "30a83dda-7f2b-4da6-adef-eb425ad2afe6"
    },
    {
        "author": "陸游",
        "paragraphs": [
            "暑雨初收體爲輕，遠山盡出眼偏明。",
            "詩憑寫興忘工拙，酒取澆愁任濁清。",
            "綠樹有陰休倦步，澄溪無滓濯塵纓。",
            "老人本少凋年感，不奈江城暮角聲。"
        ],
        "title": "初晴",
        "id": "284c88e2-ac45-4888-b0b3-b6a416e11036"
    },
    {
        "author": "陸游",
        "paragraphs": [
            "青絲玉井轆轤聲，露葉風枝鵯鵊鳴。",
            "造物未容閑到死，又從枕上得詩情。"
        ],
        "title": "枕上二首  其一",
        "id": "6c161469-71d3-43e9-882d-ab062177e32c"
    },
    {
        "author": "陸游",
        "paragraphs": [
            "冥冥梅雨暗江天，汗浹衣裳失夜眠。",
            "商略明朝當少霽，南簷風珮已鏘然。"
        ],
        "title": "枕上二首  其二",
        "id": "16c004bc-44aa-4965-a86c-c7eb9b7cec08"
    },
    {
        "author": "陸游",
        "paragraphs": [
            "馬周浪迹新豐市，阮籍興懷廣武城。",
            "用捨雖殊才氣似，不妨也是一書生。"
        ],
        "title": "讀史",
        "id": "d2ba3cbd-7d73-4080-a5b7-a211b7d23d8c"
    },
    {
        "author": "陸游",
        "paragraphs": [
            "九衢車馬困炎曦，正是山中散髮時。",
            "秋近梧桐已搖落，陰生蟋蟀最先知。",
            "稻陂水白寧憂旱，灶突烟青幸續炊。",
            "誰謂吾廬太岑寂，茶瓜亦有野人期。"
        ],
        "title": "今歲六月望後一日立秋故比常年凉意差早",
        "id": "eb123918-98a3-463e-b0a4-3d994df76aa6"
    },
    {
        "author": "陸游",
        "paragraphs": [
            "山中有異夢，重鎧奮雕戈。",
            "敷水西通渭，潼關北控河。",
            "凄凉鳴趙瑟，慷慨和燕歌。",
            "此事終當在，無如老死何。"
        ],
        "title": "異夢",
        "id": "2fd81a02-8f52-4281-bcf1-6287d7a79a99"
    },
    {
        "author": "陸游",
        "paragraphs": [
            "貧至今年劇，真無地置錐。",
            "判愁停貰酒，忍病罷迎醫。",
            "性懶非關老，天窮豈坐詩。",
            "秋風還欲到，便可數期頤。"
        ],
        "title": "貧病",
        "id": "24edceb5-d618-45ba-a4de-2a774f56902d"
    },
    {
        "author": "陸游",
        "paragraphs": [
            "揮汗欲成雨，聚蟁真若雷。",
            "山翁在何許，赤脚步溪來。"
        ],
        "title": "涉溪",
        "id": "19703ae7-e8f0-4342-b779-386880f15766"
    },
    {
        "author": "陸游",
        "paragraphs": [
            "身向人間閲事多，杜門聊得養天和。",
            "盛衰莫問蕭京兆，壯老空悲馬伏波。",
            "日暮城樓傳戍角，風生嶺路下樵歌。",
            "君知此段神通否，豎拂能降百萬魔。"
        ],
        "title": "即事四首  其一",
        "id": "27ab94ba-bc31-4937-b826-55a7dfc09e2f"
    },
    {
        "author": "陸游",
        "paragraphs": [
            "唐虞千載仰巍巍，太息儒生每背馳。",
            "經未盡亡君更考，古無不死我何悲。",
            "釣耕本是求賢地，宵旰今逢願治時。",
            "寄謝公卿各努力，爲吾君築太平基。"
        ],
        "title": "即事四首  其二",
        "id": "cb055ecd-df40-4f1a-9352-df7a4d77f263"
    },
    {
        "author": "陸游",
        "paragraphs": [
            "我愛湖山清絕地，抱琴携鶴住茆堂。",
            "藥苗自采盤蔬美，菰米新舂鉢飯香。",
            "南浦風烟無限好，北軒雷雨不勝凉。",
            "舊交散落無消息，借問黄塵有底忙。"
        ],
        "title": "即事四首  其三",
        "id": "cbfccfa3-c8e6-4e01-9b04-2af44b9878aa"
    },
    {
        "author": "陸游",
        "paragraphs": [
            "放翁老去未忘情，鏡裏森然白髮生。",
            "一片常愁見花落，三聲最怕聽猿鳴。",
            "年年雙隻路傍堠，夜夜短長城上更。",
            "晚悟一條差似可，孤舟漁火看潮平。"
        ],
        "title": "即事四首  其四",
        "id": "49905c30-1380-4ad5-ab13-527dbd14b738"
    },
    {
        "author": "陸游",
        "paragraphs": [
            "野性從來與世疏，俗塵自不到吾廬。",
            "醉中往往得新句，夢裏時時見異書。",
            "稚子那偷服藥酒，家僮尚護放生魚。",
            "今朝更有欣然處，引得清泉灌晚蔬。"
        ],
        "title": "野性",
        "id": "ea2d78e9-81ac-41c0-b17b-8f1bf2286533"
    },
    {
        "author": "陸游",
        "paragraphs": [
            "出戶莽悠悠，東西本不謀。",
            "阻溪因小涉，逢店得中休。",
            "鳥沒千山暝，蟬吟一院秋。",
            "詩成還自笑，信筆愧冥搜。"
        ],
        "title": "閑行",
        "id": "aa2345e2-3127-4aa1-baf6-72cfa3129968"
    },
    {
        "author": "陸游",
        "paragraphs": [
            "衆星若銀礫，老桂卧海底。",
            "中夜熱不解，病叟推枕起。",
            "悲蟲號草根，孤螢照野水。",
            "樹頭風急生，喘汗真一洗。",
            "追憶總角初，學古頗自喜。",
            "祝身願耆老，常恐抱志死。",
            "豈知才術疏，空自凋髮齒。",
            "功名永無期，祿不飽妻子。",
            "歸耕力又憊，得粟半糠秕。",
            "詩書不可頼，如倚折足几。",
            "大兒逾六十，逐食走千里。",
            "路途况艱梗，累月書一紙。",
            "豈不念歸省，屢請輒見柅。",
            "幸吾未極衰，汝行姑少止。"
        ],
        "title": "伏中熱不可過中夜起坐作詩寄五郎",
        "id": "37147978-50ba-4918-9e08-771096e26d37"
    },
    {
        "author": "陸游",
        "paragraphs": [
            "名山處處得幽尋，破硯時時出苦吟。",
            "上藥和平無近效，古詩簡淡有遺音。",
            "蘇門隠去聞孤嘯，栗里歸來弄素琴。",
            "尚恐俗塵除未盡，每思雪夜宿東林。"
        ],
        "title": "暑中自遣",
        "id": "2c80da80-274f-4b2f-bbd3-bab77226d5b9"
    },
    {
        "author": "陸游",
        "paragraphs": [
            "蕭散坐中庭，三更月未生。",
            "遡風凉醉頰，汲井濯塵纓。",
            "草露沾衣冷，天河隔樹明。",
            "裴回不能睡，鼓角下高城。"
        ],
        "title": "夜坐中庭",
        "id": "b46ea831-fcbc-4ec5-84c5-4712dbb476e2"
    },
    {
        "author": "陸游",
        "paragraphs": [
            "秋意遽如許，體中殊未佳。",
            "灘深無宿鷺，草茂有鳴蛙。",
            "棲遯從吾好，吟哦與汝偕。",
            "雲門漸可到，剩判幾青鞋。"
        ],
        "title": "夜坐門外示子遹",
        "id": "30543406-5a98-425f-9881-fa95a6e92f92"
    },
    {
        "author": "陸游",
        "paragraphs": [
            "零落槐花已滿溝，江湖又見一番秋。",
            "冰輪有轍凌空上，銀漢無聲接地流。",
            "丹荔甘寒勞遠致，玉醅醇冽喜新篘。",
            "移床坐對西南電，好雨心知不待求。"
        ],
        "title": "夜坐小飲",
        "id": "b75e8037-bb25-4855-857c-8c3cc3ba4c92"
    },
    {
        "author": "陸游",
        "paragraphs": [
            "畢世爲農不復疑，還東六見歲陰移。",
            "閉門旋了和詩債，賣藥不償沽酒資。",
            "意倦投床效龜息，齒疏嚼飯類牛呞。",
            "兀然過日君無怪，一念功名恐過悲。"
        ],
        "title": "閑思",
        "id": "880914d6-287c-46d0-9fde-f808f7620fa4"
    },
    {
        "author": "陸游",
        "paragraphs": [
            "裹茶來就店家煎，手解馿鞍古柳邊。",
            "寺閣重重出山崦，漁舟兩兩破溪烟。",
            "近秋漸動尋幽興，絕俸難營覓醉錢。",
            "到處不妨閑著句，他年好事或能傳。"
        ],
        "title": "書村店壁",
        "id": "1ba5dd6b-3fcc-4bff-aa68-dd109b064f46"
    },
    {
        "author": "陸游",
        "paragraphs": [
            "毒暑流金石，吾廬乃爾幽。",
            "松棚香带露，竹簟冷生秋。",
            "盪槳蘋花浦，垂竿杜若洲。",
            "非關遺世事，聊以解吾愁。"
        ],
        "title": "幽居",
        "id": "57f2f903-d10b-4649-a17a-a54db0febd2d"
    },
    {
        "author": "陸游",
        "paragraphs": [
            "天暑正三伏，雨來俄九秋。",
            "寒聲入簷戶，爽氣襲巾褠。",
            "山色凝深黛，溪流戰怒虬。",
            "身輕更何苦，處處可閑遊。"
        ],
        "title": "立秋前九日大雨凉甚二首  其一",
        "id": "f8b06936-5e77-43c9-afd0-fe0b2ac4f375"
    },
    {
        "author": "陸游",
        "paragraphs": [
            "雨暗初疑暮，雲開已變秋。",
            "有風生枕簟，無汗漬衣褠。",
            "漉酒嘗浮螘，題詩走黑虬。",
            "呼兒治書笈，吾欲剡中遊。"
        ],
        "title": "立秋前九日大雨凉甚二首  其二",
        "id": "c30f8a66-2304-4b30-b80a-3e4545200909"
    },
    {
        "author": "陸游",
        "paragraphs": [
            "青松伐作薪，白玉碎作塵。",
            "雖云質已毀，見者猶悲辛。",
            "磊砢任棟梁，溫潤中琮璧。",
            "豈以捐空山，遂比凡木石。",
            "酈生吏高陽，馬周客新豐。",
            "從來豪傑士，大指亦略同。",
            "具區古大澤，烟水渺千里。",
            "可望不可到，中有隠君子。",
            "圖書兼河雒，成毀窮乾坤。",
            "有時跨蛟鯨，指撝雷雨奔。",
            "嗟我獨何人，乃許望顔色。",
            "逝將從之遊，變化那得測。"
        ],
        "tags": [
            "太湖"
        ],
        "title": "寄太湖隠者",
        "id": "d7ffbf8e-a16e-4b90-9e7b-8757abb04128"
    },
    {
        "author": "陸游",
        "paragraphs": [
            "湘帙牙籤滿架書，流泉决决竹疏疏。",
            "人生得志寧無命，一室何妨且掃除。"
        ],
        "title": "讀史四首  其一",
        "id": "e48fc53d-fcd1-44df-939a-41660e708590"
    },
    {
        "author": "陸游",
        "paragraphs": [
            "王侯到底是虛名，何物能爲我重輕。",
            "徒步出關胡不可，向來常笑棄繻生。"
        ],
        "title": "讀史四首  其二",
        "id": "bfe75012-7cf5-4de3-b486-3ef5e7680cc0"
    },
    {
        "author": "陸游",
        "paragraphs": [
            "男子胸中正要奇，立談能立太平基。",
            "君王玉鉞無窮恨，千載茫茫誰復知。"
        ],
        "title": "讀史四首  其三",
        "id": "15e090b4-0e44-4bf7-bb91-323291b3db58"
    },
    {
        "author": "陸游",
        "paragraphs": [
            "自古功名亦偶諧，胸中要使浩無涯。",
            "可憐赫赫丹陽尹，數顆檳榔尚繫懷。"
        ],
        "title": "讀史四首  其四",
        "id": "7332df7d-732d-4b8c-8436-4c0d95202055"
    },
    {
        "author": "陸游",
        "paragraphs": [
            "憂身如憂國，畏病如畏亂。",
            "此身雖幸健，敢作無事看。",
            "禍福在呼吸，恐懼兼寢飯。",
            "人所忽不省，我思嘗熟爛。",
            "夜卧不安席，晨起寧待旦。",
            "雖云親藥石，得失每參半。",
            "人情喜一快，往往觸剽悍。",
            "收功寧使遲，覆敗不可玩。"
        ],
        "title": "病戒",
        "id": "e11a256a-b538-4d59-81a2-551569e20587"
    },
    {
        "author": "陸游",
        "paragraphs": [
            "河漢微茫月漸低，風聲正在草堂西。",
            "莎根唧唧蟲相吊，木末翻翻鵲未栖。",
            "屯甲近聞如積水，守關不假用丸泥。",
            "孤臣報國嗟無地，只有東皋更飽犁。"
        ],
        "title": "夏夜納凉",
        "id": "634809db-132c-46b1-a8e0-93fa6c7e7723"
    },
    {
        "author": "陸游",
        "paragraphs": [
            "身退仍懷退，心平更欲平。",
            "直嫌繩尚曲，重覺鼎猶輕。",
            "力學能除翳，深居可息黥。",
            "聖門初豈遠，妙處在躬行。"
        ],
        "title": "銘座",
        "id": "d19d07d4-89b2-47a3-b44c-a27c46eca5ab"
    },
    {
        "author": "陸游",
        "paragraphs": [
            "蛙鳴乃是怒，鵩嘯固非妖。",
            "獨宿空山夜，何妨伴寂寥。"
        ],
        "title": "獨坐絕句二首  其一",
        "id": "517027b0-52d2-4826-a1f4-1b7e83823664"
    },
    {
        "author": "陸游",
        "paragraphs": [
            "輕雷不成雨，闕月却穿雲。",
            "獨倚南齋柱，長吟到夜分。"
        ],
        "title": "獨坐絕句二首  其二",
        "id": "4a2db40d-da3d-46a4-919d-1d9af459652d"
    },
    {
        "author": "陸游",
        "paragraphs": [
            "我比嚴光勝一籌，不教俗眼識羊裘。",
            "滄波萬頃江湖晚，漁唱一聲天地秋。",
            "飲酒何嘗能作病，登樓是處可消憂。",
            "名山海內知何限，準擬從今更爛遊。"
        ],
        "title": "初秋驟凉",
        "id": "01fae6e6-4344-41c1-b844-7f60dd530dc1"
    },
    {
        "author": "陸游",
        "paragraphs": [
            "家住山陰剡曲傍，一番風雨送新凉。",
            "亦知病得清秋健，無奈愁隨獨夜長。",
            "日落川原橫慘淡，月明洲渚遠蒼茫。",
            "老民無復憂時意，齒豁頭童只自傷。"
        ],
        "title": "新凉",
        "id": "1d5172cc-6ccf-46f1-a384-17483701e195"
    },
    {
        "author": "陸游",
        "paragraphs": [
            "才薄無能役，窮途不意全。",
            "得書娛晚暮，遇藥起沉綿。",
            "漂母能分食，偷兒肯恕氈。",
            "不知從此去，更度幾流年。"
        ],
        "title": "書幸",
        "id": "783b40fa-2372-4a1b-8c86-0db5177e0d2b"
    },
    {
        "author": "陸游",
        "paragraphs": [
            "地僻少人迹，身閑思獨遊。",
            "荒村更阻雨，衰鬢不禁秋。",
            "斷續呼牛笛，橫斜放鴨舟。",
            "殘年澹無事，隨處送悠悠。"
        ],
        "title": "獨遊",
        "id": "758e1d1b-68f3-42e2-81eb-ca21ba7662d0"
    },
    {
        "author": "陸游",
        "paragraphs": [
            "夢遊異境不可識，翠壁蒼崖立千尺。",
            "樓臺縹緲出其上，揮手直登無羽翼。",
            "門楣扁牓作八分，奇勁非復人間迹。",
            "主人鹿弁紫綺裘，相見歡如有疇昔。",
            "探懷示我數紙書，妙句玄言皆造極。",
            "我即鈔之雜行草，主人戃怳如甚惜。",
            "夢中亦復知是夢，意恐覺時無處覓。",
            "自量强記可不忘，雞唱夢回空歎息。"
        ],
        "title": "記夢",
        "id": "aa69633a-9543-4f7b-903a-030b734b12b0"
    },
    {
        "author": "陸游",
        "paragraphs": [
            "平生偶有愛山僻，垂老常無沽酒資。",
            "破屋頹垣吾已矣，大冠長劍汝爲誰。",
            "郵亭歷歷關河遠，鬢髮蕭蕭歲月移。",
            "殘暑不禁隨手過，東籬又近菊花時。"
        ],
        "title": "初秋自述",
        "id": "1daef0b0-de5d-4b94-af76-01cabac24014"
    },
    {
        "author": "陸游",
        "paragraphs": [
            "漱罷寒泉弄月明，浩然風露欲三更。",
            "曲闌干畔踟躇久，靜聽空廊絡緯聲。"
        ],
        "title": "秋暑夜起追凉二首  其一",
        "id": "4aa139f0-aef7-45a8-a8de-ce171c248b86"
    },
    {
        "author": "陸游",
        "paragraphs": [
            "道士磯邊浪蹴天，郎官湖上月侵船。",
            "暮年自度無因到，且與沙鷗作後緣。"
        ],
        "title": "秋暑夜起追凉二首  其二",
        "id": "56c80dd3-9fae-4605-a08a-afb6bcf3c013"
    },
    {
        "author": "陸游",
        "paragraphs": [
            "小築並湖堤，茅茨不厭低。",
            "引泉澆藥圃，砟竹樹雞棲。",
            "夕靄山常淡，秋蕪路欲迷。",
            "平生草玄手，老去學鉏犂。"
        ],
        "title": "小築",
        "id": "67201cb6-0592-45d4-9150-43f5b4f47128"
    },
    {
        "author": "陸游",
        "paragraphs": [
            "黑雲橫絕天漢津，父老僉言候當雨。",
            "未論秋稼綿千里，且喜滂沱洗殘暑。",
            "我起呼兒扶再拜，汗垢得凉真一快。",
            "桔槔抱甕兩置之，日日齋盂飽菘芥。"
        ],
        "title": "喜雨二首  其一",
        "id": "14d35f98-48a3-410c-bf3c-e5174c6c1681"
    },
    {
        "author": "陸游",
        "paragraphs": [
            "雨聲蕭蕭集庭樹，雨氣森森入窗戶。",
            "玉川茆屋久不葺，破漏無復施床處。",
            "我於萬事本悠悠，危坐讀書忘百憂。",
            "明朝秋水增三尺，且復沙邊弄釣舟。"
        ],
        "title": "喜雨二首  其二",
        "id": "93343a2b-f213-49b8-8fc7-b91fd49c0b7c"
    },
    {
        "author": "陸游",
        "paragraphs": [
            "大枕空床夢不成，草堂悄悄四無聲。",
            "月明漸見天窗白，風起忽聞簷珮鳴。",
            "客子未忘悲故里，老人無念到浮名。",
            "江村歲歲先凉冷，且復尋盟向短檠。"
        ],
        "title": "秋夜",
        "id": "9eea6e42-8252-4d57-9610-49c59adc9a11"
    },
    {
        "author": "陸游",
        "paragraphs": [
            "平生崖異每自笑，一接俗人三祓除。",
            "惟有白鷗真我客，爾來底事向人疏。"
        ],
        "title": "白鷗",
        "id": "7d882a01-8fa8-44b9-ae50-03ed1d37a4d7"
    },
    {
        "author": "陸游",
        "paragraphs": [
            "靜室床橫一素琴，爾來殊覺道根深。",
            "喚回倦枕功名夢，洗盡浮生幻妄心。",
            "兩屨雲烟遊少室，一窗風雪宿東林。",
            "細思却是關身事，無奈殘年老病侵。"
        ],
        "title": "靜室",
        "id": "9873687a-8b1a-4212-97c8-28cd0b9779c4"
    },
    {
        "author": "陸游",
        "paragraphs": [
            "秋眠怯簟冷，晨飯喜蔬香。",
            "寧使衣百結，肯儲錢一囊。",
            "杜門雖局促，負氣尚軒昂。",
            "死去真無憾，曾孫似我長。"
        ],
        "title": "秋興",
        "id": "b4545e83-df20-4c90-bf26-5544566aaf69"
    },
    {
        "author": "陸游",
        "paragraphs": [
            "徙穴中庭蟻，爭巢後圃鳩。",
            "物情猶慮患，人事得忘憂。"
        ],
        "title": "欲雨二首  其一",
        "id": "abc0cadf-0573-4802-b6c0-a425b5f561b4"
    },
    {
        "author": "陸游",
        "paragraphs": [
            "荷鍤决新渠，芟茅補舊廬。",
            "共知秋必雨，有備即安居。"
        ],
        "title": "欲雨二首  其二",
        "id": "4725b03d-9d19-4f1d-915a-00d9537cc96e"
    },
    {
        "author": "陸游",
        "paragraphs": [
            "呂釣渭水濱，說築傅巖野。",
            "雖曰古盛時，得士蓋亦寡。",
            "天將啟治亂，人才有用舍。",
            "向非萬牛力，孰與成大厦。"
        ],
        "title": "雜感十首以野曠沙岸浄天高秋月明爲韵  其一",
        "id": "d7326d18-9417-4d73-a44c-81b8976079d7"
    },
    {
        "author": "陸游",
        "paragraphs": [
            "洙泗日已遠，儒術日已喪。",
            "學者稱孔墨，爲國雜伯王。",
            "書生幸有聞，力薄不能倡。",
            "默默世俗間，汝職無乃曠。"
        ],
        "title": "雜感十首以野曠沙岸浄天高秋月明爲韵  其二",
        "id": "4194f3b3-e354-44d4-a95d-5dc8e4dcbb2b"
    },
    {
        "author": "陸游",
        "paragraphs": [
            "我昔下三峽，百丈堆兩車。",
            "初發公安城，已過長風沙。",
            "早知世路惡，恨不常浮家。",
            "至今清夜夢，雙櫓聞謳啞。"
        ],
        "title": "雜感十首以野曠沙岸浄天高秋月明爲韵  其三",
        "id": "74db5801-e549-4d8b-8844-85af4c6cd990"
    },
    {
        "author": "陸游",
        "paragraphs": [
            "斗杓運四序，寒暑忽已換。",
            "人生知幾何，去日難把玩。",
            "憑高望烟海，青山忽中斷。",
            "秋風肺病蘇，爲子巾一岸。"
        ],
        "title": "雜感十首以野曠沙岸浄天高秋月明爲韵  其四",
        "id": "d0d8c0c0-70f3-40f2-9dbb-d033ad9d13af"
    },
    {
        "author": "陸游",
        "paragraphs": [
            "磨鏡要使明，拭几要使浄。",
            "奈何視吾心，不若几與鏡。",
            "垢汙倘未除，秋毫即爲病。",
            "吾曹亦聖徒，可不學顔孟。"
        ],
        "title": "雜感十首以野曠沙岸浄天高秋月明爲韵  其五",
        "id": "bd18ba43-40e7-467e-90a1-4663ad617d56"
    },
    {
        "author": "陸游",
        "paragraphs": [
            "天人本一理，禍福常昭然。",
            "人衆何足恃，妄謂能勝天。",
            "適燕當北轅，調瑟當解弦。",
            "五行未可忽，洪範禹所傳。"
        ],
        "title": "雜感十首以野曠沙岸浄天高秋月明爲韵  其六",
        "id": "13825ece-2823-49ce-b5ea-fb643f50e1a5"
    },
    {
        "author": "陸游",
        "paragraphs": [
            "鏡湖一何清，稽山一何高。",
            "浙江百里遠，夜枕聞驚濤。",
            "子胥死吳下，千載無人豪。",
            "遺魂招不來，我欲續楚騷。"
        ],
        "title": "雜感十首以野曠沙岸浄天高秋月明爲韵  其七",
        "id": "35312445-d956-4e84-8af8-a660ab75ab4b"
    },
    {
        "author": "陸游",
        "paragraphs": [
            "歸耕無襏襫，出戰無兜鍪。",
            "已失西疇春，空懷北平秋。",
            "提携一束書，蹭蹬至白頭。",
            "鬴中有轑飯，一飽吾何求。"
        ],
        "title": "雜感十首以野曠沙岸浄天高秋月明爲韵  其八",
        "id": "ad01bce6-e4f4-420b-a6d6-3c7ff1b47f95"
    },
    {
        "author": "陸游",
        "paragraphs": [
            "我昔遊劍南，爛醉平羌月。",
            "一杯玻瓈春，萬里望吳越。",
            "豈知有天幸，故山得歸骨。",
            "扁舟小江上，夜半看月沒。"
        ],
        "title": "雜感十首以野曠沙岸浄天高秋月明爲韵  其九",
        "id": "8f894e11-196c-450f-8d7d-4881a5b6c239"
    },
    {
        "author": "陸游",
        "paragraphs": [
            "入東多名山，天台連四明。",
            "路窮寺門出，林闕溪橋橫。",
            "豈無一月閑，結束與子行。",
            "會揀最幽處，煨芋聽雪聲。"
        ],
        "title": "雜感十首以野曠沙岸浄天高秋月明爲韵  其一○",
        "id": "10a3b0cf-ace7-493e-927c-be94f45cdc37"
    },
    {
        "author": "陸游",
        "paragraphs": [
            "秋雲易簇日常陰，西望山村每欲尋。",
            "屏掩數峰臨峭絕，蛇蟠一徑入幽深。"
        ],
        "title": "秋思十首  其一",
        "id": "4b95e332-61f3-49ba-be49-71197d97f582"
    },
    {
        "author": "陸游",
        "paragraphs": [
            "山步溪橋入早秋，飄然無處不堪遊。",
            "僧廊偶爲題詩入，魚市常因施藥留。"
        ],
        "title": "秋思十首  其二",
        "id": "56ff3d0e-f180-4d7c-bb35-4aad08d9b9c1"
    },
    {
        "author": "陸游",
        "paragraphs": [
            "臨海銅燈喜夜長，蘄春笛簟怨秋凉。",
            "世間生滅無窮境，盡付山房一炷香。"
        ],
        "title": "秋思十首  其三",
        "id": "b179c0da-e52e-41c1-8489-a17699912725"
    },
    {
        "author": "陸游",
        "paragraphs": [
            "才不才間未必全，胸中元自要超然。",
            "黄金不博身强健，且醉江湖萬里天。"
        ],
        "title": "秋思十首  其四",
        "id": "788706d2-148d-4766-af21-02c3e575ce20"
    },
    {
        "author": "陸游",
        "paragraphs": [
            "牙齒漂浮欲半空，此生已付有無中。",
            "一杯藜粥楓林下，時與鄰翁說歲豐。"
        ],
        "title": "秋思十首  其五",
        "id": "88fecd07-7204-48e4-b7c7-0ec236296671"
    },
    {
        "author": "陸游",
        "paragraphs": [
            "疏泉洗石誇身健，試墨燒香破日長。",
            "若得三山安樂法，不須更覓玉函方。"
        ],
        "title": "秋思十首  其六",
        "id": "9d385269-e079-498b-a801-7952b0c1f7ac"
    },
    {
        "author": "陸游",
        "paragraphs": [
            "傍縣人來涕泗翻，蝗災暴虎不堪言。",
            "天心似爲衰翁地，飽食安眠獨北村。"
        ],
        "title": "秋思十首  其七",
        "id": "47e0d5c4-f6fb-46fd-bde2-9762fc54e0fb"
    },
    {
        "author": "陸游",
        "paragraphs": [
            "閑愁正可資詩酒，小疾安能減食眠。",
            "一畝旋租畦菜地，千錢新買釣魚船。"
        ],
        "title": "秋思十首  其八",
        "id": "caabfe0f-46d2-4428-8c46-1ed1c6d0e4fe"
    },
    {
        "author": "陸游",
        "paragraphs": [
            "眼明尚見蠅頭字，暑退初親雁足燈。",
            "歷歷胸中千載事，莫將輕比住庵僧。"
        ],
        "title": "秋思十首  其九",
        "id": "d0a2db06-1b18-4d72-b0bc-fd6b54924228"
    },
    {
        "author": "陸游",
        "paragraphs": [
            "虛極靜篤道乃見，仁至義盡餘何憂。",
            "名山采藥恐未免，策蹇孰能從我遊。"
        ],
        "title": "秋思十首  其一○",
        "id": "f5b47a08-be6e-4290-a49d-8358da7fc3ea"
    },
    {
        "author": "陸游",
        "paragraphs": [
            "鄉村年久競農務，秋斂春耕恐失時。",
            "我老元無夙興事，懶鷄啼曉恰相宜。"
        ],
        "title": "鷄犬二首  其一",
        "id": "6d6d1975-8120-4dbf-886a-9e57d21b8c05"
    },
    {
        "author": "陸游",
        "paragraphs": [
            "貧家也復謹朝昏，小犬今年乞近村。",
            "糠秕無多深愧汝，狺狺終夜護籬門。"
        ],
        "title": "鷄犬二首  其二",
        "id": "e213e716-092b-4ee8-8ab0-b4351ae5d217"
    },
    {
        "author": "陸游",
        "paragraphs": [
            "莫笑形羸不自支，清虛正與老人宜。",
            "矛頭淅米誰能食，甑裏生塵却自奇。",
            "獨釣又逢秋晚後，安眠常到日高時。",
            "邇來久雨牆垣壞，砟竹東岡自作籬。"
        ],
        "title": "秋來瘦甚而益健戲作",
        "id": "32c9f76c-ca6f-49b2-81c0-bdbcf7a3af15"
    },
    {
        "author": "陸游",
        "paragraphs": [
            "岸幘蕭然病體輕，雨餘郊館已凉生。",
            "微風掠面酒無力，明月滿窗眠不成。",
            "葉底涓涓秋露滴，草根咽咽暗蛩鳴。",
            "屏居未免傷孤寂，頼有鄰翁約耦耕。"
        ],
        "title": "秋夜",
        "id": "89c9b974-343e-4ec4-8446-e8b01acab0a0"
    },
    {
        "author": "陸游",
        "paragraphs": [
            "巢燕無情不更回，門庭日日落楸槐。",
            "新凉漸喜償碑債，多病還憂欠藥材。",
            "社近家方篘濁酒，客來身自掃蒼苔。",
            "道心已熟機心盡，寄語鸕鷀莫苦猜。"
        ],
        "title": "秋興",
        "id": "1b884640-4151-4735-ae0d-9563eaffa1c2"
    },
    {
        "author": "陸游",
        "paragraphs": [
            "莫笑結廬魚稻鄉，風流殊未減華堂。",
            "茶分正焙新開箬，水挹中𤃩自候湯。",
            "小几研朱晨點易，重簾掃地晝焚香。",
            "個中富貴君知否，不必金貂侍紫皇。"
        ],
        "title": "閑詠",
        "id": "14402626-d930-43aa-bec9-684a74145da5"
    },
    {
        "author": "陸游",
        "paragraphs": [
            "人壽至耄期，如位至王公。",
            "非以德將之，往往不克終。",
            "非必皆大惡，過取固多凶。",
            "吾今垂九十，追逐群衆中。",
            "筋骸勝拜起，耳目未盲聾。",
            "强健天所借，正與富貴同。",
            "一念愧屋漏，一言誑孩童。",
            "老無朋友規，日夜勤自攻。"
        ],
        "title": "人壽至耄期",
        "id": "aae35663-6c6f-4078-acef-4381c1245335"
    },
    {
        "author": "陸游",
        "paragraphs": [
            "我行城西南，適茲素秋時。",
            "風露雖已高，草木鬰未衰。",
            "敲門尋野人，一笑萬事非。",
            "拂榻意何勤，酒釅雁鶩肥。",
            "新凉天所賜，盡醉不足辭。",
            "擊壤歌堯年，瞑目以爲期。"
        ],
        "title": "訪野人",
        "id": "9e46cc13-a530-4532-ae22-692c94a37f57"
    },
    {
        "author": "陸游",
        "paragraphs": [
            "澤國故多蚊，乘夜吁可怪。",
            "舉扇不能却，燔艾取一快。",
            "不如小忍之，驅逐吾已隘。",
            "寧聞大度士，變色爲蜂蠆。"
        ],
        "title": "熏蚊效宛陵先生體",
        "id": "83664df4-9d59-4508-aa05-5680059281e9"
    },
    {
        "author": "陸游",
        "paragraphs": [
            "吳江楚澤閑遊遍，未豁平生萬里心。",
            "醉裏獨携蒼玉筍，岳陽樓上作龍吟。"
        ],
        "tags": [
            "岳阳楼"
        ],
        "title": "吹笛",
        "id": "5ad75da5-39ab-4a24-9fea-49364a348ec4"
    },
    {
        "author": "陸游",
        "paragraphs": [
            "破屋頹垣鬼笑窮，暗中調護頼天公。",
            "頻年得疾身猶健，百種無營飯不空。"
        ],
        "title": "書幸",
        "id": "f84ff8dc-80e2-486e-a3f6-33d222e74629"
    },
    {
        "author": "陸游",
        "paragraphs": [
            "已醉猩猩猶愛屐，入秋燕燕尚爭巢。",
            "老夫看盡人間事，欲向山僧學打包。"
        ],
        "title": "感事",
        "id": "1f613a82-bf7e-4793-9696-c0672c2938fe"
    },
    {
        "author": "陸游",
        "paragraphs": [
            "雨如塵點送新凉，雲作魚鱗襯夕陽。",
            "蓬戶清閑貧亦好，筍輿安穩病何傷。"
        ],
        "title": "晚晴",
        "id": "1ce51916-013c-4e85-bc16-acdf2c9e930e"
    },
    {
        "author": "陸游",
        "paragraphs": [
            "寂寂江村數掩籬，吾廬又及素秋時。",
            "橫林未脫色已盡，孤鳥欲棲鳴更悲。",
            "小釜蓴羹初下豉，矮瓶豆粉正燃萁。",
            "爲農幸有家風在，百世相傳更勿疑。"
        ],
        "title": "農家",
        "id": "b962edf7-12e9-48f7-9bd1-292bd5138be0"
    },
    {
        "author": "陸游",
        "paragraphs": [
            "白首還鄉厭蕨薇，倀倀自嘆欲疇依。",
            "門庭不掃稀迎客，碪杵無聲未贖衣。",
            "達士共知生是贅，古人嘗謂死爲歸。",
            "耕疇幸可期中熟，又報殘蝗接翅飛。"
        ],
        "title": "寓嘆二首  其一",
        "id": "5008be8f-04d9-4903-b7d9-92a701af54aa"
    },
    {
        "author": "陸游",
        "paragraphs": [
            "憶昔建炎南渡時，兵間脫死命如絲。",
            "奉親百口一身在，許國寸心孤劍知。",
            "坐有客瘖堪共醉，身今病忘莫求醫。",
            "出門但畏從人事，臨水登山却未衰。"
        ],
        "title": "寓嘆二首  其二",
        "id": "f9269e96-f125-4eed-8e99-2b32953ee424"
    },
    {
        "author": "陸游",
        "paragraphs": [
            "病多漸減燈前課，老甚都忘枕上愁。",
            "一段高情誰會得，卧聽簷雨瀉清秋。"
        ],
        "title": "雨夜",
        "id": "26984a53-c337-4ef9-bf46-8f88f6c4d6dd"
    },
    {
        "author": "陸游",
        "paragraphs": [
            "火食非初志，衣塵每自哀。",
            "危途觸灧澦，歸興薄蓬萊。",
            "逋客傳琴調，高僧乞藥栽。",
            "人間豈不好，病眼自慵開。"
        ],
        "title": "秋懷四首  其一",
        "id": "7d24f0b7-12c3-4ec4-b574-8061b89a1877"
    },
    {
        "author": "陸游",
        "paragraphs": [
            "苦雨無時止，幽人空復情。",
            "少眠知夜永，久病喜秋清。",
            "螢傍疏簾度，蛩依壞甃鳴。",
            "流年那可挽，又見曉窗明。"
        ],
        "title": "秋懷四首  其二",
        "id": "69874330-1fa7-417f-8566-d530579ab23b"
    },
    {
        "author": "陸游",
        "paragraphs": [
            "獨立離人境，幽居察物情。",
            "蟻知軍陣法，蟲作緯車聲。",
            "身老惟貪睡，兒癡亦惰耕。",
            "騰騰復兀兀，何以報時平。"
        ],
        "title": "秋懷四首  其三",
        "id": "2939354a-21d3-46e6-91c0-c9147df04165"
    },
    {
        "author": "陸游",
        "paragraphs": [
            "寓世久成贅，忘家生若浮。",
            "安能三太息，惟有四宜休。",
            "屋壞無全堵，船輕每信流。",
            "鴟夷幸無恙，頼爾可消憂。"
        ],
        "title": "秋懷四首  其四",
        "id": "fa921000-f285-4f31-984d-4fd1bfa20ebe"
    },
    {
        "author": "陸游",
        "paragraphs": [
            "窗几窮幽致，圖書發古香。",
            "尺池魚鱍鱍，拳石樹蒼蒼。",
            "老去身猶健，秋來日自長。",
            "養生吾豈解，懶或似嵇康。"
        ],
        "title": "小室",
        "id": "885742f2-2d43-4599-8fd5-7ae903db0407"
    },
    {
        "author": "陸游",
        "paragraphs": [
            "蕊笈人多有，惟君獨造微。",
            "丹成河自塞，吟罷劍俱飛。",
            "酒市尋差易，雲山覓更非。",
            "何時醉携手，爲我發玄機。"
        ],
        "title": "贈道侶",
        "id": "e8a3c65c-b87e-431f-8b50-b8ad6ded8efb"
    },
    {
        "author": "陸游",
        "paragraphs": [
            "風吹蘆荻聲颼颼，晚潮入港浮孤舟。",
            "老民已掃市朝迹，造物全付江湖秋。",
            "項里廟前是魚市，禹會橋邊多酒樓。",
            "醉來且復過此日，莫爲碪杵悲無裘。"
        ],
        "title": "舟中醉題二首  其一",
        "id": "14f68e7b-f160-475c-add9-54c24393fc48"
    },
    {
        "author": "陸游",
        "paragraphs": [
            "鮑郎山前烟雨昏，疏燈小市愁偏門。",
            "上船初發十字港，鼓棹忽過三家村。",
            "孤鸞對鏡空自感，老龜搘床何足論。",
            "但願諸公各戮力，上助明主憂元元。"
        ],
        "title": "舟中醉題二首  其二",
        "id": "434fd0e4-4c08-4c2b-ada3-c4e60f7a61c1"
    },
    {
        "author": "陸游",
        "paragraphs": [
            "東行西行日暮歸，川雲漠漠雨霏霏。",
            "蝗餘場上禾收薄，酒貴街頭客醉稀。",
            "買犢躬耕空自力，灼龜占歲又成非。",
            "稚孫索飯殊關抱，憐汝何時得瓠肥。"
        ],
        "title": "出遊暮歸",
        "id": "08297e3f-31f4-4aae-a10e-c394d897e12d"
    },
    {
        "author": "陸游",
        "paragraphs": [
            "紗巾一幅立斜陽，本尚無閑况有忙。",
            "鷄犬往來空自得，禽魚翔泳各相忘。",
            "欲衰莎草無多綠，未落梧桐已半黄。",
            "徂歲匆匆成絕嘆，瓦溝行復見新霜。"
        ],
        "title": "園中作",
        "id": "37ecea02-1246-49e1-b876-5b6e882dcaaa"
    },
    {
        "author": "陸游",
        "paragraphs": [
            "莫笑山翁老欲僵，壯年曾及事高皇。",
            "雕戈北出戍窮塞，華表東歸悲故鄉。",
            "萬事固難輕忖度，百年猶有未更嘗。",
            "紛紛謗譽何勞問，但覺邯鄲一夢長。"
        ],
        "title": "感舊",
        "id": "0160117b-572f-4856-9b38-7174d442cad6"
    },
    {
        "author": "陸游",
        "paragraphs": [
            "車馬無聲客到稀，荷鋤終日在園扉。",
            "斷殘地脈疏泉過，穿透天心得句歸。",
            "對鏡每悲鸞獨舞，繞枝誰見鵲南飛。",
            "悠然自適君無怪，文史如山暫解圍。"
        ],
        "title": "東園",
        "id": "af839fe8-e54f-46ab-b85b-a288b178417f"
    },
    {
        "author": "陸游",
        "paragraphs": [
            "局促人間每鮮歡，秋來病骨愈酸寒。",
            "夾衣尚典雁聲過，斷簡未收鷄唱殘。",
            "退士鬢毛紛似雪，老臣心事炳如丹。",
            "燈前握臂無交舊，聊喚清尊少自寬。"
        ],
        "title": "秋夜",
        "id": "966d5c9f-b8b1-416a-8569-02b1dfb7fbcc"
    },
    {
        "author": "陸游",
        "paragraphs": [
            "纍纍驛門堠，杳杳寺樓鐘。",
            "葉落樹陰薄，雲生山崦重。",
            "交親窮未棄，父子老相從。",
            "惟待新粳熟，高眠聽夜舂。"
        ],
        "title": "驛壁偶題三首  其一",
        "id": "351ba8f8-e44f-4ce9-bfcd-42ff8c136abd"
    },
    {
        "author": "陸游",
        "paragraphs": [
            "去去投山驛，悠悠解橐裝。",
            "斜陽穿破廄，落葉滿空廊。",
            "舞簡村巫醉，塗朱野女粧。",
            "近行吾亦倦，假寢據胡床。"
        ],
        "title": "驛壁偶題三首  其二",
        "id": "089c9581-c4bb-4c25-9862-888df86c9566"
    },
    {
        "author": "陸游",
        "paragraphs": [
            "過市未十里，入山知幾重。",
            "幽林聞格磔，淺瀨見噞喁。",
            "小甕家家酒，衡門世世農。",
            "班生定癡絕，辛苦覓侯封。"
        ],
        "title": "驛壁偶題三首  其三",
        "id": "e7cf58ce-39a9-4a3b-a275-cac9d466f305"
    },
    {
        "author": "陸游",
        "paragraphs": [
            "我久依耕壟，兒方吊戰場。",
            "卧聞風浩蕩，起視月蒼茫。",
            "老境綈袍暖，貧家菜粥香。",
            "惟愁殺風景，無酒作重陽。"
        ],
        "title": "夜起思子虡",
        "id": "1a524903-ad81-4199-adcf-a48cb691d9c2"
    },
    {
        "author": "陸游",
        "paragraphs": [
            "孤生雖永棄，要亦是黎元。",
            "渺渺烟中路，冥冥海上村。",
            "小灘看鷺立，平野送鴉翻。",
            "即欲掩關卧，南山猶未昏。"
        ],
        "title": "秋日次前輩新年韵五首  其一",
        "id": "18ae0030-86b2-41ea-a9c3-80c57a9918c0"
    },
    {
        "author": "陸游",
        "paragraphs": [
            "舊交多雋傑，離散各何之。",
            "騏驥志千里，鷦鷯巢一枝。",
            "青雲迷故步，白首負明時。",
            "幸有殘書卷，猶堪付小兒。"
        ],
        "title": "秋日次前輩新年韵五首  其二",
        "id": "f6355763-6304-4032-bd96-e290d906549f"
    },
    {
        "author": "陸游",
        "paragraphs": [
            "老人常獨處，一笑比河清。",
            "終日無來客，三年不入城。",
            "高眠聽酒滴，危坐對雲生。",
            "矯首羲皇世，吾其享大羹。"
        ],
        "title": "秋日次前輩新年韵五首  其三",
        "id": "92f3a069-2c5b-4c8c-ae82-4a064104f8c6"
    },
    {
        "author": "陸游",
        "paragraphs": [
            "浮家久居蜀，下峽晚還東。",
            "天際孤帆遠，花前百榼空。",
            "旅遊渾似夢，年運遂成翁。",
            "欲話峨眉月，無人可與同。"
        ],
        "title": "秋日次前輩新年韵五首  其四",
        "id": "6105c620-b476-41c9-9fb8-524fccb8b82d"
    },
    {
        "author": "陸游",
        "paragraphs": [
            "殘年垂九十，雪鬢不勝繁。",
            "賣屨糴炊米，典衣租廢園。",
            "山深雲滿屋，夜靜月當門。",
            "鄰曲時相過，扶行頼稚孫。"
        ],
        "title": "秋日次前輩新年韵五首  其五",
        "id": "3b6dfbf8-ca0a-48d6-a67c-4474b9afd5e6"
    },
    {
        "author": "陸游",
        "paragraphs": [
            "秋風社散日平西，餘胙殘壺手自提。",
            "賜食敢思烹細項，家庖仍禁擘團臍。"
        ],
        "title": "仲秋書事十首  其一",
        "id": "d8f8d183-f231-4ccf-a39d-755606f7f5c7"
    },
    {
        "author": "陸游",
        "paragraphs": [
            "天心那得與人同，牲社家家禱歲豐。",
            "料理蝗餘猶十五，殘年亦未委溝中。"
        ],
        "title": "仲秋書事十首  其二",
        "id": "db2c6545-f76b-4a33-a83f-121f06ae6b3f"
    },
    {
        "author": "陸游",
        "paragraphs": [
            "斷雲歸岫雨初收，茅舍蕭條古渡頭。",
            "短褐老人垂九十，松枯石瘦不禁秋。"
        ],
        "title": "仲秋書事十首  其三",
        "id": "058f0659-cac2-4e02-af69-45faba32bb83"
    },
    {
        "author": "陸游",
        "paragraphs": [
            "客來深愧里閭情，近爲衰殘罷送迎。",
            "旋置風爐煎顧渚，劇談猶得慰平生。"
        ],
        "title": "仲秋書事十首  其四",
        "id": "073f17bc-35ce-4ae4-bedd-9c0d57116c58"
    },
    {
        "author": "陸游",
        "paragraphs": [
            "舉家食粥顔平原，坐客無氈鄭廣文。",
            "不是有心輕富貴，偶然看破是浮雲。"
        ],
        "title": "仲秋書事十首  其五",
        "id": "71028d79-21e3-4017-b113-52bac674a4c3"
    },
    {
        "author": "陸游",
        "paragraphs": [
            "書生習氣盡驅除，酒興詩情亦已無。",
            "底怪今朝親筆硯，村鄉來請辟蝗符。"
        ],
        "title": "仲秋書事十首  其六",
        "id": "cfdd1de4-36ab-4322-a300-c8d7a81dddb5"
    },
    {
        "author": "陸游",
        "paragraphs": [
            "靈府不搖神泰定，病根已去脈和平。",
            "金丹妙處無多子，只要先生兩眼明。"
        ],
        "title": "仲秋書事十首  其七",
        "id": "e7c30276-dbdf-46ca-8209-b81cff416baa"
    },
    {
        "author": "陸游",
        "paragraphs": [
            "省身要似晨通髮，止殺先從暮拍蚊。",
            "老負明時無補報，惟將忠敬事心君。"
        ],
        "title": "仲秋書事十首  其八",
        "id": "5e22e186-21db-4dd5-bdc8-b993d317244a"
    },
    {
        "author": "陸游",
        "paragraphs": [
            "杖得輕堅餘可略，酒能醇勁更何求。",
            "二君最是平生舊，白首相從萬事休。"
        ],
        "title": "仲秋書事十首  其九",
        "id": "477f243e-254d-4501-8a07-400ca8852682"
    },
    {
        "author": "陸游",
        "paragraphs": [
            "心明始信元無佛，氣住何曾別有仙。",
            "領取三山安樂法，蒲團紙帳過年年。"
        ],
        "title": "仲秋書事十首  其一○",
        "id": "aaa6b0fd-4828-46bb-a516-4aefd22b464f"
    },
    {
        "author": "陸游",
        "paragraphs": [
            "名山有志未能酬，步屧東岡當出遊。",
            "小閣捲簾驚鷺起，清池投餌看魚浮。",
            "西風吹葉空多感，落日銜山尚小留。",
            "兒老戍邊歸未得，淮南新雁又經秋。"
        ],
        "title": "步屧",
        "id": "a698e820-37ae-4d1d-bbbd-6ff9cd7fed98"
    },
    {
        "author": "陸游",
        "paragraphs": [
            "後死非初望，餘生只自悲。",
            "舊交孤劍在，壯志短檠知。",
            "行步雖依杖，光陰未付棋。",
            "爲農自當力，不爲學豳詩。"
        ],
        "title": "後死",
        "id": "e65e3abb-2708-46dd-91ac-774f2e12a5f3"
    },
    {
        "author": "陸游",
        "paragraphs": [
            "羸疾無休日，清秋適此時。",
            "節存旄盡落，带剩眼頻移。",
            "吾興復不淺，俗人那得知。",
            "會當遊剡去，支許有深期。"
        ],
        "title": "思剡",
        "id": "12dfcee0-c167-4c42-870f-c10532433f05"
    },
    {
        "author": "陸游",
        "paragraphs": [
            "漏盡鐘鳴有夜行，幾人故里得歸耕。",
            "摧傷自喜消前業，疾恙天教學養生。",
            "鄰曲新傳秧馬式，房櫳靜聽緯車聲。",
            "芋魁菰首君無笑，老子看來是大烹。"
        ],
        "title": "故里",
        "id": "90aee1d5-1d31-4feb-be01-54a6fb94f889"
    },
    {
        "author": "陸游",
        "paragraphs": [
            "久忝明恩返故鄉，全家衣食出耕桑。",
            "詩纔適意寧求好，醉即成眠不暇狂。",
            "小雨荷鉏分藥品，乍凉扶杖看優場。",
            "此身已作農夫死，却愧時賢獨未忘。"
        ],
        "title": "野意",
        "id": "921e2f84-917f-400d-a348-02f009f666a1"
    },
    {
        "author": "陸游",
        "paragraphs": [
            "雨收霽色滿川原，獨曳枯藤出里門。",
            "陌上微風搖稗穟，溝中殘水出籬根。",
            "繫牲廟柱悲刀几，釃酒村場滿盎盆。",
            "興盡還家殊不遠，漁燈績火閙黄昏。"
        ],
        "title": "意行至神祠酒坊而歸",
        "id": "bf9d4c7a-1c25-47cd-babd-d69c3caaa100"
    },
    {
        "author": "陸游",
        "paragraphs": [
            "强健如翁舉世稀，夜深容我叩門扉。",
            "大兒叱犢戴星出，稚子捕魚乘月歸。",
            "骨肉團欒無遠別，比鄰假貸不相違。",
            "人間可羨惟農畝，又見秋燈照搗衣。"
        ],
        "title": "訪村老",
        "id": "4e67aa9d-31fc-4dd2-a5e0-87cb169b7555"
    },
    {
        "author": "陸游",
        "paragraphs": [
            "致虛守靜氣常全，家付兒孫命委天。",
            "夢事只堪高卧看，危途誰較疾行先。",
            "獨轅短棹聊乘興，野草幽花自鬭妍。",
            "數字漫留僧壁去，與身閑作後身緣。"
        ],
        "title": "戲題僧庵",
        "id": "54b498c2-a7cd-4497-8f40-fe70dd893e03"
    },
    {
        "author": "陸游",
        "paragraphs": [
            "秋江菰菜喜新嘗，鹽酪親調匕箸香。",
            "但有長腰吳下米，豈須細肋大官羊。",
            "青衫昔悔塵中老，白髮今宜靜處藏。",
            "一事尚須深自咎，街頭兒女識韓康。"
        ],
        "title": "書意二首  其一",
        "id": "f7d3cc23-06cb-4add-9fd9-ed0a6bb1d1cb"
    },
    {
        "author": "陸游",
        "paragraphs": [
            "物我年來已兩忘，蕭然湖曲一茆堂。",
            "身閑自與俗子遠，睡美不知秋夜長。",
            "餘祿正應齏甕在，宿酲時卧酒壚傍。",
            "老人肘後長生藥，檢盡千金無此方。"
        ],
        "title": "書意二首  其二",
        "id": "b4ba2159-46e4-4865-8b4d-0ea23c6f4de1"
    },
    {
        "author": "陸游",
        "paragraphs": [
            "喚舟欲泛湖，出門日已暮。",
            "顧景遂輟行，老病畏風露。",
            "不如上南塘，蕭然散予步。",
            "季子挾書卷，仲孫奉杖屨。",
            "夏秋多杜門，一出驚行路。",
            "鄰里相與言，穡事凜可懼。",
            "群蝗飛蔽日，殘嚙到竹樹。",
            "惟茲數里間，若有神物護。",
            "天菑幸獨薄，豈以此老故。",
            "老人亦自笑，病骨日欲仆。",
            "鬼神彼何爲，與世殊好惡。",
            "相期勤自修，此幸豈可屢。"
        ],
        "title": "南塘晚步記鄰里語",
        "id": "05e8c82d-a94f-4b43-af7d-ea4cd4db1231"
    },
    {
        "author": "陸游",
        "paragraphs": [
            "文章事業初何有，鐘鼎山林本自同。",
            "昨暮釣魚天鏡北，今朝采藥石帆東。"
        ],
        "title": "稽山道中二首  其一",
        "id": "6e499cb4-c681-473a-862c-1b7a327bbdbf"
    },
    {
        "author": "陸游",
        "paragraphs": [
            "禹陵草木初霑露，謝墅人家已閉門。",
            "八十年間幾來往，癡頑不料至今存。"
        ],
        "title": "稽山道中二首  其二",
        "id": "0dfa7165-8a84-4431-bcc1-dc72b8476312"
    },
    {
        "author": "陸游",
        "paragraphs": [
            "琢琱自是文章病，奇險尤傷氣骨多。",
            "君看大羹玄酒味，蟹螯蛤柱豈同科。"
        ],
        "title": "讀近人詩",
        "id": "dedc39e3-18eb-41f4-93c6-5a4c03b65abd"
    },
    {
        "author": "陸游",
        "paragraphs": [
            "流塵冉冉琴誰鼓，漬血斑斑劍不磨。",
            "俱是人間感懷事，豈無壯士爲悲歌。"
        ],
        "title": "琴劍",
        "id": "4fbb4c72-cdc4-4c36-bc86-874f8c0c5b42"
    },
    {
        "author": "陸游",
        "paragraphs": [
            "莫輕凡骨未飛騰，要勝人間粥飯僧。",
            "山路近行猶百里，酒杯一舉必三升。"
        ],
        "title": "戲題",
        "id": "e4ef8404-07d9-4e16-8f55-e62e4a43066e"
    },
    {
        "author": "陸游",
        "paragraphs": [
            "我是人間自在人，江湖處處可垂綸。",
            "掃空紫陌紅塵夢，收得烟蓑雨笠身。"
        ],
        "title": "溪上小雨",
        "id": "46ba8b4a-b8ce-43d3-9f62-2faf21f486e7"
    },
    {
        "author": "陸游",
        "paragraphs": [
            "烏鵲棲我庭，將旦輒散去。",
            "此豈厭所棲，亦以飲啄故。",
            "一饑能驅人，擾擾無晨暮。",
            "不然亦已矣，豈樂塵土污。",
            "我有茆三間，自少鮮外慕。",
            "力耕自足食，鷄豚亦可具。",
            "晚雖誤收召，疾走如脫兔。",
            "六年楓林下，不知歲月度。",
            "殘骸幸强健，沽酒遍山步。",
            "醉歸每自笑，不負此芒屨。",
            "平生愛方外，雖老冀有遇。",
            "秋風送片帆，更上剡溪路。"
        ],
        "title": "晚聞庭樹鴉鳴有感",
        "id": "524f06bc-e003-40ff-aba6-95109488c6c1"
    },
    {
        "author": "陸游",
        "paragraphs": [
            "木落烟深江上村，暮秋蕭瑟不堪論。",
            "雁如著意頻驚枕，月似知愁故入門。",
            "營道數峰新石友，廣陵一曲古桐孫。",
            "亦知長物終安取，聊與兒曹洗睡昏。"
        ],
        "title": "秋夜齋中二首  其一",
        "id": "73165543-96dc-4b5d-9753-9772f606ec4a"
    },
    {
        "author": "陸游",
        "paragraphs": [
            "殘年冉冉返丘園，敗屋蕭蕭長子孫。",
            "久悔文辭妨大學，偶因憂患得玄門。",
            "扶持後死知天幸，容養無能荷國恩。",
            "急雨打窗秋又晚，旋挑野菜助盤飧。"
        ],
        "title": "秋夜齋中二首  其二",
        "id": "a21ed8c3-7519-495c-a1e1-e4e70785e762"
    },
    {
        "author": "陸游",
        "paragraphs": [
            "幾年羸疾卧家山，牧豎樵夫日往還。",
            "至論本求編簡上，忠言乃在里閭間。",
            "私憂驕虜心常折，念報明時涕每潸。",
            "寸祿不沾能及此，細聽只益厚吾顔。"
        ],
        "title": "識愧",
        "id": "98b03e87-173b-478d-85c2-52bfc83e5329"
    },
    {
        "author": "陸游",
        "paragraphs": [
            "暮秋木葉已微丹，小雨蕭蕭又作寒。",
            "目送斷雲歸谷口，身隨新雁寄江干。",
            "濁醪易負尋常債，退士難叨本分官。",
            "謝盡浮名更無事，燈前兒女話團欒。"
        ],
        "title": "秋雨",
        "id": "e4d36886-88ef-48e2-b4ee-33ba9b21c07e"
    },
    {
        "author": "陸游",
        "paragraphs": [
            "旬日雨頻作，一年秋又殘。",
            "光陰不少貸，懷抱若爲寬。",
            "小甕聊尋醉，疏砧已戒寒。",
            "定知清夜夢，又過石闌干。"
        ],
        "title": "秋來益覺頑健時一出遊意中甚適雜賦五字十首  其一",
        "id": "3a749799-b5b6-476c-953b-ca69b7a482cd"
    },
    {
        "author": "陸游",
        "paragraphs": [
            "何許是吾廬，南臨古鏡湖。",
            "園林垂橘柚，門巷落楸梧。",
            "床穩龜無息，巢新鶴有雛。",
            "鄰翁殊耐久，有酒即相呼。"
        ],
        "title": "秋來益覺頑健時一出遊意中甚適雜賦五字十首  其二",
        "id": "d9b72332-74fe-4860-86d5-d7184637092f"
    },
    {
        "author": "陸游",
        "paragraphs": [
            "原野無閑土，鄉閭有老人。",
            "疾平行已健，秋晚醉差頻。",
            "啄黍黄鷄嫩，迎霜紫蟹新。",
            "百年元任運，一笑却關身。"
        ],
        "title": "秋來益覺頑健時一出遊意中甚適雜賦五字十首  其三",
        "id": "154701e8-6956-43e7-aa1e-769998aaae0e"
    },
    {
        "author": "陸游",
        "paragraphs": [
            "藿食筋骸憊，林廬歲月侵。",
            "道窮思故友，力盡悔初心。",
            "浩浩天知我，悠悠後視今。",
            "飄零君勿嘆，古瑟有遺音。"
        ],
        "title": "秋來益覺頑健時一出遊意中甚適雜賦五字十首  其四",
        "id": "01466834-20ee-48be-a30f-380390da4452"
    },
    {
        "author": "陸游",
        "paragraphs": [
            "輕裝兩衣笈，假寢一胡床。",
            "喚渡江樓下，逢僧縣驛傍。",
            "橫林生夕靄，孤蝶弄秋光。",
            "老慣人間事，無詩寄斷腸。"
        ],
        "title": "秋來益覺頑健時一出遊意中甚適雜賦五字十首  其五",
        "id": "4ba49731-0ec1-4701-a32a-bae8107fddd6"
    }
]