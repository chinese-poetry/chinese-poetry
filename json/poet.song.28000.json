[
    {
        "author": "劉敞",
        "paragraphs": [
            "再歷三公府，終崇萬乘師。",
            "優游邇臣表，簡淡古人爲。",
            "愛士常推轂，傳家不遺危。",
            "平生赤松願，猶復白駒悲。"
        ],
        "title": "丁右丞挽詞二首  其一",
        "id": "881c0139-88ef-42a5-891a-53dd9aca0d0c"
    },
    {
        "author": "劉敞",
        "paragraphs": [
            "司籍歸良史，調鐘待一夔。",
            "遽聞麟掩袂，猶觖鳳來儀。",
            "絕筆流風在，遺音後世知。",
            "春原國人送，黄鳥寄哀詩。"
        ],
        "title": "丁右丞挽詞二首  其二",
        "id": "0e73149d-af04-4f0a-9c39-8998d3c8207c"
    },
    {
        "author": "劉敞",
        "paragraphs": [
            "屢聞戎馬入，輒有國殤詩。",
            "多壘非吾責，亡民痛爾爲。",
            "請纓慚肉食，無敵怪王師。",
            "聞道臨洮野，天陰戰骨悲。"
        ],
        "title": "國殤",
        "id": "33e91cab-4ca0-459f-8844-5f6b1fb14acf"
    },
    {
        "author": "劉敞",
        "paragraphs": [
            "落日孤城閉，高風暮角愁。",
            "邊聲亂歸馬，物色向新秋。",
            "尚有單于怨，仍傳出塞憂。",
            "時平翻感激，不語看層樓。"
        ],
        "title": "暮角",
        "id": "9b6200f9-c56f-45ff-a863-8c91b142eed0"
    },
    {
        "author": "劉敞",
        "paragraphs": [
            "誰人畫素屏，中座對滄溟。",
            "雲氣隨蛟蜃，波濤湧戶庭。",
            "風高鵬解羽，天近客浮星。",
            "會有湯湯意，無琴亦自聽。"
        ],
        "title": "題天池館二首  其一",
        "id": "9323ad12-f7dc-453b-ae52-0f9b00eb9a64"
    },
    {
        "author": "劉敞",
        "paragraphs": [
            "粉墨勢回環，滄波入座間。",
            "溟茫朝百谷，迢遞隔三山。",
            "怪獸有時化，孤槎何日還。",
            "乘桴古人勇，向壁毎慚顔。"
        ],
        "title": "題天池館二首  其二",
        "id": "db7fb926-e917-44dc-b6e1-99bb352fbbfb"
    },
    {
        "author": "劉敞",
        "paragraphs": [
            "清川百里餘，凈淥照空虚。",
            "落日金波蕩，微風霧縠舒。",
            "塋心看白石，明目數游魚。",
            "洗耳非吾事，兹身與世疏。"
        ],
        "title": "自長平至陳州河水絕清",
        "id": "c69cac0c-d7d3-4c1b-b181-51919f906f8e"
    },
    {
        "author": "劉敞",
        "paragraphs": [
            "出塞二千里，荒亭無四鄰。",
            "貪烏饑攫肉，狡兔急投人。",
            "短短西隅日，冥冥北路塵。",
            "腰間丈二組，空愧漢廷臣。"
        ],
        "title": "金山館",
        "id": "2db1c50a-3af1-4aa0-bb17-d44e64a3ad49"
    },
    {
        "author": "劉敞",
        "paragraphs": [
            "短夜催微月，流雲濕太空。",
            "瀟瀟鳴竹雨，颯颯舞松風。",
            "形影明燈裏，歡娛隱几中。",
            "吾衰儻未甚，正復夢周公。"
        ],
        "title": "庶幾堂雨夜偃几作",
        "id": "6c3eeb3c-bc89-4089-981f-fba9da4227d5"
    },
    {
        "author": "劉敞",
        "paragraphs": [
            "芳菲不少住，白日定空長。",
            "庭樹暗新綠，春衣生晚凉。",
            "悠悠向時節，細細到壼觴。",
            "誰使風前絮，來參醉後狂。"
        ],
        "title": "春晚",
        "id": "aca4551a-18c5-492c-8c4d-213555415eb2"
    },
    {
        "author": "劉敞",
        "paragraphs": [
            "稍出盧龍塞，回看萬壑青。",
            "曠原開磧口，别道入松亭。",
            "虜馬寒隨草，奚車夕戴星。",
            "忽悲田子泰，寂寞向千齡。"
        ],
        "title": "鐡漿館",
        "id": "01ef02b1-1303-41f6-a22c-136e51520c29"
    },
    {
        "author": "劉敞",
        "paragraphs": [
            "晚雨蕭蕭急，秋陰處處高。",
            "風雲愁宇宙，淮海怒波濤。",
            "貧有匣中劍，饑餘井上桃。",
            "誰能散積靄，萬里度鴻毛。"
        ],
        "title": "凉雨",
        "id": "19a0d92f-ef21-4f15-89f8-e06d26ee46d6"
    },
    {
        "author": "劉敞",
        "paragraphs": [
            "天地初開泰，雲雷未厭屯。",
            "泥深長閉戶，謀拙苦憂貧。",
            "狼籍千株雪，空亡一半春。",
            "仍愁三徑裏，草色斷幽人。"
        ],
        "title": "風雨寄張野人",
        "id": "9385e70b-9bb6-4a7b-bb01-89f2dd33f112"
    },
    {
        "author": "劉敞",
        "paragraphs": [
            "孤壘敞新觀，層軒臨暮霞。",
            "分明魚意樂，徙倚客愁賖。",
            "遠近見百里，高低有萬家。",
            "春風甚不遠，更種滿城花。"
        ],
        "title": "孤壘二首  其一",
        "id": "341afb94-62ab-4b19-906b-9d05e8691ba3"
    },
    {
        "author": "劉敞",
        "paragraphs": [
            "落日含古意，高臺多遠心。",
            "魚龍潛凍水，蟋蟀有哀音。",
            "江漢南浮遠，關山北望深。",
            "張衡四愁意，歷歷起登臨。"
        ],
        "title": "孤壘二首  其二",
        "id": "a1ff7f63-ce34-48fc-863b-22dad6987fea"
    },
    {
        "author": "劉敞",
        "paragraphs": [
            "連日風且曀，端居突不黔。",
            "西南人殆絕，甲子雨還兼。",
            "巫峽雲屢起，洞庭波正添。",
            "誰能誅屏翳，試使後飛廉。"
        ],
        "tags": [
            "洞庭湖"
        ],
        "title": "連日西南風戲作",
        "id": "339e98c7-aad0-44c0-b6c1-c85eb82b018e"
    },
    {
        "author": "劉敞",
        "paragraphs": [
            "江外五年别，齋中三日留。",
            "何能慰衰疾，正足亂羈愁。",
            "澤國瓜時雨，淮山桂樹秋。",
            "思歸欲招隱，一一謝交遊。"
        ],
        "title": "雨中送孜入京兼呈諸親舊",
        "id": "9c01c1da-7ce7-4397-a0fb-1ac6ef4c6aa0"
    },
    {
        "author": "劉敞",
        "paragraphs": [
            "朔雪似迎春，霏霏散玉塵。",
            "稍看人迹絕，坐對物華新。",
            "地暖消還疾，風高舞正頻。",
            "郊扉聊自卧，誤怪洛城人。"
        ],
        "title": "對雪",
        "id": "2469f485-76f7-452f-8fbb-a9d24c65e147"
    },
    {
        "author": "劉敞",
        "paragraphs": [
            "淅淅度窗竹，紛紛綴館梅。",
            "怕消愁寂寞，看舞愛徘徊。",
            "寡和思吾友，相望共酒杯。",
            "時披白鶴氅，西北上高臺。"
        ],
        "title": "對雪憶隱直",
        "id": "d46c54ef-4cfc-4ab9-814c-38ea0839d6ce"
    },
    {
        "author": "劉敞",
        "paragraphs": [
            "不减冰輪滿，微增玉漏長。",
            "過雲收薄潤，重露濕清光。",
            "歷歷素娥影，菲菲丹桂芳。",
            "枯槎容客載，醉過羽人傍。"
        ],
        "title": "八月十六日夜月",
        "id": "c2068b15-e4a7-4dfa-92e1-0613f4f5ef51"
    },
    {
        "author": "劉敞",
        "paragraphs": [
            "明蟾此夜新，佇立爽精神。",
            "幾夕隔霖雨，相看如故人。",
            "風生疑折桂，雲過欲埋輪。",
            "應有關山客，長歌淚滿巾。"
        ],
        "title": "秋霽望月",
        "id": "cd5cd78c-90ea-4b14-a0ad-180765b26675"
    },
    {
        "author": "劉敞",
        "paragraphs": [
            "昔年聞子虚，上國重相如。",
            "老厭諸侯客，晚陪東觀書。",
            "絃歌魯儒習，風俗楚人餘。",
            "感激青雲氣，功名亦未疏。"
        ],
        "title": "送張器著作",
        "id": "fce27c2c-9284-4245-951a-1df3ac097e85"
    },
    {
        "author": "劉敞",
        "paragraphs": [
            "自念復遠適，與君仍解攜。",
            "天文鶉首尾，地勢陜東西。",
            "江漢饒風雨，關山盛鼓鼙。",
            "離憂各易老，秋意欲悽悽。"
        ],
        "title": "江行寄隱直",
        "id": "235faf0a-85b1-4039-b015-8f0a76e0208d"
    },
    {
        "author": "劉敞",
        "paragraphs": [
            "徂歲嗟無奈，新花笑自如。",
            "雪魂消去未，春色復歸初。",
            "欲折意空遠，少留香有餘。",
            "一枝寄驛使，浪語故愁予。"
        ],
        "title": "新梅寄春卿給事",
        "id": "64bfcf94-87b6-4c33-a31d-ed72995aacce"
    },
    {
        "author": "劉敞",
        "paragraphs": [
            "漂泊愁多病，差池歲復闌。",
            "老驚時月疾，貧畏雪霜寒。",
            "外物關身足，空堂寓膝寛。",
            "敢希王佐略，聊取一枝安。"
        ],
        "title": "禦冬",
        "id": "0bfba75c-c186-45bc-ad05-57719bb650fd"
    },
    {
        "author": "劉敞",
        "paragraphs": [
            "不見張公子，春遊分寂寥。",
            "獨行愁楚澤，何處榜吳橈。",
            "芳樹皆宜笑，垂楊總細腰。",
            "一樽成强醉，四望欲魂銷。"
        ],
        "title": "春日小園憶張六",
        "id": "e995e86c-fd9c-4af0-8987-d3eb1b3b3c8e"
    },
    {
        "author": "劉敞",
        "paragraphs": [
            "園林過新雪，草木散芳華。",
            "物色皆疑似，春歸亦有涯。",
            "逕泥生沮洳，凍乳滴楂枒。",
            "所適從吾樂，淹留見暮霞。"
        ],
        "title": "雪後遊小園",
        "id": "bdc993ed-305f-4454-9641-18533275b9c2"
    },
    {
        "author": "劉敞",
        "paragraphs": [
            "榻移隨樹影，杯側見山岑。",
            "白鳥渇求水，玄蟬清噪林。",
            "道書無近語，天籟有遺音。",
            "向北新開逕，行苔過竹陰。"
        ],
        "title": "納凉明教臺呈太守",
        "id": "f458ff0d-0f75-48c8-8dac-6efd45ad5fd0"
    },
    {
        "author": "劉敞",
        "paragraphs": [
            "蠶魚山迤邐，濟汶水交流。",
            "信羙終非土，思鄉更倚樓。",
            "露滋黄菊晚，風起白雲秋。",
            "長嘯澄潭上，誰憐公子牟。"
        ],
        "title": "臨淵亭寄輦下親舊",
        "id": "222032a9-1c62-48be-8b8e-caa318139779"
    },
    {
        "author": "劉敞",
        "paragraphs": [
            "敵兵得漢巧，五月戰西河。",
            "壮士平原死，孤城殺氣多。",
            "猶聞疏勒守，無復魯陽戈。",
            "不反東流水，滔滔奈爾何。"
        ],
        "title": "丁酉五月郭守恩戰殁武戡走入壁守恩勇将有智略",
        "id": "546324a3-9cc8-4b43-a23a-ae19c73e2ec1"
    },
    {
        "author": "劉敞",
        "paragraphs": [
            "今日王朝士，多稱賢大夫。",
            "恩榮隨几杖，官職上蓬壼。",
            "行路歎或泣，都城畫有圖。",
            "他時辟雍問，惇史記訏謨。"
        ],
        "title": "聞舅氏以秘書監致政謹獻拙詩爲賀",
        "id": "d5957885-03c5-4712-a074-e41d446544fa"
    },
    {
        "author": "劉敞",
        "paragraphs": [
            "遙想行舟處，春江花正繁。",
            "殊方更回首，不語獨銷魂。",
            "寡和愁郢客，雅遊思兔園。",
            "吾能事應聘，見爾大梁門。"
        ],
        "title": "得和書自越入京時寓商丘",
        "id": "47a8ef2e-f56b-4f2b-b45c-f95a3a7251ba"
    },
    {
        "author": "劉敞",
        "paragraphs": [
            "小郡横山外，居民半島夷。",
            "路偏逢客少，地濕見秋遲。",
            "銅鼓侵城角，蠻旌接使麾。",
            "平生聞義勇，好祭伏波祠。"
        ],
        "title": "送杜横州",
        "id": "a14a8200-c79e-4f15-864c-df18d55eb403"
    },
    {
        "author": "劉敞",
        "paragraphs": [
            "潮汐通城下，東南仍上游。",
            "懷章趨便道，疊鼓送華舟。",
            "卷旆鷹隼急，落帆江漢秋。",
            "心知戀魏闕，頻上庾家樓。"
        ],
        "title": "送余江州",
        "id": "13800c65-43e5-4cf2-8bac-47e05c98f04e"
    },
    {
        "author": "劉敞",
        "paragraphs": [
            "南極日差永，幽人喜不勝。",
            "陽生漸堙鬱，陰老尚憑陵。",
            "風解吳山雪，江流蜀地冰。",
            "衝寒彊乘興，屣履過鄰僧。"
        ],
        "title": "冬至即事",
        "id": "95f47c73-31b6-47ac-9397-35a15a8dfd6f"
    },
    {
        "author": "劉敞",
        "paragraphs": [
            "望苑牧英雋，巖廊奉德音。",
            "功如四支重，化以二南深。",
            "安仰嗟維石，能傳賴碎金。",
            "浮雲送哀挽，慘澹更爲霖。"
        ],
        "title": "晏公挽詞三首  其一",
        "id": "531cce00-2e5d-4071-8e40-d09c2d783481"
    },
    {
        "author": "劉敞",
        "paragraphs": [
            "簡易能容士，精誠樂與賢。",
            "如何五湖上，非復赤松年。",
            "几几空遺舄，悠悠不問天。",
            "獨應春輟相，令望故依然。"
        ],
        "title": "晏公挽詞三首  其二",
        "id": "8bb52ed4-78b6-4f31-a83d-7fa20eebc089"
    },
    {
        "author": "劉敞",
        "paragraphs": [
            "衮韍三司舊，笳簫一品榮。",
            "獨傷去國意，仍以撫封行。",
            "落日白駒影，空林黄鳥聲。",
            "公歸那不復，悽愴國人情。"
        ],
        "title": "晏公挽詞三首  其三",
        "id": "a95f28aa-16e2-4019-b1d6-307a049d2680"
    },
    {
        "author": "劉敞",
        "paragraphs": [
            "那知一樽酒，流涕寝門前。",
            "非復平生日，空看東逝川。",
            "詩書遺素業，山水閟空弦。",
            "人物陳留古，當憑耆舊傳。"
        ],
        "title": "鄰幾挽詞二首  其一",
        "id": "fb10786b-aa7c-4756-855d-784c32a895df"
    },
    {
        "author": "劉敞",
        "paragraphs": [
            "忘年一傾蓋，適意兩虚舟。",
            "老去翻相失，人生固若浮。",
            "蕭條蒿里餞，零落竹林游。",
            "知與不知者，同時俱涕流。"
        ],
        "title": "鄰幾挽詞二首  其二",
        "id": "61d71a80-90df-4c2f-86d2-4ffd4e6028e4"
    },
    {
        "author": "劉敞",
        "paragraphs": [
            "孤宦衆人後，空名三十年。",
            "交游一時絕，詩筆四方傳。",
            "歸旐江湖永，藏書日月邊。",
            "應封史通子，他日慰窮泉。"
        ],
        "title": "聖俞挽詞",
        "id": "75a41a43-51c5-48a7-bb23-64464e7cbe5c"
    },
    {
        "author": "劉敞",
        "paragraphs": [
            "舍側萬竿綠，蕭蕭終歲佳。",
            "翠深疑魍魎，根老畏龍蛇。",
            "翦剔扶霜節，分張及馬撾。",
            "世無嵇阮輩，竟負野人家。"
        ],
        "title": "洗竹",
        "id": "47e469c8-a8ae-4790-b0ca-75763d7033cf"
    },
    {
        "author": "劉敞",
        "paragraphs": [
            "節物隨時俗，端憂見旅情。",
            "土風猶記楚，辭賦謾譏傖。",
            "烈火琅玕碎，深堂霹靂鳴。",
            "但令休鬼瞰，非敢願高明。"
        ],
        "title": "爆竹",
        "id": "61d1a94a-44bd-4e3b-baff-4f92ee23184b"
    },
    {
        "author": "劉敞",
        "paragraphs": [
            "歲窮浩長歎，心事如波瀾。",
            "高卧老将至，相思天正寒。",
            "浮雲紛霰雪，陋巷獨瓢簞。",
            "裏飯非無意，悠悠行路難。"
        ],
        "title": "歲暮憶隱直",
        "id": "78e32e45-5262-45ff-8b6f-499bc3a37502"
    },
    {
        "author": "劉敞",
        "paragraphs": [
            "梁山風與雪，歲暮自崢嶸。",
            "誤逐滄浪叟，飛來白玉京。",
            "屯雲紫微閣，疊壁九重城。",
            "更挹浮丘袂，端令俗眼驚。"
        ],
        "title": "雪中與長文景仁會西閣",
        "id": "433e86c2-e0b2-4313-b279-c31667734f8a"
    },
    {
        "author": "劉敞",
        "paragraphs": [
            "澤國春還早，山梅臘競花。",
            "繽紛迷雪意，浩蕩逼年華。",
            "驛使紅塵遠，江風短日斜。",
            "芳菲恐易失，愁思亂悲笳。"
        ],
        "title": "梅",
        "id": "74206f07-eb4a-46a4-af31-ec80a27660ee"
    },
    {
        "author": "劉敞",
        "paragraphs": [
            "冰解泉應動，雲寒雪更飛。",
            "谷中知律變，林下覺春歸。",
            "風物如游蜀，衣冠似浴沂。",
            "瑤林與碧樹，處處競芳菲。"
        ],
        "title": "立春日雪中遊蒙谷",
        "id": "5222cab2-3db2-46cf-ad47-dc48e9f08dd1"
    },
    {
        "author": "劉敞",
        "paragraphs": [
            "羈游念此君，子墨慰幽人。",
            "灑落不經思，蒼筤如出塵。",
            "交加月下影，濃澹霧中筠。",
            "試作吳山想，蕭蕭意亦真。"
        ],
        "title": "墨竹",
        "id": "b0d294ec-340b-4f19-b7e7-2ae58c220fe2"
    },
    {
        "author": "劉敞",
        "paragraphs": [
            "過雨風景好，斜陽林下明。",
            "倦游宜几杖，卻埽稱柴荆。",
            "宿蝶依花靜，歸禽觸葉驚。",
            "逍遙共兹世，聊復得吾生。"
        ],
        "title": "夕陽",
        "id": "d01dbbf0-b01c-4edd-8472-28a627be3a54"
    },
    {
        "author": "劉敞",
        "paragraphs": [
            "公子愛客意，高山流水間。",
            "清波無斷續，翠斝自迴還。",
            "野興四時得，棠陰終日間。",
            "何當竹林賞，醉耳聽潺潺。"
        ],
        "title": "寄題歙州流杯池",
        "id": "61f43718-d156-4425-aa41-60e44f6165d4"
    },
    {
        "author": "劉敞",
        "paragraphs": [
            "空行萬里塞，不見六花飛。",
            "今日傳清唱，端來點客衣。",
            "度關迷馬色，拂樹散春暉。",
            "不减山陰興，從軍中夜歸。"
        ],
        "title": "答張給事途中微雪見寄四韻",
        "id": "8c4f0a7e-1d21-4bc6-a590-2d912ea611d0"
    },
    {
        "author": "劉敞",
        "paragraphs": [
            "飛塵暫消凍，春意亦冲融。",
            "野水涓涓綠，林梢靡靡紅。",
            "躍魚輕泮凍，鳴鶴舞和風。",
            "出處驚時節，悠悠看歲窮。"
        ],
        "title": "雪後",
        "id": "1d8d123c-f668-4006-bfcd-7196f0dba9c1"
    },
    {
        "author": "劉敞",
        "paragraphs": [
            "萬古關山月，遙憐此夜看。",
            "蛾眉空自嫵，叢桂不勝寒。",
            "他日刀頭問，何時客寝安。",
            "因之千里夢，共下白雲端。"
        ],
        "title": "古北口對月",
        "id": "81f9cda6-c919-49b9-9251-5a9a5052c538"
    },
    {
        "author": "劉敞",
        "paragraphs": [
            "花外驚新月，春殘復滿弓。",
            "餘香輕墜露，疏影細寒風。",
            "火禁通方俗，年華思老翁。",
            "清光堪半夜，稍醉玉壼空。"
        ],
        "title": "新月",
        "id": "2275fcbc-8847-460a-8890-bfa926a17787"
    },
    {
        "author": "劉敞",
        "paragraphs": [
            "病失千峰雪，晴開萬影新。",
            "鴈飛天欲暖，風起野無塵。",
            "弱柳悲羌笛，辛夷思楚人。",
            "攀條復顧影，頗似去年春。"
        ],
        "title": "雪後病愈至射堂作",
        "id": "370b2338-1f17-4c12-a289-a98ec299969a"
    },
    {
        "author": "劉敞",
        "paragraphs": [
            "久思廢耳目，乃復困觀瞻。",
            "默坐但憑几，幽居長下簾。",
            "玄黄迷宇宙，明晦錯烏蟾。",
            "萬事形骸外，人将不汝嫌。"
        ],
        "title": "目疾呈深甫",
        "id": "2fa86021-ce04-4b00-ac7e-123218b4172d"
    },
    {
        "author": "劉敞",
        "paragraphs": [
            "雨餘春更好，日出望還新。",
            "暄鳥啼驚客，林花笑向人。",
            "年華如過鴈，世事劇飛塵。",
            "置酒陶嘉月，滔滔醉任真。"
        ],
        "title": "新晴二首  其一",
        "id": "7f76448d-516d-40cb-abcb-c28b0ee0de10"
    },
    {
        "author": "劉敞",
        "paragraphs": [
            "薄雲開早景，宿潤减飛塵。",
            "好在松筠色，依然鳥雀馴。",
            "避人深卻埽，炙背暖生春。",
            "未得獻天子，潛書報近鄰。"
        ],
        "title": "新晴二首  其二",
        "id": "d46434d1-d213-4a5e-a8a7-d0f913059b9d"
    },
    {
        "author": "劉敞",
        "paragraphs": [
            "舊熟秦淮水，今浮萬里船。",
            "泬寥明月夜，淡泊始秋天。",
            "靜境他時絕，清光度曉圓。",
            "無人漫詠史，回首憶先賢。"
        ],
        "title": "秦淮對月",
        "id": "8a311b76-5250-4032-bdec-dced6ce6fd7a"
    },
    {
        "author": "劉敞",
        "paragraphs": [
            "川光晚都白，岸色遠全青。",
            "明月隨孤劍，浮槎送客星。",
            "南飛鵲擾擾，北嚮雁冥冥。",
            "誰謂悲歌短，能吟酒易醒。"
        ],
        "title": "晚泊對月",
        "id": "05c8bc14-0234-46c7-9d83-699ee8047d96"
    },
    {
        "author": "劉敞",
        "paragraphs": [
            "欲雪天地閉，積雲江海昏。",
            "著書成寂寞，玩歲覺崩奔。",
            "鴻鴈自嘯侣，鶺鴒常在原。",
            "離憂紛滿眼，浪作種庭萱。"
        ],
        "title": "欲雪寄貢甫",
        "id": "fb376a10-d06f-46d8-ac64-b6bedcc328e0"
    },
    {
        "author": "劉敞",
        "paragraphs": [
            "三日風振海，中宵雪覆城。",
            "已看秋落漠，更逼歲崢嶸。",
            "原隰龍沙磧，樓臺白玉京。",
            "知誰錯吹律，物物驟堪驚。"
        ],
        "title": "初雪",
        "id": "538ae772-f2ec-413d-8415-b6d635e28cdf"
    },
    {
        "author": "劉敞",
        "paragraphs": [
            "積素不可卷，潛陽方未蘇。",
            "勁風吹强起，明月照全無。",
            "封蟄龍蛇病，傷根竹柏枯。",
            "誰能開白日，后土正泥塗。"
        ],
        "title": "殘雪",
        "id": "feba00f8-a5b3-40be-9ecf-22cb0c92b889"
    },
    {
        "author": "劉敞",
        "paragraphs": [
            "朔風何處雪，徑度江南山。",
            "半出青天外，猶臨庭戶間。",
            "崔嵬海潮湧，泱漭暮雲還。",
            "壮觀感人意，長謡如可攀。"
        ],
        "title": "望雪山",
        "id": "735e9dec-5787-4278-bfe4-dbe2b28053c3"
    },
    {
        "author": "劉敞",
        "paragraphs": [
            "驃騎門下士，蹉跎已白頭。",
            "知人家監誤，彈劍起吹愁。",
            "忽逐侏儒飽，遙聞祿仕優。",
            "還鄉問耆舊，當憶負薪謳。"
        ],
        "title": "戯賀段生",
        "id": "53d7b46f-c54f-4319-90a1-c7b16a7bcffe"
    },
    {
        "author": "劉敞",
        "paragraphs": [
            "老掛朝冠息故園，國人同嘆仲翁賢。",
            "心慚白首戀三署，意與赤松均大年。",
            "玉樹承風榮紫闥，史臣書美耀青編。",
            "他時就問朝廷策，還見公卿語鄧先。"
        ],
        "title": "贈致政葉郎中",
        "id": "d647d43d-9598-4e82-9c0a-2ba8b8ab0456"
    },
    {
        "author": "劉敞",
        "paragraphs": [
            "講業儒林璧水開，望親雲下想徘徊。",
            "平原日暖歌鴒在，横隴風高聽鴈来。",
            "隱几郡齋閒主諾，薦羞家府樂循陔。",
            "何時乞得歸寧告，對襲班衣捧慶杯。"
        ],
        "title": "次韻和寄",
        "id": "f569f8b4-a296-49f0-822c-c2ce053d052f"
    },
    {
        "author": "劉敞",
        "paragraphs": [
            "蒼龍大火明堂分，原廟離宫萬乘居。",
            "五帝遺聲在名頌，三公出使用安車。",
            "去思尚想多耆老，條教祇煩讀舊書。",
            "複道平臺彌百里，鄒陽何處曳長裾。"
        ],
        "title": "送晏公留守南都",
        "id": "1745f37e-1040-4377-a051-0d067021958c"
    },
    {
        "author": "劉敞",
        "paragraphs": [
            "四十賓興七十歸，清風遠與古人稀。",
            "未如彭祖猶爲天，頗似桐鄉得所依。",
            "何路可能奔遠日，此生無復待烏衣。",
            "故尋庭樹丁寧誨，東望吳門涕自揮。"
        ],
        "title": "伯父挽詞",
        "id": "fff22fe5-9092-4b56-9e50-460aacfbf0d9"
    },
    {
        "author": "劉敞",
        "paragraphs": [
            "環城密篠舊檀欒，春筍新成幾萬竿。",
            "池上龍蛇驚蟄起，軍中矛戟繞營看。",
            "烏啼窈窈千重碧，風過蕭蕭五月寒。",
            "緩带輕裘容自暇，屨綦多向此林端。"
        ],
        "title": "城下種竹今春極有佳筍",
        "id": "e1d40c98-2569-4af1-a42e-fb4492c3f7ca"
    },
    {
        "author": "劉敞",
        "paragraphs": [
            "臘前芳樹暑前開，笑憶周南摽有梅。",
            "玉色還如雪中見，天香不減嶺頭来。",
            "黄鶯未識休頻顧，粉蝶初逢亦自猜。",
            "應與靈芝競三秀，碧城瑤圃隔塵埃。"
        ],
        "title": "四月見梅花作",
        "id": "14909915-76b0-4ad6-b0ea-050821002e7c"
    },
    {
        "author": "劉敞",
        "paragraphs": [
            "禁中頗牧去臨戎，屬國歸來敵壘空。",
            "聞道詩書今絕幕，復看天馬亦從東。",
            "醉傾床酒留邊月，歌倚鵾弦舞朔風。",
            "猶憶平生歡一笑，莫忘書札寄賓鴻。"
        ],
        "title": "寄慶州子華侍讀諫議",
        "id": "8db7eaf9-71eb-4aab-b56f-0becbd7fdd52"
    },
    {
        "author": "劉敞",
        "paragraphs": [
            "蕭蕭歸騎歷崔嵬，一見塵中耳目開。",
            "授玉同爲萬里使，望雲先識二星回。",
            "北荒鵬躍南溟去，西極馬循東道來。",
            "世上應無此别遠，留連彊盡手中杯。"
        ],
        "title": "姚家寨道中逢李諫議",
        "id": "0bd53cf7-7cea-4e14-a715-e7d31f22c34c"
    },
    {
        "author": "劉敞",
        "paragraphs": [
            "怪來原隰滿光華，不意相逢天一涯。",
            "久别班荆情未易，少留傾盖日空斜。",
            "山連木葉千峰雪，地逼龍城萬里沙。",
            "深愧壮心輕遠適，自嫌憔悴聽悲笳。"
        ],
        "title": "逢范景仁李審言二諫議",
        "id": "20ab3c80-74e3-4a68-b667-6cb9d1da2df2"
    },
    {
        "author": "劉敞",
        "paragraphs": [
            "孤城死地尚睢盱，智勇俱當竭蹶趨。",
            "貧且賤焉真恥也，壮之良者盍行乎。",
            "料無豪傑同吳反，陰有神靈助漢誅。",
            "深怪先登少瑕叔，不應時論惜蝥弧。"
        ],
        "title": "貝州未破書寄王子直司徒",
        "id": "9af2f501-9614-46d8-811e-2b84162cb466"
    },
    {
        "author": "劉敞",
        "paragraphs": [
            "長廊複閣接天居，炎日清風蠧寶書。",
            "乍到似迷羣玉近，饜觀疑及羽陵餘。",
            "俊游真與塵埃隔，逸賞空驚應接疏。",
            "石室會須歸史筆，周南寧復滯君車。"
        ],
        "title": "酬宋次道憶館閣曝書七言",
        "id": "10bf41d8-69ae-49fb-a3f7-022c338ebc5f"
    },
    {
        "author": "劉敞",
        "paragraphs": [
            "黄花欲落曉霜濃，極目秦川一望中。",
            "節物還如去年好，懽游不與故人同。",
            "接䍦自恣風前落，羽檄寧妨席上通。",
            "還畏簡書歸未得，寄詩黄閣付征鴻。"
        ],
        "title": "九日龍華閣寄永叔",
        "id": "703fa746-b99d-4c9c-bd25-d1bfe0e400e7"
    },
    {
        "author": "劉敞",
        "paragraphs": [
            "曲岸重重植淺莎，雨餘初覺長微波。",
            "水紋滿屋浮清簟，風力衝階折芰荷。",
            "境靜自宜詩興遠，夜空應見月明多。",
            "從来著述希揚子，爲羡幽人載酒過。"
        ],
        "title": "寄題友生水閣",
        "id": "b6c7e206-5d7a-45eb-82df-6461316ce9e0"
    },
    {
        "author": "劉敞",
        "paragraphs": [
            "絕域逢君水暫留，舉杯相屬問刀頭。",
            "久持漢節旄空盡，獨拜穹廬死可羞。",
            "醉裏歲華驚易老，愁邊溝水愴分流。",
            "玉關生入知無恨，不願張騫博望侯。"
        ],
        "title": "逢永叔",
        "id": "341f6002-9df7-4efe-84e1-ea69d498cd6d"
    },
    {
        "author": "劉敞",
        "paragraphs": [
            "漢帝迎年十二樓，明廷朝計萬諸侯。",
            "真仙降集鈞天樂，雲旆回翔駟玉虬。",
            "物色遙占紫氣入，香烟不隔曙光浮。",
            "秘祠非爲神君語，自飭衣冠渭北游。"
        ],
        "title": "和永叔景靈朝謁從駕還宫",
        "id": "5dc977c4-2e17-48b9-a5a7-bda88aee80a9"
    },
    {
        "author": "劉敞",
        "paragraphs": [
            "雲氣卷舒東復西，月華明晦曉兼迷。",
            "正憐盛服坐假寐，何處蒼蠅來誤雞。",
            "高卧山林勞夢想，出門冠带混塗泥。",
            "人間氣味故易厭，豈若從容歸治畦。"
        ],
        "title": "泥雨早朝",
        "id": "b180862d-2f04-4a14-b34a-334c467aad1c"
    },
    {
        "author": "劉敞",
        "paragraphs": [
            "午日風光復晏陰，軒昂未許歲華侵。",
            "楚魂招後宜皆醉，春醖來時且獻斟。",
            "高枕洞庭看鳥度，卷簾衡岳聽猿吟。",
            "郢中寡和由來事，應喜新詩有嗣音。"
        ],
        "tags": [
            "洞庭湖"
        ],
        "title": "次韻得午日酒",
        "id": "fc0908e7-d3cf-4dfa-96d7-c1212c34103d"
    },
    {
        "author": "劉敞",
        "paragraphs": [
            "水國冰銷天欲春，山城日出景還新。",
            "可憐物色曾非土，亦復窮愁不放人。",
            "碌碌流年轉車轂，悠悠生意厭風塵。",
            "草茅不必開三徑，杖履何嘗及四鄰。"
        ],
        "title": "十二月十六日",
        "id": "ddb4c4d1-9ec4-4ccf-aefa-12db6d634c75"
    },
    {
        "author": "劉敞",
        "paragraphs": [
            "泌水衡門野老居，彤幨丹轂使君輿。",
            "固驚北海猶知備，曾謂西河尚起予。",
            "高卧窮愁述歲晚，立談襟抱爲公攄。",
            "浪傳方伯中和頌，詎有虚儀講德書。"
        ],
        "title": "孫侍郎訪及仍携示近詩",
        "id": "859dbf6d-8eba-4830-9345-ec30106fda8a"
    },
    {
        "author": "劉敞",
        "paragraphs": [
            "北鴈南鳬不自期，異鄉交臂復分飛。",
            "壮心巳折霜侵鬢，徂歲相看涙滿衣。",
            "絕幕陰多逢日少，滯林行苦見人稀。",
            "子牟意緒君諳識，况乃登臨遠送歸。"
        ],
        "title": "逢呂侍郎",
        "id": "a972a5dd-d6fb-487b-8327-b9b46f758924"
    },
    {
        "author": "劉敞",
        "paragraphs": [
            "淮陽高卧彊逾時，洛水嵩峰入夢思。",
            "霖雨徒深旱歲望，白雲自與帝鄉期。",
            "功名擺落人間世，出處優游萬乘師。",
            "坐視天民應未可，似公當就太平基。"
        ],
        "title": "寄西臺吳侍郎",
        "id": "4dee6d1c-789e-4579-9d79-c8bb86d67da5"
    },
    {
        "author": "劉敞",
        "paragraphs": [
            "王侯功業等山河，謝傅風流倦燮和。",
            "治第由來處窮僻，賞心曾是極酣歌。",
            "歲寒松竹孫枝在，詩罷池塘宿草多。",
            "聞道将軍亦愛客，春游不問主人過。"
        ],
        "title": "同濟川題王金吾園亭",
        "id": "8c09eac4-bfb3-469a-a8f0-d9f952e4dc8a"
    },
    {
        "author": "劉敞",
        "paragraphs": [
            "落蘂漂香思碧蓮，嫩芳成實澹晴烟。",
            "玉杯側露參差重，麟趾模金約略圓。",
            "擷秀乍聞回急槳，薦新還許備加籩。",
            "涉江不限芻蕘往，志服深希百疾蠲。"
        ],
        "title": "謝晏公蓮實",
        "id": "320cba08-882a-4c5d-992f-aff8b0bec244"
    },
    {
        "author": "劉敞",
        "paragraphs": [
            "水衡錢朽太倉陳，均逸于藩布上仁。",
            "期月政聲歸卧理，舊邦風物變車鄰。",
            "懷章昔别江湖永，辭劇由來意氣真。",
            "召伯甘棠大山賦，去思留得與邦人。"
        ],
        "title": "答許待制依韻",
        "id": "d5b4f0ef-37c5-487d-aae9-88a6be437fb1"
    },
    {
        "author": "劉敞",
        "paragraphs": [
            "華閣昭回雲漢間，侍臣高選奉清閒。",
            "曹劉共許同時貴，楚粤初看報政還。",
            "邂逅相逢驚遠别，從君一笑發愁顔。",
            "莫教鐃鼓催行色，更益春風雨鬢斑。"
        ],
        "title": "曹秀之待制罷福建還朝劉君玉待制自長沙移鄧俱會郡下作七言敘别",
        "id": "bb018439-b4f7-4c05-805e-8672df9ecf9c"
    },
    {
        "author": "劉敞",
        "paragraphs": [
            "小砌圓陰覆暝霞，曲軒疏牖稱相遮。",
            "已成嘉實誠無用，未遇知音勿遽嗟。",
            "得地豈須矜露井，随流方共笑枯槎。",
            "明年冠者成春服，重看紛紛滿樹花。"
        ],
        "title": "将去上清題梧桐樹",
        "id": "fbe79d0f-5a19-4e59-b6fb-f8854a25c1df"
    },
    {
        "author": "劉敞",
        "paragraphs": [
            "仙山不記鳯鳴時，碧篠空含玉潤姿。",
            "海外雖傳有嶰谷，人間似未悟孫枚。",
            "道家正貴知音少，野處還于靜節宜。",
            "千歲重尋樂毅傳，悠悠更覺使心悲。"
        ],
        "title": "鳯凰山笙竹",
        "id": "c68c20d1-73cf-499b-bd7f-db6e0174a3ae"
    },
    {
        "author": "劉敞",
        "paragraphs": [
            "御苑初晴暖景微，侍臣還許宴春輝。",
            "鳴禽試羽交交囀，落葉迎風冉冉飛。",
            "執法在前容款曲，大官先置盡膏肥。",
            "和平自是歡娛日，未醉春醪未可歸。"
        ],
        "title": "上巳日玉津園賜宴是日雜端爲主人",
        "id": "8a0b081d-e2cb-4a3e-9d03-44e96e02dc84"
    },
    {
        "author": "劉敞",
        "paragraphs": [
            "早聞幽谷未曾窺，翠壁清泉入夢思。",
            "到眼惜無名手畫，醒心欣得醉翁詩。",
            "種花舊比甘棠樹，刻石今成峴首碑。",
            "使我一麾從此逝，勝遊當不減君時。"
        ],
        "title": "和憶幽谷二首  其一",
        "id": "80386101-a786-433c-9e96-57b0800be96c"
    },
    {
        "author": "劉敞",
        "paragraphs": [
            "深居忽忽春空過，積雨瀟瀟夏欲交。",
            "近砌梧桐新有蔭，銜泥燕子總成巢。",
            "此邦卑濕酒長醉，随事文章亦解嘲。",
            "心遠地偏人跡絕，漫勞三逕數誅茅。"
        ],
        "title": "和憶幽谷二首  其二",
        "id": "cd6496e4-79d0-44b7-a706-b5e9b88aafaa"
    },
    {
        "author": "劉敞",
        "paragraphs": [
            "都城一别遠相望，楚水秦山各異方。",
            "毎頌中和傳四子，重聞京兆得三王。",
            "執經誤接金華袐，卧閣驚看鬢色蒼。",
            "逃暑肯爲千日飲，能無歌舞薦清觴。"
        ],
        "title": "京尹仲議侍讀自成都赴闕将過長安先寄",
        "id": "d8cc727d-f812-423e-aff8-c4151cc4d350"
    },
    {
        "author": "劉敞",
        "paragraphs": [
            "朝光初上九門開，貝闕珠宫白玉臺。",
            "真有燭龍浮渤澥，卻占雲氣認蓬萊。",
            "斗回暖景開鳴鶴，稍借新芳入早梅。",
            "更覺年華無限賞，履綦重疊遶蒼苔。"
        ],
        "title": "初雪朝退與諸公至西閣",
        "id": "ad262503-a780-48e5-8d59-a21d40edd9a2"
    },
    {
        "author": "劉敞",
        "paragraphs": [
            "龍池柳色鎖春烟，故國風光此地偏。",
            "高下樓臺渾浸水，往來車馬自随船。",
            "舉杯醉舞時相屬，倚瑟悲歌忽愴然。",
            "安敢爲文敵金谷，誤煩求友賦新篇。"
        ],
        "title": "答河中梅龍圖",
        "id": "71c6c569-4266-4a86-b910-99e546ca397c"
    },
    {
        "author": "劉敞",
        "paragraphs": [
            "蓬蒿一畝亦蘧廬，終歲紛紛三徙居。",
            "客耳欣沾潁川水，兒謡積厭武昌魚。",
            "寧知代舍悲長鋏，忽幸侯門埽敝裾。",
            "雖信師金譏數昧，未甘萊子勤捐書。"
        ],
        "title": "離陳州先寄潁上龍圖",
        "id": "03b0d0b9-c920-4d60-8077-f5a82b4307d2"
    },
    {
        "author": "劉敞",
        "paragraphs": [
            "虎符龍節鎮方州，天祿先生尚黑頭。",
            "南紀山川殊壮麗，高陽賓客故風流。",
            "沈碑幾處書遺愛，非土他時恨倚樓。",
            "想詠五君夸屢薦，爲憑三鳥寄綢繆。"
        ],
        "title": "寄襄陽舅氏龍圖",
        "id": "0f684236-75ef-4544-9028-540da5f7bd1e"
    },
    {
        "author": "劉敞",
        "paragraphs": [
            "将女隨郎過渭城，正如前曰武陵行。",
            "當時底事傷離别，今日安知隔死生。",
            "渺渺平波侵漢苑，纍纍高塚厭秦京。",
            "登臨感慨尋常事，何况衰年父子情。"
        ],
        "title": "送司馬倩赴權官平涼尉",
        "id": "8065a785-03b3-4976-b6c8-56c7b9eaaca6"
    },
    {
        "author": "劉敞",
        "paragraphs": [
            "暫辭金鼎擁朱旛，注意雖殊體貌存。",
            "擺落功名如脱屣，招攜賓客許遊藩。",
            "東人愁詠鴻遵渚，北海欣看酒滿罇。",
            "無以公歸君幸識，鳯池深隔九重閽。"
        ],
        "title": "和春鄉答韓殿丞",
        "id": "9b025c78-00b6-4b32-b509-0e552b2d8588"
    },
    {
        "author": "劉敞",
        "paragraphs": [
            "閉門高枕避春霖，眼見羣芳稍見侵。",
            "獨醒不如終日醉，暫晴那似斷年陰。",
            "老驚歲月都無用，興在江湖特更深。",
            "正想青楓千里外，草長波闊亂愁心。"
        ],
        "title": "復雨",
        "id": "219a6609-cd31-4d04-9bda-f3c563399b95"
    },
    {
        "author": "劉敞",
        "paragraphs": [
            "楚山終日雨霏霏，寥落村花入眼稀。",
            "可惜東風變酒味，無端宿靄破春暉。",
            "屈原漁父誰清濁，御叔臧孫交是非。",
            "倒著接䍦驚道路，悠悠判與世相違。"
        ],
        "title": "雨中醉歸",
        "id": "c5d318e0-c6df-4788-933c-92703f2ab1af"
    },
    {
        "author": "劉敞",
        "paragraphs": [
            "瑯琊山側白雲溪，石壁何年李監題。",
            "翰墨一時稱妙絕，塵埃數字尚端倪。",
            "驚看龍虎潛光彩，恨使莓苔損角圭。",
            "大呌發狂心未足，竹林幽賞負招攜。"
        ],
        "title": "永叔附寄滁州庶子泉李監題十二字",
        "id": "4a70ebbd-d79a-42cf-b563-9e511482fd61"
    },
    {
        "author": "劉敞",
        "paragraphs": [
            "孤城西北起高樓，天半崑崙入寸眸。",
            "碧樹参差見平圃，屯雲重疊辨軒丘。",
            "百年禮樂逢休運，千里江山極勝遊。",
            "那似鮑昭空寫恨，不爲王粲獨銷憂。"
        ],
        "title": "臨崑亭",
        "id": "3e1bdc66-053b-452a-8ff7-52665f058b81"
    },
    {
        "author": "劉敞",
        "paragraphs": [
            "紅顔翠髪奪春輝，繁手哀弦逐羽巵。",
            "正使千觴無復醉，誰令中曲不勝悲。",
            "留連起舞驚殘夜，倣寫遺音入怨詩。",
            "我識東山安石意，沾襟應自屬桓伊。"
        ],
        "title": "和永叔李太尉飲席聞筝",
        "id": "0204a554-7219-4a9d-8276-897303786ce1"
    },
    {
        "author": "劉敞",
        "paragraphs": [
            "尚平故有五山期，獨許迎年太液池。",
            "貝闕碧城相絢爛，石林琪樹共參差。",
            "玉杯醽好經時醉，冰簟風多盡日棋。",
            "正想火龍勞陟降，更煩佳句寄相思。"
        ],
        "title": "齋宿集禧觀戯酬永叔見寄時永叔在後廟攝事",
        "id": "880ebd65-37d5-4de0-9716-fb68f1e31ac4"
    },
    {
        "author": "劉敞",
        "paragraphs": [
            "琳館經春瑞氣浮，當時曾約相車遊。",
            "仙花又向庭中落，宫水還縈苑外流。",
            "雲路空思攀去鶴，沙堤猶憶問行牛。",
            "明年三月芳菲在，須把蘭亭褉事脩。"
        ],
        "title": "依韻和致政龐相公上巳約遊集禧觀不至",
        "id": "8d03e36e-e138-4b97-8e82-e760473c166c"
    },
    {
        "author": "劉敞",
        "paragraphs": [
            "繁陰欲閉凱風來，一埽窮荒萬里開。",
            "日色葱曨浮渤澥，雲容舒卷映蓬萊。",
            "旅情更覺光華遠，暖意何妨節物催。",
            "醉眼卻思山雪好，臘前容可當新梅。"
        ],
        "title": "馬上南風變晴",
        "id": "2896f5ea-a77e-42d5-b7b3-5b226a147f52"
    },
    {
        "author": "劉敞",
        "paragraphs": [
            "江邊臘破東風起，舍側栽花遶四鄰。",
            "要似桃源堪避世，會令桂樹默留人。",
            "即看紅葉娟娟秀，豫想喧蜂處處新。",
            "庾宅荒涼宋亭古，應須大占郢中春。"
        ],
        "title": "新種雜花樹",
        "id": "9b40afb1-e1b8-437f-8f70-5a574cc23060"
    },
    {
        "author": "劉敞",
        "paragraphs": [
            "勁風蕭颯結衝波，飛雪奔騰萬里過。",
            "亦未妨人洛陽卧，還聞有客郢中歌。",
            "壮心可念哀鴻遠，正色遙憐翠竹多。",
            "會卜豊年慰羈旅，敢辭荒逕重張羅。"
        ],
        "title": "答子温雪中見寄",
        "id": "7f412daa-7f55-48a4-9482-689764cdc9d2"
    },
    {
        "author": "劉敞",
        "paragraphs": [
            "朔風千里動高簾，雷起龍山晝擁簷。",
            "屬國請纓謀巳拙，屠蘇澆酒歲空添。",
            "翦幡春事宜人日，破鑑歸期見玉蟾。",
            "聊欲爲君留薄具，𤐣蠡床酒水精鹽。"
        ],
        "title": "次韻和永叔歲旦對雪見寄時某于上源驛典護契丹朝正使人日當歸前一日始得此詩",
        "id": "711deeba-0170-4d7c-b115-d95b7ede9edd"
    },
    {
        "author": "劉敞",
        "paragraphs": [
            "正惜蟾蜍沈夕靄，忽傳鐘鼓送秋晴。",
            "浮雲四卷無餘跡，斜漢西流亦自明。",
            "危檻鈎簾吟獨久，薄帷高枕夢逾清。",
            "幽蘭佳菊漙新露，的曆珠華滿翠莖。"
        ],
        "title": "答景彝對月",
        "id": "2afe1187-2735-4f28-af85-fb3fc38914d9"
    },
    {
        "author": "劉敞",
        "paragraphs": [
            "綘闕迎年侯執期，羽衣通夕侍嚴祠。",
            "神光映月開璇室，香霧含風拂桂旗。",
            "路遶城南天最近，地非人境日偏遲。",
            "還聞增授無窮筴，馳奏中宸對受釐。"
        ],
        "title": "立夏祠太乙宫",
        "id": "8dea9dc4-caf8-44a8-b2f9-fe2eae2a0b68"
    },
    {
        "author": "劉敞",
        "paragraphs": [
            "葱葱氣象瞻嶢闕，肅肅行装造近畿。",
            "鈞奏昔年曾夢到，玉關今日是生歸。",
            "茂林病久迷朝序，宣室人疏懾帝暉。",
            "簪履未忘恩再造，不然何路謁彤闈。"
        ],
        "title": "自陝到闕感而成詠",
        "id": "123270e6-cf17-488b-bf33-f65908527434"
    },
    {
        "author": "劉敞",
        "paragraphs": [
            "五月齊侯報政時，衮章英節照西畿。",
            "昔看高鴈冥冥去，今喜長魂婉婉歸。",
            "詔使相望擁冠盖，都人傾倒遲光暉。",
            "師臣固有三公拜，豈獨優游奉講闈。"
        ],
        "title": "送人赴闕",
        "id": "f9d45f1f-6f1e-41bb-9f84-f6c4d4a0aac2"
    },
    {
        "author": "劉敞",
        "paragraphs": [
            "回車欲度幕南庭，此地那知眼界清。",
            "老覺鬢毛俱種種，醉看風物盡冥冥。",
            "平時慟哭休論事，遠別悲歌更忍聽。",
            "且共春風同入塞，憶君時計短長亭。"
        ],
        "title": "留别永叔",
        "id": "7abdf23e-a838-4239-a959-450436ca401b"
    },
    {
        "author": "劉敞",
        "paragraphs": [
            "許渾詩後三百年，長嘯空堂覽舊篇。",
            "落日孤城曾不改，曲池高榭復依然。",
            "塵埃暫憇道路客，文雅相追今昔賢。",
            "魚躍鳶飛殊有意，卜居仍欲近湖邊。"
        ],
        "title": "澄心堂讀許渾以下諸詩",
        "id": "67e49361-cc13-42af-974b-f2ad30dea1a7"
    },
    {
        "author": "劉敞",
        "paragraphs": [
            "傾盖相親成白頭，離懷終日敵三秋。",
            "可憐鷄黍虚朋好，應用弦歌亂旅愁。",
            "太史成書自留滯，石城通信已沈浮。",
            "王孫可恨山中久，舊令曾爲褒德侯。"
        ],
        "title": "寄密令楊彦文",
        "id": "dbc03dda-5712-40ab-898e-27c1631e6de3"
    },
    {
        "author": "劉敞",
        "paragraphs": [
            "從吏相望千里餘，蓬蒿無以避空虛。",
            "豈惟論議沈時俗，更覺精神耗簿書。",
            "慚愧故人存雅素，殷勤佳句慰離居。",
            "周南會是弦歌地，莫忘尋盟一起予。"
        ],
        "title": "答楊令彦文",
        "id": "550f5f67-bbfe-4688-838a-66c237b2a957"
    },
    {
        "author": "劉敞",
        "paragraphs": [
            "昭回雲漢麗清秋，曾看星槎曆斗牛。",
            "歸去還爲竹林會，相望寧減赤松遊。",
            "達人軒冕都如夢，塵世功名不自謀。",
            "聞道東山多逸賞，從君欲具五湖舟。"
        ],
        "title": "寄致政張大卿",
        "id": "22413df3-aee0-4ef4-9329-deb8fe39e040"
    },
    {
        "author": "劉敞",
        "paragraphs": [
            "馮公白首敞長裾，萊子斑衣樂有餘。",
            "金馬門前歌避世，水精宫裏奉安輿。",
            "萬重巖岫高藏日，百丈溪前俯見魚。",
            "去去春風稱行樂，京塵回首憶離居。"
        ],
        "title": "送伯鎮守湖州",
        "id": "b2a707d7-588a-44e4-938b-725465d2280f"
    },
    {
        "author": "劉敞",
        "paragraphs": [
            "勾吳半在海山中，聞道驅車更向東。",
            "舊治空傳漢都尉，遺民無復楚諸熊。",
            "文章老去輕時輩，勢利恬来付覺雄。",
            "臥理便應長閉閣，一方還見古人風。"
        ],
        "title": "次韻四叔父出守新定寄歐陽一首",
        "id": "63728fbb-e372-42e3-aa14-d0cad3b2f8ae"
    },
    {
        "author": "劉敞",
        "paragraphs": [
            "婉婉柔條萬虺蟠，纍纍佳實紫金寒。",
            "甘泉滲液秋香重，瑞露凝膏曉色乾。",
            "鮫室珠盤驚不定，蓬萊金體恨微酸。",
            "貴人寧借涼州牧，暫負衡門報一餐。"
        ],
        "title": "園人獻蒲萄",
        "id": "bc67e747-22d4-47ae-bb69-8aba3de02da2"
    },
    {
        "author": "劉敞",
        "paragraphs": [
            "關東少年西入都，諸老先生驚不如。",
            "射策遂爲天下選，限年郤就里中居。",
            "豫章固起秋毫末，千里方從跬步初。",
            "會見高明成偉器，不憂綘灌毁新書。"
        ],
        "title": "送劉先輩恕",
        "id": "5be06740-0b84-4e3b-b9d4-5495deb86684"
    },
    {
        "author": "劉敞",
        "paragraphs": [
            "漢與匈奴如弟兄，猶傳敵騎向邊城。",
            "數煩卿士親持節，始恨儒生妄請纓。",
            "形勢倒懸方舛逆，計謀無益是縱横。",
            "古來賢哲多屠釣，公試諮詢策太平。"
        ],
        "title": "聞范參政巡西邊",
        "id": "6e7ecb2b-b363-4a37-9b2b-af58acb5c1e0"
    },
    {
        "author": "劉敞",
        "paragraphs": [
            "脊令原隰曉霜清，季子嗟行不自寧。",
            "歸夢時環北斗極，相輝猶隔太微星。",
            "源流淮水占何遠，羽翼西山藥最靈。",
            "接武禁嚴多故事，共看蘭玉出階庭。"
        ],
        "title": "次韻和王刑部秋日寄元兄尚書",
        "id": "999a9e4d-dfac-4d27-85a8-07d9882bce8e"
    },
    {
        "author": "劉敞",
        "paragraphs": [
            "至日應添一線長，漢儀憶奉萬年觴。",
            "鳴珂列炬随丞相，長劍高冠滿未央。",
            "法從此時瞻玉座，侍臣獨許近清光。",
            "輶軒今出荒山外，厭見塵沙萬里黄。"
        ],
        "title": "至日早起",
        "id": "d38fe3f4-6418-441b-bac2-c2328e9e3e7d"
    },
    {
        "author": "劉敞",
        "paragraphs": [
            "殊方喜及固陰消，積雪層冰意亦聊。",
            "就日稍欣南極永，觀雲尚恨帝鄉遙。",
            "閉關自信天心復，吹律應知玉琯調。",
            "留滯能無越鄉戀，甘泉受計萬神朝。"
        ],
        "title": "冬至",
        "id": "78b0d4df-fbb6-42b0-a360-303035cd5ad4"
    },
    {
        "author": "劉敞",
        "paragraphs": [
            "玉帛雍容萬國來，帝城如斗挹春逥。",
            "旂常影亂三辰象，鐘皷聲喧百里雷。",
            "北極正臨丹鳯扆，南山遙入萬年杯。",
            "諸神受計明堂定，留滯江濱志已摧。"
        ],
        "title": "聞元旦大朝會",
        "id": "60859931-fa17-41e8-8398-64f6bbaa8d83"
    },
    {
        "author": "劉敞",
        "paragraphs": [
            "脩竹高松無俗塵，全然不似近城闉。",
            "黄冠習靜多藏客，野鳥忘機郤傍人。",
            "高閣切雲銜落日，廣庭霏雨濕清珉。",
            "北窗固有逍遙地，來讀離騷戴角巾。"
        ],
        "title": "招友上清宫",
        "id": "ed1a27d5-d90c-4e31-8f7f-6ef705751cbb"
    },
    {
        "author": "劉敞",
        "paragraphs": [
            "汲黯亷平漢主知，淮陽移病苦情羸。",
            "偃藩政事應無及，伏閣精神定未衰。",
            "天欲期人身必乏，帝疑飛将數多奇。",
            "何當半夜開宣室，獨使雍容對受釐。"
        ],
        "title": "聞范饒州移疾",
        "id": "cc3c7891-e5cb-4854-afe5-30c0c2fc3ed5"
    },
    {
        "author": "劉敞",
        "paragraphs": [
            "少陵詩筆捷懸河，亂後流傳簡策譌。",
            "樂自戴公全廢壞，書從魯壁幸增多。",
            "斯文未喪微而顯，吾道猶存嘯也歌。",
            "病肺悲愁情自失，苦吟時復望江沱。"
        ],
        "title": "編杜子美外集",
        "id": "3b1cae2a-3857-4bc3-a9ba-c4b5b728c347"
    },
    {
        "author": "劉敞",
        "paragraphs": [
            "周城百雉擁中軍，阿閣三間麗白雲。",
            "燕雀總知依盛德，山河相與助雄文。",
            "輕裘緩带居多暇，旨酒嘉肴客易醺。",
            "還識魏牟懷北醺，正逢長日扇南熏。"
        ],
        "title": "鼓角樓宴集",
        "id": "2e34c2f8-7471-41df-8a2b-9188ce67d6d5"
    },
    {
        "author": "劉敞",
        "paragraphs": [
            "紅芳過盡綠陰多，索寞無如長日何。",
            "午影遲留成藴暑，熏風飄蕩作清和。",
            "夢餘欲騐松生腹，棋罷真知斧爛柯。",
            "還想高吟酬美景，訟庭岑寂長青莎。"
        ],
        "title": "夏日上府公",
        "id": "3f953ba3-4189-4311-b871-1a2554f381d6"
    },
    {
        "author": "劉敞",
        "paragraphs": [
            "上府愛才天下聞，兩君素出将軍門。",
            "欲正大冶慰民望，豫排寒風作春溫。",
            "不煩束縕資遊說，聊復遊賢報國恩。",
            "自笑野人卧窮巷，負暄方擬獻天閽。"
        ],
        "title": "賀司馬君實何濟川得寵公炭",
        "id": "a987fb09-bdb2-4ea1-be5e-4d04312e086c"
    },
    {
        "author": "劉敞",
        "paragraphs": [
            "談笑從容宫漏稀，高軒去盡掩重屝。",
            "風含玉宇霜威勁，月上疏窗燭影微。",
            "周衞相望諠夕警，爐香不斷護朝衣。",
            "塵軀更覺仙山峻，旅夢端從江海歸。"
        ],
        "title": "獨宿直舍",
        "id": "7823cc6f-244c-4742-bd39-0371e624cc40"
    },
    {
        "author": "劉敞",
        "paragraphs": [
            "半夜北風天反寒，倒衣驚問紫宸班。",
            "雲容不辨陰晴際，月色猶迷爽晦間。",
            "獨喜鳴鷄應鐘漏，正憐殘夢識江山。",
            "濯纓簪筆初無補，空愧紛紛數往還。"
        ],
        "title": "五月望日赴紫宸謁待旦假寐",
        "id": "ebde33ff-c2b7-40e1-8f79-0104a6cef1ba"
    },
    {
        "author": "劉敞",
        "paragraphs": [
            "少壮去人如水流，似君那作待祠侯。",
            "高談毎及功名際，出守真寛聖主憂。",
            "麾下百城包海岱，道旁千騎擁貔貅。",
            "家聲時論俱輝赫，世将寧爲好畤羞。"
        ],
        "title": "送李留後守東平",
        "id": "c4c0b252-d4a2-4cee-abd6-cf1917263cb2"
    },
    {
        "author": "劉敞",
        "paragraphs": [
            "靈光蕪滅泮宫平，三百年中獨此亭。",
            "無復喬林見連理，尚傳高棟出窮溟。",
            "疏簾清簟宜炎日，菀柳長梧半廣庭。",
            "卧向汶篁慚薊植，燕山都欲負刋銘。"
        ],
        "title": "題連理亭",
        "id": "d8baa3aa-238b-45ca-88f8-a930e921d780"
    },
    {
        "author": "劉敞",
        "paragraphs": [
            "黄門獻賦接羣賢，上國知名獨累年。",
            "不謂招徠從隗始，至今慚愧在盧前。",
            "簿書幾廢三餘學，繩墨空勤一割鉛。",
            "還喜遷喬友聲近，高山流水入清絃。"
        ],
        "title": "答陳州通判廷評同年",
        "id": "24608127-934e-49a8-b5f3-1aac5cf31b25"
    },
    {
        "author": "劉敞",
        "paragraphs": [
            "離腸易感歲華催，更席龍沙望紫台。",
            "持節不眠宵自永，聽笳無事淚空摧。",
            "扁舟何處山陰雪，驛使他年嶺上梅。",
            "欲寄一書愁已亂，天邊應候客星回。"
        ],
        "title": "麃子嶺帳館寄隱直",
        "id": "422a7ec6-5c14-4644-8d55-3a3282d91f33"
    },
    {
        "author": "劉敞",
        "paragraphs": [
            "載驅冬歲極河源，状奏今朝款帝閽。",
            "目斷白雲浮魏闕，心先飛騎向中原。",
            "揣摩詎試衡人術，感激空銜國士恩。",
            "猶使匈奴戴黄屋，南歸慚弔陸公魂。"
        ],
        "title": "過中京走馬上平安奏状",
        "id": "e6855e56-1b2b-48bb-9201-bb53400eb877"
    },
    {
        "author": "劉敞",
        "paragraphs": [
            "月缺雪殘雲亂飛，千燈相照續長輝。",
            "寒欺短夜禁杯酒，春入東風試舞衣。",
            "老惜佳辰經歲得，醉驚陳迹出門非。",
            "漁陽鼓節尤悲壮，知我新從萬里飛。"
        ],
        "title": "冀州正月十六日飲席",
        "id": "95cfa969-f3a9-427b-b06c-2ce06d296193"
    },
    {
        "author": "劉敞",
        "paragraphs": [
            "東風萬木競紛華，天下無雙獨此花。",
            "那有靈霙凌暖日，不爲琪樹隔流沙。",
            "祠城寂寂春空老，江雨冥冥日易斜。",
            "仙品國香俱絕妙，少傾高興盡流霞。"
        ],
        "title": "無雙亭觀瓊花贈聖民",
        "id": "1b903ea1-cddd-47d2-8b81-bc5ee6cbb5dc"
    },
    {
        "author": "劉敞",
        "paragraphs": [
            "淮海由來草木夭，春工殊復自嬌嬈。",
            "始知隋苑多佳麗，未覺吳宫久寂寥。",
            "冰雪肌膚明綽約，雲霞衣服潤飄蕭。",
            "一枝漫取堪誰贈，老去風情不自聊。"
        ],
        "title": "園人獻芍藥",
        "id": "4cc4a971-e9dd-4cd9-8572-969f3eb5429b"
    },
    {
        "author": "劉敞",
        "paragraphs": [
            "樹色禽聲相與閒，吾廬仍共一枝安。",
            "浮雲蔽日綿綿雨，積水嬰城慘慘寒。",
            "還恐百芳從此歇，不知后土幾時乾。",
            "閉關高枕交游絕，一夢江湖意緒寛。"
        ],
        "title": "雨中北軒晚寝",
        "id": "31c6f1e7-54f8-4b28-8833-fb0fd68b451a"
    },
    {
        "author": "劉敞",
        "paragraphs": [
            "翠條紅蘂映貧家，笑倚熏風拂露華。",
            "重疉火雲燒落日，淺深金鼎矗丹砂。",
            "多情強自含春恨，不語那能學舘娃。",
            "但寄一枝共醉賞，試将顔色比裙紗。"
        ],
        "title": "和府公多葉榴花",
        "id": "c13db9d7-09e1-44ba-a021-57312c885743"
    },
    {
        "author": "劉敞",
        "paragraphs": [
            "城西陵谷幾推移，仍有中亭玉樹枝。",
            "從政真同傲吏隱，賞心能與古人期。",
            "誅茅改築成芳榭，引水交流漲曲池。",
            "聞道小山多麗句，還因春草夢新詩。"
        ],
        "title": "寄謝霍丘靜樂亭",
        "id": "7ee5dfd9-85eb-4a75-901f-44a964da67ef"
    },
    {
        "author": "劉敞",
        "paragraphs": [
            "屋邊高樹綠雲陰，堂下清池碧玉深。",
            "卧想溪山迷遠近，夢爲魚鳥或飛沉。",
            "治逢平日如無事，老覺衰容稍見侵。",
            "聊取南華寄齊物，不爲東武極悲吟。"
        ],
        "title": "晝寝",
        "id": "2af8bf24-92ba-410e-9ac2-59b24741935c"
    },
    {
        "author": "劉敞",
        "paragraphs": [
            "急雨連宵晝不收，草堂晨起似新秋。",
            "山歌倚瑟清無賴，野饌隨樽特自優。",
            "追古最宜真渾沌，旁騷仍有畔牟愁。",
            "綸巾搭腦醒還醉，得此堯民已甚休。"
        ],
        "title": "雨中家人致酒",
        "id": "14000346-52d2-4c30-b4f9-a6f5f59b82ea"
    },
    {
        "author": "劉敞",
        "paragraphs": [
            "汝潁相從彌十年，江樓今日遲歸船。",
            "自驚物役還如昔，但覺詩情更爽然。",
            "寥落鶯花千騎裏，蒼茫烟雨萬山前。",
            "未知後會仍何地，彊醉春風酒似泉。"
        ],
        "title": "答令狐司封使君舟中見寄",
        "id": "31c29b1e-b331-44d1-b979-48e36a46f8c3"
    },
    {
        "author": "劉敞",
        "paragraphs": [
            "夕光郤射戍樓紅，野色遙瞻百里中。",
            "玉帳坐休鈴下衛，春衣行試舞雩風。",
            "招擕直許威儀略，戲笑深矜意氣融。",
            "流水高山俱在眼，知公令望共無窮。"
        ],
        "title": "次韻和春卿城西同步",
        "id": "15e6a063-5c33-4d8e-9d49-ec2f4ccc0ccd"
    },
    {
        "author": "劉敞",
        "paragraphs": [
            "薄雲疏雨濕風枝，衡岳猿啼憶此時。",
            "回首那無萬里感，向人時作一聲悲。",
            "鍾儀故有南冠恨，荘舄猶多舊國思。",
            "車馬紛紛九域客，路傍翻笑斷腸爲。"
        ],
        "tags": [
            "衡山"
        ],
        "title": "往得南嶽玄猿特善嘯立秋後風雨頗凉聲尤清絕憐其山林之思爲作七言",
        "id": "62c94b31-f214-4cd4-b38d-7bb34bad43f4"
    },
    {
        "author": "劉敞",
        "paragraphs": [
            "山下回溪溪上峰，清輝相映幾千重。",
            "游魚出沒穿青荇，斷蝀蜿蜒奔白龍。",
            "盡日浮雲横暗谷，有時喧鳥語高松。",
            "欲忘旅思行行遠，無奈春愁處處濃。"
        ],
        "title": "過思鄉嶺南茂林清溪啼鳥游魚頗有佳趣",
        "id": "c88f0f9c-a480-4724-92ae-e89bfd1f5501"
    },
    {
        "author": "劉敞",
        "paragraphs": [
            "綠楊芳草舊無蹊，竹隖花源敵剡溪。",
            "水影時翻高檻動，天形略抱曲城低。",
            "逢迎野興鷗雙下，點綴春愁鶯亂啼。",
            "宿雨楚山雲正滿，高樓莫上使人迷。"
        ],
        "title": "題臨波亭",
        "id": "59d1cfd1-ffa0-4a24-bb43-0fa6a6a7fbd9"
    },
    {
        "author": "劉敞",
        "paragraphs": [
            "南極微陽中夜新，碧池風物曉來春。",
            "鼓鼙似動魚龍伏，旌旆不驚鷗鷺馴。",
            "東閣于今待賢士，西曹不意吐車茵。",
            "博陽氣度平津學，雖賤猶堪頌得人。"
        ],
        "title": "至日宴水上嘔吐先醉上府公",
        "id": "2f51eb6a-b7c0-48ab-a4f6-ea40da477819"
    },
    {
        "author": "劉敞",
        "paragraphs": [
            "三科妙選漢臺臣，君去分符牧遠人。",
            "富貴須爲千騎長，中和好布萬家春。",
            "山川陽羡由來勝，謡俗延陵自古淳。",
            "曾是倦遊覉旅地，送行增羡兩朱輪。"
        ],
        "title": "送沈康學士知常州",
        "id": "9f37e7e1-1858-4336-8425-3bef6a8dcfab"
    },
    {
        "author": "劉敞",
        "paragraphs": [
            "金馬宿儒當世賢，著書天祿自忘年。",
            "中和屢以樂職用，九次方爲耆老遷。",
            "何恨一回仍出守，會須千室看鳴絃。",
            "祗因閉閣江湖上，正想遙心象魏前。"
        ],
        "title": "送柳舒州",
        "id": "eb2d4f77-6991-4068-829b-1418fd5d6034"
    },
    {
        "author": "劉敞",
        "paragraphs": [
            "始上蓬邱肅羽儀，舊更臺省著清規。",
            "懷章又下芙蓉闕，候騎先瞻鳥隼旂。",
            "楚澤潦收騰駕遠，廣陵濤起渡江遲。",
            "吳中事事皆奇勝，還見風流太守詩。"
        ],
        "title": "送張蘇州",
        "id": "1cab868f-4291-441c-8d5c-aa7c9e84eb2c"
    },
    {
        "author": "劉敞",
        "paragraphs": [
            "笑持符印下瀛州，真得千巖萬壑游。",
            "父老爲郎無自苦，鑑中行樂不知秋。",
            "居人舊俗多姚姒，幕府連城半斗牛。",
            "太守會兼四千石，璽書寧復久淹留。"
        ],
        "title": "送刁越州",
        "id": "659bfe2b-cdbc-4e4f-bbe3-9fee863c51d6"
    },
    {
        "author": "劉敞",
        "paragraphs": [
            "倦簪華筆直承明，自請分符江外行。",
            "真得蓬萊爲治所，徑從雲漢濯塵纓。",
            "山游訪古窮書穴，春事劭農見象耕。",
            "若向鑑中望明月，會吟還肯寄新聲。"
        ],
        "title": "送修撰張待制知越州",
        "id": "41feaf3c-913f-482b-b3c3-50f15c2b0849"
    },
    {
        "author": "劉敞",
        "paragraphs": [
            "錦帳郎官錦里賢，皁衣休直綵衣還。",
            "懷章過邸驚羣吏，建節乘春感舊關。",
            "道側壺漿積遺愛，里中牛酒慶承顔。",
            "朝廷孝治君先布，更聽傳歌太學間。"
        ],
        "title": "送張兵部知遂州",
        "id": "00fec8f9-c6fb-4df6-96f8-e10381a53de6"
    },
    {
        "author": "劉敞",
        "paragraphs": [
            "趙北燕南如掌平，定知臺選寄長城。",
            "雅歌不廢軍中樂，緩带能令塞外清。",
            "傾蓋由來欣意氣，著鞭從此想功名。",
            "灞池送目邯鄲道，倚瑟空多惜别聲。"
        ],
        "title": "送彭待制知瀛州",
        "id": "26052cd5-e3c9-4c11-ad34-771640e7b6c0"
    },
    {
        "author": "劉敞",
        "paragraphs": [
            "江南太守水齋居，殘雪層冰正滿渠。",
            "忽憶山陰乘興往，可憐心抱向人攄。",
            "放歌浩蕩驚狂客，換酒從容解佩魚。",
            "四座歡衷兩傾倒，歸鞍欲犯夕鐘初。"
        ],
        "title": "同鄰幾持國過杜和州",
        "id": "5ceecf52-fa83-4ee4-bcec-eafecc4e84a6"
    },
    {
        "author": "劉敞",
        "paragraphs": [
            "通塞由來自有期，奏書未上莫嗟咨。",
            "錐藏勉後三千客，舌在須強百萬師。",
            "固有青雲堪自致，暫虚丹桂不爲遲。",
            "如今相府聞名甚，應以雄文薦赤墀。"
        ],
        "title": "寄獻臣",
        "id": "3c95aa9a-0165-435d-ab77-7c2123723102"
    },
    {
        "author": "劉敞",
        "paragraphs": [
            "清川如带屢回環，信宿猶居百里間。",
            "敢恨淹留同桂渚，正憐風雨似梁山。",
            "月殘虚魄無由共，雲映高樓不可攀。",
            "郤怪夢中翻識路，化爲蝴蝶一飛還。"
        ],
        "title": "離京後寄貢甫隱直",
        "id": "b276aecc-e2c8-46ca-a17c-de286ffe6b6a"
    },
    {
        "author": "劉敞",
        "paragraphs": [
            "疉鼓鳴笳太守船，都人傾注似登仙。",
            "舊遊俯仰成陳迹，離思紛紜遶别絃。",
            "愁目青楓空自極，素書雙鯉不忘傳。",
            "恐君未得江湖樂，追詔方将急用賢。"
        ],
        "title": "伯鎮出都後見寄",
        "id": "30e00713-9b32-4e09-bcac-203f795cd83c"
    },
    {
        "author": "劉敞",
        "paragraphs": [
            "漢設重關斥塞垣，詔移飛将護秋屯。",
            "胡人無復窺南牧，燕客時應祭北門。",
            "清酒肥牛宴長日，輕車精騎獵平原。",
            "少年真得軍中樂，况復詩書盛討論。"
        ],
        "title": "寄劉景烈",
        "id": "e77dbf0f-a9a3-48a8-a152-d1eae5f7e5eb"
    },
    {
        "author": "劉敞",
        "paragraphs": [
            "江漢相思山萬里，君家少室定西東。",
            "年華過去如流水，心事差池似老翁。",
            "一世共爭蝸角上，微生多付酒杯中。",
            "窮途何必多垂涕，吾更冥冥笑阮公。"
        ],
        "title": "寄隱直",
        "id": "e22e2631-12c5-45ec-8cda-e091229b73bb"
    },
    {
        "author": "劉敞",
        "paragraphs": [
            "昔借君家杜甫集，無端卧疾不曾編。",
            "近從霅上吳員外，復得遺文數百篇。",
            "夫子刪詩吾豈敢，古人同疾意相憐。",
            "新書不惜傳将去，悵望秦城北斗邊。"
        ],
        "title": "寄王二十",
        "id": "9e5f9472-e43f-4402-906e-64289ebe63c3"
    },
    {
        "author": "劉敞",
        "paragraphs": [
            "誅茅負郭楚人居，泌水衡門自有餘。",
            "數困米鹽希辟穀，素輕農圃重捐書。",
            "絕糧尼父期先進，畫卦羲皇序古初。",
            "千世風流尚在眼，百年貧病不欺予。"
        ],
        "title": "新居陳州城下讀書作",
        "id": "9c586ac2-b53c-4d74-a19f-30a3aca12fc6"
    },
    {
        "author": "劉敞",
        "paragraphs": [
            "賈誼求爲典屬國，終軍願得使匈奴。",
            "和親不及當時策，慷慨猶爲大丈夫。",
            "百年強敵輕中國，一世奇功悲腐儒。",
            "聞道邊民尚嚴警，異時回首恨江湖。"
        ],
        "title": "讀漢書",
        "id": "650f7d83-5590-4861-8251-c3548cb6bbf7"
    },
    {
        "author": "劉敞",
        "paragraphs": [
            "雨中無復故人居，寂寞閉門三日餘。",
            "郤信袁安似有道，未知原憲定何如。",
            "浮雲極目無由卷，積蘚侵階不易除。",
            "正賴高眠堪自遣，時時紛亂滿床書。"
        ],
        "title": "連雨三日東軒讀書",
        "id": "9e006c3e-e882-47fc-b6fd-e03f7d8a3d70"
    },
    {
        "author": "劉敞",
        "paragraphs": [
            "誰信專城千騎居，空齋圖籍兩三厨。",
            "銷憂盡付鴟夷酒，乘興兼忘阮籍塗。",
            "愛客誰先魏公子，長貧郤愛范萊蕪。",
            "歸軒仍有東門餞，顯父還須至百壺。"
        ],
        "title": "次韻滕岳州謝王南郡酒",
        "id": "f49dc524-0678-492f-92de-292f9da2fa98"
    },
    {
        "author": "劉敞",
        "paragraphs": [
            "南上湘潭誰記初，北還宣室受釐餘。",
            "共憐賈傅才無敵，真作揚雄老著書。",
            "調笑羣騶饑欲死，去來千騎樂何如。",
            "洞庭木下鱸魚熟，三嘆新詩重起予。"
        ],
        "tags": [
            "洞庭湖"
        ],
        "title": "和章伯鎮",
        "id": "4308a93f-57d3-40ce-94f6-4eb5d6e95303"
    },
    {
        "author": "劉敞",
        "paragraphs": [
            "明府功名期壮年，滯留中路鬢成斑。",
            "豈知汲黯輕爲郡，真爲劉伶善閉關。",
            "歸夢未嘗離帝所，謫仙寧久混人間。",
            "會看使者持三節，緩带輕裘且自閒。"
        ],
        "title": "和滕巴陵寄張虢州",
        "id": "40e0b9d3-ca8f-44c2-b471-d17af5d437a6"
    },
    {
        "author": "劉敞",
        "paragraphs": [
            "吾丘不樂直承明，固請分符關外行。",
            "賜冊最榮批鳯尾，離羣獨恨出龍城。",
            "壮謀欲負腰間組，愁思空搖塞外旌。",
            "塵土滿衫頭半白，一聞班馬不勝情。"
        ],
        "title": "寄楊子華閣老使君",
        "id": "75150bf5-fa8d-47a1-9b2f-5e8b7126bf13"
    },
    {
        "author": "劉敞",
        "paragraphs": [
            "晚雲蒸雨瀉驚湍，積水浮城五月寒。",
            "卑濕向人如楚澤，風塵回首憶長安。",
            "歲華徂暑參差盡，旅舘懷歸去就難。",
            "自昔梁山有遺操，試憑繁手一清彈。"
        ],
        "title": "風雨",
        "id": "b50a6be5-1dcc-48b2-8f27-41f71f0a9374"
    },
    {
        "author": "劉敞",
        "paragraphs": [
            "三歲重過二華間，衰年彌覺厭塵喧。",
            "自知碌碌初無補，正是紛紛不憚煩。",
            "江壁向來憂鄭客，鼎湖今日望軒轅。",
            "修門漸近翻鳴咽，滿面風埃涕淚痕。"
        ],
        "title": "重過華陰馬上口占寄李君錫王懿臣薛師政三漕",
        "id": "9afa6a8c-df76-4a83-8d76-e65bdb2c8ea8"
    },
    {
        "author": "劉敞",
        "paragraphs": [
            "歸鞍蹀躞弄輕塵，滿眼韶光破宿雲。",
            "去國幾愁歌白紵，上天真喜望緹羣。",
            "華林雪盡鶯先囀，廣陌風多草競熏。",
            "我欲還家千日飲，益須釀酒張吾軍。"
        ],
        "title": "過中京後寄和貢兩弟",
        "id": "d34da4bb-720b-4eac-8544-dbf3099ee6f1"
    },
    {
        "author": "劉敞",
        "paragraphs": [
            "眼暗頭昏逾十旬，涔涔終歲髮華新。",
            "幽如羑里迷天路，醉似中山與鬼鄰。",
            "閉閣郤憐廷掾力，廢書彌信道家淳。",
            "修門已後君無恙，試枉招魂慰滿身。"
        ],
        "title": "舍弟東還病中口占七言奉寄景仁彝唐公甫",
        "id": "b51eacea-c8f0-4f8b-976e-7fe1b93ea049"
    },
    {
        "author": "劉敞",
        "paragraphs": [
            "江外三峰倚碧天，古來相續幾神仙。",
            "自無飛骨何由到，賴有新詩尚許傳。",
            "餌术始知堪度世，聽松真得自忘年。",
            "會驅雞犬從君隱，與擇華陽數畝田。"
        ],
        "title": "句容劉同年寄示游山詩及术煎",
        "id": "fd3dfdba-2557-44bc-8081-109bc9a75005"
    },
    {
        "author": "劉敞",
        "paragraphs": [
            "前歲登城日幾回，去年猶記隔辰來。",
            "老侵筋力銖銖减，慵壞心情寸寸灰。",
            "幸有風光相挽引，那無賓友共追陪。",
            "北臺好在中秋月，便是重陽菊蘂開。"
        ],
        "title": "登城",
        "id": "1d714075-cb42-4611-a6ea-559b7581836f"
    },
    {
        "author": "劉敞",
        "paragraphs": [
            "休汝曾更月旦評，幾年漂泊倦塵冥。",
            "神峰好在巖巖石，符采依然兩兩星。",
            "天祿自嫌書尚白，絳帷猶喜眼猶青。",
            "召南風什知多少，一一親弦更許聽。"
        ],
        "title": "喜春卿自陜歸",
        "id": "4fc9b388-ae13-4295-af52-8e6874c348e7"
    },
    {
        "author": "劉敞",
        "paragraphs": [
            "舍南舍北柳陰陰，竟日啼鶯不自禁。",
            "羈旅可憐還擇木，間關似欲向知音。",
            "鴂鶗無事催芳草，燕雀相喧守舊林。",
            "幽獨閉門驚歲晚，固煩求友慰愁心。"
        ],
        "title": "聞鶯",
        "id": "b1e27622-692a-4cb8-a26a-21770d4315f3"
    },
    {
        "author": "劉敞",
        "paragraphs": [
            "城南風物似江湖，卜築尤宜近水隅。",
            "俗薄容垂真釣否，庭閒得種此君無。",
            "關身調度惟存劍，適意圖書略滿厨。",
            "心遠地偏俱可喜，免逢甲馬與塵塗。"
        ],
        "title": "寄貢甫時遷居城南水上",
        "id": "68a78726-0c28-4104-af76-8099f0a57c42"
    },
    {
        "author": "劉敞",
        "paragraphs": [
            "虞書紀典上稽唐，魯史傳經近屬商。",
            "刻玉春山瞻氣象，積星東壁聚鈎芒。",
            "朝思膏飫懽情洽，天令中和盡刻長。",
            "雖引客卿譏子墨，翰林還許望清光。"
        ],
        "title": "中使傳宣二月一日史院賜御筵某亦預召作七言呈禹玉真孺景仁三內翰",
        "id": "4f20d433-ab8d-4368-85b7-63c976e9fa3e"
    },
    {
        "author": "劉敞",
        "paragraphs": [
            "世路相逢難自期，江城三歲想瓊枝。",
            "寧知邂逅驅千騎，亦復東南寄一麾。",
            "把酒聊同醉鄉樂，看花欲後麥秋時。",
            "舊都紅藥猶堪賞，不負風流謝客詩。"
        ],
        "title": "答次道學士",
        "id": "b2ff6895-10de-4a4b-a13e-f8232d2d860d"
    },
    {
        "author": "劉敞",
        "paragraphs": [
            "承明持槖倦徂年，自陜分符得近關。",
            "人物風流二南後，山河形勢兩周間。",
            "莫嗟落魄書猶白，共許優游鬢未斑。",
            "數醉申湖好風月，傳車行且趣君還。"
        ],
        "title": "送陜府祖學士",
        "id": "69aabc42-caad-453b-80ae-22f511fb5fd6"
    },
    {
        "author": "劉敞",
        "paragraphs": [
            "棄捐不預朝廷議，落莫真成老禿翁。",
            "放眼能寛蜀郡禮，高賢信有古人風。",
            "都門倐忽三年别，樽酒淹留一笑同。",
            "還有野歌隨拙舞，肯敎庭炬徹明紅。"
        ],
        "title": "酒席贈欽聖提刑學士",
        "id": "205055ac-abc0-4488-a4f7-ec1777c72988"
    },
    {
        "author": "劉敞",
        "paragraphs": [
            "禁垣清切近雲霓，楚客逢秋意亦悲。",
            "拙學由來玄尚白，敝裘何意素成緇。",
            "解嘲郤笑朱丹轂，迕俗兼懲百一詩。",
            "短景正須棋玩歲，薄寒寧厭酒盈巵。"
        ],
        "title": "秋日和韻",
        "id": "d91b9527-1fdb-4a56-95df-fae07aea73cd"
    },
    {
        "author": "劉敞",
        "paragraphs": [
            "池水無波清照心，庭柯交讓綠成陰。",
            "游魚自與江湖闊，翔鳥不期山谷深。",
            "身外悠悠日復夜，世間擾擾古猶今。",
            "寄愁天上從吾樂，高卧聊爲招隱吟。"
        ],
        "title": "涵虚閣晝卧",
        "id": "c1be9b49-5ebd-4043-bfe3-460f46672b85"
    },
    {
        "author": "劉敞",
        "paragraphs": [
            "辟疆園圃厭城闉，聞道池臺事事新。",
            "自置一樽消永日，别留槃石待幽人。",
            "雨添草色迷三徑，風散花香入四鄰。",
            "亦欲肩輿乘興去，主人何必舊相親。"
        ],
        "title": "于司録東園",
        "id": "45d6d966-346d-4b45-ab47-889753c54ce6"
    },
    {
        "author": "劉敞",
        "paragraphs": [
            "華髪星郎七十餘，碧山遙訪羽人居。",
            "白石不爲天上藥，淮南欲試枕中書。",
            "長纓自濯滄浪水，高蓋仍瞻駟馬車。",
            "福地神仙應易致，幾時南嶽侯乘輿。"
        ],
        "tags": [
            "衡山"
        ],
        "title": "送劉郎中監靈仙觀盡室而往",
        "id": "d6a465a4-d34f-448e-849d-adcab05a83e8"
    },
    {
        "author": "劉敞",
        "paragraphs": [
            "四照繁英拂檻開，九重芝蓋賞春來。",
            "卿雲共和光華旦，瑞霧偏凝沆瀣杯。",
            "池藻躍魚波淡蕩，林光傾日景徘徊。",
            "淮陽閉閣頭今白，夢達鈞天惜未陪。"
        ],
        "title": "奉和諸公御製後苑賞花釣魚",
        "id": "f04673b4-bf39-44fd-bf33-b73ef2869c81"
    },
    {
        "author": "劉敞",
        "paragraphs": [
            "微霜欲堕木葉脱，積潦已收天宇清。",
            "皎皎日華映林莽，瀟瀟風色閉柴荆。",
            "正憐戎馬秋防塞，何處悲笳暮繞城。",
            "回首浮雲滿西北，七哀還見古人情。"
        ],
        "title": "秋晚西樓",
        "id": "923301e0-5dd1-42f8-ab0b-28abd8d0edab"
    },
    {
        "author": "劉敞",
        "paragraphs": [
            "五柳先生厭俗紛，拂衣歸去卧江濱。",
            "松菊還同昔人好，山川復似向時新。",
            "瀑泉飛雪千巖晚，仙杏蒸霞萬樹春。",
            "亦欲扁舟乘興往，滄浪借取濯埃塵。"
        ],
        "tags": [
            "庐山"
        ],
        "title": "送劉中允渙年五十餘以頴上縣令致仕卜居廬山",
        "id": "0cb76705-714c-4da1-9110-51e6cba9598a"
    },
    {
        "author": "劉敞",
        "paragraphs": [
            "馮公郎隱髪蒼蒼，撥棄塵煩得醉鄉。",
            "富貴兩行安用聖，滄浪獨醒詎非狂。",
            "顧慚宿釀能千日，遠愧深衷頌短章。",
            "當就天公借北斗，更傾東海益君觴。"
        ],
        "title": "答令狐司封求酒",
        "id": "048cc264-04ec-4c08-9878-9f017687189f"
    },
    {
        "author": "劉敞",
        "paragraphs": [
            "肅承朝命謁穹廬，郤卧空牀涕滿裾。",
            "不敢復論天下事，更能重讀篋中書。",
            "男兒戰死自無恨，國勢倒懸誰爲攄。",
            "我本不來人強我，百年空使愧相如。"
        ],
        "title": "持禮北庭回示希元并寄之翰彦猷當世",
        "id": "0658e062-94a3-45c2-9a02-7aa2302e449d"
    },
    {
        "author": "劉敞",
        "paragraphs": [
            "陰陰老樹連村路，羃羃輕烟過雨天。",
            "長愛禽聲能永日，似于鶯友欲忘年。",
            "朱纓紫椹看齊熟，深巷荒城得屢遷。",
            "朗詠謝公池上作，勿驚春物變熏絃。"
        ],
        "title": "聞鶯",
        "id": "5b4d7ce0-bd16-4c3c-8d85-6d33d3f1a37f"
    },
    {
        "author": "劉敞",
        "paragraphs": [
            "桂酒椒盤共發春，山川雖舊物華新。",
            "仲尼魯史王正月，泰帝河圖歲甲寅。",
            "玉殿聳聞斟白獸，火城想見接清塵。",
            "應憐二使星安在，北斗杓端析木津。"
        ],
        "title": "元日發古北口寄禹玉直孺昌言三閣老",
        "id": "9457a83e-daea-4235-b855-8e75e84814b5"
    },
    {
        "author": "劉敞",
        "paragraphs": [
            "韋杜勝遊誰可尋，相君舊隱對雲岑。",
            "水渠婉轉蛟蛇活，霜竹參差孔翠深。",
            "故老能言卧龍地，兒童不用滿籯金。",
            "郡齋殊負青山郭，空挹芳樽慰客心。"
        ],
        "title": "立春後遊杜城陳丞相郊園",
        "id": "0c871335-fe95-4c5e-981c-6862c9483c03"
    },
    {
        "author": "劉敞",
        "paragraphs": [
            "南極陽生天地新，高樓氣色已含春。",
            "得無鴻鴈翻歸翼，應有龍蛇動蟄鱗。",
            "亦復書雲占楚歳，不辭爲壽引湘醇。",
            "甘泉從祀雖能賦，悵望鈎陳擁北辰。"
        ],
        "title": "至日登樓",
        "id": "ce43a6fc-1aa4-4de3-99da-59975e123e20"
    },
    {
        "author": "劉敞",
        "paragraphs": [
            "長至須臾二月來，朔雲零雨未嘗開。",
            "陰藏晝景長繡線，寒奪陽和潛律灰。",
            "宿翼困冰多後鴈，暗香漂水惜殘梅。",
            "撩晴召暖無他術，安得凉風一夜回。"
        ],
        "title": "久雨",
        "id": "2e53191f-f901-4d29-8f75-47f171e90ccf"
    },
    {
        "author": "劉敞",
        "paragraphs": [
            "蘇子佯狂不自疑，漢庭籍甚莫言非。",
            "放歌金馬居常醉，窮老滄洲不更歸。",
            "浮世功名均夢寐，平生翰墨獨光輝。",
            "壁間數字龍蛇動，神物通神亦恐飛。"
        ],
        "title": "同鄰幾伯鎮觀秘閣壁上蘇子美草書",
        "id": "129a8f44-7c8b-41eb-9ea8-bd3b7850c04a"
    },
    {
        "author": "劉敞",
        "paragraphs": [
            "臘去春歸意可憐，久爲羈客海西偏。",
            "溫風泛泛生卮酒，和氣融融媚管絃。",
            "剪綵直爲兒女戲，土牛向自國家傳。",
            "事情爭愛新翻擲，還道今年勝去年。"
        ],
        "title": "立春",
        "id": "6c046cac-edb9-43ef-a221-3c2c888cbafd"
    },
    {
        "author": "劉敞",
        "paragraphs": [
            "蓬萊佳氣舊無時，春物迎新特更宜。",
            "燕識玉箱來自早，漏隨宫線報還遲。",
            "溝聲破凍纔通苑，酒力含風易滿卮。",
            "蓬鬢不堪雙綵勝，懶随君向習家池。"
        ],
        "title": "立春日紫宸拜賜歸持國見率同過江十不行",
        "id": "6e61dca7-a5be-45a8-a215-c86ede4dbc5a"
    },
    {
        "author": "劉敞",
        "paragraphs": [
            "寂寞三年倦一飛，知音不限向來希。",
            "雖然主簿非高士，猶喜分曹近太微。",
            "吏部銓中超俗状，京官班首望天威。",
            "漢儒多有司空掾，努力新書更發揮。"
        ],
        "title": "賀隱直",
        "id": "9bd3a544-9d9e-4f76-8b51-9b558cba90ac"
    },
    {
        "author": "劉敞",
        "paragraphs": [
            "武夷曾孫塵外仙，手擕桂枝歸故山。",
            "夸鄉始信一經是，衣錦不須三組還。",
            "蓬萊觀書聊復爾，枳棘棲鸞殊未然。",
            "野人放蕩辱先進，慚愧竹林諸阮間。"
        ],
        "title": "送楊景修秘校歸",
        "id": "05c88ca6-a1de-4808-9141-89cad4381c68"
    },
    {
        "author": "劉敞",
        "paragraphs": [
            "金華勸講愧通經，銅虎分憂強請行。",
            "千騎亦知翁子貴，一麾誰覺仲容輕。",
            "西賓落莫空遺俗，北斗闌干有舊城。",
            "欲作過秦無與語，故人高論憶盱衡。"
        ],
        "title": "答校書郎孫侔少述",
        "id": "48bf0eb0-1551-4524-8dc7-0e599caa5a95"
    },
    {
        "author": "劉敞",
        "paragraphs": [
            "汗血龍文千里駒，長楸未試跼庭隅。",
            "一麾幾老諸侯相，五日初還建禮趨。",
            "獨得鳯毛驚衆目，相望花蕚照亨衢。",
            "白頭漫感悲秋賦，自笑妨賢此禁塗。"
        ],
        "title": "次韻奉答屯田宋員外",
        "id": "e46c76e7-6e31-46b1-817c-616cd631a319"
    },
    {
        "author": "劉敞",
        "paragraphs": [
            "寶軸牙籤三萬餘，中園華宇蔭清渠。",
            "風流復見郊居賦，榮觀歸乘使者車。",
            "俯仰江山樂無有，優游文籍昔誰如。",
            "何當去此從君語，盡得平生未見書。"
        ],
        "title": "爲轉運沈郎中題",
        "id": "7fb3d93d-ad74-46da-82fa-9ac2b3a7c244"
    },
    {
        "author": "劉敞",
        "paragraphs": [
            "蘇俠遺懽小洞庭，高堂殊恨曲池平。",
            "山川滿目仍非昔，魚鳥依人自不驚。",
            "瑣細幽花相嫵媚，回環流水共澄清。",
            "秋風初足江湖意，不作鱸蓴萬里情。"
        ],
        "tags": [
            "洞庭湖"
        ],
        "title": "題溪堂",
        "id": "429f8cb5-0faf-491e-908c-995669a492ce"
    },
    {
        "author": "劉敞",
        "paragraphs": [
            "君向江湖領一麾，親歡自與宿心期。",
            "腰間紫綬新光彩，都內青錢厚寵私。",
            "廐吏莫催乘傳去，詔恩方許戌瓜時。",
            "碧瀾堂上青山下，爛醉尋春亦未遲。"
        ],
        "title": "和伯鎮初拜湖州",
        "id": "df112e79-9e81-49a0-bb71-c86e66ae55b9"
    },
    {
        "author": "劉敞",
        "paragraphs": [
            "仙子分根白鹿檀，定知高峭出巖端。",
            "濃雲借色曾無變，初日移陰漸可觀。",
            "風外共成蒼鶴舞，夜深齊作翠幢看。",
            "人今俟爾爲梁棟，慎勿輪囷取自安。"
        ],
        "title": "和韓司諫移亳宫雙檜植于道山",
        "id": "6e782ccc-e437-4b11-b19e-6897809ee0f7"
    },
    {
        "author": "劉敞",
        "paragraphs": [
            "七月荆人亦具裘，朔風颯颯動昭丘。",
            "巫峽出雲杳無定，洞庭飛月絕堪愁。",
            "長歌濯足滄浪水，回首開襟西北樓。",
            "宇宙歊蒸暫瀟灑，小山青桂與淹留。"
        ],
        "tags": [
            "洞庭湖"
        ],
        "title": "新秋",
        "id": "15c16462-7c43-4648-a644-c2c4959764a4"
    },
    {
        "author": "劉敞",
        "paragraphs": [
            "玉殿鳴鞘闢寝闈，銀臺歸騎蹀霜蹄。",
            "樓光已映朝霞動，樹色猶銜宿靄迷。",
            "身貴承明翻厭直，歲窮樽酒幸招擕。",
            "太常幾日休齋禁，亦欲從公醉似泥。"
        ],
        "title": "和宿直晨出遂赴奉慈齋告寄持國子履",
        "id": "5a67e48a-7efe-47b1-b955-cf97a40e7d08"
    },
    {
        "author": "劉敞",
        "paragraphs": [
            "蕪城此地遠人寰，盡借江南萬疉山。",
            "水氣横浮飛鳥外，嵐光平堕酒杯間。",
            "主人寄賞來何暮，遊子銷憂醉不還。",
            "無限秋風桂枝老，淮王先去可能攀。"
        ],
        "title": "遊平山堂寄歐陽永叔內翰",
        "id": "76a23ea3-0c53-46b4-af01-959c01c9cd1a"
    },
    {
        "author": "劉敞",
        "paragraphs": [
            "背城歷歷纔十里，經歲悠悠能一來。",
            "可惜薄書捐白日，強從賓客宴平臺。",
            "暮雲自與千山合，醉眼時令萬宇開。",
            "老子誰憐興不淺，黄花欲落更添杯。"
        ],
        "title": "再遊平山堂",
        "id": "9464393d-c3e4-4585-b0ab-495b1acddd29"
    },
    {
        "author": "劉敞",
        "paragraphs": [
            "開遠故城長樂坡，三年從此送君過。",
            "宦遊不道相逢少，愁病何堪惨别多。",
            "強敵猶知奉威信，巴童莫忘習中和。",
            "廟堂應趨緇衣拜，少緩離亭白玉珂。"
        ],
        "title": "病中口占七言奉送前成都尹呂寶臣龍圖還朝",
        "id": "b8b686f2-422f-4765-b148-ade78ced51bc"
    },
    {
        "author": "劉敞",
        "paragraphs": [
            "涼月破雲涵碧霄，暫憐庭宇斷塵囂。",
            "露翻高樹光明滅，風度疏篁影動搖。",
            "驚鵲似投人處息，暗蟲如恨歳華凋。",
            "短歌薄酒清輝裏，百感先秋不自聊。"
        ],
        "title": "月夜獨酌",
        "id": "8c1f7b26-4733-4687-ba97-bdcd5a40f92b"
    },
    {
        "author": "劉敞",
        "paragraphs": [
            "泥塗后土未曾亁，騎馬相過行路難。",
            "卧聽鷄鳴知景晦，起逢花謝惜春殘。",
            "銀臺幸闋連宵直，樽酒能謀盡日懽。",
            "紅藥蒼苔雖寂寞，多情肯作舊游看。"
        ],
        "title": "奉和永叔雨中見寄",
        "id": "864dbab5-94a9-440f-80c5-5fb364b6832a"
    },
    {
        "author": "劉敞",
        "paragraphs": [
            "長夏淮天郤似秋，居人未解白貂裘。",
            "雲起岱山時漲雨，風迎滄海欲横流。",
            "日邊渇問長安使，天際頻瞻賈客舟。",
            "自是七哀宜寫望，不關非土故登樓。"
        ],
        "tags": [
            "泰山"
        ],
        "title": "城樓晚望",
        "id": "3c2687c4-d42d-4698-b2fb-ab77e801117a"
    },
    {
        "author": "劉敞",
        "paragraphs": [
            "華清宫殿映春暉，未醉三晡莫遽歸。",
            "人事廢興猶可記，風光流轉不相違。",
            "歌臨灞岸朱絃脆，走度章臺汗馬肥。",
            "自是秦川貴公子，城隅相望不能飛。"
        ],
        "title": "答宋都官游驪山見寄",
        "id": "704e799f-fd0a-4a86-9845-b50f75d28311"
    },
    {
        "author": "劉敞",
        "paragraphs": [
            "吳墟秦燼滅遺蹤，誰見千巖鎖梵宫。",
            "化出樓臺雙樹外，密移天地一壺中。",
            "石形虎踞森相向，劍氣龍盤冷射空。",
            "羈宦無由蠟山屐，因君詩句夢江束。"
        ],
        "title": "和孫少述題虎丘",
        "id": "eb96690b-c1a5-4f7f-ba7a-ad04904e629c"
    },
    {
        "author": "劉敞",
        "paragraphs": [
            "鼇翻溟漲折靈山，漂落塵區莽眇間。",
            "自有神仙護真境，故令林木斷人寰。",
            "碧城萬玉重重合，琪樹三株寂寂間。",
            "安得長風破高浪，拂衣東去一躋攀。"
        ],
        "title": "和孫侔鴈蕩山二首  其一",
        "id": "f1c17e56-774d-4acb-9ca8-a7d9c0f37545"
    },
    {
        "author": "劉敞",
        "paragraphs": [
            "天台賦後世多賢，復在君家鴈蕩篇。",
            "氣逸還令人聳動，境幽初許俗流傳。",
            "萬峰林立浮雲外，一徑梯横絕海邊。",
            "聞道歸艎從此逝，秋風招隱特依然。"
        ],
        "title": "和孫侔鴈蕩山二首  其二",
        "id": "e2c22d59-9e28-4c99-bbc6-b12e34e84484"
    },
    {
        "author": "劉敞",
        "paragraphs": [
            "勾稽嚴密不通賓，因見楸花憶去春。",
            "當日同僚嘗把酒，于今邑子遠思人。",
            "臨安草木皆蒙錦，金谷池塘各鬥茵。",
            "自笑癡兒了公事，經年不識酒沾唇。"
        ],
        "title": "答羅同年憶楸花之作",
        "id": "534574ce-19c1-418e-9b59-8bdac358e835"
    },
    {
        "author": "劉敞",
        "paragraphs": [
            "天涯畢昴隔烟塵，風雪梁山憶侍親。",
            "行記簡書聊接淅，去懷印綬正逢春。",
            "評依月旦情增戀，詩感蘭陔意重陳。",
            "先向沙隄侯歸騎，郤瞻霖雨作伊晨。"
        ],
        "title": "依韻謝某送行詩",
        "id": "91bc69bf-6fb7-4d84-a413-6dc93148d8c7"
    },
    {
        "author": "劉敞",
        "paragraphs": [
            "高閣遙依日月光，蒼苔重疉紫微芳。",
            "蝉聲已覺迎秋急，雲物還驚過午凉。",
            "獨往山林非復昔，夢爲魚鳥不能忘。",
            "芝泥封詔雞棲樹，半落宫槐滿地黄。"
        ],
        "title": "閣下午寝晚歸",
        "id": "c0c5c0fe-4903-4e71-bd44-6e1f95b1f7ba"
    },
    {
        "author": "劉敞",
        "paragraphs": [
            "斗城烟霧隔金鑾，日破輕陰玉滴寒。",
            "捷筆補天凌造化，高文驚世湧波瀾。",
            "夢成白鳯飛鳴遠，功就丹梯步武寛。",
            "回首蓬萊笑清淺，春風前後發芝蘭。"
        ],
        "title": "觀沖卿所試詩賦賀府君",
        "id": "5c8d2f85-10a0-4ce9-b404-e8f0223dc847"
    },
    {
        "author": "劉敞",
        "paragraphs": [
            "不嫌臘過催人老，直恐春歸惱客愁。",
            "柳眼梅心俱次苐，雲容雪意與淹留。",
            "歲窮楚俗依稀古，冰解巴江洶湧流。",
            "遣興長須一樽酒，呼兒徑典敝貂裘。"
        ],
        "title": "歲晚偶作",
        "id": "5fd391e3-5232-4c7f-88bd-70e3b54c8171"
    },
    {
        "author": "劉敞",
        "paragraphs": [
            "一歲還随一歲來，立春人日競相催。",
            "細細谷風能破凍，熙熙習俗似登臺。",
            "初陽弄色明高柳，殘雪留寒伴落梅。",
            "淮北風光元自好，壮心摧謝不勝哀。"
        ],
        "title": "立春日過薦福寺",
        "id": "6debef25-80cc-483f-803a-ab0f7a9bf0a6"
    },
    {
        "author": "劉敞",
        "paragraphs": [
            "朝罷章臺日幾竿，遙聞走馬試雕鞍。",
            "春風自發遊人意，宿雪偏留下省寒。",
            "坐久獨知宫漏永，詩成誰盡玉堂懽。",
            "會須一辦如泥醉，從笑歸來筆向乾。"
        ],
        "title": "宿齋中書外省答永叔京尹內翰朝回馬上見寄并謝子華次韻",
        "id": "a42fa237-9cf3-4245-bab8-ff309c51ecec"
    },
    {
        "author": "劉敞",
        "paragraphs": [
            "白髪衰翁雙涕零，曾随諸将戰咸平。",
            "一捐左衽迷歸路，郤問中華似隔生。",
            "思報漢恩身已朽，恥埋胡壤死無名。",
            "今朝縱觀非他意，得見官儀眼自明。"
        ],
        "title": "富谷老人臧用自云本京師兵士咸平中沒番五十餘年矣",
        "id": "aefc5756-c3c3-42b3-af55-7dd981f8de40"
    },
    {
        "author": "劉敞",
        "paragraphs": [
            "西州判袂忽三年，夢想城南尺五天。",
            "謝病歸來真老矣，傷春刻意益茫然。",
            "受降塞外威名遠，足食關中寄注專。",
            "北顧邯鄲復臨灞，更能一醉促哀弦。"
        ],
        "title": "都運陳光祿自河北移陜西以病不得詣别作七言奉送",
        "id": "fe98d4fd-8415-462b-80a4-2e9fa4f9e92f"
    },
    {
        "author": "劉敞",
        "paragraphs": [
            "重岡斗上半浮雲，行繞芳叢日已曛。",
            "蒙頂川原眼中見，揚州歌吹竹西聞。",
            "梵王重壁臺先毁，古佛雙林火亦焚。",
            "會看旃檀重滿地，莫悲糜鹿向成羣。"
        ],
        "title": "游禪智寺",
        "id": "7c55f060-a7d4-4804-8683-93ae84953b43"
    },
    {
        "author": "劉敞",
        "paragraphs": [
            "主人朝隱望誰先，卜築城南地復偏。",
            "服食早知仁者壽，退休前惜大夫賢。",
            "封千戶比蒼蒼竹，畝一鍾金上上田。",
            "從此去天纔尺五，幾時雞犬亦登仙。"
        ],
        "title": "寄題黄州李史君韋杜山居",
        "id": "cfb818f7-437d-4b8f-a3d4-3286a65d2383"
    },
    {
        "author": "劉敞",
        "paragraphs": [
            "丹鳯何年此地棲，蒼山流水入巖扉。",
            "主人早逐長離去，邑子先期駟馬歸。",
            "脩竹萬竿終歲碧，蹲鴟千畝入秋肥。",
            "已聞父老釃牛酒，會看夸鄉畫錦衣。"
        ],
        "title": "和龐相公寄題白郎中鳯棲巖山居",
        "id": "f84f1fc0-7945-4213-af2c-03e866ba35e3"
    },
    {
        "author": "劉敞",
        "paragraphs": [
            "未曾相見已相知，自許聞絃可識微。",
            "毎信白頭于義得，豈将青眼向君違。",
            "坳堂仍滯三年蟄，寥廓方看萬里飛。",
            "誰謂夜光投道路，莫因長鋏起思歸。"
        ],
        "title": "次韻酬張直溫",
        "id": "a6fcd769-932d-44ec-a0d9-18729e263d79"
    },
    {
        "author": "劉敞",
        "paragraphs": [
            "寒波略傍曲城流，彩鷁遙兼翠蓋浮。",
            "努力濟川天下望，暫時乘興鑒中游。",
            "蓬萊清淺迷滄海，河漢昭回隔斗牛。",
            "君看龍門盛賓客，世間還自有仙舟。"
        ],
        "title": "陪府公泛汝水作七言奉呈府公給事",
        "id": "f925912b-976e-483a-8a37-b04d57744227"
    },
    {
        "author": "劉敞",
        "paragraphs": [
            "涇原非遠略，韓范各名卿。",
            "地盡三秦國，身當萬里城。",
            "指麾沙漠静，談笑鐵山輕。",
            "報國心如日，憂民病若酲。",
            "終軍材冠世，汲黯直知名。",
            "風雪隨車騎，鷹鸇起旆旌。",
            "年年戰頻衄，事事淚堪横。",
            "會刷蒼生恥，重看鑄劍耕。"
        ],
        "title": "聞韓范移軍涇原兼督關中四路",
        "id": "45a2494c-6170-42ae-99dd-75f518eb50e5"
    },
    {
        "author": "劉敞",
        "paragraphs": [
            "全齊七十城，表海寄名卿。",
            "開府馳羔鴈，除書得俊英。",
            "借籌心感激，憑軾氣縱横。",
            "浩蕩軍中樂，從容稷下生。",
            "士由知己用，祿以及親榮。",
            "送别羞長鋏，能無歸去聲。"
        ],
        "title": "送隱直辟青州幕府",
        "id": "8b25ef11-8fe7-4656-89ea-c0a3a3da766f"
    },
    {
        "author": "劉敞",
        "paragraphs": [
            "冬令三農畢，時巡萬乘行。",
            "川源分壁壘，貔虎望麾旌。",
            "王氣雲成殿，天光日繞營。",
            "風隨鼓桴急，塵絕馬蹄輕。",
            "發石機投短，抨弦火激眀。",
            "響振摧列缺，影墮落欃槍。",
            "令下凝霜肅，恩加挾纊平。",
            "搴旗輕俯仰，奪槊妙縱横。",
            "壯士前歌勇，儒生從觀榮。",
            "炙行熢燧舉，觴溢海濤傾。",
            "清道遙傳警，鳴鞭夕向城。",
            "欲知威略遠，區外讋天聲。"
        ],
        "title": "駕幸飛山教場閱武侍宴",
        "id": "af6654fe-72ce-4492-a43f-1b133c256b3f"
    },
    {
        "author": "劉敞",
        "paragraphs": [
            "婉婉丹山鳳，飄飄萬里飛。",
            "識時翻羽翼，覽德下光輝。",
            "逸勢凌雲起，和聲遂吹微。",
            "層霄猶降顧，治世獨知歸。",
            "繒繳初無慮，梧桐正可依。",
            "願分阿閣地，永謝楚狂譏。"
        ],
        "title": "鳳覽德輝",
        "id": "cebc8bde-6266-47a7-aef6-d08a90f53e7d"
    },
    {
        "author": "劉敞",
        "paragraphs": [
            "長郊被山澤，積雪浄林臯。",
            "殺物天時武，從禽士氣豪。",
            "飈塵遂車騎，鷹隼亂旌旄。",
            "壯節排蒼極，歡聲激怒濤。",
            "興餘生鼻火，空闊散風毛。",
            "狡穴無遺噍，窮巢或暗嘷。",
            "中原遂除害，汗馬敢辭勞。",
            "勸賞車行炙，均恩士籍醩。",
            "歸塗喧鼓吹，餘勇屬鞬櫜。",
            "快意當如此，君看歲月淊。"
        ],
        "title": "校獵同支使作",
        "id": "ee8b5567-92dd-46dd-940f-ee91ef8aeb08"
    },
    {
        "author": "劉敞",
        "paragraphs": [
            "九日情何極，三門望特高。",
            "大河横日夜，砥柱析毫毛。",
            "眺覽興亡古，登臨意氣豪。",
            "窮源悲絕域，微禹歎容刀。",
            "萬事浮雲去，前賢逝水滔。",
            "秋陰生遠塞，殺氣起臨洮。",
            "努力追遊晚，逢人應接勞。",
            "黄花滿酌酒，白鷺看驚濤。",
            "醉舞相傾倚，商歌散欎陶。",
            "别離懷病友，書禮諭綈袍。",
            "俗態隨傖父，愁吟困楚騷。",
            "飛車儻可得，攜手恣遊遨。"
        ],
        "title": "得隱直書重陽日登高于三門禹廟悵然恨不參之作一詩以寄",
        "id": "22ad0210-2d16-4520-95c7-645620d04904"
    },
    {
        "author": "劉敞",
        "paragraphs": [
            "僕本時名薄，君胡雅顧偏。",
            "聞弦賞流水，望氣覓龍泉。",
            "談笑心相得，逢迎禮率然。",
            "樵蘇從不爨，詩賦許深傳。",
            "墨石巴山硯，魚鱗蜀客牋。",
            "寵分通縞带，慕用比先賢。",
            "知我春秋貴，論交金石堅。",
            "誰能憚先進，自古有忘年。"
        ],
        "title": "王秘丞惠然相訪并見遺蜀牋玄石硯",
        "id": "f7639c0a-d5d3-4c08-ba56-3def7f1c5e6c"
    },
    {
        "author": "劉敞",
        "paragraphs": [
            "山河晉表裏，方伯陜西東。",
            "昔重諸侯選，今煩太史公。",
            "固疑多直諫，不得久居中。",
            "時論譏憂半，天心待考功。",
            "旌麾都護道，謠俗召南風。",
            "偃息甘棠下，知君簡易同。"
        ],
        "title": "送孫之翰知陜府",
        "id": "3dcd5b2d-981e-46e9-b7e7-397249e927f2"
    },
    {
        "author": "劉敞",
        "paragraphs": [
            "分陜間何闊，期年迨有成。",
            "去思仍舊俗，來暮已新聲。",
            "父老壺漿遠，兒童竹馬輕。",
            "圖書還洛奥，禮樂命春卿。",
            "繼出甘棠什，流傳大雅情。",
            "正風瞻豈弟，舊觀復神眀。",
            "露鶴九秋警，霜蟬千里清。",
            "知音非季子，猶識二南并。"
        ],
        "title": "吳資政守陜一年還守西都又改禮部寄示在陜時詩作此致謝",
        "id": "37c0cf0e-94cf-4883-ac51-5028263d3436"
    },
    {
        "author": "劉敞",
        "paragraphs": [
            "都門一分袂，覉旅兩如何。",
            "薄宦貧病久，畏塗憂懼多。",
            "幾成哭寢戶，幸免葬江波。",
            "彌有三秋感，誰杭一葦過。",
            "新愁添素髪，幽境長青莎。",
            "安得攜君手，開懷醉且歌。"
        ],
        "title": "寄張六卧疾在山陽",
        "id": "ba2cfefb-c1bd-4728-bcd2-efe6301d4341"
    },
    {
        "author": "劉敞",
        "paragraphs": [
            "聞昔軒轅帝，時巡臨洞庭。",
            "咸池備廣樂，南極燀威靈。",
            "至樂均夷夏，希聲入窈冥。",
            "江湖亂魚鳥，宇宙激雷霆。",
            "會有馮夷舞，還令楚客醒。",
            "遺音不可學，逝近向東溟。"
        ],
        "tags": [
            "洞庭湖"
        ],
        "title": "張樂洞庭",
        "id": "6522084c-a92a-41d6-a13c-909c3cfec1de"
    },
    {
        "author": "劉敞",
        "paragraphs": [
            "空山高不極，喧鳥自相求。",
            "永日曾一哢，深林疑更幽。",
            "遺音散虚谷，習響動岑樓。",
            "寂寂千峰暝，蒼蒼萬木稠。",
            "居成境外趣，真慰静中游。",
            "誰强騷人賦，王孫不可留。"
        ],
        "title": "分題鳥鳴山更幽",
        "id": "d4154ba3-921f-45dd-adbc-789628312d17"
    },
    {
        "author": "劉敞",
        "paragraphs": [
            "春色池上好，公來朝日初。",
            "棟梁歸喜燕，霖雨躍潛魚。",
            "雲氣隨歌妓，林光暗碧車。",
            "心閒簿領暇，興適酒杯餘。",
            "言志吾與點，論詩商起予。",
            "定知金谷集，不比右軍書。"
        ],
        "title": "社日宴臨波亭呈府公",
        "id": "183c6b7b-744e-4704-a268-79e21019775b"
    },
    {
        "author": "劉敞",
        "paragraphs": [
            "諫官上耳目，河北今股肱。",
            "出處誰與並，功名方見稱。",
            "鈎陳虚侍從，天路逼飛騰。",
            "急病忍濡足，憂民先飲冰。",
            "萬人瞻使表，百縣懾風稜。",
            "雅意本朝在，規摹方面憑。",
            "寒荄待暖律，狡兔避秋鷹。",
            "慷慨都亭語，無嫌力未能。"
        ],
        "title": "送升之",
        "id": "3a164a4f-91ca-4075-b78a-cdfa5a4ba862"
    },
    {
        "author": "劉敞",
        "paragraphs": [
            "醉翁手種菊，呼我宴西齋。",
            "落日有餘興，窮秋多所懷。",
            "緩歌揮白羽，趣舞墮金釵。",
            "烏帽何勝落，黄花故自佳。",
            "念離還作惡，處世亦安排。",
            "蒼鬢聊相對，青雲豈易階。",
            "母容燭見跋，能盡酒如淮。",
            "少作三年别，人生定鮮諧。"
        ],
        "title": "九月八日晚會永叔西齋",
        "id": "ef9e95fb-2946-4901-9c67-0b254d7553f9"
    },
    {
        "author": "劉敞",
        "paragraphs": [
            "王甸雄三輔，侯邦重百城。",
            "公雖縱談笑，人自服神明。",
            "烹幹元和正，陶鎔庶物精。",
            "優游破餘地，灑落動高情。",
            "訟比甘棠息，居無吠犬驚。",
            "勤追頖宫學，繼出汝南評。",
            "風雅移方俗，弦歌溢頌聲。",
            "忘年及晚輩，與進絕諸生。",
            "預列登堂拜，陪參别乘行。",
            "襟懷向客盡，風彩照人清。",
            "弧矢親觀德，滄浪並濯纓。",
            "宴餘花爛漫，獵罷雪縱横。",
            "末節形骸外，良辰樂賞并。",
            "西曹寛吏讁，東閣借賓榮。",
            "密席眀金炬，佳人出玉笙。",
            "聽歌濃黛斂，看舞小腰輕。",
            "敢謂招攜訊，由來許與誠。",
            "會知私坎井，未可屈長鯨。",
            "鳳尾騰中詔，麟符寄别京。",
            "去思邈已遠，陳迹浩難平。",
            "叩叩煩書禮，悠悠想旆旌。",
            "何時命霖雨，舉世望阿衡。",
            "逸唱回春藻，深衷釋吝萌。",
            "自然心醉久，那在酒如餳。"
        ],
        "title": "奉酬春卿資政給事見寄并貺法酒",
        "id": "14386c8a-4f01-43de-b99f-fb3ec9d5be69"
    },
    {
        "author": "劉敞",
        "paragraphs": [
            "菏澤元通濟，陶邱已近齊。",
            "身紆會稽綬，詔圻武都泥。",
            "求瘼初無術，端居愧擇棲。",
            "萬家嚴壁壘，五雉聳樓梯。",
            "版築人同欲，經營事不迷。",
            "峻防誰敢慢，隆棟可言低。",
            "兵衛森旂戟，軍聲疊鼓鼙。",
            "論詩譏自鄶，肄士取諸暌。",
            "物境晨昏異，賓朋步武躋。",
            "遠烟春漠漠，殘雪晝淒淒。",
            "華髮歡同籍，他年恨解攜。",
            "瓊瑰何足報，埽壁爲君題。"
        ],
        "title": "次韻和宋職方北城",
        "id": "d35047c0-6a1d-472b-b0e5-6097a0d52e2a"
    },
    {
        "author": "劉敞",
        "paragraphs": [
            "元化陶鈞外，中樞斗極邊。",
            "濟時俱陟降，均逸暫蕃宣。",
            "近輔城連十，東方騎累千。",
            "親歡主于適，時論老而傳。",
            "養志古何有，承顔能浩然。",
            "君羮鼎味在，綵服衮衣聫。",
            "德表真希世，天倫略比肩。",
            "名今萬石最，學肯一經專。",
            "相戒南陔養，賡歌棠樹篇。",
            "塤箎盛迭奏，金玉爛相鮮。",
            "錫類迂深眷，懷歸私自憐。",
            "一聞詩禮意，特悟昔人賢。"
        ],
        "title": "蒙某借示新詩不勝嘆服輒妄作五言一首以誌欣慕",
        "id": "abf59067-9b04-4629-9d51-fafe887ef3e4"
    },
    {
        "author": "劉敞",
        "paragraphs": [
            "靈液涵秋色，仙花露夕香。",
            "交陰分擢秀，並蒂爛齊芳。",
            "回復天鍾氣，深沈地獻祥。",
            "寶燈輝四照，文羽勢雙翔。",
            "飛蓋宸游密，披圖秘牒光。",
            "重華與同本，併此祝無疆。"
        ],
        "title": "觀後苑瑞蓮",
        "id": "c244ba72-4b16-4596-a5e3-1f7db048e9de"
    },
    {
        "author": "劉敞",
        "paragraphs": [
            "中秘收圖籍，清衷訪古初。",
            "周爰馳使傳，悉上得遺書。",
            "事有先秦舊，文多變隸餘。",
            "千巖窮禹穴，四徹按崑⿱山虛。",
            "高閣題天祿，羣英議石渠。",
            "定知奎壁彩，從此麗雲居。"
        ],
        "title": "擬御試求遺書於天下",
        "id": "afbcc048-8a92-415d-9405-7100f594b565"
    },
    {
        "author": "劉敞",
        "paragraphs": [
            "傳聞大河决，遠與北溟通。",
            "汜濫蛟鼉怒，蕭條郡國空。",
            "淇園方下竹，瓠子復修宫。",
            "世代文成術，民懷伯禹功。",
            "沈牲煩太史，負土困關東。",
            "封禪應知外，誰人秦矩公。"
        ],
        "title": "河決東郡以平聲爲韻叔父令賦",
        "id": "1e09c92a-8b04-43c0-8ea7-156a8de40bb0"
    },
    {
        "author": "劉敞",
        "paragraphs": [
            "四海傳烽急，長安亦響振。",
            "老儒稽變事，强敵暴生民。",
            "廷議衣冠客，書聞草野臣。",
            "諸公咸世傑，天子識平津。",
            "開府三司舊，提兵十萬新。",
            "丹青大信著，明白睿謀伸。",
            "賜馬飛龍亞，分衣寶带親。",
            "貔貅帳下士，鵷鵠幕中賓。",
            "虎節關河雪，天街畢昴塵。",
            "朔方須築郡，燕谷豫含春。",
            "策效曾無敵，師行輒有神。",
            "人心惟助順，天道亦親仁。",
            "執鉞來刑虢，勾芒下賜秦。",
            "成功符屈指，默化劇陶鈞。",
            "既已通西域，還應察珮珉。",
            "焉知充國頌，不足壯麒麟。"
        ],
        "title": "上夏太尉",
        "id": "3ff3c6c1-7495-4fe7-88f9-4d57fdd76db0"
    },
    {
        "author": "劉敞",
        "paragraphs": [
            "羈旅嗟無友，佯狂漢水陰。",
            "相逢幸傾蓋，送别悵分襟。",
            "之子雖吏隱，高名何陸沈。",
            "蛟龍蟠學海，風雨潤詞林。",
            "寡和嘗歌郢，傳經雅屬參。",
            "丈人今諭蜀，幹譽爾勞心。",
            "接淅予征遠，看雲反顧深。",
            "旅懷兼去住，秋色愴登臨。",
            "信有江山助，宜無霧露侵。",
            "相思見逸唱，清絕響寒砧。",
            "擊節時孤笑，開樽憶共斟。",
            "歳華幾向晚，客恨孰能禁。",
            "城闕愁回首，詩人誨嗣音。",
            "曾非青玉案，爲愧洛生吟。"
        ],
        "title": "次袁陟十四韻",
        "id": "2f57b18e-5280-4c6c-894f-f8b76728894c"
    },
    {
        "author": "劉敞",
        "paragraphs": [
            "遙聞西域使，來獻大明宫。",
            "故事三苗比，官儀敵國同。",
            "賜書深慰藉，錫命極優崇。",
            "含垢應王度，懷柔尚古風。",
            "蒼生向來急，殊俗此時通。",
            "冠蓋長城北，邊關絕幕東。",
            "春秋大一統，吏事責三公。",
            "何有長沙客，題詩慟哭中。"
        ],
        "title": "聞西使到關",
        "id": "db125467-c410-4d09-ae7e-a852537bae56"
    },
    {
        "author": "劉敞",
        "paragraphs": [
            "渤澥來參首，西南入漏天。",
            "泄雪三峽壅，噴雨五河懸。",
            "雷電虚巖底，虹霓白日邊。",
            "孤城危獸角，沈竈溢蛟涎。",
            "朐䏰愁巴俗，超騰怯羽仙。",
            "傳聞吞夢澤，想見墮飛鳶。",
            "漢河星槎遠，泥塗劍閣偏。",
            "空懷萬里浪，興盡閬風前。"
        ],
        "title": "寄閬州諸弟",
        "id": "4db13dac-089e-4308-94f3-9031f9a493f0"
    },
    {
        "author": "劉敞",
        "paragraphs": [
            "農祥依帝力，鈎盾即天田。",
            "覽物秋成後，回輿銍艾前。",
            "膏塍衆錦錯，香穟萬珠聯。",
            "共賞倉箱富，初非雨露偏。",
            "銅池寒引溜，玉樹晚含烟。",
            "縱觀欣遊豫，登嘗慶吉蠲。",
            "執經紆顧問，拜賜濫周旋。",
            "不負春秋學，端逢大有年。"
        ],
        "title": "九月二十五日召赴後苑觀稻",
        "id": "467e4b9a-d391-4a90-bf36-554187eccceb"
    },
    {
        "author": "劉敞",
        "paragraphs": [
            "隋宫老荆棘，淮地阻山川。",
            "天子周王狩，諸侯楚社遷。",
            "宿軍江水上，休甲古城邊。",
            "清蹕乃過此，高臺亦宛然。",
            "殿空生影響，畫古剥丹玄。",
            "缺甃驚跳鮒，遺碑失紀年。",
            "廢興真可感，耆舊毎多傳。",
            "一詠蕪城作，斜陽聞暮蟬。"
        ],
        "title": "行詣揚州壽寧寺",
        "id": "106695de-b194-4100-845c-a7888ee5431d"
    },
    {
        "author": "劉敞",
        "paragraphs": [
            "望歲憂農事，爲霖屬柄臣。",
            "吁嗟動雲漢，精祲驗天人。",
            "霏霧凝空曲，雄風激水濱。",
            "驅除斷炎燠，灑埽浄埃塵。",
            "勢欲翻河海，聲疑過鬼神。",
            "山川共秀發，穹壤劃清新。",
            "庶物含生意，元和倚大鈞。",
            "穴蛟深奮角，轍鮒默翻鱗。",
            "雷電天威遠，耕桑帝力勻。",
            "依然四時正，好在萬家春。",
            "會府開清旦，高堂引慶賓。",
            "沃焦心有待，濯熱正無倫。",
            "蒸礎遺占信，隨軒舊史真。",
            "京師并福潤，爻象在經綸。",
            "舞罷看佋服，談餘識墊巾。",
            "新詩追大雅，輿誦洽烝民。",
            "單袷寒仍薄，清和氣已震。",
            "晴暉明旭日，霽色卷高旻。",
            "亹亹希前哲，淒淒幸及辰。",
            "陽秋書閔雨，一頌魯公仁。"
        ],
        "title": "和喜雨",
        "id": "6e10f78a-3336-4572-8231-0bb47b9a4708"
    },
    {
        "author": "劉敞",
        "paragraphs": [
            "過更縻遠戍，懷祿滯歸休。",
            "一卧淮陽閣，三防塞外秋。",
            "傷時惟慟哭，謝病不幽憂。",
            "主畫稀前輩，忘形賴雋游。",
            "韓稜才抗俗，枚叔賦無儔。",
            "感慨今如此，支離尚有瘳。",
            "涼風鴈南去，清夜火西流。",
            "江海鱸魚興，何當泛斗牛。"
        ],
        "title": "病中逢秋欣然慰懷作五言呈兩倅",
        "id": "c658b2a2-30a0-4e73-9acd-630e41f26f08"
    },
    {
        "author": "劉敞",
        "paragraphs": [
            "破敵須多士，憂民賴九重。",
            "公車皆自薦，物議絕先容。",
            "駿骨何妨市，金臺不易逢。",
            "處嚢争耀末，躍治要居鎔。",
            "秋野騰鞲鶻，春雷起蟄龍。",
            "吾徒正高卧，欲老白雲峰。"
        ],
        "title": "詔書求方略之士咸令自陳",
        "id": "5ba804f3-9f6d-44e0-950f-3f677df29b15"
    },
    {
        "author": "劉敞",
        "paragraphs": [
            "九河乘積雨，大水出平原。",
            "無復金堤固，空驚漏澤翻。",
            "蛟龍移窟宅，魚鼈害黎元。",
            "直想崑崙圻，兼疑渤澥渾。",
            "三山屢漂蕩，百谷互并吞。",
            "大懼彝倫斁，誰能謁帝閽。"
        ],
        "title": "聞德州河決",
        "id": "cbac6653-cd56-4d6e-a016-ba703d0b6080"
    },
    {
        "author": "劉敞",
        "paragraphs": [
            "屈指朝廷士，誰能望素風。",
            "賢良方正舉，父子弟兄同。",
            "鄙諺黄金貴，愚儒白首窮。",
            "今看一戰霸，信有萬夫雄。",
            "官秩南宫峻，天文右掖通。",
            "塤篪諧大雅，鴻鵠起層空。",
            "帝予夸鄉樂，民懷濟物功。",
            "吳人真得虎，漢守去憑熊。",
            "山勢端臨北，江流正直東。",
            "遙知子牟意，故在九城中。"
        ],
        "title": "送子高知潤州",
        "id": "de1310aa-d254-4dcd-8bab-c60b66c1f3b8"
    },
    {
        "author": "劉敞",
        "paragraphs": [
            "代北屯兵盛，漁陽突騎精。",
            "棄捐看異域，感激問蒼生。",
            "尚識榆關路，仍存漢郡名。",
            "可憐成反拒，未見請横行。",
            "先帝曾親伐，斯人昔徯征。",
            "大功危一跌，遺恨似平城。",
            "往者干戈役，因之玉帛盟。",
            "權宜緩中國，苟且就升平。",
            "名號于今錯，恩威自此輕。",
            "奈何卑聖主，豈不負宗祊。",
            "事有違經合，功難與浴評。",
            "復讎宜百世，刷恥望諸卿。",
            "封畛唐虞舊，氛祲渤碣清。",
            "遺黎出塗炭，故老見簪纓。",
            "寒谷青陽及，幽都日月眀。",
            "此懷如萬一，高揖謝縱横。"
        ],
        "title": "題幽州圖",
        "id": "f6e0700f-5ee7-4078-905e-a12122ad8485"
    },
    {
        "author": "劉敞",
        "paragraphs": [
            "自古佳麗地，到今風物奇。",
            "羣山盡迴抱，綠水止逶迤。",
            "事體存都會，繁華盛昔時。",
            "秋聲雄鼓角，曉色亂旌旗。",
            "樓觀渾飛動，林巒互蔽虧。",
            "子鵝留客飲，白紵送歌詞。",
            "太守貴如此，郎官清可知。",
            "虚投射堂策，深恨著鞭遲。"
        ],
        "title": "某往歲侍大人守丹陽粗知此郡之盛復戲成小詩呈子高",
        "id": "504bba12-55a5-4fb6-931d-06be4fa0ef3e"
    },
    {
        "author": "劉敞",
        "paragraphs": [
            "淮上稱晨朝，晨光滿麗譙。",
            "有懷空悵望，無和獨行謠。",
            "水色全含鑒，林花半隱樵。",
            "雲烟平宿莽，鷗鳥破春苗。",
            "野俗陽歌麗，游人白馬驕。",
            "先生惟寂寞，至樂亦逍遙。",
            "洙泗風差遠，川原景幸饒。",
            "思君不得見，何以助簞瓢。"
        ],
        "title": "淮上期龐十一不至",
        "id": "fbbbbb01-b859-4c64-bc56-6b048a13bdf8"
    },
    {
        "author": "劉敞",
        "paragraphs": [
            "百草迎年茂，羣花逼夏零。",
            "天工感寥落，春事出丁寧。",
            "皓月彫寒魄，鮮風結暖馨。",
            "彩霞融縹緲，甘露灑清泠。",
            "照坐千枝燭，搖空九子鈴。",
            "輕黄金綴縷，凝碧玉鐫缾。",
            "爛漫輔鮫錦，褵褷聚鶴翎。",
            "問名驚競秀，變態駭流形。",
            "鍾美應成媪，儲芳或景星。",
            "意真乘澹泊，氣淑倚娉娗。",
            "浄影臨彫檻，疏音隔後庭。",
            "瑤妃旦酣酒，玉女夜窺櫺。",
            "時世妝濃澹，朝雲夢窈冥。",
            "魂從攀處亂，醉任看餘酲。",
            "禁籞曾迂幸，天歌獨仰聽。",
            "一時矜絕出，衆卉謝晶熒。",
            "正爾生成巧，由來造化靈。",
            "屬詞勞比興，圖象費丹青。",
            "雨重碧油幕，燈昏雲母屏。",
            "謫仙才不世，激賞爲君聆。"
        ],
        "title": "和府公二十韻",
        "id": "71b64578-9e52-4c13-9f2c-32ec5ad038ae"
    },
    {
        "author": "劉敞",
        "paragraphs": [
            "盛德淳熙耀，豐規振後昆。",
            "降心徠俊傑，前席問黎元。",
            "嘉會真千載，休聲聚一門。",
            "象賢俱秀出，濟美並鴻鶱。",
            "性復朱繩直，書曾玉露繁。",
            "十年森氣象，江海豁詞源。",
            "心伏驚諸老，名聞動至尊。",
            "深嚴親賜策，淵默静臨軒。",
            "明白朝廷制，丹青教化原。",
            "屢聞呼萬歲，争誦累千言。",
            "宜有非常遇，誰嫌不次恩。",
            "官儀推粉署，地望逼星垣。",
            "令聞人人得，風流善善存。",
            "春華照棠樹，高韻溢箎塤。",
            "義辱交游接，歡心抃笑煩。",
            "空慚一枝小，當謝北溟鯤。"
        ],
        "title": "同貢甫賀錢子飛兄弟",
        "id": "22b0e119-6bc4-4b27-b020-27b7ba053c8c"
    },
    {
        "author": "劉敞",
        "paragraphs": [
            "聖人千歲合，禮樂百年興。",
            "律以聲身效，功兼述作稱。",
            "道將諧一變，天欲佑丕承。",
            "舊典周官在，遺音制氏增。",
            "獻書嘉魏叟，博物待延陵。",
            "金石完新制，工師變舊能。",
            "英華融治世，淳古邈逾繩。",
            "縱觀傾朝野，賡歌望股肱。",
            "和風動寥廓，協氣散凌兢。",
            "帝所真疑夢，天階自絕升。",
            "三雍漢未盛，九辯夏徒矜。",
            "珥筆欣攄頌，名山益望登。"
        ],
        "title": "召赴崇政殿觀新樂",
        "id": "81cfe466-4988-49c2-984b-26ff99346f6b"
    },
    {
        "author": "劉敞",
        "paragraphs": [
            "故陰不自斂，飛霰一何驕。",
            "强妒春陽盛，那妨玉琯調。",
            "滔天初極望，見晛已全消。",
            "詎損朱華麗，秖添綠野饒。",
            "泥塗窮道路，絺綌亂鼲貂。",
            "遂恐天時錯，仍虞歲事枵。",
            "浮雲猶苦結，燕賀乍驚飄。",
            "但使風從律，無嫌物反祅。",
            "初過元日社，又放紫宸朝。",
            "乘興從君飲，孤音續郢謠。"
        ],
        "title": "社後雪",
        "id": "4fa08448-5395-4b00-b639-6c260e53f7f7"
    },
    {
        "author": "劉敞",
        "paragraphs": [
            "終南全近蜀，春日得新梅。",
            "始信秦風是，非關越使來。",
            "雪霙眀自照，雲葉薄誰裁。",
            "香重浮山露，膚清避俗埃。",
            "衆芳知遠矣，獨秀亦悠哉。",
            "翦綵何勝妒，嚴妝莫自猜。",
            "差池鼎鼐味，曠絕棟梁材。",
            "把酒千山外，那令寂寞開。"
        ],
        "title": "立春日乾祐縣送梅花",
        "id": "513cfe01-3fe8-4155-b2ab-36276efd9ec8"
    },
    {
        "author": "劉敞",
        "paragraphs": [
            "荏苒江南村，芬菲臘後春。",
            "逾淮翻不變，映雪已争新。",
            "俠骨香驚俗，冰膚冷照鄰。",
            "定非隨驛使，直恐謫仙人。",
            "聞笛空含怨，看圖恨失真。",
            "應爲一時賞，莫與衆芳倫。"
        ],
        "title": "淮西廟梅花獨此處有之",
        "id": "e2786fd4-82ef-4de1-966e-36a63420b40e"
    },
    {
        "author": "劉敞",
        "paragraphs": [
            "備物崇賓饗，斯鹽肖虎形。",
            "熬波煩巧匠，象武示君靈。",
            "天產參多品，秋嚴聳外庭。",
            "炳文隨鏤刻，毅氣得儀型。",
            "服孟非同趣，昭文亦異經。",
            "碎身如見取，調鼎薦芳馨。"
        ],
        "title": "形鹽象虎",
        "id": "ac07b682-5974-4bd5-9c47-c26d3fae0fdd"
    },
    {
        "author": "劉敞",
        "paragraphs": [
            "驅車凌灞岸，回顧望長安。",
            "北闕塵明滅，南山氣鬱盤。",
            "人來日遠近，城轉斗闌干。",
            "長樂鐘聲斷，秦川樹色殘。",
            "聽歌迷夏首，倚瑟想邯鄲。",
            "鬒變驚遊子，因知行路難。"
        ],
        "title": "同徐監簿灞涘望長安",
        "id": "33b9f936-019b-4ff7-b03e-ec024f83034c"
    },
    {
        "author": "劉敞",
        "paragraphs": [
            "捷報蒼龍闕，書從白豹城。",
            "關河開地利，雷雨肅天兵。",
            "氣攝千山動，威加萬里平。",
            "獻俘多寶玉，効首悉長鯨。",
            "社稷靈何遠，巖廊策自精。",
            "餘妖暫煦沫，壯士待龔行。",
            "天馬來西域，貂裘實上京。",
            "遙知舞干羽，冠劍賀公卿。"
        ],
        "title": "捷詩",
        "id": "c60ac459-7416-41da-b2df-09a9589e7bc2"
    },
    {
        "author": "劉敞",
        "paragraphs": [
            "天閣愁揚子，諸侯困仲舒。",
            "反爲清浄誤，竟以謗讒疏。",
            "開幕臨濠水，懷章下石渠。",
            "塞翁輕失馬，莊叟樂觀魚。",
            "倚杖曾何怪，逍遙直自如。",
            "貴爲千騎長，富有萬家居。",
            "卧理翻無事，高談雅不虚。",
            "舊憐狂簡性，遙想賦歸歟。"
        ],
        "title": "寄上濠州舅氏",
        "id": "99b45164-cf64-4b17-9450-daa47a5b0fe2"
    },
    {
        "author": "劉敞",
        "paragraphs": [
            "驚飈卷白日，朔氣逼寒門。",
            "已密何須急，雖多未覺繁。",
            "勢輕飛有態，光潔瑩無痕。",
            "磥砢封喬木，玲瓏綴夕軒。",
            "迹深看敝躧，歌苦相車轅。",
            "測厚矜膚寸，愁消怯晏温。",
            "崩騰雲將合，颯沓雨師屯。",
            "埽去蛟螭亂，堆成虎豹蹲。",
            "夜明休秉燭，詩興助開樽。",
            "公若憐萱桂，那辭訪小園。"
        ],
        "title": "和永叔對雪次韻",
        "id": "809b14b8-4dc5-424c-a7a4-88445cdf223a"
    },
    {
        "author": "劉敞",
        "paragraphs": [
            "非無負米志，復作退飛身。",
            "豈但龍蛇蟄，終慚鴻鴈賓。",
            "蕭條依陋巷，契闊問通津。",
            "長鋏行焉往，悲歌夜復晨。",
            "交遊青眼隔，世路白頭新。",
            "意謝栖栖侫，情依戀戀仁。",
            "敢齊天下士，真愧轍中鱗。",
            "肯問三年學，壺飱及病親。"
        ],
        "title": "爲紀四謁舊相識",
        "id": "dd337d0d-d490-45bc-a9d0-223a93d03706"
    },
    {
        "author": "劉敞",
        "paragraphs": [
            "集霰羣陰結，飛霙萬寓低。",
            "乾坤豁開闢，方域露端倪。",
            "廣宇規茅藉，彫墻築粉泥。",
            "山容包紫翠，壤色變玄黎。",
            "筒葛來従越，冰紈製自齊。",
            "遊歡慰枚馬，獵興助良奚。",
            "飾貌沽珍粹，因方衒角圭。",
            "隙間巇可抵，行際道先迷。",
            "沾服驚遊霧，臨淵怪飲蜺。",
            "調元思暖津，跧伏憫靈蠵。",
            "幾誤烏成鵠，纔分鶴處雞。",
            "慘膚森若竪，墮指酷逾刲。",
            "澤國水還襲，焦原足易棲。",
            "貧儒欣夜誦，季女戚朝儕。",
            "舟楫膠藏壑，驊騮滑踠蹄。",
            "斵冰歌競若，擿埴杖頻攜。",
            "景幸人人得，詩從物物題。",
            "長吟歌真樂，安羨舞前溪。"
        ],
        "title": "和鄰幾聖俞持國雪十八韻依次用",
        "id": "2d3f3357-c961-4a0a-a573-627b2b119420"
    },
    {
        "author": "劉敞",
        "paragraphs": [
            "侵旦滿城雪，從天萬里風。",
            "陰沈朝日變，慘澹宿雲同。",
            "徑渡湖沙遠，羣飛海上空。",
            "崩騰兼上下，眩晃失西東。",
            "帝所銀爲闕，河濱貝作宫。",
            "瑤林高不極，璧水闊無窮。",
            "巨麗神仙境，精微造化工。",
            "霏花争爛漫，噴霧極溟濛。",
            "埽灑埃塵豁，苞含物象充。",
            "牛衣愁病客，鶴髪思衰翁。",
            "侵冒貂餘黑，憑凌火似紅。",
            "厲威深刻轢，正色坦昭融。",
            "妒舞多珍鷺，迷羣有斷鴻。",
            "陽微怯頻復，陰老恣驕雄。",
            "蔀屋貧奢等，輝窗晝夜通。",
            "歲華驚朔易，故老識年豐。",
            "占賦慚賓右，聞歌慕郢中。",
            "閉門徒自喜，乘興力難崇。"
        ],
        "title": "奉同鄰幾詠雪",
        "id": "cd7b720f-0d96-4f3b-bc64-e8e3d6bb916c"
    },
    {
        "author": "劉敞",
        "paragraphs": [
            "冱寒凋暮節，大雪冒神州。",
            "氣象昏千里，光芒混六幽。",
            "度前蚊過目，隕曠葉驚秋。",
            "烟素長誰引，雲羅薄自浮。",
            "勢輕低更起，影亂去還留。",
            "玉石均朝采，珠璣共暗投。",
            "圍城眀組練，格野亂旗旒。",
            "模象羣形富，牢籠衆險周。",
            "履空諳曳縱，騁望快登樓。",
            "栖璧函珍带，裝簾耀寶鈎。",
            "潤應何澤比，甘豈井泉侔。",
            "萬物紛同態，繁陰慘共愁。",
            "波聲增渤澥，原色借來麰。",
            "邀醉時吹面，欺貧屢灑裘。",
            "驅除夏蠱盡，排迮楚氛收。",
            "人謝泥塗辱，家成汗漫遊。",
            "畫圖饒粉堊，比興極歌謳。",
            "積久風逾厲，消遲歲聿遒。",
            "短才非子敵，秘思爲君抽。",
            "高韻侵梁郢，煩言不可酬。"
        ],
        "title": "再和鄰幾",
        "id": "e24bc976-7df9-4285-9be5-3fb39dcfbde4"
    },
    {
        "author": "劉敞",
        "paragraphs": [
            "若人既羽化，伊樹亦千年。",
            "委幹龍蛇蟄，交陰孔翠鮮。",
            "流光駒過隙，浮世海成田。",
            "信有壺中藥，能移物外天。",
            "真游藐何許，神理信茫然。",
            "會見遼東鶴，悲歌感市廛。"
        ],
        "title": "壺公祠大樹",
        "id": "d3019e85-cbd6-4c54-8821-cc3569c5a23c"
    },
    {
        "author": "劉敞",
        "paragraphs": [
            "漢庭謀帥用詩書，丞相今來握虎符。",
            "帳下偏裨皆緩带，軍中談笑亦投壺。",
            "故開廣榭宜高會，自有清泉入座隅。",
            "三輔衣冠獻謠俗，五陵豪俠壯規模。",
            "椎牛釃酒捐長日，急管哀弦舞豔姝。",
            "射取天狼作乾豆，莫推衛霍擅西都。"
        ],
        "title": "劉永年部署清燕堂",
        "id": "79eeb372-f690-4211-a1c5-df8add2586a8"
    },
    {
        "author": "劉敞",
        "paragraphs": [
            "六朝形勢會層軒，前俯蒼洲卻踐山。",
            "二水中分鑑澄澈，萬峰離立翠回環。",
            "古人遺賞興亡外，良守來居仁智間。",
            "聽訟遂同棠樹愛，放懷真與海漚閒。",
            "嘯餘風雨知何處，望及雲霞若可攀。",
            "喬木參天愴城郭，浮萍滿地笑人寰。",
            "楚謠清絕酣秋興，吳拂從容舞玉顔。",
            "象魏由來心自遠，湡浯聊復樂忘還。",
            "掖垣幸許追遐躅，天祿仍欣接近班。",
            "塵土揚州頭欲白，遠從君借慰疏孱。"
        ],
        "title": "和王待制新作白鷺亭七言十韻",
        "id": "5f23e48e-1996-496a-8b6f-b13804569569"
    },
    {
        "author": "劉敞",
        "paragraphs": [
            "三輔衣冠多俊賢，邇來風物故依然。",
            "君家復在城南社，時望從知尺五天。",
            "韋氏訓經門益大，酇侯治第世相傳。",
            "雪殘太一虛無裏，塵漲重城蒼莽邊。",
            "修竹萬竿迷暗谷，清渠百道散鳴泉。",
            "欣欣樹色知春近，寂寂禽聲覺地偏。",
            "使節歸來同晝錦，扁舟浮去似登仙。",
            "禆諶適野非無興，更挹逍遙池上篇。"
        ],
        "title": "和陳度支杜城園池長韻詩",
        "id": "2e5a408d-2730-48b1-84ec-201e57842f7d"
    },
    {
        "author": "劉敞",
        "paragraphs": [
            "自昔東郊擇股肱，至今筦鑰委名卿。",
            "官儀高出金華殿，地理雄專北斗城。",
            "寶带别兼天馬賜，彩衣仍照玉符眀。",
            "正風鼓動周南什，和氣銷除武庫兵。",
            "聽訟甘棠從勿翦，攀轅舊吏不勝情。",
            "千年重得吳公守，門下無由望賈生。"
        ],
        "title": "賀春卿拜資政殿學士移西京留守",
        "id": "1ce4d36d-71cf-4728-a2aa-c94c67d1656d"
    },
    {
        "author": "劉敞",
        "paragraphs": [
            "青青水中蒲，根葉自勾带。",
            "今我不如彼，望君萬里外。"
        ],
        "title": "蒲三首  其一",
        "id": "b3769261-3e91-4119-a343-c5cf0ac76804"
    },
    {
        "author": "劉敞",
        "paragraphs": [
            "青青水中蒲，秀色宜三春。",
            "常苦秋氣早，飄飄悲路人。"
        ],
        "title": "蒲三首  其二",
        "id": "f65e1045-9fa0-46c8-8b34-d4e74e398566"
    },
    {
        "author": "劉敞",
        "paragraphs": [
            "青青水中蒲，誰能移之陸。",
            "婦人繫所徇，憔悴甘獨宿。"
        ],
        "title": "蒲三首  其三",
        "id": "64164027-6306-4ac8-8d07-2b42a7bb943e"
    },
    {
        "author": "劉敞",
        "paragraphs": [
            "北山三千里，歸來已近邊。",
            "如何聞鼓角，晨坐更悽然。"
        ],
        "title": "順州聞角",
        "id": "d6108822-0ba7-462c-9bbb-26ba167d9ec5"
    },
    {
        "author": "劉敞",
        "paragraphs": [
            "聳節偶相並，雪霜終不迷。",
            "應将古人比，孤竹有夷齊。"
        ],
        "title": "瑞竹",
        "id": "fc5f5e04-37ab-45fe-88e8-03fe85e4fb5e"
    },
    {
        "author": "劉敞",
        "paragraphs": [
            "流水應無極，東流向海城。",
            "殷勤囑雙鯉，爲寄别離情。"
        ],
        "title": "暮冬寄鹽城弟二首  其一",
        "id": "90f21cc6-5fdf-4cfe-a16d-e51d2c22ae62"
    },
    {
        "author": "劉敞",
        "paragraphs": [
            "海上春常早，相思正一涯。",
            "北風吹雪盡，遙想折梅花。"
        ],
        "title": "暮冬寄鹽城弟二首  其二",
        "id": "194f01c6-76a1-4854-97d2-760d8c36f18a"
    },
    {
        "author": "劉敞",
        "paragraphs": [
            "能懷望鄉思，慎勿上東樓。",
            "海氣常常霧，淮聲故故愁。"
        ],
        "title": "東樓",
        "id": "b801361e-3a91-4922-99d6-aacc469d87b5"
    },
    {
        "author": "劉敞",
        "paragraphs": [
            "丹成雞犬去，鼎在陵谷遷。",
            "惟有千年鶴，時來浴水邊。"
        ],
        "title": "鼎池",
        "id": "40b029d6-bd29-490f-afdd-cec23ccecbd9"
    },
    {
        "author": "劉敞",
        "paragraphs": [
            "高臺映水末，極望有層軒。",
            "覽物惟長嘯，逢人未始言。"
        ],
        "title": "嘯臺",
        "id": "d8b83202-a439-424f-8ccf-99e8474c4393"
    },
    {
        "author": "劉敞",
        "paragraphs": [
            "悠悠轉小棹，漾漾逐浮萍。",
            "載酒和嘉月，投篇弔獨醒。"
        ],
        "title": "酒舫",
        "id": "fb7bdd24-f50a-49c7-a8c4-b39359980f62"
    },
    {
        "author": "劉敞",
        "paragraphs": [
            "淺水通漁艇，低花損帽簷。",
            "東風日夜起，幽興此中添。"
        ],
        "title": "杏源",
        "id": "5e02f171-d1a7-48f4-8579-da3e3bdc1bb7"
    },
    {
        "author": "劉敞",
        "paragraphs": [
            "東池種蓮子，紅白間稀疏。",
            "夏木陰成後，君看錦不如。"
        ],
        "title": "蓮池",
        "id": "fd676c61-ec23-4c57-b352-1f89bf7a3c82"
    },
    {
        "author": "劉敞",
        "paragraphs": [
            "陳漁何處好，層觀倚高城。",
            "快意屠門嚼，安知萬里鯨。"
        ],
        "title": "漁臺",
        "id": "2269bc04-ff37-4664-bbda-28861c34e9e3"
    },
    {
        "author": "劉敞",
        "paragraphs": [
            "孤嶼曲池中，芳菲四面同。",
            "春愁隨雀舫，繚繞未曾窮。"
        ],
        "title": "花嶼",
        "id": "abc38385-ca05-4c80-adca-f4b18b5bcbde"
    },
    {
        "author": "劉敞",
        "paragraphs": [
            "絳節朝何所，白蜺空此堂。",
            "神仙詎學得，客到彊焚香。"
        ],
        "title": "袁真人祠",
        "id": "b9c5c881-6d79-4f63-94b7-74a53e36e7b4"
    },
    {
        "author": "劉敞",
        "paragraphs": [
            "清源秪數尺，知是鍊丹餘。",
            "安得棲真子，相邀肘後書。"
        ],
        "title": "丹井",
        "id": "925574bc-2d4d-4ce3-8c3f-fe954817e6f2"
    },
    {
        "author": "劉敞",
        "paragraphs": [
            "層岡南面起，仰見檀欒姿。",
            "詰曲成幽洞，因堪象武夷。"
        ],
        "title": "竹岡",
        "id": "e40adc7c-5e12-493b-9437-e17ddf94077e"
    },
    {
        "author": "劉敞",
        "paragraphs": [
            "長楸蔭柏堂，小枝猶合抱。",
            "得地遂天年，斧斤安敢到。"
        ],
        "title": "大楸",
        "id": "2603a5ee-3716-4092-99c9-cb364290272e"
    },
    {
        "author": "劉敞",
        "paragraphs": [
            "紅玉誰家女，雙曈如水流。",
            "映花看漢使，不覺墜搔頭。"
        ],
        "title": "紅玉誰家女四首  其一",
        "id": "ceb9b77a-15bc-4009-aea4-9e3b80021fff"
    },
    {
        "author": "劉敞",
        "paragraphs": [
            "紅玉誰家女，眀豔奪青春。",
            "羞人不得語，含笑卻成嚬。"
        ],
        "title": "紅玉誰家女四首  其二",
        "id": "55886c66-af8d-4f46-a128-efec5e520e8f"
    },
    {
        "author": "劉敞",
        "paragraphs": [
            "翠霞金縷衣，獨立翳斜暉。",
            "無奈春風蕩，吹人只欲飛。"
        ],
        "title": "紅玉誰家女四首  其三",
        "id": "34f70866-ee71-43a8-b02a-014086892697"
    },
    {
        "author": "劉敞",
        "paragraphs": [
            "春風能吹衣，不能解人意。",
            "使我爲朝雲，與君從此逝。"
        ],
        "title": "紅玉誰家女四首  其四",
        "id": "0b64b739-9114-4b1e-8acf-a97ad2347bd2"
    },
    {
        "author": "劉敞",
        "paragraphs": [
            "留滯江南久，今來萬里歸。",
            "春風稍和暖，作意入雲飛。"
        ],
        "title": "清明後鴈",
        "id": "c0f91456-e859-4eab-9078-1bda4a386e16"
    },
    {
        "author": "劉敞",
        "paragraphs": [
            "好去北歸鴈，憑將千里書。",
            "潼關何日到，送目故愁予。"
        ],
        "title": "憶關中諸弟",
        "id": "23c55cc0-524a-4666-a4f7-52c421c2c24e"
    },
    {
        "author": "劉敞",
        "paragraphs": [
            "月色初元夜，花香翦綵春。",
            "而公高陽客，翻作獨醒人。"
        ],
        "title": "立春日宿高陽關以病酒不飲復用前韻",
        "id": "073759d8-b0a4-405c-b4fe-0554bb736d27"
    },
    {
        "author": "劉敞",
        "paragraphs": [
            "區脫逢歸驛，作書憑寄聲。",
            "那知夢識路，先入大梁城。"
        ],
        "title": "寄書",
        "id": "fadb9e39-f45d-4ee9-833e-d1bed50117eb"
    },
    {
        "author": "劉敞",
        "paragraphs": [
            "綠水池光冷，青苔砌色寒。",
            "竹深啼鳥亂，庭暗落花殘。"
        ],
        "title": "雨後回文",
        "id": "554eef82-59d8-409f-938d-6faa9a0f1a5c"
    },
    {
        "author": "劉敞",
        "paragraphs": [
            "跗蕚晴相照，芳香暖競飄。",
            "波翻蜀地錦，霞萃赤城標。"
        ],
        "title": "芍藥",
        "id": "a77cde9d-a0a9-4afe-a1de-342c1bb8acaa"
    },
    {
        "author": "劉敞",
        "paragraphs": [
            "種萱不種蘭，自謂憂可忘。",
            "綠葉何萋萋，春愁更茫茫。"
        ],
        "title": "萱花",
        "id": "edf78105-b1ad-4ce4-a54e-c758139a4850"
    },
    {
        "author": "劉敞",
        "paragraphs": [
            "圖書如蘧廬，吏事累志意。",
            "招邀即逍遙，醉寐自棄置。"
        ],
        "title": "疊韻",
        "id": "27394d0c-d39a-4e33-937f-fbb0f54cd7d5"
    },
    {
        "author": "劉敞",
        "paragraphs": [
            "荒徑惑東西，回環極翠微。",
            "空持征鳥意，長作準繩飛。"
        ],
        "title": "山行",
        "id": "01f2df17-32c4-467a-ab55-6a6996c52f07"
    },
    {
        "author": "劉敞",
        "paragraphs": [
            "修竹仍封雪，交渠已泮冰。",
            "那知四時改，獨有醉騰騰。"
        ],
        "title": "池上",
        "id": "bf87ccae-4eb0-4042-86fd-9b8dd964b830"
    },
    {
        "author": "劉敞",
        "paragraphs": [
            "去去百憂集，回頭歸路迷。",
            "紛然萬行淚，自逐水東西。"
        ],
        "title": "過分水嶺",
        "id": "2957a2a9-ec78-4848-a285-8e46ae9a4186"
    },
    {
        "author": "劉敞",
        "paragraphs": [
            "灑落烟紈薄，肖翹物象奇。",
            "坐愁冰鑑釋，深恐夏蟲疑。"
        ],
        "title": "草蟲扇子",
        "id": "bcac00e2-aec9-4b0d-9b6f-231f7ccea2c8"
    },
    {
        "author": "劉敞",
        "paragraphs": [
            "沙漠惟逢雪，燕谿不見春。",
            "聊將曾折柳，留待未歸人。"
        ],
        "title": "雄州留寄醉翁",
        "id": "7199b224-1cee-4496-9ccf-ab4ff38b759a"
    },
    {
        "author": "劉敞",
        "paragraphs": [
            "冰澗縱横水，風松高下聲。",
            "遠遊應易老，跋馬更凝情。"
        ],
        "title": "馬上口占",
        "id": "ffb91524-a052-4f06-80f5-77fa5b22cf10"
    },
    {
        "author": "劉敞",
        "paragraphs": [
            "寒事欲無幾，春歸方有期。",
            "嘉辰正須醉，愛日爲君遲。"
        ],
        "title": "冬至",
        "id": "4c0e526d-548b-42e6-a1d1-f62c564a3289"
    },
    {
        "author": "劉敞",
        "paragraphs": [
            "香卷風飄幌，燈昏雨映簾。",
            "客愁渾不寐，更覺漏聲添。"
        ],
        "title": "南齋病卧",
        "id": "8f146093-f8c8-4cf2-b93e-d81f34688752"
    },
    {
        "author": "劉敞",
        "paragraphs": [
            "今夜閨中月，應憐破鏡輝。",
            "南飛烏與鵲，爲我報將歸。"
        ],
        "title": "對月口號",
        "id": "5723e862-1b29-4ad6-84de-e0e644bd406e"
    },
    {
        "author": "劉敞",
        "paragraphs": [
            "薄宦遭百舌，不如歸去來。",
            "提壺沽美酒，泥滑滑如苔。"
        ],
        "title": "戲題",
        "id": "3014c2d5-2be4-4590-ab50-dd85b042953d"
    },
    {
        "author": "劉敞",
        "paragraphs": [
            "聞道珠履客，今朝黄綬歸。",
            "定知高士貴，一府莫言非。"
        ],
        "title": "戲呈叔恬府辟入幕不諧得宛丘簿",
        "id": "1153dfb7-1a0a-4107-8076-24738044dc1f"
    },
    {
        "author": "劉敞",
        "paragraphs": [
            "涼風千箇竹，疏雨萬枝蓮。",
            "自是清無寐，非關醉不眠。"
        ],
        "title": "東池避暑二首  其一",
        "id": "20f164b0-f621-45c6-a0a3-4db213dd52d0"
    },
    {
        "author": "劉敞",
        "paragraphs": [
            "翠石琅玕色，長楊風雨聲。",
            "不須醉劇飲，此地有餘清。"
        ],
        "title": "東池避暑二首  其二",
        "id": "2e1a2c48-e41d-468a-9d11-e124c9229486"
    },
    {
        "author": "劉敞",
        "paragraphs": [
            "春渡遼東海，星回幕北天。",
            "悠悠鄉國别，明日便經年。"
        ],
        "title": "古北口守歲二首  其一",
        "id": "624fccec-10b8-4004-83db-413fa6cd0e90"
    },
    {
        "author": "劉敞",
        "paragraphs": [
            "山盡寒隨盡，春歸客亦歸。",
            "一杯分歲酒，送臘强依依。"
        ],
        "title": "古北口守歲二首  其二",
        "id": "2a7132e9-6804-4e7e-9693-14d16db629ee"
    },
    {
        "author": "劉敞",
        "paragraphs": [
            "無限荒山秪一家，竹園蔬圃寄生涯。",
            "老翁手種石楠樹，三十餘年看好花。"
        ],
        "title": "題行者店石楠",
        "id": "03bc1a72-ac22-418e-9b67-46f448aae0cf"
    },
    {
        "author": "劉敞",
        "paragraphs": [
            "空城風雨晦如秋，漠漠長江天際流。",
            "故倚高樓望行色，南山不見使人愁。"
        ],
        "tags": [
            "长江"
        ],
        "title": "翠鍾亭二首  其一",
        "id": "89e538df-bd82-4a22-8668-1ff3b4fd1674"
    },
    {
        "author": "劉敞",
        "paragraphs": [
            "江外羣山如畫圖，輕烟殘雪入荆吳。",
            "東風醉問春多少，遠郭垂楊十萬株。"
        ],
        "title": "翠鍾亭二首  其二",
        "id": "d58516eb-2f1d-46a1-81e3-e9c19109db81"
    },
    {
        "author": "劉敞",
        "paragraphs": [
            "春塘泉脈活龍鱗，宿雨花枝覆錦茵。",
            "薄俗不容白眼客，醉鄉自有葛天民。"
        ],
        "title": "李氏池上醉中詩",
        "id": "7a682a51-d860-4758-9db5-c5a2d6d977ce"
    },
    {
        "author": "劉敞",
        "paragraphs": [
            "淒風白露墮清秋，月上江湖開客愁。",
            "世事紛紛欲如髮，醉醒任意判悠悠。"
        ],
        "title": "中秋夜作",
        "id": "3f5e64c1-c9fb-47ca-91e1-9b5a3226ac4f"
    },
    {
        "author": "劉敞",
        "paragraphs": [
            "絕壑參差半倚天，據鞍環顧一悽然。",
            "亂山不復知南北，惟記長安白日邊。"
        ],
        "title": "思鄉嶺",
        "id": "7f512557-1c72-4ad8-8f52-8e8c7a78a00c"
    },
    {
        "author": "劉敞",
        "paragraphs": [
            "千山雪遶帳廬寒，一半冰消塞井乾。",
            "憶卧衡門甘泌水，可憐孤枕未曾安。"
        ],
        "title": "宿麃子嶺穹廬中",
        "id": "d253dde4-1e8b-4c1e-9545-f33392e8fdb9"
    },
    {
        "author": "劉敞",
        "paragraphs": [
            "盤峰回棧幾千層，徑欲凌雲攬玉繩。",
            "浪得虚名夸鄙俗，古來天險絕階升。"
        ],
        "title": "摸斗嶺",
        "id": "9c7cb841-d41b-4982-93f4-2bca3a407fd1"
    },
    {
        "author": "劉敞",
        "paragraphs": [
            "波光柳色交相亂，野客沙禽特共閒。",
            "未醉那宜徑歸去，夕陽猶在杏花山。"
        ],
        "title": "狎鷗亭",
        "id": "c432e76d-4a56-4b6c-b059-8ab5a8849c78"
    },
    {
        "author": "劉敞",
        "paragraphs": [
            "輕車重馬自相騰，横度長河百丈冰。",
            "貝闕珠宫應浪語，黄沙際海谷爲陵。"
        ],
        "title": "黄河",
        "id": "e23212e5-140f-4ecd-872e-03911335a10d"
    },
    {
        "author": "劉敞",
        "paragraphs": [
            "雲消歸路暖無塵，試學章臺走馬身。",
            "塞柳關榆莫相惱，小園桃李解迎人。"
        ],
        "title": "過臨潢口號",
        "id": "d5274a55-6765-4885-bf7f-f37cc604ec64"
    },
    {
        "author": "劉敞",
        "paragraphs": [
            "城下清淮百丈深，樓前明月冷鎔金。",
            "何似關山望處景，因人寄示隴頭吟。"
        ],
        "title": "寄張四二首  其一",
        "id": "4ef05ea4-6984-49c0-89c0-73f0023cd0a7"
    },
    {
        "author": "劉敞",
        "paragraphs": [
            "清秋千里夢相思，潁水滄浪各一涯。",
            "洗耳君方避堯舜，濯纓吾請學鴟夷。"
        ],
        "title": "寄張四二首  其二",
        "id": "1cd0b47c-4312-4626-bac1-b839b46b1469"
    },
    {
        "author": "劉敞",
        "paragraphs": [
            "跋馬望君秋暮時，君來何後菊花期。",
            "齋中故有金鈴酒，猶可籬邊倒接䍦。"
        ],
        "title": "寄聖民十月十一日方到",
        "id": "a25138cf-19d9-42e8-8473-4f28b9beeba0"
    },
    {
        "author": "劉敞",
        "paragraphs": [
            "江上蒼山百里國，鑑中明府校書郎。",
            "臘梅冬笋知時節，驛騎回時早寄将。"
        ],
        "title": "送蕭山和弟",
        "id": "b9dbf6ca-4914-429a-a7b8-0bf25eb07996"
    },
    {
        "author": "劉敞",
        "paragraphs": [
            "落日濃霞輝碧潭，淮南風物似江南。",
            "榜船載酒隨鳧雁，物色詩懷著意探。"
        ],
        "title": "絕句送和弟行東臯兼過獻臣二首  其一",
        "id": "73599b2f-114e-4a7e-8bf3-e403818ed790"
    },
    {
        "author": "劉敞",
        "paragraphs": [
            "西風滿眼荻飛花，楚澤秋光一半差。",
            "庖鼈好期張仲友，捲帆應带海山槎。"
        ],
        "title": "絕句送和弟行東臯兼過獻臣二首  其二",
        "id": "d96ec8c5-5dd7-43f4-b85d-6bba574276e2"
    },
    {
        "author": "劉敞",
        "paragraphs": [
            "舉世幾人歌渭城，流傳江浦是新聲。",
            "柳色青青人送别，可憐今古不勝情。"
        ],
        "title": "渭城",
        "id": "93b7e00d-edcd-40b4-b95e-079157f281a8"
    },
    {
        "author": "劉敞",
        "paragraphs": [
            "崑閬乘沙不可攀，蓬萊涉海去無還。",
            "寧知勝絕神仙境，近在青林紺宇間。"
        ],
        "title": "虎丘和孫少述",
        "id": "7cc364aa-fb39-4d82-8726-b7cc91dc2f50"
    },
    {
        "author": "劉敞",
        "paragraphs": [
            "滔滔江湖萬千頃，何爲飛來入軒屏。",
            "大澇不增旱不減，静聽無聲視無影。"
        ],
        "title": "畫屏二首  其一",
        "id": "03d084eb-5056-466f-9517-52f35c598b1e"
    },
    {
        "author": "劉敞",
        "paragraphs": [
            "六月炎蒸百慮煩，舉目一見心暫閒。",
            "市人悠悠那得識，此意高山流水間。"
        ],
        "title": "畫屏二首  其二",
        "id": "aee41774-aae7-4c47-8105-ffcf85c91ab1"
    },
    {
        "author": "劉敞",
        "paragraphs": [
            "欲暖水流初泛泛，半閒人意正悠悠。",
            "清觴自可輕捐日，高管無端吹暮愁。"
        ],
        "title": "自西橋至紫温載酒作樂即事呈府公四首  其一",
        "id": "ac5ee531-5e4a-4359-9913-ec8305728c7b"
    },
    {
        "author": "劉敞",
        "paragraphs": [
            "澹烟蒼翠籠高樹，密竹交加隱曲堤。",
            "水調向終人欲醉，夕陽稍近戍樓西。"
        ],
        "title": "自西橋至紫温載酒作樂即事呈府公四首  其二",
        "id": "35395312-6e59-4109-8f15-f5b566df2a32"
    },
    {
        "author": "劉敞",
        "paragraphs": [
            "潛鱗畏樂勿復躍，舒鴈避船争亂飛。",
            "乘興正須勤一到，會令魚鳥見忘機。"
        ],
        "title": "自西橋至紫温載酒作樂即事呈府公四首  其三",
        "id": "0078ddec-ab3c-4045-97aa-af95072540ef"
    },
    {
        "author": "劉敞",
        "paragraphs": [
            "主人宿望功名際，下客素心江海中。",
            "舟楫由來歸傅說，滄浪元自屬漁翁。"
        ],
        "title": "自西橋至紫温載酒作樂即事呈府公四首  其四",
        "id": "83468e43-343c-4ec0-9ebf-dd8eeaaaad01"
    },
    {
        "author": "劉敞",
        "paragraphs": [
            "三百年中天下工，密移山水入號鐘。",
            "世間會有孫枝在，自是知音不可逢。"
        ],
        "title": "雷琴",
        "id": "7d075989-84c7-4e72-af4b-343174d13e80"
    },
    {
        "author": "劉敞",
        "paragraphs": [
            "雨過行尋舊履綦，江南山色遠相隨。",
            "池塘芳草新無限，還引新詩入夢思。"
        ],
        "title": "晚步城上寄貢甫",
        "id": "70f47533-5f91-4df6-b4fa-844283a12fb7"
    },
    {
        "author": "劉敞",
        "paragraphs": [
            "春寒天氣似江南，閒倚高樓酒半酣。",
            "盡借前山作屏障，更煩佳雪洗烟嵐。"
        ],
        "title": "雪後見山樓",
        "id": "52ac2f9c-4286-43c0-b1ea-876c13cf34b4"
    },
    {
        "author": "劉敞",
        "paragraphs": [
            "莫倚春風爛漫遊，姑蘇臺上特多愁。",
            "傾城人逐鴟夷去，惟有空江日夜流。"
        ],
        "title": "送人遊蘇州",
        "id": "415c660b-686b-46fd-97ea-a26151959753"
    },
    {
        "author": "劉敞",
        "paragraphs": [
            "高軒送目萬重山，不盡東西千里間。",
            "長嘯何由生羽翼，徑排雲霧看人寰。"
        ],
        "title": "重登見山樓有感",
        "id": "062884ab-da8b-4762-9c91-bbd269fe92c3"
    },
    {
        "author": "劉敞",
        "paragraphs": [
            "紅妝翠蓋出汚塗，水面風吹醉欲扶。",
            "自是凌波有仙種，文君莫訝茂陵姝。"
        ],
        "title": "答鍾元達覓藕栽二首  其一",
        "id": "1d2897a8-652f-4002-8906-8f2c0284b6b6"
    },
    {
        "author": "劉敞",
        "paragraphs": [
            "漸點青錢浮水面，猶將素節混泥沙。",
            "送君百頃風潭上，莫笑元非十丈花。"
        ],
        "title": "答鍾元達覓藕栽二首  其二",
        "id": "ab3ea9f0-4e3c-46de-8f92-a6bd627afe35"
    },
    {
        "author": "劉敞",
        "paragraphs": [
            "雪消冰解漏青春，醉眼驚看物物新。",
            "已識年華似飛鳥，直將身世委天均。"
        ],
        "title": "新年",
        "id": "ee2b8c9a-07bc-4aca-8a9f-62b1b2bfd7be"
    },
    {
        "author": "劉敞",
        "paragraphs": [
            "雪霽江城氣色春，果園巷口静無塵。",
            "林間水上俱通馬，徑入誰能問主人。"
        ],
        "title": "果園巷訪楊寺丞",
        "id": "8a44040d-dbbf-431d-95c6-ec55ac15124f"
    },
    {
        "author": "劉敞",
        "paragraphs": [
            "洛城春酒碧霞光，東閣遙分東觀郎。",
            "陳俠應嗤伯松拙，魏侯元惜次公狂。"
        ],
        "title": "聞江十吳九得洛相酒戲呈二首  其一",
        "id": "5d873587-3882-4a27-80ce-fa7ef604fd93"
    },
    {
        "author": "劉敞",
        "paragraphs": [
            "衆人皆醉屈原醒，天祿寥寥白髮生。",
            "束縕君當游相國，那能我自勝公榮。"
        ],
        "title": "聞江十吳九得洛相酒戲呈二首  其二",
        "id": "1c1ed6be-ed35-4b9b-b0df-dc11999eb881"
    },
    {
        "author": "劉敞",
        "paragraphs": [
            "旌旗千里自天來，投策黄河飲馬回。",
            "聖主醳兵方外服，東巡日觀望蓬萊。"
        ],
        "title": "朝謁武信殿三首  其一",
        "id": "4744db29-45dc-4264-b3bf-086a1519a906"
    },
    {
        "author": "劉敞",
        "paragraphs": [
            "原廟衣冠渭北遊，侍臣世世祀春秋。",
            "敵馬何由向南牧，萬神相與衛軒丘。"
        ],
        "title": "朝謁武信殿三首  其二",
        "id": "1f48b3a7-28f6-4c2f-ba3b-0640d5bb5484"
    },
    {
        "author": "劉敞",
        "paragraphs": [
            "天下安危寄老臣，幄中談笑静胡塵。",
            "丹青未備雲臺像，笳管猶悲道路人。"
        ],
        "title": "朝謁武信殿三首  其三",
        "id": "50b88916-b979-4081-83ec-91e5b910c6fb"
    },
    {
        "author": "劉敞",
        "paragraphs": [
            "雨映寒空半有無，重樓閒上倚城隅。",
            "淺深山色高低樹，一片江南水墨圖。"
        ],
        "title": "微雨登城二首  其一",
        "id": "c836e361-be9e-459d-a048-1e6bc9641f78"
    },
    {
        "author": "劉敞",
        "paragraphs": [
            "日午風高新雨晴，殘花飛絮兩輕輕。",
            "垂鞭緩轡饒閒望，時復林間布穀鳴。"
        ],
        "title": "微雨登城二首  其二",
        "id": "e6a69b83-1e36-4dbc-812b-36048ad2e9d7"
    },
    {
        "author": "劉敞",
        "paragraphs": [
            "檐下渠泉朝暮聲，樓頭山色四時青。",
            "此中故有無窮意，正要悠悠醉復醒。"
        ],
        "title": "檐下",
        "id": "0fe6eec1-ece3-4fc3-80bd-b0c7c762d8cb"
    },
    {
        "author": "劉敞",
        "paragraphs": [
            "華髪仙翁共奕棋，樵柯爛盡忘歸時。",
            "洞中日月遲如此，世上榮枯詎得知。"
        ],
        "title": "圍棋調鄰幾",
        "id": "4f22cf5c-b69c-4288-b24b-758520abe6c8"
    },
    {
        "author": "劉敞",
        "paragraphs": [
            "畫舫欲隨波上下，行人先似水西東。",
            "翠萍卻是多情物，漂泊不離芳沼中。"
        ],
        "title": "見召西陽池泛舟仍示雅章因成二絕希笑覽也  其一",
        "id": "e17246ce-838b-472a-90a7-c558f3846800"
    },
    {
        "author": "劉敞",
        "paragraphs": [
            "習池幾度共芳菲，爛醉池頭到落暉。",
            "臨去主人雖不召，山公能不少依依。"
        ],
        "title": "見召西陽池泛舟仍示雅章因成二絕希笑覽也  其二",
        "id": "ab8fb912-bc77-423b-9313-82e231569218"
    },
    {
        "author": "劉敞",
        "paragraphs": [
            "平原不盡對羣峰，翠壁回環幾萬重。",
            "背日映雲何所似，秋江千丈碧芙蓉。"
        ],
        "title": "順州馬上望古北諸山",
        "id": "37fd0310-5d74-4f8b-b3c1-0c681faf63e9"
    },
    {
        "author": "劉敞",
        "paragraphs": [
            "伯勞東去燕西歸，可惜春光相見稀。",
            "惟有歌聲留别恨，畫梁三日更塵飛。"
        ],
        "title": "伯勞",
        "id": "ae9a25d9-deb0-4712-9f85-c7906fd28675"
    },
    {
        "author": "劉敞",
        "paragraphs": [
            "平舒道上望諸峰，翠出浮雲幾萬重。",
            "過客仍迷五里霧，真人與致二茅龍。"
        ],
        "title": "同河中府簽判劉狀元廷平訪華陰雲臺觀陳搏先生故居是日雲霧不盡見諸峰",
        "id": "3f8a8215-8710-46db-aa20-141e74621e85"
    },
    {
        "author": "劉敞",
        "paragraphs": [
            "濁河清濟坐中分，沙浪澄波兩逼真。",
            "自畫壁來多少日，能知清濁幾何人。"
        ],
        "title": "題戚化源畫清濟貫濁河圖",
        "id": "59406378-ab4b-466e-a4e4-65223b61e0cd"
    },
    {
        "author": "劉敞",
        "paragraphs": [
            "西樓獨上不能迴，遶郭新花正盛開。",
            "誰信不曾騎馬出，春光自到眼前來。"
        ],
        "title": "西樓",
        "id": "7876708a-f13b-4eff-883c-ef35e37c9817"
    },
    {
        "author": "劉敞",
        "paragraphs": [
            "芙蕖滿地水浮空，不意江湖入望中。",
            "獨把一杯送歸客，可憐羈思滿秋風。"
        ],
        "title": "興慶池送江淮陳度支是日微涼",
        "id": "3e768b28-5669-4400-816d-fadb597db499"
    },
    {
        "author": "劉敞",
        "paragraphs": [
            "蒼梧南岸碧嵯峨，直上雲衢不甚多。",
            "天使九峰迷萬世，可憐虞舜不悲歌。"
        ],
        "title": "九疑山圖",
        "id": "92a54649-bf0c-4f09-a8d8-6eefa4b6ab42"
    },
    {
        "author": "劉敞",
        "paragraphs": [
            "海上忘機是白鷗，暫來非爲稻梁謀。",
            "乘風又作滄浪别，怊悵居人浪得愁。"
        ],
        "title": "送智慈",
        "id": "a8050e87-81d0-481a-8dac-1445bd2a9e69"
    },
    {
        "author": "劉敞",
        "paragraphs": [
            "宫樹陰陰翠蓋成，熏風盡日語流鶯。",
            "秪應欲助歸田興，故作林間舊友聲。"
        ],
        "title": "西掖聞鶯",
        "id": "096ba7a8-3013-4145-aedc-601690c78902"
    },
    {
        "author": "劉敞",
        "paragraphs": [
            "七澤高秋霜葉紅，龍山一望夕陽中。",
            "愁來乘興時時往，楚老相疑是孟公。"
        ],
        "title": "遊龍山",
        "id": "0423a547-e370-424d-b903-5589cc8d121d"
    },
    {
        "author": "劉敞",
        "paragraphs": [
            "水映朱扉樹遶城，午天暄煦僕姑鳴。",
            "馬蹄款魂春泥燕，自愛乘涼半日行。"
        ],
        "title": "出城",
        "id": "8e4699ba-260e-49b9-829b-335a7c352c19"
    },
    {
        "author": "劉敞",
        "paragraphs": [
            "江頭明月琵琶亭，一曲悲歌萬古情。",
            "欲識當時脅斷處，只應江水是遺聲。"
        ],
        "title": "琵琶亭",
        "id": "618521c2-aaf5-4bc3-8167-3f2629c91a8c"
    },
    {
        "author": "劉敞",
        "paragraphs": [
            "北闕公卿如堵牆，誰持一語判興亡。",
            "若知京兆人無及，正用春秋侍帝旁。"
        ],
        "title": "過湖城誦雋不疑傳作",
        "id": "de88c2ef-e1ae-452d-863b-5f34438da91b"
    },
    {
        "author": "劉敞",
        "paragraphs": [
            "城頭雪色連雲色，池面冰光亂日光。",
            "泥滑應須勞杖履，幽期恐後野梅芳。"
        ],
        "title": "晚步",
        "id": "c4d12faf-123b-43cb-943d-269eabdb94ce"
    },
    {
        "author": "劉敞",
        "paragraphs": [
            "長江激水成飛電，蒼石横波起疾雷。",
            "自覺心能仗忠信，布帆無恙御風來。"
        ],
        "tags": [
            "长江"
        ],
        "title": "石牌磯",
        "id": "0cbef329-4fff-4453-8417-9efb2021c249"
    },
    {
        "author": "劉敞",
        "paragraphs": [
            "長安道側風塵裏，傾蓋相逢許白頭。",
            "誤在盧前已深愧，莫隨時態作沈浮。"
        ],
        "title": "送張岳同年",
        "id": "7809e4ed-0f3f-41b1-a84c-5bab79a0a10a"
    },
    {
        "author": "劉敞",
        "paragraphs": [
            "自無金骨凌風相，心愧仙翁度世方。",
            "一聽山中白雲曲，已如揮手謝華陽。"
        ],
        "title": "答劉同年寄青䭀术煎松湯并詩",
        "id": "0a37d2e7-c12e-454e-b913-3f1840bf2f20"
    },
    {
        "author": "劉敞",
        "paragraphs": [
            "淮上秋光凝客恨，城頭暮色滯斜暉。",
            "獨醒未必能勝醉，遠望山來可當歸。"
        ],
        "title": "遣思",
        "id": "fd690f87-e361-4022-a8eb-08b1a01fbc64"
    },
    {
        "author": "劉敞",
        "paragraphs": [
            "西流不返日滔滔，隴上猶歌七尺刀。",
            "慟哭應知賈誼意，世人生死兩鴻毛。"
        ],
        "title": "楊無敵廟",
        "id": "87ea82a2-e27f-40e3-aa9e-839a30a37231"
    },
    {
        "author": "劉敞",
        "paragraphs": [
            "西風卷雪白如沙，索漠空林開白花。",
            "病僧迎客興不淺，自啟軒窗煎越茶。"
        ],
        "title": "雪中詣相國寺",
        "id": "306b80d7-beaa-4d60-b7e1-0373d96d6099"
    },
    {
        "author": "劉敞",
        "paragraphs": [
            "相望不容三日行，多岐無奈百長亭。",
            "欲知河柳春來綠，正似山松雪後青。"
        ],
        "title": "柳河",
        "id": "af2232cf-f2e6-4bfc-9080-9d648eb5dcdf"
    },
    {
        "author": "劉敞",
        "paragraphs": [
            "林立衆峰俱到天，傳聞此地有神仙。",
            "名山三在蠻夷國，方土之書猶信然。"
        ],
        "title": "神山",
        "id": "48afd9ce-c4c5-49ee-a705-b95118dac344"
    },
    {
        "author": "劉敞",
        "paragraphs": [
            "小徑連村行幾曲，垂楊未綠草成蹊。",
            "門前野水還如带，恐是仙源使客迷。"
        ],
        "title": "早春野泊壽寧觀",
        "id": "9c258351-0d4a-4e91-811e-cafc95ec316f"
    },
    {
        "author": "劉敞",
        "paragraphs": [
            "陰雲著地無精光，細雨翳日看微茫。",
            "千里江山在何處，心憐社燕衝風翔。"
        ],
        "title": "依韻奉和梅堯臣四首  其一",
        "id": "af9a578b-9c58-42d9-8c16-fa5587dfc26e"
    },
    {
        "author": "劉敞",
        "paragraphs": [
            "而今四海雖休兵，猶有防秋在戌城。",
            "征婦裁衣欲寄遠，時将蟻子侯陰晴。"
        ],
        "title": "依韻奉和梅堯臣四首  其二",
        "id": "2db615f5-00cb-401b-b390-558202c8c8f3"
    },
    {
        "author": "劉敞",
        "paragraphs": [
            "春草更綠春林衰，長安游客未成衣。",
            "淒淒計欲變寒色，一夜無語看燈輝。"
        ],
        "title": "依韻奉和梅堯臣四首  其三",
        "id": "d33cfc20-2e3a-45b0-b1fb-8ac62a3ab348"
    },
    {
        "author": "劉敞",
        "paragraphs": [
            "欲埽鵬翅還北溟，欲引羲轡來東瀛。",
            "從兹陰翳永絕滅，康衢不使泥塗生。"
        ],
        "title": "依韻奉和梅堯臣四首  其四",
        "id": "2c2a65f3-9570-45aa-9747-f0b45f7246a3"
    },
    {
        "author": "劉敞",
        "paragraphs": [
            "春草綿綿不可名，水邊原上亂抽榮。",
            "似嫌車馬繁華處，才入城門不見生。"
        ],
        "title": "春草",
        "id": "5e6e6ff7-fd80-4ba3-a646-93a56290b4ea"
    },
    {
        "author": "劉敞",
        "paragraphs": [
            "憶醉離亭舞翠娥，舉觴同聽渭城歌。",
            "故人卻出陽關見，愁問行雲奈若何。"
        ],
        "title": "寄王閣使",
        "id": "4473f459-2783-4a3c-b97d-ed77bc47566d"
    },
    {
        "author": "劉敞",
        "paragraphs": [
            "蟠桃浪占三千歲，琪樹虚傳十二城。",
            "争似此花常在眼，風吹日炙四時榮。"
        ],
        "title": "興化寺花",
        "id": "8aa6842c-4be4-4a53-bb4b-2b0408a743f0"
    },
    {
        "author": "劉敞",
        "paragraphs": [
            "束馬懸車北度燕，亂山重複水潺湲。",
            "本羞管仲令君霸，無用俞兒走馬前。"
        ],
        "title": "古北口",
        "id": "907b9eab-b518-40e4-9467-9ea8e5c818e6"
    },
    {
        "author": "劉敞",
        "paragraphs": [
            "阿閣三階敵井幹，宫牆十仞逼雲端。",
            "故留殘雪侵春事，欲伴孤篁老歲寒。"
        ],
        "title": "直舍竹下殘雪二首  其一",
        "id": "c5ec0107-b955-4987-ab98-130da8c44a8a"
    },
    {
        "author": "劉敞",
        "paragraphs": [
            "重疊空階委玉塵，蕭疏碧篠束浮筠。",
            "地寒自稱孤高節，不共陽林競早春。"
        ],
        "title": "直舍竹下殘雪二首  其二",
        "id": "ce52b714-f9de-4ef1-8fc0-ef3d377b4f84"
    },
    {
        "author": "劉敞",
        "paragraphs": [
            "原廟衣冠月出游，侍祠義比漢諸侯。",
            "應有海神朝絳闕，勿驚飛雪滿崑丘。"
        ],
        "title": "十一月十五日朝拜章武殿雪中口占呈聖民學士",
        "id": "00bdcb64-ac09-4478-94fb-efbb68342d1d"
    },
    {
        "author": "劉敞",
        "paragraphs": [
            "長安積雪深三尺，窮巷相看共一樽。",
            "物色歲華還彷彿，異方回首重消魂。"
        ],
        "title": "歲暮雪中寄隱直前年季冬與隱直相會京師凡十餘日",
        "id": "ff9c53cc-3a1a-4404-8fb6-571eaf128663"
    },
    {
        "author": "劉敞",
        "paragraphs": [
            "微風送雨江南去，涼月銜雲海上來。",
            "暑氣頓除秋暗入，忽疑浮漢弄昭回。"
        ],
        "title": "秋夜見月",
        "id": "e93904c5-7340-4b41-ad9c-455d3d2fefe5"
    },
    {
        "author": "劉敞",
        "paragraphs": [
            "兔園風物共追遊，直自霜秋到麥秋。",
            "何故臨岐猶有恨，未曾攜手上商丘。"
        ],
        "title": "别彥文",
        "id": "0d7dc3de-6676-415e-b681-4c2c05ae9e2e"
    },
    {
        "author": "劉敞",
        "paragraphs": [
            "朝陽破霧水浮空，極目江湖一望中。",
            "三十六陂冰雪解，魚龍鱗鬛動春風。"
        ],
        "title": "登新河橋詩",
        "id": "0b4ced6c-6ffa-443a-a58e-393546309f9a"
    },
    {
        "author": "劉敞",
        "paragraphs": [
            "弱柳低花俱有意，淺沙深竹總無塵。",
            "從今不恨交遊絕，還倚東風作主人。"
        ],
        "title": "小園",
        "id": "28abc41c-5904-4347-9284-41fb38a8c263"
    },
    {
        "author": "劉敞",
        "paragraphs": [
            "力埽牆根通野徑，少留林下訪初春。",
            "魂翻眼眩看梅杏，幾處攀條輒誤人。"
        ],
        "title": "雪霽行小園",
        "id": "e11d7dd0-cbf6-4837-b9ce-8b880deefb47"
    },
    {
        "author": "劉敞",
        "paragraphs": [
            "新年已覺有春光，宿雪無多映夕陽。",
            "竹箭晴來依舊碧，柳條暖去不勝黄。"
        ],
        "title": "正月二日雪後到小園",
        "id": "e638b9dd-9ae3-4b26-8c10-436036660ea6"
    },
    {
        "author": "劉敞",
        "paragraphs": [
            "臺下井泉冰冷滑，城隅川色劍光鋩。",
            "多慚簿領相寛假，全得南風一日涼。"
        ],
        "title": "納涼明教臺呈太守",
        "id": "8b4cf8ad-216b-4ce7-aed6-274a1337cbee"
    },
    {
        "author": "劉敞",
        "paragraphs": [
            "莫怪黄河來積石，又疑弱水隔崑崙。",
            "若嫌古記難全信，他日君歸與細言。"
        ],
        "title": "聞張隱直率范十九佑之遊邊寄之三首  其一",
        "id": "45eeef69-075a-4469-bf97-2f84c542c147"
    },
    {
        "author": "劉敞",
        "paragraphs": [
            "未甘海上乘桴去，猶託隆中竟日眠。",
            "努力英雄樹功業，鄙夫洗耳太平年。"
        ],
        "title": "聞張隱直率范十九佑之遊邊寄之三首  其二",
        "id": "02c5ca0b-9926-4cde-a6b5-f658455a4a66"
    },
    {
        "author": "劉敞",
        "paragraphs": [
            "紅旂白羽尚紛紛，渭北洮河十萬軍。",
            "曆覽山川窮勝負，朝廷肯棄奉春君。"
        ],
        "title": "聞張隱直率范十九佑之遊邊寄之三首  其三",
        "id": "3d501116-6582-45c1-8c52-f7fcbd41b6d6"
    },
    {
        "author": "劉敞",
        "paragraphs": [
            "滿目烟蕪蘸綠漪，江淹遺恨楚江湄。",
            "仁人四海皆兄弟，何必東風悵别離。"
        ],
        "title": "題浄嚴觀春波亭",
        "id": "1a3ec179-b53c-4ea3-98d9-4478f9e4303c"
    },
    {
        "author": "劉敞",
        "paragraphs": [
            "冥冥濃雪半空黑，烈烈北風吹日回。",
            "海水翻從九天落，龍沙卻渡五湖來。"
        ],
        "title": "初雪",
        "id": "099c51ef-4682-4eb4-adaf-bb78a1181011"
    },
    {
        "author": "劉敞",
        "paragraphs": [
            "爛蒸香薺白魚肥，碎點青蒿涼餅滑。",
            "宿酒初消春睡起，細履幽畦掇芳辣。"
        ],
        "title": "野人寄枸杞青蒿",
        "id": "ecde20d1-e9e5-4d76-b6aa-5b8dac34d28a"
    },
    {
        "author": "劉敞",
        "paragraphs": [
            "共醉江南日落春，悲歌一曲思離人。",
            "卻尋陳迹愁先亂，況復青青柳色新。"
        ],
        "title": "答杜九重過東門船戲作",
        "id": "51b669d2-ea30-49c2-94e0-ecc21aaa5e1e"
    },
    {
        "author": "劉敞",
        "paragraphs": [
            "刻成紅玉萬枝香，排出華燈四照光。",
            "聞道閬風有琪樹，可能一二敵芬芳。"
        ],
        "title": "牡丹三首  其一",
        "id": "443eb16d-0fef-4460-979d-abc99a9a2173"
    },
    {
        "author": "劉敞",
        "paragraphs": [
            "宫女妝花不必勻，淺紅深紫自争新。",
            "已能含笑驚愁眼，枉是無言對暮春。"
        ],
        "title": "牡丹三首  其二",
        "id": "7ab96031-eaaa-4461-8681-92831fe9625f"
    },
    {
        "author": "劉敞",
        "paragraphs": [
            "密密芳華亂夕暉，碧油幕下覺春遲。",
            "何時謝絕人間事，看盡東風爛漫時。"
        ],
        "title": "牡丹三首  其三",
        "id": "2940060f-5463-4aa0-ba5c-4f64cef15ee9"
    },
    {
        "author": "劉敞",
        "paragraphs": [
            "雙樹婆娑三百年，江南秀色上參天。",
            "不知昔日誰來種，正爲道人開法緣。"
        ],
        "title": "題慧禮師雙樹院",
        "id": "cb12a0ed-af09-42ba-b922-e4ac3a6fc9a8"
    },
    {
        "author": "劉敞",
        "paragraphs": [
            "淮南舊有于遮舞，隋俗今傳水調聲。",
            "白雪陽春長寡和，著書愁絕郢中生。"
        ],
        "title": "揚州聞歌二首  其一",
        "id": "054196d1-2205-4dd0-9b84-33840ddae739"
    },
    {
        "author": "劉敞",
        "paragraphs": [
            "半夜暖風吹朔雪，東城南陌曉來春。",
            "郊光野氣望不極，柳意梅香愁向人。"
        ],
        "title": "揚州聞歌二首  其二",
        "id": "7629a24e-da6c-43e1-a9eb-549f70f16872"
    },
    {
        "author": "劉敞",
        "paragraphs": [
            "十二樓居五碧城，祠官多識漢名卿。",
            "蓬萊仙客飛升早，不向丹臺稍刻名。"
        ],
        "title": "遍閱齋房題名獨不見永叔戲作七言",
        "id": "2b8074c3-f761-4581-bca4-c6db764e3dcc"
    },
    {
        "author": "劉敞",
        "paragraphs": [
            "汎汎扁舟春水平，緣蘋白芷欲齊生。",
            "王孫自喜山中客，莫唱淮南招隱聲。"
        ],
        "title": "自東門泛舟至竹西亭登崑丘入蒙谷戲題二首  其一",
        "id": "a7a5b7fd-785b-48ac-982e-3234d3ecc589"
    },
    {
        "author": "劉敞",
        "paragraphs": [
            "萬竿蒼翠隔晴川，寂寞蕪城三百年。",
            "此地重聞歌吹發，揚州風物故依然。"
        ],
        "title": "自東門泛舟至竹西亭登崑丘入蒙谷戲題二首  其二",
        "id": "25a70d65-f42b-4e34-82eb-99d2c74616e0"
    },
    {
        "author": "劉敞",
        "paragraphs": [
            "耆舊漂零漢汝南，長鳴獨與古無慚。",
            "蕭蕭風雨思君子，欲倚空窗聽爾談。"
        ],
        "title": "養雞",
        "id": "33a0452a-6f1b-42b0-af00-f7b426231b0d"
    },
    {
        "author": "劉敞",
        "paragraphs": [
            "年長漸難禁遠别，宵長初信有相思。",
            "天寒展轉不得寐，一夜風吹庭樹枝。"
        ],
        "title": "受詔俟代先遣家人南歸發後一日寄內七言",
        "id": "973fff39-321d-4a96-9472-23bd9c67c332"
    },
    {
        "author": "劉敞",
        "paragraphs": [
            "玉色天香無與儔，猝風暴雨判多愁。",
            "君知大半春将過，初識人間第一流。"
        ],
        "title": "一百五多葉白牡丹答陳度支二首  其一",
        "id": "0fec660e-16f3-452d-8183-ee5f2003fd41"
    },
    {
        "author": "劉敞",
        "paragraphs": [
            "嵩少雨晴寒食時，年年驛使按瑤墀。",
            "塵埃落莫長安陌，笑倚春風不自知。"
        ],
        "title": "一百五多葉白牡丹答陳度支二首  其二",
        "id": "effba1c4-33ab-4127-a421-cff548bc7e8b"
    },
    {
        "author": "劉敞",
        "paragraphs": [
            "溪流婉轉樹蒙蘢，複閣虚廊小徑通。",
            "下馬解鞍一長嘯，便疑身已出塵中。"
        ],
        "title": "安福院二首  其一",
        "id": "81b7f541-0ac2-4822-ba14-9b58a5c24829"
    },
    {
        "author": "劉敞",
        "paragraphs": [
            "三十六陂秋水來，龍蛇奔走起風雷。",
            "老僧與置南軒地，會是憑欄心目開。"
        ],
        "title": "安福院二首  其二",
        "id": "f3fe3116-bed3-43b2-9564-21e73e93f7e1"
    },
    {
        "author": "劉敞",
        "paragraphs": [
            "野客賞春憐物華，不将手觴新開花。",
            "且留林下引狂蝶，看舞東風傾綠霞。"
        ],
        "title": "題新開花呈永叔",
        "id": "13dc4713-1f67-4033-8c2c-90437118e287"
    },
    {
        "author": "劉敞",
        "paragraphs": [
            "獨孤刺史提千騎，飛蓋驩游向此中。",
            "高岸如今已成谷，還如峴首憶羊公。"
        ],
        "title": "東山",
        "id": "89f660a0-365b-452b-bcb1-38054e21f756"
    },
    {
        "author": "劉敞",
        "paragraphs": [
            "春來百花次第發，紅白無數競芳菲。",
            "解向人間占五色，風流不盡是薔薇。"
        ],
        "title": "五色薔薇",
        "id": "2f2c762d-d213-408e-9401-d7f9ad084a1c"
    },
    {
        "author": "劉敞",
        "paragraphs": [
            "綠葉黄花相映深，水邊臺畔結浮陰。",
            "何人解賞傾城態，一笑春風與萬金。"
        ],
        "title": "黄薔薇",
        "id": "d53a53b6-f27a-4a4c-9245-d9696c78b88a"
    },
    {
        "author": "劉敞",
        "paragraphs": [
            "已看秀色動高林，會見翛翛滿翠岑。",
            "不學渭川千畝富，欲聞嶰谷鳳凰音。"
        ],
        "title": "嶰林",
        "id": "5af50d51-f2f9-46ad-b2e5-6003b7943a73"
    },
    {
        "author": "劉敞",
        "paragraphs": [
            "嫩紅輕紫仙姿貴，合是山中寂寞開。",
            "九陌風塵肯相顧，可憐空使下山來。"
        ],
        "title": "杜鶻花",
        "id": "7c209834-5bc8-40f5-9d97-7b13bf436ca8"
    },
    {
        "author": "劉敞",
        "paragraphs": [
            "常詠椅桐待高鳳，忽經阿閣見孫枝。",
            "朝恩未放江湖去，更看亭亭百尺時。"
        ],
        "title": "閣後叢篠中自生梧桐手封殖之因作口號呈范七王八二閣老",
        "id": "c9f254d0-e609-4d57-9ac6-77e6cb476eb4"
    },
    {
        "author": "劉敞",
        "paragraphs": [
            "欲種梧桐滿碧軒，春風岑寂映琴樽。",
            "雖未能令丹鳳至，要須長絕衆禽喧。"
        ],
        "title": "種梧桐",
        "id": "c6507805-c54b-49d9-9f3e-7a63e298111f"
    },
    {
        "author": "劉敞",
        "paragraphs": [
            "醉中不記别君時，卧載征車南向馳。",
            "驚覺尚疑君在側，滿身眀月正相隨。"
        ],
        "title": "别永叔後記事",
        "id": "9bd02be1-6571-44d2-9871-6089efc3172c"
    },
    {
        "author": "劉敞",
        "paragraphs": [
            "梅靨稀疏無賸白，柳眉繁弱未全青。",
            "牆頭紅杏春多少，醉看愁吟意總醒。"
        ],
        "title": "即事",
        "id": "714a3e84-4260-4677-a4cb-f2c1100bd1c2"
    },
    {
        "author": "劉敞",
        "paragraphs": [
            "洞庭木落風霜秋，兼葭處處使人愁。",
            "可憐一見京塵裏，卻憶孤槎天際浮。"
        ],
        "tags": [
            "洞庭湖"
        ],
        "title": "寒蘆",
        "id": "3468a354-8130-461a-b1bf-6e7c7b37e397"
    },
    {
        "author": "劉敞",
        "paragraphs": [
            "世上年華似車轂，俗中形態若樊籠。",
            "解開絳帳陳紅粉，何必通儒獨馬融。"
        ],
        "title": "呈主人二首  其一",
        "id": "743858f2-2644-4f7a-82ee-27d20dadd752"
    },
    {
        "author": "劉敞",
        "paragraphs": [
            "雨催春意苦無多，柳色花香奈汝何。",
            "誰舉一樽屬明月，小垂手舞緩聲歌。"
        ],
        "title": "呈主人二首  其二",
        "id": "2f3b8870-c35a-4abf-8532-ad490a0fe316"
    },
    {
        "author": "劉敞",
        "paragraphs": [
            "穠李繁桃刮眼眀，東風先入九重城。",
            "黄花翠蔓無人顧，浪得迎春世上名。"
        ],
        "title": "迎春花二首  其一",
        "id": "390d1b80-1ec4-49fc-a69c-e1531654a065"
    },
    {
        "author": "劉敞",
        "paragraphs": [
            "沈沈華省鎖紅塵，忽地花枝覺歲新。",
            "爲問名園最深處，不知迎得幾多春。"
        ],
        "title": "迎春花二首  其二",
        "id": "3547327a-7a4b-4669-aa83-f0424be00baf"
    },
    {
        "author": "劉敞",
        "paragraphs": [
            "東郊問俗擁征轅，天與爲霖破鬱煩。",
            "慚愧泰山雲觸石，誤疑刺史雨隨軒。"
        ],
        "tags": [
            "泰山"
        ],
        "title": "自淮南移東平兼西路安撫使六月五日初入東界得快雨是時齊魯久旱欣然作小詩示攽奉世等聊志一時意耳",
        "id": "96c19bb5-b0ab-4896-90a2-4f67126372cd"
    },
    {
        "author": "劉敞",
        "paragraphs": [
            "華封耆老望車塵，故以青松祝聖人。",
            "雲去帝鄉桑變海，舊枝重疊長龍鱗。"
        ],
        "title": "偃師驛觀先帝所植兩松及錢丞相壁記",
        "id": "a4e41d33-6fbc-440a-9c43-76b11835ffc9"
    },
    {
        "author": "劉敞",
        "paragraphs": [
            "十月黄河冰未凘，柳條若若草離離。",
            "寒蛩逐馬聲相續，都似江南秋半時。"
        ],
        "title": "十二月二日",
        "id": "1a28351d-81af-4b2e-aa08-c6395ed8ee76"
    },
    {
        "author": "劉敞",
        "paragraphs": [
            "報政三年愧魯公，將何歸奏未央宫。",
            "便廷嘉穀知天意，因得從容賀歲豐。"
        ],
        "title": "便坐廷中稆生嘉禾兩本因成二十八字呈同僚諸君",
        "id": "48c32bf6-f003-42de-aac4-c1e452a4ba2f"
    },
    {
        "author": "劉敞",
        "paragraphs": [
            "長日熏風春欲回，啼鶯鳴鴃亂相催。",
            "不嫌柳絮都飛盡，惜許酴醾取次開。"
        ],
        "title": "即事二首  其一",
        "id": "2c43176b-ccb4-4fb1-889e-5824bd46d107"
    },
    {
        "author": "劉敞",
        "paragraphs": [
            "白社不知天上樂，殘芳可惜逐東風。",
            "誰家酴醾花正發，走馬平明看醉翁。"
        ],
        "title": "即事二首  其二",
        "id": "a6a0ff6e-e96b-4c3b-bed1-83b72398a1d2"
    },
    {
        "author": "劉敞",
        "paragraphs": [
            "粉蕚朱華俱滿叢，鶯喧蝶舞亂春風。",
            "前年手種今年看，自覺淹留已老翁。"
        ],
        "title": "種花五首  其一",
        "id": "6328003a-73cf-4d12-a350-329a379d93de"
    },
    {
        "author": "劉敞",
        "paragraphs": [
            "弱柳海棠雖晚栽，翠眉紅臉已齊開。",
            "蜀姬艷色巴姬舞，併送春愁入眼來。"
        ],
        "title": "種花五首  其二",
        "id": "12759f47-db4e-483a-bab9-bc0a44f7f58d"
    },
    {
        "author": "劉敞",
        "paragraphs": [
            "長愛武陵溪上人，種花無數碧溪濱。",
            "莫輕野客時情薄，看盡靈桃歲歲春。"
        ],
        "title": "種花五首  其三",
        "id": "8913d621-622c-4e29-b05b-ed36c332e9cc"
    },
    {
        "author": "劉敞",
        "paragraphs": [
            "行遶新芳不擬回，春光二月已全催。",
            "江南寒食饒風雨，未落應須日日來。"
        ],
        "title": "種花五首  其四",
        "id": "e6831028-1493-4e12-9f4a-73b99a0d2cbc"
    },
    {
        "author": "劉敞",
        "paragraphs": [
            "憶昔空園今作林，牆頭枕上總成陰。",
            "廢興人事非天意，時暫紛華亦賞心。"
        ],
        "title": "種花五首  其五",
        "id": "ec1b6d22-8b66-4f64-b214-6b2ec5cb7df4"
    },
    {
        "author": "劉敞",
        "paragraphs": [
            "兩郎探花如顧山，紅紫黄白俱可憐。",
            "春風過此即埽地，爾復碌碌慰眼前。"
        ],
        "title": "探花郎送花坐中與鄰幾戲作七首  其一",
        "id": "df3c9fcb-2a98-45ca-a0ca-13c9125b54c9"
    },
    {
        "author": "劉敞",
        "paragraphs": [
            "兩郎放蕩不自羈，春物寂寥寧得知。",
            "能讀離騷飲美酒，頭白江翁殊復奇。"
        ],
        "title": "探花郎送花坐中與鄰幾戲作七首  其二",
        "id": "26572973-3567-49cc-a1ae-fff1da56b52c"
    },
    {
        "author": "劉敞",
        "paragraphs": [
            "春服始成天氣新，沂水風起如魚鱗。",
            "由來舞詠吾與點，童子與公凡幾人。"
        ],
        "title": "探花郎送花坐中與鄰幾戲作七首  其三",
        "id": "06fac3c5-cbd5-4928-85cf-44b23113a785"
    },
    {
        "author": "劉敞",
        "paragraphs": [
            "眼昏頭白老馮唐，三十餘年離舉場。",
            "春色年年在瓊苑，曾經十牓探花郎。"
        ],
        "title": "探花郎送花坐中與鄰幾戲作七首  其四",
        "id": "6a9393d9-d983-42bf-8c8b-93f48de52d4b"
    },
    {
        "author": "劉敞",
        "paragraphs": [
            "溱洧芍藥堂背萱，濃紅柔綠相映繁。",
            "鄭衛之風久寂寞，坐無詩翁誰使言。"
        ],
        "title": "探花郎送花坐中與鄰幾戲作七首  其五",
        "id": "5da19fbb-52e5-4574-995e-faf0ce0f83d8"
    },
    {
        "author": "劉敞",
        "paragraphs": [
            "酴醾薔薇香最奇，古人不聞今始知。",
            "世間此輩復何限，零落深林方足悲。"
        ],
        "title": "探花郎送花坐中與鄰幾戲作七首  其六",
        "id": "2e6edbee-f7db-431b-a1df-32ce5b4e670b"
    },
    {
        "author": "劉敞",
        "paragraphs": [
            "牡丹開盡羣芳少，紅藥丹萱亦可憐。",
            "眼看春事已如此，有酒不飲詎爲賢。"
        ],
        "title": "探花郎送花坐中與鄰幾戲作七首  其七",
        "id": "c11606e9-4e84-4923-8b74-2390d37d33d4"
    },
    {
        "author": "劉敞",
        "paragraphs": [
            "消露濃霞滿眼春，攀香弄影地無塵。",
            "仙源一入吾將老，不學武陵溪上人。"
        ],
        "title": "桃花三首  其一",
        "id": "ef5288e8-3984-49b1-b697-5c1af1174054"
    },
    {
        "author": "劉敞",
        "paragraphs": [
            "碧海仙山拂太微，春風蟠木發瑤池。",
            "人間日月知多少，坐見高花爛漫時。"
        ],
        "title": "桃花三首  其二",
        "id": "ae6f605a-7a35-4d41-b0ad-ab6e55b53dc6"
    },
    {
        "author": "劉敞",
        "paragraphs": [
            "小樓西望那人家，出屋香梢幾樹花。",
            "只恐東風能作惡，亂紅如雨墮窗紗。"
        ],
        "title": "桃花三首  其三",
        "id": "0c42714f-651b-46b0-b1ff-e8e0b0c77a3e"
    },
    {
        "author": "劉敞",
        "paragraphs": [
            "鵬欲圖南魚戴角，風雲變化不踰時。",
            "誰知遁世聱牙者，翻覆西窗數局棋。"
        ],
        "title": "聞御試畢寄同人",
        "id": "29bd8b21-6555-48aa-934d-f0f558d85b84"
    },
    {
        "author": "劉敞",
        "paragraphs": [
            "休文零落向千年，一世風流幾許傳。",
            "錦袋牙籤二萬卷，羨君能似昔人賢。"
        ],
        "title": "贈省判沈郎中",
        "id": "fe5357d6-900a-4478-9491-b4c98633dc7e"
    },
    {
        "author": "劉敞",
        "paragraphs": [
            "論從定約欲車回，笑領雙魚手自開。",
            "便覺長安近于日，不聞人自日邊來。"
        ],
        "title": "在北得家書",
        "id": "eb955fb2-b2ec-4d1d-81a5-17768765363d"
    },
    {
        "author": "劉敞",
        "paragraphs": [
            "流水回還縈雉堞，亂山蒼翠擁層樓。",
            "會將綠蟻捐長日，幸有高風送麥秋。"
        ],
        "title": "奉天門觀汝水",
        "id": "307e6193-0068-44d8-a1ae-61855349760a"
    },
    {
        "author": "劉敞",
        "paragraphs": [
            "重巒似欲學層城，上有帝宫人不行。",
            "訪古尋幽復觀化，垂楊生肘未曾驚。"
        ],
        "title": "崑丘臺",
        "id": "98558199-a4bd-4123-af2c-544e5c3d9ae6"
    },
    {
        "author": "劉敞",
        "paragraphs": [
            "風振蒼山海逆流，扁舟未濟使人愁。",
            "聊把釣竿消永日，溪翁沙鷺共悠悠。"
        ],
        "title": "洪澤阻風",
        "id": "a5545589-472d-4982-8b19-fb4dee958375"
    },
    {
        "author": "劉敞",
        "paragraphs": [
            "雪霽蒼山未有塵，陽崖氣色已含春。",
            "不關南國年芳早，自有東藩欲貢新。"
        ],
        "title": "時會堂二首  其一",
        "id": "0d0f0a8f-9004-440c-b318-addd6d2813d4"
    },
    {
        "author": "劉敞",
        "paragraphs": [
            "江湧岷山萬里來，地蟠崑嶺百尋開。",
            "故移蒙頂延年味，共獻無窮甘露杯。"
        ],
        "title": "時會堂二首  其二",
        "id": "0826125d-c021-4001-97ce-fc223709e259"
    },
    {
        "author": "劉敞",
        "paragraphs": [
            "臘破春光逼眼來，暄風膏雨雜輕雷。",
            "黑貂已敝京塵裏，興發猶堪貰酒杯。"
        ],
        "title": "十二月雷後作",
        "id": "4d82c906-7e33-4e74-9b41-fd3162d58ae0"
    },
    {
        "author": "劉敞",
        "paragraphs": [
            "高士何須輕主簿，客星今欲上靈槎。",
            "題名趁取臺中舊，前後龍頭屬當家。"
        ],
        "title": "寄賀隱直捷開封府解",
        "id": "c0b83940-e094-4ef9-a669-1bda5d85d17c"
    },
    {
        "author": "劉敞",
        "paragraphs": [
            "叱馭勤王肯暫留，邊沙朔雪犯貂裘。",
            "飛黄一日須千里，應笑迂儒騎土牛。"
        ],
        "title": "聞張給事倍道兼程已過古北戲作七言",
        "id": "f9404b22-34aa-4365-809e-abcbd1701578"
    },
    {
        "author": "劉敞",
        "paragraphs": [
            "寂寞荒居草木深，商歌猶足玩愁霖。",
            "仰頭笑問豐隆苦，亦未妨人倚柱吟。"
        ],
        "title": "雷雨",
        "id": "5f7f2f57-67ae-4d1f-aa85-a43d1434e467"
    },
    {
        "author": "劉敞",
        "paragraphs": [
            "纛影吒挲竿影直，雪中霜裏伴松筠。",
            "可憐憔悴凌雲色，還是昂藏獨立人。"
        ],
        "title": "椶櫚",
        "id": "d4720541-3270-49b0-b765-d934bbf41a26"
    },
    {
        "author": "劉敞",
        "paragraphs": [
            "江南誰折一枝春，玉骨冰膚畫不真。",
            "撩亂清香隨驛使，塵埃滿眼正愁人。"
        ],
        "title": "江梅",
        "id": "daf07240-1440-48d4-b972-37965dcdbbdb"
    },
    {
        "author": "劉敞",
        "paragraphs": [
            "碧眼兒童誇絕倫，競馳犇兔蹙飛塵。",
            "俯身捷下重岡去，空聽弦歌不見人。"
        ],
        "title": "觀兒童逐兔輒失之戲呈希元二首  其一",
        "id": "8c4e6c6d-5444-49d7-8534-7725c64bfd97"
    },
    {
        "author": "劉敞",
        "paragraphs": [
            "滿目蒼山宿草衰，雪殘深谷正多岐。",
            "莫將弓箭窮飛走，笑殺黄鬚鄴下兒。"
        ],
        "title": "觀兒童逐兔輒失之戲呈希元二首  其二",
        "id": "1641628a-78ca-481d-94c8-ce491bff9902"
    },
    {
        "author": "劉敞",
        "paragraphs": [
            "我持漢節議和親，北上邊關極海濱。",
            "宜有鬼神陰受命，勁風來埽幕南塵。"
        ],
        "title": "初出古北口大風",
        "id": "c80e58f4-2d3b-4c20-89e8-27e6b88836df"
    },
    {
        "author": "劉敞",
        "paragraphs": [
            "絳闕碧城天與通，世間惟望氣渾融。",
            "神仙定與塵埃隔，自怪來時亦馭風。"
        ],
        "title": "十二月十二日齋祠西太一宫是日大風",
        "id": "766c32a8-08be-43cd-9163-33b3fcd7f249"
    },
    {
        "author": "劉敞",
        "paragraphs": [
            "送臘迎年越嶺梅，幾時隨驛過江來。",
            "上林桃杏矜顔色，已老東風寂寞開。"
        ],
        "title": "和聖俞逢賣梅花五首  其一",
        "id": "c4082a93-54a3-4a47-9eaa-eb09f3f9eeb4"
    },
    {
        "author": "劉敞",
        "paragraphs": [
            "三月都城雪卷沙，幽芳偏恨雜羣花。",
            "九衢何處江南客，一笑相知越女家。"
        ],
        "title": "和聖俞逢賣梅花五首  其二",
        "id": "796f006b-8fa9-49da-9f4b-2e0fa4289f52"
    },
    {
        "author": "劉敞",
        "paragraphs": [
            "東阡北陌競春游，弄雪翻雲爲少留。",
            "落去能無怨羌笛，折來端是亂鄉愁。"
        ],
        "title": "和聖俞逢賣梅花五首  其三",
        "id": "9cebe46d-b4d1-41ef-9fd1-7be82424655c"
    },
    {
        "author": "劉敞",
        "paragraphs": [
            "安得繁英種滿園，風前月下共方樽。",
            "放歌起舞濃陰裏，長使清香濯醉魂。"
        ],
        "title": "和聖俞逢賣梅花五首  其四",
        "id": "e0cd635c-bef0-4f70-affd-c2661adb35ad"
    },
    {
        "author": "劉敞",
        "paragraphs": [
            "可憐風雨逼流陰，無奈芳菲惱客心。",
            "暫引江南春入眼，不辭多擲袖中金。"
        ],
        "title": "和聖俞逢賣梅花五首  其五",
        "id": "39367259-1e35-4d2a-a6af-7c19cc7fbab4"
    },
    {
        "author": "劉敞",
        "paragraphs": [
            "城頭梅樹花初發，每到花前憶剡中。",
            "白水碧山應不少，與誰攜手過春風。"
        ],
        "title": "觀城上梅花憶和",
        "id": "391614af-fd03-4173-8035-609872762241"
    },
    {
        "author": "劉敞",
        "paragraphs": [
            "雪霜載塗春欲晞，江流水駐君北歸。",
            "南方遐夐久共住，可憐不及雙鳧飛。"
        ],
        "title": "送張譯歸",
        "id": "3078e80d-475f-4a81-9c96-9793e12027fd"
    },
    {
        "author": "劉敞",
        "paragraphs": [
            "草色初新柳带長，宿烟清露濕朝陽。",
            "東山雲起西山碧，南舍花開北舍香。"
        ],
        "title": "小園春日",
        "id": "fca6f620-4a64-4023-833f-73b28bc009cd"
    },
    {
        "author": "劉敞",
        "paragraphs": [
            "曲榭層臺花木深，春風千騎盛登臨。",
            "高山流水非無意，正得君來慰我心。"
        ],
        "title": "寄東平侍讀叔平侍郎",
        "id": "17fff80b-b907-4e53-9b03-f5ea4cbad9be"
    },
    {
        "author": "劉敞",
        "paragraphs": [
            "樓船旗鼓颺春風，曲水浮觴一醉同。",
            "窮巷誰憐車馬絕，蕭條相對兩衰翁。"
        ],
        "title": "上巳不赴金眀集招鄰幾談",
        "id": "3be36d9d-b47e-4f64-ac44-07bc25fda3cb"
    },
    {
        "author": "劉敞",
        "paragraphs": [
            "無窮雲霧濕梅天，終日昏昏只欲眠。",
            "髀肉生圓頭髪白，强尋高處望山川。"
        ],
        "title": "梅雨",
        "id": "adc634ba-016c-49e2-8051-11ecd3843210"
    },
    {
        "author": "劉敞",
        "paragraphs": [
            "毛玠素屏非俗物，韓稜寶劍得龍淵。",
            "謨明敢與臯陶比，稽古虚參堯舜篇。"
        ],
        "title": "詔賜御書稽古兩字作口號示子弟",
        "id": "da9aa80c-22dd-4440-95f6-9e712ee60e2a"
    },
    {
        "author": "劉敞",
        "paragraphs": [
            "秋雲欺日不得光，西風送雨寒蒼茫。",
            "北來鴻雁翅羽濕，那能自致凌天翔。"
        ],
        "title": "秋晚雨中隱几偶書寄聖俞五首  其一",
        "id": "e900333f-3b4f-4de9-9c3e-101c6d35eb6b"
    },
    {
        "author": "劉敞",
        "paragraphs": [
            "如聞蠻服愚弄兵，凶酋恃險愁孤城。",
            "軍書插羽懼不急，安得良術吹天晴。"
        ],
        "title": "秋晚雨中隱几偶書寄聖俞五首  其二",
        "id": "cfbe25fa-7523-4830-a52a-a8ed053b2450"
    },
    {
        "author": "劉敞",
        "paragraphs": [
            "窮秋未窮草木衰，里人過半單裳衣。",
            "谷中吹律不可待，上天愛日何時輝。"
        ],
        "title": "秋晚雨中隱几偶書寄聖俞五首  其三",
        "id": "ad3f43a0-0a61-4cc8-9015-47e43541d96f"
    },
    {
        "author": "劉敞",
        "paragraphs": [
            "我欲乘桴渡南溟，手攜水伯趨蓬瀛。",
            "秋來雨多蛟蜃喜，滿目愁見風濤生。"
        ],
        "title": "秋晚雨中隱几偶書寄聖俞五首  其四",
        "id": "75ad82ae-53ab-464c-9e24-f4a4978dcdc5"
    },
    {
        "author": "劉敞",
        "paragraphs": [
            "安得獨上崑崙巔，側身常近清陽邊。",
            "氛妖墮散昏墊解，使我目朗心蕭然。"
        ],
        "title": "秋晚雨中隱几偶書寄聖俞五首  其五",
        "id": "48c86284-7685-4519-9503-12c4cc31dc6c"
    },
    {
        "author": "劉敞",
        "paragraphs": [
            "我似靈鯤初化鵬，徑辭北海向南溟。",
            "可煩更借扶搖力，已度臯蘭望紫庭。"
        ],
        "title": "羊角風",
        "id": "b831e0fa-02c8-4a80-a5e8-ad6ac7c038a0"
    },
    {
        "author": "劉敞",
        "paragraphs": [
            "梅花欲落櫻桃盛，白雪彤霞各自愁。",
            "腸斷黄峰與粉蝶，東園來去不知休。"
        ],
        "title": "觀梅櫻桃",
        "id": "3bd749de-f7a6-40b7-8734-0583b16fdeb4"
    },
    {
        "author": "劉敞",
        "paragraphs": [
            "飲馬長城行且謠，雕鞍金勒映春朝。",
            "潞河正月冰都盡，不惜障泥走度橋。"
        ],
        "title": "潞河",
        "id": "09ab13f0-19b4-4b35-9683-35780e96e819"
    },
    {
        "author": "劉敞",
        "paragraphs": [
            "夥涉矜豪欣據陳，力崇司過督羣臣。",
            "欲將燕雀輕天下，自使侯王不復親。"
        ],
        "title": "陳勝",
        "id": "0544dc53-445e-4739-9e5f-aa982940d220"
    },
    {
        "author": "劉敞",
        "paragraphs": [
            "天上仙人月裏栽，無端飄逐海風來。",
            "可能種作千尋樹，歲看高花爛漫開。"
        ],
        "title": "客寄天台月桂子",
        "id": "f19f1a88-6f83-4ef7-b9a8-cad4fb0933c4"
    },
    {
        "author": "劉敞",
        "paragraphs": [
            "白玉五城十二樓，還曾同作采真游。",
            "重來無復壺中景，惟見蒼林鎖碧流。"
        ],
        "title": "辛卯十二月同持國游會靈觀各曾賦詩後一年會靈燒高下俱盡天子爲先朝所爲不忍廢復治集禧略放渭陽帝祠制度五嶽同宇毋乏事而已不能如向之鉅麗也戊戌十二月以事過謁祠下作七言寄持國",
        "id": "586364aa-09f3-4562-900b-e3d2122ca333"
    },
    {
        "author": "劉敞",
        "paragraphs": [
            "參差翠嶂坐中分，斷續流泉盡日聞。",
            "何異高唐與巫峽，夢餘真復有朝雲。"
        ],
        "title": "戲成一首",
        "id": "26da52e6-2e03-480b-8df5-61184a27f68c"
    },
    {
        "author": "劉敞",
        "paragraphs": [
            "大梁公子樂邯鄲，愛士能從市井間。",
            "雖詫平原傾食客，魯連猶蹈海濱還。"
        ],
        "title": "雜詩三首  其一",
        "id": "c90b785b-1478-45dd-9a45-1301e5285a6c"
    },
    {
        "author": "劉敞",
        "paragraphs": [
            "季長誕節薄拘儒，俳笑紛紜絳帳居。",
            "爲問從來三輔士，幾人門下撇衣裙。"
        ],
        "title": "雜詩三首  其二",
        "id": "b56149e2-0474-41c2-a32e-546a6cd6f6d3"
    },
    {
        "author": "劉敞",
        "paragraphs": [
            "天祿先生空白頭，時時好事載書游。",
            "滑稽不及鴟夷輩，寂寞端成淑德侯。"
        ],
        "title": "雜詩三首  其三",
        "id": "6a0554d8-2af4-4662-b032-e5a10ceb2d5b"
    },
    {
        "author": "劉敞",
        "paragraphs": [
            "青苔滿地初晴後，綠樹無人晝夢餘。",
            "惟有南風舊相識，偷開門戶又翻書。"
        ],
        "tags": [
            "风",
            "古诗三百首",
            "宋诗",
            "写风"
        ],
        "title": "絕句",
        "id": "5c343b4a-0a9b-48f5-9ec8-99a5e5fd9566"
    },
    {
        "author": "劉敞",
        "paragraphs": [
            "清門早日映朝端，俊域于今有二難。",
            "虹氣韞來徒想玉，國香聞處已知蘭。"
        ],
        "title": "彭城先輩未披奇采早飲雋聲遺詩寄答二首  其一",
        "id": "25bf6556-3a27-452c-8644-005071cdc7fd"
    },
    {
        "author": "劉敞",
        "paragraphs": [
            "劍池夜久光芒緊，夢草春深景象寛。",
            "寄惠新詩仍過此，濡毫容易報琅玕。"
        ],
        "title": "彭城先輩未披奇采早飲雋聲遺詩寄答二首  其二",
        "id": "5d85b040-1bee-4f8d-ad4c-cc9c8c729009"
    },
    {
        "author": "劉敞",
        "paragraphs": [
            "漸知春意入城來，向午池冰已半開。",
            "和氣滿天真可望，憑君須上最高臺。"
        ],
        "title": "朝日偶作呈友人",
        "id": "481f8fae-d870-4947-9c9c-ded8260f0342"
    },
    {
        "author": "劉敞",
        "paragraphs": [
            "熏風四月羣芳歇，火玉燒枝拂露華。",
            "偶坐清陰人不到，白鬚道士進流霞。"
        ],
        "title": "榴花洞",
        "id": "67a91e4e-5f85-41e4-b1e8-710ead69b886"
    },
    {
        "author": "劉敞",
        "paragraphs": [
            "碧樹凋零滿眼秋，黄鸝飛去使人愁。",
            "翰林仙老齋房客，猶恨人間歲月流。"
        ],
        "title": "和永叔宿齋太廟聞鶯二韻",
        "id": "c25aff28-b978-4487-826f-1a28ce7c0eda"
    },
    {
        "author": "劉敞",
        "paragraphs": [
            "宿雨初晴曉尚寒，土膏欲動未全乾。",
            "碧萱紅藥饒情態，世漏春光已滿欄。"
        ],
        "title": "題庭前藥欄",
        "id": "46f256df-b2fd-4516-82c6-75a4a558d994"
    },
    {
        "author": "劉敞",
        "paragraphs": [
            "塵世紛紛多别離，一攀庭樹欲沾衣。",
            "不知何故壺中叟，能棄人間不復歸。"
        ],
        "title": "壺公祠送别",
        "id": "3b1f79a8-739b-4b08-aa46-7a898fdbe63e"
    },
    {
        "author": "劉敞",
        "paragraphs": [
            "空山日午東風起，積雪半消巖下池。",
            "逐勝不知芳草遠，長謠石上失回期。"
        ],
        "title": "山中作",
        "id": "3b23763b-5e14-4e50-b9e3-935622585c2a"
    },
    {
        "author": "劉敞",
        "paragraphs": [
            "雪滿春城幽興長，放歌起舞盡君觴。",
            "幸憐犀首飲無事，不怪次公醒亦狂。"
        ],
        "title": "浄土院從王伯初飲呈座人",
        "id": "4a527982-ef37-4271-afa4-36557c44a706"
    },
    {
        "author": "劉敞",
        "paragraphs": [
            "翠眉紅袖拜尊前，撩弄春聲入四弦。",
            "坐少車公還不樂，爲君重奏醉思仙。"
        ],
        "title": "飲子華家醉翁不來因令鸞英彈醉思仙",
        "id": "6f591608-ca5d-4407-8038-3413b80516ff"
    },
    {
        "author": "劉敞",
        "paragraphs": [
            "蟾蜍滴露侵石垣，松檜吟風如澗泉。",
            "夕夢未窮山路遠，自疑乘月弄潺湲。"
        ],
        "title": "月下",
        "id": "c25ac0d9-2fa6-435b-bb37-3cf4f437ee21"
    },
    {
        "author": "劉敞",
        "paragraphs": [
            "當日龍船校五兵，旋開池沼學昆眀。",
            "邇來封禪和平久，舊地分教百姓耕。"
        ],
        "title": "城南雜題  其一",
        "id": "fdfcf11e-63af-4340-bf7c-891f3f8de43d"
    },
    {
        "author": "劉敞",
        "paragraphs": [
            "垂楊冉冉籠清籞，細草茸茸覆路沙。",
            "長閉園門人不入，禁渠流出雨殘花。"
        ],
        "title": "城南雜題  其二",
        "id": "b405775d-6337-432a-a70f-67411560fa03"
    },
    {
        "author": "劉敞",
        "paragraphs": [
            "盤姍不稱三公位，掩抑空妨數畝庭。",
            "只有老僧偏愛惜，倩人圖畫作書屏。"
        ],
        "title": "城南雜題  其三",
        "id": "50066542-e272-48f6-ab1f-696b5306fd2c"
    },
    {
        "author": "劉敞",
        "paragraphs": [
            "早時風景愛東吳，一到京師興益疏。",
            "偶向城南疑澤國，夾川垂柳带僧居。"
        ],
        "title": "城南雜題  其四",
        "id": "1cd89bd6-e72b-4f79-820d-56101d8d6b89"
    },
    {
        "author": "劉敞",
        "paragraphs": [
            "綠華清蓋滿方塘，雨灑風吹著處香。",
            "浄埽釣磯雙樹下，醉攲涼枕弄秋光。"
        ],
        "title": "芙蓉池",
        "id": "37605517-59d0-4826-af46-6e59a0724848"
    },
    {
        "author": "劉敞",
        "paragraphs": [
            "楚澤茫茫白芷生，春風紅樹語流鶯。",
            "高樓不見千巖路，落日空含萬里情。"
        ],
        "title": "憶和",
        "id": "9c232277-24c3-4290-b892-062490405a28"
    },
    {
        "author": "劉敞",
        "paragraphs": [
            "風捲高花舞成雪，雨濕芳草綠侵雲。",
            "層軒獨立時惆悵，淮北春光過五分。"
        ],
        "title": "嘯亭雨後",
        "id": "605f6d63-26b8-40ca-b276-f3ad6d615bff"
    },
    {
        "author": "劉敞",
        "paragraphs": [
            "楚割淮西自不輕，元王賓客亦洪生。",
            "重捐醴酒迷高士，末路翻亡五千城。"
        ],
        "title": "西楚",
        "id": "85cdefe6-9d64-4157-b91d-17cd832f76d1"
    },
    {
        "author": "劉敞",
        "paragraphs": [
            "横刀長揖紫廷中，健者寧須屬董公。",
            "郿塢然臍直假手，始知天下有英雄。"
        ],
        "title": "袁本初",
        "id": "725b5acb-3225-400a-ae93-baedf0684f78"
    },
    {
        "author": "劉敞",
        "paragraphs": [
            "江水由來一带横，魏文何事畏疑城。",
            "不應天意分南北，自是無人敢請纓。"
        ],
        "title": "魏文帝",
        "id": "4fe4bced-b97d-4b42-b7e3-2618bfc50cf3"
    },
    {
        "author": "劉敞",
        "paragraphs": [
            "武皇英氣古無儔，解道平城遺朕憂。",
            "汗血龍媒十八萬，單于臺下獵清秋。"
        ],
        "title": "武皇",
        "id": "d96f8b18-e27f-42bd-bed5-4404f4d5a74d"
    },
    {
        "author": "劉敞",
        "paragraphs": [
            "繁香簇簇三株樹，冷艷飄飄六出霙。",
            "移植天中來幾月，欲看憔悴老江城。"
        ],
        "title": "后土廟瓊花",
        "id": "8ff84041-8657-4539-8c2a-4bd420ec018e"
    },
    {
        "author": "劉敞",
        "paragraphs": [
            "南北旅遊三十年，相逢依舊孝亷船。",
            "千鍾不洎今吾老，羨爾歸安二頃田。"
        ],
        "title": "送張奕進士歸廣德省親",
        "id": "26d27af7-0bc9-4bf0-a50e-689fcd059468"
    },
    {
        "author": "劉敞",
        "paragraphs": [
            "海內無雙玉蘂花，異時來自八仙家。",
            "魯人得此天中樹，乞與春風賞物華。"
        ],
        "title": "瓊花",
        "id": "670cac32-bf14-4f34-a382-20019f117d4d"
    },
    {
        "author": "劉敞",
        "paragraphs": [
            "江都治後徙膠西，衰老諸侯等棄之。",
            "爲問平津相天下，尚開東閣欲賓誰。"
        ],
        "title": "董相",
        "id": "83ad57ff-eb31-4439-9195-40865d82d732"
    },
    {
        "author": "劉敞",
        "paragraphs": [
            "白登計秘自堪羞，相印猶歸曲逆侯。",
            "安用熊羆三十萬，平城遺有子孫憂。"
        ],
        "title": "白登",
        "id": "af834836-811a-4f0d-959d-5e00b229b4ae"
    },
    {
        "author": "劉敞",
        "paragraphs": [
            "浮雲不動月微眀，錦帳香寒夢易驚。",
            "猶覺春風花未發，獨聞宫漏出重城。"
        ],
        "title": "鎖宿禮部中夜口號",
        "id": "6cbd8551-0e16-474b-98ea-b8cf8e0999e2"
    },
    {
        "author": "劉敞",
        "paragraphs": [
            "北飛鴻鴈南飛燕，擾擾俱非自在身。",
            "莫向孤亭南北望，野花江草最愁人。"
        ],
        "title": "題送客亭别任迥",
        "id": "c88d796c-431c-49ab-a274-8d8d7d608bc3"
    },
    {
        "author": "劉敞",
        "paragraphs": [
            "羨君歸著老萊衣，風雨紛紜欲别時。",
            "會是東堂許爲友，自憐扶路不勝悲。"
        ],
        "title": "送魏廣秘校同年",
        "id": "157ece40-6bd6-466f-9237-353b95cb30ce"
    },
    {
        "author": "劉敞",
        "paragraphs": [
            "人生老去自多憂，索索逢春卻似秋。",
            "過盡百花初不省，何須風雨更添愁。"
        ],
        "title": "風雨",
        "id": "6056c996-abf4-4661-8f56-55d2c9a9f1ae"
    },
    {
        "author": "劉敞",
        "paragraphs": [
            "隋家昔日歌舞地，荒草滿庭烟霧深。",
            "猶有老松長百尺，悲風來動海潮音。"
        ],
        "title": "山光寺",
        "id": "8454cb5f-3eb1-4753-9ba1-48d756e8b675"
    },
    {
        "author": "劉敞",
        "paragraphs": [
            "雲鵬自合縱天池，蒿鷃寧嫌寄一枝。",
            "適往蚤聞仙老辨，解嘲聊慰俗人嗤。"
        ],
        "title": "答張安內翰見贈二絕  其一",
        "id": "d15447d1-42cb-4bf6-91e3-288bcd1dd0e4"
    },
    {
        "author": "劉敞",
        "paragraphs": [
            "玉螭階側鳳池邊，接武嚴徐愧昔賢。",
            "天驥絕塵方萬里，知君不顧繞朝鞭。"
        ],
        "title": "答張安內翰見贈二絕  其二",
        "id": "45df379b-cc94-4c14-8577-68670ebd3e83"
    },
    {
        "author": "劉敞",
        "paragraphs": [
            "天後天先隱姓名，曾聞注易動公卿。",
            "窮愁不得無編述，慚愧刪詩取正聲。"
        ],
        "title": "答阮逸中允",
        "id": "0a74636c-7855-4733-9f2d-8ebe9112dad9"
    },
    {
        "author": "劉敞",
        "paragraphs": [
            "鳴鳩喚雨天色變，遲日烘雲花意催。",
            "一日出遊三日醉，自知慚負小桃開。"
        ],
        "title": "小桃",
        "id": "2e39b855-eb26-4415-84ef-d63aba249272"
    },
    {
        "author": "劉敞",
        "paragraphs": [
            "童稚聞君賦上林，校讎偏愧接華簪。",
            "朝廷禮樂推先進，莫歎郎潛佩肘金。"
        ],
        "title": "和趙七得屯田郎",
        "id": "546e641e-d5b2-4b4c-acc2-3a6ff2ddcf57"
    },
    {
        "author": "劉敞",
        "paragraphs": [
            "寂寞空堂欲暮時，鐘聲斷續雨千絲。",
            "此中會有西來意，正復庭前柏樹知。"
        ],
        "title": "鄢陵興國寺題壁",
        "id": "315d9720-47ab-49ed-889c-81ba6a320b76"
    },
    {
        "author": "劉敞",
        "paragraphs": [
            "本是昌家，又爲非類。",
            "但有雄聲，唯聞艾氣。"
        ],
        "title": "詩一首",
        "id": "eddc5a3e-1387-4bd0-b255-a6a431d65212"
    },
    {
        "author": "劉敞",
        "paragraphs": [
            "濤翻鷺羽連天白，山疊屏峰到海青。",
            "客路浮生兩如寄，萬重波裏一浮萍。"
        ],
        "title": "出長蘆口",
        "id": "e05a837f-f7fa-476b-87a5-36dcc58117e0"
    },
    {
        "author": "劉敞",
        "paragraphs": [
            "溱洧洵訏樂，維陽厥草夭。",
            "傳聞多失實，看盡謾無聊。",
            "婉娩春陽謝，中開道路遙。",
            "誰移化工巧，忽是物華饒。",
            "跗萼晴相照，芳春暖並飄。",
            "波翻蜀江錦，霞萃赤城標。"
        ],
        "title": "芍藥",
        "id": "c12f8665-490a-4a93-a4ab-10ab5307a8de"
    },
    {
        "author": "劉敞",
        "paragraphs": [
            "瓊林殿側玉鈎欄，雪覆新花四月閑。",
            "密影酡容千客坐，柔條何啻萬龍蟠。"
        ],
        "title": "荼蘼二首  其一",
        "id": "ffccab1e-1e90-4c26-9fb5-f9143bfa6dca"
    },
    {
        "author": "劉敞",
        "paragraphs": [
            "明紅暗紫競芬菲，送盡東風不自知。",
            "占得餘香慰愁眼，百芳無得似荼蘼。"
        ],
        "title": "荼蘼二首  其二",
        "id": "e272ec19-0d08-4628-9633-726153cf8339"
    },
    {
        "author": "劉敞",
        "paragraphs": [
            "粉刺叢叢鬥野芳，春風搖曳不成行。",
            "只因愛學宮粧樣，分得梅花一半香。"
        ],
        "title": "木香花",
        "id": "53912eb4-24d1-48b3-a9b9-2edba6603041"
    },
    {
        "author": "劉敞",
        "paragraphs": [
            "華省當時綠鬢郎，金樽美酒醉紅芳。",
            "今日對花不成飲，春愁已與草俱長。"
        ],
        "title": "迎春花",
        "id": "888f381d-c5a8-4d28-81a3-21683ba8b55d"
    },
    {
        "author": "劉敞",
        "paragraphs": [
            "晨暉照屋清露稀，櫻桃花房欲開齊。",
            "繁華先得造物巧，不與衆卉爭高低。",
            "參差萼萼相照耀，恍惚滿眼令人迷。"
        ],
        "title": "櫻桃",
        "id": "2387b955-4170-492a-9f8c-b1729f60e81a"
    },
    {
        "author": "劉敞",
        "paragraphs": [
            "披沙百煉貴，濟世五銖圜。",
            "侔色都疑似，頒行適自然。",
            "蕭蕭秋意早，采采露華鮮。",
            "貧謝侏儒甚，煩君慰眼前。"
        ],
        "title": "金錢花",
        "id": "d33b015d-7bf5-420e-b197-e79f3d8cf943"
    },
    {
        "author": "劉敞",
        "paragraphs": [
            "柏生如拳柳如把，同時移根種庭下。",
            "柏根未活柳已榮，春風飛飛意融冶。",
            "青條眼看千尺餘，疏蔭朦朧乃驚詫。"
        ],
        "title": "柏",
        "id": "3e45a3de-4edd-459d-b997-4e25f57507b0"
    },
    {
        "author": "劉敞",
        "paragraphs": [
            "龍孫春吐一尺芽，紫錦包玉離泥沙。",
            "金刀璀璨截嫩節，銅錢不與大梁賒。"
        ],
        "title": "筍",
        "id": "633d8178-bdb3-4dbb-bcf5-19ce2c693b1f"
    },
    {
        "author": "劉敞",
        "paragraphs": [
            "火中有芝，殊幹連葉。",
            "頃刻三秀，爛其煜煜。",
            "孰爲而生，孰爲而滋。",
            "既富且壽，君子正之。"
        ],
        "title": "燈花",
        "id": "905a23f9-b2e2-4d5b-b3ae-cf2b6fe9e3f3"
    },
    {
        "author": "劉敞",
        "paragraphs": [
            "子欲富矣，何用爲富。",
            "農不苦工，工不若賈。",
            "子欲貴矣，何用爲貴。",
            "德不若名，名不若勢。",
            "粹兮純兮，三五之人兮。",
            "終窶且貧兮，孰知其珍兮。"
        ],
        "title": "古風",
        "id": "f3e9aca7-a423-4d0c-a14d-fd9dfdda01c7"
    },
    {
        "author": "劉敞",
        "paragraphs": [
            "齊有梁丘據，晉有樂王鮒。",
            "據能愛晏嬰，鮒欲殘叔譽。",
            "二臣嬖兩朝，事君爲悅豫。",
            "景有尚賢志，據逆以爲助。",
            "平失宥善心，鮒乃速其去。",
            "毋以據爲賢，易地則同趣。",
            "丈夫處世間，必有遇不遇。",
            "豈無覺者乎，正色君亦悟。",
            "區區嬖倖徒，何忍就朋附。"
        ],
        "title": "雜詩",
        "id": "1a4dc8e4-9b36-4f89-bd4c-0b4694bdbef3"
    },
    {
        "author": "劉敞",
        "paragraphs": [
            "今日寢門側，涕流予不堪。",
            "伊人竟長逝，回使返空函。",
            "如覺知音絕，深懷掛劍慚。",
            "仍聞身後事，生女不生男。"
        ],
        "title": "重傷胡二",
        "id": "de54535d-2cb6-44d5-8cb9-49d96bbcdb23"
    },
    {
        "author": "劉敞",
        "paragraphs": [
            "采采澤中藍，製爲金翠衣。",
            "春風爲君舞，婉轉有光輝。",
            "良辰古易失，麗色世云希。",
            "嗟嗟不盈掬，日暮空來歸。"
        ],
        "title": "采藍寄王深甫",
        "id": "74999349-5ffe-43ff-858e-6d80399ab8b5"
    },
    {
        "author": "劉敞",
        "paragraphs": [
            "乘槎漢使者，聚米馬將軍。",
            "關塞他年阻，河山此座分。",
            "悠悠傷戰骨，處處怒妖氛。",
            "未分儒生老，深希筆硯焚。"
        ],
        "title": "觀陝西圖",
        "id": "9b21c30e-d4bf-4ded-8cd2-5c78845e1412"
    },
    {
        "author": "劉敞",
        "paragraphs": [
            "珠履幕中客，棲棲亦倦遊。",
            "勞歌一長鋏，歷聘五諸侯。",
            "捧檄爲親喜，問津輕旅愁。",
            "誰憐在陳士，無友重悲秋。"
        ],
        "title": "周節推移曹州此君凡換五幕府",
        "id": "1b98c963-7232-4fc4-8af0-f8731d88d483"
    },
    {
        "author": "劉敞",
        "paragraphs": [
            "新安好江水，往復似桐廬。",
            "吏隱應相稱，官卑還自如。",
            "洛塵趨走裏，周俗戰爭餘。",
            "會自求知己，頻飛一鶚書。"
        ],
        "title": "送張六丈尉新安",
        "id": "934818f9-7eca-43b7-9e6e-fb242e8f8e1f"
    },
    {
        "author": "劉敞",
        "paragraphs": [
            "籍甚離騷後，芬芬楚澤濱。",
            "移根煩老圃，比興得佳人。",
            "秀色誰與玩，清香不自珍。",
            "吾廬故可愛，況及物華春。"
        ],
        "title": "芷亭",
        "id": "e8d1296b-eff4-41fc-b3f6-bd8c403e73e6"
    },
    {
        "author": "劉敞",
        "paragraphs": [
            "楚山何處雨，天氣晚來涼。",
            "返照原野靜，清風松桂香。",
            "高樓半雲霧，遠水入滄浪。",
            "幽意驚飛動，真憑酒散狂。"
        ],
        "title": "晚涼",
        "id": "2a82be74-e9e7-4679-afa4-65d1d09095c3"
    },
    {
        "author": "劉敞",
        "paragraphs": [
            "空林多風霜霰零，啄木朝饑悲長鳴。",
            "口雖能呼心不平，誰彈琵琶象其聲。",
            "雌雄切直相丁嚶，欲飛未飛皆有情。",
            "琵琶八十有四調，此曲獨得傳玄妙。",
            "翠鬟小女眉目殊，能承主歡供客娛。",
            "轉關揮撥意澹如，坐人雖多旁若無。",
            "醉翁引觴不汝餘，歌詩彈鋏歸來乎。",
            "兩君韻高尚如此，何況櫪上之馬淵中魚。",
            "我生不曉世俗樂，頃臥江城更寂寞。",
            "園中有時聞啄木，雖有高下無宮角。",
            "木聲梨然當人心，猋氏之風殆可學。",
            "淵明無弦非無意，白髮秋來自少樂。",
            "得公新詩濯我愁，因問楊子更借不，我欲醉聽江城樓。"
        ],
        "title": "奉同永叔於劉功曹家聽楊直講女奴彈啄木見寄之作",
        "id": "8b8b49d4-1e35-4600-a4b7-622b5dc84bad"
    },
    {
        "author": "劉敞",
        "paragraphs": [
            "錦車西去水東流，漢節何年送解憂。",
            "獨上青山自惆悵，強歌黄鵠少淹留。",
            "遺蹤不逐哀笳斷，麗句空增北渚愁。",
            "君念平城三十萬，謀臣奇計已堪羞。"
        ],
        "title": "汾州有唐大曆中崇徽公主嫁回鶻時手迹在石壁上李山甫作七言詩並刻之子華永叔內翰皆繼其韻亦同賦",
        "id": "d71d209e-a1a7-4dd8-8f4e-ad580e1efd72"
    },
    {
        "author": "劉敞",
        "paragraphs": [
            "和親雖復用諸儒，聖德由來北服胡。",
            "天子今成大父行，匈奴自號兒單于。",
            "女真守燎羯圉馬，渤海西道奚前驅。",
            "塞外始知漢使貴，留犁撓酒直區區。"
        ],
        "title": "自入北界虜人候迓供帳每進益恭少嘗至契丹者皆云異他日示陳副使希元",
        "id": "af5dcfbd-5b20-4c14-8d18-92eddc65c450"
    },
    {
        "author": "劉敞",
        "paragraphs": [
            "珠宮銀闕閟金鑾，獨得清輝盡夕看。",
            "冷奪雪霜深刺骨，瑩分毫髪凜沖冠。",
            "通中夢覺爐香斷，方底封餘玉滴乾。",
            "佳句冠傳天上景，世人空仰白雲端。"
        ],
        "title": "和永叔禁中對月",
        "id": "0208c600-9637-4e02-902a-d05a87f9aa33"
    },
    {
        "author": "劉敞",
        "paragraphs": [
            "雪霽春容滿舊都，尋春寫鞚杜城隅。",
            "冰消流水相縈带，日出南山半有無。",
            "往事廢興悲故老，扁舟沿泝想江湖。",
            "路人應笑山公醉，此興由來屬我徒。"
        ],
        "title": "正月初五日杜城集",
        "id": "c133e8a6-3358-41a8-904b-59f03b25f310"
    },
    {
        "author": "劉敞",
        "paragraphs": [
            "冠蓋如雲笑別時，亦知陳迹易傷悲。",
            "歸來未似鍾山醉，零落多於鄴下詩。",
            "人事可憐駒過隙，秋風幾許鬢成絲。",
            "何須更聽山陽笛，欲近西州涕自垂。"
        ],
        "title": "丙申閏月領揚州與京師諸公別戊戌十一月受詔還閣首尾僅三年爾然原叔伯庸隱甫子奇公南清卿之翰昌言八人者皆已徂謝感之愴然作七言寄滑州正臣密學給事",
        "id": "a9127687-e163-4ec3-8257-3cd994f2f66c"
    },
    {
        "author": "劉敞",
        "paragraphs": [
            "雨餘風露似清秋，燈燭愔愔十二樓。",
            "高枕江湖時獨往，卷簾河漢正西流。",
            "人間浪逐顛冥客，物外初知汗漫遊。",
            "拂露卻趨青閣路，蓬萊回顧五雲浮。"
        ],
        "title": "集禧齋宮雨後",
        "id": "a3d87cab-5b23-4c6e-957e-e299283c6e46"
    },
    {
        "author": "劉敞",
        "paragraphs": [
            "女奴能爲馬上曲，一彈一彈復一彈。",
            "我醉已眠都不醒，半天落月微霜寒。"
        ],
        "title": "聽女奴彈胡琴",
        "id": "9b42c259-a271-4d82-80aa-8020239cd495"
    },
    {
        "author": "劉敞",
        "paragraphs": [
            "翠葉金花刮眼明，薄霜濃露倍多情。",
            "誰人正苦山中醉，借與繁香醒宿酲。"
        ],
        "title": "庭前菊花",
        "id": "000fe831-0228-495f-b5a5-f1be0b757a99"
    },
    {
        "author": "劉敞",
        "paragraphs": [
            "仙家千載亦何長，人世空驚日月忙。",
            "洞裏桃花莫相笑，劉郎今是老劉郎。"
        ],
        "title": "戲作二首  其一",
        "id": "67f4f5d8-fb3c-4f44-93ca-9bda77282437"
    },
    {
        "author": "劉敞",
        "paragraphs": [
            "文章落筆有誰先，坐上詩成海外傳。",
            "明日帝京應紙貴，開簾卻扇有新編。"
        ],
        "title": "戲作二首  其二",
        "id": "3dc25227-3e1f-4662-b6da-9f4a62d7d4f0"
    },
    {
        "author": "劉敞",
        "paragraphs": [
            "蒼茫六合外，渺莽三皇初。",
            "近既未必有，遠亦未必無。"
        ],
        "title": "詩一首",
        "id": "32f0288a-5613-4d7b-97d6-fd9ccbd7bb95"
    },
    {
        "author": "劉敞",
        "paragraphs": [
            "入水作田，上山伐薪。",
            "人世幾何，終歲苦貧。",
            "安有靈藥，化爲羽人。",
            "呼吸光景，爲君外臣。"
        ],
        "title": "農父  其一",
        "id": "ca8d6c35-c853-4674-8e15-da7f6fc6137e"
    },
    {
        "author": "劉敞",
        "paragraphs": [
            "鳥飛不遠，暮還其宅。",
            "我獨匪人，去從兵籍。",
            "釋棄耒耜，顧貪朝夕。",
            "轉徙異方，終世爲客。"
        ],
        "title": "農父  其二",
        "id": "4c915007-aae4-4f0a-b58a-f9d9e1bb848b"
    },
    {
        "author": "劉敞",
        "paragraphs": [
            "陰陽失常度，水旱互爲災。",
            "歲暮不成耕，閭里自相哀。",
            "相哀竟何奈，田畝棄汙萊。",
            "欲行關租急，欲居兵賦催。",
            "同知羅憂患，誰復念嬰孩。",
            "往往遺渠溝，顧之淚如頹。",
            "國庾須積粟，國帑須羨財。",
            "大臣職富國，爾命自宜哉。"
        ],
        "title": "農哀",
        "id": "5c4be171-31d8-4f9b-94d3-c8d3820ad013"
    },
    {
        "author": "劉敞",
        "paragraphs": [
            "玳筵銀燭徹宵明，白玉佳人唱渭城。",
            "更盡一杯須起舞，關河秋月不勝情。"
        ],
        "title": "贈別長安妓蔡嬌",
        "id": "3e9428f9-1b22-40c2-a969-4132e8aee67e"
    },
    {
        "author": "劉敞",
        "paragraphs": [
            "朝離巴陵岸，暮投烏沙汀。",
            "大江屢回環，反顧猶洞庭。",
            "月色奪暗日，舟人各宵征。",
            "東南浮雲際，極望都冥冥。",
            "不辨水與天，高低皆見星。",
            "分明銀河流，來與江漢並。",
            "安得數尺槎，漂然向天庭。"
        ],
        "tags": [
            "洞庭湖"
        ],
        "title": "宿烏沙",
        "id": "fbf872d0-f80e-4b5d-acf4-9134e0f81909"
    },
    {
        "author": "劉敞",
        "paragraphs": [
            "五嶽窮雲霓，滄海不可游。",
            "玉臺焜朝日，珠華媚飛虬。",
            "飄颻羣仙子，來往何其稠。",
            "咫尺視千里，俯仰移九秋。",
            "潮波有時起，勢若空中浮。",
            "禺彊受帝命，巨鰲舉其頭。",
            "邇來百萬祀，無復遷播憂。",
            "龍伯何爲者，修干曳長鈎。",
            "不知意誰憾，似與鰲爲仇。",
            "六鱗既潛舉，二山忽飄流。",
            "衆真失其常，蕩析不自謀。",
            "孰云飛升樂，奔迫良可愁。",
            "盈虛誠難必，藏壑有亡舟。",
            "至人縱大觀，夷險固悠悠。",
            "如聞帝憑怒，侵減龍伯儔。",
            "且欲招羣仙，復還故時丘。",
            "勉哉凌雲迹，永謝北極幽。"
        ],
        "title": "讀列子贈幾太博勝之殿丞君章監丞",
        "id": "37d81f0a-aca3-4c0f-b9ce-0bdfd907175f"
    },
    {
        "author": "劉敞",
        "paragraphs": [
            "殿翼翔空直，樓陰蔽日寬。",
            "風聲彌玉宇，仙術廢冰丸。",
            "老檜頻成籟，相烏不定竿。",
            "世人驚未到，六月尚清寒。"
        ],
        "title": "迴風館",
        "id": "bc6ff1c8-5987-452d-bef2-77abc2812e33"
    },
    {
        "author": "劉敞",
        "paragraphs": [
            "攬轡歲空盡，蕭條萬里間。",
            "向來貂已敝，此去鬢宜班。",
            "雪沒前王帳，沙連右地山。",
            "星回陽氣復，吾亦至幾還。"
        ],
        "title": "臨都館",
        "id": "fffa7b3d-1500-4cb9-bba4-7ea6fff7c641"
    },
    {
        "author": "劉敞",
        "paragraphs": [
            "羈旅關東來獻書，還曾題柱宿匡廬。",
            "自知不及相如健，重到曾無駕駟車。"
        ],
        "tags": [
            "庐山"
        ],
        "title": "張三館有前歲赴舉時題字處作  其一",
        "id": "67fe2007-f6dc-48be-b7e2-2944d038e888"
    },
    {
        "author": "劉敞",
        "paragraphs": [
            "暫懷印綬過家庭，車馬驂驔去路輕。",
            "自爲綵衣生意氣，敢將晝錦比光榮。"
        ],
        "title": "張三館有前歲赴舉時題字處作  其二",
        "id": "79aa71bd-019c-4a29-a1eb-2948aff506e6"
    },
    {
        "author": "劉敞",
        "paragraphs": [
            "四山如畫古端州，州在西江欲盡頭。",
            "謾道江山解留客，老夫歸思甚東流。"
        ],
        "title": "自恩平還題嵩臺宋隆館  其一",
        "id": "8ac600e5-0185-4170-9118-092964de10a8"
    },
    {
        "author": "劉敞",
        "paragraphs": [
            "松菊壺山手自栽，二年羈宦客嵩臺。",
            "無端卻被東風誤，又作恩平一夢回。"
        ],
        "title": "自恩平還題嵩臺宋隆館  其二",
        "id": "63019861-3d20-4af3-8cc0-01cb1eb03ae9"
    },
    {
        "author": "劉敞",
        "paragraphs": [
            "張也湖海士，心與迹並真。",
            "語默或不常，時以爲狂人。",
            "蹉跎太倉史，奔走京華塵。",
            "頗如喪家狗，纍纍敝精神。",
            "雖游公卿間，望絕要路津。",
            "感激自上書，生當致青雲。",
            "天光回日月，聖澤熙陽春。",
            "禁林給筆札，中府紬典墳。",
            "羣玉連帝居，東壁臨北辰。",
            "飛騰怪清切，寓直懷珍羣。",
            "慷慨氣益遒，咏歌思逾新。",
            "昔賢稽古力，利祿不足云。",
            "登瀛以爲榮，襆被寧厭頻。",
            "君乃鸞鳳姿，方當極逢辰。",
            "豈若楊執戟，白頭專校文。"
        ],
        "title": "和張景純初置館中",
        "id": "868b988b-538e-4b81-aef6-96d686bde32f"
    },
    {
        "author": "劉敞",
        "paragraphs": [
            "鹿兒峽未盡，松子嶺相望。",
            "走險暇掃廕，摩空愁亂行。",
            "霜增頭皓白，塵變馬曬黄。",
            "不作還鄉意，羈人應斷腸。"
        ],
        "title": "松子嶺",
        "id": "afb9e72f-41ea-485d-82d9-6787ae62673e"
    },
    {
        "author": "劉敞",
        "paragraphs": [
            "壺公飛昇向千歲，茲樹懸壺今尚在。",
            "繁根鬰屈蟠蛟龍，冗幹呺嚎作天籟。",
            "樛枝入土又旁出，四面童童若車蓋。",
            "大鈞播物信容易，父老相傳謾驚駭。",
            "孔明廟前千丈栢，老子庭中左紐檜。",
            "天資正直本當壽，地養堅強自宜大。",
            "嗟爾朽質名弗聞，雖能所生世何賴。",
            "雷霆不及斤斧遺，但恐狐貍假爲怪。"
        ],
        "title": "壺公祠大樹",
        "id": "ffc8059f-05eb-4e87-bd93-205064673ae1"
    },
    {
        "author": "劉敞",
        "paragraphs": [
            "慟器論時事，幽居祇杜門。",
            "自然憂未弭，那不眼潛昏。",
            "火齊終無纇，泉沙暫有渾。",
            "誰資上池水，洞視一方垣。"
        ],
        "title": "和尚叔父病目",
        "id": "abc65491-6ea1-4826-9e41-96ade2a5286f"
    },
    {
        "author": "劉敞",
        "paragraphs": [
            "野客幽居何處尋，小園荒徑似山林。",
            "雨足蝦蟆何自喜，秋來蟋蟀競悲吟。",
            "丹青果實同時熟，紅白荷花相映深。",
            "可怨幽蘭老堂下，無端柔蔓上城陰。",
            "微茫返照樓頭出，蕭索孤煙天際沉。",
            "楚澤偏傷千里目，西風自覺倦登臨。"
        ],
        "title": "晚晴小園",
        "id": "86c52644-8da5-41f3-a93d-50f50c9f8032"
    },
    {
        "author": "劉敞",
        "paragraphs": [
            "朝日出東北，青雲散朱暉。",
            "堅金爲之鑠，信此庚氣微。",
            "吾子善閉關，今何冒炎威。",
            "流汗正被面，飛塵常滿衣。",
            "憶君若冰雪，無以慰渴饑。",
            "伏日萬鬼行，至如早旋歸。"
        ],
        "title": "伏日尋鄰幾不見",
        "id": "4df68eea-f808-4d3c-aa84-53dbbe4ea7a1"
    },
    {
        "author": "劉敞",
        "paragraphs": [
            "菩薩號文殊，禪堂名曲講。",
            "語默本同源，名實不相愯。"
        ],
        "title": "詩一首",
        "id": "00cadb8b-0872-4489-83e0-46768d42e1f5"
    },
    {
        "author": "劉敞",
        "paragraphs": [
            "禹稷躬稼穡，春秋重麥禾。",
            "勸耕聊及暇，稱力焉俟多。",
            "霜風雖凄緊，日晏更清和。",
            "輕裘頗自姿，扶杖勤來過。",
            "青青已布隴，芃芃在伐柯。",
            "農功欣嗣歲，節物嗟騰波。",
            "悵然念歸田，自顧將婆娑。"
        ],
        "title": "種麥",
        "id": "a5f8f9ec-cc08-4461-afef-35efe64c8111"
    },
    {
        "author": "劉敞",
        "paragraphs": [
            "白露清風催八月，紫蘭紅葉共凄涼。",
            "黄花冷淡無人看，獨自傾心向太陽。"
        ],
        "title": "葵花",
        "id": "736b2abb-0cb1-4b84-ae69-7a4f3946c545"
    },
    {
        "author": "劉敞",
        "paragraphs": [
            "屢聞白雪題詩句，飽見黄花泛酒杯。",
            "豈是一枝能五色，相隨次第雪中開。"
        ],
        "title": "五色菊",
        "id": "9433c259-d44b-4a01-b99c-08a22937d304"
    },
    {
        "author": "劉敞",
        "paragraphs": [
            "翠柏高松雨後新，薄寒初起地無塵。",
            "自披鶴氅吟詩句，何必神仙更有人。"
        ],
        "title": "行吟三清墀中示雷生",
        "id": "55dfe269-f353-46ab-a31a-99bbcff19c91"
    },
    {
        "author": "劉敞",
        "paragraphs": [
            "仕不至二千石，賈不至五百萬。",
            "此事夸者憂，而非志士嘆。",
            "君不見下邳少年受書起，幄中運籌制千里。",
            "功成不受二萬戶，拂衣歸從赤松子。",
            "君不見計倪半策誅強吳，鴟夷扁舟遊五湖。",
            "三致千金不自擅，至今籍籍宗陶朱。",
            "大賢富貴不爲己，心事邈與常人殊。",
            "逢時致身如反手，雲蒸龍變無時無。",
            "君勿愛上書獻賦稱賢豪，刺繡倚市相矜高。",
            "丈夫昔曾笑徒勞，商賈旦旦爭錐刀。"
        ],
        "title": "上書行",
        "id": "17e5349d-1a08-43f3-9d38-98122134077e"
    },
    {
        "author": "劉敞",
        "paragraphs": [
            "羽觴泛中流，坐傍修竹里。",
            "右軍期不來，白鷗自飛起。"
        ],
        "title": "集曲水臺",
        "id": "7206aed5-4fc1-44e4-9783-b64827669398"
    },
    {
        "author": "劉敞",
        "paragraphs": [
            "因君古人風，更欲投吾簪。"
        ],
        "title": "句  其一",
        "id": "46aa49a3-3baa-4bf5-95f9-2703700e1057"
    },
    {
        "author": "劉敞",
        "paragraphs": [
            "江色明吳甸，山香落楚梅。"
        ],
        "title": "句  其二",
        "id": "9a962672-cbf7-4527-aacb-b9487ff2170c"
    },
    {
        "author": "劉敞",
        "paragraphs": [
            "璽書幾日來宣室。"
        ],
        "title": "句  其三",
        "id": "0d3cc706-3f68-484a-88f6-9702f3127253"
    },
    {
        "author": "劉敞",
        "paragraphs": [
            "傾家釀酒經年醉，不使春風負玉壺。"
        ],
        "title": "句  其四",
        "id": "b88ba840-c0c3-4ed9-b86c-d6ed057c9faf"
    },
    {
        "author": "劉敞",
        "paragraphs": [
            "強挽春風留一醉，露香還可析朝酲。"
        ],
        "title": "句  其五",
        "id": "a392f9b5-6851-48f7-bd45-04d6f847a26f"
    },
    {
        "author": "劉敞",
        "paragraphs": [
            "城角日高人寂寞，小庭行遍拾桐花。"
        ],
        "title": "句  其六",
        "id": "fdc54ad1-a835-401c-8a91-670f583078fe"
    },
    {
        "author": "劉敞",
        "paragraphs": [
            "深林幽寂秋雨晦，叢蘭猗猗無所佩。"
        ],
        "title": "句  其七",
        "id": "badee5aa-8268-4bf2-808b-1ce8eaa089fa"
    },
    {
        "author": "劉敞",
        "paragraphs": [
            "薰風四月濃芳歇，火玉燒枝拂露華。"
        ],
        "title": "句  其八",
        "id": "3e8862e7-d2d6-40e2-bb7d-a16f0821908d"
    },
    {
        "author": "劉敞",
        "paragraphs": [
            "南賓佳實傳名久，曾憶巴山寄楚人。"
        ],
        "title": "句  其九",
        "id": "d65eaf7b-fd06-4ddc-bad9-c264b775bbc9"
    },
    {
        "author": "劉敞",
        "paragraphs": [
            "頌聲騷客誤，錫貢禹書遲。"
        ],
        "title": "句  其一○",
        "id": "18d36f92-8a4a-47ff-af30-d3eddc08a595"
    },
    {
        "author": "劉敞",
        "paragraphs": [
            "江南碧木映霜秋，丹實清香破客愁。"
        ],
        "title": "句  其一一",
        "id": "709485dc-b1b5-439e-893e-e9d6eda25651"
    },
    {
        "author": "劉敞",
        "paragraphs": [
            "不識日高眠起處，何如風定舞餘時。"
        ],
        "title": "句  其一二",
        "id": "ad1e6b87-01d9-47f9-9eb9-3c2cd7916c8f"
    },
    {
        "author": "劉敞",
        "paragraphs": [
            "南牆雙柏天生直，材雖未老心千尺。"
        ],
        "title": "句  其一三",
        "id": "a8035581-158d-486e-8bd1-79b1ddf50140"
    },
    {
        "author": "劉敞",
        "paragraphs": [
            "美田鈎盾裏，躬稼麥秋餘。"
        ],
        "title": "句  其一四",
        "id": "4ec51450-8436-4313-90a5-0eaa41b4a97c"
    },
    {
        "author": "劉敞",
        "paragraphs": [
            "但見古河東，蕎麥如鋪雪。"
        ],
        "title": "句  其一五",
        "id": "326c5caa-9ed7-4095-b230-8d86d3e18360"
    },
    {
        "author": "劉敞",
        "paragraphs": [
            "廉吏今無劌，仁人古戒磏。"
        ],
        "title": "句  其一六",
        "id": "0eb0820f-cb35-43e5-bc75-cdb32a4f2445"
    },
    {
        "author": "劉敞",
        "paragraphs": [
            "世亂潁水濁，世治潁水清。"
        ],
        "title": "句  其一七",
        "id": "8f67a36a-1cc7-4e50-b4c3-33409d98f7be"
    },
    {
        "author": "劉敞",
        "paragraphs": [
            "說文黄葵常傾葉，向日不令照其根。"
        ],
        "title": "句  其一八",
        "id": "cf526ebc-71bd-44b7-a7a3-4841881af1fb"
    },
    {
        "author": "劉敞",
        "paragraphs": [
            "詩題：晝寢首句：井逕從蕪漫。"
        ],
        "title": "存目  其一",
        "id": "66d6aa6f-87ec-48c1-a2fe-148a1f292e6b"
    },
    {
        "author": "劉敞",
        "paragraphs": [
            "詩題：鴨脚首句：魏帝昧遠圖。"
        ],
        "title": "存目  其二",
        "id": "5e6aeda4-6475-4b5f-8d2c-bdfd7579f1df"
    },
    {
        "author": "王珪",
        "paragraphs": [
            "乾坤順夷，皇有嘉德。",
            "爰施慶雲，承日五色。",
            "輪囷下垂，萬物皆飾。",
            "維天祚休，長被無極。"
        ],
        "title": "皇帝冬至御大慶殿舉第一盞酒奏慶雲之曲",
        "id": "b37fd480-c0d1-4c63-94b9-55243d498e17"
    },
    {
        "author": "王珪",
        "paragraphs": [
            "太平之符，昭發衆瑞。",
            "爰有嘉禾，異隴合穗。",
            "大田如雲，既穫既刈。",
            "野人愉愉，不亦有歲。"
        ],
        "title": "皇帝冬至御大慶殿舉第二盞酒奏嘉禾之曲",
        "id": "1597f4dd-2b67-4658-8773-b474b0a27a26"
    },
    {
        "author": "王珪",
        "paragraphs": [
            "白鷺敞西軒，棟宇窮爽塏。",
            "千峰若聯環，翠色不可解。",
            "是時天宇曠，六幕無纖靄。",
            "金斗熨秋江，素練横衣帯。",
            "乾坤清且斂，氣象朝昏改。",
            "蘆花作雪風，飛舞來滄海。",
            "九霄汀鶴起，萬里檣烏快。",
            "月上三山頭，鳥没横塘外。",
            "蒼茫洲渚寒，銀錯星斗大。",
            "開樽屏絲竹，披襟向簫籟。",
            "余生本江湖，偃蹇欣作會。",
            "清興雖自發，苦嗜亦吾累。",
            "魚龍憑夜濤，四面忽滂湃。",
            "安得犀燈然，煌煌發水怪。"
        ],
        "title": "白鷺亭",
        "id": "168f96aa-cac6-44c9-8be5-2aae759e0390"
    },
    {
        "author": "王珪",
        "paragraphs": [
            "天子重論秀，待之以公卿。",
            "志士抱奇節，猶或塲屋輕。",
            "學能苦自琢，詩書腹縱横。",
            "胡爲懷袖間，挾冊角羣生。",
            "訶卒闚其旁，執衣來叩楹。",
            "狂狙就新縛，跳突哀且鳴。",
            "豈不念寒孤，顧有素令明。",
            "利祿非可苟，辱甚捨弗烹。"
        ],
        "title": "和景彝誚扶出者",
        "id": "b0cef49b-1069-4dc8-b438-15ecbecf6947"
    },
    {
        "author": "王珪",
        "paragraphs": [
            "賢侯謝郡歸，從遊樂吾黨。",
            "林泉富餘地，卜築疏陳莽。",
            "是時春正中，來燕音下上。",
            "若賀大厦成，喜留衆賓賞。",
            "得名因笑談，揮墨粲題榜。",
            "所夸賢豪盛，豈止池榭廣。",
            "人心樂且閒，鳥意頡而頏。",
            "吟罇敞花軒，醉枕酣風幌。",
            "輕雲薄藻棟，初日麗珠網。",
            "紅袂生暗香，清絃泛餘響。",
            "林深隱飛蓋，岸曲遲去槳。",
            "波光欄檻明，竹氣衣巾爽。",
            "虛客涼樾入，影與文漣蕩。",
            "晨飈轉綠蕙，夕雨滋膏壤。",
            "嘉辰喜盍朋，命駕期屢往。",
            "觴詠陶淑真，世俗豈吾倣。",
            "得以爲勝遊，蕭然散煩想。",
            "公子固好士，世德復可像。",
            "今此大基構，不圖專奉養。",
            "美哉風流存，來葉足師仰。"
        ],
        "title": "來燕堂聯句",
        "id": "6601df7b-33c1-4ae8-9a4b-aa01c5df4b62"
    },
    {
        "author": "王珪",
        "paragraphs": [
            "空樓百尺江之滸，醉上凭軒懷故土。",
            "數鴻秋入衡陽雲，一帆暮過瀟湘雨。",
            "庾客傷心欲斷絃，文通别淚空横柱。",
            "舊山幾畝林泉鄉，安得歸兮事農圃。"
        ],
        "title": "樓上述懷",
        "id": "3a42145a-7130-43c9-98ab-bb0b5febf2ab"
    },
    {
        "author": "王珪",
        "paragraphs": [
            "兔自明月窟中出，鶴從羣玉峰頭下。",
            "人間俗眼未嘗窺，已爲兩家藏以詫。",
            "玉堂詞人本仙材，光芒偶落銀河罅。",
            "謫向埃塵五十春，所趣無一不瀟灑。",
            "爲愛霜蹄特皎潔，貯以雕籠綠櫺亞。",
            "有時驚躑歘若犇，丹眸眩轉雙珠射。",
            "靈昌太守新歸來，惜將清唳寄京舍。",
            "玉繩低闕春露寒，常恐陰林惡聲嚇。",
            "傳宣忽出右銀臺，詔急許馳天廐馬。",
            "卻辭丹陛鎖南宫，兔鶴欲攜俱不暇。",
            "是時雪後簾幕明，燈火冷落入清夜。",
            "兩翁相顧悅有思，便索粉牋揮筆寫。",
            "有客月底吟影動，猝繼新章亦奇雅。",
            "大都吟苦不無牽，遂約東家看婭姹。",
            "醉翁良憤詆高懷，却揮醉墨幾欲罵。",
            "我聞此語初未平，隨手欲和思殊寡。",
            "玉山滄海莫放翻然歸，纖腰綠鬢何妨爲君倒金斝。"
        ],
        "title": "和永叔思白兔戲答公儀憶鶴雜言",
        "id": "49510999-c620-417d-850f-823cc057b7a7"
    },
    {
        "author": "王珪",
        "paragraphs": [
            "朝摘桃花紅破蕚，暮摘李花繁滿枝。",
            "客心浩蕩東風急，把酒看春能幾時。",
            "舞衣未放哀絃闋，鷤䳏欲鳴花影絕。",
            "將軍白首不功名，覇陵千古流青血。"
        ],
        "title": "和梅聖俞感李花",
        "id": "c923c718-720e-4017-a3a1-f72046c436b9"
    },
    {
        "author": "王珪",
        "paragraphs": [
            "莫登樓，樓外華燈人競遊。",
            "翠枝威威六素虯，鳴梢一聲從天頭。",
            "金爐烟開雉尾收，正見月射雙瓊鈎。",
            "半峰飛泉落驚漚，嘘呵紫霧魚龍浮。",
            "絃清管高脆欲流，霜寒雛鳳丹山愁。",
            "臺上美人春風柔，舞腰回急寶釵投。",
            "禁街特勑香車留，簾疏的皪排星眸。",
            "畫省宵閒空翠幬，束如窮兔離新罘。",
            "況驚白髪心悠悠，安復繁華事輕裘。",
            "寄言俠少誰爲儔，爛醉玉樓歌始休。"
        ],
        "title": "和聖俞莫登樓",
        "id": "fe671827-8c78-481e-bb1a-7d2ea4cc30bb"
    },
    {
        "author": "王珪",
        "paragraphs": [
            "小庭追凉月生衣，紅蕖靜對丹桂枝。",
            "凌波亭亭仙佩冷，弄香嫋嫋香風吹。",
            "百憂身世得一笑，二妙風流此一時。",
            "闌干獨夜發深省，憑詩寄與心相知。"
        ],
        "title": "和敬叔弟七月十二夜胡伯恭園池對月即事之作",
        "id": "e15050cf-6571-45ac-baf5-b891bdf02c08"
    },
    {
        "author": "王珪",
        "paragraphs": [
            "國重天之報，神歆德所存。",
            "孝須三后配，禮莫一郊尊。",
            "翠羽來千仗，鳴鐃下九閽。",
            "服維周冕盛，樂自舜韶温。",
            "未酌羣靈降，先祠萬玉犇。",
            "黄流凝夕祼，紫焰亘霄燔。",
            "星拱低宸幄，雲回護帝轅。",
            "祥輝新日月，佳氣浹乾坤。",
            "紹古歸鴻鑠，含生濯至恩。",
            "欽惟齋格至，仰福在元元。"
        ],
        "title": "郊祀慶成詩  其一",
        "id": "86b03281-c43c-48ba-a249-9c09c434741a"
    },
    {
        "author": "王珪",
        "paragraphs": [
            "有宋乘炎運，于今邁百年。",
            "祖功雖不易，子聖自能傳。",
            "寶曆迎長至，神丘放大圜。",
            "靈宫千福降，清廟一誠專。",
            "翠仗鉤陳下，青城斗極邊。",
            "側班回衆弁，虛次待高煙。",
            "晦霧初宵斷，晴雲未曉鮮。",
            "天形何磊落，帝步亦周旋。",
            "麗澤沾魚鳥，休歌被筦絃。",
            "歡聲兼嶽動，和氣與春連。",
            "在昔開鴻業，斯民入化甄。",
            "監危常栗栗，受祉更乾乾。",
            "此日膺神筴，孤臣老禁筵。",
            "願將成命頌，獨奏邇英前。"
        ],
        "title": "郊祀慶成詩  其二",
        "id": "3e22bace-7768-4fbf-a4f0-a2b5278be239"
    },
    {
        "author": "王珪",
        "paragraphs": [
            "皇祐更秋律，明堂奉帝禋。",
            "粢盛雖薦德，霜露本懷親。",
            "於赫朝三后，無文秩百神。",
            "九筵交玉幣，重屋近星辰。",
            "邃幄留飈御，清壇墮月津。",
            "衣冠漢儀舊，金石舜韶新。",
            "受胙開宣室，鳴鐘降紫宸。",
            "羣陰先伏旦，協氣斗回春。",
            "靈貺叢千祝，豐恩滲四垠。",
            "慚非老辭筆，徒學頌堯人。"
        ],
        "title": "大饗明堂慶成詩",
        "id": "5b414eaf-944f-4f68-8fe9-9da2a3cebfbe"
    },
    {
        "author": "王珪",
        "paragraphs": [
            "上苑張瑤席，春風萬象新。",
            "誰知掛冠客，曾是釣璜人。",
            "感遇歸真主，勳勞念老臣。",
            "曲成雙鳯舞，酒入百花醇。",
            "日月恩華滿，朝廷喜氣均。",
            "天章照黄髪，異數極君仁。"
        ],
        "title": "依韻恭和聖製俯同太師文彦博玉津園賜宴席上述懷",
        "id": "7a3ca2c7-03a2-422f-8171-209a25994dc4"
    },
    {
        "author": "王珪",
        "paragraphs": [
            "崇因開寶構，金碧畫相輝。",
            "禁蹕隨曦馭，曾城轉斗機。",
            "梵音獅子吼，妙相鴿王歸。",
            "洛水浮神篆，天花滿御衣。",
            "塔疑從地湧，棟儗入雲飛。",
            "上行乘今果，羣迷悟昨非。",
            "慧珠常自照，法雨徧成霏。",
            "但起真如念，梯梁即可幾。"
        ],
        "title": "從駕至開寶寺慶壽崇因閣依韻和吳相公",
        "id": "6456c1a5-23f0-4796-afe3-a722ac9b4488"
    },
    {
        "author": "王珪",
        "paragraphs": [
            "睿聽來嘉論，憂勤政事昌。",
            "顒顒瞻帝座，諤諤置臣章。",
            "語切青規上，文留黼扆傍。",
            "受言初拜禹，罪己忽興湯。",
            "進牘須盈几，垂衣豈下堂。",
            "只應千載治，危諫屬忠良。"
        ],
        "title": "擬試置章御座二首  其一",
        "id": "9440f06c-66a4-44aa-a560-8e15fe942891"
    },
    {
        "author": "王珪",
        "paragraphs": [
            "君心圖治切，座置直臣章。",
            "密奏留中扆，虛懷拱峻廊。",
            "聰明開二帝，道德勸三王。",
            "温室焚初藁，丹帷緝舊囊。",
            "呈書勞夜覽，造膝被天光。",
            "欲識憂民意，忠規不可忘。"
        ],
        "title": "擬試置章御座二首  其二",
        "id": "ea52f06f-e6f1-4f1b-a9b7-ec8e2afbf88a"
    },
    {
        "author": "王珪",
        "paragraphs": [
            "端扆垂君治，顒昂十二旒。",
            "藻文兼組爛，玉氣若虹浮。",
            "體重宸居邃，仁深帝視收。",
            "珠光延外燭，星采會中稠。",
            "法服雖周盛，巖廊自舜遊。",
            "無爲格天下，涵德永孚休。"
        ],
        "title": "采藻爲旒",
        "id": "a0d33881-7d14-4640-a187-3a2cdcf665fc"
    },
    {
        "author": "王珪",
        "paragraphs": [
            "憶昨懷君詔，章臺聽暮鐘。",
            "人從太微下，書自道山共。",
            "彩鳯看飛筆，長虹見吐胸。",
            "冤家成行對，側理入腰封。",
            "海闊珠難採，山輝玉易攻。",
            "别吟平樂賦，高第唱西廱。"
        ],
        "title": "喜定號",
        "id": "e87e165d-9a4d-4ab2-863c-9fba702dd21a"
    },
    {
        "author": "王珪",
        "paragraphs": [
            "樂國芝呈瑞，賢侯貳郡時。",
            "甘棠方蔽芾，仙草亦葳蕤。",
            "異種傳三秀，靈華粲九枝。",
            "幽陰吐光怪，朽腐化神奇。",
            "美政邦人頌，嘉祥聖主知。",
            "特書輝史策，寵錫下天墀。",
            "治行能如此，公台到匪遲。",
            "誰爲燕許手，灑筆播聲詩。"
        ],
        "title": "題瑞芝圖",
        "id": "3b5e99ca-cde2-497e-8e84-da1ac6c21b99"
    },
    {
        "author": "王珪",
        "paragraphs": [
            "太乙真庭結寶壇，中涵元象本無言。",
            "三山波湧樓臺近，北極星環劍佩尊。",
            "歲入飛宫初在丑，神移列馭直從坤。",
            "妖氛自逐靈旂捲，瑞穀常登御廪蕃。",
            "曉日破紅浮鬭栱，夕雲凝紫護周垣。",
            "龍隨御筆棲碑首，鶴带仙書語洞門。",
            "天馬應歌來仗衞，嶽祗聫職聽朝昏。",
            "傳聞詞客新吟苦，玉案纔承上帝恩。"
        ],
        "title": "依韻和王宣徽奉安中太乙神像",
        "id": "29a381be-9e9f-4473-9c54-3cea0be50196"
    },
    {
        "author": "王珪",
        "paragraphs": [
            "天地得正氣，四時無易心。",
            "生來本孤節，高處獨千尋。",
            "月影龍蛇動，風枝簫籟吟。",
            "如何楓與柳，亦擬傍清陰。"
        ],
        "title": "竹",
        "id": "017670dc-1ca1-44cc-adc9-cdd139885911"
    },
    {
        "author": "王珪",
        "paragraphs": [
            "柄密藏溪路，香清盪客襟。",
            "碧筒聊助飲，紫槖自供吟。",
            "魚戯涼波動，龜巢夕霧深。",
            "横塘雙槳急，菱唱有餘音。"
        ],
        "title": "荷葉",
        "id": "af57278d-e7ad-46bc-9204-5efdfe8db747"
    },
    {
        "author": "王珪",
        "paragraphs": [
            "冷香疑到骨，瓊豔幾堪餐。",
            "半醉臨風折，清吟拂曉觀。",
            "贈春無限意，和雪不勝寒。",
            "桃李有慚色，枯枝試並欄。"
        ],
        "title": "梅花",
        "id": "255ab9a6-dd78-45cc-8349-1cb228be553f"
    },
    {
        "author": "王珪",
        "paragraphs": [
            "獵桂來鍾嶺，翍椒度漢宫。",
            "雲飛汾水闊，葉下洞庭空。",
            "海國檣帆壯，邊城鼓角雄。",
            "誰知洛陽客，歸意在江東。"
        ],
        "tags": [
            "洞庭湖"
        ],
        "title": "秋風",
        "id": "bb6df5ba-292f-4879-9205-e6b4eed43e0e"
    },
    {
        "author": "王珪",
        "paragraphs": [
            "大野重陰合，危樓遠望迷。",
            "風兼萬籟響，天與四溟低。",
            "病樹先春發，驚烏未曉啼。",
            "好同伊水客，香阜訪靈棲。"
        ],
        "title": "喜雪",
        "id": "1c8fc42e-33a2-4914-834d-43ec67f401fd"
    },
    {
        "author": "王珪",
        "paragraphs": [
            "溟渤蕩無垠，東嵎掛日輪。",
            "風雲始迴雨，天地不飛塵。",
            "氣動千峰翠，光浮萬瓦鱗。",
            "南亭一駐馬，十里望青春。"
        ],
        "title": "雪晴",
        "id": "2016a5bc-a117-4301-8717-470c8901b0c3"
    },
    {
        "author": "王珪",
        "paragraphs": [
            "地迥林泉好，乘閒會勝游。",
            "深沉烟色聚，瀟灑雨聲收。",
            "貧過揚雄宅，狂思范蠡舟。",
            "寄言賞心友，巾褐此經秋。"
        ],
        "title": "林亭",
        "id": "0516fca4-7949-42db-a086-a991a2c27f4d"
    },
    {
        "author": "王珪",
        "paragraphs": [
            "策馬陟平原，天空蕩楚氛。",
            "秋聲無限葉，暮色幾重雲。",
            "草遠烟痕闊，山迴鳥道分。",
            "行行吟未已，歸路日西曛。"
        ],
        "title": "郊外",
        "id": "cfa57c63-8d75-4519-b697-6ce54a22c6d0"
    },
    {
        "author": "王珪",
        "paragraphs": [
            "雲日散朝陰，清江更一臨。",
            "北堂無草積，南浦有波深。",
            "春意饒芳樹，晴光動翠岑。",
            "自慚機亦淺，勞起海鷗心。"
        ],
        "title": "即事",
        "id": "c592d737-00c4-4a76-a876-0bd71203e9d3"
    },
    {
        "author": "王珪",
        "paragraphs": [
            "聞笛更懷舊，望鴻難寄音。",
            "西風行客淚，明月故人心。",
            "離恨江波闊，歸期歲景深。",
            "何時紫溪隱，尊酒起狂吟。"
        ],
        "title": "有感",
        "id": "62734f7a-25d6-4e84-a6a0-65b4d60a2d49"
    },
    {
        "author": "王珪",
        "paragraphs": [
            "身雖居城邑，趣不落人間。",
            "門外塵埃滿，庭中日月閒。",
            "潮隨朝梵響，雨入定衣斑。",
            "幾欲攜笻去，松陰一叩關。"
        ],
        "title": "題招提院静照堂",
        "id": "677c304d-e5bc-4b7d-ae05-62d46f5541c4"
    },
    {
        "author": "王珪",
        "paragraphs": [
            "客路森如棘，巖棲静掩關。",
            "陶巾春漬酒，謝屐晚回山。",
            "醉夢雷霆息，棋聲日月閒。",
            "我慚攖世網，暫此一怡顔。"
        ],
        "title": "書隱者壁",
        "id": "e56e8833-558f-46aa-83b7-2c7934cb4465"
    },
    {
        "author": "王珪",
        "paragraphs": [
            "訪政鳴堯鼓，旌賢走漢輪。",
            "帝方驚主父，人已薦平津。",
            "筆落三千健，恩頒尺一新。",
            "歸來前席問，榮路邇嚴宸。"
        ],
        "title": "聞邵興宗拜命",
        "id": "c0260037-4901-4317-b2f4-6a23d528cf20"
    },
    {
        "author": "王珪",
        "paragraphs": [
            "藻棟臨流啟，涼飈蕩暑迴。",
            "清如游玉宇，快若在蘭臺。",
            "海葉吟中下，番航望次來。",
            "披襟殊未已，雲外月弦開。"
        ],
        "title": "夏日登望海亭",
        "id": "4b5927ad-9535-4284-b895-4decede50c44"
    },
    {
        "author": "王珪",
        "paragraphs": [
            "賞心亭下路，平昔艤歸艎。",
            "游子去何許，綠蕪春自芳。",
            "城根侵海斷，日脚射雲長。",
            "往事不堪問，東風故壘荒。"
        ],
        "title": "金陵",
        "id": "12d14e2c-b0bf-4a1d-b2b5-d76c389b8d59"
    },
    {
        "author": "王珪",
        "paragraphs": [
            "疏颯水風起，此宵何太清。",
            "危樓人未下，獨樹鳥頻驚。",
            "寒漏三更急，秋江萬里横。",
            "凄然六朝恨，依舊照空城。"
        ],
        "title": "金陵會月",
        "id": "16101e40-9b59-4f75-a811-0e44d4857019"
    },
    {
        "author": "王珪",
        "paragraphs": [
            "萬雀噪山館，重來一叩扉。",
            "去年寒夢在，今日遠書違。",
            "殘雪留春槖，疏星掛曉衣。",
            "帝鄉不可望，心與白雲飛。"
        ],
        "title": "富谷館",
        "id": "38e9db17-492e-4b6b-a364-0f27af2014e8"
    },
    {
        "author": "王珪",
        "paragraphs": [
            "一持天子節，兹喜去龍庭。",
            "大漠夜猶白，寒山春不青。",
            "峰多常蔽日，地絕欲回星。",
            "同類惟所適，鳴鑣毋暫停。"
        ],
        "title": "發會同館",
        "id": "9f474659-76ad-4fe8-9371-624d0e3f0f2f"
    },
    {
        "author": "王珪",
        "paragraphs": [
            "岑寂夜將半，一聲來枕前。",
            "無風起羣籟，有月在中天。",
            "行子夢初斷，故鄉書未傳。",
            "不須聞别鶴，冷涕已潸然。"
        ],
        "title": "和人聞雁二首  其一",
        "id": "e8a12b3f-229d-47f5-b42c-ee72e39d6980"
    },
    {
        "author": "王珪",
        "paragraphs": [
            "塞長霜草白，天闊夜雲愁。",
            "影過空江月，聲來别枕秋。",
            "鄉音何處託，客恨幾時休。",
            "況有冥飛志，無爲弋者求。"
        ],
        "title": "和人聞雁二首  其二",
        "id": "f0c240b3-4e07-47df-90c5-6de54584a249"
    },
    {
        "author": "王珪",
        "paragraphs": [
            "二月猶逢雪，春寒一倍加。",
            "雲重應阻雁，風横祇愁花。",
            "碧水離思斷，瓊樓醉倚斜。",
            "誰知下帷苦，未曉已聞鴉。"
        ],
        "title": "和聖俞春雪",
        "id": "4cf4b59c-055b-4a45-8112-dae0fda7e27b"
    },
    {
        "author": "王珪",
        "paragraphs": [
            "半夜傳君召，西清閲帝文。",
            "筆回丹穴鳳，歌起沛中雲。",
            "御幄金虯轉，仙墀羽仗分。",
            "君王自天縱，況復睿心勤。"
        ],
        "title": "依韻恭和聖製龍圖天章閣觀三聖御書",
        "id": "8be08d40-7392-4617-924e-5229d6c19368"
    },
    {
        "author": "王珪",
        "paragraphs": [
            "曉下金門路，君筵聽召餘。",
            "簪纓三壽客，筆削兩朝書。",
            "身老誰逢此，恩深盡醉歟。",
            "傳聞訪遺事，應走史臣車。"
        ],
        "title": "依韻和吳相公史院開局",
        "id": "218edf83-9609-44cc-938c-2a93912e2473"
    },
    {
        "author": "王珪",
        "paragraphs": [
            "暮鑰嚴温省，宵鈴靜浴堂。",
            "銀花無奈冷，瑤草又還芳。",
            "夢久聞仙吹，班清犯曉霜。",
            "帝閽何所叩，一炷祝堯香。"
        ],
        "title": "依韻和王原叔內翰禁直有懷",
        "id": "59b5f299-dcd4-4bed-a917-e1d91a4e310a"
    },
    {
        "author": "王珪",
        "paragraphs": [
            "春入東郊雨，油然協氣通。",
            "曉澌猶未破，歲事已知豐。",
            "輦鳳翔仙霧，臺烏轉瑞風。",
            "野農徒鼓舞，何以謝天功。"
        ],
        "title": "依韻和王宣徽春雨",
        "id": "64669486-b50d-4159-a3fc-900707ce8c2f"
    },
    {
        "author": "王珪",
        "paragraphs": [
            "東風吹畫省，衰病若爲情。",
            "自惜春將過，相逢老已驚。",
            "夜愁聊把酒，早夢忽聞鸎。",
            "猶喜年來事，門前桃李生。"
        ],
        "title": "和王景彝中丞衰病",
        "id": "529c819e-af0e-4caf-9273-72806ef2859f"
    },
    {
        "author": "王珪",
        "paragraphs": [
            "七閩雖遠地，王事有程期。",
            "已試文無害，定知才不覊。",
            "仙山觀日處，雲海落潮時。",
            "會府多休暇，新詩倘見貽。"
        ],
        "title": "送滕舜敷",
        "id": "4a9089cd-e18e-401b-98e4-6a91c95beb1c"
    },
    {
        "author": "王珪",
        "paragraphs": [
            "南國江山好，仍聞聚六峰。",
            "歸心急春浪，别夢悵晨鐘。",
            "手澤存遺愛，民歌接舊封。",
            "涼秋鼓予楫，文酒待相從。"
        ],
        "title": "送史寺丞赴真州六合縣",
        "id": "56ba7dc0-ee5b-4a68-961f-27c4444081d2"
    },
    {
        "author": "王珪",
        "paragraphs": [
            "君來客京洛，奇術世所聞。",
            "人事固倚伏，物情徒糾紛。",
            "衣霑九門雨，夢繞故山雲。",
            "飲罷忽東去，浩歌秋日曛。"
        ],
        "title": "送山人程惟象東歸",
        "id": "e5e981ae-b088-438b-8ac3-e0408a980ff4"
    },
    {
        "author": "王珪",
        "paragraphs": [
            "自得歸休請，勞生事已平。",
            "幾年懷故隱，此日悟浮榮。",
            "車騎少塵迹，溪山多去情。",
            "所安清白望，真可激時英。"
        ],
        "title": "送人南歸",
        "id": "fe8d520e-ead8-4ae9-8c3c-e1d4a0edc914"
    },
    {
        "author": "王珪",
        "paragraphs": [
            "閒心輕出世，遠念起游方。",
            "潄月抛茶井，眠雲夢草堂。",
            "歸程指山色，去影背湖光。",
            "欲問重來日，孤雲未可量。"
        ],
        "title": "送僧歸吳中",
        "id": "4f672ae7-0d22-4eab-907d-032cf430074b"
    },
    {
        "author": "王珪",
        "paragraphs": [
            "忽覺宮車晚，乘雲御帝鄉。",
            "空餘羣玉殿，不奏萬年觴。",
            "白髮孤臣淚，黄塵九陌荒。",
            "返虞歌未斷，陵柏已蒼蒼。"
        ],
        "title": "仁宗皇帝挽詞五首  其一",
        "id": "43757e8f-98fd-45c3-a85f-efffdceb1b08"
    },
    {
        "author": "王珪",
        "paragraphs": [
            "西葬青嵩道，千秋豈復晨。",
            "皇圖先與子，廟號獨稱仁。",
            "二帝衣裳舊，三王禮樂新。",
            "茂陵書奏晚，不及議車巡。"
        ],
        "title": "仁宗皇帝挽詞五首  其二",
        "id": "399117b8-7959-41d5-8d21-9619893f3179"
    },
    {
        "author": "王珪",
        "paragraphs": [
            "七月欑宮曉，愁看動素旂。",
            "乾坤清淚滿，車駕昔遊非。",
            "落月低黄繖，流塵上玉衣。",
            "蒼梧何日返，耘鳥傍陵飛。"
        ],
        "title": "仁宗皇帝挽詞五首  其三",
        "id": "d995c961-f489-460f-b496-323002be4136"
    },
    {
        "author": "王珪",
        "paragraphs": [
            "平昔傳清蹕，金輿下紫宸。",
            "忽從滄海宴，遂隔屬車塵。",
            "劍落橋山夜，衣留漢廟春。",
            "東廂朝聖子，絕慟見羣臣。"
        ],
        "title": "仁宗皇帝挽詞五首  其四",
        "id": "fc1f49f5-282b-480a-9af7-0561db0ed43b"
    },
    {
        "author": "王珪",
        "paragraphs": [
            "憶昨頒遺詔，猶聞玉几香。",
            "鼎湖龍已去，汾水雁空翔。",
            "北極星辰暗，三山日月長。",
            "宸遊在何處，尚想赭袍光。"
        ],
        "title": "仁宗皇帝挽詞五首  其五",
        "id": "85f92678-a1b4-46e4-a324-add9c9c43e14"
    },
    {
        "author": "王珪",
        "paragraphs": [
            "上主提皇器，真人獻赤符。",
            "夜書勞玉几，夕駕促金鳬。",
            "洛自三陵咽，嵩猶萬歲呼。",
            "誰言虞帝壽，終不返蒼梧。"
        ],
        "title": "英宗皇帝挽詞五首  其一",
        "id": "7f1b4124-ba5f-475a-a114-b106b978a315"
    },
    {
        "author": "王珪",
        "paragraphs": [
            "一夜催仙仗，悲聲到九宸。",
            "玉階猶報曉，金殿不知春。",
            "碧海無來使，青宮有舊臣。",
            "華封曾未幸，應誤祝堯人。"
        ],
        "title": "英宗皇帝挽詞五首  其二",
        "id": "4f7464fa-2dec-4637-be6f-a29636df5c63"
    },
    {
        "author": "王珪",
        "paragraphs": [
            "欲問俞跗術，秦亡世少傳。",
            "玉書纔命子，金鼎已成仙。",
            "華渚星猶爛，昭陵柏未圓。",
            "空餘罪己詔，不似禹湯年。"
        ],
        "title": "英宗皇帝挽詞五首  其三",
        "id": "c410de40-3895-402c-ac8c-9831699afaec"
    },
    {
        "author": "王珪",
        "paragraphs": [
            "五載臨朝淺，羣生受福多。",
            "徽名方鏤玉，顧命忽陳戈。",
            "風露翻金鐸，塵埃滿畫鼉。",
            "從茲天慶節，萬壽復誰歌。"
        ],
        "title": "英宗皇帝挽詞五首  其四",
        "id": "7752741e-a9f6-4baf-8553-d54c0c206390"
    },
    {
        "author": "王珪",
        "paragraphs": [
            "憶昔承君召，春風候禁門。",
            "曾陪蕊珠殿，獨賜紫花墩。",
            "遼水千年隔，鈞天一夢存。",
            "龍髯攀不得，無路可酬恩。"
        ],
        "title": "英宗皇帝挽詞五首  其五",
        "id": "b7c40961-6ea3-4308-af1b-e8c598437e80"
    },
    {
        "author": "王珪",
        "paragraphs": [
            "震邸陪經席，辰階擁化鈞。",
            "高謨帷幄舊，嘉績鼎彝新。",
            "露濕銘旌曉，塵凝燕榭春。",
            "許郊民愛厚，猶憶相車茵。"
        ],
        "title": "贈司空侍中晏元獻公挽詞二首  其一",
        "id": "81f0544a-c656-443c-9b43-44571a482442"
    },
    {
        "author": "王珪",
        "paragraphs": [
            "富貴誰爲並，文章世所稀。",
            "勳名丹史在，體貌九天違。",
            "嵩極朝催峻，台躔夜掩輝。",
            "空餘舊遊客，淚向寢門揮。"
        ],
        "title": "贈司空侍中晏元獻公挽詞二首  其二",
        "id": "ed89d8d1-55b5-4c27-9a9b-bff9812f107f"
    },
    {
        "author": "王珪",
        "paragraphs": [
            "議政西清貴，辭榮北第開。",
            "魯岡天與壽，荀里世多才。",
            "象吿中台坼，峰驚半嶽摧。",
            "秋風嵩少路，簫鼓有餘哀。"
        ],
        "title": "贈太子太傅李康靖公挽詞二首  其一",
        "id": "d812b24d-5573-41b0-8764-d6bd58b0cb65"
    },
    {
        "author": "王珪",
        "paragraphs": [
            "陪幄方圖政，安車遂告年。",
            "帝求惇史善，人嘆大夫賢。",
            "故館西州路，佳城京兆阡。",
            "惟應舊遊客，墮淚向碑前。"
        ],
        "title": "贈太子太傅李康靖公挽詞二首  其二",
        "id": "15170bf9-5f9e-4e1d-9eb5-761503691b45"
    },
    {
        "author": "王珪",
        "paragraphs": [
            "偶歇延英對，如何遽不來。",
            "卹恩天子厚，遺直世人哀。",
            "路轉侵龍耳，星沉近斗魁。",
            "送車知幾乘，莫賦泰山頹。"
        ],
        "tags": [
            "泰山"
        ],
        "title": "贈禮部尚書唐質肅公挽詞二首  其一",
        "id": "709cf1d2-a523-4cdd-bf87-b53fd459e31e"
    },
    {
        "author": "王珪",
        "paragraphs": [
            "昔在仁朝日，孤忠獨犯顔。",
            "一身寧自顧，萬里偶生還。",
            "却度黄梅嶺，重趨玉笋班。",
            "不知君檻折，千古更誰攀。"
        ],
        "title": "贈禮部尚書唐質肅公挽詞二首  其二",
        "id": "ea554f50-faed-4adb-a399-fdb1d5801295"
    },
    {
        "author": "王珪",
        "paragraphs": [
            "一擐黄金甲，征西戰馬驕。",
            "十年邊算盡，今日旅魂招。",
            "落月孤營掩，酸風去路遙。",
            "平生忠烈在，史筆冠清朝。"
        ],
        "title": "贈太尉鄭文肅公挽詞二首  其一",
        "id": "3240b5fe-96aa-4887-867e-3741717f5145"
    },
    {
        "author": "王珪",
        "paragraphs": [
            "星墜將軍府，邊山萬木腓。",
            "誰言夜舟固，那復玉關歸。",
            "旌旆低寒色，簫笳慘夕霏。",
            "所嗟恩館淚，不到九泉揮。"
        ],
        "title": "贈太尉鄭文肅公挽詞二首  其二",
        "id": "df1a9b65-90ee-4d21-84ea-61ca4b2d79f0"
    },
    {
        "author": "王珪",
        "paragraphs": [
            "齒德人皆仰，詩書老更耽。",
            "福兼鴻範五，瑞集鳳雛三。",
            "歲月供陶寫，江湖入笑談。",
            "流芳鍾四葉，蘭玉儼相參。"
        ],
        "title": "挽貢南漪三首  其一",
        "id": "2c136f7f-f8b0-4ae4-b49d-40ecce42d979"
    },
    {
        "author": "王珪",
        "paragraphs": [
            "燕居宣聖像，侑坐祖黎公。",
            "矜佩一朝集，絃歌九族同。",
            "夜窗書案雪，春服舞雩風。",
            "長使南湖學，千秋紀此翁。"
        ],
        "title": "挽貢南漪三首  其二",
        "id": "6ed5cde4-0cf5-4b0d-a10b-4069dda8090c"
    },
    {
        "author": "王珪",
        "paragraphs": [
            "秀野春如綺，平湖水拍天。",
            "商詩凉月夜，把酒狎鷗邊。",
            "秋柏已成實，寒花誰爲妍。",
            "傷心耆舊盡，何用慰華顛。"
        ],
        "title": "挽貢南漪三首  其三",
        "id": "ec71784d-3f92-464a-bbdc-7688e9918b44"
    },
    {
        "author": "王珪",
        "paragraphs": [
            "六館知名久，雙溪避地来。",
            "交新如舊識，世短惜長才。",
            "悵望中年别，飛騰暮景催。",
            "蟇陵他日淚，不獨故人哀。"
        ],
        "title": "挽董瀾溪二首  其一",
        "id": "9c901a13-7197-48aa-ba23-60fc5630c5ac"
    },
    {
        "author": "王珪",
        "paragraphs": [
            "嗜學嘗忘味，說詩堪解頤。",
            "竹林雖晚會，濠上獨深知。",
            "蘭畹無留馥，鳳巢空舊枝。",
            "停雲正愁望，横笛未休吹。"
        ],
        "title": "挽董瀾溪二首  其二",
        "id": "1c18d7f7-4eb1-4f6e-b667-fc3e665b5797"
    },
    {
        "author": "王珪",
        "paragraphs": [
            "濠上初相得，竹林曾共游。",
            "清文三峽水，爽氣九華秋。",
            "世已從新學，人誰與此流。",
            "遺芳端不朽，未信盖棺休。"
        ],
        "title": "挽胡信芳上舍二首  其一",
        "id": "dd20733e-7990-4746-abca-9c0a16cd5d62"
    },
    {
        "author": "王珪",
        "paragraphs": [
            "清弋江村外，工山右縣邊。",
            "追遊曾結社，許與更忘年。",
            "郢斵無爲質，牙琴有絕絃。",
            "巾箱遺墨在，披閲一潸然。"
        ],
        "title": "挽胡信芳上舍二首  其二",
        "id": "48c03562-20d0-42b2-af25-592040ef0637"
    },
    {
        "author": "王珪",
        "paragraphs": [
            "念昔携君手，同遊金馬門。",
            "流年一鳥過，白首幾人存。",
            "星掛朝衣濕，塵埋相印昏。",
            "西風原上淚，不得灑清樽。"
        ],
        "title": "王公和學士挽詞",
        "id": "f64d9b1a-a7d7-4acb-b91f-d9b4a062b939"
    },
    {
        "author": "王珪",
        "paragraphs": [
            "人生五馬貴，不負壯心期。",
            "竟作青門隱，空吟畫戟詩。",
            "家聲江表重，心事歲寒知。",
            "未恨風流絕，雙珠似可兒。"
        ],
        "title": "挽吳止水",
        "id": "2c07f85f-1605-4b5a-87b9-8b270df63bb2"
    },
    {
        "author": "王珪",
        "paragraphs": [
            "道德諸儒表，文章大雅人。",
            "杏園三月暮，花縣一回春。",
            "脱屣官情薄，轉頭時事新。",
            "猗蘭芳未沒，世業不沉淪。"
        ],
        "title": "挽潘昌朝",
        "id": "f9f01354-2ea8-47b6-9e1e-72e094e88b5d"
    },
    {
        "author": "王珪",
        "paragraphs": [
            "文獻家聲遠，簪纓世德昌。",
            "幾篇青玉案，三佩白銀章。",
            "北苑新阡好，平原舊業荒。",
            "百年喬木在，留得耐風霜。"
        ],
        "title": "挽吳太社",
        "id": "f47c099b-979e-4149-8321-36299119b3f0"
    },
    {
        "author": "王珪",
        "paragraphs": [
            "家學三餘足，詞塲一眼空。",
            "摘髭連薦鶚，點額不成龍。",
            "酒上新墳土，香銷舊桂藂。",
            "絕憐揚執戟，臨老悔雕蟲。"
        ],
        "title": "挽錢公起",
        "id": "819e90d8-b610-4423-aa8c-68ca68ca3b3f"
    },
    {
        "author": "王珪",
        "paragraphs": [
            "戰藝升環水，論詩得異聞。",
            "窺園仍舊隱，下馬忽新墳。",
            "白社真投分，青燈憶離羣。",
            "有書無子讀，此事最憐君。"
        ],
        "title": "挽董儒仲二首  其一",
        "id": "dfe30aaf-4231-46bc-a572-85885f549e86"
    },
    {
        "author": "王珪",
        "paragraphs": [
            "復憶同遊處，經春在武林。",
            "湖光浮鷁净，山木坐猿深。",
            "事往唯詩在，悲來託夢尋。",
            "朋知零落盡，投老若爲心。"
        ],
        "title": "挽董儒仲二首  其二",
        "id": "c9a666ed-e4b0-4fbb-bfe9-d90a4d5e559e"
    },
    {
        "author": "王珪",
        "paragraphs": [
            "王族親無儗，皇圖慶有歸。",
            "神樞曾感電，仙寢忽藏衣。",
            "正祚尊仁統，新阡祔濮圍。",
            "朝廷恩稱義，孝奏豈天違。"
        ],
        "title": "濮安懿王夫人挽詞二首  其一",
        "id": "125dba04-e8b2-459b-bbfd-8a1b9b37eded"
    },
    {
        "author": "王珪",
        "paragraphs": [
            "曉望青嵩道，仙雲滿畫輪。",
            "黄龍盤吉仗，翠鳳繞哀珉。",
            "千古徽音在，三川王氣新。",
            "寂寥餘故壠，瑤草又逢春。"
        ],
        "title": "濮安懿王夫人挽詞二首  其二",
        "id": "965da95b-e0bf-4ba7-ac3f-be520d77901a"
    },
    {
        "author": "王珪",
        "paragraphs": [
            "十里烟郊晝景和，春閒流水渌生波。",
            "樓前人意望無盡，柳上風光来最多。",
            "雨歇隴雲猶漭瀁，草薫村燕自經過。",
            "匆匆歸路迎殘照，尚得桑間駐玉珂。"
        ],
        "title": "春日郊外",
        "id": "1c6e88ff-c508-47b8-be38-7e1fda8adad7"
    },
    {
        "author": "王珪",
        "paragraphs": [
            "遊雲銷盡月當空，危坐西軒快水風。",
            "往恨忽從中夜起，賞心難與故人同。",
            "鼠驚琴匣聞餘響，螢度蓮塘見亂紅。",
            "星薄漏稀猶不寐，寒聲通夕戰疏桐。"
        ],
        "title": "池亭月下獨坐",
        "id": "fd496173-cada-429a-9bdf-fe73f927cf3b"
    },
    {
        "author": "王珪",
        "paragraphs": [
            "莎階切切思寒螿，爽籟泠然露氣凉。",
            "半夜雲高蟾噴暈，一秋風緊桂飄香。",
            "鳥驚危樹棲無定，人倚空樓望更長。",
            "遙憶洞庭南去客，葉翻波急駐歸艎。"
        ],
        "tags": [
            "洞庭湖"
        ],
        "title": "月夜有寄",
        "id": "c32c170e-7a9d-453f-ac85-eeb5d59a9ea2"
    },
    {
        "author": "王珪",
        "paragraphs": [
            "塘梢黯黯夕雲低，蒼莽荒原望四迷。",
            "海日光寒銜島樹，江潮聲暴壓城鼙。",
            "喬林風勁横鵰眼，淺草霜亁快馬蹄。",
            "戰血未收邊戍苦，玉龍誰爲一提携。"
        ],
        "title": "雷塘晚歸",
        "id": "1f00bd56-b91f-4a1c-9f87-17072f4a3d03"
    },
    {
        "author": "王珪",
        "paragraphs": [
            "泬寥爽澈游氛收，淡河如掃凝不流。",
            "影過遠水雁侵月，目斷故鄉人倚樓。",
            "黄葉半林霜送曉，悲笳一曲風横秋。",
            "江南幾載未歸客，燈寂帳寒心正愁。"
        ],
        "title": "夜意",
        "id": "fef65612-f8b5-42ba-8e2f-d5708f31aa2a"
    },
    {
        "author": "王珪",
        "paragraphs": [
            "寒日征驂懶復回，經宵仍喜駐巖隈。",
            "徑盤幽迹遙知鹿，林逗清香定有梅。",
            "曉影痩猿窺澗溜，夜聲肥栗託爐灰。",
            "我心非動我非靜，白足禪僧無妄猜。"
        ],
        "title": "遊山寺",
        "id": "935f3131-f8e8-4d6f-b384-635941c9eaae"
    },
    {
        "author": "王珪",
        "paragraphs": [
            "軒然獨到碧峰頭，萬里青霄入寸眸。",
            "日夜松聲如雨急，古今山色與雲浮。",
            "廢朝風物依依在，客路江波滚滚流。",
            "漢輦已沉江樹老，天涯寂寞下歸舟。"
        ],
        "title": "書四望亭",
        "id": "b67cf25f-bb4f-4626-86dd-8f71ee30ce76"
    },
    {
        "author": "王珪",
        "paragraphs": [
            "行子征驂去易迷，故鄉回首在天涯。",
            "春心南陌風光遠，曉夢西樓月影遲。",
            "沈客带寛無奈痩，阮生車斷不勝悲。",
            "花狂蝶亂家園晚，何事東歸竟未期。"
        ],
        "title": "客感",
        "id": "ad6d517e-11e3-4290-bcee-2279e3823fca"
    },
    {
        "author": "王珪",
        "paragraphs": [
            "夜衝江浦始停舟，天際蕭騷急雨收。",
            "枕上月華清到曉，簟間風意冷如秋。",
            "一溪碧水懷歸意，九陌紅塵倦旅遊。",
            "待得星稀城角斷，舊酲消盡起新愁。"
        ],
        "title": "夏夜宿江亭有懷",
        "id": "bd35bdb5-ff88-46e1-b1ee-28359b784861"
    },
    {
        "author": "王珪",
        "paragraphs": [
            "虹蜺赫奕射中天，怒竅風號勢塕然。",
            "雲翼扶摶彌九萬，海帆飛迅越三千。",
            "鯢嘘駭浪時開闔，鰲負靈山或泝沿。",
            "安得琴高控雙鯉，一驅霾曀靜洪淵。"
        ],
        "title": "京口遇大風",
        "id": "d2b47809-7457-4840-960e-a7553ab9c87d"
    },
    {
        "author": "王珪",
        "paragraphs": [
            "六朝遺跡此空存，城壓滄波到海門。",
            "萬里江山来醉眼，九秋天地入吟魂。",
            "于今玉樹悲歌起，當日黄旗王氣昏。",
            "人事不同風物在，悵然猶得對芳樽。"
        ],
        "title": "遊賞心亭",
        "id": "c6b89bb2-3f04-4f7c-b4cb-daa6d1b0252f"
    },
    {
        "author": "王珪",
        "paragraphs": [
            "蹛林初躍玉羈旋，已覺芳菲近日邊。",
            "塞上臙脂侵酒面，江南寒食落尊前。",
            "魂迷一水花臨浦，醉入東風絮滿天。",
            "金谷更饒春色好，四難猶恐負華年。"
        ],
        "title": "四并亭",
        "id": "243b9e50-ec62-4efc-a2e4-f95d5cb47ef1"
    },
    {
        "author": "王珪",
        "paragraphs": [
            "烟城疏雨隔斜陽，一上危樓睇大荒。",
            "原憲自貧非苦病，次公未飲已多狂。",
            "江帆來往年光度，驛堠東西客意長。",
            "公至和中首陳建，儲之策白居易晚。"
        ],
        "title": "樓上會友述懷",
        "id": "6ce598e1-0969-4efc-97f3-178543ed4010"
    },
    {
        "author": "王珪",
        "paragraphs": [
            "夜拍水雲非故鄉，未聞終曲已凄凉。",
            "舟中月白寒江闊，馬上酸風紫塞長。",
            "思婦有懷停别杵，征人無語對清觴。",
            "平時不見秦城役，餘韻空傳戰壘荒。"
        ],
        "title": "聞琵琶",
        "id": "028af961-c6ab-437c-b3b1-2bcb0eb8d3b0"
    },
    {
        "author": "王珪",
        "paragraphs": [
            "秋容浩蕩夕雲高，旻宇蕭然絕一毫。",
            "漢塞草平嘶牧馬，越溪風急送歸舠。",
            "天衢夜失清蟾魄，海國寒飛白鷺濤。",
            "誰共危樓凌爽氣，左持樽酒右持螯。"
        ],
        "title": "秋雨",
        "id": "c37f7773-9054-4e72-bff6-66065623edb6"
    },
    {
        "author": "王珪",
        "paragraphs": [
            "夢到天閽寤翼傷，拂衣歸去樂江鄉。",
            "丈夫豈識原非病，丞相應嗤盖有狂。",
            "失馬未須嗟北塞，過關重約使南陽。",
            "君知韝上雄飛日，秋勁霜嚴始一翔。"
        ],
        "title": "友生失意",
        "id": "5124ee25-64ce-4e0f-b312-7c69d54fd357"
    },
    {
        "author": "王珪",
        "paragraphs": [
            "一住仙祠絕世塵，庭前種玉已嶙峋。",
            "朝昏龍虎常聽法，左右瓊瑤自逼人。",
            "翠鳳有時翻瑞影，銀蟾通夕墮清津。",
            "黄金絡馬何年醉，得去同遊幾洞春。"
        ],
        "title": "題道錄陳景元中太乙宮種玉軒",
        "id": "417d8870-828f-47fe-b39e-0e2d283acc87"
    },
    {
        "author": "王珪",
        "paragraphs": [
            "文書滿眼紛紛裏，忽覺滄波起荻洲。",
            "紅日不知華省暮，扁舟如下洞庭秋。",
            "林泉傲物非無約，軒冕拘人此未休。",
            "與拂素塵尋絕景，羡君瀟灑特遲留。"
        ],
        "tags": [
            "洞庭湖"
        ],
        "title": "留題吳仲庶省副北軒畫壁兼呈楊樂道諫院龍圖三首  其一",
        "id": "37d443a3-98ea-49a8-bff3-f1613a2516ab"
    },
    {
        "author": "王珪",
        "paragraphs": [
            "誰將畫手分平遠，幾度曾窺雁鶩洲。",
            "六月炎風方病暑，五湖烟景已迎秋。",
            "班趨規地來常晚，詩入籠紗思未休。",
            "爲惜主人林下意，暮鐘沉閣尚應留。"
        ],
        "title": "留題吳仲庶省副北軒畫壁兼呈楊樂道諫院龍圖三首  其二",
        "id": "cf4a2b72-0684-44d3-9172-860f68e2147b"
    },
    {
        "author": "王珪",
        "paragraphs": [
            "聞道北窗開繪境，偶來歸思滿滄洲。",
            "卷簾宿鳥驚初旭，隔浦疏林似舊秋。",
            "夢憶清溪知幾曲，醉尋危磴欲三休。",
            "何時又賜通中枕，與對雲山盡日留。"
        ],
        "title": "留題吳仲庶省副北軒畫壁兼呈楊樂道諫院龍圖三首  其三",
        "id": "62688f3c-4945-4a2d-9d62-ff58fb8b5a1a"
    },
    {
        "author": "王珪",
        "paragraphs": [
            "懷鄉訪古事悠悠，獨上江城滿目秋。",
            "一鳥带烟來别渚，數帆和雨下歸舟。",
            "蕭蕭暮吹驚紅葉，慘慘寒雲壓舊樓。",
            "故國凄凉誰與問，人心無復更風流。"
        ],
        "title": "金陵懷古二首  其一",
        "id": "1613a1bb-6ca0-4a18-afa8-f027017a0ef7"
    },
    {
        "author": "王珪",
        "paragraphs": [
            "控带洪流古帝城，欲尋舊事半榛荆。",
            "六朝山色青終在，千古江聲恨未平。",
            "設險邱陵荒蔓草，壓邨桑柘接新畊。",
            "十年重到無人問，獨立東風一愴情。"
        ],
        "title": "金陵懷古二首  其二",
        "id": "fd98a72b-5ef5-45fb-b516-b82ea32eeadd"
    },
    {
        "author": "王珪",
        "paragraphs": [
            "將軍戈甲從天下，丞相旌旗匝地來。",
            "堪笑怒螳猶强臂，不知蟄戶欲驚雷。",
            "咄嗟武相深冤洗，指顧山東治境開。",
            "吏部聲名千古在，斷碑何處卧蒼苔。"
        ],
        "title": "登懸瓠城感吴季子",
        "id": "61666b7e-4162-432b-b4e0-1490c95b82b1"
    },
    {
        "author": "王珪",
        "paragraphs": [
            "清洛東流去不還，漢唐遺事有無間。",
            "廟荒古木連空谷，宫廢春蕪入亂山。",
            "南陌絮飛人寂寂，孤城花落鳥關關。",
            "登臨幾度遊人老，又對東風髩欲班。"
        ],
        "title": "三鄉懷古",
        "id": "2024e4fa-4fa9-4ae7-9765-ff4af8650fa0"
    },
    {
        "author": "王珪",
        "paragraphs": [
            "城外滄溟日夜流，城南山直對城樓。",
            "溪田雨足禾先熟，海樹風高葉易秋。",
            "疏傅里閭尋故老，秦皇車甲想東遊。",
            "客心不待傷千里，檻外風煙盡是愁。"
        ],
        "title": "登海州樓",
        "id": "10c83d59-6c2c-49ce-9595-029e6c9f1420"
    },
    {
        "author": "王珪",
        "paragraphs": [
            "獨上新亭怨不勝，荒城搖落暮烟凝。",
            "翠筠無限悲湘水，玉碗空聞泣茂陵。",
            "秋館樹寒風戰葉，夜樓人散雨飄燈。",
            "紫臺路遠關山隔，回首陰雲幾萬層。"
        ],
        "title": "新亭",
        "id": "4eed59ab-bbb5-4dd8-924b-a647c28942f1"
    },
    {
        "author": "王珪",
        "paragraphs": [
            "涿州亭下柳依依，誰折長條送客歸。",
            "曉月未消燕戍酒，春雲初拂漢臺衣。",
            "玉堂社燕宜先入，沙磧晴鴻己半飛。",
            "回首青山欲千里，行人猶自馬騑騑。"
        ],
        "title": "涿州",
        "id": "2aaac075-df0c-4595-862f-a02d1f52230b"
    },
    {
        "author": "王珪",
        "paragraphs": [
            "甚寵無如使牡行，曾同萬里聽秋聲。",
            "黄金臺下嘶宛馬，木葉山前度漢旌。",
            "纔到關南逢雁盡，重来海上見波平。",
            "故人臨月應相望，一夕寒光特爲明。"
        ],
        "title": "冀館春夕見月",
        "id": "2c4517d3-58ff-42a1-b50a-fe26da051135"
    },
    {
        "author": "王珪",
        "paragraphs": [
            "萬里來持聘玉通，今宵賓燕爲誰同。",
            "鐃歌自醉天山北，漢節先隨斗柄東。",
            "半夜騰裝吹朔雪，平明躍馬向春風。",
            "使車少别無多戀，只隔燕南一信中。"
        ],
        "title": "正月五日與館伴耶律防夜燕永壽給事不赴留别",
        "id": "a935646e-05f5-424f-b467-67800de7348d"
    },
    {
        "author": "王珪",
        "paragraphs": [
            "奉詔金門草聖題，平明趨過殿西墀。",
            "宫牀賜筆宣名早，赭案焚香上策時。",
            "朝論只應收畯傑，皇心非不監安危。",
            "玉堂詞客承恩久，幾度曾來醉御巵。"
        ],
        "title": "被詔考制科呈胡武平內翰三首  其一",
        "id": "beb421cf-5af1-4429-b5ea-aaed290c3788"
    },
    {
        "author": "王珪",
        "paragraphs": [
            "清曉華芝度景陽，凝嚴又許對西廂。",
            "通宵客夢聞鈞吹，幾日朝衣带御香。",
            "東觀圖書經屢讀，舊溪桃李見新芳。",
            "三千文字皆奇册，飽死侏儒詎足量。"
        ],
        "title": "被詔考制科呈胡武平內翰三首  其二",
        "id": "3e57881a-581f-4408-a2b1-c6096335c537"
    },
    {
        "author": "王珪",
        "paragraphs": [
            "忝班清禁接嚴徐，詔侍延英訪對初。",
            "滄海烟霞連太液，丹霄日月近雕輿。",
            "明廷已奏安危策，紫府誰將姓字書。",
            "從此青雲知有路，致君材業不應疏。"
        ],
        "title": "被詔考制科呈胡武平內翰三首  其三",
        "id": "8db58c6b-299e-424d-a778-a4d2cdd1ded1"
    },
    {
        "author": "王珪",
        "paragraphs": [
            "歲華相逐走燕塵，此夕覉懷暫一申。",
            "把手豈辭三處酒，别家看作二年人。",
            "因逢塞雁驚來信，却憶江梅贈去春。",
            "莫向天涯憂白髪，東風猶與到關新。"
        ],
        "title": "靴淀除夕之會呈王原叔給事燕唐卿諫議",
        "id": "22eeb0c7-8bc8-4cc9-9e9c-debf05f34f64"
    },
    {
        "author": "王珪",
        "paragraphs": [
            "欲曉東風拂面來，征驂初喜共春回。",
            "九天應下階庭拜，萬蟄先驚漢地雷。",
            "冷徹貂裘須護節，和侵氊屋莫窮杯。",
            "出疆慷慨男兒事，未信霜顔便一摧。"
        ],
        "title": "元日呈原叔給事唐卿諫議",
        "id": "a3fe9d15-71f1-454c-8740-310076df4bc9"
    },
    {
        "author": "王珪",
        "paragraphs": [
            "行到鹿兒山更峭，八千歸路可勝勞。",
            "長安日遠思親髮，紫漢星回促使軺。",
            "曉磴雲濃藏去驛，陰崖冰折斷前橋。",
            "覉懷一夕猶難遣，况是辭家九十朝。"
        ],
        "title": "戲呈唐卿",
        "id": "0c97e7c8-4bc2-4156-88de-d6f3481a7e05"
    },
    {
        "author": "王珪",
        "paragraphs": [
            "烈士思酧國士知，雲霄羽翼政相期。",
            "人言雅望臺中妙，我識壮懷天下奇。",
            "自是英才爲世用，由来了事笑兒癡。",
            "回頭說向虞羅軰，鵠舉鸞鶱可得覊。"
        ],
        "title": "莫京甫知事有臺掾之辟賦詩識别二首  其一",
        "id": "cba54b1d-748a-4dbd-b1ab-92656f6309b4"
    },
    {
        "author": "王珪",
        "paragraphs": [
            "蘭生空谷混荆榛，不礙幽香到處聞。",
            "幕府才流推謝掾，宣州賓客憶崔羣。",
            "清懷疊陣三秋月，行槖雙溪一片雲。",
            "白髪書生何以報，慚君出力衛斯文。"
        ],
        "title": "莫京甫知事有臺掾之辟賦詩識别二首  其二",
        "id": "4bb81be7-4ab1-4695-938e-72fa7ca59a91"
    },
    {
        "author": "王珪",
        "paragraphs": [
            "一室蕭然數卷書，三年冷掾出無驢。",
            "每因芳草憂鵜鴂，苦詠塲苗羡白駒。",
            "俗吏何嘗知大體，清朝方急用真儒。",
            "燕臺從去流聲實，見說諸公誦子虛。"
        ],
        "title": "胡則大學士滿秩趨京賦詩爲贈",
        "id": "2eaef6d3-7b2b-4f89-9b7c-7fa589f49398"
    },
    {
        "author": "王珪",
        "paragraphs": [
            "江上秋風吹繡衣，客槎西上渺天涯。",
            "得爲李御平生願，一識荆州是别時。",
            "柏署行分秦地月，棠陰好在召南詩。",
            "日邊消息長安近，佇聽朝趋上玉墀。"
        ],
        "title": "訪别成獻甫經歷時新拜西臺御史之命二首  其一",
        "id": "93347c1f-c1a8-416a-acfd-623aaaa0c21a"
    },
    {
        "author": "王珪",
        "paragraphs": [
            "寒露迎風一段冰，高標孤映宛之濱。",
            "人言飈擊須鷹隼，我喜時清覩鳯麟。",
            "佇看仙班朝北極，暫移星節照西秦。",
            "皇華禮樂君恩重，好訪巔崖慰遠民。"
        ],
        "title": "訪别成獻甫經歷時新拜西臺御史之命二首  其二",
        "id": "6d38c27c-b71b-438a-a8d3-4268f6c90b7c"
    },
    {
        "author": "王珪",
        "paragraphs": [
            "一札興賢聖化新，觀光上國已彬彬。",
            "右文幸際休明世，奉詔猶須牧守臣。",
            "鵜鴂不爲芳草計，鷦鷯似畏罻羅人。",
            "軺車到處天恩遍，祗有儒林欠得春。"
        ],
        "title": "又上監察御史",
        "id": "534556df-6813-4f1c-a67b-c51d73a33224"
    },
    {
        "author": "王珪",
        "paragraphs": [
            "九衢車馬囂囂地，偶過禪房得暫閒。",
            "畏景未移天正午，凉風己到殿中閒。",
            "瓜餘玉筯蠲煩肺，冰滿銀壺照病顔。",
            "元和以前張榜南，院東墻向晚斗城。"
        ],
        "title": "普净院避暑呈陸子履學士",
        "id": "0fe0d549-a754-40fd-a51c-1e5138f0a5cc"
    },
    {
        "author": "王珪",
        "paragraphs": [
            "漢家宫省青槐下，信斷鰲峰日易斜。",
            "應爲能言鏁鸚鵡，翻愁無思學楊花。",
            "風波滚滚驚人事，文字孳孳老歲華。",
            "偶向東樓望春色，歸心不覺到天涯。"
        ],
        "title": "東樓",
        "id": "1c255c88-cc87-4ec6-bf38-13a8fdde8275"
    },
    {
        "author": "王珪",
        "paragraphs": [
            "詔書初捧下西廂，重棘連催暮鑰忙。",
            "綠繡珥貂留帝詔，紫衣鋪案拜宸香。",
            "卷如驟雨收聲急，筆似飛泉落勢長。",
            "十五年前出門下，最榮今日預東堂。"
        ],
        "title": "呈永叔書事",
        "id": "2226398b-bb98-43be-b3cc-8d7a14c5eac0"
    },
    {
        "author": "王珪",
        "paragraphs": [
            "君王又詔蓬莱宴，三閣崔嵬壓海鼇。",
            "翠玉装輿容扈蹕，黄金塗紙看揮毫。",
            "堯文自與星辰爛，漢殿常依日月高。",
            "四十年来無此會，恩深不覺醉仙醪。"
        ],
        "title": "再召至龍圖閣觀書",
        "id": "0b6d41b9-c471-4c02-955a-32222d27b16d"
    },
    {
        "author": "王珪",
        "paragraphs": [
            "日薄寒雲下結鱗，忽馳詔騎絕飛塵。",
            "麻衣半犯秦關雪，魚鑰横催漢署春。",
            "黄紙貼名書案密，堂梨雕字賦題新。",
            "高材頃刻聞天下，誰是墻東冠榜人。"
        ],
        "title": "較藝書事",
        "id": "c464445f-2acf-4810-9076-b031f200f2e6"
    },
    {
        "author": "王珪",
        "paragraphs": [
            "文昌清曉漏聲疏，曾看飛泉落筆初。",
            "詩入池塘似靈運，賦傳宫殿學相如。",
            "春官不下真朱點，陰注將成淡墨書。",
            "見說丹臺名第一，蘂章須詔侍嚴徐。"
        ],
        "title": "仁字卷子",
        "id": "bc298b12-693f-4fea-8cae-f8cf7cac2ab5"
    },
    {
        "author": "王珪",
        "paragraphs": [
            "春闈只恐有遺材，據案重將信字開。",
            "白石謾應歌寗角，黄金枉是起燕臺。",
            "侵更競看倉惶筆，薄晚誰啣毷氉杯。",
            "文字須從勤苦得，莫霑雙淚向塵埃。"
        ],
        "title": "信字卷子",
        "id": "f96495bf-c451-451a-b511-aff1f04a0649"
    },
    {
        "author": "王珪",
        "paragraphs": [
            "文昌宮裏柳依依，誰折長條贈我歸。",
            "雨潤紫泥昏詔墨，風吹紅蘂上朝衣。",
            "玉堂燕子應先入，朱閣楊花已半飛。",
            "寒食未過春景熟，好同天陌去騑騑。"
        ],
        "title": "較藝將畢呈諸公",
        "id": "4cc5036a-a5db-491a-bd72-1f08d260ec61"
    },
    {
        "author": "王珪",
        "paragraphs": [
            "小雨班班拂曉除，新禽格磔静相呼。",
            "眼窺夜卷千花碧，肺渇春盤幾露珠。",
            "只見樓頭飄落絮，不知門外長青蕪。",
            "玉階未放金書榜，誰識秦關舊棄繻。"
        ],
        "title": "較藝書事再呈永叔并同院諸公",
        "id": "23368fe4-85a4-4632-9586-2e4ff7ea585b"
    },
    {
        "author": "王珪",
        "paragraphs": [
            "黼座親臨唱第初，宴嬉猶及苑花餘。",
            "清廂特訪安危策，紫府應將姓字書。",
            "御酒連傾金鑿落，宫牀曾賜玉蟾蜍。",
            "從來晁董多奇論，三日英豪亦未疏。"
        ],
        "title": "聞喜燕上贈狀元葉祖洽",
        "id": "efa70823-f1e8-44f9-96dd-42b83d8ac23d"
    },
    {
        "author": "王珪",
        "paragraphs": [
            "昔對芳樽常感慨，今同華髪半蕭疏。",
            "唐家一代成青史，漢殿多年誦子虛。",
            "丹鳳春裁西掖詔，白麻夜草北門書。",
            "幾時却奉承明謁，玉蘂花邊並直廬。"
        ],
        "title": "呈景仁偶書",
        "id": "e7950cae-6826-476c-b4aa-94a78a4d97f3"
    },
    {
        "author": "王珪",
        "paragraphs": [
            "一從奉詔銀臺路，下馬成詩奪鳯毫。",
            "東觀已陪窺秘籙，南宫又接較羣髦。",
            "芝封紫掖文章貴，星近端門氣象高。",
            "今是漢廷三獨坐，夜吟猶許醉春醪。"
        ],
        "title": "呈景彝偶書",
        "id": "8ed29056-07b5-4045-8d14-92eee50e6298"
    },
    {
        "author": "王珪",
        "paragraphs": [
            "昔陪畫省對春菲，今日逢春未得歸。",
            "灼灼海棠誰復折，差差燕子又還飛。",
            "清尊須惜良辰共，白髪俄驚萬事非。",
            "昨夜淮山好風月，爲君中夕促瑤徽。"
        ],
        "title": "舟行述懷寄公儀",
        "id": "66cb49d7-b8f7-4eda-b73f-1b2c4fec264c"
    },
    {
        "author": "王珪",
        "paragraphs": [
            "紫掖新書換使符，春晴紅旆照行艫。",
            "曾持白簡風何厲，更伏青規論益孤。",
            "月露清吟應到骨，江山别夢欲成圖。",
            "聞教雙鶴先歸去，還到遼城似舊無。"
        ],
        "title": "又寄公儀四首  其一",
        "id": "71668aef-a3d7-46f6-81f5-3fac39bb467a"
    },
    {
        "author": "王珪",
        "paragraphs": [
            "又擁雙旌去守蒲，波從天上泛歸艫。",
            "青雲慷慨逢辰早，白髪逶迤事主孤。",
            "薄宦多端非我素，清吟終日是君圖。",
            "錦江春色年年好，憶把遊人醉袖無。"
        ],
        "title": "又寄公儀四首  其二",
        "id": "558fdc79-07af-4708-89ed-da6fca34e6ea"
    },
    {
        "author": "王珪",
        "paragraphs": [
            "千里行行近帝都，拍堤新浪喜衘艫。",
            "天涯芳草春過盡，樓北浮雲客望孤。",
            "醉倚東風輕萬事，夢留滄海阻歸圖。",
            "爲憐何遜多才思，還信休文带減無。"
        ],
        "title": "又寄公儀四首  其三",
        "id": "da39fe46-ca66-4c2b-a2b9-86a46dfd3eef"
    },
    {
        "author": "王珪",
        "paragraphs": [
            "花撲行人柳蔭渠，每逢嘉趣爲停艫。",
            "留連一水風光暮，悵望今宵月影孤。",
            "漢槖暫持来法從，臯禽還引上仙圖。",
            "中條侯騎知非遠，肯盡都門别酒無。"
        ],
        "title": "又寄公儀四首  其四",
        "id": "eb29b7f6-f2db-42cc-8b98-64867ad27f11"
    },
    {
        "author": "王珪",
        "paragraphs": [
            "冰天行絕駕歸軺，十里清烟望界橋。",
            "此夕離音留使節，一心上苑看晴霄。",
            "燕雲逐馬逢春斷，朔雪霑衣入塞銷。",
            "寄語當時四并客，東風應已徧柔條。"
        ],
        "title": "新城寄瓦橋郭太傅",
        "id": "5b55e2bd-3186-4fc1-b3d8-804ed2e95794"
    },
    {
        "author": "王珪",
        "paragraphs": [
            "念昔都門手一携，春禽争向苧蘿啼。",
            "夢回金殿風光别，吟到銀河月影低。",
            "舞急錦腰迎十八，酒酣玉醆照東西。",
            "何時得遂扁舟去，雪棹同君訪剡溪。"
        ],
        "title": "寄公闢",
        "id": "121c386f-147f-439a-993c-640588080aba"
    },
    {
        "author": "王珪",
        "paragraphs": [
            "昔年今日從宸遊，綵仗紛紛已御樓。",
            "半夜衆星來紫極，一春萬火縱丹丘。",
            "玉欄曾侍看山久，翠醁仍酣賜醴優。",
            "錦帳宵寒薰易歇，夢魂直欲到天頭。"
        ],
        "title": "上元",
        "id": "d50e2bfe-fea8-4cc1-a0a0-4ac1242688d7"
    },
    {
        "author": "王珪",
        "paragraphs": [
            "少從客路千波轉，老入流年萬事疏。",
            "野鶴定知乘寵誤，春冰多愧踐名虚。",
            "幾思漢殿金盤露，恣閲蓬山綠字書。",
            "未報君恩成白髪，翻然江海羡吾廬。"
        ],
        "title": "自述",
        "id": "a4e74da8-0d5c-49d2-8e4e-82eb8effba83"
    },
    {
        "author": "王珪",
        "paragraphs": [
            "雲消華月滿仙臺，萬燭當樓寶扇開。",
            "雙鳳雲中扶輦下，六鼇海上駕山來。",
            "鎬京春酒霑周燕，汾水秋風陋漢材。",
            "一曲昇平人共樂，君王又進紫霞杯。"
        ],
        "title": "恭和御製上元觀燈",
        "id": "f3aa2f46-fbee-4637-a712-0f9c7f38b286"
    },
    {
        "author": "王珪",
        "paragraphs": [
            "清都鐃吹犯宵寒，寶帳雲龍度帝關。",
            "禁蹕忽傳天直北，仙山元在海中間。",
            "九門日月蒙嘉氣，六殿衣冠繪晬顔。",
            "翠輦歸來朝獻罷，千官齊拜未央班。"
        ],
        "title": "依韻和章樞密景靈宫奉安列聖神御",
        "id": "fc962668-ddbf-4145-a30b-1a77ddf328f2"
    },
    {
        "author": "王珪",
        "paragraphs": [
            "嚴祠初綴漢墀班，爚爚珠熉照幄寛。",
            "玉殿威神来帝福，紫垣風骨敵春寒。",
            "芝華擁盖陰猶合，桂醑流觴飲欲殘。",
            "拂曉東風迎馬首，鳴珂歸背月珊珊。"
        ],
        "title": "依韻和賈直孺舍人初春祠左太乙二首  其一",
        "id": "a389075d-d2fa-41fe-aa24-1c8ae773efba"
    },
    {
        "author": "王珪",
        "paragraphs": [
            "太乙靈宫近帝都，夕迎丹節下層虚。",
            "方從宣室承釐後，更約浮邱把袂初。",
            "文藻自高鵷掖詔，姓名應冠蘂臺書。",
            "我慚昔預祠春客，曾夢鈞天侍燕胥。"
        ],
        "title": "依韻和賈直孺舍人初春祠左太乙二首  其二",
        "id": "c426e94f-4611-4074-941f-03ab8f90fffc"
    },
    {
        "author": "王珪",
        "paragraphs": [
            "萬燈初燒寶龍山，御路先迎綵仗還。",
            "紫極躔星來帝所，仙風逓管落人間。",
            "芳醪欲泥追嘉節，紅燭翻驚照病顔。",
            "曾從宸遊燕雙闕，夢魂通夕繞嚴關。"
        ],
        "title": "依韻和梅聖俞從登東樓三首  其一",
        "id": "dece0b6a-7e4a-4ec8-9193-aa78a31b76d4"
    },
    {
        "author": "王珪",
        "paragraphs": [
            "五雲扶闕對南山，風獵丹邱燒影還。",
            "鳯盖斗回天北畔，瑤臺直到海中間。",
            "漏寒錦帳遲歸夢，波暖金鍾艷醉顔。",
            "誰在玉樓歌未足，林梢春鳥已關關。"
        ],
        "title": "依韻和梅聖俞從登東樓三首  其二",
        "id": "c177e990-1e20-4afe-92f1-d83043e5b173"
    },
    {
        "author": "王珪",
        "paragraphs": [
            "雲日暉暉下碧山，誰從滄海宴初還。",
            "香車轣轆紅塵裏，紫闕岧嶤瑞氣間。",
            "午夜笙歌移法曲，滿城桃李鬭朱顔。",
            "金吾不禁天街鼓，獨有文闈已上關。"
        ],
        "title": "依韻和梅聖俞從登東樓三首  其三",
        "id": "210e9b5e-7acf-4c44-9ed1-f2f59acf2cc8"
    },
    {
        "author": "王珪",
        "paragraphs": [
            "汩汩紅塵倦往還，偶來偷得似僧閒。",
            "一心自别清凉處，萬事如經夢寐間。",
            "盡日禪房揮玉麈，幾時仙嶺對冰顔。",
            "知君有術消煩暑，旋琢瓊瑤出道山。"
        ],
        "title": "和林喬年學士普净院避暑",
        "id": "a4526423-646c-4196-b915-a20472acd994"
    },
    {
        "author": "王珪",
        "paragraphs": [
            "雲飛寒影欲千層，暝雨兼風斷復增。",
            "羃羃池臺空鏁樹，蕭蕭簾幕更飄燈。",
            "歸將春晚花應笑，老入年來酒易凌。",
            "溝水東西人悵望，錦書雖襞爲誰憑。"
        ],
        "title": "和聖俞春雨",
        "id": "11630fd3-95e5-4ce8-8584-fcaaf808b3e6"
    },
    {
        "author": "王珪",
        "paragraphs": [
            "歲旱連春與俗憂，忽興嘉雨徧羣州。",
            "郊禾薿薿青如積，宫瓦差差翠欲流。",
            "良弼爲霖辜宿望，神僧作霧應精求。",
            "西成喜有登年候，况此新晴見麥秋。"
        ],
        "title": "依韻和元參政喜雨四首  其一",
        "id": "32ccc2d1-0680-4bce-acc3-5b0dca4372fa"
    },
    {
        "author": "王珪",
        "paragraphs": [
            "瑤津禱雨見皇憂，誰約金仙下帝州。",
            "樓閣繞雲千地湧，魚龍噓水五天流。",
            "至精自與三靈契，殊例終緣萬宇求。",
            "柄國老臣無異術，但將嘉蔭續陽秋。"
        ],
        "title": "依韻和元參政喜雨四首  其二",
        "id": "bf5e53b7-1858-4d5e-b3e5-d1063e247687"
    },
    {
        "author": "王珪",
        "paragraphs": [
            "紫殿宵祈感聖憂，玉毫曾降梵王州。",
            "慈深三界雲常聚，法徧諸天雨自流。",
            "襏襫趂耕皆帝力，汙邪滿載爲民求。",
            "年年睿澤霑羣物，愧未酬恩鬢已秋。"
        ],
        "title": "依韻和元參政喜雨四首  其三",
        "id": "1005b747-f815-424f-9972-01a4f0b3161b"
    },
    {
        "author": "王珪",
        "paragraphs": [
            "君心常與下民憂，嘉應爲霖詎一州。",
            "夢繞金人雲氣滿，笑回玉女電光流。",
            "己成沃野千箱望，豈事靈壇屢舞求。",
            "邊粟定儲三百萬，臯蘭何必預防秋。"
        ],
        "title": "依韻和元參政喜雨四首  其四",
        "id": "bce49ee1-b5aa-4b3e-9186-bd6e8867bc73"
    },
    {
        "author": "王珪",
        "paragraphs": [
            "千里同雲向夕繁，風迎嘉雪臘前翻。",
            "紫壇轉仗回馳道，玉律驚灰入奉元。",
            "半夜桂花飄碧海，先春柳絮撲朱門。",
            "萬方巳有豐年號，不惜當筵醉御樽。"
        ],
        "title": "和元参政喜雪",
        "id": "6065abc0-4b00-44e8-a2a9-0ec6752b1a8b"
    },
    {
        "author": "王珪",
        "paragraphs": [
            "凍雀無聲風葉乾，坐來飛霰灑窗寒。",
            "梅花歲歲如相待，瓊樹朝朝不厭看。",
            "邑犬倉皇驚越俗，崖松偃亞老秦官。",
            "衰顔不作安仁様，一任斜吹上鬢端。"
        ],
        "title": "次胡則大賦雪韻",
        "id": "ff4a1c29-84cb-47e8-bb32-21afde165628"
    },
    {
        "author": "王珪",
        "paragraphs": [
            "吟邊莫放酒杯乾，玉樹瓊樓不奈寒。",
            "授簡誰當梁苑賦，泛舟聊作剡溪看。",
            "但知盈尺占豐歲，豈爲無氊笑冷官。",
            "想得題詩呵凍硯，固應清興入毫端。"
        ],
        "title": "又次韻",
        "id": "2787719f-a76d-4acc-9043-8ca9f726d775"
    },
    {
        "author": "王珪",
        "paragraphs": [
            "寒霙飛斷九門深，日上扶桑海氣沈。",
            "初見雲端浮紫闕，忽驚塵外列瑤林。",
            "芝封詔墨春生潤，綺結官錢夕帯陰。",
            "官職聲名君自有，何妨更絕郢中吟。"
        ],
        "title": "和石昌言舍人酬王景彝學士雪霽有懷",
        "id": "0e89b35c-1612-4f5b-8ac2-b2531097c185"
    },
    {
        "author": "王珪",
        "paragraphs": [
            "琪樹無聲粉蘂圓，岧嶤雙闕射雲鮮。",
            "寒交玉珮趨三殿，曉拜珠旒下九天。",
            "仙仗影翻初照月，高門塵絕欲生烟。",
            "燕餘寶陌騰歸馭，更爲都人賦有年。"
        ],
        "title": "和劉原父舍人雪霽早朝",
        "id": "be986010-9087-4f9f-b853-3338aa83661d"
    },
    {
        "author": "王珪",
        "paragraphs": [
            "五雲迎曉禁廬開，不及華衣曳老萊。",
            "寶藏發函金作界，仙醪傳羽玉爲臺。",
            "己逢天上非常景，更約人間第一材。",
            "白首廟堂終乞去，明年此會定應來。"
        ],
        "title": "依韻和宋次道龍圖館閣暴書",
        "id": "a8a8b713-49d9-4bf9-8e1a-495769709f4b"
    },
    {
        "author": "王珪",
        "paragraphs": [
            "微生巾褐本蒿萊，叨遇優賢府第開。",
            "雲繞連甍依象闕，玉調清管下鈞臺。",
            "幾年憶共鵷鴻侣，今日慚非柱石材。",
            "莫訝門庭光采盛，金輿親屈帝尊來。"
        ],
        "title": "依韻和張文裕龍圖賀執政入東西府詩",
        "id": "5204f8d1-dca0-4fad-9f64-6acad221c905"
    },
    {
        "author": "王珪",
        "paragraphs": [
            "潭潭相對府中居，見說論交二紀餘。",
            "喜賜御花新燕後，憶乘天馬並遊初。",
            "公期異日還伊水，我合窮年老石渠。",
            "早晚相從掛雙紱，午橋春雨看園蔬。"
        ],
        "title": "又依韻和吳樞密上史館王相公西府偶成",
        "id": "ff75040a-a669-4f9c-aa92-b4381842432b"
    },
    {
        "author": "王珪",
        "paragraphs": [
            "清曉陳經秘殿中，關睢首化屬周公。",
            "人穿豹尾班初上，日轉螭頭講未終。",
            "述作雖尋前聖遠，討論猶待後賢通。",
            "漢廷無更矜他說，自有匡衡發帝聰。"
        ],
        "title": "依韻和吳樞密上王相公同召赴資政殿聽讀詩義感事",
        "id": "311a2f5d-db98-40cd-a509-8f1a2511d382"
    },
    {
        "author": "王珪",
        "paragraphs": [
            "昨日春風變舊年，連珂來訪紫芝仙。",
            "三朝元仗鴻鈞手，萬里今同不繫船。",
            "壽酒一傾人共醉，賜書千軸子多賢。",
            "從前身退如公少，莫把長竿憶渭川。"
        ],
        "title": "依韻和吳樞密正月二日留題曾侍中齋閣",
        "id": "b1d1d2ae-a57d-4442-9cdb-b860d6dbbea4"
    },
    {
        "author": "王珪",
        "paragraphs": [
            "樹含春色明兼暗，雲带朝寒去復還。",
            "未有燕回羅幕上，不知人在玉樓間。",
            "吟魂幾遶青山曲，醉夢多遊紫府關。",
            "待得歸時花未老，莫因寥落起愁顔。"
        ],
        "title": "和景彝正月二十八日偶書",
        "id": "4751e9ce-a6ad-4aac-baa6-2800fcd92938"
    },
    {
        "author": "王珪",
        "paragraphs": [
            "林梢拂暁禽初哢，門外經春柳自搖。",
            "可嘆流年催白髪，便将幽意屬芳條。",
            "玉杯放酒成蕭索，錦帳留燈照寂寥。",
            "任是名園更風雨，殘枝須插醉明朝。"
        ],
        "title": "和景彝對花",
        "id": "2ce0a7e2-8395-420e-b426-2a3404eeb2a7"
    },
    {
        "author": "王珪",
        "paragraphs": [
            "昔人曾此憐幽壁，醇墨今留隱約間。",
            "猶帯驚波下滄海，常迎爽氣入朝山。",
            "苔文半染風霜古，鳥影時過歲月閒。",
            "誰更瀟湘移雨竹，滿軒疏灑翠成斑。"
        ],
        "title": "依韻和景彝觀刑部廳燕侍郎畫山水二首  其一",
        "id": "b0e72c9f-d806-4643-8f12-d0aab8e91644"
    },
    {
        "author": "王珪",
        "paragraphs": [
            "秋曹壁上奇山水，官冷尤將野趣宜。",
            "翠竹忽逢行盡處，白雲相伴看多時。",
            "于今絕筆誰還識，當日清吟亦欠詩。",
            "猶喜一来重拂拭，慚無佳句續君辭。"
        ],
        "title": "依韻和景彝觀刑部廳燕侍郎畫山水二首  其二",
        "id": "3978c8d6-12b1-40d3-82a7-b319dcff545a"
    },
    {
        "author": "王珪",
        "paragraphs": [
            "麞猿未省京華見，畫筆新傳思入神。",
            "綠野春深将戱子，空山月午掛吟身。",
            "只應有夢須懷土，却爲無機不避人。",
            "我愛林泉舊時景，常来此處暫相親。"
        ],
        "title": "和三司蔡君謨內翰麞猿蘆雁屏二首  其一",
        "id": "ba5cfffa-98ba-4ec8-8ef9-c56dea1f79fb"
    },
    {
        "author": "王珪",
        "paragraphs": [
            "江蘆初老渡新鴻，誰把高情托畫工。",
            "索索西風尉寒羽，蕭蕭殘日伴疏叢。",
            "漁舟欲下灘聲急，談麈重揮暑氣空。",
            "身在計庭歸未得，毎将秋思入圖中。"
        ],
        "title": "和三司蔡君謨內翰麞猿蘆雁屏二首  其二",
        "id": "65aa7c11-ccf8-4eb3-abb4-792871311114"
    },
    {
        "author": "王珪",
        "paragraphs": [
            "浩浩洪河一派收，亘山回洛駭陰虬。",
            "錦張客幔從隋去，龜負神書入宋流。",
            "波急滿川跳萬鯉，氣温銷凍運千舟。",
            "誰言伯禹能行水，不見當時爲帝謀。"
        ],
        "title": "依韻和蔡參政導洛",
        "id": "fc95c32c-a3eb-410d-9798-af1b36fbe4a2"
    },
    {
        "author": "王珪",
        "paragraphs": [
            "鳳池春晚綠生烟，曾見高枝蔓正延。",
            "常伴兔絲留我篋，幾隨竹葉泛君筵。",
            "誰言御水傳名久，須信睢園得地偏。",
            "纔獲靈根便親植，一番新葉已森然。"
        ],
        "title": "依韻和蔡樞密山藥",
        "id": "e2f4e8fc-1820-4402-97e5-57f674c7466e"
    },
    {
        "author": "王珪",
        "paragraphs": [
            "翠芳亭畔曉霜寒，朱實離離覆御欄。",
            "况是園林都未有，初無塵土略相干。",
            "黄欺晚菊垂金砌，圓並明珠落鈿盤。",
            "珍重九霄新賜得，好同仙露薦朝餐。"
        ],
        "title": "依韻和蔡相公宣賜金橘",
        "id": "896e77bc-44cb-4ae2-83b2-cc07016d104d"
    },
    {
        "author": "王珪",
        "paragraphs": [
            "春風又侍瑤池宴，帝子初臨黼座傍。",
            "花覆衣冠多喜氣，雲扶宫殿滿榮光。",
            "仙人來獻重輪曲，丞相仍裁湛露章。",
            "身老太平殊未報，年年更得奉君觴。"
        ],
        "title": "依韻和蔡相公侍燕集英殿詩",
        "id": "c24ddcb1-3fbe-43c5-8fbd-0b51fdf8b6b0"
    },
    {
        "author": "王珪",
        "paragraphs": [
            "奉詔華林事最榮，門前幾度放門生。",
            "三朝遇主惟文翰，十榜傳家有姓名。",
            "碧海蟠桃和露重，丹山雛鳳入雲清。",
            "詩書教子終須立，篋裏黄金一顧輕。"
        ],
        "title": "依韻和景仁聞喜席上作兼呈司馬君實內翰",
        "id": "5586f590-b81e-47d4-b57b-c068e6450aac"
    },
    {
        "author": "王珪",
        "paragraphs": [
            "錦江回日應迢遞，聞道秋來已到城。",
            "南省深沉春又鎖，東樓悵望雨中情。",
            "河聲欲轉吞鼙鼓，山色初明照旆旌。",
            "别後新詩有多少，鍾嶸那得爲君評。"
        ],
        "title": "依韻和景仁寄河中公儀龍圖",
        "id": "51c5383c-d106-450b-abd0-1adabab86bf4"
    },
    {
        "author": "王珪",
        "paragraphs": [
            "太微星畔鏁中臺，五歲重叨第衆材。",
            "桃李更饒當日盛，詠觴尤喜一春陪。",
            "賦成英俊無過漯，詩似神仙並姓梅。",
            "拂曉便隨新榜出，九門風景馬前來。"
        ],
        "title": "和公儀上馬",
        "id": "c47f5597-bdfd-4de3-b5c3-9b3216e8880e"
    },
    {
        "author": "王珪",
        "paragraphs": [
            "北焙和香飲最真，綠芽未雨带旗新。",
            "煎須卧石無塵客，摘是臨溪欲曉人。",
            "雲疊亂花爭一水，鳯團雙影貢先春。",
            "清風未到蓬莱路，且把吟甌伴醉巾。"
        ],
        "title": "和公儀飲茶",
        "id": "d113cfa0-fcba-4a9b-bf7c-16ace88b46c9"
    },
    {
        "author": "王珪",
        "paragraphs": [
            "清風樓古琴三尺，玉蘂花飛酒幾缸。",
            "月窟憐君霜兔獨，金莖誇我露禽雙。",
            "白鷴浴雪來春檻，古瓦涵星送曉窗。",
            "悵望紫微池上鳯，主人才品自經邦。"
        ],
        "title": "和公儀送白鷴于永叔",
        "id": "0ba8fd4c-abe6-4e50-823d-6c17402f8496"
    },
    {
        "author": "王珪",
        "paragraphs": [
            "青葱嘉樹鎻連甍，閒憶東樓望遠情。",
            "禁壘曉烟浮舊色，御溝春水潄新聲。",
            "杯盤冷落留芳草，簾幕陰沉聽亂鶯。",
            "漢殿未傳紅蠟燭，到家猶得趁清明。"
        ],
        "title": "和永叔出省有日書事",
        "id": "d7542afa-69e3-4568-aba1-d745833569c3"
    },
    {
        "author": "王珪",
        "paragraphs": [
            "良辰并與賞心難，偶對清樽且共歡。",
            "夢憶江湖無奈遠，吟牽月露不勝寒。",
            "曲逢郢雪須歌盡，漏繞宫花幾聽殘。",
            "朝鎻樓臺空悵望，欲將春恨託飛翰。"
        ],
        "title": "依韻和永叔戱書",
        "id": "26979719-5e2a-43c0-882f-9e6c2bf131b8"
    },
    {
        "author": "王珪",
        "paragraphs": [
            "丞相華堂燕斝飛，君恩自與衆心期。",
            "魯臺况值書雲後，漢殿仍經喜雪時。",
            "便有東風來翠幕，别翻新曲度瑤池。",
            "可傷衰病無才思，欲續高吟愧色絲。"
        ],
        "title": "依韻和王宣徽冬燕",
        "id": "3edc5bae-27fe-4674-baa4-cbf143b8d5d6"
    },
    {
        "author": "王珪",
        "paragraphs": [
            "紅葉村邊白板扉，林間剥啄愧新知。",
            "離居自信難同俗，載酒何時許問奇。",
            "黄蘖人亡空有寺，錦袍仙去更無詩。",
            "知君此日登臨意，不比兒曹飽腹嬉。"
        ],
        "title": "劉損齋主簿見示遊廣教和劉朔齋詩次韻",
        "id": "f6af88be-49bc-408a-87b9-dd9eb845e081"
    },
    {
        "author": "王珪",
        "paragraphs": [
            "年年常過平津館，解組歸来苦未羸。",
            "曉日初臨金闕動，春風正與玉杯期。",
            "三公就第誰同壽，丞相傳經自有兒。",
            "感舊不辭今日醉，江湖思去已多時。"
        ],
        "title": "依韻和曾侍中謝二府相顧",
        "id": "992c758d-0b62-482d-b230-0bfb4222171d"
    },
    {
        "author": "王珪",
        "paragraphs": [
            "神兵十萬忽乘秋，西磧妖氛一夕收。",
            "疋馬不嘶榆塞外，長城自起玉關頭。",
            "君王别繪凌烟閣，将帥今輕定遠侯。",
            "莫道無人能報國，紅旗行去取凉州。"
        ],
        "title": "聞种諤米脂川大捷",
        "id": "c2108073-6be7-4684-b6c6-80aa590ca5af"
    },
    {
        "author": "王珪",
        "paragraphs": [
            "河湟形勝厭西陲，忽覺連營列漢旂。",
            "天子坐籌星兩兩，將軍歸旆印纍纍。",
            "稱觴别殿傳新曲，衘璧名王按舊儀。",
            "江漢一篇猶未美，周宣方事伐淮夷。"
        ],
        "title": "依韻和蔡樞密岷洮恢復部落迎降",
        "id": "5e767d44-fc5c-459d-9c54-8aa69c93f716"
    },
    {
        "author": "王珪",
        "paragraphs": [
            "詔收新土鳯林東，四百年來一戰功。",
            "葱嶺自横秦塞上，金城還落漢圖中。",
            "輕裘坐款無遺策，折箭來庭有舊風。",
            "零雨未濛音已捷，不勞歸旅咏周公。"
        ],
        "title": "和元厚之平羌",
        "id": "f3e866b8-8226-4aa1-90a2-812371df13c0"
    },
    {
        "author": "王珪",
        "paragraphs": [
            "五鼓聲沈曉色回，北馳馬首望燕臺。",
            "舊趨武帳清光近，新會仙山秘典開。",
            "人惜憇棠餘愛遠，帝忻借箸密謀來。",
            "邊城消盡還兵喜，誰敵陽關决勝才。"
        ],
        "title": "滕學士移河朔",
        "id": "c8811bce-9341-47c6-9a44-860961cc8aff"
    },
    {
        "author": "王珪",
        "paragraphs": [
            "金門學士富才華，又擁雙旌照水涯。",
            "海日三竿隨放仗，春風五馬去如花。",
            "帳兵夜握龍泉濕，舞女朝垂錦带斜。",
            "君看有唐賢太守，風流常是屬詩家。"
        ],
        "title": "送陸子履修撰出守澶淵",
        "id": "62d9e4b2-a306-4485-9374-0df8fa683959"
    },
    {
        "author": "王珪",
        "paragraphs": [
            "綠綈傳詔下天畿，驛馭駸駸擁使麾。",
            "境上人瞻司馬節，里中晝耀買臣衣。",
            "賓帷華履侵宵會，農野朱轓带雨歸。",
            "方有壯圖深許國，庾園無計戀芳菲。"
        ],
        "title": "送富郎中守蘇州",
        "id": "75f025fd-06b7-4b45-8967-386b01af1bad"
    },
    {
        "author": "王珪",
        "paragraphs": [
            "綠綈傳詔下天畿，驛馭駸駸擁使騑。",
            "境上人瞻司馬節，里中晝耀買臣衣。",
            "賓帷華履侵宵會，農野朱轓带雨歸。",
            "方有壯圖深許國，庾園無計戀芳菲。"
        ],
        "title": "送富郎中守蘇州",
        "id": "48c3300b-9083-466e-bc12-9ce1cfdd9678"
    },
    {
        "author": "王珪",
        "paragraphs": [
            "畫船催鼓送將行，一醉離觴下玉京。",
            "延閣漏閒空紫槖，洞庭波起獵紅旌。",
            "曾冠獬廌姦回讋，却佩龍泉種落驚。",
            "莫向江城嘆卑濕，賈生不似使君榮。"
        ],
        "tags": [
            "洞庭湖"
        ],
        "title": "送吳仲庶待制出守長沙",
        "id": "dbfb0088-1c61-4dd5-b2fc-7d03837503a0"
    },
    {
        "author": "王珪",
        "paragraphs": [
            "南擁旌旗照海傍，甘泉新第從臣章。",
            "三休華閣窺天象，幾日朝衣带御香。",
            "溪水雙流隨畫楫，茘枝初綠映雕觴。",
            "頒春莫向常思嶺，歸夢先應到帝鄉。"
        ],
        "title": "送元厚之待制出守福唐",
        "id": "703b310f-1047-48dd-8380-118189ee5559"
    },
    {
        "author": "王珪",
        "paragraphs": [
            "漢符新寄近天畿，便别晨班下曙扉。",
            "金印旋成龜左顧，瑤箱嘗認燕雙歸。",
            "春風滿野紅旌駐，夜雨侵筵翠斝飛。",
            "况是韋平有家學，須將名譽敵恩輝。"
        ],
        "title": "送向防禦出守淮陽",
        "id": "051286ca-17aa-423e-babd-c6e9c7b65f89"
    },
    {
        "author": "王珪",
        "paragraphs": [
            "越州太守何瀟灑，應爲能吟住集仙。",
            "雪急紫濛催玉勒，日長青瑣聽薰絃。",
            "一時冠盖傾離席，半醉珠璣落彩牋。",
            "自恨君恩渾未報，五湖終負釣魚船。"
        ],
        "title": "送程公闢給事出守會稽",
        "id": "9127d127-3a76-4849-bfdd-b1d9413dcda8"
    },
    {
        "author": "王珪",
        "paragraphs": [
            "平明捧詔未央宫，全晉山河九曲東。",
            "官着繡衣驚曼倩，文傳錦里壓揚雄。",
            "紅旌照日鄰天上，玉劍横秋入塞中。",
            "每下銀臺南畔路，風塵那復舊時同。"
        ],
        "title": "送何聖從龍圖將漕河東",
        "id": "e562e1fc-4e9f-426e-9846-a8016182e94f"
    },
    {
        "author": "王珪",
        "paragraphs": [
            "鵠袍纔卸便牙緋，笑我山中芰製衣。",
            "姓字兩回香桂籍，聲華一日動天扉。",
            "政有霜螯須别駕，待呼巴菊壽慈闈。",
            "千古岳陽登覽地，好詩相寄莫相違。"
        ],
        "title": "送汪叔志赴平江州同知",
        "id": "3d357feb-241f-49db-a058-ceb14ca10849"
    },
    {
        "author": "王珪",
        "paragraphs": [
            "都門秋色滿旌旗，祖帳容陪醉御巵。",
            "功業特高嘉祐末，精神如破貝州時。",
            "匣中寶劍騰霜鍔，海上仙桃壓露枝。",
            "昨日更聞褒詔下，别刊名姓入烝彝。"
        ],
        "title": "奉詔赴瓊林苑燕餞太尉潞國文公出鎮西都",
        "id": "ef58bd53-a315-4cdb-b993-4b4487d8a6a1"
    },
    {
        "author": "王珪",
        "paragraphs": [
            "祖燕催移玉殿班，都人齊向苑傍看。",
            "古來少有三師退，天下曾將大器安。",
            "綠野春深花更好，石樓夜午月應寒。",
            "塵埃抖擻無餘事，却憶磻溪舊釣竿。"
        ],
        "title": "瓊林苑御筵送致政太師潞國文公歸西洛",
        "id": "b8d9135e-490c-41ce-894d-73f612921f4b"
    },
    {
        "author": "王珪",
        "paragraphs": [
            "玉符初解自逍遙，暫駕安車近九霄。",
            "無限高名齊少室，不言休績在三朝。",
            "好披雲氅呼遼鶴，忽把仙巾換漢貂。",
            "御苑清明開特燕，莫辭仙醴勸金蕉。"
        ],
        "title": "和致政太師潞國文公以賜燕玉津園感恩述懷",
        "id": "e2e4f19b-f73c-4524-81e6-b05fce52acfc"
    },
    {
        "author": "王珪",
        "paragraphs": [
            "紫閣飛章謝寵名，離筵特地敞宫楹。",
            "杯深御酒先成醉，衣拂京塵頓覺清。",
            "少室舊遊窺玉霤，甘盤餘訓薄金籯。",
            "誰言疏傅東歸盛，不得君王一餞行。"
        ],
        "title": "資善堂御筵送太子少保致仕李柬之歸西京",
        "id": "92305939-0612-4af6-94ee-bd1ccbf34c31"
    },
    {
        "author": "王珪",
        "paragraphs": [
            "都門車馬動行塵，詔集華堂寵退臣。",
            "延閣带經爲舊老，商山擕杖作歸人。",
            "燕回天上還侵晚，夢入江南已見春。",
            "曾抱遺弓泣陵土，此生無復犯龍鱗。"
        ],
        "tags": [
            "庐山"
        ],
        "title": "資善堂御筵送尚書刑部侍郎致仕李受歸廬山",
        "id": "e1d24c94-2856-4919-9bd0-31369209a91d"
    },
    {
        "author": "王珪",
        "paragraphs": [
            "十年漢殿辭榮去，潁水今歸作故鄉。",
            "曾賦洞簫真蜀客，能吟夜雨勝何郎。",
            "放懷雲外追黄鵠，别夢春深過玉堂。",
            "可惜當年挂冠早，華星不及到文昌。"
        ],
        "title": "送范景仁正議致政歸潁昌",
        "id": "c065ec98-614a-471b-b396-1d95b1d68466"
    },
    {
        "author": "王珪",
        "paragraphs": [
            "青瑣仙人解玉符，秋風一夜滿江湖。",
            "曾歌郢水非凡曲，未掃旄頭負壯圖。",
            "終日望君天欲盡，平生知我世應無。",
            "扁舟定約元宫保，瀟灑蓮涇二大夫。"
        ],
        "title": "送公闢給事自州致政歸吳中",
        "id": "b887973d-3121-4b68-9d5d-afce93d40c23"
    },
    {
        "author": "王珪",
        "paragraphs": [
            "城邑喧喧非所依，忽生秋思滿巖扉。",
            "晨跌未雨千花落，晚渡臨風一錫飛。",
            "定有魚龍窺供鉢，應無塵土上禪衣。",
            "寶文聖偈誰爲解，只恐林泉亦暫歸。"
        ],
        "title": "送僧惠思歸錢塘",
        "id": "5c0a7e39-9207-4459-ac5f-d2a38ad0ac0c"
    },
    {
        "author": "王珪",
        "paragraphs": [
            "會稽新綬振恩輝，故里人瞻晝錦歸。",
            "驪馬在門歌祖席，彩絲當膝戲親闈。",
            "霜天夕霽丹楓老，水國秋深紫蟹肥。",
            "遶閣雲山吟有助，高談終日訟筩稀。"
        ],
        "title": "送人東歸",
        "id": "39a6ee50-7e6e-4b14-a2bc-b4cc458a5f2f"
    },
    {
        "author": "王珪",
        "paragraphs": [
            "岷峨地僻少人行，一日西來譽滿京。",
            "白首只知聞道勝，青衫不及到家榮。",
            "元猿夜哭銘旌過，紫燕朝飛挽鐸迎。",
            "天祿校書多分薄，子雲那得葬鄉城。"
        ],
        "title": "挽霸州文安縣主簿蘇明允",
        "id": "ba7a50f9-d3d3-4ae7-beec-4d8fd998125b"
    },
    {
        "author": "王珪",
        "paragraphs": [
            "熠熠台符切太微，滿朝文物盡光輝。",
            "曾扶聖日攀雲上，便向春風解組歸。",
            "一代衣冠矜閥閲，同時父子筦樞機。",
            "人生富貴誰難致，八十如公自古稀。"
        ],
        "title": "贈太師中書令魯國曾宣靖公挽詞二首  其一",
        "id": "f6381e47-b54d-4a33-811b-22f3445dc150"
    },
    {
        "author": "王珪",
        "paragraphs": [
            "璧宫人去水潺潺，帝輦空臨淚一潸。",
            "白玉薦樽陪廟食，黄金灑翰落碑顔。",
            "星辰掩靄移天上，桃李芬芳滿世間。",
            "門外沙堤何日盡，只應陰施在銀山。"
        ],
        "title": "贈太師中書令魯國曾宣靖公挽詞二首  其二",
        "id": "7c2f3389-74ad-412c-a1a5-5dcb392fd73f"
    },
    {
        "author": "王珪",
        "paragraphs": [
            "慷慨當年論太平，諫書雖在已塵生。",
            "三秋勝氣横金甲，半夜離歌掩玉笙。",
            "庭下綠槐空自老，匣中長劍爲誰鳴。",
            "壯圖未就冠先掛，從此無由聽履聲。"
        ],
        "title": "工部尚書致仕王懿敏公挽詞",
        "id": "bbcdd197-b137-4465-ac5f-691e38e6a579"
    },
    {
        "author": "王珪",
        "paragraphs": [
            "悲簫忽犯曉樓鐘，樽酒應非昔餞同。",
            "家貴曾還金鉞寵，時清不見玉關功。",
            "佳城蔓草千年閉，後院繁絃一夕空。",
            "唯有平陽舊池館，依然芳樹倚東風。"
        ],
        "title": "贈侍中李良定公挽詞",
        "id": "1edc0a66-8c34-4f07-aca8-56e6dec646aa"
    },
    {
        "author": "王珪",
        "paragraphs": [
            "天子思賢共政塗，中台前日得真儒。",
            "正看浴鳳來雖晚，不覺冥鴻去已孤。",
            "曉月猶臨千里梓，春風又卷五雲圖。",
            "誰過南蕩青山下，只恐高名自古無。"
        ],
        "title": "贈太子少師元章簡公挽詞",
        "id": "fcbbe6be-410a-4469-ad9a-18803b2a4453"
    },
    {
        "author": "王珪",
        "paragraphs": [
            "獨騎箕尾去凌虚，枉駕追鋒作召車。",
            "衣褐誰陳定羌冊，汗青猶載立儲書。",
            "春風澤國吟牋冷，夜雨溪堂燕豆疏。",
            "曾向江湖握君手，相從朝路一華胥。"
        ],
        "title": "贈禮部尚書邵安簡公挽詞",
        "id": "dfa04f70-540f-4010-b92f-4ee90b7c142f"
    },
    {
        "author": "王珪",
        "paragraphs": [
            "秦川歸騎照山紅，不覺悲簫起暮風。",
            "天上紫樞深北斗，人間金印獨三公。",
            "漢庭樽俎奇謀在，隴首旌旂殺氣空。",
            "見說韋平有家學，莫將文字葬墳中。"
        ],
        "title": "贈太尉呂惠穆公挽詞",
        "id": "753a9d86-04f1-4f1d-8efd-35e657c2b626"
    },
    {
        "author": "王珪",
        "paragraphs": [
            "解組歸來歲月侵，應無塵土上華簪。",
            "猶聞别鶴山中怨，忽送冥鴻日外沉。",
            "洧水于今寒露起，漢臺依舊白雲深。",
            "與君曾論平生事，不覺臨觴淚滿襟。"
        ],
        "title": "刑部侍郎致仕王熙仲挽詞",
        "id": "b5c566a7-7d4f-4ed0-a094-c68bad5ba829"
    },
    {
        "author": "王珪",
        "paragraphs": [
            "平日朝廷重老儒，何人奕葉在青途。",
            "吟牋夜月驚皴兔，談麈春風落寶珠。",
            "金石誰新三代樂，丹青空上兩京圖。",
            "可憐東觀書垂就，不得君前萬歲呼。"
        ],
        "title": "贈禮部侍郎宋次道挽詞",
        "id": "ff65ccb3-86e9-4d12-a177-6c5b829eba87"
    },
    {
        "author": "王珪",
        "paragraphs": [
            "鄰雞未動曉驂催，又向靈臺飲福杯。",
            "自笑治聾知不足，明年强健更重来。"
        ],
        "title": "題齋宮",
        "id": "34ff7ebd-4dbf-4f69-8999-7c5b8d32ded5"
    },
    {
        "author": "王珪",
        "paragraphs": [
            "小桃常憶破正紅，今日相逢二月中。",
            "自是粉闈人未識，莫因花晚笑春風。"
        ],
        "title": "小桃",
        "id": "82308934-94a5-4743-aa26-6713b8f6a00b"
    },
    {
        "author": "王珪",
        "paragraphs": [
            "粉闈飄雪對清晨，二月桃花始見春。",
            "莫向東風恨開晚，鳳城猶有未歸人。"
        ],
        "title": "和公儀小桃絕句",
        "id": "482f7352-c662-4924-aeaf-199fdbaf6d1e"
    },
    {
        "author": "王珪",
        "paragraphs": [
            "三月江南花亂開，青溪曲曲水如苔。",
            "琴高一去無蹤跡，枉是漁人尚見猜。"
        ],
        "title": "和梅公儀琴高魚同聖俞",
        "id": "76da74f1-6cd9-4f82-b6e0-6033a2ec2bcf"
    },
    {
        "author": "王珪",
        "paragraphs": [
            "日下龍樓禁漏疏，朝衣猶自覆熏爐。",
            "五房人退文書静，閒看河州瑞麥圖。"
        ],
        "title": "依韻和元參政正月十九日候聚廳移刻未至口占絕句",
        "id": "27ee1b30-e5bf-4253-9c60-06e5c172ee3d"
    },
    {
        "author": "王珪",
        "paragraphs": [
            "玉津馳馬柳風斜，雨急金鱗走御沙。",
            "南畝農民望新霽，不勞雲意苦相遮。"
        ],
        "title": "依韻和吳相公南郊春晴題齋宮壁絕句",
        "id": "2a957ed8-906b-4fa5-90f5-390cd2e1b28c"
    },
    {
        "author": "王珪",
        "paragraphs": [
            "紫掖清晨捧號來，門前桃李占先開。",
            "滿城風雨逢寒食，更聽春巖第一雷。"
        ],
        "title": "依韻和吳相公聞南宮放榜喜雨即事絕句",
        "id": "d6ba55db-3690-4447-a971-cfd3e19efa5b"
    },
    {
        "author": "王珪",
        "paragraphs": [
            "門前車馬走塵埃，偶到東園眼暫開。",
            "鼇嶺鳳池人去後，不知載酒又誰來。"
        ],
        "title": "依韻和范景仁內翰留題子履草堂二首  其一",
        "id": "e9ace33a-f113-4899-9891-22ae726c090b"
    },
    {
        "author": "王珪",
        "paragraphs": [
            "聞君築圃多奇植，紅蘂黄花落又開。",
            "惟有庭前歲寒竹，時時雙鳳下飛來。"
        ],
        "title": "依韻和范景仁內翰留題子履草堂二首  其二",
        "id": "b357d75b-a603-44dc-8b0f-aa1577949a3a"
    },
    {
        "author": "王珪",
        "paragraphs": [
            "微生江海一閒身，偶上青雲四十春。",
            "何日扁舟載風雪，却將簔笠伴漁人。"
        ],
        "title": "題李右丞王維畫雪景絕句",
        "id": "8d90d4e0-4b21-4270-a476-0b035ac94036"
    },
    {
        "author": "王珪",
        "paragraphs": [
            "鍾陵從昔號名州，綠髮仙郎作郡侯。",
            "波送蛟龍歸海上，雲隨旌旆落天頭。"
        ],
        "title": "送程公闢刑部出守南昌",
        "id": "b308e1ba-f03a-4e14-9f30-a19c4abc8b5a"
    },
    {
        "author": "王珪",
        "paragraphs": [
            "淮上驚波欲去難，更逢春雪下雲端。",
            "思君一夜如千里，手把瓊枝不奈寒。"
        ],
        "title": "淮上阻雪寄梅公儀龍圖",
        "id": "080ac528-5768-455c-849d-e753747813f3"
    },
    {
        "author": "王珪",
        "paragraphs": [
            "曉入燕山雪滿旌，歸心常與雁南征。",
            "如何萬里沙塵外，更在思鄉嶺上行。"
        ],
        "title": "思鄉嶺",
        "id": "d46e0c1e-e3c0-4dd7-89bd-10405b597939"
    },
    {
        "author": "王珪",
        "paragraphs": [
            "幾年文字齒將刓，駟馬今遊一駐鞍。",
            "自笑不如虎賁士，翻令捉臂笑儒冠。"
        ],
        "title": "杏壇坊",
        "id": "85abc0a6-b882-4f2a-9bf5-f30271d80fff"
    },
    {
        "author": "王珪",
        "paragraphs": [
            "平昔君王事勝遊，日斜滄海尚停輈。",
            "千金駿骨今誰顧，死駕鹽車亦未休。"
        ],
        "title": "市駿坊",
        "id": "4a852171-2e0b-4161-afdb-da0eedc8d767"
    },
    {
        "author": "王珪",
        "paragraphs": [
            "戴斗疆陲省識華，更憑重阜切天涯。",
            "安知玉殿開閶闔，日月星辰在帝家。"
        ],
        "title": "摸斗嶺",
        "id": "c77cb2eb-4301-4028-b61a-7ed1b9c4117a"
    },
    {
        "author": "王珪",
        "paragraphs": [
            "來無方馬去無輪，天險分明限一津。",
            "願得玉龍横十萬，榆關重識故封人。"
        ],
        "title": "虎北口",
        "id": "1e9223b0-a170-442c-9589-ebe17ad98604"
    },
    {
        "author": "王珪",
        "paragraphs": [
            "奉使羣材笑拍肩，玉漿春酒已酡然。",
            "當時曾舐淮南鼎，亦恐兹山自有仙。"
        ],
        "title": "會仙石",
        "id": "c5ebdc88-ea1d-4bb9-b18e-24d9a0327973"
    },
    {
        "author": "王珪",
        "paragraphs": [
            "華省當時綠鬢郎，金樽美酒醉紅芳。",
            "今日對花不成飲，春愁已與草俱長。"
        ],
        "title": "失題  其一",
        "id": "f56ad371-36fb-43e0-9408-61f1034dbaea"
    },
    {
        "author": "王珪",
        "paragraphs": [
            "初見迎春識春新，欲揷迎春驚春半。",
            "朱門深鎖不知春，苒苒年光暗中換。"
        ],
        "title": "失題  其二",
        "id": "6d42eced-b905-4e41-9c57-809e3b4fff3d"
    },
    {
        "author": "王珪",
        "paragraphs": [
            "北地凝陰盡，千門淑氣新。",
            "年年金殿裏，寶字貼宜春。"
        ],
        "title": "立春內中帖子詞 皇帝閣 其一",
        "id": "7f3669b5-91a3-4cc1-8cdb-94f002d27d04"
    },
    {
        "author": "王珪",
        "paragraphs": [
            "麗日凝丹闕，光風拂紫闈。",
            "欲知春色早，先上赭黄衣。"
        ],
        "title": "立春內中帖子詞 皇帝閣 其二",
        "id": "42ea3f64-cde7-46f9-a917-510ab6cfbe26"
    },
    {
        "author": "王珪",
        "paragraphs": [
            "雲捧樓臺切絳霄，太平天子未央朝。",
            "帝家春色年年好，萬壽觴前奏九韶。"
        ],
        "title": "立春內中帖子詞 皇帝閣 其三",
        "id": "d6b5487c-c16a-4124-b287-477d9c254eaa"
    },
    {
        "author": "王珪",
        "paragraphs": [
            "禁沼冰開跳錦鯉，御林風暖囀黄鸝。",
            "金輿未下迎春閣，折遍名花第一枝。"
        ],
        "title": "立春內中帖子詞 皇帝閣 其四",
        "id": "6a832c6a-cc46-4ea7-8ccf-579782176919"
    },
    {
        "author": "王珪",
        "paragraphs": [
            "丹門瑞霧紫濛濛，日到蓬萊正殿東。",
            "只看御爐香欲起，珮環齊響半天中。"
        ],
        "title": "立春內中帖子詞 皇帝閣 其五",
        "id": "3539c754-5792-4fb3-95a2-c488870ebd34"
    },
    {
        "author": "王珪",
        "paragraphs": [
            "春入東郊曉望明，霏霏新兩點初成。",
            "野農豈解知堯力，唯喜年來壠易耕。"
        ],
        "title": "立春內中帖子詞 皇帝閣 其六",
        "id": "2ba74488-1140-4888-bf0d-13cadd3e2d94"
    },
    {
        "author": "王珪",
        "paragraphs": [
            "正道儀中閫，柔風表六宮。",
            "一傾春日酒，萬壽與君同。"
        ],
        "title": "立春內中帖子詞 皇后閣 其一",
        "id": "af5d1c10-6028-4554-84ac-f7d9495d43af"
    },
    {
        "author": "王珪",
        "paragraphs": [
            "未染仙人杏，偏柔帝女桑。",
            "應知蠶事早，不獨鬭年芳。"
        ],
        "title": "立春內中帖子詞 皇后閣 其二",
        "id": "aac2dfd6-fec7-4fd9-9bfc-dd147543c62e"
    },
    {
        "author": "王珪",
        "paragraphs": [
            "平橋御水破冰痕，忽覺東風徧九門。",
            "誰道帝家春不早，椒房昨夜已先温。"
        ],
        "title": "立春內中帖子詞 皇后閣 其三",
        "id": "bde29794-1199-4d4e-810d-2b1406020982"
    },
    {
        "author": "王珪",
        "paragraphs": [
            "迎得韶光入壽杯，披香華殿倚雲開。",
            "只應王母瑤池宴，又送新春寶勝來。"
        ],
        "title": "立春內中帖子詞 皇后閣 其四",
        "id": "2eaa50af-3031-4d13-af51-2822ed70229c"
    },
    {
        "author": "王珪",
        "paragraphs": [
            "雪殘宮瓦欲生烟，已覺風光變舊年。",
            "應自東皇報春後，又扶君德進忠賢。"
        ],
        "title": "立春內中帖子詞 皇后閣 其五",
        "id": "64c8d273-f060-4445-9214-79551a175b47"
    },
    {
        "author": "王珪",
        "paragraphs": [
            "御柳依然綠，宮苔取次生。",
            "黄鸝深處語，不似舊時聲。"
        ],
        "title": "立春內中帖子詞 温成皇后閣 其一",
        "id": "81c3c625-9ba7-4c5c-bc64-f68f4fa1673d"
    },
    {
        "author": "王珪",
        "paragraphs": [
            "平昔歌聲斷，凝塵滿畫梁。",
            "昭陽新奏曲，誰得奉君觴。"
        ],
        "title": "立春內中帖子詞 温成皇后閣 其二",
        "id": "a09ba76d-7175-48a6-80c5-60e743dd867a"
    },
    {
        "author": "王珪",
        "paragraphs": [
            "遙聞碧海有三山，雲鎻瓊樓日月閒。",
            "花下玉顔常不老，也應春色勝人間。"
        ],
        "title": "立春內中帖子詞 温成皇后閣 其三",
        "id": "ff3318a2-2d73-4217-a073-44bdcf90c9a6"
    },
    {
        "author": "王珪",
        "paragraphs": [
            "宮樹沉沉鎻玉扉，東風猶是度羅幃。",
            "此身不及春來燕，又向披香殿裏飛。"
        ],
        "title": "立春內中帖子詞 温成皇后閣 其四",
        "id": "680efb68-30d7-4bdb-93e5-2de43bb3f222"
    },
    {
        "author": "王珪",
        "paragraphs": [
            "翠縷争垂柳，紅酥旋點花。",
            "林中都未有，疑是舊年華。"
        ],
        "title": "立春內中帖子詞 夫人閣 其一",
        "id": "b927dd4b-0d5b-4dbd-a890-cfc7c98abb50"
    },
    {
        "author": "王珪",
        "paragraphs": [
            "玉殿聞春到，羅衣照地紅。",
            "君恩深漢帝，不惜舞東風。"
        ],
        "title": "立春內中帖子詞 夫人閣 其二",
        "id": "d47c66fb-7157-467f-a04b-433fe81f8c23"
    },
    {
        "author": "王珪",
        "paragraphs": [
            "綵燕迎春入鬢飛，輕寒未放縷金衣。",
            "苑中忽報花開早，得從鑾輿向晚歸。"
        ],
        "title": "立春內中帖子詞 夫人閣 其三",
        "id": "83ea638a-7a8c-4ff5-9cbb-9e24ffbba5b2"
    },
    {
        "author": "王珪",
        "paragraphs": [
            "金縷新幡翠鳳翹，側商催酒轉宮腰。",
            "玉欄風急花零亂，始覺春寒第一朝。"
        ],
        "title": "立春內中帖子詞 夫人閣 其四",
        "id": "08cfaffa-68b6-4121-a461-713ee48d8ee3"
    },
    {
        "author": "王珪",
        "paragraphs": [
            "月殘鳷鵲雪離離，禁裏春風自有期。",
            "曉憶梅花誰爲折，從來不許下瑤墀。"
        ],
        "title": "立春內中帖子詞 夫人閣 其五",
        "id": "b1db4d10-2dbe-4967-94d1-4b55e80a5548"
    },
    {
        "author": "王珪",
        "paragraphs": [
            "萬里關山静，清陰滿塞榆。",
            "如何金殿裏，猶獻辟兵符。"
        ],
        "title": "端午內中帖子詞 皇帝閣 其一",
        "id": "0ebf61d4-8907-478a-9998-ec975b935402"
    },
    {
        "author": "王珪",
        "paragraphs": [
            "瑞日浮丹闕，仙雲滿玉輿。",
            "更傳長命縷，寶曆萬年餘。"
        ],
        "title": "端午內中帖子詞 皇帝閣 其二",
        "id": "8fdedbce-36ef-4183-9602-93825739105a"
    },
    {
        "author": "王珪",
        "paragraphs": [
            "泰一扶皇運，真人感赤精。",
            "更逢端午節，君德萬方明。"
        ],
        "title": "端午內中帖子詞 皇帝閣 其三",
        "id": "c2425325-de8b-4f4b-87dc-f6701b1a39de"
    },
    {
        "author": "王珪",
        "paragraphs": [
            "御醑璩杯白，仙風羽扇清。",
            "靈符不須進，漢壘已銷兵。"
        ],
        "title": "端午內中帖子詞 皇帝閣 其四",
        "id": "070fc8ee-67f4-4743-85ea-e85d326e99a1"
    },
    {
        "author": "王珪",
        "paragraphs": [
            "萬里来珍貢，風瀾静四溟。",
            "魚龍驚咒水，神霧忽生庭。"
        ],
        "title": "端午內中帖子詞 皇帝閣 其五",
        "id": "a4ded4a1-244e-4b68-9106-18e3c52710b7"
    },
    {
        "author": "王珪",
        "paragraphs": [
            "波生碧海露晨曦，争剽菖蒲集御巵。",
            "見說太平無沴氣，山中叢艾獨生遲。"
        ],
        "title": "端午內中帖子詞 皇帝閣 其六",
        "id": "637c3099-003f-49e9-baa2-47c4ddb1554e"
    },
    {
        "author": "王珪",
        "paragraphs": [
            "采絲纒糭動嘉辰，浴殿風生畫扇輪。",
            "拂曉千門放金鑰，玉階還有謝衣人。"
        ],
        "title": "端午內中帖子詞 皇帝閣 其七",
        "id": "ae195eaf-6fd6-48f9-b24c-26a05e7c2317"
    },
    {
        "author": "王珪",
        "paragraphs": [
            "沈沈三殿燕華紳，雲覆端門瑞氣新。",
            "晝漏未移天正午，此時兼有日重輪。"
        ],
        "title": "端午內中帖子詞 皇帝閣 其八",
        "id": "41bb8e05-b938-4859-9819-13b28765bb0a"
    },
    {
        "author": "王珪",
        "paragraphs": [
            "御柳重重午影圓，薫風時泛舜琴絃。",
            "六宮競進長生縷，天子垂衣一萬年。"
        ],
        "title": "端午內中帖子詞 皇帝閣 其九",
        "id": "fa1cb944-d1ea-4234-870b-e41bcdd28da4"
    },
    {
        "author": "王珪",
        "paragraphs": [
            "禁幕無風日正亭，侍臣初賜玉盤冰。",
            "不知翠輦遊何處，應在瑤臺第一層。"
        ],
        "title": "端午內中帖子詞 皇帝閣 其一○",
        "id": "c2440562-61a4-485f-bb7a-4d0d858736f3"
    },
    {
        "author": "王珪",
        "paragraphs": [
            "翠華初到玉池遊，笑指宮人按櫂謳。",
            "湘水英魂在何處，猶教終日競龍舟。"
        ],
        "title": "端午內中帖子詞 皇帝閣 其一一",
        "id": "e83a889e-99bc-4f22-b79f-189204676187"
    },
    {
        "author": "王珪",
        "paragraphs": [
            "御池風暖水如鱗，争看蘭舟競渡人。",
            "應是君王好忠直，至今猶爲弔孤臣。"
        ],
        "title": "端午內中帖子詞 皇帝閣 其一二",
        "id": "93f8c1c4-35fb-485f-892b-a5aa5976e99a"
    },
    {
        "author": "王珪",
        "paragraphs": [
            "兩儀坤載厚，四海母儀深。",
            "願上菖花酒，年年聖子心。"
        ],
        "title": "端午內中帖子詞 太上皇后閣 其一",
        "id": "d0fdf6da-ac64-4e19-a246-d2157cd70cc5"
    },
    {
        "author": "王珪",
        "paragraphs": [
            "漢殿炎風少，輕凉已動衣。",
            "每来觀織室，不許夜停機。"
        ],
        "title": "端午內中帖子詞 太上皇后閣 其二",
        "id": "da108980-e7c8-4fec-aa0b-d6555e826760"
    },
    {
        "author": "王珪",
        "paragraphs": [
            "仙艾垂門綠，靈絲遶戶長。",
            "何人握彤筦，金殿紀多祥。"
        ],
        "title": "端午內中帖子詞 太上皇后閣 其三",
        "id": "adb11c67-c0a8-446c-aaef-198c656cebff"
    },
    {
        "author": "王珪",
        "paragraphs": [
            "有德名終大，無爲福自延。",
            "更聞天子孝，薦术助長年。"
        ],
        "title": "端午內中帖子詞 太上皇后閣 其四",
        "id": "549fc5b2-c555-43bc-b62a-8ce8f47bd966"
    },
    {
        "author": "王珪",
        "paragraphs": [
            "寶縷千祥集，靈符百疫犇。",
            "天人無限福，未老見曾孫。"
        ],
        "title": "端午內中帖子詞 太上皇后閣 其五",
        "id": "68bac1e2-c039-44ca-a673-59a80d2ddb98"
    },
    {
        "author": "王珪",
        "paragraphs": [
            "複道青槐合，琱盤碧李新。",
            "百靈扶繡戶，不假艾爲人。"
        ],
        "title": "端午內中帖子詞 太上皇后閣 其六",
        "id": "4193e6c7-a1fa-45a8-ab46-4b9148d9f7bc"
    },
    {
        "author": "王珪",
        "paragraphs": [
            "池邊草色迎人綠，庭下榴花照地紅。",
            "曉獻瑤觴千萬壽，鳴梢聲入寶慈宮。"
        ],
        "title": "端午內中帖子詞 太上皇后閣 其七",
        "id": "0630a3b6-e046-49e5-b998-9f14613b7018"
    },
    {
        "author": "王珪",
        "paragraphs": [
            "水風吹殿送微凉，竹葉金盤糭子香。",
            "試向躍龍門上望，不教車馬勝南陽。"
        ],
        "title": "端午內中帖子詞 太上皇后閣 其八",
        "id": "2c9342b6-f12d-42a9-95d2-8c4699ce891c"
    },
    {
        "author": "王珪",
        "paragraphs": [
            "釵頭艾虎辟羣邪，曉駕鮮雲七寶車。",
            "宴罷瑤池紅日晚，歸来零亂滿宮花。"
        ],
        "title": "端午內中帖子詞 太上皇后閣 其九",
        "id": "83f292a8-addb-4534-8169-3a7cd8dbb973"
    },
    {
        "author": "王珪",
        "paragraphs": [
            "浮雲仙殿切昭回，甘露通宵滴玉杯。",
            "金鎻纔開團扇入，聖神天子問安來。"
        ],
        "title": "端午內中帖子詞 太上皇后閣 其一○",
        "id": "af293521-bfc4-41a1-93be-1b6d37ac0966"
    },
    {
        "author": "王珪",
        "paragraphs": [
            "平明三殿進觴初，玉女傍邊捧道書。",
            "探得長生太清籙，同扶皇歷萬年餘。"
        ],
        "title": "端午內中帖子詞 太上皇后閣 其一一",
        "id": "c43d7e28-9dee-40ea-aa80-19f2eddcf9ca"
    },
    {
        "author": "王珪",
        "paragraphs": [
            "幾年退樂紫房居，天下猶傳還政書。",
            "玉案焚香讀黄老，人間宮殿午陰初。"
        ],
        "title": "端午內中帖子詞 太上皇后閣 其一二",
        "id": "25079864-54b5-44a8-98fc-eac83a769cda"
    },
    {
        "author": "王珪",
        "paragraphs": [
            "玉作仙家殿，都無暑氣侵。",
            "猶裁葵葉扇，常有愛君心。"
        ],
        "title": "端午內中帖子詞 皇后閣 其一",
        "id": "c73e92b7-eddf-444b-8b82-656d3f1d05e1"
    },
    {
        "author": "王珪",
        "paragraphs": [
            "繭館桑陰合，新絲已上機。",
            "憂勤不知暑，親織衮龍衣。"
        ],
        "title": "端午內中帖子詞 皇后閣 其二",
        "id": "2df5c8ba-ef5b-486f-a2d2-d280feabaacc"
    },
    {
        "author": "王珪",
        "paragraphs": [
            "金屋風光别，仍逢令節新。",
            "争傳九子糭，皇祚續千春。"
        ],
        "title": "端午內中帖子詞 皇后閣 其三",
        "id": "a0726374-ec4a-4b90-9d51-f43cf5ede541"
    },
    {
        "author": "王珪",
        "paragraphs": [
            "五月炎風熾，憂勤紫掖中。",
            "催裁恤刑詔，曉下未央宮。"
        ],
        "title": "端午內中帖子詞 皇后閣 其四",
        "id": "316de765-2644-4803-988c-9e1811d84c02"
    },
    {
        "author": "王珪",
        "paragraphs": [
            "侍兒清曉進仙裳，玉筦齊調奉帝觴。",
            "應有瑤箱舊時燕，直隨歌舞到昭陽。"
        ],
        "title": "端午內中帖子詞 皇后閣 其五",
        "id": "9dfaabe8-0c7d-4ca9-b9fe-adeca90638b9"
    },
    {
        "author": "王珪",
        "paragraphs": [
            "君王初幸集靈臺，碧藕催花海上開。",
            "見說一房皆百子，鳳銜雙蒂幾時來。"
        ],
        "title": "端午內中帖子詞 皇后閣 其六",
        "id": "2c38ec5c-c449-45b8-8f0e-c6ec3e78ff29"
    },
    {
        "author": "王珪",
        "paragraphs": [
            "君王未带赤靈符，親結雙龍獻寶珠。",
            "更與宮娥花下看，工夫還似外邊無。"
        ],
        "title": "端午內中帖子詞 皇后閣 其七",
        "id": "3982dbaa-46fb-4928-9dfc-8f0758b4e185"
    },
    {
        "author": "王珪",
        "paragraphs": [
            "水晶宮殿曉風微，天女乘雲獻玉衣。",
            "誰把輕綃裁畫扇，直疑雙鳳向人飛。"
        ],
        "title": "端午內中帖子詞 皇后閣 其八",
        "id": "fcb12137-bd59-4c96-9ced-7d7a488df738"
    },
    {
        "author": "王珪",
        "paragraphs": [
            "夕然辟惡仙香度，朝結延年帝縷成。",
            "願上玉宸千萬壽，薫風常泛舜絃聲。"
        ],
        "title": "端午內中帖子詞 皇后閣 其九",
        "id": "9c72cf1d-5370-43f6-9e80-fa7637e0e99f"
    },
    {
        "author": "王珪",
        "paragraphs": [
            "紫閣曈曨隱曉霞，瑤墀九御薦菖華。",
            "何人又進江心鑑，試與君王却衆邪。"
        ],
        "title": "端午內中帖子詞 皇后閣 其一○",
        "id": "0e20a5db-45c3-4cc9-801c-2439dd91d44b"
    },
    {
        "author": "王珪",
        "paragraphs": [
            "金縷黄龍扇，蘭芽翠釜湯。",
            "君王回浴殿，步輦自生香。"
        ],
        "title": "端午內中帖子詞 夫人閣 其一",
        "id": "153ca194-1975-4b6e-ba03-aea0d77b5dee"
    },
    {
        "author": "王珪",
        "paragraphs": [
            "繞臂雙條達，紅紗晝夢驚。",
            "連吹紫雲曲，不及晚籹成。"
        ],
        "title": "端午內中帖子詞 夫人閣 其二",
        "id": "4b5aa580-ddcc-4007-9fe9-185dfa8091e4"
    },
    {
        "author": "王珪",
        "paragraphs": [
            "綠艾初垂戶，青菰已薦觴。",
            "人歸宮殿午，偏覺晝陰長。"
        ],
        "title": "端午內中帖子詞 夫人閣 其三",
        "id": "4245f8e8-bf52-473b-8a06-38479364a7d0"
    },
    {
        "author": "王珪",
        "paragraphs": [
            "畫栱無塵乳燕飛，薰風時復度羅衣。",
            "君王避暑蓬莱殿，向晚笙歌簇輦歸。"
        ],
        "title": "端午內中帖子詞 夫人閣 其四",
        "id": "c38747fb-3036-420e-9af7-240b1ace3d86"
    },
    {
        "author": "王珪",
        "paragraphs": [
            "日長珠箔漏聲稀，團扇新裁越女機。",
            "進罷采絲三殿晚，萬年枝上亂鶯飛。"
        ],
        "title": "端午內中帖子詞 夫人閣 其五",
        "id": "477ba669-8524-4d14-82d7-6a69ad11f009"
    },
    {
        "author": "王珪",
        "paragraphs": [
            "後苑尋青趁午前，歸来競鬭玉欄邊。",
            "袖中獨有香芸草，留與君王辟蠧編。"
        ],
        "title": "端午內中帖子詞 夫人閣 其六",
        "id": "d4248dfe-31a9-43d1-a6a7-3523b5d64b88"
    },
    {
        "author": "王珪",
        "paragraphs": [
            "火雲時節促金刀，旋捲珠簾剪絳綃。",
            "天上莫將塵世比，房櫳都未覺炎歊。"
        ],
        "title": "端午內中帖子詞 夫人閣 其七",
        "id": "048058fd-6125-4885-afd2-1bc4c1b55392"
    },
    {
        "author": "王珪",
        "paragraphs": [
            "偶從選入侍仙都，歌舞常承玉殿呼。",
            "欲謝君恩却無語，心前笑指赤靈符。"
        ],
        "title": "端午內中帖子詞 夫人閣 其八",
        "id": "22aa381e-004b-4772-9f75-fd6caf1955a8"
    },
    {
        "author": "王珪",
        "paragraphs": [
            "一様紅裙試舞斜，階前妒盡石榴花。",
            "明朝知是天中節，旋刻菖蒲好辟邪。"
        ],
        "title": "端午內中帖子詞 夫人閣 其九",
        "id": "417a5175-1f3e-464b-9333-098a3d341b11"
    },
    {
        "author": "王珪",
        "paragraphs": [
            "花裏宮鶯曉未啼，千牛仗下報班齊。",
            "銀袍五百趨龍尾，天子臨軒賜御題。"
        ],
        "title": "宮詞  其一",
        "id": "f782b22c-62bd-4013-af48-b1a9e9068aa0"
    },
    {
        "author": "王珪",
        "paragraphs": [
            "洛陽新進牡丹叢，種在蓬莱第幾宮。",
            "壓曉看花傳駕入，露苞方拆御袍紅。"
        ],
        "title": "宮詞  其二",
        "id": "515a8891-ff21-4ef0-bda2-905cb10ac9a2"
    },
    {
        "author": "王珪",
        "paragraphs": [
            "一片桃花一片春，夜来風雨落紛紛。",
            "多情更逐東流水，還作高唐夢裏人。"
        ],
        "title": "宮詞  其三",
        "id": "0def8330-1b1c-4d53-95fc-cc16010481d1"
    },
    {
        "author": "王珪",
        "paragraphs": [
            "碧桃花下試枰棋，誤算籌先一着低。",
            "輸却鈿釵雙翡翠，可勝重勸玉東西。"
        ],
        "title": "宮詞  其四",
        "id": "487d5861-b1da-4603-ab8d-16537e9be2c4"
    },
    {
        "author": "王珪",
        "paragraphs": [
            "燕去燕来閒白晝，花開花落送黄昏。",
            "年年好景春風妒，夢裏鉛華濕淚痕。"
        ],
        "title": "宮詞  其五",
        "id": "5ddad131-89a0-4d93-8f85-6b7db14808d7"
    },
    {
        "author": "王珪",
        "paragraphs": [
            "侍輦歸来步玉階，試穿金縷鳳頭鞋。",
            "階前摘得宜男草，笑插黄金十二釵。"
        ],
        "title": "宮詞  其六",
        "id": "31961ca6-16e1-42db-96ff-a69250d8d2a2"
    },
    {
        "author": "王珪",
        "paragraphs": [
            "瑤臺夜滴金莖露，水殿凉生玉枕風。",
            "卧看星河歸閣晚，月斜疏影轉梧桐。"
        ],
        "title": "宮詞  其七",
        "id": "dbf74098-0b6e-4836-92ba-309809da81f1"
    },
    {
        "author": "王珪",
        "paragraphs": [
            "簾旌風捲綠波流，繡扇紅鸞五綵樓。",
            "撮角茶床金釘校，暗花香印錦紋頭。"
        ],
        "title": "宮詞  其八",
        "id": "895dbb73-7cbd-452e-b958-31f9225356e1"
    },
    {
        "author": "王珪",
        "paragraphs": [
            "臨明一陣梨花雨，夢隔珊瑚斗帳明。",
            "後苑樂聲催引駕，春衫初試覺身輕。"
        ],
        "title": "宮詞  其九",
        "id": "14880e4c-26e2-4b88-92f0-b2b8ef7022f5"
    },
    {
        "author": "王珪",
        "paragraphs": [
            "燕子初来語更新，一聲聲報內家春。",
            "遙聞春苑櫻桃熟，先進金盤奉紫宸。"
        ],
        "title": "宮詞  其一○",
        "id": "cf21a597-799f-464b-966b-633c15945483"
    },
    {
        "author": "王珪",
        "paragraphs": [
            "盆山高疉小蓬莱，檜柏屏風鳳尾開。",
            "綠遶金階春水闊，新分一派御溝来。"
        ],
        "title": "宮詞  其一一",
        "id": "5c0ee302-2401-42b8-a1bc-abc99384b434"
    },
    {
        "author": "王珪",
        "paragraphs": [
            "內苑宮人學打球，青絲飛控紫驊騮。",
            "朝朝結束防宣喚，一様珍珠絡轡頭。"
        ],
        "title": "宮詞  其一二",
        "id": "7bb4eca4-0a91-43a0-b088-f325c2cda314"
    },
    {
        "author": "王珪",
        "paragraphs": [
            "夜深獨倚欄干角，玉笛横吹弄月明。",
            "餘響度雲無處覓，人間聞得兩三聲。"
        ],
        "title": "宮詞  其一三",
        "id": "d6e703bf-da13-49a4-a730-98aab866f431"
    },
    {
        "author": "王珪",
        "paragraphs": [
            "新學琵琶曲破成，仙韶第一已知名。",
            "朱絃未落黄金撥，玉腕先聞動釧聲。"
        ],
        "title": "宮詞  其一四",
        "id": "0c52970e-02e9-4e90-96c2-3d2b1c3e7c82"
    },
    {
        "author": "王珪",
        "paragraphs": [
            "太尉洮岷破敵迴，腰垂金带入關来。",
            "殿前獻壽天顔喜，花覆千官拱御杯。"
        ],
        "title": "宮詞  其一五",
        "id": "21d11bcd-6748-4e80-b75b-9e4496c4bbe5"
    },
    {
        "author": "王珪",
        "paragraphs": [
            "元夕星燈照露臺，六宮歌吹出雲来。",
            "夜深翠輦歸金殿，十里迴廊錦帳開。"
        ],
        "title": "宮詞  其一六",
        "id": "4205ce4f-1042-431e-ae7a-17c8724a9c6e"
    },
    {
        "author": "王珪",
        "paragraphs": [
            "後苑歸来月上初，天歌吹引六鸞輿。",
            "春風料峭餘寒重，猶索金函覽奏書。"
        ],
        "title": "宮詞  其一七",
        "id": "85b03c80-59ae-46b2-b879-3dad0222c47e"
    },
    {
        "author": "王珪",
        "paragraphs": [
            "金雞竿下龍旂動，萬國華夷拜冕旒。",
            "十二門開傳詔急，祥雲捧日在樓頭。"
        ],
        "title": "宮詞  其一八",
        "id": "416c3ac8-b6bb-40c4-b438-61f40df40b91"
    },
    {
        "author": "王珪",
        "paragraphs": [
            "數騎紅籹曉獵還，銷金羅韈縷金環。",
            "佯佯走馬穿花過，拂拭雕弓對御彎。"
        ],
        "title": "宮詞  其一九",
        "id": "a65bce32-2b78-418d-8fc8-4e1d8b3b9308"
    },
    {
        "author": "王珪",
        "paragraphs": [
            "晚来東殿放笙歌，外院池亭得暫過。",
            "深炷爐香登月榭，欄干西角拜姮娥。"
        ],
        "title": "宮詞  其二○",
        "id": "aa3ad25f-aea4-4b23-8bfd-360160793e20"
    },
    {
        "author": "王珪",
        "paragraphs": [
            "中宮賜雪玉成峰，滴露堆寒冷照空。",
            "三十六瑣明月夜，姮娥渾在水晶宮。"
        ],
        "title": "宮詞  其二一",
        "id": "8be0facf-6dcb-4732-8ca2-3e2001553217"
    },
    {
        "author": "王珪",
        "paragraphs": [
            "兩班齊賀玉關清，新奏熙州曲破成。",
            "畫皷連聲催攧遍，內人多半未知名。"
        ],
        "title": "宮詞  其二二",
        "id": "d6929f45-3c89-41dc-8d68-f379ab14795f"
    },
    {
        "author": "王珪",
        "paragraphs": [
            "內庫新函進御茶，龍團春足建溪芽。",
            "黄封各各題名姓，賜入東西兩府家。"
        ],
        "title": "宮詞  其二三",
        "id": "f4c87815-a8ab-4c37-b432-8e192b30f22f"
    },
    {
        "author": "王珪",
        "paragraphs": [
            "博士當年教玉筝，六宮誰敢鬭新聲。",
            "如今舊曲無心理，寶柱一行秋雁横。"
        ],
        "title": "宮詞  其二四",
        "id": "1fa14d78-3048-40c6-81ac-9228902655e6"
    },
    {
        "author": "王珪",
        "paragraphs": [
            "宮人捧硯臨香案，一幅春綃展素霞。",
            "玉筯彎環題御篆，風雲金殿起龍蛇。"
        ],
        "title": "宮詞  其二五",
        "id": "d8a6f9dd-0586-4543-bb72-0ef8dc404631"
    },
    {
        "author": "王珪",
        "paragraphs": [
            "銀盆着水灑球塲，馬嚼衘聲立兩行。",
            "齊上玉鞍随仗列，粟金腰带小牌方。"
        ],
        "title": "宮詞  其二六",
        "id": "c22b9dd5-f3e1-4620-9908-b02db836ed57"
    },
    {
        "author": "王珪",
        "paragraphs": [
            "三殿飛雲禁鑰開，風從天上送春来。",
            "諸藩玉帛朝元日，齊獻南山萬壽杯。"
        ],
        "title": "宮詞  其二七",
        "id": "9b9a3a0e-36f3-4a0d-a2db-5f506efe8ff8"
    },
    {
        "author": "王珪",
        "paragraphs": [
            "黄昏鎻院聽宣除，翰長平明趁起居。",
            "撰就白麻先進草，金泥降出內中書。"
        ],
        "title": "宮詞  其二八",
        "id": "41261899-26a8-44a5-8e5d-2e906a67fd87"
    },
    {
        "author": "王珪",
        "paragraphs": [
            "魚藻宮中淑景長，鴨頭新水御池塘。",
            "奇花深院門門閉，總被春風漏洩香。"
        ],
        "title": "宮詞  其二九",
        "id": "2fbb9586-ef3d-41e2-890a-29c698022d43"
    },
    {
        "author": "王珪",
        "paragraphs": [
            "石刻蛟螭扶繡柱，金盤龍鳳走雕楹。",
            "萬年枝上流鶯囀，屏掩春山夢不成。"
        ],
        "title": "宮詞  其三○",
        "id": "d5b59f4a-58d8-4de8-a1f6-2fe9a74237fe"
    },
    {
        "author": "王珪",
        "paragraphs": [
            "紅濕春羅染御袍，透簾三丈日華高。",
            "金針玉尺裁縫處，一對盤龍落剪刀。"
        ],
        "title": "宮詞  其三一",
        "id": "7aec87a0-79a3-4db0-9376-2fed7f7a0f0d"
    },
    {
        "author": "王珪",
        "paragraphs": [
            "內家宣賜生辰宴，隔夜諸宮進御花。",
            "後殿未聞公主入，東門先報下金車。"
        ],
        "title": "宮詞  其三二",
        "id": "f7f17a7b-d0e6-4223-b5f6-503adcd4b09a"
    },
    {
        "author": "王珪",
        "paragraphs": [
            "端午生衣進御床，赭黄羅帕覆金箱。",
            "美人捧入南薫殿，玉腕斜封綵縷長。"
        ],
        "title": "宮詞  其三三",
        "id": "04df2e8c-4c49-4fa1-9666-42697714c9fe"
    },
    {
        "author": "王珪",
        "paragraphs": [
            "選進仙韶第一人，纔勝羅綺不勝春。",
            "重教按舞桃花下，只踏殘紅作地裀。"
        ],
        "title": "宮詞  其三四",
        "id": "c8c1d0fb-c645-4f3e-9690-fd7b6ef232c9"
    },
    {
        "author": "王珪",
        "paragraphs": [
            "侍女争揮玉彈弓，金丸飛入亂花中。",
            "一時驚起流鶯散，踏落殘英滿地紅。"
        ],
        "title": "宮詞  其三五",
        "id": "8a884342-c72a-4ff8-b11d-ddf5ffd39e05"
    },
    {
        "author": "王珪",
        "paragraphs": [
            "七寶欄干白玉除，新開凉殿幸金輿。",
            "一溝泛碧流春水，四面瓊鈎搭綺疏。"
        ],
        "title": "宮詞  其三六",
        "id": "5a9d3a0f-0c93-47c4-b5fb-7a88b00c2823"
    },
    {
        "author": "王珪",
        "paragraphs": [
            "山樓彩鳳栖寒月，宴殿金麟吐御香。",
            "蜀錦地衣呈隊舞，教頭先出拜君王。"
        ],
        "title": "宮詞  其三七",
        "id": "707cf285-7bf2-43f0-8fa9-d197f1804b62"
    },
    {
        "author": "王珪",
        "paragraphs": [
            "天外明河翻玉浪，樓西凉月湧金盆。",
            "香銷甲乙床前帳，宮鎖玲瓏閉殿門。"
        ],
        "title": "宮詞  其三八",
        "id": "7c42eb79-aec6-4dbe-bfe3-9f17b70f49a9"
    },
    {
        "author": "王珪",
        "paragraphs": [
            "西風欹葉撼宮梧，早怯秋寒着繡襦。",
            "玉宇無人雙燕去，一彎新月上金樞。"
        ],
        "title": "宮詞  其三九",
        "id": "49800801-762d-4eb4-ae6e-758ae7f249fc"
    },
    {
        "author": "王珪",
        "paragraphs": [
            "夜寒金屋篆烟飛，燈燭分明在紫微。",
            "漏永禁宮三十六，燕回争踏月輪歸。"
        ],
        "title": "宮詞  其四○",
        "id": "4b11ac09-0b05-45f4-9ecb-626d36bc822d"
    },
    {
        "author": "王珪",
        "paragraphs": [
            "曉吹翩翩動翠旂，爐烟千疉瑞雲飛。",
            "何人奏對偏移刻，御史天香隔繡衣。"
        ],
        "title": "宮詞  其四一",
        "id": "db671ed5-8474-4569-8bd1-9d6ab2c19384"
    },
    {
        "author": "王珪",
        "paragraphs": [
            "金井秋啼絡緯聲，出花宮漏報嚴更。",
            "不知誰是金鑾直，玉宇沉沉夜氣清。"
        ],
        "title": "宮詞  其四二",
        "id": "ccdea457-b65d-4d75-b1ae-4dc5bd9dcdcf"
    },
    {
        "author": "王珪",
        "paragraphs": [
            "內庭秋燕玉池東，香散荷花水殿風。",
            "阿監採菱牽錦纜，月明猶在畫船中。"
        ],
        "title": "宮詞  其四三",
        "id": "1f01e3ca-6494-490c-bfa5-cd2e9dcf366b"
    }
]