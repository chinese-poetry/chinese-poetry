[
    {
        "author": "楊萬里",
        "paragraphs": [
            "暫出嫌喧可得除，漫游久廢未全無。",
            "路逢鹽裹知城近，店有雞聲覺日晡。"
        ],
        "title": "薄晚絕句二首  其二",
        "id": "84f21d4f-1570-4bbf-9e89-1625cd261fe6"
    },
    {
        "author": "楊萬里",
        "paragraphs": [
            "蕨含春味紫如椽，酒入春風浪似山。",
            "未信乾坤非細物，小吞螺浦半杯間。"
        ],
        "title": "與主簿叔蔬飲聯句",
        "id": "b72ebd37-0107-4c8a-a1be-0e19801d0021"
    },
    {
        "author": "楊萬里",
        "paragraphs": [
            "未嫌春晚不多花，只愛青原綠似瓜。",
            "剩欲開懷納巖壑，可堪病眼著風沙。",
            "待船小立看鷗沒，倚杖微吟儘帽斜。",
            "客裏更無詩遣悶，不愁兩鬢不成華。"
        ],
        "title": "永和遇風",
        "id": "f5628651-839a-4e50-869b-2e963869fd0b"
    },
    {
        "author": "楊萬里",
        "paragraphs": [
            "兩日風狂雨更顛，取將暖去正衣單。",
            "金罌花發關誰事，何用夜來如許寒。"
        ],
        "title": "金罌花聯句",
        "id": "98622bd2-073b-4597-a23c-b05122bc4864"
    },
    {
        "author": "楊萬里",
        "paragraphs": [
            "出門天色陰晴半，著雨途間進退難。",
            "知得招提在何許，只憑田父指林間。"
        ],
        "title": "彥通叔祖約游雲水寺二首  其一",
        "id": "dfa0c8e9-2137-48e1-9703-432c55cdccd4"
    },
    {
        "author": "楊萬里",
        "paragraphs": [
            "竹深草長綠冥冥，有路如無又斷行。",
            "風亦恐吾愁寺遠，殷勤隔雨送鐘聲。"
        ],
        "title": "彥通叔祖約游雲水寺二首  其二",
        "id": "a83e5dfe-0c9a-411f-935c-35104168efc2"
    },
    {
        "author": "楊萬里",
        "paragraphs": [
            "積雨今晨也解休，殷勤日脚傍花流。",
            "半明衣桁烘梅潤，全爲農家放麥秋。",
            "更著好風墮清句，不知何地頓閑愁。",
            "新晴佳處無人會，隔柳一聲黄栗留。"
        ],
        "title": "和昌英主簿叔久雨",
        "id": "049554d3-c941-4be7-b209-c652ae021fb3"
    },
    {
        "author": "楊萬里",
        "paragraphs": [
            "鳴鳩喚雨知喚晴，水車夜啼聲徹明。",
            "乖龍嬾睡未渠醒，阿香推熱呼不應。",
            "下田半濕高全坼，幼秧欲焦老差碧。",
            "書生所向便四壁，賣漿逢寒步逢棘。",
            "還家浪作飽飯謀，買田三歲兩無秋。",
            "一門手指百二十，萬斛量不盡窮愁。",
            "小兒察我慘不樂，旋沽村酒聊相酌。",
            "更哦子美醉時歌，焉知餓死填溝壑。",
            "水車啞啞止復作。"
        ],
        "title": "憫旱",
        "id": "2ec1ba2c-8a4b-42f1-ab30-c95e2655a2e1"
    },
    {
        "author": "楊萬里",
        "paragraphs": [
            "雲氣微昇又霍然，虛疑數點長三川。",
            "渚東秔稻今無雨，社曲桑麻莫問天。",
            "餓死何愁更平糴，野夫半去只荒田。",
            "未辭託命長鑱柄，黄獨那能支一年。"
        ],
        "title": "和蕭伯振禱雨",
        "id": "63f2664d-5c20-4478-9b1c-32412da89860"
    },
    {
        "author": "楊萬里",
        "paragraphs": [
            "自憐秋蝶生不早，只與夜蛩聲共悲。",
            "眼邊未覺天地寬，身後更用文章爲。",
            "去秋今夏旱相繼，淮江未浄郴江沸。",
            "餓夫相語死不愁，今年官免和糴不。"
        ],
        "title": "旱後郴寇又作",
        "id": "48c8c325-0719-43ac-afbe-cedd562e0883"
    },
    {
        "author": "楊萬里",
        "paragraphs": [
            "雲頭造次便能開，雨脚商量半欲來。",
            "舊日催詩元要雨，如今雨却索詩催。"
        ],
        "title": "旱後喜雨四首  其一",
        "id": "7658c076-82d6-442d-9ed8-44ebaf8b6bc7"
    },
    {
        "author": "楊萬里",
        "paragraphs": [
            "檢校西疇首忍回，雨佳小恨較遲來。",
            "抄雲淅玉何曾夢，只擬禾孫作粥材。"
        ],
        "title": "旱後喜雨四首  其二",
        "id": "4683d64e-9ff0-451a-a289-be95a9ccdf80"
    },
    {
        "author": "楊萬里",
        "paragraphs": [
            "竟夏興雲只苦風，入秋今雨稍宜農。",
            "怪來霹靂轟枯樹，知向前山起卧龍。"
        ],
        "title": "旱後喜雨四首  其三",
        "id": "79b7e24c-13f7-453b-a130-26ea3b2ee8ae"
    },
    {
        "author": "楊萬里",
        "paragraphs": [
            "密灑疎飄儘自由，通宵到曉未須休。",
            "平生愁聽芭蕉雨，何事今來聽不愁。"
        ],
        "title": "旱後喜雨四首  其四",
        "id": "6ce26878-2428-43a1-9ced-5ff03613a23b"
    },
    {
        "author": "楊萬里",
        "paragraphs": [
            "花浄何須艷，林深不隔香。",
            "初聞無處覓，小摘莫令長。",
            "春落秋仍發，梅兼雪未强。",
            "縹瓷汲寒甃，淺浸一枝涼。"
        ],
        "title": "秋日見橘花二首  其一",
        "id": "61c1f617-7de6-41b3-b90a-dc908bc06efd"
    },
    {
        "author": "楊萬里",
        "paragraphs": [
            "不夜非關月，舞風也自香。",
            "著花能許細，落子不多長。",
            "玉糝開猶半，金鬚撚更强。",
            "得秋何恨晚，映暑却生涼。"
        ],
        "title": "秋日見橘花二首  其二",
        "id": "0d6d6084-db5a-4c67-9a35-c90c153e2668"
    },
    {
        "author": "楊萬里",
        "paragraphs": [
            "塵外塵中儘靜喧，閣前閣後且山川。",
            "秋生疎雨微雲處，月仄青原白鷺邊。",
            "眼冷庾樓聊復此，人如葉令更差賢。",
            "從公欲往其如嬾，著句無佳莫浪傳。"
        ],
        "title": "題吉水余端蒙明府縣門飛鳧閣",
        "id": "8bf152f4-7e51-48f0-be34-c3c8449d9892"
    },
    {
        "author": "楊萬里",
        "paragraphs": [
            "浩翁曲肱一浩齋，焉知廊廟與蒿萊。",
            "此翁定復死不死，舊齋又新有賢子。",
            "齋前種樹初如椽，如今過雲欲造天。",
            "作人誰無半點氣，草動風驚便心醉。",
            "回山倒海不關身，古人與我各何人。",
            "杉溪老人是翁友，拈出問渠渠領否。"
        ],
        "title": "題周鯁臣浩齋",
        "id": "17b8e6d8-0381-41c2-aa8f-8350b2bac058"
    },
    {
        "author": "楊萬里",
        "paragraphs": [
            "兔目著花官樣黄，冰輪飄子秋風香。",
            "誰騎瘦馬踏詞場，澹翁庭階玉雪郎。",
            "天於賢佞真不省，不應阿翁有阿永。",
            "景升兒子漫谷量，未識一丁惟啗餠。",
            "阿永胸中幾許書，石渠奄有仍更餘。",
            "毛錐半點不籧篨，羽鏃一脫無犀渠。",
            "當家衣鉢更誰付，鎖廳小借梯雲路。",
            "澹翁嚴冷縱不嬉，歸來膝上安文度。"
        ],
        "title": "送胡季永赴漕試",
        "id": "36ec2281-18b0-4aab-81d9-338b9168192c"
    },
    {
        "author": "楊萬里",
        "paragraphs": [
            "誰遣談天太逼真，取憎造物得辭貧。",
            "不妨小隠君平肆，戲與人間閲貴人。"
        ],
        "title": "送瀛洲先生元舉叔談命郡城",
        "id": "a05639e3-c2a0-42ea-93de-6904a132c7fb"
    },
    {
        "author": "楊萬里",
        "paragraphs": [
            "夫人自七十，有母尚期頤。",
            "不遣千山訃，猶應一病遲。",
            "孝留天下口，身立女中師。",
            "到得君羹美，翻令潁谷悲。"
        ],
        "title": "四十二叔祖母劉氏太孺人挽詞",
        "id": "7dace4be-384b-4c61-a8f2-f0f43f73fbe1"
    },
    {
        "author": "楊萬里",
        "paragraphs": [
            "憶哭清湘掾，諸孤未裹頭。",
            "盛年能素節，凜氣却清秋。",
            "眼底生芻奠，身前汎柏舟。",
            "無齡還有德，此母不應愁。"
        ],
        "title": "四十九叔祖母朱氏孺人挽詞",
        "id": "019616c7-f5e1-449b-9e56-71ce3600f7e5"
    },
    {
        "author": "楊萬里",
        "paragraphs": [
            "五馬新通貴，千牛舊不全。",
            "豈渠才作祟，從古命懸天。",
            "半世風波裏，清名玉雪邊。",
            "諸郎俱偉器，樞屬更人先。"
        ],
        "title": "黄太守元授挽詞二首  其一",
        "id": "9e587a2b-4491-4d20-b1f7-03b83384e479"
    },
    {
        "author": "楊萬里",
        "paragraphs": [
            "我忝通家子，公如父行親。",
            "一書雖不欠，半面遂無因。",
            "旅櫬千江遠，銘旌兩竹新。",
            "慶門寧有此，造物豈其仁。"
        ],
        "title": "黄太守元授挽詞二首  其二",
        "id": "91c471da-fdb3-403a-9af6-adba778976ae"
    },
    {
        "author": "楊萬里",
        "paragraphs": [
            "子在人每憎，子亡憎者惻。",
            "自吾失此友，但覺生意息。",
            "猶解夢裏來，豈子餘此憶。",
            "死生知有無，賢聖或未測。",
            "渾作白日看，不記夜許黑。",
            "尚憐紫鸞姿，未舉先折翼。",
            "只驚玉雪容，冷面带古色。",
            "夢淚覺猶濕，悲罷喜有得。"
        ],
        "title": "夢亡友黄世永夢中猶喜談佛既覺感念不已因和夢李白韻以記焉二首  其一",
        "id": "7703fb33-ac72-44f1-b2bb-1432a98cb28d"
    },
    {
        "author": "楊萬里",
        "paragraphs": [
            "去年客京都，子去我未至。",
            "得書不得面，安用殷勤意。",
            "猶矜各未老，相見當亦易。",
            "不知此蹉跎，交道遽云墜。",
            "一抔胡不仁，埋此經世志。",
            "絃絕諒何益，蕙歎庸不顇。",
            "吾聞佛者流，正以生作累。",
            "夢中尚微言，子豈悲世事。"
        ],
        "title": "夢亡友黄世永夢中猶喜談佛既覺感念不已因和夢李白韻以記焉二首  其二",
        "id": "f12d7105-2c25-4885-a027-23080fac09e2"
    },
    {
        "author": "楊萬里",
        "paragraphs": [
            "滴盡思親淚，猶殘影弔形。",
            "眼花渾作黑，頷底更能青。",
            "少也投三賦，今焉忽一星。",
            "此生成底事，有脚不曾停。"
        ],
        "title": "次主簿昌英叔鑷白韻",
        "id": "0c8b6673-8c8c-48ca-89ea-961e5f091778"
    },
    {
        "author": "楊萬里",
        "paragraphs": [
            "秋水冬全落，寒梅暖向榮。",
            "煙林明又滅，風雁仄還平。",
            "老豈愁能避，貧非嬾不營。",
            "猶須鏟千嶂，剩與放雙明。"
        ],
        "title": "次昌英主簿叔晴望韻",
        "id": "e3d1d82f-5d81-4a92-a546-6af00d6d40ff"
    },
    {
        "author": "楊萬里",
        "paragraphs": [
            "有酒何須富，無車却好行。",
            "眼中長得句，身外豈關情。",
            "遠嶺寒逾瘦，乾楓落更聲。",
            "好懷非自閟，且道向誰傾。"
        ],
        "title": "次出門韻",
        "id": "ce0a00cb-a218-4168-8606-aee8189a9a47"
    },
    {
        "author": "楊萬里",
        "paragraphs": [
            "銀浦寒無浪，金星澹不芒。",
            "初看霜是月，併愛月和霜。",
            "萬里除纖翳，雙清作一光。",
            "詩窮只欠許，窮我未渠央。"
        ],
        "title": "次霜月韻",
        "id": "8aa9d0e8-25d2-4416-99ec-335c0bbc3a93"
    },
    {
        "author": "楊萬里",
        "paragraphs": [
            "旋旋前山沒，駸駸半臂寒。",
            "鷗歸勢何嬾，林近意先安。",
            "待月遲云麽，煩公小立看。",
            "未知立玉笋，何似立江干。"
        ],
        "title": "同主簿叔暮立",
        "id": "ac4b2335-881f-4c7e-8b26-679fbcc8d8a3"
    },
    {
        "author": "楊萬里",
        "paragraphs": [
            "月是小春春未生，節名大雪雪何曾。",
            "夕陽不管西山暗，只照東山八九稜。"
        ],
        "title": "晚望二首  其一",
        "id": "7ec63c97-9733-46a8-9679-0fa362acbb7b"
    },
    {
        "author": "楊萬里",
        "paragraphs": [
            "萬松不掩一楓丹，煙怕山狂約住山。",
            "却被沙鷗惱人損，作行飛去略無還。"
        ],
        "title": "晚望二首  其二",
        "id": "4772d8b5-9f62-4692-ab5f-40704a79a842"
    },
    {
        "author": "楊萬里",
        "paragraphs": [
            "病眼何愁未苦佳，曉看霜了晚看霞。",
            "只驚天上三冬月，那得西湖十里花。",
            "景與詩爭酣未退，興如水湧去難遮。",
            "却嫌醉墨欹傾甚，整整斜斜半似鴉。"
        ],
        "tags": [
            "西湖"
        ],
        "title": "次主簿叔晚霞",
        "id": "f996750c-1331-416d-878d-9e6ea7a74aaa"
    },
    {
        "author": "楊萬里",
        "paragraphs": [
            "魯公尚有粥爲食，盧老今無僧作鄰。",
            "文字借令真可煮，吾曹從古不應貧。",
            "詩腸幸自無煙火，句眼何愁著點塵。",
            "俗子豈知貧亦好，未須容易向渠陳。"
        ],
        "title": "次乞米韻",
        "id": "6b262526-dd32-4870-9dd7-cb60d515c842"
    },
    {
        "author": "楊萬里",
        "paragraphs": [
            "雨急點不疎，瓦乾聲可數。",
            "滴破江湖夢，合眼無復補。",
            "更長酒力短，睡甜詩思苦。",
            "已自不成眠，如何更遭許。"
        ],
        "title": "夜雨不寐",
        "id": "fae0c971-e4fe-4e51-958a-f30c9a52448d"
    },
    {
        "author": "楊萬里",
        "paragraphs": [
            "寒力欺誰得，知儂典却衣。",
            "暮禽差慰眼，不作一行歸。"
        ],
        "title": "新寒",
        "id": "edddad01-edf0-47b9-987d-4234e606a70a"
    },
    {
        "author": "楊萬里",
        "paragraphs": [
            "天慳聊爾落，地暖未教深。",
            "猶放遥岑碧，偏鳴密竹林。",
            "似供愁裏眼，小惱客邊心。",
            "詩卷開還闔，清寒溢素襟。"
        ],
        "title": "和羅巨濟教授雪二首  其一",
        "id": "2f9e2734-6060-49b2-9e22-d7ae53534329"
    },
    {
        "author": "楊萬里",
        "paragraphs": [
            "飛來須面旋，欲墮更橫斜。",
            "不遣詩人嬾，惟禁酒力加。",
            "鏤冰初試手，翦水便成花。",
            "誰會歐蘇律，吟邊別一家。"
        ],
        "title": "和羅巨濟教授雪二首  其二",
        "id": "4306be23-e3c4-4685-94ba-7ee078e85db5"
    },
    {
        "author": "楊萬里",
        "paragraphs": [
            "向來一雪亦草草，天知詩人眼未飽。",
            "相傳南風爲雪骨，此言未試吾不曉。",
            "昨日忽驚冬作春，暖氣吹人軟欲倒。",
            "惟餘桃李未著花，便恐蟄蟲偷出窖。",
            "南風未了却北風，一夜吹翻青玉昊。",
            "今晨冷傍筆管生，似妬吟邊事幽討。",
            "司寒作意欲再雪，凍雀求哀不容禱。",
            "令人還憶柳柳州，解道千山絕飛鳥。",
            "誰教愛雪却嫌寒，歡喜十分九煩惱。",
            "詩人凍死不足憐，凍死猶應談雪好。",
            "寄聲滕六何似休，浄盡將雲爲儂掃。"
        ],
        "title": "次主簿叔雪韻",
        "id": "a907402a-6a3f-45da-b5b1-f5c5fa15a0af"
    },
    {
        "author": "楊萬里",
        "paragraphs": [
            "南枝外槁中不槁，未葉先花笑人倒。",
            "已從寒裏著詩愁，可復溪邊被花惱。",
            "非渠攙出百卉前，爾許清寒誰敢早。",
            "有花無雪花只俗，有雪無梅雪何好。",
            "冷蕊不風元自香，瘦柯寫月真如掃。",
            "但令一壑蒔橫斜，便挂竹皮爲渠老。",
            "秦七蘇二冰玉詞，絕唱寒盟幾秋草。",
            "梅邊尚有句可搜，更撚衰髯仰清昊。"
        ],
        "title": "次秦少游梅韻",
        "id": "42b8f4af-0b9a-4821-adf9-43e1afbfb407"
    },
    {
        "author": "楊萬里",
        "paragraphs": [
            "梅花已自不是花，冰魂謫墮玉皇家。",
            "不餐煙火更餐蠟，化作黄姑瞞造物。",
            "后山未覺坡先知，東坡勾引后山詩。",
            "金花勸飲金荷葉，兩公醉吟許孤絕。",
            "人間姚魏漫如山，令人眼暗只欲眠。",
            "此花寒香來又去，惱損詩人難覓句。",
            "月兼花影恰三人，欠箇文同作墨君。",
            "吾詩無復古清越，萬水千山一瓶鉢。"
        ],
        "title": "次東坡先生蠟梅韻",
        "id": "9cadc00b-3a40-479d-b752-6d7402cbeb8b"
    },
    {
        "author": "楊萬里",
        "paragraphs": [
            "病身柴立手亦龜，不要人憐天得知。",
            "一寒度夕抵度歲，惡風更將乾雨吹。",
            "作祥只解誑饑腹，催老偏工欺短髭。",
            "透屋旋生衾裏鐵，隔窗也送硯中澌。",
            "攬衣起看端不惡，兩耳已作凍菌危。",
            "似明還暗靜復響，索我黄絹揮烏絲。",
            "誤喜家貧屋驟富，不道天巧人能爲。",
            "忽思向來旅京國，瘦馬斷鞭包袖持。",
            "紅金何曾夢得見，繭生脚底粟生肌。",
            "殘杯冷炙自無分，不是不肯叩富兒。",
            "獨立西湖望東海，海神駕雪初來時。",
            "眼花只怪失天地，風橫併作翻簾幃。",
            "飛來峰在水仙國，九里松無塵土姿。",
            "只欠杖頭聘歡伯，安得醉倒衣淋漓。",
            "猶遭天子呼野客，催班聲裏趨丹墀。",
            "如今四壁一破褐，雪花密密巾披披。",
            "詩肩渾作遠嶺瘦，詩思浪與春江馳。",
            "茅柴乞暖却得冷，聊復爾耳三兩巵。",
            "東坡逸足電雹去，天馬肯放氂牛隨。",
            "君不見溧陽縣裏一老尉，一句曾饒韓退之。"
        ],
        "tags": [
            "西湖"
        ],
        "title": "次東坡先生用六一先生雪詩律令龜字二十韻舊禁玉月梨梅練絮白舞鵝鶴等字新添訪戴映雪高卧齧氈之類一切禁之",
        "id": "0568fe16-85e4-4187-8451-72d8263c895e"
    },
    {
        "author": "楊萬里",
        "paragraphs": [
            "春暖何緣雪壓山，香來初認李花繁。",
            "露酣月蕊蒼茫外，梅與山礬伯仲間。",
            "剩雨殘風底無頼，明朝後日不堪看。",
            "泥深小忍春遊脚，猶遣青童去一攀。"
        ],
        "title": "丙戌上元後和昌英叔李花",
        "id": "817abfad-1e0c-4fba-ab42-b382987e5f5f"
    },
    {
        "author": "楊萬里",
        "paragraphs": [
            "向來一旱鬢成絲，敢道新年雨脚垂。",
            "未必催詩真强管，端令學稼失愁思。",
            "只今且莫傾三峽，此後時須示一犁。",
            "未愛少陵紅濕句，可人却是道知時。"
        ],
        "title": "又和春雨",
        "id": "578b6f4f-3abb-4565-89d9-11cdaf43d97c"
    },
    {
        "author": "楊萬里",
        "paragraphs": [
            "春半花全退，詩人尚道遲。",
            "惟應讀書苦，聲調作吾伊。"
        ],
        "title": "和周仲容春日二絕句  其一",
        "id": "20d9da24-8a1e-41f7-b4af-772688c00c81"
    },
    {
        "author": "楊萬里",
        "paragraphs": [
            "端憂更貧病，不分又花時。",
            "只說春何好，猶堪入小詩。"
        ],
        "title": "和周仲容春日二絕句  其二",
        "id": "73d8235a-9212-4bed-aab7-11dc0517255b"
    },
    {
        "author": "楊萬里",
        "paragraphs": [
            "饑民日夜去，也有不荒田。",
            "舊雨仍新雨，今年勝去年。",
            "未嫌詩得瘦，只苦茗妨眠。",
            "花氣薰人醉，來從若箇邊。"
        ],
        "title": "和周仲容春日二律句  其一",
        "id": "a93747e0-2269-41e8-be54-ec9c7ae6aaf7"
    },
    {
        "author": "楊萬里",
        "paragraphs": [
            "今晨晴頗嬾，昨夜雨猶聲。",
            "欲社燕先覺，半春鶑未鳴。",
            "詩非一字苦，句豈十分清。",
            "參透江西社，無燈眼亦明。"
        ],
        "title": "和周仲容春日二律句  其二",
        "id": "1fd67130-891c-42a2-8deb-9a0afb40af89"
    },
    {
        "author": "楊萬里",
        "paragraphs": [
            "新詩不但不饒儂，便恐陰何立下風。",
            "每與勝談千古事，不知撥盡一爐紅。",
            "生兒底巧翁何恨，得子銷愁我未窮。",
            "剩欲苛留老三逕，念渠何罪亦山中。"
        ],
        "title": "和王才臣",
        "id": "4b98b131-7c8a-40a9-8765-b8ec06c30229"
    },
    {
        "author": "楊萬里",
        "paragraphs": [
            "淡墨高垂兩客名，夜歸到曉睡難成。",
            "却緣二喜添三喜，聽得黄鸝第一聲。"
        ],
        "title": "得省榜見羅仲謀曾無逸策名夜歸喜甚通夕不寐得二絕句  其一",
        "id": "40b858c5-f983-46a8-acde-f5c1e3597d98"
    },
    {
        "author": "楊萬里",
        "paragraphs": [
            "兩日陰晴較不常，嫩寒輕暖雜花香。",
            "今晨天色休休問，卧看紅光點屋梁。"
        ],
        "title": "得省榜見羅仲謀曾無逸策名夜歸喜甚通夕不寐得二絕句  其二",
        "id": "86c5e0e4-80ac-4a8d-ae96-fbb5759aa0d2"
    },
    {
        "author": "楊萬里",
        "paragraphs": [
            "桃李何忙開又零，老懷易感掃還生。",
            "略無花片經人眼，誰道春風不世情。",
            "睡去恐遭詩作祟，愁來當遣酒行成。",
            "子能覓句庸非樂，未必胸中有不平。"
        ],
        "title": "和蕭伯和韻",
        "id": "6919390c-f942-4e09-a8e1-cd551dca9f62"
    },
    {
        "author": "楊萬里",
        "paragraphs": [
            "東風未得顛如許，定被春光引得顛。",
            "晚雨何妨略彈壓，不應猶自借渠權。"
        ],
        "title": "又和風雨二首  其一",
        "id": "620097a4-1831-4eef-b91b-fdb7315fde79"
    },
    {
        "author": "楊萬里",
        "paragraphs": [
            "風風雨雨又春窮，白白朱朱已眼空。",
            "拚却老紅一萬點，換將新綠百千重。"
        ],
        "title": "又和風雨二首  其二",
        "id": "dab5ee5c-9eaa-4ad1-864d-dd4405df506b"
    },
    {
        "author": "楊萬里",
        "paragraphs": [
            "行脚宜晴翠，看雲恐夕黄。",
            "何村不花柳，此社要柴桑。",
            "一笑當誰領，同來得許忙。",
            "老懷翻作惡，不剩半分狂。"
        ],
        "title": "和文遠叔行春",
        "id": "337d5b30-2a28-4ff6-86ec-826f635d2883"
    },
    {
        "author": "楊萬里",
        "paragraphs": [
            "雹子何孤竹屋聲，只於花事較無情。",
            "青春已在殘紅裏，更著渠儂何似生。"
        ],
        "title": "和子上弟春雹",
        "id": "08cf8bb4-666d-4a2d-bd0a-089681294c19"
    },
    {
        "author": "楊萬里",
        "paragraphs": [
            "只道韶華不到儂，不妨軟日媚柔風。",
            "愁心自對春無味，老面可能花似紅。",
            "逢著詩狂兼酒聖，又忘人厄或天窮。",
            "聖人枉索方兄價，我與賢人也一中。"
        ],
        "title": "和蕭伯和春興",
        "id": "3cc9dd21-f3b9-4bd5-8858-fb860d79e6c1"
    },
    {
        "author": "楊萬里",
        "paragraphs": [
            "春來真底好，此輩政縱橫。",
            "身作泥中計，聲從雨後增。",
            "北人餐未慣，南食眼猶生。",
            "灰灑知虛實，於渠似可行。"
        ],
        "title": "又和聞蛙",
        "id": "318f8a7d-e5c5-481a-aee9-df3094f09206"
    },
    {
        "author": "楊萬里",
        "paragraphs": [
            "一冬寒不到深山，豈有春來更會寒。",
            "幸自趁晴行脚好，却嫌沙入破鞋間。"
        ],
        "title": "又和二絕句  其一",
        "id": "b7b9e724-ea7a-461d-aacc-a22d942226e9"
    },
    {
        "author": "楊萬里",
        "paragraphs": [
            "翦翦輕風未是輕，猶吹花片作紅聲。",
            "一生情重嫌春淺，老去與春無點情。"
        ],
        "title": "又和二絕句  其二",
        "id": "734a5f3f-c9eb-42a5-86bd-d98cf7a42504"
    },
    {
        "author": "楊萬里",
        "paragraphs": [
            "行春莫放一日一，修禊仍逢三月三。",
            "忍遣晴光作陰雨，更將急濺涴春衫。"
        ],
        "title": "三月三日雨作遣悶十絕句  其一",
        "id": "6c731157-78a0-45fe-a688-11ebffbd1e08"
    },
    {
        "author": "楊萬里",
        "paragraphs": [
            "出門著雨不能歸，借得青蓑著片時。",
            "春染萬花知了未，雲偷千嶂忽何之。"
        ],
        "title": "三月三日雨作遣悶十絕句  其二",
        "id": "249f0671-63d6-4427-ae34-b1e15719dbbd"
    },
    {
        "author": "楊萬里",
        "paragraphs": [
            "歸得茅齋松竹邊，看風看雨亦欣然。",
            "空簷知與階何故，須把青苔滴似穿。"
        ],
        "title": "三月三日雨作遣悶十絕句  其三",
        "id": "4042f879-87dc-484d-90f2-0843455a6416"
    },
    {
        "author": "楊萬里",
        "paragraphs": [
            "舊與酴醾頗不疎，今春半朶未逢渠。",
            "千花一雨俱紅雨，問訊孤芳小住無。"
        ],
        "title": "三月三日雨作遣悶十絕句  其四",
        "id": "c146e14f-65a3-44ca-813d-f71506e5a9fb"
    },
    {
        "author": "楊萬里",
        "paragraphs": [
            "今年春事底匆匆，雨急風顛惱得儂。",
            "不見一林如許笋，猶嫌三日向來風。"
        ],
        "title": "三月三日雨作遣悶十絕句  其五",
        "id": "9fe9eb35-e3c1-4b5e-9963-fcb3e1799fa1"
    },
    {
        "author": "楊萬里",
        "paragraphs": [
            "荒餘只怪不愁聲，好語煩君細細聽。",
            "秧早不由田父懶，蠶遲端待柘陰成。"
        ],
        "title": "三月三日雨作遣悶十絕句  其六",
        "id": "20e7b431-c6bf-40af-a163-debc438faad1"
    },
    {
        "author": "楊萬里",
        "paragraphs": [
            "遲日何緣似箇長，睡鄉未苦怯茶槍。",
            "春風解惱詩人鼻，非葉非花只是香。"
        ],
        "title": "三月三日雨作遣悶十絕句  其七",
        "id": "9c1c9c86-9a38-4b94-beb1-c11a02c2a3b7"
    },
    {
        "author": "楊萬里",
        "paragraphs": [
            "村落尋花特地無，有花亦自只愁予。",
            "不如卧聽春山雨，一陣繁聲一陣疎。"
        ],
        "title": "三月三日雨作遣悶十絕句  其八",
        "id": "605ffa4a-00b1-4e0c-8fcf-fe94cee1cd68"
    },
    {
        "author": "楊萬里",
        "paragraphs": [
            "報答春光酒一巵，貧中無酒著春欺。",
            "作詩細與東風道，未必東風肯要詩。"
        ],
        "title": "三月三日雨作遣悶十絕句  其九",
        "id": "63f4ffa3-8426-4531-8d9c-4fda983a2056"
    },
    {
        "author": "楊萬里",
        "paragraphs": [
            "却是春殘景更佳，詩人須記許生涯。",
            "平田漲綠村村麥，嫩水浮紅岸岸花。"
        ],
        "title": "三月三日雨作遣悶十絕句  其一○",
        "id": "ccd73d35-cef9-402c-a6a3-255e7a0bde69"
    },
    {
        "author": "楊萬里",
        "paragraphs": [
            "花飛十不啻五六，青子團枝失紅簇。",
            "江南桃李總成陰，不論少城與韋曲。",
            "酴醾珍重不浪開，晚堆綠雲點冰玉。",
            "體薰山麝非一臍，水洗銀河費千斛。",
            "滴成小蓓密於糝，亂走長條柔可束。",
            "醉眸須及月下來，破鼻細從風處觸。",
            "先生未必被花惱，偶與門人暮春浴。",
            "爲憐壓架十萬枝，小立傍邊領新馥。",
            "剩拚妙語寵瓊蕤，更掇清英釀酃淥。",
            "先生何得便杜門，霜鬢猶煩玉堂宿。"
        ],
        "title": "和羅武岡欽若酴醾長句",
        "id": "3d25fe19-c749-429f-b111-f92a3ac2fae2"
    },
    {
        "author": "楊萬里",
        "paragraphs": [
            "春風一夜吹滕六，旋落旋銷不成簇。",
            "只餘架上萬天花，照影清池三兩曲。",
            "江東詩仙花下飲，小摘繁枝篸醉玉。",
            "驚飛雪片萬許點，亂落酒船百餘斛。",
            "舊枝掠削自縈回，新枝奔迸無拘束。",
            "詩仙詩滿雲夢胸，那更相逢此花觸。",
            "只愁毛穎倦驅使，一日屢向陶泓浴。",
            "兩章洗盡眼底塵，箇字亦带花邊馥。",
            "憑誰說與柳柳州，休道一聲山水淥。",
            "願參佳句法如何，夜雨何時對床宿。"
        ],
        "title": "再和",
        "id": "9455d5c1-8417-4de3-a587-9ea1b5b0498d"
    },
    {
        "author": "楊萬里",
        "paragraphs": [
            "清廟欹斜一笑扶，歸來四壁亦元無。",
            "可憐拙計輸餘子，住破僧房始結廬。",
            "三逕非遥人自遠，萬間不惡我何須。",
            "冥搜善頌終難好，賀厦真成燕不如。"
        ],
        "title": "賀澹庵先生胡侍郎新居落成二首  其一",
        "id": "2029f6c3-da97-43ca-82a4-84e014111d1b"
    },
    {
        "author": "楊萬里",
        "paragraphs": [
            "眼高不肯住清都，夢繞江南水竹居。",
            "却入青原更青處，飽看黄本硬黄書。",
            "翦裁風月聊堪醉，拆洗乾坤正要渠。",
            "賜宅不應公得免，未知北第似林廬。"
        ],
        "title": "賀澹庵先生胡侍郎新居落成二首  其二",
        "id": "a2429831-6ebc-4053-a801-813c4f471d54"
    },
    {
        "author": "楊萬里",
        "paragraphs": [
            "三年再謁一番逢，兩舍相望幾訊通。",
            "便有好懷安得盡，不知造物底相窮。",
            "公今貧賤庸非福，我更清愁惡似公。",
            "誤辱相期千載事，雲泥政自未應同。"
        ],
        "title": "見周子充舍人敘懷",
        "id": "27637459-1e66-4b8a-9abe-5ac2cceaa2f7"
    },
    {
        "author": "楊萬里",
        "paragraphs": [
            "日者論文各少年，中間歲月似風旋。",
            "老來書冊惟生睡，裏許生涯未苦賢。",
            "好句撩人那得嬾，勝流覓紙便爭傳。",
            "詩壇正欠風騷將，君合爲真不用權。"
        ],
        "title": "和易公立投贈之句",
        "id": "d10e25bd-a4bd-4b15-b58d-821347c26761"
    },
    {
        "author": "楊萬里",
        "paragraphs": [
            "頗怯冥搜惱藏神，却思瘞硯學元賓。",
            "墨家何以得公重，詩債又來欺我貧。",
            "鏡面松身紛楚楚，金華笏樣本陳陳。",
            "嬾邊此寶端無用，送似草玄揚子雲。"
        ],
        "title": "和昌英主簿叔求潘墨",
        "id": "fbf77f7d-fcfe-4f11-8e3a-c3fc643a3503"
    },
    {
        "author": "楊萬里",
        "paragraphs": [
            "石子密鋪逕，竹莖疎作行。",
            "不緣憩騶僕，幾失此山房。",
            "佛像看都好，林花靜自香。",
            "未須清興盡，歸更借僧床。"
        ],
        "title": "之永和小憩資壽寺",
        "id": "551cc08d-aa36-47e9-9a6f-00cd6df49c2d"
    },
    {
        "author": "楊萬里",
        "paragraphs": [
            "下轎渾將野店看，只驚脚底水聲寒。",
            "不知竹外長江近，忽有高桅出寸竿。"
        ],
        "tags": [
            "长江"
        ],
        "title": "過神助橋亭",
        "id": "eb353536-4009-4ed4-81c8-aef275ddf8e3"
    },
    {
        "author": "楊萬里",
        "paragraphs": [
            "隔岸橫州十里青，黄牛無數放春晴。",
            "船行非與牛相背，何事黄牛却倒行。"
        ],
        "title": "過大皋渡",
        "id": "a4dda9ac-16c6-4b2c-9f83-7290042b2b00"
    },
    {
        "author": "楊萬里",
        "paragraphs": [
            "出城即便見青原，正在長江出處天。",
            "却到青原望城裏，樓臺些子水雲邊。"
        ],
        "tags": [
            "长江"
        ],
        "title": "至永和",
        "id": "cac2bb56-3a9d-45e1-aad3-a5b4791f21fd"
    },
    {
        "author": "楊萬里",
        "paragraphs": [
            "放溜山溪一葉輕，山溪盡處大江橫。",
            "舟中寂寂無人語，只有波聲及雨聲。"
        ],
        "title": "自值夏小溪泛舟出大江",
        "id": "3524c9a2-c180-444c-9bb6-d5699bfab2d3"
    },
    {
        "author": "楊萬里",
        "paragraphs": [
            "古聲彈九寡，妙學足三多。",
            "十載纔重見，百年當幾何。",
            "入州非不肯，出伏即相過。",
            "安得看雲語，金盆仄白河。"
        ],
        "title": "和文明主簿叔見寄之韻二首  其一",
        "id": "95c70ac9-80c8-445b-8059-c1c2592c9bc6"
    },
    {
        "author": "楊萬里",
        "paragraphs": [
            "黄九陳三外，諸人總解詩。",
            "甘心休作許，苦語竟何爲。",
            "所向公同我，何緣樣入時。",
            "從來大小阮，一笑更誰知。"
        ],
        "title": "和文明主簿叔見寄之韻二首  其二",
        "id": "48edbcfe-6f7c-458d-b125-81fe2cfccb27"
    },
    {
        "author": "楊萬里",
        "paragraphs": [
            "只有高爲累，元無俗可離。",
            "正緣隔少面，添得許多詩。",
            "杜老吟邊樹，山公醉處池。",
            "猶須謀一笑，天許又何時。"
        ],
        "title": "和濟翁見寄之韻二首  其一",
        "id": "91a0502b-6b2c-495c-82d6-2603624cc8ad"
    },
    {
        "author": "楊萬里",
        "paragraphs": [
            "四海皆兄弟，何如真弟兄。",
            "吾今有弟在，眼只爲渠橫。",
            "剩欲驅濤壯，猶應倒峽清。",
            "青春不可又，未欲傍長檠。"
        ],
        "title": "和濟翁見寄之韻二首  其二",
        "id": "374941b9-ee05-4560-b657-9cc1b2b153f0"
    },
    {
        "author": "楊萬里",
        "paragraphs": [
            "燕外將心遠，鶑邊與耳謀。",
            "如何再卧病，對此兩添愁。",
            "赤壁還坡老，黄樓只子由。",
            "二蘇三賦在，一覽病應休。"
        ],
        "title": "和王才臣再病二首  其一",
        "id": "ff120892-0649-4cff-8b98-9db8b12e9e7d"
    },
    {
        "author": "楊萬里",
        "paragraphs": [
            "詩瘦知春瘦，時乖抑命乖。",
            "病過三日雨，門掩半扉柴。",
            "不面何曾久，於心便有懷。",
            "端能暮出否，溪水減南涯。"
        ],
        "title": "和王才臣再病二首  其二",
        "id": "0def6599-95f5-41cf-9e19-4611561a8323"
    },
    {
        "author": "楊萬里",
        "paragraphs": [
            "梅子留酸軟齒牙，芭蕉分綠與窗紗。",
            "日長睡起無情思，閑看兒童捉柳花。"
        ],
        "tags": [
            "儿童",
            "夏天"
        ],
        "title": "閑居初夏午睡起二絕句  其一",
        "id": "6b00cd95-bdc2-42f6-80b7-7525c9a51c21"
    },
    {
        "author": "楊萬里",
        "paragraphs": [
            "松陰一架半弓苔，偶欲看書又嬾開。",
            "戲掬清泉灑蕉葉，兒童誤認雨聲來。"
        ],
        "tags": [
            "生活",
            "夏天",
            "喜爱"
        ],
        "title": "閑居初夏午睡起二絕句  其二",
        "id": "603d0bd7-6fec-494a-bb04-876bb74fb7cb"
    },
    {
        "author": "楊萬里",
        "paragraphs": [
            "夜深未要掩柴門，且放清風入綠尊。",
            "淡月輕雲相映著，淺黄帊子裹金盆。"
        ],
        "title": "携酒夜餞羅季周",
        "id": "265e5588-5d0a-4dab-85c2-1203af6c10f8"
    },
    {
        "author": "楊萬里",
        "paragraphs": [
            "山下生愁熱不除，山頭小立氣全蘇。",
            "自緣著脚高低別，萬壑清風豈是無。"
        ],
        "title": "雨後獨登舍北山頂",
        "id": "93724eef-f965-4d0b-97d4-bb9b00867cff"
    },
    {
        "author": "楊萬里",
        "paragraphs": [
            "蓬萊藏室盛東都，只著古書并老儒。",
            "後來許事曉星疎，登車不落問何如。",
            "廣文先生自有飯，諸公衮衮端無羨。",
            "著脚金坡不作難，問津木天何足辦。",
            "作堂聊爾題蓬山，此豈有意亦偶然。",
            "登瀛仙人多姓許，未必先生肯爲伍。",
            "書生饒舌定可憎，此話姑置莫葛藤。",
            "先生諸孫皆玉冰，誦書已作鸞鶴聲，請來欹枕細細聽。"
        ],
        "title": "題羅巨濟教授蓬山堂",
        "id": "1ac4bc7c-ad9d-4871-a768-69430cf76364"
    },
    {
        "author": "楊萬里",
        "paragraphs": [
            "清酣暑雨不緣求，猶似梅黄麥欲秋。",
            "去歲如今禾半死，吾曹遍禱汗交流。",
            "此生未用慍三已，一飽便應哦四休。",
            "花外綠畦深沒鶴，來看莫惜下邳侯。"
        ],
        "title": "和昌英叔夏至喜雨",
        "id": "fcd86c6a-0e93-40f9-ae63-9a7ee2e22866"
    },
    {
        "author": "楊萬里",
        "paragraphs": [
            "先人手種一川松，爲棟爲杗似未中。",
            "只合茅齋聽驅使，爲公六月喚秋風。"
        ],
        "title": "和昌英叔覓松枝作日棚  其一",
        "id": "3e864ff1-2678-4a3f-9126-daf24de3e210"
    },
    {
        "author": "楊萬里",
        "paragraphs": [
            "欲和新詩且撚髯，岸巾百匝繞前簷。",
            "茅齋或恐清陰薄，更遣蒼官去一添。"
        ],
        "title": "和昌英叔覓松枝作日棚  其二",
        "id": "7fca6d01-803c-4dbc-b8de-0d1c52f9d4d7"
    },
    {
        "author": "楊萬里",
        "paragraphs": [
            "秋氣侵人冷欲冰，不由老境不愁生。",
            "雨聲已遣儂無睡，更著寒蛩泣到明。"
        ],
        "title": "秋夜不寐",
        "id": "e8693818-aef5-4504-8d97-389f2eb19770"
    },
    {
        "author": "楊萬里",
        "paragraphs": [
            "不著芙蓉近路栽，菰蒲深處却花開。",
            "晚香特地清人骨，多謝西風得得來。"
        ],
        "title": "元舉叔蓮花",
        "id": "e3a194c9-f178-4162-b9ba-ba742ffba061"
    },
    {
        "author": "楊萬里",
        "paragraphs": [
            "觸鼻無從覓，看林小綴黄。",
            "旋開三兩粟，已作十分香。",
            "入夜偏相惱，攙先有底忙。",
            "移床月枝下，坐對略傳觴。"
        ],
        "title": "昌英叔門外小樹木犀早開",
        "id": "1fd807ce-b37e-4fb9-90cd-546890879664"
    },
    {
        "author": "楊萬里",
        "paragraphs": [
            "行盡葵堂西復東，葵花元自不曾逢。",
            "客來問訊名堂意，雪裏芭蕉笑殺儂。"
        ],
        "title": "寄題張商弼葵堂堂下元不種葵花但取面勢向陽二首  其一",
        "id": "5f70d4a4-8080-48ad-a05f-522256a94489"
    },
    {
        "author": "楊萬里",
        "paragraphs": [
            "主人未肯便山林，賞月吟風酒更琴。",
            "每一登堂一揩眼，誰知半點向陽心。"
        ],
        "title": "寄題張商弼葵堂堂下元不種葵花但取面勢向陽二首  其二",
        "id": "561a0f26-be9e-45e7-8f0d-1a89943b86dd"
    },
    {
        "author": "楊萬里",
        "paragraphs": [
            "溪影明霞新月底，水聲亂石嫩沙間。",
            "欲歸小爲魚兒住，更看跳波玉一環。"
        ],
        "title": "南溪暮立",
        "id": "e64dd060-60c7-4dff-bb27-aac750d84a6f"
    },
    {
        "author": "楊萬里",
        "paragraphs": [
            "病身似怯暮來風，老眼還驚霽後虹。",
            "落日偏明松表裏，好山分占水西東。"
        ],
        "title": "晚望",
        "id": "b4ae57f0-5a64-4a60-a3f7-e617d90973c5"
    },
    {
        "author": "楊萬里",
        "paragraphs": [
            "挑落寒燈一點青，方知斜月半窗明。",
            "無端一陣秋聲起，喚作銅瓶蟹眼鳴。"
        ],
        "title": "秋夜",
        "id": "acc429df-6a0c-4946-a6e5-2db7b96fbc5b"
    },
    {
        "author": "楊萬里",
        "paragraphs": [
            "少日耽書病得臞，何曾燈火稍相疎。",
            "如今老懶那能許，卧聽鄰齋夜讀書。"
        ],
        "title": "夜聞蕭伯和與子上弟讀書",
        "id": "6c00a01f-45cf-48ab-aba7-0969dc092a85"
    },
    {
        "author": "楊萬里",
        "paragraphs": [
            "欲遣清風掃亂雲，先將一雨浄游塵。",
            "今年大作中秋事，月色何孤我輩人。",
            "照却八方還剩在，看來千古許清新。",
            "不眠不惜明朝補，報答孤光醉是真。"
        ],
        "title": "中秋雨過月出",
        "id": "893df53e-ad0f-4cad-a516-c8361c1bd505"
    },
    {
        "author": "楊萬里",
        "paragraphs": [
            "學詩須透脫，信手自孤高。",
            "衣鉢無千古，丘山只一毛。",
            "句中池有草，子外目俱蒿。",
            "可口端何似，霜螯略带糟。"
        ],
        "title": "和李天麟二首  其一",
        "id": "ead208c9-bc62-40fa-b7d8-c05a2ca6014f"
    },
    {
        "author": "楊萬里",
        "paragraphs": [
            "句法天難秘，工夫子但加。",
            "參時且柏樹，悟罷豈桃花。",
            "要共東西王，其如南北涯。",
            "肯來談箇事，分坐白鷗沙。"
        ],
        "title": "和李天麟二首  其二",
        "id": "84d7a4d4-07bf-471e-9484-15711a1294b9"
    },
    {
        "author": "楊萬里",
        "paragraphs": [
            "閣在青圍翠繞中，何時我輩略搘筇。",
            "亦聞佳處無多子，只有千峰與萬峰。"
        ],
        "title": "寄題劉元明環翠閣二首  其一",
        "id": "5c73f3f9-18d5-4f6d-b857-905919d95811"
    },
    {
        "author": "楊萬里",
        "paragraphs": [
            "一夜秋聲惱井桐，夢回得句寄西風。",
            "詩成却問題詩處，正在東山東復東。"
        ],
        "title": "寄題劉元明環翠閣二首  其二",
        "id": "29bbc73d-4824-4c0c-b07f-da2ccfe29edc"
    },
    {
        "author": "楊萬里",
        "paragraphs": [
            "長亭短亭三復五，總是兒時行底路。",
            "尚憶天寒日小黄，先君前行我後顧。",
            "如今悲不爲塗窮，病雁孤飛失老鴻。",
            "三年閉戶松風裏，行路又還從此始。"
        ],
        "title": "濠原路中",
        "id": "01182520-86ca-49a4-be54-81a57c57b7fa"
    },
    {
        "author": "楊萬里",
        "paragraphs": [
            "雨來細細復疎疎，縱不能多不肯無。",
            "似妬詩人山入眼，千峰故隔一簾珠。"
        ],
        "tags": [
            "写雨",
            "雨",
            "抒情"
        ],
        "title": "小雨",
        "id": "72f4aef5-04f1-437b-9bd0-1cbb108143e9"
    },
    {
        "author": "楊萬里",
        "paragraphs": [
            "肩輿正好看山色，雨裏兩窗開不得。",
            "此外只有書可觀，斜點又來濕書冊。",
            "一月秋晴一月泥，南翁此諺似可疑。",
            "山寒却要日暴背，吾衰不用雨催詩。"
        ],
        "title": "連嶺遇雨",
        "id": "25598d33-4793-407a-b5cd-abf01aa1185b"
    },
    {
        "author": "楊萬里",
        "paragraphs": [
            "數菊能令客眼明，三峰端爲此堂橫。",
            "僕夫不敢催儂去，只道長沙尚八程。"
        ],
        "title": "題赤孤同亭館",
        "id": "c7e44384-9de5-446c-84ed-0754d435a8df"
    },
    {
        "author": "楊萬里",
        "paragraphs": [
            "在家兒女亦心輕，行路逢人總弟兄。",
            "未問後來相憶否，其如臨別不勝情。"
        ],
        "title": "分宜逆旅逢同郡客子",
        "id": "53eafab8-0cfc-41dc-819a-0d69b5d4371e"
    },
    {
        "author": "楊萬里",
        "paragraphs": [
            "晴意久不果，天容今一新。",
            "如何半輪日，銷却許多雲。",
            "積雨還休雨，小春真似春。",
            "客心君莫問，山鳥亦欣欣。"
        ],
        "title": "袁州路遇晴",
        "id": "b071e566-51db-47d5-a29b-9bcee2c90817"
    },
    {
        "author": "楊萬里",
        "paragraphs": [
            "哦詩渾忘路高低，忽怪松梢與路齊。",
            "準擬醉眠萍實驛，驛西西去更山西。"
        ],
        "title": "將至萍鄉欲宿爲重客據館乃出西郊",
        "id": "4c170fd4-c895-40fb-b10a-883fb51381e9"
    },
    {
        "author": "楊萬里",
        "paragraphs": [
            "行盡崎嶇峽，初逢熨帖坡。",
            "寒從平野有，雨傍遠山多。",
            "也自長沙近，其如此路何。",
            "披文渾不惡，凍手奈頻呵。"
        ],
        "title": "將至醴陵",
        "id": "9e083e04-7f38-4f19-a483-ce178cdbe62f"
    },
    {
        "author": "楊萬里",
        "paragraphs": [
            "克己今顔子，承家小呂申。",
            "只愁無好手，不道欠斯人。",
            "一別時飛幾，重來事總新。",
            "祥琴聲尚苦，可更話酸辛。"
        ],
        "title": "見張欽夫二首  其一",
        "id": "2aec0456-f4d1-43ca-bb18-30eeb8bcce33"
    },
    {
        "author": "楊萬里",
        "paragraphs": [
            "不見所知久，有懷何許開。",
            "百書終作惡，千里爲渠來。",
            "鄒魯期程遠，風霜鬢髮催。",
            "不應師友地，只麽遣空回。"
        ],
        "title": "見張欽夫二首  其二",
        "id": "e9afe36b-cf1e-4893-b2b1-bc8208152b01"
    },
    {
        "author": "楊萬里",
        "paragraphs": [
            "蜀士冠朝士，最談蘇與張。",
            "少公今是似，相國未應亡。",
            "黄閣如寒素，青春已老蒼。",
            "新功知更進，餘事出文章。"
        ],
        "title": "見張定叟",
        "id": "8e374a79-26f7-4c86-9ce8-f1f26afbc779"
    },
    {
        "author": "楊萬里",
        "paragraphs": [
            "大熟虛成喜，微生亦可嗟。",
            "禾頭已生耳，雨脚尚如麻。",
            "頃者官收米，精於玉絕瑕。",
            "四山雲又合，奈爾老農家。"
        ],
        "title": "宿龍回",
        "id": "7e3b7a67-51c2-422a-b17f-06cdcd59d0a5"
    },
    {
        "author": "楊萬里",
        "paragraphs": [
            "雲霧開衡嶽，波濤息洞庭。",
            "是邦誰岳牧，西掖一文星。",
            "有眼難人物，斯人尚典刑。",
            "如何閑處著，不遣肅朝廷。"
        ],
        "tags": [
            "洞庭湖"
        ],
        "title": "見潭帥劉恭父舍人二首  其一",
        "id": "388a672b-0fff-4f9b-a2f1-ccba927cfab3"
    },
    {
        "author": "楊萬里",
        "paragraphs": [
            "道合寧嫌晚，心期不用多。",
            "於公猶未見，此恨獨如何。",
            "頗辱談間問，端須雪裏過。",
            "門闌當欠士，許寄病身麽。"
        ],
        "title": "見潭帥劉恭父舍人二首  其二",
        "id": "2e662b05-f1d9-4b1f-b0c3-37c7f492139f"
    },
    {
        "author": "楊萬里",
        "paragraphs": [
            "說著岷江士，未逢眉已申。",
            "殷勤來相府，解逅得詩人。",
            "不是胸中別，何緣句子新。",
            "談今還悼昔，喜罷反悲辛。"
        ],
        "title": "蜀士甘彥和寓張魏公門館用予見張欽夫詩韻作二詩見贈和以謝之  其一",
        "id": "168ab416-3fd6-413a-bdff-49ec9815360c"
    },
    {
        "author": "楊萬里",
        "paragraphs": [
            "夜把新詩讀，燈前闔且開。",
            "一行私獨喜，兩脚不虛來。",
            "天似嫌梅晚，冬初遣雪催。",
            "與君問花信，能繞百千回。"
        ],
        "title": "蜀士甘彥和寓張魏公門館用予見張欽夫詩韻作二詩見贈和以謝之  其二",
        "id": "8953cc58-4430-4da0-ae41-5f12bf08c786"
    },
    {
        "author": "楊萬里",
        "paragraphs": [
            "乘興山陰更灞橋，人間此事久寥寥。",
            "客心也欲將歸去，小爲故人留一宵。"
        ],
        "title": "和侯彥周知縣招飲",
        "id": "795a95f2-2f2b-45a5-83c5-98b6e01377bf"
    },
    {
        "author": "楊萬里",
        "paragraphs": [
            "舊雨新更寒，晝歇夜復隕。",
            "我行十日泥，屨跡故未泯。",
            "吟聲正酸苦，已似琴促軫。",
            "更遭雪作祟，不由絃不緊。",
            "與公無詩債，何得便見窘。",
            "半生領盛名，一面辱傾囷。",
            "眼底過浮雲，誰見柳下憫。",
            "覓句許奇險，有底惱肝腎。",
            "開懷愛我多，落筆爲渠盡。",
            "獨憐禾頭濕，可歡不可哂。"
        ],
        "title": "和吳伯承提宮孟冬風雨",
        "id": "2e421a29-346a-467a-b66b-4f2f4a6574b9"
    },
    {
        "author": "楊萬里",
        "paragraphs": [
            "俗物茫茫奈我何，兒女昵昵不用呵。",
            "先生笑問有酒麽，醉來得句自長哦。",
            "家風孝友春風軟，牀無黄金且青簡。",
            "君不見多愁多惱張公藝，枉却御前百餘字。"
        ],
        "title": "題清江胡民瞻忍堂",
        "id": "efd1ba1e-1af7-46e2-8195-b840986a1b73"
    },
    {
        "author": "楊萬里",
        "paragraphs": [
            "一臘天頻雪，千山梅未花。",
            "終年不爲客，除夕恰辭家。",
            "雨又垂垂落，風仍故故斜。",
            "難開愁裏眼，只益鬢邊華。"
        ],
        "title": "除夕宿臨川戰平",
        "id": "53fced3d-02a7-48bb-be5f-28fe838d463c"
    },
    {
        "author": "楊萬里",
        "paragraphs": [
            "人道真虛席，心知必數公。",
            "賓王欺釣築，君實誤兒童。",
            "天在昇平外，春歸小雪中。",
            "何曾忘諸老，渠自愛松風。"
        ],
        "title": "紀聞",
        "id": "1614660d-97e6-4365-8b3d-c61428b81598"
    },
    {
        "author": "楊萬里",
        "paragraphs": [
            "紫陌相逢誰不客，青燈作伴未爲孤。",
            "何須家裏作時節，只問旗亭有酒無。"
        ],
        "title": "又除夕絕句",
        "id": "ed07248b-d66b-4079-bbbb-e94907ccb57e"
    },
    {
        "author": "楊萬里",
        "paragraphs": [
            "嫩水春來別樣光，草芽綠甚却成黄。",
            "東風似與行人便，吹盡寒雲放夕陽。"
        ],
        "title": "丁亥正月新晴晚步二首  其一",
        "id": "610edb48-e3c7-4897-a7d9-9a0b00f7ce07"
    },
    {
        "author": "楊萬里",
        "paragraphs": [
            "急下柴車踏晚晴，青鞋步步有沙聲。",
            "忽逢野沼無人處，兩鴨浮沉最眼明。"
        ],
        "title": "丁亥正月新晴晚步二首  其二",
        "id": "7388a5d0-de02-4675-9c64-c8e247ef7623"
    },
    {
        "author": "楊萬里",
        "paragraphs": [
            "野水工穿石，疎林不掩巢。",
            "雨蒲拳病葉，風篠秃危梢。",
            "短脛知難續，長腰强自抄。",
            "茲游良不惡，物色困詼嘲。"
        ],
        "title": "過安仁岸",
        "id": "5d205463-79f4-4d7f-a79e-87df99b5036b"
    },
    {
        "author": "楊萬里",
        "paragraphs": [
            "淡淡清霜薄薄冰，曉寒端爲作新晴。",
            "殷勤喚醒梅花睡，枝上春禽一兩聲。"
        ],
        "title": "早行鳴山二首  其一",
        "id": "4a1d183a-d4af-4b90-a6c3-f2ef45675d75"
    },
    {
        "author": "楊萬里",
        "paragraphs": [
            "靈山未見見龜山，且捲詩書子細看。",
            "春日幸從年後暖，春風須带臘前寒。"
        ],
        "title": "早行鳴山二首  其二",
        "id": "fdbe7ff0-f6b4-4c6f-9dfb-1ee9c415902e"
    },
    {
        "author": "楊萬里",
        "paragraphs": [
            "燈市通宵沸，朝來解一空。",
            "梅邊霜似雪，霧外日如虹。",
            "句妙元非作，人窮未必工。",
            "忽驚家已遠，身在大江東。"
        ],
        "title": "明發弋陽縣",
        "id": "e45c325e-135e-44ed-bdc6-e2f860ed8ead"
    },
    {
        "author": "楊萬里",
        "paragraphs": [
            "東來兩眼不曾寒，四顧千峰掠曉鬟。",
            "天欲惱人消幾許，只教和霧看靈山。"
        ],
        "title": "霧中見靈山依約不真",
        "id": "0db88a30-43ee-4664-a407-bfdb0072bb75"
    },
    {
        "author": "楊萬里",
        "paragraphs": [
            "隔水千山又萬山，大江仍合小溪灣。",
            "岸巾獨立東風裏，眼趁鳬雛下急灘。"
        ],
        "title": "題小沙溪鄭氏店江亭",
        "id": "5c335479-fdf1-4299-ba2e-0b847da1e20b"
    },
    {
        "author": "楊萬里",
        "paragraphs": [
            "石壁仍叢竹，江亭更小樓。",
            "灘聲清客夢，燈影動詩愁。",
            "春日已虛過，元宵看又休。",
            "誰令不行樂，蹙破兩眉頭。"
        ],
        "title": "又題鄭店立春後一日",
        "id": "7ebd505b-071b-4531-8be0-c6891a64c25d"
    },
    {
        "author": "楊萬里",
        "paragraphs": [
            "恰恰元宵雨脚垂，天風爲我掃除之。",
            "怪來平地寒如許，雪滿遠峰人未知。"
        ],
        "title": "上元日晚過順溪",
        "id": "9a7b58e0-d6eb-40e3-9d12-6d61ff9bd733"
    },
    {
        "author": "楊萬里",
        "paragraphs": [
            "重霧疑朝雨，斜陽竟晚晴。",
            "萬山江外盡，一塔嶺尖明。",
            "舟小寧嫌窄，途長已倦行。",
            "子陵臺下水，未酌意先清。"
        ],
        "title": "白沙買船晚至嚴州",
        "id": "357efd81-ce9a-4a94-8072-da0d7d5b4709"
    },
    {
        "author": "楊萬里",
        "paragraphs": [
            "斷崖初未有人蹤，只合先生著此中。",
            "漢室也無一抔土，釣臺今是幾春風。"
        ],
        "title": "題釣臺二絕句  其一",
        "id": "2534bf57-a93b-4a95-96a9-ebd8f5fa64bb"
    },
    {
        "author": "楊萬里",
        "paragraphs": [
            "同學書生已冕旒，未將換與一羊裘。",
            "子雲到老不曉事，不信人間有許由。"
        ],
        "title": "題釣臺二絕句  其二",
        "id": "4409214e-f3ee-417a-bc3c-e010c43a4f6d"
    },
    {
        "author": "楊萬里",
        "paragraphs": [
            "清愁政爾喜逢兄，一笑那知客帝城。",
            "海氣不曾晴色好，梨花半落嫩寒生。",
            "刑書夜誦端何苦，詩句春來想不平。",
            "我亦有懷無處說，對床只欲爲渠傾。"
        ],
        "title": "和周子中韻",
        "id": "f91e1f66-5b60-4d1f-adfa-f3206a4ec8d5"
    },
    {
        "author": "楊萬里",
        "paragraphs": [
            "病眼逢書不敢開，春泥謝客亦無來。",
            "更無短計銷長日，且遶欄干一百回。"
        ],
        "title": "都下無憂館小樓春盡旅懷二首  其一",
        "id": "16b2440e-4066-4066-b4ef-3eda542bb45b"
    },
    {
        "author": "楊萬里",
        "paragraphs": [
            "不關老去願春遲，只恨春歸我未歸。",
            "最是楊花欺客子，向人一一作西飛。"
        ],
        "title": "都下無憂館小樓春盡旅懷二首  其二",
        "id": "cebca2cf-6d8a-491a-90cf-53cd65802ff3"
    },
    {
        "author": "楊萬里",
        "paragraphs": [
            "日日思親未拜親，何時乞我自由身。",
            "同來客子送歸盡，更送後來無數人。"
        ],
        "title": "新熱送同邸歸客有感二首  其一",
        "id": "8247494f-1047-4e30-a790-efa8d2d4e147"
    },
    {
        "author": "楊萬里",
        "paragraphs": [
            "瘦不緣詩不爲春，只教懸罄未教行。",
            "清和天裏不歸去，六月長途作麽生。"
        ],
        "title": "新熱送同邸歸客有感二首  其二",
        "id": "10ed5d67-6112-4451-9ac2-f2b29cadd68d"
    },
    {
        "author": "楊萬里",
        "paragraphs": [
            "雨裏短檠頭似雪，客間長鋏食無魚。",
            "上書慟哭君何苦，政是時人重子虛。"
        ],
        "title": "跋蜀人魏致堯撫幹萬言書",
        "id": "ac99f128-486a-41f5-b2bb-9f1848c86b4f"
    },
    {
        "author": "楊萬里",
        "paragraphs": [
            "肩輿坐睡茶力短，野堠無文山路長。",
            "鴉鵲聲歡人不會，枇杷一樹十分黄。"
        ],
        "title": "桐廬道中",
        "id": "6d3b6f4f-43f4-4ba2-be7e-6f56d2980eb0"
    },
    {
        "author": "楊萬里",
        "paragraphs": [
            "野花垂路止人行，田水偏尋缺處鳴。",
            "近浦人家隨曲折，插秧天氣半陰晴。"
        ],
        "title": "金溪道中",
        "id": "092ba813-3ef4-4a36-a2f9-f6ecf1946363"
    },
    {
        "author": "楊萬里",
        "paragraphs": [
            "梅雨芹泥路不佳，悶來小歇野人家。",
            "綠萍池沼垂楊裏，初見芙蕖第一花。"
        ],
        "title": "將至建昌",
        "id": "7cde6ed2-9335-4f3b-b5f6-27721feccc4d"
    },
    {
        "author": "楊萬里",
        "paragraphs": [
            "不作伾文客，投閑可得辭。",
            "高名真自累，了事竟成癡。",
            "到底須良匠，非渠更阿誰。",
            "莫嫌風雪惡，要試歲寒枝。"
        ],
        "title": "見王宣子侍郎二首  其一",
        "id": "7870c0bf-7b47-4797-b9ed-f4f513bc193d"
    },
    {
        "author": "楊萬里",
        "paragraphs": [
            "老去渾多難，愁來敢怨天。",
            "生遭文字誤，更結簿書緣。",
            "苦憶懸間榻，難回雪後船。",
            "三年纔一見，百歲幾三年。"
        ],
        "title": "見王宣子侍郎二首  其二",
        "id": "72a05f08-b83f-4c82-8415-23911573b758"
    },
    {
        "author": "楊萬里",
        "paragraphs": [
            "論交何必星霜久，白頭得似傾蓋友。",
            "長安市上李將軍，挽弓舊不論石斗。",
            "只今有子似渠長，清夜讀書雪邊牖。",
            "雲端烽煙半點無，怪來將軍不好武。",
            "遺我驪珠三百顆，字字鎸鑱未曾苟。",
            "得得且看錢塘潮，莫莫言攀渭城柳。",
            "朝家金印斗樣大，情知不上書生肘。",
            "儒冠多誤儂飽諳，毛錐焉用君知否。",
            "便應早請終軍纓，徑須繫取單于首。",
            "居延蒲類水如天，吹作春風一杯酒。",
            "歸來冠劍上凌煙，剩作功名落人口。",
            "如何收斂許光芒，也趁槐花黄裏走。",
            "獻璞雖真不救脛，絕絃何如只停手。",
            "人生匹似風中花，榮瘁昇沈豈非偶。",
            "與君早賦歸去來，名垂萬古知何有。",
            "不如耳熱歌嗚嗚，醉帽欹傾衣不紐。",
            "詩流唱和秋蟲鳴，僧房問答獅子吼。",
            "儘令俗客不妨來，白眼相看勿分剖。"
        ],
        "title": "都下和同舍客李元老承信贈詩之韻",
        "id": "c1f15c28-15e5-4286-aa67-45d0a3d0b952"
    },
    {
        "author": "楊萬里",
        "paragraphs": [
            "煙雨橫江水著天，不曾夏澇似今年。",
            "緣堤何用千株柳，只與行人礙過船。"
        ],
        "title": "新淦拋江",
        "id": "2b15a7cf-496d-458b-8e87-f2f71c789487"
    },
    {
        "author": "楊萬里",
        "paragraphs": [
            "好風有意入金臺，白酒無聲落玉杯。",
            "秋雨亦嫌秋熱在，打荷飄竹爲人來。"
        ],
        "title": "還家秋夕飲中喜雨",
        "id": "19d83980-2119-4bff-a923-48df7b407d34"
    },
    {
        "author": "楊萬里",
        "paragraphs": [
            "漫浪歸來歲又秋，依然風月替人愁。",
            "奉酬只麽隨緣句，嬾更雕肝與探鈎。"
        ],
        "title": "和李天麟秋懷五絕句  其一",
        "id": "7138fbb4-ae00-437b-882d-0470b9a28826"
    },
    {
        "author": "楊萬里",
        "paragraphs": [
            "雙井無人後山死，只今誰子定傳燈。",
            "老夫言語渾無味，不但秋來面可憎。"
        ],
        "title": "和李天麟秋懷五絕句  其二",
        "id": "55503374-563b-4071-af94-684bb11e8deb"
    },
    {
        "author": "楊萬里",
        "paragraphs": [
            "小立南溪暮未還，略容老子照衰顔。",
            "頗驚暝色來天外，未必秋聲在樹間。"
        ],
        "title": "和李天麟秋懷五絕句  其三",
        "id": "f7122658-ad06-4993-acc4-ca221a8a7b89"
    },
    {
        "author": "楊萬里",
        "paragraphs": [
            "綴玉聯珠辱見投，要知詞客解悲秋。",
            "儂家幸自無煩惱，却被新詩嫁許愁。"
        ],
        "title": "和李天麟秋懷五絕句  其四",
        "id": "3df439e1-61af-4e52-9adf-816bec9c35e2"
    },
    {
        "author": "楊萬里",
        "paragraphs": [
            "夜把新詩百遍開，句如紅藥與蒼苔。",
            "如何作許無端甚，押盡車斜始送來。"
        ],
        "title": "和李天麟秋懷五絕句  其五",
        "id": "2af6ca94-4ec8-447d-8f97-d17a863d2573"
    },
    {
        "author": "楊萬里",
        "paragraphs": [
            "選官選佛兩悠悠，元不關人浪自愁。",
            "洙泗生涯久春草，老夫作麽晚回頭。"
        ],
        "title": "送相士高元善二首  其一",
        "id": "d6b7e7c1-913d-4528-bb61-cc60e4c2d4a5"
    },
    {
        "author": "楊萬里",
        "paragraphs": [
            "穉子煩君一一看，丁寧莫道好求官。",
            "老來正要團欒坐，伴我秋風把釣竿。"
        ],
        "title": "送相士高元善二首  其二",
        "id": "675631d7-89f3-4050-9dbe-2b20293a507b"
    },
    {
        "author": "楊萬里",
        "paragraphs": [
            "未到江城已日斜，山煙白處是人家。",
            "秋風畢竟無多巧，只把燕支滴蓼花。"
        ],
        "title": "出城途中小憩",
        "id": "c15e9533-1345-49da-8285-df4d1a5bfed8"
    },
    {
        "author": "楊萬里",
        "paragraphs": [
            "不煩營築便成臺，自有青松不用栽。",
            "只道先生忙更嬾，也須一日一回來。"
        ],
        "title": "題周子中司戶乘成臺三首  其一",
        "id": "56b7b26e-364e-49fa-ab8a-31797be66fbc"
    },
    {
        "author": "楊萬里",
        "paragraphs": [
            "只須獨立領秋光，何用安排石鼓雙。",
            "平揖青原未爲差，更於竹外見長江。"
        ],
        "tags": [
            "长江"
        ],
        "title": "題周子中司戶乘成臺三首  其二",
        "id": "42e5423d-57f5-473c-988c-1c0957d1d904"
    },
    {
        "author": "楊萬里",
        "paragraphs": [
            "先生無劓何須補，上到乘成儘放懷。",
            "松樹尚堪驅使在，爲公一一捧詩牌。"
        ],
        "title": "題周子中司戶乘成臺三首  其三",
        "id": "5521c17b-f715-4f4d-a883-f0d65a54cd24"
    },
    {
        "author": "楊萬里",
        "paragraphs": [
            "天小紫，日淡紅，月光正與日相通。",
            "一星雪白大於黍，走近月旁無半武。",
            "吾聞三辰不並明，如何日中見月星。",
            "霜後梨花定非瑞，春秋獲麟不應貴。",
            "君不見八月十五夜向晨，東方亭亭升火輪，西有玉李伴金盆。",
            "是時三辰正如許，君不著眼君莫論。",
            "吾家大阮嗜文字，看書到曉那能睡。",
            "三辰并光射窗几，影落硯屏不容洗。",
            "就中月輪景特奇，桂樹可數葉與枝。",
            "炯如秋水涵荇藻，天巧此豈人能爲。",
            "懷璧未爲罪，借書未爲癡。",
            "公當十襲古錦帊，如何傳翫十手把，不防夜半有力者。"
        ],
        "title": "三辰硯屏歌",
        "id": "e77b13aa-a96b-46cb-929f-0771518a76eb"
    },
    {
        "author": "楊萬里",
        "paragraphs": [
            "湖水吞天去，湖風送浪還。",
            "銀山何處是，青底是君山。"
        ],
        "tags": [
            "洞庭湖"
        ],
        "title": "題文發叔所藏潘子真水墨江湖八境小軸 洞庭波漲",
        "id": "b0fc0758-7105-42b3-991b-7f2b54faa488"
    },
    {
        "author": "楊萬里",
        "paragraphs": [
            "花外庾樓月，鶑邊吳宮柳。",
            "我欲問廢興，春風獨無口。"
        ],
        "title": "題文發叔所藏潘子真水墨江湖八境小軸 武昌春色",
        "id": "5f67a681-ec70-4a35-ab71-2e22823e6841"
    },
    {
        "author": "楊萬里",
        "paragraphs": [
            "彭澤收積雨，廬山放嫩晴。",
            "多情是瀑布，只作雨中聲。"
        ],
        "tags": [
            "庐山"
        ],
        "title": "題文發叔所藏潘子真水墨江湖八境小軸 廬山霽色",
        "id": "46e0eb44-510b-49f3-b5c9-c9551a5c4530"
    },
    {
        "author": "楊萬里",
        "paragraphs": [
            "萬里長江白，半規斜日黄。",
            "焦山渾欲到，宛在水中央。"
        ],
        "tags": [
            "长江"
        ],
        "title": "題文發叔所藏潘子真水墨江湖八境小軸 海門殘照",
        "id": "9d9ce1a2-bbe2-4376-acf9-f08f6d5acace"
    },
    {
        "author": "楊萬里",
        "paragraphs": [
            "水氣清空外，人家秋色中。",
            "細看千萬落，戶戶水精宮。"
        ],
        "tags": [
            "太湖"
        ],
        "title": "題文發叔所藏潘子真水墨江湖八境小軸 太湖秋晚",
        "id": "6ea761b4-b164-49bb-aed1-319d2aeaf27a"
    },
    {
        "author": "楊萬里",
        "paragraphs": [
            "海湧銀爲郭，江橫玉繫腰。",
            "吳儂只言黠，到老也看潮。"
        ],
        "tags": [
            "钱塘江"
        ],
        "title": "題文發叔所藏潘子真水墨江湖八境小軸 浙江觀潮",
        "id": "53d6a407-1a89-44c1-a3b2-b030f60ad0a5"
    },
    {
        "author": "楊萬里",
        "paragraphs": [
            "四月曾湖上，荷錢劣可穿。",
            "歸來開短紙，十里已紅蓮。"
        ],
        "tags": [
            "西湖"
        ],
        "title": "題文發叔所藏潘子真水墨江湖八境小軸 西湖夏日",
        "id": "b4dc5634-7c92-4725-9e85-93e164c2a0ec"
    },
    {
        "author": "楊萬里",
        "paragraphs": [
            "小潘詩家子，解作無聲詩。",
            "八境俱妙絕，冷泉天下奇。"
        ],
        "title": "題文發叔所藏潘子真水墨江湖八境小軸 靈隠冷泉",
        "id": "a7ae57ab-e846-4208-a366-8f687be28dd0"
    },
    {
        "author": "楊萬里",
        "paragraphs": [
            "薄宦江湖苦異途，十年骨肉隔音書。",
            "此行政爾見公面，又迫歸歟巾我車。",
            "安得從容林下去，相從漫浪物之初。",
            "念公不是漁竿客，合結絲絇立玉除。"
        ],
        "title": "和文黼主簿叔惠詩之韻",
        "id": "b6f5d441-a80e-4cd0-a421-631d02833d74"
    },
    {
        "author": "楊萬里",
        "paragraphs": [
            "初日新寒政曉霞，殘山剩水稍人家。",
            "霜紅半臉金罌子，雪白一川蕎麥花。"
        ],
        "title": "秋曉出郊二絕句  其一",
        "id": "7823b226-8d84-47dd-913c-84fe684804b0"
    },
    {
        "author": "楊萬里",
        "paragraphs": [
            "野菊相依露下叢，冷香自送水邊風。",
            "豐年氣象無多子，只在雞鳴犬吠中。"
        ],
        "title": "秋曉出郊二絕句  其二",
        "id": "39ef3651-542c-4e1b-b91e-d3a6424d7953"
    },
    {
        "author": "楊萬里",
        "paragraphs": [
            "相人何似相山難，慙媿渠儂眼不寒。",
            "木末凉風無半點，如何又欲跨歸鞍。"
        ],
        "title": "送楊山人善談相及地理",
        "id": "67762377-a3ce-4157-a585-a4129baa2c24"
    },
    {
        "author": "楊萬里",
        "paragraphs": [
            "聖處眇安在，談者一何易。",
            "注瓦矜細巧，岑鼎喪良貴。",
            "群兒有新舌，六學無故意。",
            "向來孟韓息，不有歐蘇繼。",
            "庸知後死者，未渠鄉愿棄。",
            "同時鴟鴉噪，並起爪觜利。",
            "兩公察膏肓，與世作薑桂。",
            "挾山初作難，破竹忽乘勢。",
            "雙明日配月，再立仁與義。",
            "我有香一瓣，恨不生並世。",
            "厥今聖域裏，澹叟真守器。",
            "怪來蘭玉秀，渠以清白遺。",
            "當家有學林，滿腹惟典記。",
            "人間市井言，眼底寇讎視。",
            "獨於兩公帖，費此半生喜。",
            "麝煤叩山骨，卧聽丁丁美。",
            "令我竹林老，亦復拜嘉惠。",
            "敢云賡絕唱，頗欲與茲事。",
            "朝來窗几爽，盡室問何瑞。",
            "寶帖更新詩，小子汝其志。"
        ],
        "title": "胡英彥得歐陽公二帖蓋訓其子仲純叔弼之語其一公自書之其一東坡書之英彥刻石以遺朋友吾叔父春卿得一本有詩謝英彥和焉萬里用其韻以簡英彥",
        "id": "2a686ed7-e899-45d7-82b0-6d77fb2af237"
    },
    {
        "author": "楊萬里",
        "paragraphs": [
            "樂齋先生子張子，獨立春風望洙泗。",
            "四海無人萬古空，詠歌一聲滿天地。",
            "不應東閣勝東山，浮雲於渠了不關。",
            "只餘平生醫國手，未忍旁觀縮袖間。",
            "樓中古書積至斗，樓外春江綠如酒。",
            "權門得似聖門寒，萬波橫流獨回首。",
            "向來沂上瑟聲希，由求相顧只心知。",
            "至今留取一轉語，不知何詠亦何歸。"
        ],
        "title": "寄題張欽夫春風樓",
        "id": "255f8166-6545-4af3-b850-be14bee9953f"
    },
    {
        "author": "楊萬里",
        "paragraphs": [
            "廣文眼力自超然，作室題詩字字研。",
            "憤世嫉邪聊爾耳，未必崔君真鶴言。",
            "涪州別駕亦浪語，渠家四印何曾鑄。",
            "漫向世人言養生，涪州却回宜州去。",
            "廣文平生不解愁，只將詩句敵清秋。",
            "白浪如山風打頭，江南江北一虛舟。",
            "坐上無氈惟有客，青燈枉草强邊策。",
            "萬言萬當不如默，誤人又指庭前柏。"
        ],
        "title": "四印室長句效劉信夫作呈信夫",
        "id": "94ed81ae-f383-4d64-9338-55e99bc3b429"
    },
    {
        "author": "楊萬里",
        "paragraphs": [
            "湖上軒窗岸岸開，誰家不傍讀書臺。",
            "新亭自有人知處，只揀風煙好處來。"
        ],
        "title": "題劉德夫真意亭二首  其一",
        "id": "67c29626-6793-4d62-96f3-1cab9ebae0f9"
    },
    {
        "author": "楊萬里",
        "paragraphs": [
            "淵明有意自忘言，真處如今底處傳。",
            "客子若來問真意，鏡中人影水中天。"
        ],
        "title": "題劉德夫真意亭二首  其二",
        "id": "c2ee6e41-528e-49ff-8569-9535403b35c8"
    },
    {
        "author": "楊萬里",
        "paragraphs": [
            "常州草蟲天下奇，女郎新樣不緣師。",
            "未應好手傳輪扁，便恐前身是郭熙。"
        ],
        "title": "題蕭岳英常州草蟲軸蓋畫師之女朱氏之筆二首  其一",
        "id": "1600775c-f47c-4b8b-82f1-ecd5a2bf1d94"
    },
    {
        "author": "楊萬里",
        "paragraphs": [
            "筆端春草已如生，點綴蟲沙更未停。",
            "淺著鵝黄作蝴蝶，深將猩血染蜻蜓。"
        ],
        "title": "題蕭岳英常州草蟲軸蓋畫師之女朱氏之筆二首  其二",
        "id": "b289f929-3cdf-4d60-949d-a01244fd4084"
    },
    {
        "author": "楊萬里",
        "paragraphs": [
            "霜後寒溪清更清，冰如溪水水如冰。",
            "閑行也有窮忙事，問訊梅花開未曾。"
        ],
        "title": "過雙陂",
        "id": "2ed155cd-de96-48d0-861b-092a66708d4e"
    },
    {
        "author": "楊萬里",
        "paragraphs": [
            "雨外風非細，風中雪更飛。",
            "夜聲吹不盡，寒客卧相依。",
            "一醉醒醒了，平生事事非。",
            "終年纔小款，明日又言歸。"
        ],
        "title": "夜宿王才臣齋中睡覺聞風雪大作",
        "id": "83a6ff9f-870c-4869-b881-92cbbe8ea818"
    },
    {
        "author": "楊萬里",
        "paragraphs": [
            "世方爭速化，渠獨請真祠。",
            "意在昇沉外，官無冷熱宜。",
            "山如輞川畫，地似習家池。",
            "若道閑居嬾，如何有十詩。"
        ],
        "title": "和羅巨濟山居十詠  其一",
        "id": "81a4669c-e4b8-4839-8bbc-e9bfb39886ba"
    },
    {
        "author": "楊萬里",
        "paragraphs": [
            "老子朝慵起，春風苦喚行。",
            "晴邊猶著雪，寒後未聞鶑。",
            "偶見千峰翠，偏令兩眼明。",
            "倦來渾欲睡，無處避溪聲。"
        ],
        "title": "和羅巨濟山居十詠  其二",
        "id": "5b0b731a-3612-4a6b-9ec6-0605d8602d05"
    },
    {
        "author": "楊萬里",
        "paragraphs": [
            "只擁書千卷，何須屋萬間。",
            "新堂傍溪水，大字署蓬山。",
            "恰有乘風客，來分半日閑。",
            "自煎蝦蟹眼，同瀹鷓鴣斑。"
        ],
        "title": "和羅巨濟山居十詠  其三",
        "id": "27799089-74d2-47b2-9761-158ea644bc4e"
    },
    {
        "author": "楊萬里",
        "paragraphs": [
            "漫浪真堪老，丁寧勿語人。",
            "屐痕渾似齒，巾角小於綸。",
            "從事固不惡，賢人也似醇。",
            "空瓶未應卧，只恐惱比鄰。"
        ],
        "title": "和羅巨濟山居十詠  其四",
        "id": "709d42ed-1cef-4de2-ab8e-177c32808c47"
    },
    {
        "author": "楊萬里",
        "paragraphs": [
            "園花皆手植，梅蕊獨禁寒。",
            "色與香無價，飛和雪作團。",
            "數枝橫翠竹，一夜遶朱欄。",
            "不惜吟邊苦，收將句裏看。"
        ],
        "title": "和羅巨濟山居十詠  其五",
        "id": "047c605c-6f1e-448c-afae-5a2cff65570b"
    },
    {
        "author": "楊萬里",
        "paragraphs": [
            "花柳春全盛，池塘燕學飛。",
            "晚晴還小立，暮色不能歸。",
            "草遠天無壁，苔深水有衣。",
            "山居自清絕，不必扣禪扉。"
        ],
        "title": "和羅巨濟山居十詠  其六",
        "id": "90b069e8-66d7-411a-a8fa-eb58e42559f3"
    },
    {
        "author": "楊萬里",
        "paragraphs": [
            "酒客來中散，詩僧約惠勤。",
            "共聽茅屋雨，添炷博山雲。",
            "萬事休多問，三杯且一醺。",
            "君看醉中語，不琢自成文。"
        ],
        "title": "和羅巨濟山居十詠  其七",
        "id": "58b2425b-8d33-4e11-8d4c-f87da61c7afa"
    },
    {
        "author": "楊萬里",
        "paragraphs": [
            "秀溪何處好，臘尾與春初。",
            "山色梅邊浄，人家竹裏居。",
            "先生來得得，一笑意舒舒。",
            "歸路無燈火，冰輪掛嶺隅。"
        ],
        "title": "和羅巨濟山居十詠  其八",
        "id": "12e8e117-68d2-4181-a3f4-9d64d1c4ede4"
    },
    {
        "author": "楊萬里",
        "paragraphs": [
            "且愛燈檠短，寧論劍鋏長。",
            "芝蘭照春紫，編簡著人香。",
            "賀監聊吳語，昌黎豈楚狂。",
            "豹文元炳蔚，未信霧能藏。"
        ],
        "title": "和羅巨濟山居十詠  其九",
        "id": "1a07a58b-0339-4cc0-8244-da3d5b2419dc"
    },
    {
        "author": "楊萬里",
        "paragraphs": [
            "眼底無羣子，毫端有百川。",
            "脩名如揭月，餘事亦凌煙。",
            "剩欲携藤去，相從聽雨眠。",
            "恐渠即霄漢，泉石罷潺湲。"
        ],
        "title": "和羅巨濟山居十詠  其一○",
        "id": "a2c00021-c82b-4a57-8d29-dfb25fd54b79"
    },
    {
        "author": "楊萬里",
        "paragraphs": [
            "早與梁鴻隠，中隨士會歸。",
            "一門忠義氣，千古日星暉。",
            "紫告金花詔，青燈錦字機。",
            "西峰今夜月，墳是昔人非。"
        ],
        "title": "趙通判恭人周氏挽辭",
        "id": "2031ba88-1887-4cb2-ad2c-a8987492ca68"
    },
    {
        "author": "楊萬里",
        "paragraphs": [
            "老矣書無分，居然眼有花。",
            "墨兵非死友，陸諝且生涯。",
            "雪後霜逾勁，吟邊帽只斜。",
            "小兒知我嬾，夜誦故喧譁。"
        ],
        "title": "老眼廢書有歎",
        "id": "a362d55e-2c37-4dd4-b718-332d831bec1b"
    },
    {
        "author": "楊萬里",
        "paragraphs": [
            "楓葉乾餘尚小紅，苕花飛盡不留茸。",
            "經旬欲雪還無雪，只作清寒惱殺儂。"
        ],
        "title": "過蕉坑",
        "id": "84e0e94f-02c5-4bb2-95cc-0adac39ce126"
    },
    {
        "author": "楊萬里",
        "paragraphs": [
            "詩窮不但兩鬢霜，白髮緣愁千丈長。",
            "一年强半走道路，歸來又見橘柚黄。",
            "不如南鄰更此里，醉折梅花照溪水。",
            "扶藜時躡大阮蹤，覓句深參少陵髓。",
            "昨遊過眼不可留，今朝欲再亦何由。",
            "新詩已落萬人口，不應更著錦囊收。"
        ],
        "title": "和九叔知縣昨遊長句",
        "id": "7d7f456c-d930-4921-8ab9-60e7608f44ab"
    },
    {
        "author": "楊萬里",
        "paragraphs": [
            "安樂窩中書一編，君從何許得真傳。",
            "我無杜曲桑麻在，也道此生休問天。"
        ],
        "title": "送王無咎善邵康節皇極數二首  其一",
        "id": "4f916db3-5719-4687-a093-7d78989716d6"
    },
    {
        "author": "楊萬里",
        "paragraphs": [
            "識盡江淮諸貴人，歸來盧水一番新。",
            "問渠福將今誰子，容我昇平作倖民。"
        ],
        "title": "送王無咎善邵康節皇極數二首  其二",
        "id": "daaa6e58-79ba-4bb2-88cd-c50e30be0af6"
    },
    {
        "author": "楊萬里",
        "paragraphs": [
            "揉雲剪水作風毬，夜落連明肯便休。",
            "舊說六花元未試，偶看一片上駝裘。"
        ],
        "title": "看雪",
        "id": "85835024-7e7d-4677-8565-4b2c7d170564"
    },
    {
        "author": "楊萬里",
        "paragraphs": [
            "白白茅柴强作春，青青燈火夜相親。",
            "超然似子真翹楚，舊矣逢人誦過秦。",
            "覓舉不應專嗜古，能文安得却嫌貧。",
            "射科速化誰無術，誤向南溪更問津。"
        ],
        "title": "送曾秀才歸永豐",
        "id": "d9c514fe-9b85-474a-90f7-5a587911644b"
    },
    {
        "author": "楊萬里",
        "paragraphs": [
            "吾儕一事辦不曾，鄒公一橋了此生。",
            "省齋先生三大字，此橋便有千載意。",
            "今年天亦與護持，桃花春水不多肥。",
            "濟川題柱吾無夢，夢借新橋作釣磯。"
        ],
        "title": "寄題鄒公橋",
        "id": "1affc96d-6cf6-453b-8d3d-542124b9c44f"
    },
    {
        "author": "楊萬里",
        "paragraphs": [
            "富貴真成一聚塵，饑寒選得萬年名。",
            "心知那有揚州鶴，更問儂當作麽生。"
        ],
        "title": "贈曾相士二首  其一",
        "id": "dec8e98c-dc53-40d9-9278-6afd45c867f4"
    },
    {
        "author": "楊萬里",
        "paragraphs": [
            "拋了儒書讀相書，却將冷眼看諸儒。",
            "曾生肯伴誠齋否，共箇漁舟入五湖。"
        ],
        "title": "贈曾相士二首  其二",
        "id": "6932ddb7-c9ca-4cea-a5b4-4896819e86c0"
    },
    {
        "author": "楊萬里",
        "paragraphs": [
            "玉笥風回峽山雨，兩公對床方軟語。",
            "少公一生吟樣臞，長公半醉少公扶。",
            "白頭兄弟不多有，面如橘紅不關酒。",
            "紫荆花開連理枝，孝友未要時人知。"
        ],
        "title": "題蕭端虛和樂堂",
        "id": "7ebdbe7a-645b-461f-bca5-7f8b88cf6a72"
    },
    {
        "author": "楊萬里",
        "paragraphs": [
            "銷冰作水旋成家，猶似江頭竹外斜。",
            "試問坐中還幾客，九人而已更梅花。"
        ],
        "title": "昌英知縣叔作歲坐上賦瓶裏梅花時坐上九人七首  其一",
        "id": "8051bea1-89dd-4cc8-86e0-7d14e5ab2ebb"
    },
    {
        "author": "楊萬里",
        "paragraphs": [
            "膽樣銀瓶玉樣梅，北枝折得未全開。",
            "爲憐落莫空山裏，喚入詩人几案來。"
        ],
        "title": "昌英知縣叔作歲坐上賦瓶裏梅花時坐上九人七首  其二",
        "id": "7d0ca588-40ea-4d81-9aaa-4d92ee2c78a0"
    },
    {
        "author": "楊萬里",
        "paragraphs": [
            "酒兵半已卧長瓶，更看梅兄巧盡情。",
            "醉插寒花望松雪，人間曾有箇般清。"
        ],
        "title": "昌英知縣叔作歲坐上賦瓶裏梅花時坐上九人七首  其三",
        "id": "caa8c2fc-c62a-4f62-ae96-f559249cd46e"
    },
    {
        "author": "楊萬里",
        "paragraphs": [
            "寒盡春生夜未央，酒狂狂似醒時狂。",
            "吾人何用餐煙火，揉碎梅花和蜜霜。"
        ],
        "title": "昌英知縣叔作歲坐上賦瓶裏梅花時坐上九人七首  其四",
        "id": "c72ee15b-3ffb-47bf-bf70-e4162b203c09"
    },
    {
        "author": "楊萬里",
        "paragraphs": [
            "衣染龍涎與麝臍，裁雲剪月作冰肌。",
            "小瓶雪水無多子，只篸橫斜一兩枝。"
        ],
        "title": "昌英知縣叔作歲坐上賦瓶裏梅花時坐上九人七首  其五",
        "id": "c73e1bc1-3a37-4538-8cbd-260523fd851a"
    },
    {
        "author": "楊萬里",
        "paragraphs": [
            "雪凍霜封稍欲殘，殷勤折向坐中看。",
            "綺疎深閉珠簾密，不遣花愁半點寒。"
        ],
        "title": "昌英知縣叔作歲坐上賦瓶裏梅花時坐上九人七首  其六",
        "id": "7cae26a9-32f4-42b8-b45b-886b5b16e8a4"
    },
    {
        "author": "楊萬里",
        "paragraphs": [
            "梅香不是不寒清，參遍橫枝酒未醒。",
            "夢入西湖疎影裏，覺來失却冷泉亭。"
        ],
        "tags": [
            "西湖"
        ],
        "title": "昌英知縣叔作歲坐上賦瓶裏梅花時坐上九人七首  其七",
        "id": "1044cb25-bc17-4f6f-914c-4acf3216daff"
    },
    {
        "author": "楊萬里",
        "paragraphs": [
            "今晨忽雷雨，天地又發春。",
            "草木閟紅綠，生意察已欣。",
            "蟄蟲且徐動，餘寒未全仁。",
            "先生起裹頭，三歎一再顰。",
            "春風吹萬物，不吹先生貧。",
            "靖怨一束書，只博兩袴塵。",
            "自倚文字工，竟取造物嗔。",
            "小兒在傍笑，笑我浪苦辛。",
            "去年作客子，椒柏羨主人。",
            "在家不差勝，更用愁此身。",
            "先生亦一莞，我不如兒真。",
            "爲我滿眼酤，不問醨與醇。",
            "杖頭日百錢，無錢借諸隣。",
            "不然衣可典，及此花柳新。"
        ],
        "title": "戊子正月六日雷雨感歎示壽仁子",
        "id": "81059eb9-ca0e-4e5d-a989-ce42709a7cc9"
    },
    {
        "author": "楊萬里",
        "paragraphs": [
            "四序各自佳，要不如春時。",
            "何必花與柳，始愛春物熙。",
            "今晨駕言出，從公南山西。",
            "泥軟屨自愜，風嫩面不知。",
            "寒草動暖芽，晴山餘雨姿。",
            "水日亦相媚，蹙紋生碎暉。",
            "鳥聲豈爲我，我聽偶自怡。",
            "出門初憚煩，載塗乃忘歸。",
            "但令我意適，豈校出處爲。",
            "路人見我揖，屬我有所思。",
            "我不見其面，信口聊應之。",
            "徐悟恐忤物，欲謝已莫追。",
            "我率或似傲，彼慍獨得辭。"
        ],
        "title": "人日詰朝從昌英叔出謁",
        "id": "d5566d05-c4a8-4b5d-bbc3-496a7514c674"
    },
    {
        "author": "楊萬里",
        "paragraphs": [
            "朝日在我東，夕日在我西。",
            "我行日亦行，日歸我未歸。",
            "勢須就人宿，遠近或難期。",
            "平生太疎放，似黠亦似癡。",
            "如何今日行，不以衾枕隨。",
            "幸逢春小暄，倒睡莫解衣。",
            "借令今夕寒，我醉亦不知。"
        ],
        "title": "暮宿半塗",
        "id": "0b3d3310-ce8f-49c2-910c-c4fcaa4f6e02"
    },
    {
        "author": "楊萬里",
        "paragraphs": [
            "日晚頗欲歸，主人苦見留。",
            "我非不能飲，老病怯觥籌。",
            "人意不可違，欲去且復休。",
            "我醉彼自止，醉亦何足愁。",
            "歸路意昏昏，落日在嶺陬。",
            "竹裏有人家，欲憩聊一投。",
            "有叟喜我至，呼我爲君侯。",
            "告以我非是，俛笑仍掉頭。",
            "機心久已盡，猶有不下鷗。",
            "田父亦外我，我老誰與遊。"
        ],
        "title": "次日醉歸",
        "id": "cc59eb21-0be2-4527-8576-f14d3b1dd37a"
    },
    {
        "author": "楊萬里",
        "paragraphs": [
            "去年上元客三衢，衝雨看燈强作娛。",
            "今年上元家裏住，村落無燈惟有雨。",
            "隔溪叢祠稍簫鼓，不知還有遊人否。",
            "兒女炊玉作繭絲，中藏吉語默有祈。",
            "小兒祝身取官早，小女只求蠶事好。",
            "先生平生笑兒癡，逢場亦復作兒嬉。",
            "不願著脚金華殿，不願增巢上林苑。",
            "只哦少陵七字詩，但得長年飽喫飯。",
            "心知繭卜未必然，醉中得卜喜欲癲。"
        ],
        "title": "上元夜里俗粉米爲繭絲書吉語置其中以占一歲之福禍謂之繭卜因戲作長句",
        "id": "70dd9852-d75b-4872-b45d-999ed7371ff6"
    },
    {
        "author": "楊萬里",
        "paragraphs": [
            "蕭家伯氏難爲兄，蕭家仲氏難爲弟。",
            "御史子孫今有誰，眼中乃見此二士。",
            "阿兄采蘭壽梅堂，阿弟束書參蜀張。",
            "聖門九鑰天爲守，玉匙密付蜀張手。",
            "子到長沙渠問儂，爲言真成一老翁。",
            "功名妄念雪銷了，只愛吟詩惱魚鳥。",
            "子歸好在中秋前，看子新年勝故年。"
        ],
        "title": "送蕭仲和往長沙見張欽夫",
        "id": "2c0a9e43-a864-476c-8d5c-4fe6e2b19672"
    },
    {
        "author": "楊萬里",
        "paragraphs": [
            "我昔見子盧溪南，炯如玉雪照晴嵐。",
            "子今訪我南溪北，凜如騄驥成骨骼。",
            "袖中文字細作行，讀來病眼生寒光。",
            "尖新句子入時樣，故應破陣翰墨場。",
            "春風春雨春山路，喜子能來愁子去。",
            "故人一別二十年，且對青燈夜深語。"
        ],
        "title": "送鄒元升歸安福",
        "id": "98ec39cb-33d7-46fa-bcc8-879c4e896738"
    },
    {
        "author": "楊萬里",
        "paragraphs": [
            "南溪春寒强似冬，南溪春水走玉虹。",
            "雷公戲手行春雪，詩人嘲詞便飛屑。",
            "只嫌春雪趁春雷，春容正要渠栽培。",
            "凍作玉花銷作雨，多般點綴春庭戶。",
            "酒杯如海醉即休，醉中看雪忘却愁。",
            "如何呼酒不痛飲，可令詩肩受淒凜。",
            "少時狂殺老更狂，長恐此意墮渺茫。",
            "醉鄉有地分一席，且與先生十分梨花注大白。"
        ],
        "title": "和昌英叔雪中春酌",
        "id": "58e7bbfc-043b-4a91-aa13-6fb9427ed71c"
    },
    {
        "author": "楊萬里",
        "paragraphs": [
            "學兵先學策，談命先談格。",
            "君看前輩富貴人，豈與寒士校日辰。",
            "星家者流有劉子，進人退人若翻水。",
            "談何容易驗他年，却是直言差可喜。"
        ],
        "title": "送劉生談命",
        "id": "a9d8083d-67ff-4d02-b0df-72c1bff175fb"
    },
    {
        "author": "楊萬里",
        "paragraphs": [
            "眼底春光正入年，社前燕子已言旋。",
            "雨多厭聽鳩夫婦，病起全疎酒聖賢。",
            "舊喜作詩今已懶，君能得句我先傳。",
            "略無好語償嘉惠，只麽從權只麽權。"
        ],
        "title": "和曾克俊惠詩",
        "id": "8b51df15-4a49-4c1c-baa4-56f53b432c0f"
    },
    {
        "author": "楊萬里",
        "paragraphs": [
            "花邊雪裏撚霜髭，怪底詩來妙一時。",
            "聊復小吟開後悟，便應大用到前疑。",
            "先生此曲難先和，著句如棋且著持。",
            "每望南雲尺有咫，其人甚遠只嗟咨。"
        ],
        "title": "和胡侍郎見簡",
        "id": "cc7f3930-50e0-4de6-a655-c00663cb4018"
    },
    {
        "author": "楊萬里",
        "paragraphs": [
            "讀書臺邊士如雲，盧溪門下士如麟。",
            "定知此地難爲士，後來之秀說彭子。",
            "雪裏能來訪我爲，當階下馬雪滿衣。",
            "贈我文章無不有，出入歐蘇與韓柳。",
            "如今場屋號作家，相州紅纈洛中花，豈如彭子有律令。",
            "會當一書取張景，今年誰子司文柄。"
        ],
        "title": "贈彭雲翔長句",
        "id": "10de8e0d-c706-44f9-92b6-8f5cc73c2650"
    },
    {
        "author": "楊萬里",
        "paragraphs": [
            "賀子胸中自有山，結庵山底更雲間。",
            "遺才只道今無許，此士如何尚著閑。",
            "未應萬言直杯水，向來九虎守天關。",
            "莫嫌久不還詩債，詩債從來隔歲還。"
        ],
        "title": "和賀升卿雲庵升卿嘗上書北闕既歸去歲寄此詩今乃和以報之",
        "id": "54c20b0a-c64b-4f59-b6a2-2603be6974fa"
    },
    {
        "author": "楊萬里",
        "paragraphs": [
            "政坐詩無半點塵，天令著句錦江春。",
            "遠民蒙惠即真學，漫仕緣親非爲身。",
            "許日相從今恨少，先生此別我誰鄰。",
            "不應更作徒勞嘆，廊廟方尋密縣人。"
        ],
        "title": "送昌英叔知縣之官麻陽",
        "id": "598b5743-6cc7-4d45-aea1-dbd8631b1f47"
    },
    {
        "author": "楊萬里",
        "paragraphs": [
            "吟外今何病，愁邊我索居。",
            "昔無今樣嬾，新欠故人書。",
            "只說遊山去，誰令作計疎。",
            "衡廬負我輩，我輩負衡廬。"
        ],
        "title": "和周子中病中代書之韻兼督胡季文季永游山之約",
        "id": "4229c1d1-ca39-4c89-bfa9-3117524c9b3d"
    },
    {
        "author": "楊萬里",
        "paragraphs": [
            "雪留遠嶺半尖白，雲漏斜陽一線黄。",
            "天肯放晴差易耳，殷勤剩覓幾朝霜。"
        ],
        "title": "除夕前一日絕句",
        "id": "3d084b13-1afb-43b5-b811-d6244bc43ec4"
    },
    {
        "author": "楊萬里",
        "paragraphs": [
            "雪裏晴偏好，寒餘暖尚輕。",
            "山煙春自起，野燒暮方明。",
            "又是元宵過，端令病骨驚。",
            "遣愁聊覓句，得句却愁生。"
        ],
        "title": "己丑上元後晚望",
        "id": "fd6feefb-0bdc-4d8c-a033-cdc94c46a293"
    },
    {
        "author": "楊萬里",
        "paragraphs": [
            "乃翁只解日爭暉，不解塵中脫叔兮。",
            "楊簿故應過習簿，建溪好處說松溪。",
            "此行詩句何須覓，滿路春光總是題。",
            "飛上金鑾穩安脚，竹林分付一鶑啼。"
        ],
        "title": "送文黼叔主簿之官松溪",
        "id": "5dbd4040-49a8-490e-943b-5bec1b07f905"
    },
    {
        "author": "楊萬里",
        "paragraphs": [
            "酒邊詩裏久塵埃，見子令人病眼開。",
            "無夕不談談不睡，看薪成火火成灰。",
            "小留差勝匆匆別，欲去何如莫莫來。",
            "渠政功名我巖壑，老身誰子共歸哉。"
        ],
        "title": "送周仲覺訪來又別",
        "id": "31226f03-d039-4764-a4e8-876493fc45b3"
    },
    {
        "author": "楊萬里",
        "paragraphs": [
            "未須急訪社中狂，且到西園探海棠。",
            "今歲行春雖較晚，也勝雨裏度春光。"
        ],
        "title": "休日晚步二絕句  其一",
        "id": "123bacf8-89d3-4e9a-a3c7-d67b00883724"
    },
    {
        "author": "楊萬里",
        "paragraphs": [
            "晚雲欲雨又欲晴，天借吾人作此行。",
            "莫道行春無去處，山礬香裏聽溪聲。"
        ],
        "title": "休日晚步二絕句  其二",
        "id": "b300f086-b527-4f30-9314-c2fb80a543a4"
    },
    {
        "author": "楊萬里",
        "paragraphs": [
            "信脚那知遠，雖勞亦快哉。",
            "如何寒食近，無數野花開。",
            "碧草望中去，黑雲頭上來。",
            "吾行吾自返，雨子不須催。"
        ],
        "title": "寒食前三日行脚遇雨",
        "id": "41014091-1b00-4d2b-91f7-69a1cded5d99"
    },
    {
        "author": "楊萬里",
        "paragraphs": [
            "舊聞我里子張子，七字端能出六奇。",
            "窮巷有門無剝啄，怪來佳客肯差池。"
        ],
        "title": "和張器先十絕  其一",
        "id": "335a0b02-07be-4add-ad8c-2d8d081f2bf1"
    },
    {
        "author": "楊萬里",
        "paragraphs": [
            "向來一別十番秋，消息中間風馬牛。",
            "只道故人霄漢去，不應林壑小淹留。"
        ],
        "title": "和張器先十絕  其二",
        "id": "6f5e1613-01d4-4bf8-a277-9f47afebe37f"
    },
    {
        "author": "楊萬里",
        "paragraphs": [
            "誰云涸轍困波臣，合脫青鞋立縉紳。",
            "寄與有司高著眼，後來文格待渠新。"
        ],
        "title": "和張器先十絕  其三",
        "id": "8542e390-8f59-4beb-a220-6d75decc1402"
    },
    {
        "author": "楊萬里",
        "paragraphs": [
            "我自窮愁坐綴文，何堪見子可憐生。",
            "兩窮政好同詩社，一戰猶須倩酒兵。"
        ],
        "title": "和張器先十絕  其四",
        "id": "d4334d15-666f-4b42-a3b3-ba111c18c484"
    },
    {
        "author": "楊萬里",
        "paragraphs": [
            "散盡千金買盡書，短檠雨夜趁三餘。",
            "相如自倚多文富，不問家無擔石儲。"
        ],
        "title": "和張器先十絕  其五",
        "id": "49245e77-1a0f-4fa9-a96f-833d940ee23b"
    },
    {
        "author": "楊萬里",
        "paragraphs": [
            "不隨俗子作蠅營，深入書林寄此生。",
            "已與杜郎爭筆陣，更傳侯喜有詩聲。"
        ],
        "title": "和張器先十絕  其六",
        "id": "4a84780e-5b61-4455-a14b-0323ed35dd2d"
    },
    {
        "author": "楊萬里",
        "paragraphs": [
            "漏黄官柳已垂牆，針水公畦未種秧。",
            "多謝詩人來得得，踏開三徑雨中荒。"
        ],
        "title": "和張器先十絕  其七",
        "id": "3b06e29a-8e88-4b7c-b72c-f354e1678b0e"
    },
    {
        "author": "楊萬里",
        "paragraphs": [
            "老夫端欲買江天，抹月批風嚥聖賢。",
            "他日君來相問當，南溪溪北北山前。"
        ],
        "title": "和張器先十絕  其八",
        "id": "76cb7a1d-5e0e-44ec-a822-329c7f5ba0a4"
    },
    {
        "author": "楊萬里",
        "paragraphs": [
            "學成不必要心齋，眼到前脩脚自偕。",
            "挽住春風還獨笑，更無一物可裝懷。"
        ],
        "title": "和張器先十絕  其九",
        "id": "ca53a1c8-8487-4c89-a8d6-3e315a9c5548"
    },
    {
        "author": "楊萬里",
        "paragraphs": [
            "臺家搜遍北山萊，傾國如君不用媒。",
            "次第幽人出空谷，鶴書即傍日邊來。"
        ],
        "title": "和張器先十絕  其一○",
        "id": "39e5d7cf-842d-4cf3-adaf-b385c6678332"
    },
    {
        "author": "楊萬里",
        "paragraphs": [
            "天不遺耆老，人誰尚典刑。",
            "向來卿月白，無復史天青。",
            "詩派回風雪，心源貝葉經。",
            "故應書带草，和露泣康成。"
        ],
        "title": "挽鄭恭老少卿",
        "id": "2e97d994-21c8-4e87-9c52-2e3e1e529563"
    },
    {
        "author": "楊萬里",
        "paragraphs": [
            "語妙渾忘夜，杯行未厭頻。",
            "平生憎俗子，勝處要吾人。",
            "已結詩中社，仍居族裏親。",
            "酒邊不著句，何許見天真。"
        ],
        "title": "和濟翁惠詩",
        "id": "427219b8-569d-4336-b580-13386faa590c"
    },
    {
        "author": "楊萬里",
        "paragraphs": [
            "氣爽塵埃外，川行翰墨間。",
            "匆匆未白首，去去忽青山。",
            "琴在絃安用，人亡鶴不還。",
            "竹林有前約，欲語淚先潸。"
        ],
        "title": "文遠叔挽詞",
        "id": "d737ef8f-2fa8-4104-ad2a-9c3df3d52c52"
    },
    {
        "author": "楊萬里",
        "paragraphs": [
            "不知春向雨中回，只道春光未苦來。",
            "老子今晨偶然出，李花全落鄭花開。"
        ],
        "title": "雨中送客有感",
        "id": "1e490437-1ed8-49d4-b200-c688f20cfbac"
    },
    {
        "author": "楊萬里",
        "paragraphs": [
            "金牛煙雨最相關，老子方將老是間。",
            "不分艮齋來貌取，更於句裏占江山。"
        ],
        "title": "題謝昌國金牛煙雨圖",
        "id": "6c6d235d-0221-41da-8378-79196a1f4134"
    },
    {
        "author": "楊萬里",
        "paragraphs": [
            "遠目隨天去，斜陽著樹明。",
            "犬知何處吠，人在半山行。"
        ],
        "title": "春日六絕句  其一",
        "id": "07675354-a85f-416b-800f-bf8ed8781abb"
    },
    {
        "author": "楊萬里",
        "paragraphs": [
            "春醉非關酒，郊行不問塗。",
            "青天何處了，白鳥入空無。"
        ],
        "title": "春日六絕句  其二",
        "id": "f175e03e-6319-4ec4-9007-1b7e91d3b7c1"
    },
    {
        "author": "楊萬里",
        "paragraphs": [
            "霧氣因山見，波痕到岸消。",
            "詩人元自懶，物色故相撩。"
        ],
        "title": "春日六絕句  其三",
        "id": "4178f04b-1bbb-43cc-be64-448cf09e13e0"
    },
    {
        "author": "楊萬里",
        "paragraphs": [
            "江水夜韶樂，海棠春貴妃。",
            "殷勤向春道，莫遣一花飛。"
        ],
        "title": "春日六絕句  其四",
        "id": "4fbf1c90-b499-4745-88ef-2f0611e1e92e"
    },
    {
        "author": "楊萬里",
        "paragraphs": [
            "日落碧簪外，人行紅雨中。",
            "幽人詩酒裏，又是一春風。"
        ],
        "title": "春日六絕句  其五",
        "id": "01d849ce-7c33-4baa-8abc-ad9cd48cf0ef"
    },
    {
        "author": "楊萬里",
        "paragraphs": [
            "春色有情意，桃花生暮寒。",
            "只應催客子，不遣立江干。"
        ],
        "title": "春日六絕句  其六",
        "id": "38584686-abab-4d0f-9905-f905c059db17"
    },
    {
        "author": "楊萬里",
        "paragraphs": [
            "竟歲不得面，移書焉用頻。",
            "我方得吾弟，今豈有斯人。",
            "海內友非少，談間子獨親。",
            "醉餘無浪語，尤見醉中真。"
        ],
        "title": "和濟翁弟惠詩二首  其一",
        "id": "af5ff9ba-76d0-415b-826e-7695737da24c"
    },
    {
        "author": "楊萬里",
        "paragraphs": [
            "相思何所似，饑者食仁頻。",
            "此客非常客，詩人太逼人。",
            "黄初那足過，子建巧能親。",
            "臺閣俱知己，誰能薦子真。"
        ],
        "title": "和濟翁弟惠詩二首  其二",
        "id": "1c817c75-9a9a-4d29-940c-b03dd20bfe32"
    },
    {
        "author": "楊萬里",
        "paragraphs": [
            "夜熱依然午熱同，開門小立月明中。",
            "竹深樹密蟲鳴處，時有微涼不是風。"
        ],
        "tags": [
            "夏天"
        ],
        "title": "夏夜追凉",
        "id": "f4771df9-4672-442a-8001-bf9bb130a592"
    },
    {
        "author": "楊萬里",
        "paragraphs": [
            "溪南稻紫似溪北，雨後山青非雨前。",
            "芒屨泥深涼不淺，今年六月箇般天。"
        ],
        "title": "暑雨後散策",
        "id": "ce6d97bb-96f9-4965-a68f-a5dfd8ee712e"
    },
    {
        "author": "楊萬里",
        "paragraphs": [
            "一番暑雨一番涼，真箇令人愛日長。",
            "隔水風來知有意，爲吹十里稻花香。"
        ],
        "title": "夏月頻雨",
        "id": "d73a8d81-db8f-498c-93c0-e48981171028"
    },
    {
        "author": "楊萬里",
        "paragraphs": [
            "度夏今年未覺難，那知秋熱政無端。",
            "晚林不動蟬聲苦，蟬亦無風可得餐。"
        ],
        "title": "新秋盛熱",
        "id": "7dab29a4-7597-4c5d-9d5c-8f2996dd7a56"
    },
    {
        "author": "楊萬里",
        "paragraphs": [
            "南溪不住住猶溪，別駕賢孫法掾兒。",
            "莫以甘棠南國蔭，便忘萱草北堂詩。"
        ],
        "title": "送慶基叔往上猶二絕  其一",
        "id": "81148dde-908a-4f18-a100-cec4d0f4d7b4"
    },
    {
        "author": "楊萬里",
        "paragraphs": [
            "六十慈親路一千，郎君歸省又何年。",
            "贈行句子真聊爾，且折垂楊當贈鞭。"
        ],
        "title": "送慶基叔往上猶二絕  其二",
        "id": "246c05b7-73de-49c8-9b8f-6272cf33dec6"
    },
    {
        "author": "楊萬里",
        "paragraphs": [
            "禾穟輕黄尚淺青，村舂已報隔林聲。",
            "忽驚暮色翻成曉，仰見雙虹雨外明。"
        ],
        "title": "初秋暮雨",
        "id": "62e93ec4-83dd-4fcc-9bbd-efcd1094240a"
    },
    {
        "author": "楊萬里",
        "paragraphs": [
            "月波初上湧寒金，桂樹風來細有音。",
            "特地此君偏作惱，爲儂隔却半輪陰。"
        ],
        "title": "濟翁弟贈白團扇子一面作百竹圖有詩和以謝之",
        "id": "1fd8c696-c00f-4d97-a385-09cf9af98f0f"
    },
    {
        "author": "楊萬里",
        "paragraphs": [
            "村落豐登裏，人家笑語聲。",
            "溪霞晚紅濕，松日暮黄輕。",
            "只麽秋殊淺，如何氣許清。",
            "不應久閑散，便去羨功名。"
        ],
        "title": "秋日晚望",
        "id": "b2ca99aa-4859-4e35-a226-5a5dbf9987a1"
    },
    {
        "author": "楊萬里",
        "paragraphs": [
            "穉子慵都睡，先生喚不應。",
            "蟲聲窗外月，書冊夜深燈。",
            "半醉聊今古，千年幾廢興。",
            "有懷人未會，不樂我何曾。"
        ],
        "title": "秋夜讀書",
        "id": "f424c1a9-d92b-41ee-9f07-24dc77d52cba"
    },
    {
        "author": "楊萬里",
        "paragraphs": [
            "老態隨年覺，新涼與睡謀。",
            "鵲驚茅屋曉，臂冷葛衣秋。",
            "遠嶺元無約，開門便見投。",
            "閑中多事在，一日一梳頭。"
        ],
        "title": "睡起理髮",
        "id": "3a8a2599-7525-4720-bed4-c50e24ca795e"
    },
    {
        "author": "楊萬里",
        "paragraphs": [
            "山色偏宜暮，桐聲小作秋。",
            "人行溪側畔，天在樹梢頭。",
            "學嬾真成嬾，知休却得休。",
            "遣愁愁不去，愁盡自無愁。"
        ],
        "title": "暮歸",
        "id": "bcfda27d-924e-41a2-a8cc-c08ddb17a156"
    },
    {
        "author": "楊萬里",
        "paragraphs": [
            "暑退誰當憶，秋生喜此逢。",
            "荒林失輕霧，寒日上危峰。",
            "忽有吟邊興，忘看鏡裏容。",
            "不須無鮑謝，始得擅詩宗。"
        ],
        "title": "曉望",
        "id": "e918c41a-0936-4c42-8c9c-6d8c43edc122"
    },
    {
        "author": "楊萬里",
        "paragraphs": [
            "過雨餘秋暑，移床揀午涼。",
            "小風吹醉面，凜氣忽如霜。",
            "日脚何曾動，桐陰有底忙。",
            "倦來聊作睡，睡起更蒼茫。"
        ],
        "title": "午睡起",
        "id": "59f6c2d6-b958-47f7-b9e6-40003594a780"
    },
    {
        "author": "楊萬里",
        "paragraphs": [
            "有酒招元亮，無漿饋子居。",
            "何曾三不速，焉用一行書。",
            "乞飲殊無分，干時不已疎。",
            "猶應慰大嚼，玉軸到吾廬。"
        ],
        "title": "和胡季永赴季文遊園良集之韻聊以致私怨於獨往云",
        "id": "c234c381-98cb-427f-8394-a892f8673970"
    },
    {
        "author": "楊萬里",
        "paragraphs": [
            "義山禾水在處在，明月清風無地無。",
            "光祿子孫寧底巧，不應造物獨私渠。",
            "君不見謝家名子取四字，段家作堂兼四美。",
            "主人自有筆如椽，何用殷勤問楊子。"
        ],
        "title": "四美堂",
        "id": "278105f9-cfb4-4413-9002-8c1c186c71cf"
    },
    {
        "author": "楊萬里",
        "paragraphs": [
            "日色全無熱，秋涼不似初。",
            "行人驚翡翠，掠水度芙蕖。",
            "平野一回顧，遠山千有餘。",
            "誰令貪眺望，却道廢看書。"
        ],
        "title": "秋晚過泉口",
        "id": "eb599b68-93eb-4432-9f6a-eba2322144c8"
    },
    {
        "author": "楊萬里",
        "paragraphs": [
            "歸路元無遠，行人倦自遲。",
            "野香寒蝶聚，秋色老楓知。",
            "得得逢清蔭，休休憩片時。",
            "江山豈無意，邀我覓新詩。"
        ],
        "title": "豐山小憩",
        "id": "6b10127e-cd9f-4ad8-b05e-6d41bbffd410"
    },
    {
        "author": "楊萬里",
        "paragraphs": [
            "波走痕痕日，江呈岸岸秋。",
            "清流堪數石，淺涉不須舟。",
            "野菊知何喜，迎風舞未休。",
            "歸塗愁欲暮，未暮我何愁。"
        ],
        "title": "過劉村江",
        "id": "2d1187f8-0ba6-4c49-8234-e4a3320e4223"
    },
    {
        "author": "楊萬里",
        "paragraphs": [
            "貧裏端何好，欣然肯不居。",
            "詩臞將到骨，室陋得關渠。",
            "我嬾今仍老，誰能强著書。",
            "談間可無子，獨判一秋虛。"
        ],
        "title": "寄蕭仲和",
        "id": "5179d2f6-66d6-47e6-a262-34b11bd79207"
    },
    {
        "author": "楊萬里",
        "paragraphs": [
            "燈火三更雨，詩書一古琴。",
            "惟愁脚力軟，未必聖門深。",
            "莫笑雲端樹，初如澗底針。",
            "不應將一第，用破半生心。"
        ],
        "title": "題劉朝英進齋",
        "id": "2b238da1-59b0-4199-a2e4-e15b2d15f22b"
    },
    {
        "author": "楊萬里",
        "paragraphs": [
            "造物那能惱我曹，軟紅塵裏漫徒勞。",
            "是中却有商量處，且道青原幾許高。"
        ],
        "title": "題王季安主簿佚老堂二首  其一",
        "id": "832d4880-d43d-4328-98bd-6408c5e97c29"
    },
    {
        "author": "楊萬里",
        "paragraphs": [
            "布襪青鞋已嬾行，不如宴坐聽啼鶑。",
            "只言此老渾無事，種竹移花作麽生。"
        ],
        "title": "題王季安主簿佚老堂二首  其二",
        "id": "de8c7716-f976-4bfe-8953-2bee057409a8"
    },
    {
        "author": "楊萬里",
        "paragraphs": [
            "向來淮海說三秦，脚踏蘇門最絕塵。",
            "莫道江山歇英氣，如今文物有斯人。",
            "黄埃九陌誰知子，青竹千年獨問津。",
            "未得相看已相識，只慚空嘆蜀莊珍。"
        ],
        "title": "和王元駒",
        "id": "5fcab575-f146-442c-b0b9-6029787fb775"
    },
    {
        "author": "楊萬里",
        "paragraphs": [
            "决曹據按塵似海，高閣退食心如冰。",
            "夜將官本校家本，萬山圍裏短檠燈。",
            "能文未得傲能吏，好官不應博丁字。",
            "何時著脚最高層，目送歸鴻揮綠綺。"
        ],
        "title": "題丘成之司理明遠閣",
        "id": "1e02facb-e134-4b89-834d-028f594f7fed"
    },
    {
        "author": "楊萬里",
        "paragraphs": [
            "芒屩爲車不必巾，天窮未害子能文。",
            "謝家有句元無繼，枉却催詩頭上雲。"
        ],
        "title": "和謝昌國送韋俊臣相訪",
        "id": "f826ea94-67e6-45fe-952c-37465cf7fa4d"
    },
    {
        "author": "楊萬里",
        "paragraphs": [
            "溫飽能消底，奔忙自作癡。",
            "平生脚已繭，今日鬢將絲。",
            "山刻霜餘骨，梅臨水底枝。",
            "只嫌長落莫，不道許幽奇。"
        ],
        "title": "歲晚出城",
        "id": "caef82f0-30ee-4096-9eb6-0f4d90ef68af"
    },
    {
        "author": "楊萬里",
        "paragraphs": [
            "岸凍樹逾瘦，日高林始明。",
            "瑶草密如積，玉泉中暗鳴。",
            "初至心爲動，欲歸脚還停。",
            "江湖千萬峰，穿儂兩鞋青。",
            "如何鷓鴣嶺，咫尺來未曾。"
        ],
        "title": "至鷓鴣洞",
        "id": "ac2515a6-aada-4fb9-9c24-aa5b27a170be"
    },
    {
        "author": "楊萬里",
        "paragraphs": [
            "恩視韓兼趙，名均獻與忠。",
            "禮中非不極，勳外若爲同。",
            "三聖無多學，千年僅一翁。",
            "猶憐公議在，拚淚乞秋風。"
        ],
        "title": "讀張忠獻公謚冊感歎",
        "id": "391c1a61-e5c1-4c46-acc2-238a7a1e78c9"
    },
    {
        "author": "楊萬里",
        "paragraphs": [
            "作郡纔佳政，留中即好音。",
            "還將著書手，拈出正君心。",
            "嶽麓風霜飽，脩門雨露深。",
            "登庸何恨晚，廊廟要山林。"
        ],
        "title": "寄張欽夫二首  其一",
        "id": "ebf22929-35a2-468f-8436-72412c6485da"
    },
    {
        "author": "楊萬里",
        "paragraphs": [
            "工瑟曾緣利，鳴琴豈負予。",
            "髮於貧裏白，詩亦病來疎。",
            "知己俱霄漢，孤蹤且簿書。",
            "三年知免矣，一飽會歸歟。"
        ],
        "title": "寄張欽夫二首  其二",
        "id": "5116d5ee-8db1-4a88-abca-f51c945782e1"
    },
    {
        "author": "楊萬里",
        "paragraphs": [
            "舊雪纔追送，新梅又作繁。",
            "欣逢上林雁，聊免管城冠。",
            "酒債多多在，詩盟久久寒。",
            "忽思十年事，有枕不能安。"
        ],
        "title": "和慶長懷麻陽叔二詩  其一",
        "id": "945287e4-c691-49ad-8e51-903c6590ce94"
    },
    {
        "author": "楊萬里",
        "paragraphs": [
            "自幼仍投老，相懽不解愁。",
            "政緣湖外別，負却竹林秋。",
            "佳政真餘事，聞人說甚休。",
            "不應野水渡，橫此濟川舟。"
        ],
        "title": "和慶長懷麻陽叔二詩  其二",
        "id": "b7fd4164-701f-4489-b3ef-0af724e4f0c3"
    },
    {
        "author": "楊萬里",
        "paragraphs": [
            "誰道三年聚，能勝一別多。",
            "歲寒知子可，心折奈吾何。",
            "所喜如椽筆，能揮却日戈。",
            "老夫留病眼，看子中文科。"
        ],
        "title": "送羅永年歸永豐",
        "id": "08d88d0c-2eb1-40e6-bf9a-3fa22c56f0fa"
    },
    {
        "author": "楊萬里",
        "paragraphs": [
            "霜餘雪後夜無風，人在燈前梅影中。",
            "玉作寒蔬冰作酒，詩人猶自怨天窮。"
        ],
        "title": "夜坐小集",
        "id": "4b4cb26f-5a06-43bc-a41e-0c979c290c9e"
    },
    {
        "author": "楊萬里",
        "paragraphs": [
            "半世緣癡自作勞，萬人爭處我方逃。",
            "憐渠識盡公卿得，一馬歸來骨轉高。"
        ],
        "title": "和謝昌國送管相士韻",
        "id": "1d418a7b-d9c8-4324-b414-658e66f69a97"
    },
    {
        "author": "楊萬里",
        "paragraphs": [
            "婦節今安仰，斯人古有光。",
            "雞鳴不知雨，薺茂獨凌霜。",
            "未拜金花誥，空悲玉樹郎。",
            "藤輿簾蹙繡，無復出萱堂。"
        ],
        "title": "郭漢卿母挽詩",
        "id": "5d72e2f4-e8a6-4451-b0cc-63000b56485f"
    },
    {
        "author": "楊萬里",
        "paragraphs": [
            "眼邊相識蠶樣密，如子歲寒萬纔一。",
            "我往西山子義山，老裏一別堪三年。",
            "外舅陰功不知數，諸孫太半廊廟具。",
            "學文先要學忍饑，明年看子刺天飛。"
        ],
        "title": "庚寅正月送羅季周遊學禾川",
        "id": "a59b17d7-9c26-4aae-96fe-ab2f36fbea3b"
    },
    {
        "author": "楊萬里",
        "paragraphs": [
            "去年來此上巳日，今年重來未寒食。",
            "臨溪照影老自羞，慚愧春光尚相識。",
            "秀溪何許好春容，最是溪深樹密中。",
            "海棠開盡却成白，桃花欲落翻深紅。"
        ],
        "title": "過秀溪長句",
        "id": "f56f4e60-a635-4011-8c9e-19798c907488"
    },
    {
        "author": "楊萬里",
        "paragraphs": [
            "千山底裏著樓臺，半夜松風萬壑哀。",
            "曉起巡簷看題壁，雨聲一片隔林來。"
        ],
        "title": "題薦福寺",
        "id": "90b28b28-377b-4ad2-9467-0a0700b2be1b"
    },
    {
        "author": "楊萬里",
        "paragraphs": [
            "數峰殘日紫將銷，一片新秧綠未交。",
            "道是今年春水小，漲痕也到岸花梢。"
        ],
        "title": "晚過黄洲鋪二絕  其一",
        "id": "32a79b76-c49a-4f09-8100-8299214c8883"
    },
    {
        "author": "楊萬里",
        "paragraphs": [
            "僕夫已倦路猶賒，脚底殊勞眼底佳。",
            "綠錦堆中半團雪，千楓擁出一桐花。"
        ],
        "title": "晚過黄洲鋪二絕  其二",
        "id": "e99d2907-991b-44a6-9752-7117fec00d5b"
    },
    {
        "author": "楊萬里",
        "paragraphs": [
            "收紅拾紫消幾許，也費一春强半雨。",
            "不辭長江萬波阻，來聽先生夜深語。",
            "尚憶向來侍樽俎，微雪斜飛小梅吐。",
            "先生半酣染霜兔，金章玉句空萬古。",
            "今年寒食還相聚，明年寒食知何處。",
            "只道先生押班去，不道門生折腰苦。"
        ],
        "tags": [
            "长江"
        ],
        "title": "過白沙渡得長句呈澹庵先生",
        "id": "66c4a5f5-031f-4795-8ba1-e6d4a5d03de1"
    },
    {
        "author": "楊萬里",
        "paragraphs": [
            "省齋先生太高寒，肯將好官博好山。",
            "又告君王覓閑散，要讀短檠三萬卷。",
            "州家新畫瑞霧圖，渠莫錯認何關渠。",
            "青原兩公復雙起，山川出雲不在此。",
            "自憐無地寄病身，四海知己非無人。",
            "老窮只是詩自悞，春色撩人又成句。"
        ],
        "title": "長句寄周舍人子充",
        "id": "f811c6e8-fe25-4e09-bfbc-83581617d011"
    },
    {
        "author": "楊萬里",
        "paragraphs": [
            "漁郎載我下峽水，夜尋故人有譚子。",
            "柴門竹屋斷崖底，艮齋手題詠齋字。",
            "巴丘花草一番新，玉笥峰頭月半輪。",
            "如今政是暮春者，三歎春風舞雩下。"
        ],
        "title": "題峽江譚溫父詠齋",
        "id": "bd3a246a-6c16-40a1-9a59-be0fb8e34a70"
    },
    {
        "author": "楊萬里",
        "paragraphs": [
            "我來官下未多時，梅已黄深李綠肥。",
            "只怪南風吹紫雪，不知屋角楝花飛。"
        ],
        "title": "淺夏獨行奉新縣圃",
        "id": "f8f72033-4023-40f5-a667-1b951eedce38"
    },
    {
        "author": "楊萬里",
        "paragraphs": [
            "憫雨喜見雲，喜雲愁不雨。",
            "長風將怒點，慰此樓中暮。",
            "喜雨不但人，松竹亦鼓舞。",
            "未知今年熟，得似去年否。"
        ],
        "title": "晚登清心閣望雨",
        "id": "80848c14-54ea-4431-8044-136a07300174"
    },
    {
        "author": "楊萬里",
        "paragraphs": [
            "苦遭好月喚登樓，脚力雖慵不自由。",
            "上得金梯一回首，冰輪已過樹梢頭。"
        ],
        "title": "登清心閣",
        "id": "b753a632-4c37-48b1-a5b2-de27b34acc11"
    },
    {
        "author": "楊萬里",
        "paragraphs": [
            "雨後林中別樣涼，意行幽徑不知長。",
            "風蟬幸自無星事，强爲閑人報夕陽。"
        ],
        "title": "立秋後一日雨天欲暮小立問月亭",
        "id": "55921922-df63-4ae2-812d-7854d6f73b1d"
    },
    {
        "author": "楊萬里",
        "paragraphs": [
            "小樓秋夜月明底，仰不見天惟見水。",
            "岸巾獨立四無人，白月青天伴楊子。",
            "誰知橫玉作秋聲，一聲吹盡九陌塵。",
            "月輪半仄吾未睡，樓角風生涼殺人。"
        ],
        "title": "七月十二日夜登清心閣醉吟",
        "id": "c5351b09-6895-4f16-ae08-883676dc4f29"
    },
    {
        "author": "楊萬里",
        "paragraphs": [
            "月明未許人早睡，笛聲解與秋爭清。",
            "夜深不應有飛蝶，渠儂似欲伴人行。"
        ],
        "title": "月夜散策縣圃有飛蝶仍聞笛聲",
        "id": "1fb44bcf-eac5-4945-9438-dde61bcace9d"
    },
    {
        "author": "楊萬里",
        "paragraphs": [
            "昨夜雲爲祟，今宵月始妍。",
            "如何一日隔，便減半分圓。",
            "影裏偏宜竹，光中不剩天。",
            "客來休遣去，我醉正無眠。"
        ],
        "title": "中秋後一夕登清心閣二首  其一",
        "id": "8b79ceb1-84eb-412d-8c54-0535d12436c8"
    },
    {
        "author": "楊萬里",
        "paragraphs": [
            "秋夜真成晝，西山却在東。",
            "吹高半輪月，正頼一襟風。",
            "清景今年過，何人此興同。",
            "青天忽成紙，似欲借詩翁。"
        ],
        "title": "中秋後一夕登清心閣二首  其二",
        "id": "4f314717-f688-45e2-9a05-adb832b1ea69"
    },
    {
        "author": "楊萬里",
        "paragraphs": [
            "天將秋氣蒸寒馥，月借金波滴小黄。",
            "不會溪堂老居士，更談桂子是天香。"
        ],
        "title": "木犀",
        "id": "51686aba-2999-4134-971e-a2c24c49b506"
    },
    {
        "author": "楊萬里",
        "paragraphs": [
            "誰不知儂嬾，其如送客何。",
            "葉聲和雨細，山色上樓多。",
            "出處俱爲累，昇沉儘聽他。",
            "疎鐘暮相答，也解說愁麽。"
        ],
        "title": "送客既歸晚登清心閣",
        "id": "e8692097-d7a5-4d7a-9944-7a0e0ef6739a"
    },
    {
        "author": "楊萬里",
        "paragraphs": [
            "花鬚爲飯露爲漿，黑霧玄霜剪薄裳。",
            "飛繞金燈來又去，不知能有幾多香。"
        ],
        "title": "戲嘲金燈花上皂蝶",
        "id": "82647611-5496-4375-8c0e-6ac5a9e5486a"
    },
    {
        "author": "楊萬里",
        "paragraphs": [
            "策第仍爲邑，於公未足論。",
            "眼中無佛國，戶外即韓門。",
            "道大功非細，人亡德則存。",
            "西風寄雙淚，吹到秀峰原。"
        ],
        "title": "劉世臣先生挽詩",
        "id": "fa6f27cb-ce75-4e1b-907e-9db9a96afe01"
    },
    {
        "author": "楊萬里",
        "paragraphs": [
            "奏賦曾三北，興能竟二南。",
            "如何雙桂子，枉著拜親衫。",
            "舊事餘詩酒，何人續笑談。",
            "生前孝友在，伐石爲公鑱。"
        ],
        "title": "羅元通挽詩",
        "id": "1ecca5cc-d44e-4029-873a-85b4aae4aad3"
    },
    {
        "author": "楊萬里",
        "paragraphs": [
            "孝豈天無報，慈如古所稱。",
            "百年得偕老，二子看同升。",
            "未拜鸞迴紙，先虛繡蹙藤。",
            "他時潁考叔，清淚落君羹。"
        ],
        "title": "羅价卿母李氏挽詩",
        "id": "046a3210-5681-4c34-a4be-9a10bd26f7f7"
    },
    {
        "author": "楊萬里",
        "paragraphs": [
            "一年兩踏西山路，西山笑人應解語。",
            "胸中百斛朱墨塵，雨捲珠簾無半句。",
            "殷勤買酒謝西山，慚愧山光開我顔。",
            "鬢絲渾爲催科白，塵埃滿胸獨遑惜。"
        ],
        "title": "過西山",
        "id": "fafbb819-f474-4936-beed-46d8014c95f2"
    },
    {
        "author": "楊萬里",
        "paragraphs": [
            "幸自輕陰好片秋，如何餘熱未全休。",
            "大江欲近風先冷，平野無邊草亦愁。"
        ],
        "title": "豫章江皋二絕句  其一",
        "id": "c59683ae-cef6-4264-b764-5969815db983"
    },
    {
        "author": "楊萬里",
        "paragraphs": [
            "只今秋稼滿江郊，猶記春船掠屋茅。",
            "可是北風寒入骨，荻花爭作向南梢。"
        ],
        "title": "豫章江皋二絕句  其二",
        "id": "963ea002-e35b-4686-9e84-fd93d6de0ac9"
    },
    {
        "author": "楊萬里",
        "paragraphs": [
            "大範今無寺，秋屏故有基。",
            "看山非不好，吊古却成悲。",
            "行役真何苦，同來也未遲。",
            "題詩只惡語，差勝不題詩。"
        ],
        "title": "同李簿養直登秋屏",
        "id": "e5001ffd-9f0e-452d-aba2-4e8d54292446"
    },
    {
        "author": "楊萬里",
        "paragraphs": [
            "我公四海不數人，小煩江西作好春。",
            "落霞秋水只似舊，如何入筆事事新。",
            "即今諸公方衮衮，一老不應閑裏頓。",
            "政緣山水太殷勤，日夜叫閽乞此身。",
            "二天去人忽覺遠，兩地起公端不免。",
            "蒼生未要怨東山，未必東山當此怨。"
        ],
        "title": "送別吳帥",
        "id": "24bde10a-ad88-450b-99db-9d08d9f1128b"
    },
    {
        "author": "楊萬里",
        "paragraphs": [
            "一眼苕花十里明，忽疑九月雪中行。",
            "我行莫笑無騶從，自有西山管送迎。"
        ],
        "title": "歸自豫章復過西山",
        "id": "8c6704f3-956b-457a-8fc4-77824fbd5202"
    },
    {
        "author": "楊萬里",
        "paragraphs": [
            "衆裏非無士，難中却幾人。",
            "如何新帥澤，偏作此邦春。",
            "未要栖鸞恨，方看報主身。",
            "青燈一樽酒，聊復話酸辛。"
        ],
        "title": "送何主簿歸豐城",
        "id": "f2daf598-3127-4ef4-b8a9-b28f9ec7aca4"
    },
    {
        "author": "楊萬里",
        "paragraphs": [
            "數店疎仍密，千峰整復斜。",
            "冰痕猶带浪，霜草自成花。",
            "錄錄堪朝列，星星已鬢華。",
            "帝城萬事好，得似早還家。"
        ],
        "title": "詔追供職學省曉發鳴山驛",
        "id": "d7a4f0b4-72a2-4e84-9a13-61d24b6af7c7"
    },
    {
        "author": "楊萬里",
        "paragraphs": [
            "旱後催科惱殺儂，且隨尺一解而東。",
            "靈山忽近西山遠，回首新吳一夢中。"
        ],
        "title": "望見靈山",
        "id": "4779781c-655d-4167-aee3-eb612134c0bb"
    },
    {
        "author": "楊萬里",
        "paragraphs": [
            "回頭身忽在樹杪，一覽千山萬山小。",
            "怪崖不落欹欲摧，令人仰看怯眼開。",
            "小亭解事知儂倦，翼然飛出青山半。",
            "上頭最上却鏡平，百畝金碧千衲僧。",
            "高峰高寺更高閣，進步竿頭若爲脚。",
            "茲遊勝絕庸非天，山下虛行二十年。"
        ],
        "title": "登烏石寺",
        "id": "495c04a4-b214-4e11-8d65-8fd57b3554de"
    },
    {
        "author": "楊萬里",
        "paragraphs": [
            "茅簷無聲風不起，誤喜夜來雨應止。",
            "開門送眼忽心驚，失却前山萬堆翠。",
            "江南只說浙西山，更令著雪與人看。",
            "諸峰盡處一峰出，凜然玉立最高寒。",
            "溪聲細伴吟聲苦，客心冷趁波心去。",
            "掉頭得句恐天嗔，且喚征夫問前路。"
        ],
        "title": "夜宿楊溪曉起見雪",
        "id": "e02ff303-90b2-4fda-8aee-c64bfc7c3c32"
    },
    {
        "author": "楊萬里",
        "paragraphs": [
            "馮翊端誰可，丘遲肯去麽。",
            "繭絲臣敢後，饑饉帝云何。",
            "身達當難免，能稱未要多。",
            "但無田里嘆，不必袴襦歌。"
        ],
        "title": "辛卯五月送丘宗卿太博出守秀州二首  其一",
        "id": "04a513e6-9e8c-45ec-8bbe-1c8f26fde88e"
    },
    {
        "author": "楊萬里",
        "paragraphs": [
            "老矣渠憐我，超然我愛渠。",
            "論詩春雨夜，解手藕花初。",
            "夢只江湖去，情知伎倆疎。",
            "未應五馬貴，不寄一行書。"
        ],
        "title": "辛卯五月送丘宗卿太博出守秀州二首  其二",
        "id": "1cea9b1c-9ce8-49eb-b04d-acb6ac7bdaec"
    },
    {
        "author": "楊萬里",
        "paragraphs": [
            "寒外乾坤浄，霜前殿閣新。",
            "如何震一索，頓有月重輪。",
            "甲觀堂初畫，青宮牓更銀。",
            "三天同日曉，一氣八荒春。",
            "東序繙周學，南陽摘漢親。",
            "承祧英類祖，問寢孝通神。",
            "帝子臨京邑，藩寮著野人。",
            "天將重九節，瑞應誕彌辰。",
            "萸菊雙爲壽，山河總效珍。",
            "前星環紫極，長照漆園椿。"
        ],
        "title": "代錢塘宰莫子章賀皇太子生辰",
        "id": "5565e4f3-1e10-43a0-ae84-62cd1aa60b1d"
    },
    {
        "author": "楊萬里",
        "paragraphs": [
            "筆硯工爲祟，湖山苦約盟。",
            "坐忘非聖處，行樂且吾生。",
            "一笑誰當會，孤斟句恰成。",
            "何時却乘興，雪外叩柴荆。"
        ],
        "title": "題呂子明國諭退庵",
        "id": "641a11ca-4214-48c4-9a59-2ca5a39876ec"
    },
    {
        "author": "楊萬里",
        "paragraphs": [
            "岷山玉樣清，岷水眼樣明。",
            "風流文彩故應爾，又見張家雙驥子。",
            "小兒八歲骨未成，誦書新作鸞鶴聲。",
            "大兒十二氣已老，覓句談經人絕倒。",
            "豫章七年人得知，駃騠三日世便奇。",
            "天生異材能幾許，更飽風霜也未遲。"
        ],
        "title": "送蜀士張之源二子維燾中童子科西歸",
        "id": "93dbfaf9-1253-4b8f-b1a5-8278b5dd068d"
    },
    {
        "author": "楊萬里",
        "paragraphs": [
            "一花怪結雙青子，獨蔕還藏兩玉花。",
            "薄相春工寧底巧，眼明初見雪枝斜。"
        ],
        "title": "壬辰別頭胡元伯丞公折雙梅見贈作一絕以謝之",
        "id": "3e484084-c649-4205-930f-68f54402c049"
    },
    {
        "author": "楊萬里",
        "paragraphs": [
            "清曉朝帝所，就列復少須。",
            "不逢林夫子，於何得故吾。",
            "宮雲霽猶未，宸風爽亦初。",
            "說詩憐新體，信美古則無。",
            "將無古人拙，未必今製疎。",
            "夜歸辱良訊，送似談笑餘。",
            "病懷翻不樂，此意從誰舒。",
            "短歌紀幽事，老矣復焉如。"
        ],
        "title": "四月二日進士唱名萬里以省試官待罪殿廬遇林謙之說詩夜歸又得林柬因紀其事",
        "id": "b97372ab-18a6-43f6-bbb2-e7023937fb16"
    },
    {
        "author": "楊萬里",
        "paragraphs": [
            "灩澦方如象，餘皇底似飛。",
            "相將刺天去，收拾大名歸。",
            "西掖桐陰靜，瀘南荔子肥。",
            "未應經世具，便欲閉山扉。"
        ],
        "title": "送黄仲秉少卿知瀘州二首  其一",
        "id": "8aabe817-df4a-4a0c-a3fe-658e0dfcf61e"
    },
    {
        "author": "楊萬里",
        "paragraphs": [
            "補外公何幸，求歸我尚留。",
            "還爲萬里別，又費半生愁。",
            "安得欹黄帽，相從却白頭。",
            "醉中有話在，欲說忘來休。"
        ],
        "title": "送黄仲秉少卿知瀘州二首  其二",
        "id": "6c87c256-3fdc-4b16-9f1c-486136de5635"
    },
    {
        "author": "楊萬里",
        "paragraphs": [
            "船於鏡面入煙叢，寺在湖心更柳中。",
            "暮色欲來吾欲去，其如南北兩高峰。"
        ],
        "tags": [
            "西湖"
        ],
        "title": "晚立西湖惠照寺石橋上",
        "id": "f34a8fc8-6a43-453c-be7b-75143055c8f7"
    },
    {
        "author": "楊萬里",
        "paragraphs": [
            "我昔騎鳳超九疑，今復御風登會稽。",
            "禹穴下窺正深黑，地老天荒知是非。",
            "好峰高處偏薄霧，秋熱苦時恰輕雨。",
            "回頭却望昭陵松，雲氣成龍或成虎。"
        ],
        "title": "謁永祐陵歸途遊龍瑞宮觀禹穴",
        "id": "f88fa1d1-26fc-44e2-aa71-7d8ca9aaf0dd"
    },
    {
        "author": "楊萬里",
        "paragraphs": [
            "影轉郎官宿，春隨刺史天。",
            "相從忽相別，同舍況同年。",
            "我愛吳兒說，兄如邵父然。",
            "賜金真浪費，喚取從甘泉。"
        ],
        "title": "寄馬會叔",
        "id": "2edb2238-1425-4d29-9c41-b0eba610b996"
    },
    {
        "author": "楊萬里",
        "paragraphs": [
            "一代風騷將，百年忠義家。",
            "出關稱使者，踏雪度梅花。",
            "夢破南宮被，春生北斗槎。",
            "懸知入奏日，不待貢新茶。"
        ],
        "title": "送傅安道郎中將漕七閩二首  其一",
        "id": "b75d7b74-1e5d-4d7a-82b2-b847f739e6e6"
    },
    {
        "author": "楊萬里",
        "paragraphs": [
            "把酒春如許，論詩夜未央。",
            "相逢便金石，何必試冰霜。",
            "離合知難免，愁思自不忘。",
            "它年一茅屋，公肯訪荒涼。"
        ],
        "title": "送傅安道郎中將漕七閩二首  其二",
        "id": "92acfef9-9007-4747-8621-6db421cb09f2"
    },
    {
        "author": "楊萬里",
        "paragraphs": [
            "雨露低蘋沼，芝蘭上桂林。",
            "魚軒簾蹙繡，鸞紙誥塗金。",
            "死者夫何恨，歸歟乃宿心。",
            "不偕君子老，愁絕白頭吟。"
        ],
        "title": "故恭人劉氏挽詞",
        "id": "0b0f3b78-63fc-40fd-b17c-01fd8bcf185b"
    },
    {
        "author": "楊萬里",
        "paragraphs": [
            "佛以偏師勝，天能一手回。",
            "橫空立萬仞，不爲作三魁。",
            "道大身無著，人亡世却哀。",
            "溪梅那解事，寂寞爲誰開。"
        ],
        "title": "王龜齡挽詞",
        "id": "3f42e9a4-1e29-489a-bd43-d6c923f9e18a"
    },
    {
        "author": "楊萬里",
        "paragraphs": [
            "髮以留賓短，家從教子貧。",
            "斑衣奉常署，象服鏡湖春。",
            "許穆詩還廢，班姑史尚新。",
            "不堪萱草露，也解泣慈親。"
        ],
        "title": "吳母葉氏太孺人挽詞",
        "id": "a130d32a-8db6-4b62-8be3-db0ea93cfd5d"
    },
    {
        "author": "楊萬里",
        "paragraphs": [
            "詩人今代謝宣城，舉手新年章子平。",
            "雨剩風殘忽春暮，花催草喚又詩成。",
            "五湖煙水三冬卧，萬里雲霄一日程。",
            "老裏睡多吟裏少，舊來句熟近來生。"
        ],
        "title": "答章漢直",
        "id": "63472fb3-66aa-420f-9f96-f69dd89b2f0e"
    },
    {
        "author": "楊萬里",
        "paragraphs": [
            "際晚游人也合歸，畫船猶自弄斜暉。",
            "西湖兩岸千株柳，絮不因風暖自飛。"
        ],
        "tags": [
            "西湖"
        ],
        "title": "西湖晚歸",
        "id": "074e7871-ff01-4571-91a6-b466b35a40ea"
    },
    {
        "author": "楊萬里",
        "paragraphs": [
            "孤坐南宮悄，桃花故故紅。",
            "晴曛半臉日，寒慘數鬚風。",
            "昔歲山村裏，春光痛飲中。",
            "不煩渠伴宿，今我已衰翁。"
        ],
        "title": "癸巳省宿詠南宮小桃",
        "id": "ee28b6f6-f3db-4775-a45c-ef5c4fed710f"
    },
    {
        "author": "楊萬里",
        "paragraphs": [
            "江西李家童子郎，腹載五車干玉皇。",
            "選德殿後春晝長，天子呼來傍御床。",
            "口角誦書如布穀，眼光骨法俱冰玉。",
            "紫綃輕衫髮錦束，萬人回頭看不足。",
            "莫言幼慧長不奇，楊文公與晏臨淄。",
            "老翁笞兒也太癡，欲鞭轅下追霜蹄。",
            "六歲取官曲肱似，春風晝繡歸吾里。",
            "生子當如李童子，至如吾兒豚犬耳。"
        ],
        "title": "送李童子西歸",
        "id": "a457cfe9-32c6-4d1b-aa38-cf08054d87a4"
    },
    {
        "author": "楊萬里",
        "paragraphs": [
            "雨眠起宵坐，搔首偶不欣。",
            "孤念元無感，懷我同社人。",
            "昨日林先生，抱經出成均。",
            "初聞爲渠喜，忽悟誰我親。",
            "緬然記宿昔，夜款水際門。",
            "微月耿秋寂，幽蛩慨涼新。",
            "論詩煮豆粥，粥熟天已晨。",
            "先生補天手，萬象焉能春。",
            "若非千載仰，却要今世珍。",
            "聖門舊傳業，不在先生身。",
            "雪前何有松，燬中諒非珉。",
            "論思尺有咫，決去曾逡巡。",
            "誰言我無耳，老矣未有聞。",
            "先生又舍我，離別尚足云。",
            "桂山玉筍立，桂水羅带紋。",
            "得句能寄似，不須持嶺雲。"
        ],
        "title": "送林謙之司業出爲桂路提刑",
        "id": "69a8f8f5-b68a-4dbd-a148-f001a5ff1e7f"
    },
    {
        "author": "楊萬里",
        "paragraphs": [
            "東泉千年流不休，西泉千年秘不流。",
            "臨海令君一念作，猿鳥未知泉已覺。",
            "殿脚西頭蒼石根，向來元無泉眼痕。",
            "一朝擘崖迸膏乳，却與東泉作賓主。",
            "令君已昇金掌中，白鶴古祠煙雨濛。",
            "父老思君難再得，登亭飲泉三歎息，祝君公臺壽千百。"
        ],
        "title": "寄題天台臨海縣白鶴廟西泉",
        "id": "17044038-6e7b-40d6-9036-3024fda29bac"
    },
    {
        "author": "楊萬里",
        "paragraphs": [
            "幸自同裘好，誰令異巷居。",
            "恭承五箇字，不但百車渠。",
            "句法端何樣，先生肯乞餘。",
            "只容彈劍鋏，敢道出無車。"
        ],
        "title": "和韓子雲惠詩",
        "id": "c087c305-2e48-4a3c-b617-a6ef26fd3ed4"
    },
    {
        "author": "楊萬里",
        "paragraphs": [
            "嶽麓猿聲裏，湘流雁影邊。",
            "自天持一節，到日是新年。",
            "身退名逾重，今稀古則然。",
            "黄花非不好，只是插離筵。"
        ],
        "title": "送丁子章將漕湖南三首  其一",
        "id": "3fda8e58-d7a3-4af8-8609-1161d79b5219"
    },
    {
        "author": "楊萬里",
        "paragraphs": [
            "湖外遊曾漫，荒餘好在麽。",
            "山應依樣瘦，民豈似田多。",
            "不是無風物，其如費拊摩。",
            "人言補外樂，且道定如何。"
        ],
        "title": "送丁子章將漕湖南三首  其二",
        "id": "37aaf079-46b4-40d9-a9f3-a9c3415c2564"
    },
    {
        "author": "楊萬里",
        "paragraphs": [
            "半世行天下，同心寡友生。",
            "故人今又去，此意向誰傾。",
            "白髮三更語，青燈一點明。",
            "看渠還玉署，老我正歸耕。"
        ],
        "title": "送丁子章將漕湖南三首  其三",
        "id": "00d48b5f-68df-4b24-9c7e-c5a262436c88"
    },
    {
        "author": "楊萬里",
        "paragraphs": [
            "呼酒東西玉，探梅南北枝。",
            "相逢長不款，此別有餘思。",
            "古道寒如水，吾儕鬢已絲。",
            "一生商略此，更待贈臨岐。"
        ],
        "title": "送葉叔羽寺丞持節淮東二首  其一",
        "id": "242c2121-f287-4ffc-92ed-d5ad8390394d"
    },
    {
        "author": "楊萬里",
        "paragraphs": [
            "煮海誰爲祟，沿淮困不勝。",
            "民思賢使者，帝遣大農丞。",
            "玉節寒侵斗，牙檣凍作冰。",
            "來歸聞早著，紫禁要渠登。"
        ],
        "title": "送葉叔羽寺丞持節淮東二首  其二",
        "id": "2be74082-7f09-461b-8386-07cf4c6cea4e"
    },
    {
        "author": "楊萬里",
        "paragraphs": [
            "范家尚有釜生魚，張家無魚釜也無。",
            "屠沽兒亦莫笑渠，渠有至富汝不如。",
            "一翁凍吟擁竹爐，諸郎映雪夜讀書。",
            "山鬼來聽鶴驚起，萬壑無人霽月孤。",
            "不論取官大門閭，始是經訓爲菑畬。",
            "父子每腹百斛珠，出門掩鼻馬牛裾。"
        ],
        "title": "題張興伯主簿經訓堂",
        "id": "94cca421-985c-4bf7-955c-60251ad9605d"
    },
    {
        "author": "楊萬里",
        "paragraphs": [
            "文物餘三逕，芝蘭秀五常。",
            "魚軒來粉省，象服去黄堂。",
            "此母今誰似，清名死不亡。",
            "一生令吏部，廢却蓼莪章。"
        ],
        "title": "馬郎中母蔣夫人挽章",
        "id": "36f05328-7bdb-4aef-bcca-6ee2a4c9ad42"
    },
    {
        "author": "楊萬里",
        "paragraphs": [
            "宰士仍名士，詩人更德人。",
            "還家桐樹古，攬轡繡衣新。",
            "不以髯邊雪，而忘句裏春。",
            "登庸衣鉢在，得戀大江濱。"
        ],
        "title": "送韓子雲檢正將漕江東二首  其一",
        "id": "73157c82-2e07-4aa2-92b1-274ae5a7fbcf"
    },
    {
        "author": "楊萬里",
        "paragraphs": [
            "名下得佳句，夢中哦半生。",
            "未逢心已契，相見眼偏明。",
            "復此匆匆別，蒼然惘惘情。",
            "非關風外樹，儂自作離聲。"
        ],
        "title": "送韓子雲檢正將漕江東二首  其二",
        "id": "0b21c09c-0c89-466f-8af9-edf9f17e83f3"
    },
    {
        "author": "楊萬里",
        "paragraphs": [
            "甫爾丞農扈，翩然牧劍津。",
            "諸公誰不相，有子幾何人。",
            "氣節霜餘凜，辭章玉樣新。",
            "飛騰可輕料，渠亦正青春。"
        ],
        "title": "送陳行之寺丞出守南劍二首  其一",
        "id": "fcc4901c-bb7c-45e0-b8b5-9d6a541ff9f9"
    },
    {
        "author": "楊萬里",
        "paragraphs": [
            "我召公先到，公歸我亦行。",
            "三年如夢爾，一笑可憐生。",
            "野店緣山去，春風並轡輕。",
            "先愁饒水上，話別若爲情。"
        ],
        "title": "送陳行之寺丞出守南劍二首  其二",
        "id": "26d05395-0b1b-4fc0-91dd-263f62bca261"
    },
    {
        "author": "楊萬里",
        "paragraphs": [
            "衲子向來元士子，詩僧遮莫更禪僧。",
            "不妨參透諸方得，別有宮牆第一層。"
        ],
        "title": "送鄉僧德璘二首  其一",
        "id": "052835e4-5f9a-42a1-a71a-63c3d3945f13"
    },
    {
        "author": "楊萬里",
        "paragraphs": [
            "湖上諸峰紫翠間，三年欲到幾曾閑。",
            "儂今去處渠知麽，不是南山即北山。"
        ],
        "title": "送鄉僧德璘二首  其二",
        "id": "b5720f1b-d085-4f5a-aec1-a5d972371fcc"
    },
    {
        "author": "楊萬里",
        "paragraphs": [
            "郎署春同宿，州麾晚卜鄰。",
            "出山成底事，藉手得斯人。",
            "名實今無對，雲霄早致身。",
            "再逢應互笑，誰髮不如銀。"
        ],
        "title": "別蕭挺之泉州二首  其一",
        "id": "f83c678f-a750-45ac-a783-8c6d38093e68"
    },
    {
        "author": "楊萬里",
        "paragraphs": [
            "八葉今成九，一枝誰敢雙。",
            "野人應補外，賢者亦爲邦。",
            "夾岸梅臨水，孤帆雪湧江。",
            "別愁纔半掬，不遣我心降。"
        ],
        "title": "別蕭挺之泉州二首  其二",
        "id": "c78de75a-eea4-4dfe-a79f-22615f3d04e7"
    },
    {
        "author": "楊萬里",
        "paragraphs": [
            "一席清風萬壑雲，送將華髮得歸身。",
            "海潮也怯桐江浄，不遣濤頭過富春。"
        ],
        "title": "甲午出知漳州晚發船龍山暮宿桐廬二首  其一",
        "id": "c9b82a6f-4336-435e-a0bf-8c1230293b33"
    },
    {
        "author": "楊萬里",
        "paragraphs": [
            "道塗奔走不曾安，却羨山家住得閑。",
            "記取還山安住日，更忘奔走道塗間。"
        ],
        "title": "甲午出知漳州晚發船龍山暮宿桐廬二首  其二",
        "id": "3b229494-5f30-4a5f-b69f-4ca6994e306e"
    },
    {
        "author": "楊萬里",
        "paragraphs": [
            "人語相聞數尺間，其如灘惡費人牽。",
            "已從灘下過灘上，却立前船待後船。"
        ],
        "title": "上嚴州烏石灘",
        "id": "f0e5bba4-4db5-420d-962d-425e2140b2b6"
    },
    {
        "author": "楊萬里",
        "paragraphs": [
            "白白紅紅一樹春，晴光炫眼看難真。",
            "無端昨夜蕭蕭雨，細錦全機卸作茵。"
        ],
        "title": "雨裏問訊張定叟通判西園杏花二首  其一",
        "id": "27918f90-b879-4cdc-82f7-e4d4046b30d6"
    },
    {
        "author": "楊萬里",
        "paragraphs": [
            "梅不嫌疎杏要繁，主人何忍折令殘。",
            "也知雨意將無惡，爲勒芳菲故故寒。"
        ],
        "title": "雨裏問訊張定叟通判西園杏花二首  其二",
        "id": "c153da52-ebad-4b9b-9590-8f63c43fabb8"
    },
    {
        "author": "楊萬里",
        "paragraphs": [
            "不堪久客只思歸，曉起巡簷强撚髭。",
            "偶聽梅梢啼一鳥，舉頭立看獨多時。"
        ],
        "title": "携家小歇嚴州建德縣簿廳曉起",
        "id": "9eef9225-3ae1-4bf9-8ecf-9d633a38884e"
    },
    {
        "author": "楊萬里",
        "paragraphs": [
            "新堂略有次第否，忙裏從公一來覷。",
            "是時新晴收舊雨，小風吹花掠巾屨。",
            "江山只道不解語，云何惠然堂上聚。",
            "北山故挽南山住，東溪不遣西溪去。",
            "向來天藏在何處，遭公拈出天不拒。",
            "舊亭不爲山作主，背山起樓何以故。",
            "更煩好手鏟東阜，放出釣臺寸來許。"
        ],
        "title": "題嚴州新堂",
        "id": "246f089b-0bd1-4f32-bd72-1d34fb9393bd"
    },
    {
        "author": "楊萬里",
        "paragraphs": [
            "先生彈鋏凍吟時，此豈求他一世知。",
            "只怨送窮窮不去，元來却不怨工詩。"
        ],
        "title": "和馮倅投贈韻二首  其一",
        "id": "013080a4-213a-4bc5-a58d-c3428bc3e1ad"
    },
    {
        "author": "楊萬里",
        "paragraphs": [
            "繭紙松煤細作行，兩詩字字可珍藏。",
            "書生伎倆成何事，只博虛名萬古香。"
        ],
        "title": "和馮倅投贈韻二首  其二",
        "id": "519d6241-23e5-4e4e-bfce-6aea86166a32"
    },
    {
        "author": "楊萬里",
        "paragraphs": [
            "報晴底用暮寒爲，薄薄春衫橫見欺。",
            "似有如無風細甚，柳絲無頼恰先知。"
        ],
        "title": "積雨小霽暮立捲書亭前二首  其一",
        "id": "f5421444-175c-40c8-9006-7aba45881a3a"
    },
    {
        "author": "楊萬里",
        "paragraphs": [
            "淡紫斜陽嫩碧天，一春今夕始開顔。",
            "看山偶忘歸來却，月到西廊第二間。"
        ],
        "title": "積雨小霽暮立捲書亭前二首  其二",
        "id": "e6f00dd7-48e8-471d-abe1-5c924cb9b93e"
    },
    {
        "author": "楊萬里",
        "paragraphs": [
            "負荷偏宜重，經綸別有源。",
            "雪山真將相，赤壁再乾坤。",
            "奄忽人千古，凄涼月一痕。",
            "世無生仲達，好手未須論。"
        ],
        "title": "虞丞相挽詞三首  其一",
        "id": "3b7ad88a-5f9c-4146-ae68-8751deba41ec"
    },
    {
        "author": "楊萬里",
        "paragraphs": [
            "保奭方爲左，希文自請西。",
            "不勞三尺劍，已辦一丸泥。",
            "已矣歸黄壤，傷哉夢白雞。",
            "清風誰作誦，何石不天齊。"
        ],
        "title": "虞丞相挽詞三首  其二",
        "id": "9542a1de-a0a5-4c21-b993-13c62250edf5"
    },
    {
        "author": "楊萬里",
        "paragraphs": [
            "一老堂堂日，諸賢得得來。",
            "但令元氣壯，患不塞塵開。",
            "名大天難著，人亡首忍回。",
            "東風好西去，吹淚到泉臺。"
        ],
        "title": "虞丞相挽詞三首  其三",
        "id": "a36355f6-3a40-4564-912a-a4f20fe33dd3"
    },
    {
        "author": "楊萬里",
        "paragraphs": [
            "客至從嗔不著冠，起來信手攬書看。",
            "小蜂得計欺儂睡，偷飲晴窗硯滴乾。"
        ],
        "title": "南溪山居秋日睡起",
        "id": "e7d1a3e6-9b35-4c9f-ac73-69a47c1a40f8"
    },
    {
        "author": "楊萬里",
        "paragraphs": [
            "老去還多感，歸來政倦遊。",
            "數峰愁外月，一葉靜邊秋。",
            "偶憶平生事，真供獨笑休。",
            "燈花吾會得，村酒恰當篘。"
        ],
        "title": "秋夕書懷",
        "id": "f581d841-97b9-46b5-b70c-1425aacee8a2"
    },
    {
        "author": "楊萬里",
        "paragraphs": [
            "一年强半走塵埃，觸熱還山亦快哉。",
            "幸自西風歸較早，却教秋暑伴將來。"
        ],
        "title": "秋暑二首  其一",
        "id": "a72e7d79-a114-485d-a0ba-1ba751bc7926"
    },
    {
        "author": "楊萬里",
        "paragraphs": [
            "追涼能到竹溪無，隔水斜陽未肯晡。",
            "剩暑不蒙蕉扇扇，細雲聊倩月梳梳。"
        ],
        "title": "秋暑二首  其二",
        "id": "e0e69c6a-09c3-434c-b865-38719ed6b2b2"
    },
    {
        "author": "楊萬里",
        "paragraphs": [
            "三年再旱獨堪聞，一熟諸村稍作欣。",
            "老子朝朝弄田水，眼看翠浪作黄雲。"
        ],
        "title": "觀稼",
        "id": "5faa5f09-25b9-4102-8b2d-e0a8334eb22c"
    },
    {
        "author": "楊萬里",
        "paragraphs": [
            "舊不悲秋只愛秋，風中吹笛月中樓。",
            "如今秋色渾如舊，欲不悲秋不自由。"
        ],
        "title": "感秋",
        "id": "2b02723e-f730-43d1-8633-bac59ddc6c14"
    },
    {
        "author": "楊萬里",
        "paragraphs": [
            "平生翁子妙談天，誰愛青山不愛官。",
            "一笑同看巖下井，秋來能更起微瀾。"
        ],
        "title": "送翁志道",
        "id": "9370713e-80b7-4d9d-b7f6-6836fc97e572"
    },
    {
        "author": "楊萬里",
        "paragraphs": [
            "筆端人物更江山，外弟周郎兩不難。",
            "可把吳松半江水，博他頭上進賢冠。"
        ],
        "title": "表弟周明道工於傳神而山水亦佳久別來訪贈以絕句二首  其一",
        "id": "e2668684-0651-4842-a53c-0fe58571a9e3"
    },
    {
        "author": "楊萬里",
        "paragraphs": [
            "儂家有軸郭熙山，墮在冰溪雪嶺間。",
            "有弟新來眼如月，爲儂洗手拾將還。"
        ],
        "title": "表弟周明道工於傳神而山水亦佳久別來訪贈以絕句二首  其二",
        "id": "318689d0-187d-4dfe-97cc-b6b5c148679b"
    },
    {
        "author": "楊萬里",
        "paragraphs": [
            "觸熱能相訪，言歸有底忙。",
            "百聞纔半面，一別又三湘。",
            "詩入江西社，心傳肘後方。",
            "木天須此士，丹筆校官黄。"
        ],
        "title": "送彭元忠司戶二首  其一",
        "id": "378667ae-baa2-4c8f-af8d-f9b9f99f8609"
    },
    {
        "author": "楊萬里",
        "paragraphs": [
            "浯石高仍瘦，愚溪紺且寒。",
            "憑君聊杖屨，道我問平安。",
            "句好今逾進，書來剩寄看。",
            "只言官舍小，簷下過湘灘。"
        ],
        "title": "送彭元忠司戶二首  其二",
        "id": "5fd30bff-1d82-4245-b26e-f0743dc3b892"
    },
    {
        "author": "楊萬里",
        "paragraphs": [
            "歸歟還復換年芳，不分官梅惱石腸。",
            "黄帽政堪供短棹，白頭可更獻長楊。",
            "忽逢社裏催搜句，安得花邊對舉觴。",
            "天上含香有知己，彈冠端復爲王陽。"
        ],
        "title": "乙未和楊謹仲教授春興",
        "id": "2b720f7d-d2f9-40a2-8557-0acc6f1530ee"
    },
    {
        "author": "楊萬里",
        "paragraphs": [
            "玉節星槎下九天，祝融海若讓雲煙。",
            "故人一別還三歲，新句如今更幾篇。",
            "憶昨待班南內否，論詩看雪未央前。",
            "夢中若箇韶州路，庾嶺梅花正可憐。"
        ],
        "title": "寄廣東提刑林謙之司業",
        "id": "ea362c15-7561-48d5-bbf0-d655333dd556"
    },
    {
        "author": "楊萬里",
        "paragraphs": [
            "我生苦終鮮，四海皆弟兄。",
            "四海尚如許，而況吾宗盟。",
            "君年甫弱冠，已有儁異聲。",
            "作賦擬三都，著論追過秦。",
            "平生一瓣香，何曾舉似人。",
            "子上與濟翁，真若吾同生。",
            "我窮無人共，二子慰眼明。",
            "濟翁往荆州，君作石井行。",
            "一老便落莫，有話從誰評。",
            "懷哉勿重陳，呼酒且細傾。"
        ],
        "title": "送子上弟之石井",
        "id": "6b15a99d-9c87-45e1-a893-7fd960ef69c2"
    },
    {
        "author": "楊萬里",
        "paragraphs": [
            "閑人也解有忙時，送客誰令作許癡。",
            "一夜黑風吹白雪，昨朝紫陌總黄泥。"
        ],
        "title": "雨中送客",
        "id": "a50f1e10-b99e-40b1-8d78-61b37704ec26"
    },
    {
        "author": "楊萬里",
        "paragraphs": [
            "並舍頻過亦幾曾，却因送客得同行。",
            "風船逆水四十里，雪屋吹燈三二更。",
            "老去病身禁底苦，向來危宦若爲情。",
            "天台香火儂當覓，且伴先生學養生。"
        ],
        "title": "送客夜歸呈蕭岳英縣丞",
        "id": "9063e5ab-f96d-4482-8c09-b9ce2c583fbe"
    },
    {
        "author": "楊萬里",
        "paragraphs": [
            "海棠著意喚詩愁，桃李纔開又落休。",
            "小雨輕風春一半，去年今日在嚴州。"
        ],
        "title": "二月望日",
        "id": "d9f184e1-8844-4c12-b43b-42b455af76f7"
    },
    {
        "author": "楊萬里",
        "paragraphs": [
            "晚風一雨生新漲，只送仙槎到天上。",
            "十年相別一相逢，和氣春風談笑中。",
            "如今耆舊晨星似，猶及先生說遺事。",
            "舌端往往疏九河，只有剩浪無欠波。",
            "漢渠周柱幾青竹，却在先生一泓腹。",
            "諸公道是今乏才，如何此士尚塵埃。",
            "此行青規更黄閣，拭目孤鴻徑寥廓。",
            "能念南溪病客無，風來肯寄半行書。"
        ],
        "title": "醉筆呈尚長道",
        "id": "844dfb34-4a06-4110-a7b0-ede2317b839d"
    },
    {
        "author": "楊萬里",
        "paragraphs": [
            "麥黄秧碧百家衣，已熱猶寒四月時。",
            "雨後覓春無一寸，野薔薇發釅燕脂。"
        ],
        "title": "初夏三絕句  其一",
        "id": "c0e8591e-7eb6-4331-94de-6b25992f2ca3"
    },
    {
        "author": "楊萬里",
        "paragraphs": [
            "手種琅玕劣十年，今年新筍不勝繁。",
            "不知明早添多少，日暮閑來數一番。"
        ],
        "title": "初夏三絕句  其二",
        "id": "c300993d-7a7e-4acd-9fbe-4bae7107e9de"
    },
    {
        "author": "楊萬里",
        "paragraphs": [
            "竹間露重午方乾，松裏雲深夏亦寒。",
            "只道一溪無十里，爲誰百屈更千盤。"
        ],
        "title": "初夏三絕句  其三",
        "id": "82bd56cb-c4e8-4665-91f7-56ca369049bf"
    },
    {
        "author": "楊萬里",
        "paragraphs": [
            "薤本新痕割復齊，豆苗初葉合仍離。",
            "鶑聲政好還飛去，不爲詩人更許時。"
        ],
        "title": "行圃",
        "id": "a252a80d-72e7-4dcf-b32a-b74ec4e707ef"
    },
    {
        "author": "楊萬里",
        "paragraphs": [
            "筍如滕薛爭長，竹似夷齊獨清。",
            "只愛錦綳滿地，暗林忽兩三莖。"
        ],
        "title": "看筍六言",
        "id": "ce24bf1f-2fb9-449d-a1db-409dab9ffb8e"
    },
    {
        "author": "楊萬里",
        "paragraphs": [
            "插秧已蓋田面，疎苗猶逗水光。",
            "白鷗飛處極浦，黄犢歸時夕陽。"
        ],
        "title": "農家六言",
        "id": "c583a894-b505-4638-8922-fbe797b020c5"
    },
    {
        "author": "楊萬里",
        "paragraphs": [
            "鬢秃猶云少，書多却道窮。",
            "柴門疎竹處，茅屋萬山中。",
            "幽夢時能憶，閑題底要工。",
            "不知蟬報夏，爲復自吟風。"
        ],
        "title": "山居",
        "id": "cec6896b-31ea-48e7-90d4-ab07cf5f67e8"
    },
    {
        "author": "楊萬里",
        "paragraphs": [
            "老來無面見毛錐，猶把閑愁付小詩。",
            "若道愁多頭易白，鷺鷥從小鬢成絲。"
        ],
        "title": "有歎",
        "id": "75f5a580-6b1a-4ea0-86ee-36db6974ad6f"
    },
    {
        "author": "楊萬里",
        "paragraphs": [
            "風從獨樹忽然來，雨去前山遠却迴。",
            "留許枝間慰愁眼，兒童抵死打黄梅。"
        ],
        "title": "梅熟小雨",
        "id": "4b471c48-f43f-4c8c-839b-9bcf5bba3a5f"
    },
    {
        "author": "楊萬里",
        "paragraphs": [
            "晚因子厚識淵明，早學蘇州得右丞。",
            "忽夢少陵談句法，勸參庾信謁陰鏗。"
        ],
        "title": "書王右丞詩後",
        "id": "8f4e6001-bea1-4180-b70e-e7963d0e5f5f"
    },
    {
        "author": "楊萬里",
        "paragraphs": [
            "樹遠通鶑響，花晴带雨痕。",
            "登山偶回首，隔水見前村。",
            "澹往孤無伴，清歸笑不言。",
            "還家更遲著，松菊未應存。"
        ],
        "title": "飯罷登山",
        "id": "e1939edf-40fb-45e1-802c-29dbea002b0f"
    },
    {
        "author": "楊萬里",
        "paragraphs": [
            "亦豈真辭祿，誰令自不才。",
            "更須三釜戀，未放兩眉開。",
            "道我今貧却，何朝不飯來。",
            "商量若爲可，杜宇一聲催。"
        ],
        "title": "待次臨漳諸公薦之易地毗陵自媿無濟劇才上章丐祠",
        "id": "7b1efa7f-ca43-48c7-bf7b-c36422708e8b"
    },
    {
        "author": "楊萬里",
        "paragraphs": [
            "樹恰人來短，花將雪樣看。",
            "孤姿妍外浄，幽馥暑中寒。",
            "有朶篸瓶子，無風忽鼻端。",
            "如何山谷老，只爲賦山礬。"
        ],
        "title": "梔子花",
        "id": "f8a71f6b-ac3c-44f7-85a1-42efbf45fcb9"
    },
    {
        "author": "楊萬里",
        "paragraphs": [
            "忽驚騎吏叩柴荆，厚祿移書訪死生。",
            "今日猶遲傅巖雨，前身端是謝宣城。",
            "解包兔穎霜盈把，試墨山泉月一泓。",
            "老裏苦吟翻作拙，撚鬚枉斷兩三莖。"
        ],
        "title": "謝傅宣州安道郎中送宣城筆",
        "id": "48b2ef8f-f44a-430c-8ab6-7d43167a9b6b"
    },
    {
        "author": "楊萬里",
        "paragraphs": [
            "病身兀兀意昏昏，急掛東窗避夕曛。",
            "坐看雲生還有雨，忽然雨止併無雲。"
        ],
        "title": "病瘧無聊",
        "id": "c60871c6-458f-4b9a-8597-51910dc5f78c"
    },
    {
        "author": "楊萬里",
        "paragraphs": [
            "宿有青霞願，惟應白鷺知。",
            "風煙聊晚望，山水入秋宜。",
            "老裏還多病，貧中却剩詩。",
            "浪愁餘熱在，會自有涼時。"
        ],
        "title": "秋典",
        "id": "6ca8eb4a-f6e1-4c1c-a5a5-d915ac5d47c5"
    },
    {
        "author": "楊萬里",
        "paragraphs": [
            "幾年今夕一番逢，千古何人此興同。",
            "酒入銀河波底月，笛吹玉桂樹梢風。",
            "莫言秋色無多巧，浄洗清光也費工。",
            "老子病來渾不飲，如何頻報綠尊空。"
        ],
        "title": "中秋與諸子果飲",
        "id": "34a8cc1e-629f-4aa5-83c3-7f85b80a951b"
    },
    {
        "author": "楊萬里",
        "paragraphs": [
            "野渡無冰涉，荒民不木饑。",
            "橋橫侍郎記，墓立舍人碑。",
            "自古誰無死，何人沒後思。",
            "淙淙富川水，便是挽歌詞。"
        ],
        "title": "挽鄒彥明",
        "id": "43585bae-cf1a-462e-88d6-6ea0342492e4"
    },
    {
        "author": "楊萬里",
        "paragraphs": [
            "小摘梅花篸玉壺，旋糟熊掌削瓊膚。",
            "燈前雪裏新醅熟，放却先生不醉無。"
        ],
        "title": "探梅偶李判官餽熊掌",
        "id": "6b0bb28d-2fc2-4cb9-88c5-1d6f520632c2"
    },
    {
        "author": "楊萬里",
        "paragraphs": [
            "老子年來畫入神，鑿空幻出墨梅春。",
            "壁爲玉板燈爲筆，整整斜斜樣樣新。"
        ],
        "title": "醉後撚梅花近壁以燈照之宛然如墨梅",
        "id": "25541f30-9042-4d6f-ae9c-403313c86b23"
    },
    {
        "author": "楊萬里",
        "paragraphs": [
            "小閣明窗半掩門，看書作睡政昏昏。",
            "無端却被梅花惱，特地吹香破夢魂。"
        ],
        "title": "釣雪舟倦睡",
        "id": "6e5686f9-515b-4a28-b3f4-baeaa91a5995"
    },
    {
        "author": "楊萬里",
        "paragraphs": [
            "吾廬在南溪，溪北北山半。",
            "山空誰肯鄰，影靜鶴爲伴。",
            "萬松當籬落，千巖上几案。",
            "花草豈厭多，不多亦堪翫。",
            "一丘萬事足，半點無外羨。",
            "如何濯雙纓，獨欠泉一眼。",
            "晚晴漫野步，偶到溪側畔。",
            "頗怪清淺流，雪後劣如線。",
            "相將二三子，一笑出奇觀。",
            "瓊砂雜瑶礫，掇拾作微堰。",
            "鏘然便淙琤，清若奏琴阮。",
            "當流立孤石，灧澦忽童丱。",
            "不塞勢何怒，惟激聲故遠。",
            "從今日日來，愁肺要湔浣。",
            "兒童俾勿壞，鷗鷺好看管。"
        ],
        "title": "晚步南溪弄水",
        "id": "2ee0b4b3-9769-4fa9-8c1e-bfe835499d39"
    },
    {
        "author": "楊萬里",
        "paragraphs": [
            "玉酒醺人底易醒，月低梅影恰三更。",
            "只嫌老眼清無睡，不道松聲聽到明。"
        ],
        "title": "醉眠夜聞霜風甚緊起坐達旦二首  其一",
        "id": "d352c69c-8ef5-4ac0-aeaf-9e5ebb284a33"
    },
    {
        "author": "楊萬里",
        "paragraphs": [
            "雪花旋落旋成融，橫作清霜陣陣風。",
            "一夜急吹君會否，妬它殘葉戀丹楓。"
        ],
        "title": "醉眠夜聞霜風甚緊起坐達旦二首  其二",
        "id": "cef67376-0592-4a98-bad4-4bf262828917"
    },
    {
        "author": "楊萬里",
        "paragraphs": [
            "人靜蛩喧天欲霜，不眠獨自步風廊。",
            "閑看月走仍雲走，知是雲忙復月忙。"
        ],
        "title": "霜夜望月",
        "id": "b9392a15-7571-473f-9fbe-70ac99f6e389"
    },
    {
        "author": "楊萬里",
        "paragraphs": [
            "幽人蚤作月滿階，月隨幽人登舫齋。",
            "推門欲開猶未開，猛香排門撲我懷。",
            "徑從鼻孔上灌頂，拂拂吹盡髮底埃。",
            "恍然墮我衆香國，欲問何祥無處覓。",
            "冥搜一室一物無，瓶裏一枝梅的皪。",
            "平生爲梅判斷腸，何曾知渠有許香。",
            "夜來偶忘挂南窗，貯此幽馥萬斛强。",
            "却憶去年西湖上，錦屏下瞰千青嶂。",
            "谷深梅盛一萬株，十頃雪花浮欲漲。",
            "是時雨後初晴前，日光烘花香作煙。",
            "政如新火炷博山，烝出沉水和龍涎。",
            "醉登絕頂撼疎影，掇蕊餐花照冰井。",
            "蜀人老張同舍郎，喚作謫仙儂笑領。",
            "如今茅屋卧山村，更無載酒來叩門。",
            "一尊孤斟懶論文，猶有梅花是故人。"
        ],
        "tags": [
            "西湖"
        ],
        "title": "瓶中梅花長句",
        "id": "5869e554-c02a-41ab-919d-d196494ad277"
    },
    {
        "author": "楊萬里",
        "paragraphs": [
            "剪雪作梅只堪嗅，點蜜如霜新可口。",
            "一花自可嚥一杯，嚼盡寒花幾杯酒。",
            "先生清貧似饑蚊，饞涎流到瘦脛根。",
            "贛江壓糖白於玉，好伴梅花聊當肉。"
        ],
        "title": "夜飲以白糖嚼梅花",
        "id": "a159612c-0c94-4001-bfcb-e3f41ead4931"
    },
    {
        "author": "楊萬里",
        "paragraphs": [
            "溪邊小立苦待月，月知人意偏遲出。",
            "歸來閉戶悶不看，忽然飛上千峰端。",
            "却登釣雪聊一望，冰輪正挂松梢上。",
            "詩人愛月愛中秋，有人問儂儂掉頭。",
            "一年月色只臘裏，雪汁揩磨霜水洗。",
            "八荒萬里一青天，碧潭浮出白玉盤。",
            "更約梅花作渠伴，中秋不是欠此段。"
        ],
        "title": "釣雪舟中霜夜望月",
        "id": "caebea83-9a5d-49ac-9b84-62aa777c1ad2"
    },
    {
        "author": "楊萬里",
        "paragraphs": [
            "今年春在臘前回，怪底空山早見梅。",
            "數點有情吹面過，一花無頼背人開。",
            "爲携竹葉澆瓊樹，旋折冰葩浸玉盃。",
            "近節雨晴誰料得，明朝無興也重來。"
        ],
        "title": "梅花下小飲",
        "id": "717bb178-7877-4bb5-8502-3fa550d144cd"
    },
    {
        "author": "楊萬里",
        "paragraphs": [
            "青鞋黄帽綠蓑衣，釣雪舟中雪政飛。",
            "歸自嚴州無一物，扁舟載得釣臺歸。"
        ],
        "title": "幽居三詠 釣雪舟",
        "id": "141d9211-4ba8-46a1-b077-47a00b1df530"
    },
    {
        "author": "楊萬里",
        "paragraphs": [
            "十年兩袖軟紅塵，歸濯滄浪且幅巾。",
            "不是白雲留我住，我留雲住卧閑身。"
        ],
        "title": "幽居三詠 雲卧菴",
        "id": "33d3239e-36b0-4bf0-86be-498849ac92ef"
    },
    {
        "author": "楊萬里",
        "paragraphs": [
            "浯溪見了紫巖回，獨笑春風儘放懷。",
            "謾向世人談昨夢，便來喚我作誠齋。"
        ],
        "title": "幽居三詠 誠齋",
        "id": "b10ba1a5-f86a-4ad6-a133-36c82c9b8c26"
    },
    {
        "author": "楊萬里",
        "paragraphs": [
            "經丘尋壑恰忙時，更有工夫到得詩。",
            "政用此時索詩債，素兄青士若爲癡。"
        ],
        "title": "寄題更好軒二首  其一",
        "id": "330d5433-c869-4b4c-bd59-7f7f57b0229a"
    },
    {
        "author": "楊萬里",
        "paragraphs": [
            "無梅有竹竹無朋，有竹無梅梅獨醒。",
            "雪裏霜中兩清絕，梅花白白竹青青。"
        ],
        "title": "寄題更好軒二首  其二",
        "id": "27851682-88c4-4106-aa2a-053c8ededff6"
    },
    {
        "author": "楊萬里",
        "paragraphs": [
            "餠如繭紙不可風，菜如縹茸劣可縫。",
            "韭芽捲黄苣舒紫，蘆菔削冰寒脫齒。",
            "卧沙壓玉割紅香，部署五珍訪詩腸。",
            "野人未見新曆日，忽得春盤還太息。",
            "新年五十奈老何，霜鬚看鏡幾許多。",
            "麴生嗔人不解事，且爲春盤作春醉。"
        ],
        "title": "郡中送春盤",
        "id": "09c9db7a-c7ec-4a48-8e7e-afe2ced7552a"
    },
    {
        "author": "楊萬里",
        "paragraphs": [
            "嫩日催青出凍荄，小風吹白落疎梅。",
            "殘冬未放春交割，早有黄蜂紫蝶來。"
        ],
        "title": "臘裏立春蜂蝶輩出",
        "id": "c7deedf5-626e-4ee8-bf44-f503d4d2eb1c"
    },
    {
        "author": "楊萬里",
        "paragraphs": [
            "五樹梅花一樹遲，花遲花早總離披。",
            "春風只解吹梅落，不爲愁人染鬢絲。"
        ],
        "title": "梅花落盡有感",
        "id": "69ead440-3df7-472c-ae7e-fb9064abf54f"
    },
    {
        "author": "楊萬里",
        "paragraphs": [
            "椒盤又頌一年初，多拜猶欣未要扶。",
            "山色長供青篛笠，春光不爲白髭鬚。",
            "仙家風土閑中是，歲後鶑花較早無。",
            "人事馳驅不須歎，倦來添得睡工夫。"
        ],
        "title": "丙申歲朝",
        "id": "a73b3e55-de62-49d0-a4b6-804e27c3d268"
    },
    {
        "author": "楊萬里",
        "paragraphs": [
            "行盡南溪溪北涯，李花看了看桃花。",
            "歸來倦卧呼童子，旋煮山泉瀹建茶。"
        ],
        "title": "與劉景明晚步",
        "id": "fc1bab39-e82a-4846-873a-f664212611be"
    },
    {
        "author": "楊萬里",
        "paragraphs": [
            "研席相從昔少年，白頭誰信兩蒼然。",
            "來從八桂三湘外，憶折雙松十載前。",
            "告我明朝還又別，對床終夕不成眠。",
            "交游存沒休休說，且爲梅花釂玉船。"
        ],
        "title": "贈劉景明來訪",
        "id": "fd7c5a2b-9c70-4dd8-a818-0f89a8a078d4"
    },
    {
        "author": "楊萬里",
        "paragraphs": [
            "牡丹新植舊來無，早起看花花更蘇。",
            "晴翠滿空天政曉，暖紅蒸霧汗成珠。",
            "絕憐嫩日偏催老，猶喜輕寒爲給扶。",
            "來歲一株應百朶，只今紫笋繞根鬚。"
        ],
        "title": "曉看牡丹呈彭仲莊",
        "id": "55168e67-d340-45b1-91fb-b6d6f1e6251c"
    },
    {
        "author": "楊萬里",
        "paragraphs": [
            "病身無伴卧空山，石友相從慰眼寒。",
            "呼酒撚花談舊事，牡丹匹似夢中看。"
        ],
        "title": "和彭仲莊對牡丹止酒二首  其一",
        "id": "a0f58ffe-8375-4b3e-b3e4-5317281a574e"
    },
    {
        "author": "楊萬里",
        "paragraphs": [
            "老裏心情客裏懷，逢花不飲若爲開。",
            "虛名身後真何用，更判生前酒一杯。"
        ],
        "title": "和彭仲莊對牡丹止酒二首  其二",
        "id": "4ba7cac3-5e52-4357-8df3-cac7bbcdc85a"
    },
    {
        "author": "楊萬里",
        "paragraphs": [
            "宿酒微醒尚小醺，似癡如病不多欣。",
            "深深池沼輕輕雨，獨倚欄干看水紋。"
        ],
        "title": "暮春小雨",
        "id": "d76a11ac-c64b-4b2c-bba7-0fe75b058884"
    },
    {
        "author": "楊萬里",
        "paragraphs": [
            "不但春妍夏亦佳，隨緣花草是生涯。",
            "鹿葱解插纖長柄，金鳳仍開最小花。"
        ],
        "title": "夏日絕句",
        "id": "73082ea2-0040-4892-944e-fa2180864670"
    },
    {
        "author": "楊萬里",
        "paragraphs": [
            "泉眼無聲惜細流，樹陰照水愛晴柔。",
            "小荷纔露尖尖角，早有蜻蜓立上頭。"
        ],
        "tags": [
            "描写水",
            "夏天",
            "一年级下册",
            "古诗三百首",
            "宋诗",
            "水",
            "池塘",
            "小学古诗",
            "写水"
        ],
        "title": "小池",
        "id": "ba526c0f-354b-44c2-99b0-fc6f1821c728"
    },
    {
        "author": "楊萬里",
        "paragraphs": [
            "萬事絲窠黏露珠，奉親最樂天下無。",
            "丘明遠孫千里駒，有母七十髮漆如。",
            "雪底笋生冰底魚，人間無覓天賜渠。",
            "三更月落堂西隅，母自挑燈兒讀書。",
            "去年生日不用扶，今年生日健過初。",
            "冰桃碧藕脆如酥，一觴千歲母子俱。"
        ],
        "title": "題左正卿壽慈堂",
        "id": "1826645e-aed7-4524-84d3-a6715136e98d"
    },
    {
        "author": "楊萬里",
        "paragraphs": [
            "玉樹仍雙桂，金花不一書。",
            "雪封青竹笋，霧失白藤輿。",
            "天下誰無母，江西未有渠。",
            "西峰半輪月，松檟政疎疎。"
        ],
        "title": "挽謝母安人胡氏",
        "id": "87fdf471-33b6-4a19-bb1f-3eba34a3effe"
    },
    {
        "author": "楊萬里",
        "paragraphs": [
            "大官有重荷，豐廩無薄憂。",
            "草茹我豈腴，飽亦與彼侔。",
            "積雨久自霽，曙光清以幽。",
            "欣然出荆扉，不出旬已周。",
            "初意欲看竹，信步偶臨流。",
            "北驚失故岸，東見生新洲。",
            "懷哉古與今，與此豈不猶。",
            "歸來翻不樂，隠几到昔遊。",
            "平生忘年友，草草相應酬。",
            "暫夢不多款，喚人苦鳴鳩。",
            "山林本無事，亦復擾擾休。"
        ],
        "title": "雨霽幽興寄張欽夫",
        "id": "69c9a4b5-a7cc-43c7-8709-6df597a114d2"
    },
    {
        "author": "楊萬里",
        "paragraphs": [
            "老子平生只荷鋤，誤携破硯到清都。",
            "歸來荒盡西疇却，媿見劉家蕃殖圖。"
        ],
        "title": "題劉伯山蕃殖圖二首畫禾黍稌菽麥  其一",
        "id": "35d78356-e51a-4e21-8782-e8094707bbed"
    },
    {
        "author": "楊萬里",
        "paragraphs": [
            "黄雲翠莢雜玄珠，上熟今年不負渠。",
            "說似田家早收拾，一番風雨一番疎。"
        ],
        "title": "題劉伯山蕃殖圖二首畫禾黍稌菽麥  其二",
        "id": "16eca604-8d3b-443d-88a4-16e9ecd73bf8"
    },
    {
        "author": "楊萬里",
        "paragraphs": [
            "暑中北閣望南窗，將謂南窗分外涼。",
            "到得南窗還更熱，芙蕖和蕊落幽香。"
        ],
        "title": "極暑題釣雪",
        "id": "2686ac3c-353c-4b20-b1b0-26561844c35f"
    },
    {
        "author": "楊萬里",
        "paragraphs": [
            "讀書不厭勤，勤甚倦且昏。",
            "不如卷書坐，人書兩忘言。",
            "興來忽開卷，徑到百聖源。",
            "說悟本無悟，談玄初未玄。",
            "當其會心處，只有一欣然。",
            "此樂誰爲者，非我亦非天。",
            "自笑終未是，撥書枕頭眠。"
        ],
        "title": "讀書",
        "id": "c46ec5c2-bed5-401c-a0c0-07abb75fcde9"
    },
    {
        "author": "楊萬里",
        "paragraphs": [
            "暑中剩喜立秋初，特地西風半點無。",
            "旋汲井花澆睡眼，灑將荷葉看跳珠。"
        ],
        "title": "六月二十三日立秋",
        "id": "c2937f52-1f42-4ad8-89d8-8167c3efdd1a"
    },
    {
        "author": "楊萬里",
        "paragraphs": [
            "歸舟昔歲宿嚴陵，雨打疎篷聽到明。",
            "昨夜茅簷疎雨作，夢中喚作打篷聲。"
        ],
        "title": "聽雨",
        "id": "36410a92-a93e-4adf-9b79-4afe4adff348"
    },
    {
        "author": "楊萬里",
        "paragraphs": [
            "月到南窗小半扉，無燈始覺室生輝。",
            "人間何處冰壺是，身在冰壺却道非。"
        ],
        "title": "中秋前二夕釣雪舟中靜坐二首  其一",
        "id": "792ef368-1298-425c-84fa-7bf55f16342f"
    },
    {
        "author": "楊萬里",
        "paragraphs": [
            "去歲中秋政病餘，愛它月色强支吾。",
            "今年老矣差無病，後夜中秋有月無。"
        ],
        "title": "中秋前二夕釣雪舟中靜坐二首  其二",
        "id": "4d2abeec-3c52-4ca7-aa15-99f154f35cbf"
    },
    {
        "author": "楊萬里",
        "paragraphs": [
            "中秋無月莫尤天，月入秋來夜夜妍。",
            "且道今宵明月色，何曾減却半分圜。"
        ],
        "title": "中秋無月既望月甚佳二首  其一",
        "id": "e83a0699-cbd3-4fda-887c-93e54112eb04"
    },
    {
        "author": "楊萬里",
        "paragraphs": [
            "月到中秋故故無，今宵月好莫渠孤。",
            "舊傳月徑圜千里，影落金杯只粒珠。"
        ],
        "title": "中秋無月既望月甚佳二首  其二",
        "id": "1ab3b02b-8bbf-4c0e-8fbc-55ffb07ae032"
    },
    {
        "author": "楊萬里",
        "paragraphs": [
            "雙井茶芽醒骨甜，蓬萊香燼倦人添。",
            "蜘蛛政苦空庭闊，風爲將絲度別簷。"
        ],
        "title": "晚興",
        "id": "26644747-6b32-4145-ba49-c78d2212996d"
    },
    {
        "author": "楊萬里",
        "paragraphs": [
            "邂逅何時可，平章後月涼。",
            "前期來一夕，古寺作重陽。",
            "白酒多多載，黄花急急香。",
            "遣詩愁已遣，何況更連床。"
        ],
        "title": "約劉彥純會建安寺",
        "id": "b1f70e75-801f-4419-986a-2459023cbba1"
    },
    {
        "author": "楊萬里",
        "paragraphs": [
            "嶺雲爲作小涼天，山店重來憶去年。",
            "獨樹丹楓誰不見，何須更立萬松前。"
        ],
        "title": "送客山行",
        "id": "a86c6b1b-119e-419a-b8d7-f21bec3bdbc4"
    },
    {
        "author": "楊萬里",
        "paragraphs": [
            "夜氣涼於水，高齋可當樓。",
            "古來除却月，此外更無秋。",
            "寒入蘭心勁，光隨菊脚流。",
            "惟愁清不極，清極却成愁。"
        ],
        "title": "秋月",
        "id": "1b425433-7fbd-4371-a906-d480702aa93a"
    },
    {
        "author": "楊萬里",
        "paragraphs": [
            "歲晚能無感，詩成只獨哦。",
            "螢光寒欲淡，秋雨暮偏多。",
            "伴老貧無恙，留愁酒肯麽。",
            "吟蟲將落葉，爲我拍還歌。"
        ],
        "title": "雨夜",
        "id": "0b2588e3-74b3-4e93-adac-31cc5251dc45"
    },
    {
        "author": "楊萬里",
        "paragraphs": [
            "雨入秋宵滴到明，不知有意復無情。",
            "若言不攪愁人夢，爲許千千萬萬聲。"
        ],
        "title": "秋雨歎十解  其一",
        "id": "10545315-c489-4326-bc52-e512f2023d5f"
    },
    {
        "author": "楊萬里",
        "paragraphs": [
            "霖霖滴滴未休休，不解教儂不白頭。",
            "却把窮愁比秋雨，猶應秋雨少於愁。"
        ],
        "title": "秋雨歎十解  其二",
        "id": "ce7eaa41-dbae-4f36-95c8-30748f26faf6"
    },
    {
        "author": "楊萬里",
        "paragraphs": [
            "濕侵團扇不能輕，冷逼孤燈分外明。",
            "蕉葉半黄荷葉碧，兩家秋雨一家聲。"
        ],
        "title": "秋雨歎十解  其三",
        "id": "a92fe31d-2a66-49aa-b46e-2e4a1e3940c9"
    },
    {
        "author": "楊萬里",
        "paragraphs": [
            "厭聽點滴井邊桐，起看空濛一望中。",
            "橫著東山三十里，真珠簾外翠屏風。"
        ],
        "title": "秋雨歎十解  其四",
        "id": "e0cd30f8-2d45-4759-9481-7c8718aead9a"
    },
    {
        "author": "楊萬里",
        "paragraphs": [
            "籬下黄花最恨它，金鈿香少淚痕多。",
            "仙人解補銀河漏，天上無泥奈許何。"
        ],
        "title": "秋雨歎十解  其五",
        "id": "c982b1aa-8df2-4e3e-bd24-98db2e58e01c"
    },
    {
        "author": "楊萬里",
        "paragraphs": [
            "老子愁來只苦吟，一吟一嘆爲秋霖。",
            "居人只道秋霖苦，不道行人泥更深。"
        ],
        "title": "秋雨歎十解  其六",
        "id": "94e484ce-4186-4ae0-a23e-c212bebb317c"
    },
    {
        "author": "楊萬里",
        "paragraphs": [
            "晝落無聲夜有聲，只堪醉聽不堪醒。",
            "簷牙半點能多少，滴入苔階一寸青。"
        ],
        "title": "秋雨歎十解  其七",
        "id": "08c3ff7a-af5c-47aa-a9bb-e819fabe4c47"
    },
    {
        "author": "楊萬里",
        "paragraphs": [
            "曉起窮忙作麽生，雨中安否問秋英。",
            "枯荷倒盡饒渠著，滴損蘭花太薄情。"
        ],
        "title": "秋雨歎十解  其八",
        "id": "33686269-bf45-4505-a963-ba205d0bdf9f"
    },
    {
        "author": "楊萬里",
        "paragraphs": [
            "似霧如塵有却無，須臾密密復疎疎。",
            "忽忘九月清霜曉，喚作濛濛二月初。"
        ],
        "title": "秋雨歎十解  其九",
        "id": "7f3d2d58-711d-49cd-8041-57c4cb8afa03"
    },
    {
        "author": "楊萬里",
        "paragraphs": [
            "不是簷聲不放眠，只將愁思壓衰年。",
            "道他滴瀝渾無頼，不到侯門舞袖邊。"
        ],
        "title": "秋雨歎十解  其一○",
        "id": "d357232c-8248-4118-87a2-492f161f2c3a"
    },
    {
        "author": "楊萬里",
        "paragraphs": [
            "外看積翠玉千峰，中有清池月半弓。",
            "更拓長堤三十里，剩栽楊柳與芙蓉。"
        ],
        "title": "寄題劉直卿冰壺二首  其一",
        "id": "180e0b21-e525-4757-b622-252c54260b2b"
    },
    {
        "author": "楊萬里",
        "paragraphs": [
            "壺裏清冰冰裏人，箇邊無地可留塵。",
            "何時去弄池中月，照我星星白髮新。"
        ],
        "title": "寄題劉直卿冰壺二首  其二",
        "id": "d42cad32-8d75-4819-8bdc-8cb8edd66476"
    },
    {
        "author": "楊萬里",
        "paragraphs": [
            "近山遠岫不知重，暖翠晴嵐只滿空。",
            "珍重主人將好手，盡驅秀色入樓中。"
        ],
        "title": "寄題王國華環秀樓二首  其一",
        "id": "a95ff1ec-3d1a-4188-b78c-b22eb4a89b3f"
    },
    {
        "author": "楊萬里",
        "paragraphs": [
            "平地看山山絕低，上樓山色逐層奇。",
            "不知山與樓爭長，爲復樓隨山却移。"
        ],
        "title": "寄題王國華環秀樓二首  其二",
        "id": "6d0193f4-ca82-4abf-81f1-24d4b52abcc1"
    },
    {
        "author": "楊萬里",
        "paragraphs": [
            "今代高人尚子平，風流文采舊家聲。",
            "合於玉笋班中立，却向紅蓮幕裏行。",
            "天色惱人渾欲雪，燭花照別若爲情。",
            "日邊已辦除書著，莫戀南樓秋月明。"
        ],
        "title": "贈尚長道簽判",
        "id": "7656191b-5aff-448b-9785-39a3bf1f3fb9"
    },
    {
        "author": "楊萬里",
        "paragraphs": [
            "老鳳蒼然姿，雛鳳鏘然鳴。",
            "一見渠父子，令人英氣生。",
            "大尚傲一世，不肯揖公卿。",
            "小尚刷羽毛，勢欲追風鵬。",
            "吾州八千士，下筆電雹聲。",
            "小尚灑墨汁，一笑萬人驚。",
            "姓名登天府，紙價高帝城。",
            "勗哉更摩厲，制勝在此行。",
            "相遭又相別，勿作兒女情。",
            "舟行得秀句，寄我增雙明。"
        ],
        "title": "贈尚獻之",
        "id": "7ce0e707-06fc-4dc2-b377-6238acdf58b0"
    },
    {
        "author": "楊萬里",
        "paragraphs": [
            "指下生寒影，針端即化工。",
            "冰痕將雪點，不受燭光融。"
        ],
        "title": "題陳叔虎繡梅花扇",
        "id": "c30acf34-e853-4acb-b66f-2148f42e08ef"
    },
    {
        "author": "楊萬里",
        "paragraphs": [
            "向來年少今老翁，隨身不去只有窮。",
            "請君與我共看鏡，豈復平生冰雪容。",
            "秋霖暗天瘦日色，滿掇黄花當朝食。",
            "何人裹飯問子桑，窮裏逢君自爲客。",
            "空山凍吟只自奇，故人之外誰相知。",
            "今年相從豈不好，安得到老長追隨。",
            "喜君詩思未渠薄，秋後花鷹兔邊落。",
            "慚我短才澀欲無，霜餘冰澗流還涸。",
            "君游宣溪何日來，愁城封閉待君開。",
            "定知此行脫寒谷，領取陽春一併回。"
        ],
        "title": "和彭仲莊七言",
        "id": "cb032311-0a99-4f61-b50d-01c9de9f1a84"
    },
    {
        "author": "楊萬里",
        "paragraphs": [
            "澹庵潜聖學，未許外人傳。",
            "門裏存衣鉢，吟邊可管弦。",
            "浣花宗武轡，儋耳小坡船。",
            "綠鬢成黄壤，從今更問天。"
        ],
        "title": "胡季永挽詞二首  其一",
        "id": "1db3cc17-e9d3-457d-a680-6482c639c7c1"
    },
    {
        "author": "楊萬里",
        "paragraphs": [
            "一昨官都下，同時寄客間。",
            "相從湖上寺，覽遍浙西山。",
            "駿足應千里，彪文未一斑。",
            "霜風吹病眼，老淚爲渠潸。"
        ],
        "title": "胡季永挽詞二首  其二",
        "id": "f0ed9a3c-e9ea-4c66-9079-d0529c54bcf2"
    },
    {
        "author": "楊萬里",
        "paragraphs": [
            "我住南溪溪北涯，閉門草長不曾開。",
            "風窗只怪燈花喜，雪徑傳呼縣尹來。",
            "道是朝廷舉廉吏，如何江海尚遺才。",
            "西樞東觀俱知己，拜了除書却探梅。"
        ],
        "title": "送徐吉水解組造朝",
        "id": "4c6067da-0145-4c0f-87e7-4202cae50fda"
    },
    {
        "author": "楊萬里",
        "paragraphs": [
            "不栽繁杏試晴紅，不種垂楊拂暖茸。",
            "堂下生涯無一物，月中脩竹雪中松。"
        ],
        "title": "寄題蕭民望扶疎堂二首  其一",
        "id": "dc60bb6a-6350-495d-adb7-e93c0dfae288"
    },
    {
        "author": "楊萬里",
        "paragraphs": [
            "株松箇竹已奇奇，那更扶疎蔭碧漪。",
            "喚醒淵明千載夢，政緣瀘水一篇詩。"
        ],
        "title": "寄題蕭民望扶疎堂二首  其二",
        "id": "ed4fba2d-a32e-4b13-8320-3ae0a239f461"
    },
    {
        "author": "楊萬里",
        "paragraphs": [
            "雪恰來時子恰行，白雲飛邊雙眼明。",
            "阿母幾年不相見，阿兄喚渠來作伴。",
            "探囊半粒黄金丹，湘南小兒開病顔。",
            "江西兩奔留不住，併被湘南奪將去。"
        ],
        "title": "送奔醫時亨往攸縣省覲",
        "id": "b1c9952e-bcf3-4fbd-ae14-971b2e8f94ef"
    },
    {
        "author": "楊萬里",
        "paragraphs": [
            "半疋輕煙束翠山，一梳寒月印青天。",
            "生憎野燒無端甚，直上高林杳靄邊。"
        ],
        "title": "晚步",
        "id": "c91697f7-a7c4-4a4d-bb22-5f1e40797e92"
    },
    {
        "author": "楊萬里",
        "paragraphs": [
            "天下無雙雙井黄，遺編猶作舊時香。",
            "百年人物今安在，千載功名紙半張。",
            "使我詩篇如許好，關人身事亦何嘗。",
            "地爐火暖燈花喜，且只移家住醉鄉。"
        ],
        "title": "燈下讀山谷詩",
        "id": "f8d559df-ce40-47d9-8242-80eb19174622"
    },
    {
        "author": "楊萬里",
        "paragraphs": [
            "風亦何須過，林仍不厭深。",
            "莫將春色眼，來看歲寒心。",
            "政坐香通國，端令佩滿襟。",
            "楚人更饒舌，得免世間尋。"
        ],
        "title": "題劉直卿崇蘭軒",
        "id": "39bc7699-a148-4ee9-8660-db3ffc69e8e8"
    },
    {
        "author": "楊萬里",
        "paragraphs": [
            "見說幽居似渭川，一川脩竹雪霜寒。",
            "如何翦得蒼蒼玉，乞與誠齋作釣竿。"
        ],
        "title": "寄題朱景元直節軒二首  其一",
        "id": "27720126-e450-4f6d-a31f-ee0e728572ae"
    },
    {
        "author": "楊萬里",
        "paragraphs": [
            "月到梢頭十倍明，風來葉底百分清。",
            "儘言直節無人會，歲晚君看太瘦生。"
        ],
        "title": "寄題朱景元直節軒二首  其二",
        "id": "bfc137c1-fe26-426a-ac20-efde49cb7d27"
    },
    {
        "author": "楊萬里",
        "paragraphs": [
            "故人一別恰三年，誰與論詩更說禪。",
            "忽報一麾官嶺外，寄來七字雪梅前。",
            "人惟南內班行舊，語带西湖山水鮮。",
            "安得對床吟至曉，旋烹山茗試溪泉。"
        ],
        "tags": [
            "西湖"
        ],
        "title": "和同年梁韶州寺丞次張寄詩",
        "id": "8ef818c5-62bb-4298-b660-cf13b92db7bd"
    },
    {
        "author": "楊萬里",
        "paragraphs": [
            "去年摘山初弄兵，永新縣前戈劍腥。",
            "杜侯不持一寸鐵，閉閣堅卧民不驚。",
            "軍前米作山谷聚，木牛流馬安用許。",
            "但令綠林無點塵，何須爛額畫麒麟。",
            "紫皇急才宵不寐，斯人合著班行裏。",
            "速騎匹馬謁明光，夜來溪風吹玉霜。"
        ],
        "title": "送永新杜宰解印還朝",
        "id": "bf9df83d-c953-474c-a084-b75cbc33bab6"
    },
    {
        "author": "楊萬里",
        "paragraphs": [
            "山間幽步不勝奇，政是深寒淺暮時。",
            "一樹梅花開一朶，惱人偏在最高枝。"
        ],
        "title": "探梅",
        "id": "5f152d93-eb6f-48aa-bfa1-eab970633c31"
    },
    {
        "author": "楊萬里",
        "paragraphs": [
            "月影全無只有星，如何夜色照人清。",
            "素娥未必饒青女，不道霜明勝月明。"
        ],
        "title": "霜夜",
        "id": "db3cc898-0176-40cd-9113-ef9db2cad6b0"
    },
    {
        "author": "楊萬里",
        "paragraphs": [
            "天恐梅花不耐寒，遣將孤月問平安。",
            "未須一夜都開盡，留取前前後後看。"
        ],
        "title": "月下梅花",
        "id": "956c78af-51b3-406b-8bec-d6c838390ff6"
    },
    {
        "author": "楊萬里",
        "paragraphs": [
            "夜晴那得曉來泥，纔見金鉦浴紺池。",
            "一陣五更松上雨，元來睡著不曾知。"
        ],
        "title": "訪周仲覺夜宿南嶺月色粲然曉起路濕聞有夜雨",
        "id": "0ca72dc4-ca74-4525-a661-ff45a46855e7"
    },
    {
        "author": "楊萬里",
        "paragraphs": [
            "乾風無那濕雲何，吹不能開只助他。",
            "野水落溪生蟹眼，一番過了一番多。"
        ],
        "title": "過西坑",
        "id": "c03ec2e6-1b0a-42e9-9d1b-dfa7125d6f38"
    },
    {
        "author": "楊萬里",
        "paragraphs": [
            "波緩漚遲似讓行，忽然赴壑怒還生。",
            "東歸到底誰先後，何用爭流作許聲。"
        ],
        "title": "觀陂水",
        "id": "7b4f77dc-e585-4e06-97dc-6e0b62a2850f"
    },
    {
        "author": "楊萬里",
        "paragraphs": [
            "隔岸輕舟不可呼，小橋獨木有如無。",
            "落松滿地金釵瘦，遠樹黏天菌子孤。"
        ],
        "title": "劉村渡二首  其一",
        "id": "be96d6f6-02f0-41ec-97d8-dc99caf73715"
    },
    {
        "author": "楊萬里",
        "paragraphs": [
            "曠野風從脚底生，遠峰頂與額般平。",
            "何人知道誠齋叟，獨著駝裘破雨行。"
        ],
        "title": "劉村渡二首  其二",
        "id": "daab6c5b-c16a-4cc5-bcab-ae9c4e26d767"
    },
    {
        "author": "楊萬里",
        "paragraphs": [
            "略略煙痕草許低，初初雨影傘先知。",
            "溪回谷轉愁無路，忽有梅花一兩枝。"
        ],
        "title": "晚歸遇雨",
        "id": "4e61fb86-9e94-449d-8ac8-374274bbd4f7"
    },
    {
        "author": "楊萬里",
        "paragraphs": [
            "宣城訊後忽年餘，閩水風來又歲除。",
            "人品只今推正始，詩聲何止過黄初。",
            "豈無天上同朝友，不寄山中半紙書。",
            "珍重故人多問我，鬢毛半脫齒全疎。"
        ],
        "title": "和閩漕傅安道郎中送毛平仲詩韻寄謝惠書及詩",
        "id": "18b1a99e-38b3-4fe0-8b93-1435ab560632"
    },
    {
        "author": "楊萬里",
        "paragraphs": [
            "榕影下照水，翠蛟舒復樛。",
            "溪光逆昇簷，朱夏凍以幽。",
            "高閣昔雨荒，奇觀久風休。",
            "南軒天遣來，山谷神與謀。",
            "宇新址惟舊，景逝人爲留。",
            "不意猿飲潭，復見駟駕輈。",
            "先生何孤往，野客欠從游。",
            "願携龍文璧，去瀹兔褐甌。",
            "垂手掬寒泚，移床聽涼颼。",
            "閣迥詩更超，古往今亦猶。",
            "攬渠五字妙，覺我百疾瘳。",
            "出山未遽誤，在山未遽優。",
            "如何近來夢，夜夜在釣舟。"
        ],
        "title": "丁酉初春和張欽夫榕溪閣五言",
        "id": "624b096b-5e86-44d5-aefa-f2637f5e06eb"
    },
    {
        "author": "楊萬里",
        "paragraphs": [
            "珠凍蘭溪水，冰封玉笥山。",
            "是翁元不死，蛻骨此中間。",
            "書畫今存否，儀刑杳莫攀。",
            "端令郡博士，陟岵淚斑斑。"
        ],
        "title": "曾達臣挽詞二首  其一",
        "id": "39f837b4-c8b1-41b0-a8a2-00b3726ae371"
    },
    {
        "author": "楊萬里",
        "paragraphs": [
            "議論千千古，胸懷一一奇。",
            "非關時棄我，不肯我干時。",
            "老鶴雲間意，長松雪外姿。",
            "平生獨知命，冷眼看人癡。"
        ],
        "title": "曾達臣挽詞二首  其二",
        "id": "98e98f87-ac05-491e-b73e-ecb5f634c5dd"
    },
    {
        "author": "楊萬里",
        "paragraphs": [
            "吉語聞田父，新年勝故年。",
            "借儂百觳觫，雨裏破荒田。"
        ],
        "title": "題劉景明百牛圖扇面",
        "id": "885f95f7-ba80-4f08-b62c-a3e6596aa68e"
    },
    {
        "author": "楊萬里",
        "paragraphs": [
            "霧鬣如無筆，霜蹄不带埃。",
            "直言明眼著，若箇是龍媒。"
        ],
        "title": "題劉景明百馬圖扇面",
        "id": "08a2a83c-2ce6-40a5-9fb5-7e34bdc895e9"
    },
    {
        "author": "楊萬里",
        "paragraphs": [
            "人間那得箇山川，船上漁郎便是仙。",
            "遠嶺外頭江盡處，問渠何許洞中天。"
        ],
        "title": "題鄧國材水墨寒林",
        "id": "18a60adc-346f-4323-9cf7-767886efdfd7"
    },
    {
        "author": "楊萬里",
        "paragraphs": [
            "幾絲微雨噀前山，半點輕寒健牡丹。",
            "只道一春晴較少，到它晴了是春殘。"
        ],
        "title": "春寒絕句",
        "id": "c3babaa6-66a1-4af7-9736-a2c70d9d1484"
    },
    {
        "author": "楊萬里",
        "paragraphs": [
            "翡翠堆頭亂不梳，梅花腦子糝肌膚。",
            "夜來急雨元無事，曉起看花一片無。"
        ],
        "title": "雨中酴醾",
        "id": "5ad0d9d3-767b-4961-af73-99a413676cf6"
    },
    {
        "author": "楊萬里",
        "paragraphs": [
            "尺許新條長杏栽，丈餘斑笋出牆隈。",
            "浪愁草草酴醾過，不道婷婷芍藥來。"
        ],
        "title": "晚春即事二絕  其一",
        "id": "5fab09c8-7864-4863-9bea-b5695f2e8fb3"
    },
    {
        "author": "楊萬里",
        "paragraphs": [
            "樹頭吹得葉冥冥，三日顛風不小停。",
            "只是向來枯樹子，知他那得許多青。"
        ],
        "title": "晚春即事二絕  其二",
        "id": "ca0a57cd-1b57-4922-817e-fbd39685078d"
    },
    {
        "author": "楊萬里",
        "paragraphs": [
            "仙山去天纔一握，與山相高鄒氏閣。",
            "月波吹面寒欲冰，斗柄掛簷危不落。",
            "葉縣雙鳬那復飛，緱山一鶴何時歸。",
            "王仙肯來閣上否，共絲麟脯傾天酒。"
        ],
        "title": "寄題鄒虞卿覿仙閣",
        "id": "6983cb66-01b7-41f8-ba3f-be0b5fca5c84"
    },
    {
        "author": "楊萬里",
        "paragraphs": [
            "杜鵑有底怨春啼，燕子無端貼水飛。",
            "不種自紅仍自白，野酴醾壓野薔薇。"
        ],
        "title": "入城",
        "id": "cccbec7a-6fbd-475f-a8a0-30730be92eec"
    },
    {
        "author": "楊萬里",
        "paragraphs": [
            "永和不到又經秋，淡日微風好放舟。",
            "最是可憐江上路，人來人去幾時休。"
        ],
        "title": "永和放船二首  其一",
        "id": "095606a1-940f-4808-9fb6-8c632ef9016e"
    },
    {
        "author": "楊萬里",
        "paragraphs": [
            "瀕江樓閣祇遥看，却恐登臨不足觀。",
            "已是老來無眼力，更供兩岸萬峰寒。"
        ],
        "title": "永和放船二首  其二",
        "id": "fe52eb0e-97f4-4646-99f4-5854410b35af"
    },
    {
        "author": "楊萬里",
        "paragraphs": [
            "蟲聲兩岸不堪聞，把燭銷愁且一尊。",
            "誰宿此船愁似我，船篷猶带燭煙痕。"
        ],
        "title": "丁酉四月十日之官毗陵舟行阻風宿椆陂江口二首  其一",
        "id": "b058aac9-824e-460b-8296-9e1a930bb0e9"
    },
    {
        "author": "楊萬里",
        "paragraphs": [
            "十里江行一日程，出山似被北風嗔。",
            "東窗水影西窗月，併照船中不睡人。"
        ],
        "title": "丁酉四月十日之官毗陵舟行阻風宿椆陂江口二首  其二",
        "id": "db6af640-58ae-4c3e-9edd-82004c2546b2"
    },
    {
        "author": "楊萬里",
        "paragraphs": [
            "夜來徐汊伴鷗眠，西徑晨炊小泊船。",
            "蘆荻漸多人漸少，鄱陽湖尾水如天。"
        ],
        "title": "舟次西徑",
        "id": "678363da-82ba-40f8-b02d-878999e8918e"
    },
    {
        "author": "楊萬里",
        "paragraphs": [
            "半篙新漲滿帆風，兩岸千山一抹中。",
            "慚媿櫂郎能袖手，若非袖手更無功。"
        ],
        "title": "餘干泝流至安仁",
        "id": "eae34ba5-1d16-4ab8-b43b-a0c810733fcc"
    },
    {
        "author": "楊萬里",
        "paragraphs": [
            "樹捧山煙補缺雲，風揉花雨作香塵。",
            "綠楊儘道無情著，何苦垂條拂路人。"
        ],
        "title": "宿小沙溪  其一",
        "id": "2518194a-e2d3-416e-a415-15ba70e8af88"
    },
    {
        "author": "楊萬里",
        "paragraphs": [
            "諸峰知我厭泥行，捲盡癡雲放嫩晴。",
            "不分竹梢含宿雨，時將殘點滴寒聲。"
        ],
        "title": "宿小沙溪  其二",
        "id": "d1874b58-1f52-4c89-a219-5b470c4d1c2b"
    },
    {
        "author": "楊萬里",
        "paragraphs": [
            "村北村南水響齊，巷頭巷尾樹陰低。",
            "青山自負無塵色，盡日殷勤照碧溪。"
        ],
        "title": "玉山道中",
        "id": "b84fa514-6b7e-4b3d-942b-735c2b8fe6dc"
    },
    {
        "author": "楊萬里",
        "paragraphs": [
            "老隨千騎赴毗陵，騎吏朝來有喜聲。",
            "未到常山三十里，此身已在浙中行。"
        ],
        "title": "入常山界二首  其一",
        "id": "db15a125-15fd-4c85-b7d1-365560b4e6a8"
    },
    {
        "author": "楊萬里",
        "paragraphs": [
            "昨日愁霖今喜晴，好山夾路玉亭亭。",
            "一峰忽被雲偷去，留得崢嶸半截青。"
        ],
        "title": "入常山界二首  其二",
        "id": "cce85374-37bf-40d8-805b-5e80d7610246"
    },
    {
        "author": "楊萬里",
        "paragraphs": [
            "笋輿放下倦騰騰，睡倚胡床撼不應。",
            "櫸柳細花吹面落，誤揮團扇撲飛蠅。"
        ],
        "title": "小憩栟楮",
        "id": "1ead7f37-7d73-4c7f-bf8e-054eab6a1bf1"
    },
    {
        "author": "楊萬里",
        "paragraphs": [
            "歸舟曾被此灘留，說著招賢夢亦愁。",
            "五月雪飛人不信，一來灘下看濤頭。"
        ],
        "title": "過招賢渡四首  其一",
        "id": "5a3d43c2-1f8a-4885-84b4-971111d1db8e"
    },
    {
        "author": "楊萬里",
        "paragraphs": [
            "一江故作兩江分，立殺呼船隔岸人。",
            "柳上青蟲寧許劣，垂絲到地却回身。"
        ],
        "title": "過招賢渡四首  其二",
        "id": "21ff3f43-fbdf-4b52-8569-5e1feda2155d"
    },
    {
        "author": "楊萬里",
        "paragraphs": [
            "倦游客子自無聊，不是江山景不饒。",
            "危岸崩沙新改路，斷渠橫石自成橋。"
        ],
        "title": "過招賢渡四首  其三",
        "id": "601d6633-b5e7-4934-a926-57638b1fa501"
    },
    {
        "author": "楊萬里",
        "paragraphs": [
            "岸上行人莫嘆勞，長年三老政呼號。",
            "也知灘惡船難上，仰踏桅竿卧著篙。"
        ],
        "title": "過招賢渡四首  其四",
        "id": "8fbd1ddb-8423-4395-898e-d2786b40d65e"
    },
    {
        "author": "楊萬里",
        "paragraphs": [
            "深於池沼淺於河，動地風來也不波。",
            "只道東來行役苦，胡床面面是菱荷。"
        ],
        "title": "苕溪登舟",
        "id": "b29e9bf0-235c-42aa-9762-2a3fafe7393f"
    },
    {
        "author": "楊萬里",
        "paragraphs": [
            "人家兩岸柳陰邊，出得門來便入船。",
            "不是全無最佳處，何窗何戶不清妍。"
        ],
        "title": "舟過德清",
        "id": "31886b34-08d1-4db6-a5c5-5cec9afb770a"
    },
    {
        "author": "楊萬里",
        "paragraphs": [
            "獨立吳江第四橋，橋南橋北渺銀濤。",
            "此身真在吳江裏，不用并州快剪刀。"
        ],
        "title": "舟泊吳江三首  其一",
        "id": "d0bb2297-42a8-4ac7-9c31-997e35c9adee"
    },
    {
        "author": "楊萬里",
        "paragraphs": [
            "江湖便是老生涯，佳處何妨且泊家。",
            "自汲松江橋下水，垂虹亭上試新茶。"
        ],
        "title": "舟泊吳江三首  其二",
        "id": "74bbf54d-2792-4344-9fff-3f7b3c6f132a"
    },
    {
        "author": "楊萬里",
        "paragraphs": [
            "東是吳江西太湖，長橋橫截萬尋餘。",
            "江妃舞倦凌波襪，玉带圍腰攬鏡初。"
        ],
        "tags": [
            "太湖"
        ],
        "title": "舟泊吳江三首  其三",
        "id": "f3c09968-d7d9-4ad1-9fe6-3c621a92aa71"
    },
    {
        "author": "楊萬里",
        "paragraphs": [
            "荷葉迎風聽，荷花過雨看。",
            "移床橋上坐，墮我鏡中寒。"
        ],
        "title": "七月十四日雨後毗陵郡圃荷橋上納凉",
        "id": "2970d7eb-1d49-43fe-a057-75770ef87051"
    },
    {
        "author": "楊萬里",
        "paragraphs": [
            "欲問紅蕖幾莟開，忽驚浴罷夕陽催。",
            "也知今夕來差晚，猶勝窮忙不到來。"
        ],
        "title": "暮立荷橋",
        "id": "fcdd2305-179d-4729-aea2-4309ffb944a9"
    },
    {
        "author": "楊萬里",
        "paragraphs": [
            "圃迥人全寂，池清慮自消。",
            "萍根微著水，荷葉欲穿橋。",
            "今歲知何故，秋陽爾許驕。",
            "追涼猶有處，此老未無聊。"
        ],
        "title": "秋熱追凉池上",
        "id": "b0a107d9-c090-4310-bd94-b08147d5a191"
    },
    {
        "author": "楊萬里",
        "paragraphs": [
            "秋氣堪悲未必然，輕寒政是可人天。",
            "綠池落盡紅蕖却，荷葉猶開最小錢。"
        ],
        "tags": [
            "秋天",
            "抒怀",
            "写景"
        ],
        "title": "秋凉晚步",
        "id": "3f540054-5f1a-431e-a879-767b3f8ab95f"
    },
    {
        "author": "楊萬里",
        "paragraphs": [
            "竹屋消殘半瓦霜，冰河凍裂一漁航。",
            "不須宮線量曦影，化日今年特地長。"
        ],
        "title": "毗陵郡齋冬至晴寒",
        "id": "c3aec4d4-b195-4d67-8942-bb483e38cba8"
    },
    {
        "author": "楊萬里",
        "paragraphs": [
            "天向梅梢別出奇，國香未許世人知。",
            "殷勤滴蠟緘封却，偷被霜風拆一枝。"
        ],
        "title": "蠟梅",
        "id": "17a003dd-4c7d-44a8-b1b2-036501c5d6fe"
    },
    {
        "author": "楊萬里",
        "paragraphs": [
            "池冰受日未全開，旋旋波痕百皺來。",
            "野鴨被人驚得慣，作羣飛去却飛回。"
        ],
        "title": "登浄遠亭",
        "id": "4e47dcda-fc3e-45ae-903a-d4fcb9bd878f"
    },
    {
        "author": "楊萬里",
        "paragraphs": [
            "雪與新春作伴回，擣霜爲片雹爲埃。",
            "只愁雪虐梅無奈，不道梅花領雪來。"
        ],
        "title": "戊戌正月二日雪作二首  其一",
        "id": "86d1ffb3-c398-4f8d-8911-82fe6878dea1"
    },
    {
        "author": "楊萬里",
        "paragraphs": [
            "夢回紙帳怪生寒，童子傳呼雪作團。",
            "已被曉風融作水，頭巾不裹起來看。"
        ],
        "title": "戊戌正月二日雪作二首  其二",
        "id": "3cedcf76-8bb8-44b1-835a-f8ddd06bcfbc"
    },
    {
        "author": "楊萬里",
        "paragraphs": [
            "兩客呼船一急行，樹林半落半猶青。",
            "諸峰最是中峰好，我欲峰頭築小亭。"
        ],
        "title": "戲題郡齋水墨坐屏二面二首  其一",
        "id": "89a2369f-8d64-4ca3-a080-e4638025d514"
    },
    {
        "author": "楊萬里",
        "paragraphs": [
            "荆溪四面四無山，不是荒林即野田。",
            "忽有石崖天半出，飛泉落處稍人煙。"
        ],
        "title": "戲題郡齋水墨坐屏二面二首  其二",
        "id": "35acfa61-29ad-4555-a9d9-ad90f0729900"
    },
    {
        "author": "楊萬里",
        "paragraphs": [
            "小窠梅樹太尖新，先爲東風覓得春。",
            "後日千株空玉雪，如今一朶許精神。"
        ],
        "title": "郡圃小梅一枝先開",
        "id": "cbd06755-cb6b-437b-96f4-1b02b423c909"
    },
    {
        "author": "楊萬里",
        "paragraphs": [
            "小阮新來覓句忙，自携破硯汲寒江。",
            "天公念子抄詩苦，借與朝陽小半窗。"
        ],
        "title": "戲贈子仁姪",
        "id": "44fb8b3e-a8e4-4aa5-ae39-9b36daabe437"
    },
    {
        "author": "楊萬里",
        "paragraphs": [
            "鸂鶒嬌紅野鴨青，爲人浮沒爲人鳴。",
            "忽聞風起仍波起，乃是飛聲與落聲。"
        ],
        "title": "浄遠亭晚望",
        "id": "db31d5af-52ca-4cf0-8765-7e7bf01fae49"
    },
    {
        "author": "楊萬里",
        "paragraphs": [
            "月朶千痕雪半梢，便無雪月更飄蕭。",
            "不應臘尾春頭裏，兩歲風光一併饒。"
        ],
        "title": "郡齋梅花",
        "id": "c18c1c95-5025-494d-86bc-b4714e33c2ac"
    },
    {
        "author": "楊萬里",
        "paragraphs": [
            "去年看梅南溪北，月作主人梅作客。",
            "今年看梅荆溪西，玉爲風骨雪爲衣。",
            "臘前欲雪竟未雪，梅花不慣人間熱。",
            "橫枝憔悴涴晴埃，端令羞面不肯開。",
            "縞裙夜訴玉皇殿，乞得天花來作伴。",
            "三更滕六駕海神，先遣東風吹玉塵。",
            "梅仙曉沐銀浦水，冰膚別放瑶林春。",
            "詩人莫作雪前看，雪後精神添一半。"
        ],
        "title": "雪後尋梅",
        "id": "d8d35f4d-4cca-4513-8ec0-7fee463e01e7"
    },
    {
        "author": "楊萬里",
        "paragraphs": [
            "梅於雪後較多花，草亦晴初忽幾芽。",
            "河凍落痕餘一寸，殘冰閣在柳根沙。"
        ],
        "title": "雪霽出城",
        "id": "04f15994-fb26-4799-8ae3-e17327c4ef89"
    },
    {
        "author": "楊萬里",
        "paragraphs": [
            "元宵風物又闌殘，閉閣何曾出一看。",
            "尚覺燭光欺病眼，旋添衣著試春寒。",
            "中都尺雪逾旬許，此地飛花逐片乾。",
            "不待珠宮香火了，海風吹上紫金盤。"
        ],
        "title": "正月十九日五更詣天慶觀謝雪聞都下尺雪旬日而毗陵三四微雪而已",
        "id": "e479184c-0b4d-4c0b-8843-103f55e4dca0"
    },
    {
        "author": "楊萬里",
        "paragraphs": [
            "犯雪尋梅雪滿衣，池邊梅映竹邊池。",
            "要尋疎影橫斜底，揀盡南枝與北枝。"
        ],
        "title": "雪中看梅",
        "id": "9ac51670-b025-4c9e-a631-e4e39b747ceb"
    },
    {
        "author": "楊萬里",
        "paragraphs": [
            "花早春何力，香寒曉儘吹。",
            "月摇橫水影，雪带入瓶枝。"
        ],
        "title": "梅花",
        "id": "2f127fb1-d2b5-4205-b774-ab564d49382a"
    },
    {
        "author": "楊萬里",
        "paragraphs": [
            "燭花半作紫芝開，詩興頻遭白雨催。",
            "只有睡時愁可遣，春愁又向夢中來。"
        ],
        "title": "春夢紛紜",
        "id": "4c750478-c40b-467c-b3ad-249730349354"
    },
    {
        "author": "楊萬里",
        "paragraphs": [
            "中和節裏半春天，一拂清寒半點暄。",
            "憔悴不勝梅欲落，嬌饒無對杏初繁。"
        ],
        "title": "二月一日郡圃尋春二首  其一",
        "id": "4d350b61-1928-4c8a-9395-a930f8f9b108"
    },
    {
        "author": "楊萬里",
        "paragraphs": [
            "花遶朱簷柳遶欄，小亭面面錦團欒。",
            "春風橫欲欺詩瘦，且下東窗護嫩寒。"
        ],
        "title": "二月一日郡圃尋春二首  其二",
        "id": "bfe25c0f-a9aa-4570-82d5-b47e448460ef"
    },
    {
        "author": "楊萬里",
        "paragraphs": [
            "雪已都消去，梅能小住無。",
            "雀爭飛落片，蜂獵未蔫鬚。"
        ],
        "title": "梅殘",
        "id": "e2b2cac9-73af-49b1-9870-9a7fae945c6b"
    },
    {
        "author": "楊萬里",
        "paragraphs": [
            "雪入迎春鬢，茶醒學古胸。",
            "夢回霜滿屋，吟到月斜鐘。"
        ],
        "title": "寒夜不寐",
        "id": "19bf2b99-7e55-4c7b-b28f-ab2c0d316f19"
    },
    {
        "author": "楊萬里",
        "paragraphs": [
            "輦路金絲半欲垂，外間玉爪未渠開。",
            "上林柳色休多憶，更趁春風看一回。"
        ],
        "title": "新柳",
        "id": "08bd3484-1394-4f7c-95d8-bfd5611117e5"
    },
    {
        "author": "楊萬里",
        "paragraphs": [
            "滿盤山海眩芳珍，未借前籌已嚥津。",
            "鱟醤子魚總佳客，玉狸黄雀是鄉人。"
        ],
        "title": "小飲俎豆頗備江西淮浙之品戲題二首  其一",
        "id": "de23ea9d-7910-4244-9d1b-b7674cacf5bc"
    },
    {
        "author": "楊萬里",
        "paragraphs": [
            "味含霜氣洞庭柑，鮓带桃花楚水𧍧。",
            "春暖著人君會否，不教淮白過江南。"
        ],
        "tags": [
            "洞庭湖"
        ],
        "title": "小飲俎豆頗備江西淮浙之品戲題二首  其二",
        "id": "dfde2dfe-aa25-4e6e-8695-885a07abd479"
    },
    {
        "author": "楊萬里",
        "paragraphs": [
            "雨爲梅花遣盡塵，柳勾日影自傳神。",
            "不須苦問春多少，暖幕晴簾總是春。"
        ],
        "title": "雨霽",
        "id": "cab5272d-7960-4698-8f98-4a70a9512984"
    },
    {
        "author": "楊萬里",
        "paragraphs": [
            "甕澄雪水釀春寒，蜜點梅花带露餐。",
            "句裏略無煙火氣，更教誰上少陵壇。"
        ],
        "title": "蜜漬梅花",
        "id": "e9217753-4065-45dc-ab20-bf654af6388e"
    },
    {
        "author": "楊萬里",
        "paragraphs": [
            "看書已怯短檠燈，覓句猶鏘澗水聲。",
            "詩瘦近來惟有骨，可憐辛苦爲虛名。"
        ],
        "title": "感興",
        "id": "d8e7e3d4-1438-4962-b969-a98be4b32156"
    },
    {
        "author": "楊萬里",
        "paragraphs": [
            "已覺朝來退裌衣，日光風力軟如癡。",
            "倩誰留許春寒著，更放梅花住少時。"
        ],
        "title": "春暖郡圃散策三首  其一",
        "id": "02279f95-fa87-4931-8e10-597b61135df7"
    },
    {
        "author": "楊萬里",
        "paragraphs": [
            "萱草行間過履絇，杏花影裏散文書。",
            "秋風遣我疎團扇，又被春風遣喚渠。"
        ],
        "title": "春暖郡圃散策三首  其二",
        "id": "7303d1a2-73c0-4d43-9a97-c37c92b073d9"
    },
    {
        "author": "楊萬里",
        "paragraphs": [
            "春禽處處講新聲，細草欣欣賀嫩晴。",
            "曲折遍穿花底路，莫令一步作虛行。"
        ],
        "title": "春暖郡圃散策三首  其三",
        "id": "28fb06f9-7fc1-4eb1-92b9-98851308ca59"
    },
    {
        "author": "楊萬里",
        "paragraphs": [
            "愛他休日更新晴，忍却春寒上古城。",
            "廢壘荒蘆無一好，春來微徑總堪行。"
        ],
        "title": "休日登城",
        "id": "eb6c46b7-2855-4a4d-b1fe-9ae0cfee1160"
    },
    {
        "author": "楊萬里",
        "paragraphs": [
            "城外春光染遠山，池中嫩水漲微瀾。",
            "回身小却深簷裏，野鴨雙浮欲近欄。"
        ],
        "title": "浄遠亭午望二首  其一",
        "id": "52c8739e-81b8-4d99-8daf-1394d6f25c08"
    },
    {
        "author": "楊萬里",
        "paragraphs": [
            "竹逕殊疎欠補栽，蘭芽欲吐未全開。",
            "初暄乍冷飛猶倦，一蝶新從底處來。"
        ],
        "title": "浄遠亭午望二首  其二",
        "id": "938f4455-878e-4576-9873-9e1a997c778f"
    },
    {
        "author": "楊萬里",
        "paragraphs": [
            "開盡梅花半欲殘，兩株晴雪作雙寒。",
            "團欒遶樹元無見，只合池亭隔水看。"
        ],
        "title": "池亭雙樹梅花",
        "id": "7c99e037-8242-48e9-ae41-2107133b8797"
    },
    {
        "author": "楊萬里",
        "paragraphs": [
            "櫻桃拋過隔牆莟，芍藥叢抽刺土芽。",
            "最是蜜蜂無意思，忍將塵脚踏梅花。"
        ],
        "title": "多稼亭前小步",
        "id": "52973aeb-4ce3-468a-a91d-b2a2b74fd188"
    },
    {
        "author": "楊萬里",
        "paragraphs": [
            "歸來不省醉還醒，只怪譙門打一更。",
            "秉燭徑穿梅下過，此身真在雪中行。"
        ],
        "title": "多稼亭宴客",
        "id": "5b3b3d67-8704-437d-90d4-8a91d0b156e0"
    },
    {
        "author": "楊萬里",
        "paragraphs": [
            "琢瓷作鼎碧於水，削銀爲葉輕如紙。",
            "不文不武火力勻，閉閣下簾風不起。",
            "詩人自炷古龍涎，但令有香不見煙。",
            "素馨忽開抹利拆，低處龍麝和沉檀。",
            "平生飽識山林味，不奈此香殊娬媚。",
            "呼兒急取烝木犀，却作書生真富貴。"
        ],
        "title": "燒香七言",
        "id": "9be4ff19-5cfa-4981-b099-762b8a4f3c3d"
    },
    {
        "author": "楊萬里",
        "paragraphs": [
            "客星何補漢中興，空有清風冷似冰。",
            "早遣阿瞞移漢鼎，人間何處有嚴陵。"
        ],
        "title": "讀嚴子陵傳",
        "id": "a3dc5d0d-70cf-4619-a6cf-21a73c67b779"
    },
    {
        "author": "楊萬里",
        "paragraphs": [
            "莫笑山莊小集休，篇篇字字爽於秋。",
            "向來楓落吳江冷，一句能銷萬古愁。"
        ],
        "title": "題山莊小集",
        "id": "42337750-54c8-4617-81ca-0c4824daa4a0"
    },
    {
        "author": "楊萬里",
        "paragraphs": [
            "春寒儘解粟人膚，敢傍吾儕酒盞無。",
            "雨裏杏花如半醉，擡頭不起索人扶。"
        ],
        "title": "春寒",
        "id": "8f63ddc0-88be-42db-8351-0bade9330532"
    },
    {
        "author": "楊萬里",
        "paragraphs": [
            "梅花耿耿冰玉姿，杏花淡淡注燕脂。",
            "兩花相嬌不相下，各向春風同索價。",
            "折來雙插一銅瓶，旋汲井花澆使醒。",
            "紅紅白白看不足，更遣山童燒蠟燭。"
        ],
        "title": "瓶中梅杏二花",
        "id": "dbdef512-45b2-480c-b28e-57cdaf14c210"
    },
    {
        "author": "楊萬里",
        "paragraphs": [
            "棐几吹燈丈室虛，隔窗雨點響階除。",
            "胡床枕手昏昏著，卧聽兒童讀漢書。"
        ],
        "title": "書齋夜坐二首  其一",
        "id": "988540c9-c52c-45f7-af25-b954a1214db7"
    },
    {
        "author": "楊萬里",
        "paragraphs": [
            "酒力欺人正作眠，夢中得句忽醒然。",
            "寒生更點當當裏，雨在梅花蔌蔌邊。"
        ],
        "title": "書齋夜坐二首  其二",
        "id": "bac6e95b-140e-4c09-b665-f4eefee87882"
    },
    {
        "author": "楊萬里",
        "paragraphs": [
            "織錦天孫矮作機，紫茸翻出白花枝。",
            "更將沈水濃薰却，日淡風微欲午時。"
        ],
        "title": "瑞香花二首  其一",
        "id": "89caf2f3-590b-4fae-8851-189f727ba7ab"
    },
    {
        "author": "楊萬里",
        "paragraphs": [
            "樹如巖桂不勝低，花比素馨幽更奇。",
            "要作團欒小窠錦，春風不長出叢枝。"
        ],
        "title": "瑞香花二首  其二",
        "id": "411f4d86-285d-44e7-bc9e-9d5894fcdd17"
    },
    {
        "author": "楊萬里",
        "paragraphs": [
            "雨打知無那，春暄絕不禁。",
            "小風千點雪，落日一鬚金。"
        ],
        "title": "二月十四日梅花二首  其一",
        "id": "150a632c-dc58-462a-a51c-5fbd795a79f5"
    },
    {
        "author": "楊萬里",
        "paragraphs": [
            "樹勁春猶瘦，花寒暮更明。",
            "平生豈無句，此外不須清。"
        ],
        "title": "二月十四日梅花二首  其二",
        "id": "6a15170a-79a7-47c5-9171-5d72ea51594e"
    },
    {
        "author": "楊萬里",
        "paragraphs": [
            "旋旋哦詩旋旋抄，一尊野蔌更山肴。",
            "春風略不扶人醉，月到梅花最末梢。"
        ],
        "title": "晚飲",
        "id": "f7932cf8-8933-42dd-bb30-942376214102"
    },
    {
        "author": "楊萬里",
        "paragraphs": [
            "荆溪老守勸農歸，吏散還從郡圃嬉。",
            "拾得落英纔一掬，春風苦向掌中吹。"
        ],
        "title": "二月望日勸農既歸散策郡圃二首  其一",
        "id": "619cff5c-0197-4161-8e20-df81081616b7"
    },
    {
        "author": "楊萬里",
        "paragraphs": [
            "今年花事許遲遲，九十春光已半歸。",
            "風急杏花吹不脫，落梅無數掠人飛。"
        ],
        "title": "二月望日勸農既歸散策郡圃二首  其二",
        "id": "9cd6a186-53db-4e79-aa7c-abb43ca32e4b"
    },
    {
        "author": "楊萬里",
        "paragraphs": [
            "江妃虛却蕊珠宮，銀漢仙人謫此中。",
            "偶趁月明波上戲，一身冰雪舞春風。"
        ],
        "title": "水仙花四首  其一",
        "id": "81be556c-4678-4be9-b156-5d7fc2b53ab3"
    },
    {
        "author": "楊萬里",
        "paragraphs": [
            "額間拂殺御袍黄，衣上偷將月姊香。",
            "待倩春風作媒却，西湖嫁與水仙王。"
        ],
        "tags": [
            "西湖"
        ],
        "title": "水仙花四首  其二",
        "id": "470e9448-42fa-45c2-8779-a92d66b2deec"
    },
    {
        "author": "楊萬里",
        "paragraphs": [
            "韻絕香仍絕，花清月未清。",
            "天仙不行地，且借水爲名。"
        ],
        "title": "水仙花四首  其三",
        "id": "defccafb-f926-44cc-81ad-2f2244861064"
    },
    {
        "author": "楊萬里",
        "paragraphs": [
            "開處誰爲伴，蕭然不可親。",
            "雪宮孤弄影，水殿四無人。"
        ],
        "title": "水仙花四首  其四",
        "id": "81971035-4852-4ade-8405-9ed7854b6374"
    },
    {
        "author": "楊萬里",
        "paragraphs": [
            "背壁青燈勸讀書，窺窗素月喚看渠。",
            "向來諸老端何似，未必千年便不如。",
            "春後春前雙雪鬢，江南江北一茅廬。",
            "只愁夜飲無供給，小雨新肥半圃蔬。"
        ],
        "title": "夜坐",
        "id": "0b3e0d73-51c0-4b8b-b83a-b03588880f6e"
    },
    {
        "author": "楊萬里",
        "paragraphs": [
            "柳條百尺拂銀塘，且莫深青只淺黄。",
            "未必柳條能蘸水，水中柳影引它長。"
        ],
        "tags": [
            "柳树"
        ],
        "title": "新柳",
        "id": "b59f1845-66dd-44a3-b95d-03f262a6ad8d"
    },
    {
        "author": "楊萬里",
        "paragraphs": [
            "霧氣初迎日脚開，春光偏傍柳邊回。",
            "寒暄消息何人會，十指今朝出袖來。"
        ],
        "title": "禱雨報恩因到翟園四首  其一",
        "id": "34087973-8d97-45b5-b59d-3dcdeff7f52d"
    },
    {
        "author": "楊萬里",
        "paragraphs": [
            "草路無泥未有塵，城南城北總遊人。",
            "不緣香火來山墅，孤負今年半段春。"
        ],
        "title": "禱雨報恩因到翟園四首  其二",
        "id": "a10b3a9f-188d-4aab-bdc2-4ab50faf43a8"
    },
    {
        "author": "楊萬里",
        "paragraphs": [
            "遶亭怪石小山幽，夾徑低枝壓客頭。",
            "幸自一來惟不早，梅花滿地訴春愁。"
        ],
        "title": "禱雨報恩因到翟園四首  其三",
        "id": "4f0b1d9b-48d8-4dd8-8e29-ba01cfc8c026"
    },
    {
        "author": "楊萬里",
        "paragraphs": [
            "未必錢園似翟園，翟園窠木最宜看。",
            "茂松亭下偏明眼，矮檜平鋪翡翠盤。"
        ],
        "title": "禱雨報恩因到翟園四首  其四",
        "id": "a848d21d-6c11-4d59-afbb-2b6f57094cf8"
    },
    {
        "author": "楊萬里",
        "paragraphs": [
            "無波可照底須窺，與柳爭嬌也學垂。",
            "破曉驟晴天有意，生紅新曬一絇絲。"
        ],
        "title": "垂絲海棠二首  其一",
        "id": "cca1ed0b-75c5-4d16-a8c1-0a7fa9a8afac"
    },
    {
        "author": "楊萬里",
        "paragraphs": [
            "不關殘醉未醒鬆，不爲春愁懶散中。",
            "自是新晴生睡思，起來無力對東風。"
        ],
        "title": "垂絲海棠二首  其二",
        "id": "0d1ed67b-aa0d-4b51-83d9-39f1af437d22"
    },
    {
        "author": "楊萬里",
        "paragraphs": [
            "梅莟香邊踏雪來，杏花雨裏带春回。",
            "明朝解纜還千里，今日看花更一杯。",
            "誰遣文章太驚俗，何緣場屋不遺才。",
            "南溪鷗鷺如相問，爲報春吟費麝煤。"
        ],
        "title": "送羅永年西歸",
        "id": "5f3a1a8c-5936-401b-8567-26436b38938c"
    },
    {
        "author": "楊萬里",
        "paragraphs": [
            "時節從來好雨知，今朝社日頓霏微。",
            "落花只得春風舞，濕却殘香不得飛。"
        ],
        "title": "社雨",
        "id": "c2821f69-8815-43c8-927e-235a3fbcf542"
    },
    {
        "author": "楊萬里",
        "paragraphs": [
            "不分唐人與半山，無端橫欲割詩壇。",
            "半山便遣能參透，猶有唐人是一關。"
        ],
        "title": "讀唐人及半山詩",
        "id": "12ace59a-d006-43db-bd76-87235cb7b8f4"
    },
    {
        "author": "楊萬里",
        "paragraphs": [
            "數日春風不奈暄，梅花落盡浄無痕。",
            "却將晚莟重收拾，更放南枝第二番。"
        ],
        "title": "落梅再著晚花",
        "id": "65d3a11d-362b-422f-86f9-1066d8b7f0a3"
    },
    {
        "author": "楊萬里",
        "paragraphs": [
            "五十如何是後生，呼兒拔白未忘情。",
            "新年只道無功業，也有霜髭六十莖。"
        ],
        "title": "鑷白",
        "id": "6cced826-0353-480c-abbe-63cb495919b7"
    },
    {
        "author": "楊萬里",
        "paragraphs": [
            "著盡工夫是化工，不關春雨更春風。",
            "已拚膩粉塗雙蝶，更費雌黄滴一蜂。"
        ],
        "title": "春興",
        "id": "269f7e78-fd76-4127-b4bd-58844231729a"
    },
    {
        "author": "楊萬里",
        "paragraphs": [
            "口角哦詩細有聲，不妨半醉不妨行。",
            "青燈一點纔如黍，解作書窗徹夜明。"
        ],
        "title": "夜窗二首  其一",
        "id": "172f8e1d-b841-404f-9cab-c14e50563b8a"
    },
    {
        "author": "楊萬里",
        "paragraphs": [
            "詩人心緒幾時休，逢著三春似九秋。",
            "數到五更仍五點，明朝還更有新愁。"
        ],
        "title": "夜窗二首  其二",
        "id": "5e288b6e-c30a-47d5-af7c-6025061cd2c7"
    },
    {
        "author": "楊萬里",
        "paragraphs": [
            "拂花紅露濺春衣，柳外春禽睡未知。",
            "天借晴光與桃李，更將剩彩弄游絲。"
        ],
        "title": "春曉三首  其一",
        "id": "71b31d0d-20e3-4e96-88a7-91a592f697e1"
    },
    {
        "author": "楊萬里",
        "paragraphs": [
            "風光明淑奈渠何，非暖非寒直是和。",
            "春到千花俱有分，海棠獨自得春多。"
        ],
        "title": "春曉三首  其二",
        "id": "b5199089-f560-4f00-9c36-9940ce05e992"
    },
    {
        "author": "楊萬里",
        "paragraphs": [
            "一年生活是三春，二月春光儘十分。",
            "不必開窗索花笑，隔窗花影也欣欣。"
        ],
        "title": "春曉三首  其三",
        "id": "b138e77d-1d43-43cf-8e67-b1a07792169e"
    },
    {
        "author": "楊萬里",
        "paragraphs": [
            "鉛膏細細點花梢，道是春深雪未銷。",
            "一斛千囊蒼玉粟，東風吹作米長腰。"
        ],
        "title": "米囊花二首  其一",
        "id": "5e911d09-add1-4721-9934-fa353aa8f0e4"
    },
    {
        "author": "楊萬里",
        "paragraphs": [
            "鳥語蜂喧蝶亦忙，爭傳天詔詔花王。",
            "東皇羽衛無供給，探借春風十日糧。"
        ],
        "title": "米囊花二首  其二",
        "id": "42a874d0-924a-414c-8ef1-26d045211c8a"
    },
    {
        "author": "楊萬里",
        "paragraphs": [
            "黯黯輕寒淡淡陰，遊人便覺減行春。",
            "春風也解嫌蕭索，自送鞦韆不要人。"
        ],
        "title": "曉寒二首  其一",
        "id": "2f348b31-e9f5-4883-be3f-844f11a49f13"
    },
    {
        "author": "楊萬里",
        "paragraphs": [
            "春光喚入百花叢，寒力平欺兩鬢蓬。",
            "吹亂衆紅還復整，海棠却不怕東風。"
        ],
        "title": "曉寒二首  其二",
        "id": "c0304036-3be0-4ab8-9455-7e1d3697a15b"
    },
    {
        "author": "楊萬里",
        "paragraphs": [
            "上巳春陰政未開，寒窗愁坐冷於灰。",
            "凍蠅觸紙飛還落，仰面翻身起不來。"
        ],
        "title": "上巳三首  其一",
        "id": "9bc5d201-2d72-47d7-b9b0-f89a15801810"
    },
    {
        "author": "楊萬里",
        "paragraphs": [
            "雨冷風酸數日强，老懷不可更禁當。",
            "春寒幸自歸將去，喚取重來是海棠。"
        ],
        "title": "上巳三首  其二",
        "id": "187cae78-d766-4757-8fa8-e61ad91babfa"
    },
    {
        "author": "楊萬里",
        "paragraphs": [
            "正是春光最盛時，桃花枝映李花枝。",
            "鞦韆日暮人歸盡，只有春風弄彩旗。"
        ],
        "title": "上巳三首  其三",
        "id": "a0d0b6e3-f605-489d-a66f-4522e43f6e27"
    },
    {
        "author": "楊萬里",
        "paragraphs": [
            "雙燕衝簾報禁煙，喚驚晝夢聳詩肩。",
            "晚寒政與花爲地，曉雨能令水作天。",
            "桃李海棠聊病眼，清明寒食又來年。",
            "老來不辦琱新句，報答風光且一篇。"
        ],
        "title": "寒食雨作",
        "id": "f75cdccd-3442-43e3-a916-1f1386f8d3b8"
    },
    {
        "author": "楊萬里",
        "paragraphs": [
            "雨後精神退九分，病香愁態不勝春。",
            "落階一寸輕紅雪，卷地風來政惱人。"
        ],
        "title": "垂絲海棠半落",
        "id": "ef22f971-90d9-47b8-b6f0-b433e8de922c"
    },
    {
        "author": "楊萬里",
        "paragraphs": [
            "雨罷饒晴色，松陰轉午時。",
            "堆成李花雪，開遍海棠枝。",
            "旋酌新篘酒，留題細字詩。",
            "不來真是枉，欲去更云遲。"
        ],
        "title": "寒食相將諸子遊翟園得十詩  其一",
        "id": "f1419c40-a5b3-49a6-bb58-b68598fb1851"
    },
    {
        "author": "楊萬里",
        "paragraphs": [
            "鹿葱舊種菊新栽，幽徑深行忘却回。",
            "忽有野香尋不得，蘭於石背一花開。"
        ],
        "title": "寒食相將諸子遊翟園得十詩  其二",
        "id": "4884c405-650d-4e8d-9f4f-cc7cb2df6af8"
    },
    {
        "author": "楊萬里",
        "paragraphs": [
            "柳條老去尚青鮮，下有清渠遶野田。",
            "波面落花相趁走，避風爭泊岸傍邊。"
        ],
        "title": "寒食相將諸子遊翟園得十詩  其三",
        "id": "3f633912-fc2c-4490-a802-3e21777ff520"
    },
    {
        "author": "楊萬里",
        "paragraphs": [
            "儘忙也到翟園休，只見春光不見愁。",
            "屈折海棠團更密，日光下照繡燈毬。"
        ],
        "title": "寒食相將諸子遊翟園得十詩  其四",
        "id": "349742f8-b669-41d4-b51b-c0e3391d7bbe"
    },
    {
        "author": "楊萬里",
        "paragraphs": [
            "小小茅亭短短窗，海棠圍裏柳中央。",
            "乍晴萱草渾無力，落盡梅花尚有香。"
        ],
        "title": "寒食相將諸子遊翟園得十詩  其五",
        "id": "99d93055-14d7-4608-a448-e7c38147fc04"
    },
    {
        "author": "楊萬里",
        "paragraphs": [
            "兒曹健走儘從渠，老脚微酸半要扶。",
            "未委前頭花好否，且令蜂蝶作前驅。"
        ],
        "title": "寒食相將諸子遊翟園得十詩  其六",
        "id": "285ade03-cf7a-4650-afa9-21fc825e26ae"
    },
    {
        "author": "楊萬里",
        "paragraphs": [
            "三月風光一歲無，杏花欲過李花初。",
            "柳絲自爲春風舞，竹尾如何也學渠。"
        ],
        "title": "寒食相將諸子遊翟園得十詩  其七",
        "id": "8089fb60-61a0-4203-b101-aff41a9b2f6a"
    },
    {
        "author": "楊萬里",
        "paragraphs": [
            "驅使花枝苦未休，平章詩句政冥搜。",
            "無端一竇西窗日，不遣吾人略小留。"
        ],
        "title": "寒食相將諸子遊翟園得十詩  其八",
        "id": "42aa23c5-0fb1-4169-87c8-91c1d3ad557b"
    },
    {
        "author": "楊萬里",
        "paragraphs": [
            "花木從渠取次栽，青山那肯入城隈。",
            "翟公不有驅山手，城裏松林底處來。"
        ],
        "title": "寒食相將諸子遊翟園得十詩  其九",
        "id": "c36bb027-54c5-4cfa-a371-2f5c50cbd5cb"
    },
    {
        "author": "楊萬里",
        "paragraphs": [
            "荆溪老守底風流，哦就千詩一笑休。",
            "天欲做春無去處，只堆濃綠柳梢頭。"
        ],
        "title": "寒食相將諸子遊翟園得十詩  其一○",
        "id": "eb414b08-3c70-4a7e-beb3-82bd5a39511b"
    },
    {
        "author": "楊萬里",
        "paragraphs": [
            "纔看桃李錦成圍，忽便園林綠作堆。",
            "遠草將人雙眼去，飛花引蝶過牆來。",
            "簿書節裏無多著，懷抱朝來得好開。",
            "已是七分春去了，何須鳥語苦相催。"
        ],
        "title": "三月十日",
        "id": "81300fc5-6c8c-4cdd-9981-bbd83adb321a"
    },
    {
        "author": "楊萬里",
        "paragraphs": [
            "整冠忽見鏡中霜，挽樹渾無蔕上香。",
            "已貯春愁過萬斛，更令細細著升量。"
        ],
        "title": "清明雨寒八首  其一",
        "id": "09ab8be0-1529-48e4-99a4-06f547b6e637"
    },
    {
        "author": "楊萬里",
        "paragraphs": [
            "脫却單衣著裌衣，禁煙無有不寒時。",
            "一年好處君知麽，寒食千門插柳枝。"
        ],
        "title": "清明雨寒八首  其二",
        "id": "fe60cf9a-ae37-4fcb-9440-38f1d20023a1"
    },
    {
        "author": "楊萬里",
        "paragraphs": [
            "今年寒食與清明，各自陰晴作麽生。",
            "細雨千絲不成點，如何也解滴簷聲。"
        ],
        "title": "清明雨寒八首  其三",
        "id": "8feff763-8aab-44e4-8242-82b98732d864"
    },
    {
        "author": "楊萬里",
        "paragraphs": [
            "桃李一空春已歸，不須更待絮飛時。",
            "閉門獨琢春寒句，只有輕風細雨知。"
        ],
        "title": "清明雨寒八首  其四",
        "id": "4da42a64-7031-4e9f-9eba-4709bc22ad7c"
    },
    {
        "author": "楊萬里",
        "paragraphs": [
            "苔階滴雨翠方濃，須把寒珠濺鹿葱。",
            "梅子猶粘雪前蕊，海棠生恨夜來風。"
        ],
        "title": "清明雨寒八首  其五",
        "id": "c5aaea50-7607-45b1-b9d4-88b04951c6d5"
    },
    {
        "author": "楊萬里",
        "paragraphs": [
            "莫嫌細雨苦飄蕭，政要寒聲伴寂寥。",
            "杏葉猶疎不成響，且將紙瓦當芭蕉。"
        ],
        "title": "清明雨寒八首  其六",
        "id": "f354adc6-26f8-416a-bef8-959f9c27f8a5"
    },
    {
        "author": "楊萬里",
        "paragraphs": [
            "閉戶何緣得句來，開窗更倩雨相催。",
            "只言春色都歸去，小樹桃花政晚開。"
        ],
        "title": "清明雨寒八首  其七",
        "id": "97ad5a89-c546-4be0-b50e-99d014f0f1d0"
    },
    {
        "author": "楊萬里",
        "paragraphs": [
            "風欹衆柳自成妍，雨泣殘花不忍看。",
            "急喚麴生嘗杏子，及渠小苦未生酸。"
        ],
        "title": "清明雨寒八首  其八",
        "id": "2e78a62c-4659-4ac4-98f7-f6de3af11033"
    },
    {
        "author": "楊萬里",
        "paragraphs": [
            "風生蚱蜢怒鬚頭，紈扇團圓璧月流。",
            "三蝶商量探花去，不知若箇是莊周。"
        ],
        "title": "題山莊草蟲扇",
        "id": "58cc5534-3feb-4926-9587-6964ba90808c"
    },
    {
        "author": "楊萬里",
        "paragraphs": [
            "南溪春酒碧於江，北地鵝梨白似霜。",
            "頹却老人山作玉，更加食邑醉爲鄉。",
            "春光如許天何負，雨點殊疎燕不妨。",
            "絕愛杞萌如紫蕨，爲烹茗椀洗詩腸。"
        ],
        "title": "清明果飲二首  其一",
        "id": "c3173c12-5da3-4a94-a4a3-1ee28b79073b"
    },
    {
        "author": "楊萬里",
        "paragraphs": [
            "深著爐香淺著杯，杯行儘緩莫教催。",
            "可憐花樹渾無頼，下却簾鉤也入來。",
            "雪藕新將削冰水，蔗霜只好點青梅。",
            "明年寒食還家去，却憶荆溪花政開。"
        ],
        "title": "清明果飲二首  其二",
        "id": "92577be5-8b6e-4b9e-92d0-2f3079c5f2eb"
    },
    {
        "author": "楊萬里",
        "paragraphs": [
            "朱墨勾添眼底塵，今年春盡不知春。",
            "鞓紅魏紫能相訪，西子崇寧更可人。"
        ],
        "title": "和張倅子儀送鞓紅魏紫崇寧紅醉西施四種牡丹二首  其一",
        "id": "fbc935a5-30a5-49ae-b930-c9fbf6bafd4e"
    },
    {
        "author": "楊萬里",
        "paragraphs": [
            "洛花移種到松江，國色天香內樣粧。",
            "老裏懶邊無好思，爲渠覓句却窮忙。"
        ],
        "title": "和張倅子儀送鞓紅魏紫崇寧紅醉西施四種牡丹二首  其二",
        "id": "b63a8e44-404e-46b1-ba86-2e986142303e"
    },
    {
        "author": "楊萬里",
        "paragraphs": [
            "蒼璧新煎第二泉，博山深炷古龍涎。",
            "草玄顧我非楊子，能賦如公是仲宣。",
            "詩社自甘編下戶，醉鄉何苦不開邊。",
            "窮州地主慚司業，不解時時與酒錢。"
        ],
        "title": "次李倅子壽郡集詩韻",
        "id": "a3489468-7ea8-4a3b-9e20-7495eb19d4bc"
    },
    {
        "author": "楊萬里",
        "paragraphs": [
            "熊膽平生苦，魚軒晚歲榮。",
            "芝蘭今柱史，苗裔古玄英。",
            "寒食花爭泣，元宵燭半明。",
            "從今好時節，萱砌罷君羹。"
        ],
        "title": "薛舍人母方氏太恭人挽章二首  其一",
        "id": "394f890b-bdfb-4622-a458-0cd94ddca1d5"
    },
    {
        "author": "楊萬里",
        "paragraphs": [
            "賦感東征句，詩愁陟屺篇。",
            "生前九齡夢，眼底五朝天。",
            "錦告渾無恙，雲車忽杳然。",
            "不堪青竹笋，歸路不迎船。"
        ],
        "title": "薛舍人母方氏太恭人挽章二首  其二",
        "id": "2f087480-353b-4339-a96f-fb9cbd797f61"
    },
    {
        "author": "楊萬里",
        "paragraphs": [
            "櫻桃一雨半彫零，更與黄鸝翠羽爭。",
            "計會小風留紫脆，殷勤落日弄紅明。",
            "摘來珠顆光如濕，走下金盤不待傾。",
            "天上薦新舊分賜，兒童猶解憶寅清。"
        ],
        "title": "櫻桃",
        "id": "5884cd97-8660-4568-80e4-930744505d1f"
    },
    {
        "author": "楊萬里",
        "paragraphs": [
            "雨餘行脚古城隈，爲愛危亭首屢回。",
            "無數菊苗齊老去，多時花徑不曾來。"
        ],
        "title": "雨後行郡圃",
        "id": "ab7b3c49-bfe0-4a07-ac63-f660a9308a7d"
    },
    {
        "author": "楊萬里",
        "paragraphs": [
            "紅紅白白定誰先，嫋嫋娉娉各自妍。",
            "最是倚欄嬌分外，却緣經雨意醒然。",
            "晚春早夏渾無伴，暖豔晴香政可憐。",
            "好爲花王作花相，不應只遣侍甘泉。"
        ],
        "title": "多稼亭前兩檻芍藥紅白對開二百朵",
        "id": "bac16f49-f19f-433d-a2c4-fe98b939c3eb"
    },
    {
        "author": "楊萬里",
        "paragraphs": [
            "雨纔放脚又還無，葉上蕭蕭半霎餘。",
            "貯得千珠無點漏，絲窠元自不勝疎。"
        ],
        "title": "小雨",
        "id": "42bf6a45-3e16-4e80-b391-c4559a252e6f"
    },
    {
        "author": "楊萬里",
        "paragraphs": [
            "守臣兩月禱山川，詔旨纔頒便沛然。",
            "不是格天緣詔旨，憂民天子本如天。"
        ],
        "title": "六月喜雨三首  其一",
        "id": "628a9220-1ab0-4908-aef6-7839843cba7d"
    },
    {
        "author": "楊萬里",
        "paragraphs": [
            "玄雲直下素光開，雨到前山只恐回。",
            "霹靂一聲風一陣，爲儂催上半天來。"
        ],
        "title": "六月喜雨三首  其二",
        "id": "8fded573-0386-4c3f-9638-c8092190eac7"
    },
    {
        "author": "楊萬里",
        "paragraphs": [
            "今年不是雨來慳，不後秧時亦不前。",
            "自古浙西長苦澇，近來無澇恰三年。"
        ],
        "title": "六月喜雨三首  其三",
        "id": "f24cd706-5b69-4c24-bc3d-f5fc565f0e1a"
    },
    {
        "author": "楊萬里",
        "paragraphs": [
            "雷起嘉山半點蒼，乖龍無地著身藏。",
            "莫嫌白雨來差晚，但遣黄雲作大穰。"
        ],
        "title": "和李子壽通判曾慶祖判院投贈喜雨口號八首  其一",
        "id": "4f014d60-6e93-4632-a5e8-6c1d7cc2acf9"
    },
    {
        "author": "楊萬里",
        "paragraphs": [
            "塵漲街頭不識泥，朝來也解滑霜蹄。",
            "兩公玉句驚風雨，把翫都忘日脚西。"
        ],
        "title": "和李子壽通判曾慶祖判院投贈喜雨口號八首  其二",
        "id": "96d959a8-04ad-46a0-b5de-29a53fbc3b08"
    },
    {
        "author": "楊萬里",
        "paragraphs": [
            "雨早些時打麥殘，雨遲許日即秧乾。",
            "阿誰會得天公意，只道今年乞雨難。"
        ],
        "title": "和李子壽通判曾慶祖判院投贈喜雨口號八首  其三",
        "id": "f671532c-64ce-430e-aec1-f5a616d68cd6"
    },
    {
        "author": "楊萬里",
        "paragraphs": [
            "夢中簷溜作灘聲，幼竹新荷總解鳴。",
            "曉色滿城渾是喜，更無一寸旱時情。"
        ],
        "title": "和李子壽通判曾慶祖判院投贈喜雨口號八首  其四",
        "id": "2c5d2498-602a-46cc-a495-826403c988d1"
    },
    {
        "author": "楊萬里",
        "paragraphs": [
            "蘇湖元以水爲鄉，春早偏欺潤與常。",
            "一雨忽來三晝夜，兩公卷入八詩章。"
        ],
        "title": "和李子壽通判曾慶祖判院投贈喜雨口號八首  其五",
        "id": "7aa22aa4-430a-465b-8f17-98fba4b0d2e9"
    },
    {
        "author": "楊萬里",
        "paragraphs": [
            "守臣閔雨幾曾欣，兩月天高叫不聞。",
            "黄紙带將今雨至，分明端爲聖明君。"
        ],
        "title": "和李子壽通判曾慶祖判院投贈喜雨口號八首  其六",
        "id": "1d0a5f4d-4755-4a3e-970b-b88578ff5716"
    },
    {
        "author": "楊萬里",
        "paragraphs": [
            "謫仙下筆不曾休，句似金盤柘彈流。",
            "我欲將渠卜鄰著，對披簑笠刺漁舟。"
        ],
        "title": "和李子壽通判曾慶祖判院投贈喜雨口號八首  其七",
        "id": "4ad8814b-5634-439e-9944-da8d9b42c720"
    },
    {
        "author": "楊萬里",
        "paragraphs": [
            "南豐每見每津津，繭紙松煤幻好春。",
            "幸與李侯成二妙，更添楊子作三人。"
        ],
        "title": "和李子壽通判曾慶祖判院投贈喜雨口號八首  其八",
        "id": "0c873cb4-9ab3-4c8f-b17f-ee21a39ecaa2"
    },
    {
        "author": "楊萬里",
        "paragraphs": [
            "過雨梅無半箇黄，冬青枝上雪花香。",
            "不須更要風吹面，看著青林意自涼。"
        ],
        "title": "曉登多稼亭三首  其一",
        "id": "3b02f7f6-7d1d-4f2d-add1-fac913d2ac3c"
    },
    {
        "author": "楊萬里",
        "paragraphs": [
            "雨前田畝不勝荒，雨後農家特地忙。",
            "一眼平疇三十里，際天白水立青秧。"
        ],
        "title": "曉登多稼亭三首  其二",
        "id": "bea78a97-87c8-4ece-9831-9dd38772f647"
    },
    {
        "author": "楊萬里",
        "paragraphs": [
            "尚無池水泛荷香，幸有園英照竹窗。",
            "雪白葵花持玉節，柿紅萱草立金幢。"
        ],
        "title": "曉登多稼亭三首  其三",
        "id": "92427464-df03-4234-8921-1b6aff1a2ade"
    },
    {
        "author": "楊萬里",
        "paragraphs": [
            "青李來禽已眼明，新瓜入夏見何曾。",
            "酒邊忘却人間暑，消盡金盆一丈冰。"
        ],
        "title": "六月六日小集二首  其一",
        "id": "026e7734-3770-495a-b52c-feaab7eb2c85"
    },
    {
        "author": "楊萬里",
        "paragraphs": [
            "新蟬聲澀亦無多，强與嬌鶑和好歌。",
            "盡日舞風渾不倦，無人奈得柳條何。"
        ],
        "title": "六月六日小集二首  其二",
        "id": "18aa329e-7ae9-43d3-9ceb-028c3310251c"
    },
    {
        "author": "楊萬里",
        "paragraphs": [
            "郡池六月水方生，便有新荷貼水輕。",
            "雨後獨來無箇事，閑聽啼鳥話昇平。"
        ],
        "title": "雨足曉立郡圃荷橋",
        "id": "39c6aa32-6f84-427f-8191-34e16d3df27d"
    },
    {
        "author": "楊萬里",
        "paragraphs": [
            "風不能銷曉霧痕，天猶未放宿雲根。",
            "城腰折處纔三徑，山觜前頭別一村。"
        ],
        "title": "登多稼亭曉望",
        "id": "15c5022b-b116-4b87-b8d0-9b90b9c14e8a"
    },
    {
        "author": "楊萬里",
        "paragraphs": [
            "矮屋炎天不可居，高亭爽氣亦元無。",
            "小風不被蟬餐却，合有些凉到老夫。"
        ],
        "title": "午熱登多稼亭五首  其一",
        "id": "8e5779bb-3169-4615-bfb1-845160bd0fc6"
    },
    {
        "author": "楊萬里",
        "paragraphs": [
            "芒鞋葵扇頗蕭然，倦倚胡床不是眠。",
            "避暑無藏身去處，追涼行盡竹旁邊。"
        ],
        "title": "午熱登多稼亭五首  其二",
        "id": "22864ace-09ce-4e00-bc50-d913b5688041"
    },
    {
        "author": "楊萬里",
        "paragraphs": [
            "不是城中是甑中，雨餘日色更明紅。",
            "若爲飛上金山頂，獨立長江萬里風。"
        ],
        "tags": [
            "长江"
        ],
        "title": "午熱登多稼亭五首  其三",
        "id": "9b79c68b-a4f8-4a6a-83cc-4213bfa0b70b"
    },
    {
        "author": "楊萬里",
        "paragraphs": [
            "柳外花邊忽颯然，好風一點破愁顔。",
            "岸巾獨倚千尋樹，閑看南雲度北山。"
        ],
        "title": "午熱登多稼亭五首  其四",
        "id": "fca3ac79-d1ea-4b9b-8b0d-c0820cdd03a5"
    },
    {
        "author": "楊萬里",
        "paragraphs": [
            "御風不必問雌雄，只有炎風最不中。",
            "却是竹君殊解事，炎風篩過作清風。"
        ],
        "title": "午熱登多稼亭五首  其五",
        "id": "3ef8dca0-9bef-4889-9444-be2ecc93b580"
    },
    {
        "author": "楊萬里",
        "paragraphs": [
            "下筆生波便百川，字間句裏總超然。",
            "讀來清氣涼人骨，六月真成九月天。"
        ],
        "title": "張尉惠詩和韻謝之三首  其一",
        "id": "ecbb747e-e74a-4551-877e-1d978fd914c2"
    },
    {
        "author": "楊萬里",
        "paragraphs": [
            "軟紅塵裏眼曾開，苦被新詩猛喚回。",
            "借問錦心能底巧，更從月脇摘將來。"
        ],
        "title": "張尉惠詩和韻謝之三首  其二",
        "id": "e3cc8361-21e6-441d-b4b8-fecbfc0639d1"
    },
    {
        "author": "楊萬里",
        "paragraphs": [
            "老去才情半掬慳，不愁不退豈愁前。",
            "清風明月無拘管，與子分張更一年。"
        ],
        "title": "張尉惠詩和韻謝之三首  其三",
        "id": "f80909e9-b292-4e7f-981e-0ac429b6498b"
    },
    {
        "author": "楊萬里",
        "paragraphs": [
            "閉戶坐不得，開窗竚微涼。",
            "樹林蔭白日，几研生碧光。",
            "信手取詩卷，細哦三數章。",
            "初披頗欣愜，再攬忽感傷。",
            "廢卷不能讀，起行繞胡床。",
            "古人恨如山，吾心澹於江。",
            "本不與彼謀，云何斷我腸。",
            "感罷翻自笑，一蟬催夕陽。"
        ],
        "title": "卧治齋晚坐",
        "id": "c5a2c112-667b-48d6-93f7-d928c6202681"
    },
    {
        "author": "楊萬里",
        "paragraphs": [
            "新葺懷古堂，舊臨郭璞池。",
            "去歲夏徂秋，無日不此嬉。",
            "茨菰無暑性，芙蕖有涼姿。",
            "今年池水乾，老子來遂稀。",
            "豈惟來不留，亦復去靡思。",
            "朝來偶一到，又覺景特奇。",
            "水含霽後光，荷於風處欹。",
            "便有白鷗下，驚起翠羽飛。",
            "方池灧窗東，長池橫簷西。",
            "紅綠向背看，觴詠朝夕宜。",
            "此堂初無情，此池諒何知。",
            "如何涉斯世，乖逢亦有時。"
        ],
        "title": "憩懷古堂",
        "id": "902f7244-ebe0-4927-86a5-0b2130774a7e"
    },
    {
        "author": "楊萬里",
        "paragraphs": [
            "雲興惠山頂，雨放太湖脚。",
            "初愁望中遠，忽在頭上落。",
            "白羽障烏巾，衣袖已沾渥。",
            "歸來看簷溜，如瀉萬仞壑。",
            "霆裂大瑶甕，電縈濕銀索。",
            "須臾水平階，花塢失半角。",
            "定知秧疇滿，想見田父樂。",
            "向來春夏交，旱氣亦太虐。",
            "山川已徧走，雲物竟索寞。",
            "雙鬢愁得白，兩膝拜將剝。",
            "早知有今雨，老懷枉作惡。"
        ],
        "tags": [
            "太湖"
        ],
        "title": "望雨",
        "id": "2442d6f6-a181-4cda-8b14-dae48d402999"
    },
    {
        "author": "楊萬里",
        "paragraphs": [
            "故人昔同朝，與游每甚歡。",
            "豈緣勢利合，相得文字間。",
            "有頃各補外，不見今六年。",
            "我來荆溪上，敲榜索租錢。",
            "故人復雙入，飛上青雲端。",
            "我雖世味澹，羨心能恝然。",
            "忽傳故人去，得書墨未乾。",
            "又傳故人亡，驚悼摧肺肝。",
            "鼎貴良獨佳，安貧未遽賢。",
            "向以我易彼，安知不作難。",
            "今以彼易我，試問誰當慳。",
            "如何捐此軀，必要博好官。",
            "顧謂妻與子，官滿當歸田。",
            "我賤汝勿羞，我貧汝勿歎。",
            "從汝丐我身，百年庶團欒。",
            "妻子笑答我，脩短未易言。",
            "富貴必速殞，郭令當夭殘。",
            "貧賤果永算，顔子壽必延。",
            "我復答渠道，薄命我自憐。",
            "我福肯如郭，我德敢望顔。",
            "造物本嗇與，我乃多取旃。",
            "借令彼不怒，退省我獨安。",
            "汝言自有理，我意不可還。"
        ],
        "title": "聞一二故人相繼而逝感歎書懷",
        "id": "eec679f8-5bd0-4592-9aab-4017fc610760"
    },
    {
        "author": "楊萬里",
        "paragraphs": [
            "老眼偏明遠岫孤，夕陽故遣樹陰疎。",
            "蟬鳴葉底無尋處，隨意閑行偶見渠。"
        ],
        "title": "晚步追凉二首  其一",
        "id": "9d8a25f4-b960-4350-9d7f-b2e6bb6e9729"
    },
    {
        "author": "楊萬里",
        "paragraphs": [
            "風不須多只是涼，穿花度柳到人傍。",
            "細吹病耳颼颼響，徐弄輕衫拂拂長。"
        ],
        "title": "晚步追凉二首  其二",
        "id": "c1cdcea9-bb14-4e8f-8b2a-6d56451f4f56"
    },
    {
        "author": "楊萬里",
        "paragraphs": [
            "橋剪荷花兩段開，荷花留我不容回。",
            "不勝好處荷橋坐，政是涼時蚊子來。"
        ],
        "title": "荷橋暮坐三首  其一",
        "id": "c444763f-61b0-49a9-af9e-4b1eb20b261c"
    },
    {
        "author": "楊萬里",
        "paragraphs": [
            "池似平鋪綠錦橫，荷花爲緯藻爲經。",
            "無端織出詩人像，獨立飛橋摘斗星。"
        ],
        "title": "荷橋暮坐三首  其二",
        "id": "4607c34e-6991-43f5-b6d1-16a560eefd11"
    },
    {
        "author": "楊萬里",
        "paragraphs": [
            "水到荷花蔕，風生菰葉梢。",
            "鷗鳬晚聲散，天水夕光交。"
        ],
        "title": "荷橋暮坐三首  其三",
        "id": "21165b88-5327-41e2-97b7-009b1260c06c"
    },
    {
        "author": "楊萬里",
        "paragraphs": [
            "携家守荆溪，忽忽已一朞。",
            "官舍非不佳，懷抱長鮮怡。",
            "若非僮僕病，定復兒女啼。",
            "昔貧歎不飽，今愁豈緣饑。",
            "晨起袖書冊，急登亭上嬉。",
            "露痕尚星月，風氣無窗扉。",
            "頓覺老病身，不禁絺綌衣。",
            "昨暑何可度，朝涼乃爾奇。",
            "白鳥遠如蝶，玄蟬哦似詩。",
            "松色雪我神，荷香冰我脾。",
            "憂樂忽安在，形骸亦俱遺。",
            "穉子不解事，朝餐呼我歸。"
        ],
        "title": "休日清曉讀書多稼亭",
        "id": "ea0cc95d-9099-429e-a012-d7b5ac566cae"
    },
    {
        "author": "楊萬里",
        "paragraphs": [
            "三山道是遠連天，亭上看來只近簷。",
            "可惜當初低少許，三山幸有一峰尖。"
        ],
        "title": "多稼亭上望三山中峰獨秀而低",
        "id": "e7fb93a8-1257-4d47-be94-e0caee513540"
    },
    {
        "author": "楊萬里",
        "paragraphs": [
            "畫舫鳴鉦野寺鐘，暮聲驚破翠煙重。",
            "好風不解藏天巧，彫碎孤雲作數峰。"
        ],
        "title": "雨後晚步郡圃二首  其一",
        "id": "57799eea-aa3c-493d-a276-29578aae8f38"
    },
    {
        "author": "楊萬里",
        "paragraphs": [
            "風勒歸雲带雨回，不容老子小徘徊。",
            "撥忙也到池亭上，昨日卷荷今盡開。"
        ],
        "title": "雨後晚步郡圃二首  其二",
        "id": "f15faf60-8836-4ef8-b510-787deec6c2db"
    },
    {
        "author": "楊萬里",
        "paragraphs": [
            "雨後晨前絕爽時，胡床四面是荷池。",
            "荷珠細走惟愁落，爲報薰風莫急吹。"
        ],
        "title": "曉坐荷橋四首  其一",
        "id": "d6197b54-1827-4cc0-a248-41f7912e6e51"
    },
    {
        "author": "楊萬里",
        "paragraphs": [
            "四葉青蘋點綠池，千重翠蓋護紅衣。",
            "蜻蜓空裏元無見，只見波間仰面飛。"
        ],
        "title": "曉坐荷橋四首  其二",
        "id": "7d1b7c69-a503-45b7-b479-21c8d161ecc7"
    },
    {
        "author": "楊萬里",
        "paragraphs": [
            "碧玉山邊白鳥鳴，綠楊風裏翠荷聲。",
            "草花踏碎教人惜，爲勒芒鞋款款行。"
        ],
        "title": "曉坐荷橋四首  其三",
        "id": "088fdc07-0400-4708-b5cf-e45393d63b95"
    },
    {
        "author": "楊萬里",
        "paragraphs": [
            "簾影窺池到藕根，水光爲我弄朝暾。",
            "魚兒解作晴天雨，波面吹成落點痕。"
        ],
        "title": "曉坐荷橋四首  其四",
        "id": "efdc820d-9f37-4f5e-aaf3-95c0f842a136"
    },
    {
        "author": "楊萬里",
        "paragraphs": [
            "小沼纔階下，孤亭恰水邊。",
            "揩磨一玉鏡，上下兩青天。",
            "可惜無多水，難堪著釣船。",
            "今年非不暑，每到每醒然。"
        ],
        "title": "池亭",
        "id": "143b4ed1-a8f7-45a7-b218-cda7854eb74f"
    },
    {
        "author": "楊萬里",
        "paragraphs": [
            "舊來菰葉已全衰，旋買新荷带藕栽。",
            "看得荷花作蓮子，可憐時節被花催。"
        ],
        "title": "卧治齋盆池",
        "id": "79ff6b53-15ba-41d0-a498-1675d396692d"
    },
    {
        "author": "楊萬里",
        "paragraphs": [
            "晴霞豔豔覆簷牙，絳雪霏霏點砌沙。",
            "莫管身非香案吏，也移床對紫薇花。"
        ],
        "title": "凝露堂前紫薇花兩株每自五月盛開九月乃衰二首  其一",
        "id": "51ec22fa-5079-427e-a50a-c7e978863dd8"
    },
    {
        "author": "楊萬里",
        "paragraphs": [
            "似癡如醉弱還佳，露壓風欺分外斜。",
            "誰道花無紅十日，紫薇長放半年花。"
        ],
        "title": "凝露堂前紫薇花兩株每自五月盛開九月乃衰二首  其二",
        "id": "3b0a4e3e-960f-4e46-9bcd-ded69d2c1f4f"
    },
    {
        "author": "楊萬里",
        "paragraphs": [
            "蚊子因涼減，蟬聲入暮多。",
            "有愁無處著，不飲欲如何。"
        ],
        "title": "暮坐中庭",
        "id": "40840a84-dc56-4aa4-95ec-08c3e18349d9"
    },
    {
        "author": "楊萬里",
        "paragraphs": [
            "蜂不禁人採蜜忙，荷花蕊裏作蜂房。",
            "不知玉蛹甜於蜜，又被詩人嚼作霜。"
        ],
        "title": "食蓮子",
        "id": "0baebf9d-1ffc-424a-823f-8897d3bfcbf4"
    },
    {
        "author": "楊萬里",
        "paragraphs": [
            "龍宮失曉惱江妃，也養鳴雞報早暉。",
            "要啄稻粱無半粒，只教滿頷飽珠璣。"
        ],
        "title": "食雞頭",
        "id": "20a29620-6312-474c-b381-dd5eb6428560"
    },
    {
        "author": "楊萬里",
        "paragraphs": [
            "一霎滂沱一霎晴，簷間點滴尚殘聲。",
            "水將樹影亂揉碎，月與日光相對明。",
            "試數六宵還五雨，坐令夏熱作秋清。",
            "兒曹小住休歸去，更聽風蟬子細鳴。"
        ],
        "title": "暮雨既霽將兒輩登多稼亭",
        "id": "91e91bb1-48d4-465e-94a3-8d76d79a745c"
    },
    {
        "author": "楊萬里",
        "paragraphs": [
            "日脚斜紅欲暮天，倚欄垂手弄雲煙。",
            "兩行相對樹如許，一葉不摇風寂然。",
            "剩欲啜茶還罷去，却愁通夕不成眠。",
            "黑絲半把垂天外，白雨初生遠嶺邊。"
        ],
        "title": "苦熱登多稼亭二首  其一",
        "id": "02614a1d-5f41-4b7a-a0db-8e593234a4c5"
    },
    {
        "author": "楊萬里",
        "paragraphs": [
            "吏散庭空便悄然，不須休日始偷閑。",
            "鷗邊野水水邊屋，城外平林林外山。",
            "偶見行人回首却，亦看老子立亭間。",
            "暮蟬何苦催歸急，只待涼生月半環。"
        ],
        "title": "苦熱登多稼亭二首  其二",
        "id": "df3a2041-938f-48e4-b8fb-4054e5649ee9"
    },
    {
        "author": "楊萬里",
        "paragraphs": [
            "玉礫金沙一逕長，暑中無處可追涼。",
            "獨行行到荷池上，荷不生風水不香。"
        ],
        "title": "暮熱游荷池上五首  其一",
        "id": "ef3bb046-1b9b-40a6-b3aa-8561f0971c76"
    },
    {
        "author": "楊萬里",
        "paragraphs": [
            "寒甃千尋汲井花，病身一浴不勝佳。",
            "追涼不得渾閑事，燒眼生憎半幅霞。"
        ],
        "title": "暮熱游荷池上五首  其二",
        "id": "a577b2e1-38ee-4363-bdf5-5e0e27e5605b"
    },
    {
        "author": "楊萬里",
        "paragraphs": [
            "細草摇頭忽報儂，披襟攔得一西風。",
            "荷花入暮猶愁熱，低面深藏碧傘中。"
        ],
        "title": "暮熱游荷池上五首  其三",
        "id": "f4fa762f-2954-49fb-8429-ebea0c533627"
    },
    {
        "author": "楊萬里",
        "paragraphs": [
            "也不多時便立秋，寄聲殘暑速拘收。",
            "瘦蟬有得許多氣，吟落斜陽未肯休。"
        ],
        "title": "暮熱游荷池上五首  其四",
        "id": "e24bf24f-211d-470f-8e8c-53951ae8f865"
    },
    {
        "author": "楊萬里",
        "paragraphs": [
            "空中斗起朵雲頭，旋旋開來旋旋收。",
            "初作䰒鬆松樹子，忽成髣髴柳花毬。"
        ],
        "title": "暮熱游荷池上五首  其五",
        "id": "30551456-976c-45b7-9a8c-aabc11b3be3d"
    },
    {
        "author": "楊萬里",
        "paragraphs": [
            "恰則天方暮，如何月正中。",
            "一年無此熱，今夕絕無風。",
            "早藕凝鬆雪，新菱剝釅紅。",
            "醉鄉堪避暑，只合著衰翁。"
        ],
        "title": "月下果飲七首  其一",
        "id": "71db8662-899f-4a5e-a329-f3ca545f49b8"
    },
    {
        "author": "楊萬里",
        "paragraphs": [
            "酒邊無物伴長瓶，一顆新蓮一段冰。",
            "月下不風終是爽，燭光何罪也堪憎。"
        ],
        "title": "月下果飲七首  其二",
        "id": "54cda6ce-b8b0-4f24-aa73-39100493f829"
    },
    {
        "author": "楊萬里",
        "paragraphs": [
            "一年遇暑一番愁，六月梢時七月頭。",
            "今夕追涼還得熱，何時遇夏却逢秋。"
        ],
        "title": "月下果飲七首  其三",
        "id": "58282f4e-c5b3-4417-bc8f-c25e77bbe3b3"
    },
    {
        "author": "楊萬里",
        "paragraphs": [
            "月初生處薄雲生，到得雲銷月政明。",
            "兩處打更如一處，二更還作四更聲。"
        ],
        "title": "月下果飲七首  其四",
        "id": "5cb23f5f-2712-485b-9119-f336d018b69f"
    },
    {
        "author": "楊萬里",
        "paragraphs": [
            "坐久輕雲次第開，月光飛入酒杯來。",
            "今宵只有半邊月，一半桂枝何處栽。"
        ],
        "title": "月下果飲七首  其五",
        "id": "2ad9821c-36fe-46b3-836b-eb436491f28d"
    },
    {
        "author": "楊萬里",
        "paragraphs": [
            "斜斜花影欲愁予，唧唧蟲聲亦愛渠。",
            "月與詩人元不薄，儂於歡伯未應疎。"
        ],
        "title": "月下果飲七首  其六",
        "id": "447fbf75-1317-4a1b-877b-7d94f1b4c107"
    },
    {
        "author": "楊萬里",
        "paragraphs": [
            "人靜更深丈室虛，欲眠聊復小踟躕。",
            "竹床最冷也成熱，羽扇不涼差勝無。"
        ],
        "title": "月下果飲七首  其七",
        "id": "a2e87ff9-0d08-4cc6-8cdc-07642ffe8b09"
    },
    {
        "author": "楊萬里",
        "paragraphs": [
            "日光烘碎一天雲，散作濛濛霧滿村。",
            "我亦知渠別無事，不教遠岫翠當門。"
        ],
        "title": "曉坐多稼亭",
        "id": "ef147e3d-f86a-4576-a64f-29dd98f14e16"
    },
    {
        "author": "楊萬里",
        "paragraphs": [
            "身在荷香水影中，曉涼不與夜來同。",
            "且拋書冊梳蓬鬢，移轉胡床受小風。"
        ],
        "title": "梳頭有感二首  其一",
        "id": "3ddd3694-4104-4b88-88a3-7a1340c22b33"
    },
    {
        "author": "楊萬里",
        "paragraphs": [
            "同郡同年總八人，七人零落一人存。",
            "如何獨立薰風裏，猶怨霜花點鬢根。"
        ],
        "title": "梳頭有感二首  其二",
        "id": "059db4fc-d4e5-481b-8b3d-23e705b40801"
    },
    {
        "author": "楊萬里",
        "paragraphs": [
            "飯餘浴罷趁涼行，偶憩池頭最小亭。",
            "醉倚胡床便成睡，夢聞荷氣忽然醒。"
        ],
        "title": "晚凉散策二首  其一",
        "id": "03570a82-d834-4668-9f64-acc014db562b"
    },
    {
        "author": "楊萬里",
        "paragraphs": [
            "半點輕風泛柳絲，忽吹荷葉一時欹。",
            "芙蕖好處無人會，最是將開半落時。"
        ],
        "title": "晚凉散策二首  其二",
        "id": "9655ccc3-3d7f-49c5-9a50-6a0e776f494e"
    },
    {
        "author": "楊萬里",
        "paragraphs": [
            "上得城來眼頓明，暮山爭獻數尖青。",
            "垂楊舞罷西風葉，一葉多時獨未停。"
        ],
        "title": "閏六月立秋後暮熱追凉郡圃二首  其一",
        "id": "547c3e9f-d6a3-432e-b9f2-8a20a67484f2"
    },
    {
        "author": "楊萬里",
        "paragraphs": [
            "夏欲盡頭秋欲初，小涼未苦爽肌膚。",
            "夕陽幸自西山外，一抹斜紅不肯無。"
        ],
        "title": "閏六月立秋後暮熱追凉郡圃二首  其二",
        "id": "46339180-1222-4889-941b-2363d467f601"
    },
    {
        "author": "楊萬里",
        "paragraphs": [
            "胡床倦坐起憑欄，人正忙時我正閑。",
            "却是閑中有忙處，看書纔了又看山。"
        ],
        "title": "靜坐池亭二首  其一",
        "id": "7f0013db-772f-4a81-981e-1c310f23d808"
    },
    {
        "author": "楊萬里",
        "paragraphs": [
            "荷邊弄水一身香，竹裏招風滿扇涼。",
            "道是秋來還日短，秋來閑裏日偏長。"
        ],
        "title": "靜坐池亭二首  其二",
        "id": "d7f473cd-fd45-4b0a-a9ad-6ed34343fcf1"
    },
    {
        "author": "楊萬里",
        "paragraphs": [
            "不教老子略眉開，夏熱未除秋熱來。",
            "一夜涼風吹欲盡，半輪曉日喚將回。"
        ],
        "title": "秋暑三首  其一",
        "id": "a6c06644-a733-45fd-ab73-70e50407caba"
    },
    {
        "author": "楊萬里",
        "paragraphs": [
            "汗如雨點湧人膚，一一鬚根一一珠。",
            "不道去年秋不熱，今年秋熱去年無。"
        ],
        "title": "秋暑三首  其二",
        "id": "813fd616-e1d0-4d71-a1ca-c3a17a710047"
    },
    {
        "author": "楊萬里",
        "paragraphs": [
            "半柳斜陽半柳陰，一蟬飛去一蟬吟。",
            "岸巾亭子鈎欄角，送眼江村松樹林。"
        ],
        "title": "秋暑三首  其三",
        "id": "1db896a7-b37e-443d-a881-85a7fdfafbee"
    },
    {
        "author": "楊萬里",
        "paragraphs": [
            "蜂居筆管沒人知，誰遣啾啾不住時。",
            "最是蝸牛太多事，長將宅子自相隨。"
        ],
        "title": "戲題",
        "id": "52ee252e-75a5-4de9-bbdf-47aa7ff1e2c1"
    },
    {
        "author": "楊萬里",
        "paragraphs": [
            "露氣仍荷氣，秋風更曉風。",
            "身兼水亭子，雙墮玉壺中。"
        ],
        "title": "曉登水亭",
        "id": "268a6e0e-18f2-4435-a72d-56ffafe6ceb8"
    },
    {
        "author": "楊萬里",
        "paragraphs": [
            "讀遍元詩與白詩，一生少傅重微之。",
            "再三不曉渠何意，半是交情半是私。"
        ],
        "title": "讀元白長慶二集詩",
        "id": "4eff9e09-c1a1-4436-a458-442079433921"
    },
    {
        "author": "楊萬里",
        "paragraphs": [
            "花頭素片剪成冰，葉背青瓊刻作稜。",
            "珍重兒童輕手折，綠針刺手却渠憎。"
        ],
        "title": "白蓮",
        "id": "f9ad1cf2-3b56-49e3-abf3-054967598eec"
    },
    {
        "author": "楊萬里",
        "paragraphs": [
            "紅白蓮花共玉瓶，紅蓮韻絕白蓮清。",
            "空齋不是無秋暑，暑被花銷斷不生。"
        ],
        "title": "瓶中紅白二蓮五首  其一",
        "id": "364a0ef9-6a73-4d31-a939-f84e3550a0b3"
    },
    {
        "author": "楊萬里",
        "paragraphs": [
            "揀得新開便折將，忽然到晚斂花房。",
            "只愁花斂香還減，來早重開別是香。"
        ],
        "title": "瓶中紅白二蓮五首  其二",
        "id": "a1560d21-157b-4823-90d7-4c5f3b228821"
    },
    {
        "author": "楊萬里",
        "paragraphs": [
            "晚花特地斂新粧，莫道無情總不妨。",
            "中有黄金蓮子盞，被人瞥見即深藏。"
        ],
        "title": "瓶中紅白二蓮五首  其三",
        "id": "dfb1e7df-aa3e-49e8-92fb-e49dbd60010f"
    },
    {
        "author": "楊萬里",
        "paragraphs": [
            "白蓮半莟未開時，看作紅蓮更不疑。",
            "到得欲開渾別了，玉膚洗退淡臙脂。"
        ],
        "title": "瓶中紅白二蓮五首  其四",
        "id": "44fe7e70-694b-4921-b377-38f2753f9570"
    },
    {
        "author": "楊萬里",
        "paragraphs": [
            "折得荷花伴我幽，更搴荷葉伴花愁。",
            "孤芳欲落偏多思，一片先垂半不收。"
        ],
        "title": "瓶中紅白二蓮五首  其五",
        "id": "f74524cd-b563-45a3-927b-83bec094cdef"
    },
    {
        "author": "楊萬里",
        "paragraphs": [
            "不分老鈴下，苦來驚我眠。",
            "要知甘寢處，最是欲明天。",
            "未了公家事，難銷月俸錢。",
            "坐曹臨訟罷，殘燭正熒然。"
        ],
        "title": "早起",
        "id": "0d195ff0-600f-4d8a-9d80-78a4336637a5"
    },
    {
        "author": "楊萬里",
        "paragraphs": [
            "度暑過於歲，初涼別是天。",
            "獨穿秋露草，來看曉風蓮。",
            "病骨殊輕甚，幽襟一灑然。",
            "不妨聊吏隠，何必更林泉。"
        ],
        "title": "曉登懷古堂",
        "id": "492dd18d-7cb6-4b4f-a899-31a2a13eabaf"
    },
    {
        "author": "楊萬里",
        "paragraphs": [
            "橋壓荷梢過，花圍橋外饒。",
            "荆溪無勝處，勝處是荷橋。"
        ],
        "title": "荷橋",
        "id": "9e5ab130-ee28-46e0-b1bd-6bd1a9f81ed6"
    },
    {
        "author": "楊萬里",
        "paragraphs": [
            "今歲五十二，豈爲年少人。",
            "荷涼欣暑退，蟬苦怨秋新。",
            "澹慮翻成感，彫詩不著塵。",
            "小兒知得句，頻掉小烏巾。"
        ],
        "title": "感秋二首  其一",
        "id": "b8369c00-84ba-4005-97d4-085cbc2838f2"
    },
    {
        "author": "楊萬里",
        "paragraphs": [
            "南國初涼日，東吳欲盡頭。",
            "露荷幽馥曉，雲日澹光秋。",
            "也愛西風爽，其如半老休。",
            "蟬聲與蛩響，計會兩催愁。"
        ],
        "title": "感秋二首  其二",
        "id": "4c619acf-df0d-42f3-854e-013dd1839840"
    },
    {
        "author": "楊萬里",
        "paragraphs": [
            "宿雨猶涼在，晨陰欲霽初。",
            "移床近秋水，正面對芙蕖。",
            "團扇淒無彩，生衣凜覺疎。",
            "欲歸仍小住，更讀數行書。"
        ],
        "title": "雨後清曉梳頭讀書懷古堂二首  其一",
        "id": "bd203546-dc82-4c04-b64b-ab1a1b250a39"
    },
    {
        "author": "楊萬里",
        "paragraphs": [
            "蟲響餘宵寂，荷粧赴曉鮮。",
            "梳頭花霧裏，照水柳風前。",
            "舊雨仍今雨，新年勝故年。",
            "登城有佳眺，秋稼正連天。"
        ],
        "title": "雨後清曉梳頭讀書懷古堂二首  其二",
        "id": "bbfe5c7d-0d54-4e42-ab77-018aa3ba6585"
    },
    {
        "author": "楊萬里",
        "paragraphs": [
            "雨後朝陰到午晴，空齋孤坐納秋清。",
            "一蟬也解憐幽寂，柳外飛來葉底鳴。"
        ],
        "title": "午坐卧治齋",
        "id": "de9c5f96-fa9e-4eab-938b-95b8d218a232"
    },
    {
        "author": "楊萬里",
        "paragraphs": [
            "元珍先生茁雲孫，雪竹有節豹有文。",
            "染雲作句本天巧，鏤冰生花無手痕。",
            "鵷鷺行邊舊聯翼，天祿閣中今獨直。",
            "半竿淮水將渠歸，一笑荆溪豈人力。",
            "贈我阿泓非姓陶，木家居士漆園曹。",
            "急呼陳玄導黑水，花暈千層吹海濤。",
            "句容銅山擣金屑，幻出羽淵三足鼈。",
            "兩耳踰肩一腹皤，解吐黄雲香刮骨。",
            "雙珍投贈感故人，秃翁有筆今無神。",
            "杯水博詩元不直，醤瓿覆却那作嗔。",
            "阿泓處分蛛絲裹，延置銅君居上坐。",
            "煮茶剝芡對爐薰，遮莫白駒隙中過。"
        ],
        "title": "謝丁端叔直閣惠永嘉髹研句容香鬲",
        "id": "bde6a2dc-d488-429e-a0d9-04e97f3646e3"
    },
    {
        "author": "楊萬里",
        "paragraphs": [
            "老檜陰陰夾古城，露叢迎貫日華明。",
            "曉涼無箇人分却，一逕深長獨自行。"
        ],
        "title": "檜逕曉步二首  其一",
        "id": "31057086-b7cf-4203-881d-aef95093ddaf"
    },
    {
        "author": "楊萬里",
        "paragraphs": [
            "雨歇林間涼自生，風穿逕裏曉逾清。",
            "意行偶到無人處，驚起山禽我亦驚。"
        ],
        "title": "檜逕曉步二首  其二",
        "id": "e92e18b6-8572-447e-953a-bf6cd99cace3"
    },
    {
        "author": "楊萬里",
        "paragraphs": [
            "淮南使者郎官星，瑞光夜燭荆溪清。",
            "平生龐公不入城，令我折却屐齒迎。",
            "交遊雲散別如雨，同舍諸郎半爲土。",
            "二老還將兩鬢霜，三更重對孤燈語。",
            "向來南宮綾錦堆，南窗北窗桃李開。",
            "先生誦詩舌起雷，一字不似人間來。",
            "剡藤染出梅花賦，句似梅花花似句。",
            "幾年金鑰秘銀鉤，玉𥫽不施恐飛去。",
            "秋風呼酒荷邊亭，主人自醉客自醒。",
            "儂能痛飲渠不飲，飲與不飲俱忘形。",
            "鬢今如霜心如水，功名一念扶不起。",
            "儂歸螺山渠惠山，來歲相思二千里。"
        ],
        "title": "謝尤延之提舉郎中自山間惠訪長句",
        "id": "ffa60fd9-888e-4622-8aa7-91c217d218d7"
    },
    {
        "author": "楊萬里",
        "paragraphs": [
            "比雪猶鬆在，無絲可得飄。",
            "輕拈愁欲碎，未嚼已先銷。"
        ],
        "title": "小集食藕極嫩",
        "id": "ab378e51-8ed0-4a50-a303-c44c84bfe502"
    },
    {
        "author": "楊萬里",
        "paragraphs": [
            "隨分哦詩足散愁，老懷何用更冥搜。",
            "聿來胥宇蟻移穴，無以爲家燕入秋。",
            "蓋世功名吹劍首，平生憂患淅矛頭。",
            "從今歸去便歸去，未到無顔見白鷗。"
        ],
        "title": "秋懷",
        "id": "73a88d11-2e20-47a7-98b5-2033a67a4b0f"
    },
    {
        "author": "楊萬里",
        "paragraphs": [
            "官壕水落兩三痕，正是秋初雨後天。",
            "菱荇中間開一路，曉來誰過採菱船。"
        ],
        "title": "七月既望晚觀菱壕",
        "id": "e097ad9e-eef1-423f-bd89-e15e833413f8"
    },
    {
        "author": "楊萬里",
        "paragraphs": [
            "初退生衣進熟衣，新涼只與睡相宜。",
            "草爭人迹微疎處，荷怯秋風欲動時。",
            "又是一年將過眼，如何兩鬢不成絲。",
            "中元節後新來懶，草冊纔抄第二詩。"
        ],
        "title": "新凉感興",
        "id": "f9ae17aa-d729-403d-8524-68c1af673070"
    },
    {
        "author": "楊萬里",
        "paragraphs": [
            "風將煙雨入亭寒，城引山林拓眼寬。",
            "六月登臨渾覺熱，朝來不敢傍危欄。"
        ],
        "title": "七月二十五日曉登多稼亭",
        "id": "db6f5fdf-2c2b-4924-b1f0-33501dd31582"
    },
    {
        "author": "楊萬里",
        "paragraphs": [
            "雪花四出剪鵝黄，金屑千麩糝露囊。",
            "看去看來能幾大，如何著得許多香。"
        ],
        "title": "凝露堂木犀二首  其一",
        "id": "a0b85b0a-77b2-4faa-b913-352f8cd483c1"
    },
    {
        "author": "楊萬里",
        "paragraphs": [
            "夢騎白鳳上青空，徑度銀河入月宮。",
            "身在廣寒香世界，覺來簾外木犀風。"
        ],
        "title": "凝露堂木犀二首  其二",
        "id": "8f0e7b27-c05d-4cd3-869e-2f2b0a261440"
    },
    {
        "author": "楊萬里",
        "paragraphs": [
            "月忽飛來墮我傍，我還飛入月中央。",
            "如何桂樹許多影，不隔冰輪些子光。",
            "自古中秋多苦事，非風即雨斷人腸。",
            "醉來不信寒欺酒，露濕杯盤凍作霜。"
        ],
        "title": "中秋前一夕携酒與子仁姪登多稼亭",
        "id": "5457c309-9cd8-4297-bd93-919ae0bc59dd"
    },
    {
        "author": "楊萬里",
        "paragraphs": [
            "偶爾相逢細問途，不知何事數遷居。",
            "微軀所饌能多少，一獵歸來滿後車。"
        ],
        "title": "觀蟻二首  其一",
        "id": "9eaf1570-9c33-4ce6-9d11-fed12aa4ad15"
    },
    {
        "author": "楊萬里",
        "paragraphs": [
            "一騎初來隻又雙，全軍突出陣成行。",
            "策勳急報千夫長，渡水還爭一葦杭。"
        ],
        "title": "觀蟻二首  其二",
        "id": "a0eb6a7f-936b-4139-bd91-bef585c0606d"
    },
    {
        "author": "楊萬里",
        "paragraphs": [
            "劣到中秋雲便興，中秋過了却成晴。",
            "霧橫平野村村白，日上疎林葉葉明。",
            "歲事不應如許早，朝來已覺嫩寒生。",
            "春吟不似秋吟好，覓句新來分外清。"
        ],
        "title": "中秋無月至十七日曉晴",
        "id": "fa561a1f-d4b0-4df8-b02f-51297098f704"
    },
    {
        "author": "楊萬里",
        "paragraphs": [
            "翟園不到纔幾日，寒梢冷葉秋蕭瑟。",
            "只有黄花數點明，上照青松下蒼石。",
            "記得春頭來此嬉，梅花太瘦杏花肥。",
            "巷南巷北皆春色，恰似吾人年少時。",
            "忽怪翟園如許老，園應笑我衰容早。",
            "來歲春光更一來，我衰依舊園還少。"
        ],
        "title": "重九前五日再游翟園",
        "id": "7d4a2b4f-c147-4b18-b034-8432169ac64e"
    },
    {
        "author": "楊萬里",
        "paragraphs": [
            "酒爲吾人綠，花知九日黄。",
            "風燈秋焰冷，霜雁夜聲忙。",
            "愛子文無對，嗟予老更狂。",
            "相分即相見，不待半年强。"
        ],
        "title": "送子仁姪南歸二首  其一",
        "id": "7bac962c-961e-4f8a-a821-cff98e78ea02"
    },
    {
        "author": "楊萬里",
        "paragraphs": [
            "再歲來相款，三杯忽語離。",
            "忍將垂老淚，滴作送行詩。",
            "子去儂猶住，身留夢亦隨。",
            "南溪舊風月，千萬寄相思。"
        ],
        "title": "送子仁姪南歸二首  其二",
        "id": "d055795b-25cb-4ba8-b8f8-d0983abef6cb"
    },
    {
        "author": "楊萬里",
        "paragraphs": [
            "幸自江湖可避人，懷珠韞玉冷無塵。",
            "何須抵死露頭角，荇葉荷花老此身。"
        ],
        "title": "食老菱有感",
        "id": "f8124acd-bd22-43a4-8146-92ad96cdfc78"
    },
    {
        "author": "楊萬里",
        "paragraphs": [
            "古人亡，古人在，古人不在天應改。",
            "不留三句五句詩，安得千人萬人愛。",
            "今人只笑古人癡，古人笑君君不知。",
            "朝來暮去能幾許，葉落花開無盡時。",
            "人生須要印如斗，不道金槌控渠口。",
            "身前只解皺兩眉，身後還能更杯酒。",
            "李太白，阮嗣宗，當年誰不笑兩翁。",
            "萬古賢愚俱白骨，兩翁天地一清風。"
        ],
        "title": "醉吟",
        "id": "79f1121c-58aa-4cba-96f2-a11a4cba365e"
    },
    {
        "author": "楊萬里",
        "paragraphs": [
            "忽忽還重九，匆匆又歲華。",
            "不妨將白髮，剩與插黄花。"
        ],
        "title": "和丁端叔菊花",
        "id": "b4c19170-e451-4475-a32d-25b9698e0b42"
    },
    {
        "author": "楊萬里",
        "paragraphs": [
            "危亭獨上忽徬徨，欠箇山莊墮我傍。",
            "却是向來相聚日，老懷未解憶山莊。"
        ],
        "title": "懷山莊子仁姪二首  其一",
        "id": "0e62e000-d204-493b-a130-cb90f8c246b6"
    },
    {
        "author": "楊萬里",
        "paragraphs": [
            "吾家小阮未西歸，日日相從郡圃嬉。",
            "黄菊拒霜今笑我，先生也有獨來時。"
        ],
        "title": "懷山莊子仁姪二首  其二",
        "id": "fbec8dcc-469d-49b8-b5b9-62fb88684f7a"
    },
    {
        "author": "楊萬里",
        "paragraphs": [
            "新樣西風較劣些，重陽還放海棠花。",
            "春紅更把秋霜洗，且道精神佳不佳。"
        ],
        "title": "張子儀太社折送秋日海棠二首  其一",
        "id": "f2189086-eee4-4bfc-bcd9-c2e3a9587566"
    },
    {
        "author": "楊萬里",
        "paragraphs": [
            "木蕖籬菊總無光，秋色今年付海棠。",
            "爲底夜深花不睡，翠紗袖上月和霜。"
        ],
        "title": "張子儀太社折送秋日海棠二首  其二",
        "id": "694deae5-5b1b-4d1f-be8d-59866d93ae8b"
    },
    {
        "author": "楊萬里",
        "paragraphs": [
            "重陽纔過便新寒，去歲如今暑尚殘。",
            "雲外雁來元不覺，一聲喚我舉頭看。"
        ],
        "title": "晚登浄遠亭二首  其一",
        "id": "b5b0d18f-e1ec-4864-b4a2-7896c1e026d6"
    },
    {
        "author": "楊萬里",
        "paragraphs": [
            "簿書纔了晚衙催，且上高亭眼暫開。",
            "野鴨成羣忽驚起，定知城背有船來。"
        ],
        "title": "晚登浄遠亭二首  其二",
        "id": "5902cb0e-916c-4ab6-b0b1-de3f4094e9ad"
    },
    {
        "author": "楊萬里",
        "paragraphs": [
            "鶑樣衣裳錢樣裁，冷霜涼露濺秋埃。",
            "比他紅紫開差晚，時節來時畢竟開。"
        ],
        "title": "黄菊",
        "id": "1bdabe8e-2c10-4e66-97b8-c4db00c2aeee"
    },
    {
        "author": "楊萬里",
        "paragraphs": [
            "鞋響新霜後，襟暄野日初。",
            "寒溪半灣落，遠樹一行疎。",
            "老矣端何苦，歸哉不願餘。",
            "終更猶半歲，作麽度居諸。"
        ],
        "title": "曉登子城",
        "id": "87f17da7-90c1-494c-a522-bae7f8f35c4d"
    },
    {
        "author": "楊萬里",
        "paragraphs": [
            "危亭俯涼囿，落葉日夜深。",
            "佳菊獨何爲，開花得我心。",
            "韻孤自無伴，香浄暗滿襟。",
            "根器受正色，非緣學黄金。",
            "獨違春光早，而俟秋寒侵。",
            "豈不愛凋年，坐令淹寸陰。",
            "奈此清苦操，媿入妍華林。",
            "向來朱碧叢，亦復悴斯今。",
            "清霜慘萬象，幽芳耿森森。",
            "持以壽君子，聊爾慰孤斟。"
        ],
        "title": "多稼亭前黄菊",
        "id": "e7d0135e-77aa-4030-96a2-9ddaca13defe"
    },
    {
        "author": "楊萬里",
        "paragraphs": [
            "一聲能遣一人愁，終夕聲聲曉未休。",
            "不解繅絲替人織，强來出口促衣裘。"
        ],
        "title": "促織",
        "id": "86eead58-48e4-41e0-bc3b-6ea1ed86d9dc"
    },
    {
        "author": "楊萬里",
        "paragraphs": [
            "去時岸樹日猶明，歸到州橋月已昇。",
            "水與天爭一輪玉，市聲人語兩街燈。",
            "迎來送往鬚成雪，索筆題詩硯欲冰。",
            "浄洗紅塵煩碧酒，倦來不覺睡騰騰。"
        ],
        "title": "迓使客夜歸四首  其一",
        "id": "5cf29b49-aeae-47a6-b2e7-d655cfd77da2"
    },
    {
        "author": "楊萬里",
        "paragraphs": [
            "病後霜威不見饒，吟邊月色苦相撩。",
            "重簾垂地寒猶入，畫燭無風影自摇。",
            "誰遣塵埃空老去，何曾鷗鷺不吾招。",
            "坐來已是愁無奈，草露蟲聲政寂寥。"
        ],
        "title": "迓使客夜歸四首  其二",
        "id": "d1a04a0b-799a-4cdd-ba40-8219e3be3b0a"
    },
    {
        "author": "楊萬里",
        "paragraphs": [
            "起視青天分外青，滿天一點更無星。",
            "忽驚平地化成水，乃是月華光滿庭。",
            "筆下何知有前輩，醉中未肯赦空瓶。",
            "兒曹夜誦何書冊，也遣先生細細聽。"
        ],
        "title": "迓使客夜歸四首  其三",
        "id": "39572e33-1a86-4448-bf56-16e3f68528dd"
    },
    {
        "author": "楊萬里",
        "paragraphs": [
            "病身已怯九秋涼，也復移樽下砌傍。",
            "只愛杯中都是月，不知身上寸深霜。",
            "清愁舊覺天來遠，寒夜新添歲樣長。",
            "不是傍人俱欲睡，老人無睡亦何妨。"
        ],
        "title": "迓使客夜歸四首  其四",
        "id": "9588f025-7096-4431-92a3-f911cdb83f75"
    },
    {
        "author": "楊萬里",
        "paragraphs": [
            "秋光好處頓胡床，旋喚茶甌淺著湯。",
            "隔樹漏天青破碎，驚風度竹碧匆忙。"
        ],
        "title": "城頭秋望  其一",
        "id": "d0496166-cea9-48b1-b3b0-461780b400ff"
    },
    {
        "author": "楊萬里",
        "paragraphs": [
            "未得霜晴未是晴，霜晴無復點雲生。",
            "鷺鷥不遣魚驚散，移却惟愁水作聲。"
        ],
        "title": "城頭秋望  其二",
        "id": "0d85bed7-7aa2-4aa9-8c77-14eb5b6b3db4"
    },
    {
        "author": "楊萬里",
        "paragraphs": [
            "生酒清於雪，煮酒赤如血，煮酒不如生酒烈。",
            "煮酒只带煙火氣，生酒不離泉石味。",
            "石根泉眼新汲將，麯米釀出春風香。",
            "坐上豬紅間熊白，甕頭鴨綠變鵝黄。",
            "先生一醉萬事已，那知身在塵埃裏。"
        ],
        "title": "生酒歌",
        "id": "e91827a9-a3f7-4812-91e3-3e1747d53207"
    },
    {
        "author": "楊萬里",
        "paragraphs": [
            "幽人睡正熟，不知江雨來。",
            "驚風颯然起，聲若山嶽摧。",
            "起坐不復寐，萬感集老懷。",
            "憶年十四五，讀書松下齋。",
            "寒夜耿難曉，孤吟悄無儕。",
            "蟲語一燈寂，鬼啼萬山哀。",
            "雨聲正如此，壯心滴不灰。",
            "即今踰知命，已先十年衰。",
            "不知後此者，壯心肯更回。",
            "舊學日疏蕪，書冊久塵埃。",
            "聖處與天似，而我老相催。",
            "坐念慨未已，東窗晨光開。"
        ],
        "title": "夜雨",
        "id": "bb5a1945-4720-431a-9189-90332843c83b"
    },
    {
        "author": "楊萬里",
        "paragraphs": [
            "芭蕉得雨便欣然，終夜作聲清更妍。",
            "細聲巧學蠅觸紙，大聲鏘若山落泉。",
            "三點五點俱可聽，萬籟不生秋夕靜。",
            "芭蕉自喜人自愁，不如西風收却雨即休。"
        ],
        "title": "芭蕉雨",
        "id": "59949224-56df-4f20-8b3d-e3f5ff860360"
    },
    {
        "author": "楊萬里",
        "paragraphs": [
            "城頭欲上苦新泥，暖氣薰人軟欲癡。",
            "睡又不成行不是，强來看打洛神碑。"
        ],
        "title": "雨中懶困",
        "id": "d5cf3491-1037-4577-a617-1f3fa6175679"
    },
    {
        "author": "楊萬里",
        "paragraphs": [
            "東齋歸自浣花里，訪我弄泉惠山趾。",
            "隨身萬里只孤舟，一簪不曾著行李。",
            "忽拈遠物出袖中，乃是孔明廟前古柏閬州松。",
            "徑從平地便起立，上穿屋瓦到青穹。",
            "老蛟脫鱗乾見骨，厥孫碧絲作鬚髮。",
            "石間霜皮二千尺，石似孤根根似石。",
            "硬根瘦榦未要論，葉間猶带漢唐春。",
            "歲久亦無苔蘚痕，只有雪山之雪玉壘雲。",
            "却收松柏半天裏，几上捲來一張紙。"
        ],
        "title": "胡達孝水墨妙絕一世爲余作枯松孫枝石間老柏謝以長句",
        "id": "aa692253-56b8-4676-894b-9563b576d262"
    },
    {
        "author": "楊萬里",
        "paragraphs": [
            "蟻無秋衣雁有裘，霜天謀食各自愁。",
            "雁聲寒死叫不歇，蟻膝凍僵行復休。",
            "先生苦吟日色晚，老鈴來催喫朝飯。",
            "小兒誦書呼不來，案頭冷却黄虀麵。"
        ],
        "title": "苦吟",
        "id": "a413761b-1d14-4d03-ba78-a82767f01610"
    },
    {
        "author": "楊萬里",
        "paragraphs": [
            "上却城來忘却歸，迎它來雁送它飛。",
            "可憐烏臼能緇素，却被清霜染作緋。"
        ],
        "title": "晚衙野望",
        "id": "4815d75b-5766-40b3-8698-583703160bc9"
    },
    {
        "author": "楊萬里",
        "paragraphs": [
            "坐無黄雀牛尾狸，荆溪日日思江西。",
            "若無鵝梨與海錯，江西却恐思荆溪。",
            "舊居江西不自惜，到得荆溪却追憶。",
            "明年官滿歸江西，却憶荆溪難再得。",
            "江珍海錯各自奇，冬裘何曾羨夏絺。",
            "鵝梨黄雀無不可，荆溪江西不關我。"
        ],
        "title": "毗陵郡齋追憶鄉味",
        "id": "83a8866d-1c87-4202-89d0-ea039015d761"
    },
    {
        "author": "楊萬里",
        "paragraphs": [
            "宛水吹波解舫齋，南徐吊古上高臺。",
            "岸巾過我燈前語，贈句清於月底梅。",
            "對著酒船手持蟹，管渠秋井骨生苔。",
            "壁間挂舌那能許，一斗百篇真快哉。"
        ],
        "title": "和章漢直",
        "id": "b1076279-e890-4e62-88dd-7d33709205a6"
    },
    {
        "author": "楊萬里",
        "paragraphs": [
            "夜風甚細不勝酸，霜落無聲只是寒。",
            "日上東窗無箇事，送將梅影索人看。"
        ],
        "title": "曉坐卧治齋",
        "id": "cc709839-a6eb-46c5-9798-6f93157bc2b8"
    },
    {
        "author": "楊萬里",
        "paragraphs": [
            "飯罷來窺園，晴路忽流水。",
            "石子浄無塵，一一濕如洗。",
            "夜來元無雨，霜消痕尚爾。",
            "穉子有素約，杖屨從我戲。",
            "老夫偶獨先，穉子久不至。",
            "初心一何樂，中路慘不喜。",
            "悵望行復歇，回顧亦三四。",
            "行逢木蕖開，攀翻嗅霜蕊。"
        ],
        "title": "行圃",
        "id": "d5832312-71e0-4418-8fe3-4e022de15654"
    },
    {
        "author": "楊萬里",
        "paragraphs": [
            "壕上朝來眼頓明，小風淺水寫秋清。",
            "新霜殺盡浮萍草，放出靴紋水面生。"
        ],
        "title": "壕上",
        "id": "87dbee47-d1a8-4aa2-8f20-e42481c42745"
    },
    {
        "author": "楊萬里",
        "paragraphs": [
            "素絲久即黑，黑鬢久即絲。",
            "絲黑有浣法，鬢絲無染期。",
            "日月有底忙，晝夜馳向西。",
            "江漢與之反，却向東方馳。",
            "江漢西流日東落，鬢絲漆黑還如昨。",
            "夜長何不秉燭游，自是人生不行樂。"
        ],
        "title": "白髮歎",
        "id": "a9bdcb46-c979-40a5-8803-f83ed941b98a"
    },
    {
        "author": "楊萬里",
        "paragraphs": [
            "詩人滿腹著清愁，吐作千詩未肯休。",
            "寫徧壁間無去處，却將紅葉强題秋。"
        ],
        "title": "紅葉",
        "id": "71064fd1-8cbf-4196-ad69-493d137cfb3f"
    },
    {
        "author": "楊萬里",
        "paragraphs": [
            "國朝以來妙人物，近世獨數乾道年。",
            "后皇乃武再開闢，欲傾東海洗乾坤。",
            "九淵探珠巖採璞，天地爲綱罝羣賢。",
            "玉堂金鉉貯稷契，蓬山璧水俱崔班。",
            "追還慶曆元祐初，突過貞觀開元前。",
            "麟臺正字蔡夫子，乃祖元是四諫官。",
            "風流文采已碧梧，忠義慷慨仍青氈。",
            "折檻舊痕故無恙，后皇是日動龍顔。",
            "嚴霜烈日照鵷鷺，一身似葉飄淮堧。",
            "柴門僵卧三臘雪，魚釜僅續一線煙。",
            "后皇九重念五嶺，生愁雨露南方乾。",
            "詔謂正字當居中，肯爲朕行綏百蠻。",
            "梅花迎笑錦囊古，南斗退避文星寒。",
            "動摇山嶽細事耳，約束海若收波瀾。",
            "坐令百姓萬里外，墮在二陝三輔間。",
            "檳榔紅時芝泥紫，歸來徑著侍臣冠。",
            "我家江西更西處，白鷺洲對青原山。",
            "公歸肯訪老翁否，酤酒滿眼未必然，青芻白飯聊隨緣。"
        ],
        "title": "送蔡定夫提舉正字使廣東",
        "id": "bde3247a-5b05-43a0-93dc-a637e8cbd254"
    },
    {
        "author": "楊萬里",
        "paragraphs": [
            "長瓶舉我充自代，短檠留人爲莫逆。",
            "醉鄉無日不瓜時，書囿何朝無菜色。",
            "欲從舉者便彈冠，回顧石交難割席。",
            "子墨客卿善運籌，更問渠儂決去留。",
            "墨卿轉問子虛子，欲說還忘一笑休。"
        ],
        "title": "齋房戲題",
        "id": "755172ce-fe2c-4f5f-9a09-0eebad256a12"
    },
    {
        "author": "楊萬里",
        "paragraphs": [
            "太平古寺劫灰餘，夕陽惟照一塔孤。",
            "得得來看還不樂，竹莖荒處破殿虛。",
            "偶逢老僧聽僧話，道是壁間留古畫。",
            "徐生絕筆今百年，祖師相傳妙天下。",
            "壁如雪色一丈許，徐生畫水纔盈堵。",
            "橫看側看只麽是，分明是畫不是水。",
            "中有清濟一線波，橫貫萬里濁浪之黄河。",
            "雷奔電卷儘渠猛，獨清元自不隨它。",
            "波痕盡處忽掀怒，攪動一河秋色暮。",
            "分明是水不是畫，老眼向來元自誤。",
            "佛廬化作金柁樓，銀山雪堆風打頭。",
            "是身飄然在中流，奪得太一蓮葉舟。",
            "僧言此畫難再覓，官歸江西却相憶。",
            "并州剪刀剪不得，鵝溪疋絹官莫惜，貌取秋濤懸坐側。"
        ],
        "title": "太平寺水郡人徐友畫清濟貫河",
        "id": "a7c3c13e-3315-4266-9212-b2cedb3cc597"
    },
    {
        "author": "楊萬里",
        "paragraphs": [
            "池面尖風起，煙痕一拂微。",
            "無形還有影，掠水去如飛。"
        ],
        "title": "水紋二首  其一",
        "id": "8a3e661f-a1c5-444b-80e3-6962e8811335"
    },
    {
        "author": "楊萬里",
        "paragraphs": [
            "初作眉頭皺，還成簟面斑。",
            "小風來不住，織遍一池間。"
        ],
        "title": "水紋二首  其二",
        "id": "965f942c-63ef-4408-9e10-ca8773c664f9"
    },
    {
        "author": "楊萬里",
        "paragraphs": [
            "鷺鷥各自有食邑，長恐諸侯客子來。",
            "一鷺忽追雙鷺去，窮追盡處始飛回。"
        ],
        "title": "一鷺先立池中有雙鷺自外來先立者逐之雙鷺亟去莫敢敵者",
        "id": "b70ce70f-7d0b-4395-96aa-b83c858fa335"
    },
    {
        "author": "楊萬里",
        "paragraphs": [
            "已是霜林葉爛紅，那禁動地晚來風。",
            "寒鴉可是矜渠黠，踏折枯梢不墮空。"
        ],
        "title": "晚風寒林二首  其一",
        "id": "49f3ea23-5bef-465d-9c10-8f12b38d0796"
    },
    {
        "author": "楊萬里",
        "paragraphs": [
            "樹無一葉萬梢枯，活底秋江水墨圖。",
            "幸自寒林俱淡筆，却將濃墨點栖烏。"
        ],
        "title": "晚風寒林二首  其二",
        "id": "d858a3c2-963d-45b5-bead-d2d706182acd"
    },
    {
        "author": "楊萬里",
        "paragraphs": [
            "畫角聲從枕底鳴，愁霜怨月不堪聽。",
            "擁紬起坐何人伴，只有殘燈半暈青。"
        ],
        "title": "霜夜無睡聞畫角孤雁二首  其一",
        "id": "3bd56aa3-79a1-4b84-88a9-a33a52f6a3fd"
    },
    {
        "author": "楊萬里",
        "paragraphs": [
            "梅邊玉琯月邊橫，吹落銀河與曉星。",
            "城裏萬家都睡著，孤鴻叫我起來聽。"
        ],
        "title": "霜夜無睡聞畫角孤雁二首  其二",
        "id": "bd0c25e3-c650-4d74-9f25-6db010604f78"
    },
    {
        "author": "楊萬里",
        "paragraphs": [
            "今歲寒應少，冬深氣轉和。",
            "都緣徑差曲，添得步行多。",
            "柳色猶青在，霜威奈爾何。",
            "忽然雙野鴨，飛下一池波。"
        ],
        "title": "飯罷登浄遠亭",
        "id": "982a669f-421d-49b3-bc47-c368c463cfbd"
    },
    {
        "author": "楊萬里",
        "paragraphs": [
            "愁於望處一時銷，山亦霜前分外高。",
            "枸杞一叢渾落盡，只殘紅乳似櫻桃。"
        ],
        "title": "晴望",
        "id": "ac11afd2-079e-4f32-b452-0295c87bb3ec"
    },
    {
        "author": "楊萬里",
        "paragraphs": [
            "孤嗜難衆悅，今聽非昔絃。",
            "美人西山秀，蕨茹飲澗泉。",
            "雪蓑韞明月，冰棹刺野船。",
            "寶祲耿不掩，球聲忽復珊。",
            "聞者已瞠若，鬻之諒悠然。",
            "良瓌彼何憎，擊缶俗所便。",
            "老我詎能聰，妙音誤至前。",
            "古人子所思，而我豈古賢。",
            "借不滿子賞，能不聊子歎。",
            "故家富彥士，梧竹映芝蘭。",
            "紫餘乃祖橐，朱遍羣從轓。",
            "迅趾豈地行，逸翎當雲鶱。",
            "勗哉摶羊角，何必懷西山。"
        ],
        "title": "豫章王集大成惠我思古人實獲我心八詩謝以五字",
        "id": "6266d7f0-97ad-4d69-9167-7001b8c39921"
    },
    {
        "author": "楊萬里",
        "paragraphs": [
            "雨到中宵寂不鳴，只聞風拂樹梢輕。",
            "瓦溝收拾殘零水，併作簷間一滴聲。"
        ],
        "title": "不寐聽雨",
        "id": "a8b2417e-d80e-49fe-bd81-395504295c7e"
    },
    {
        "author": "楊萬里",
        "paragraphs": [
            "璧水寒虀客，春闈擢桂郎。",
            "折腰端小耐，整翮未須忙。",
            "德進官無小，詩癯譽更香。",
            "會看兩鸂鶒，飛下蓼灘傍。"
        ],
        "title": "送張元直尉鹽官二首  其一",
        "id": "4be601de-6ef5-43d2-9385-b75ab830d54d"
    },
    {
        "author": "楊萬里",
        "paragraphs": [
            "溧水孟東野，南昌梅子真。",
            "平生一少府，千載兩高人。",
            "白馬松梢寺，朱旗雪外春。",
            "村行如得句，寄我大江濱。"
        ],
        "title": "送張元直尉鹽官二首  其二",
        "id": "7ef9bebe-914d-4766-8128-7c125d442563"
    },
    {
        "author": "楊萬里",
        "paragraphs": [
            "詩似離騷與國風，一襟塵土爲君空。",
            "來從月脇天心外，墮在冰甌雪椀中。",
            "判却青燈窮活計，早歸紫禁策元功。",
            "麴生未怕愁城峻，聊遣渠儂爲九攻。"
        ],
        "title": "和胡運幹投贈",
        "id": "4118d0b3-6507-428a-94a8-be161cb68d8b"
    },
    {
        "author": "楊萬里",
        "paragraphs": [
            "枕上還鄉枕上回，更更點點把人催。",
            "雨將苔砌滴到曉，風揀荻簾疎處來。",
            "每到凋年每多感，不教睡眼不曾開。",
            "來宵我識華胥路，莫近茶甌近酒杯。"
        ],
        "title": "夜雨獨覺",
        "id": "1b73d3be-1812-4b98-a1b8-70e0db08d3ab"
    },
    {
        "author": "楊萬里",
        "paragraphs": [
            "作寒作暑無處避，開花落花儘他意。",
            "只有夜聲殊可憎，偏攪愁人五更睡。",
            "幸自無形那有聲，無端樹子替渠鳴。",
            "斫盡老槐與枯柳，更看渠儂作麽生。"
        ],
        "title": "夜聞風聲",
        "id": "d7091da2-0c16-41db-922e-3519571bb03d"
    },
    {
        "author": "楊萬里",
        "paragraphs": [
            "庾郎晚菘翡翠茸，金城土酥玉雪容。",
            "如何俱墮瑶甕中，却與醯雞同閟宮。",
            "金井銀床水清泚，雪山冰谷鹽輕脆。",
            "秋風一月釀得成，字曰受辛非麴生。",
            "太學儒生朝復暮，茹冷啜寒那可度。",
            "十年雪汁凍蔬腸，一夜饑雷聽更鼓。",
            "不如甕頭吏部甕頭醒，一逢受辛還一醒，畢卓與爾同死生。"
        ],
        "title": "詠齏",
        "id": "8b857179-b291-49c7-b53b-556f165c6585"
    },
    {
        "author": "楊萬里",
        "paragraphs": [
            "忽有瓶罌至，捲將江海來。",
            "玄霜凍龜殻，紅霧染珠胎。",
            "魚鮓兼蝦鮓，奴才更婢才。",
            "平章堪一飯，斷送更三杯。"
        ],
        "title": "鱟醤",
        "id": "c8f60750-cfa8-4251-a34c-577b4603c644"
    },
    {
        "author": "楊萬里",
        "paragraphs": [
            "池底枯荷瘦不勝，池冰新琢玉壺凝。",
            "如何留到炎蒸日，上有荷花下有冰。"
        ],
        "title": "池冰二首  其一",
        "id": "5d4ba986-ab0d-42e8-8ea8-d77a59655a8f"
    },
    {
        "author": "楊萬里",
        "paragraphs": [
            "怕寒不敢上高臺，上得高臺急急回。",
            "日欲消冰風不允，天猶未夕月先來。"
        ],
        "title": "池冰二首  其二",
        "id": "f05c5d04-994e-4841-8a8b-3983542d3c49"
    },
    {
        "author": "楊萬里",
        "paragraphs": [
            "初日明雁腹，酸風迎馬頭。",
            "如何一雨過，添却滿城秋。",
            "樓觀色俱喜，槐榆影獨愁。",
            "節中公事少，吏散得吾休。"
        ],
        "title": "節日新晴歸自天慶",
        "id": "39adb4fd-2175-4919-89ab-87b8e2f3ee96"
    },
    {
        "author": "楊萬里",
        "paragraphs": [
            "寒勁無遺暖，晴行失老懷。",
            "葉飛楓骨立，萍盡沼奩開。",
            "路好仍回首，泥殘敢放鞋。",
            "登臨不須盡，留眼要重來。"
        ],
        "title": "城上野步用轆轤體",
        "id": "c28efd92-376f-4f98-ac18-2e705d03d48b"
    },
    {
        "author": "楊萬里",
        "paragraphs": [
            "野意隨宜有，山光入望無。",
            "寒曦不自暖，落木幾曾枯。",
            "不分霜前樹，長啼月下烏。",
            "苦吟徐便悔，可惜數莖鬚。"
        ],
        "title": "晴眺",
        "id": "dcf57860-a9b2-47f7-a897-4627fade36e5"
    },
    {
        "author": "楊萬里",
        "paragraphs": [
            "霜重曉未覺，日高融始寒。",
            "空牆半根濕，落葉片聲乾。"
        ],
        "title": "霜曉",
        "id": "4c4f2adc-a862-4dd0-b1c0-244ac153fd50"
    },
    {
        "author": "楊萬里",
        "paragraphs": [
            "老來懷抱向誰開，歲晚無花薦一杯。",
            "處分新霜且留菊，辟差寒日早開梅。",
            "只教詩句清如雪，看得榮名細似埃。",
            "管葛諸人端解事，也曾遭我笑渠來。"
        ],
        "title": "晚興",
        "id": "efbe0cb6-3354-4475-8342-01af998e3d74"
    },
    {
        "author": "楊萬里",
        "paragraphs": [
            "過雁雙仍急，寒鴉隻已多。",
            "絕憐晴色好，無奈暮寒何。",
            "眼病書休讀，心勞句尚哦。",
            "老生窮事業，此外豈無他。"
        ],
        "title": "暮寒",
        "id": "fdc1dcb5-72dd-4d6f-ae3d-436bc01f1403"
    },
    {
        "author": "楊萬里",
        "paragraphs": [
            "飲者憐渠有典刑，見渠借箸眼偏青。",
            "平生閉口不論事，晚歲搜腸求獨醒。"
        ],
        "title": "酒蛤蜊",
        "id": "3d947bfe-6677-474a-8a68-313e370a9597"
    },
    {
        "author": "楊萬里",
        "paragraphs": [
            "涼州博酒不勝癡，銀漢乘槎領得歸。",
            "玉骨瘦來無一把，向來馬乳太輕肥。"
        ],
        "title": "蒲桃乾",
        "id": "92c500cb-9a80-410c-8569-91433b1b0453"
    },
    {
        "author": "楊萬里",
        "paragraphs": [
            "掛冠大谷肯干時，飣坐風流特地奇。",
            "骨裏馨香衣不隔，胸中冰雪齒偏知。",
            "賣漿碎搗瓊爲汁，解甲方憐玉作肌。",
            "老子醉來渾謝客，見渠倒屣只嫌遲。"
        ],
        "title": "梨",
        "id": "9f0639cc-3795-47aa-aaad-2dce0cf85031"
    },
    {
        "author": "楊萬里",
        "paragraphs": [
            "未夜身先卧，不春花已開。",
            "泣殘雙淚雨，愁得寸心灰。"
        ],
        "title": "蠟燭",
        "id": "9bf979a0-c422-4f3d-ac8e-b6bad6d3a493"
    },
    {
        "author": "楊萬里",
        "paragraphs": [
            "清景無終極，頻來未屬厭。",
            "遠山秋後出，茅屋近來添。"
        ],
        "title": "小立浄遠亭",
        "id": "e00a4f53-4353-49d7-ae7c-759ea4cb745b"
    },
    {
        "author": "楊萬里",
        "paragraphs": [
            "冬來暮暮雨絲絲，竹徑梅坡迹頓稀。",
            "作意新晴聊一出，行逢濕路却成歸。"
        ],
        "title": "新晴曉步",
        "id": "73a50d1b-ce2b-4ec0-81b5-4d8c3bb79fb5"
    },
    {
        "author": "楊萬里",
        "paragraphs": [
            "春傍梅梢瘦處回，小花未忍折將來。",
            "却緣久住成幽事，剩看南枝一度開。"
        ],
        "title": "探梅",
        "id": "f48cf705-07b5-4090-958a-a24d1ce38052"
    },
    {
        "author": "楊萬里",
        "paragraphs": [
            "絕憐法曹三尺喙，不辦太倉五升米。",
            "胡奴走送今寂然，公路如何令至此。",
            "春花秋月千首詩，一字不曾堪療饑。",
            "黄獨已空鑱底用，玉徽凍脫琴爲炊。",
            "窮鬼偏隨天下士，再結柳車君但試。",
            "不應滿腹貯六奇，豈有逐貧無一計。",
            "詩中哀怨海樣深，青燈搔首夜沉沉。",
            "一尊往慰風雨晚，莫管带圍寬一眼。"
        ],
        "title": "和王司法雨中惠詩二首  其一",
        "id": "19a8d746-0ae5-4b92-88e0-454bda759ae2"
    },
    {
        "author": "楊萬里",
        "paragraphs": [
            "無那詩愁著莫人，風顛雨急更昏昏。",
            "登臨無地可散策，剝啄阿誰來叩門。",
            "安得與渠呼玉酒，醉餘同看落金盆。",
            "齋厨索寞如懸罄，慚媿酸寒遣一尊。"
        ],
        "title": "和王司法雨中惠詩二首  其二",
        "id": "53fa2650-7e9d-426e-8c5c-836847bc2089"
    },
    {
        "author": "楊萬里",
        "paragraphs": [
            "敲冰汲山泉，炊玉釀霜醅。",
            "忽然油成泓，失却瓊作堆。",
            "抱甕輸竹渠，挈瓶注銀杯。",
            "銀杯不解飲，傾瀉入我懷。",
            "酒聖凡五傳，道統到吾儕。",
            "誰云孟氏醇，軻死不傳來。",
            "醉鄉天張幕，糟丘麴爲臺。",
            "吾欲往相宅，今夕未擬回。"
        ],
        "title": "惠泉酒熟",
        "id": "e49b558d-6a1e-4d8f-8411-16109e35656e"
    },
    {
        "author": "楊萬里",
        "paragraphs": [
            "愛日曛人欲睡昏，自勻嫩火炷爐薰。",
            "蜘蛛已去惟存網，猶罥窗間一隻蚊。"
        ],
        "title": "晝倦",
        "id": "5ae2df97-d2be-4ccf-b2c0-103880b3fa90"
    },
    {
        "author": "楊萬里",
        "paragraphs": [
            "櫂郎大似半邊蠅，摘蕙爲船折草撐。",
            "今夜不知何處泊，浪頭正與嶺頭平。"
        ],
        "title": "戲題水墨山水屏",
        "id": "871954a1-47bb-4a11-ad6c-221e03c77ec3"
    },
    {
        "author": "楊萬里",
        "paragraphs": [
            "斗州只解寄鵝毛，鼎肉何曾饋百牢。",
            "驅使木奴供露顆，催科郭索獻霜螯。",
            "鄉封萬戶只名醉，天作一丘都是糟。",
            "却被新詩太清絕，喚將雪虐更風饕。"
        ],
        "tags": [
            "洞庭湖"
        ],
        "title": "以糟蟹洞庭甘送丁端叔端叔有詩因和其韻",
        "id": "2cd0ea86-3eb5-416e-9c38-00de6aa6bf64"
    },
    {
        "author": "楊萬里",
        "paragraphs": [
            "拂曉文書已罷休，却披詩卷散閑愁。",
            "只驚兩眼生光彩，日到東窗半角頭。"
        ],
        "title": "曉坐",
        "id": "92ed007b-482f-437e-92ed-27c0090dfe2c"
    },
    {
        "author": "楊萬里",
        "paragraphs": [
            "隔窗偶見負暄蠅，雙脚挼挲弄曉晴。",
            "日影欲移先會得，忽然飛落別窗聲。"
        ],
        "title": "凍蠅",
        "id": "e96e1cd7-5b41-46c3-b0c6-75a2bb67447f"
    },
    {
        "author": "楊萬里",
        "paragraphs": [
            "十里長壕展碧漪，波痕只去不曾歸。",
            "鷺鷥已飽渾無幹，獨立朝陽理雪衣。"
        ],
        "title": "壕上書事",
        "id": "23922093-0af9-48af-81db-e3165716c8e7"
    },
    {
        "author": "楊萬里",
        "paragraphs": [
            "天欲吹霜不作難，連宵也費許多寒。",
            "新裝瓊甲爲蔬甲，仍化朱欄作玉欄。"
        ],
        "title": "霜",
        "id": "e18c427c-c346-43dc-9b00-29d93dfe31f0"
    },
    {
        "author": "楊萬里",
        "paragraphs": [
            "故山千里幾時回，又見初陽動琯灰。",
            "酒不逢人還易醉，詩如得句偶然來。"
        ],
        "title": "冬至前三日",
        "id": "7ed71d1d-462a-4f7a-82be-9d0b0a88e3ec"
    },
    {
        "author": "楊萬里",
        "paragraphs": [
            "穉子相看只笑渠，老夫亦復小盧胡。",
            "一鴉飛立鈎欄角，子細看來還有鬚。"
        ],
        "title": "鴉",
        "id": "12086a9f-b052-4366-be8e-ecb8a0cc016f"
    },
    {
        "author": "楊萬里",
        "paragraphs": [
            "近水孤亭迥，縈城一徑斜。",
            "霜林烏鵲國，冰岸鷺鷥家。",
            "殊覺冬曦暖，還拈小扇遮。",
            "傳呼惠山水，來瀹建溪茶。"
        ],
        "title": "朝飯罷登浄遠亭",
        "id": "43466851-0cd2-40f2-8a91-2e322205e50b"
    },
    {
        "author": "楊萬里",
        "paragraphs": [
            "節裏非無事，忙中自有閑。",
            "因風煩白鳥，折簡喚青山。",
            "詩卷一兩冊，齋房三四間。",
            "興來長得句，却道在塵寰。"
        ],
        "title": "近節",
        "id": "d19eb08b-63eb-41ee-9cc7-d19b0345d326"
    },
    {
        "author": "楊萬里",
        "paragraphs": [
            "逗曉清寒未苦嚴，輕霜隨分點茅簷。",
            "霧中失却溪邊寺，不見浮屠只見尖。"
        ],
        "title": "冬至日歸自天慶觀二首  其一",
        "id": "d227479d-ae82-4ba9-85f7-6eedbeced4b0"
    },
    {
        "author": "楊萬里",
        "paragraphs": [
            "節裏人家笑語饒，日高猶自燭光交。",
            "霜林遮眼八九葉，露竹出牆三四梢。"
        ],
        "title": "冬至日歸自天慶觀二首  其二",
        "id": "3178f2be-73a1-4065-a891-2e906683365e"
    },
    {
        "author": "楊萬里",
        "paragraphs": [
            "栗玉圓彫蕾，金鍾細著行。",
            "來從真蠟國，自號小黄香。",
            "夕吹撩寒馥，晨曦透暖光。",
            "南枝本同姓，喚我作它楊。"
        ],
        "title": "蠟梅",
        "id": "32178f4b-8fb9-4a38-be77-2d3d9fc72511"
    },
    {
        "author": "楊萬里",
        "paragraphs": [
            "蜜蜂底物是生涯，花作餱糧蠟作家。",
            "歲晚略無花可採，却將香蠟吐成花。"
        ],
        "title": "蠟梅四首  其一",
        "id": "be70df1d-b7a4-45f8-bb66-1f05bcf705b5"
    },
    {
        "author": "楊萬里",
        "paragraphs": [
            "眉間蜜酒發輕黄，對著詩人不惜香。",
            "金作仙衣元自冷，月中仍带一身霜。"
        ],
        "title": "蠟梅四首  其二",
        "id": "b9e851ce-a3c4-491d-b83e-d55b17ada397"
    },
    {
        "author": "楊萬里",
        "paragraphs": [
            "莟頭元不是花房，融蠟熬酥戲滴將。",
            "忽見微舒金爪甲，不知中有紫香囊。"
        ],
        "title": "蠟梅四首  其三",
        "id": "f60f6e3a-0fe7-4e63-b673-f4328396fe80"
    },
    {
        "author": "楊萬里",
        "paragraphs": [
            "江梅珍重雪衣裳，薄相紅梅學杏裝。",
            "渠獨小參黄面老，額間艷艷發金光。"
        ],
        "title": "蠟梅四首  其四",
        "id": "1db01d34-21c8-4396-a08d-28d55a38a8fb"
    },
    {
        "author": "楊萬里",
        "paragraphs": [
            "滴地酒成凍，喧天鴉訴寒。",
            "窗風經怒響，簾日漏溫痕。",
            "偶爾尋梅去，其如駐屐難。",
            "沙鷗脚不襪，故故踏冰翻。"
        ],
        "title": "霜塞轆轤體二首  其一",
        "id": "19bbc2e7-a7f4-4e55-875d-197e9c4815d2"
    },
    {
        "author": "楊萬里",
        "paragraphs": [
            "今曉難離火，平生不擁爐。",
            "只緣青女降，便與管城疎。",
            "淡日明還暗，微暄有似無。",
            "誰能忍寒得，苦死去看書。"
        ],
        "title": "霜塞轆轤體二首  其二",
        "id": "493c6a46-38f5-4ade-a7d4-b24c59049b4a"
    },
    {
        "author": "楊萬里",
        "paragraphs": [
            "畏暑長思雪繞身，苦寒却願柳回春。",
            "晚來斜日無多暖，映著西窗亦可人。"
        ],
        "title": "苦寒三首  其一",
        "id": "647fdf09-5224-4d59-93c3-4398ff3f3144"
    },
    {
        "author": "楊萬里",
        "paragraphs": [
            "添盡紅爐著盡衣，一杯方覺暖如癡。",
            "人言霜後寒無奈，春在甕中渠不知。"
        ],
        "title": "苦寒三首  其二",
        "id": "7865b90b-b436-4cc8-bf1b-3909e8a539ff"
    },
    {
        "author": "楊萬里",
        "paragraphs": [
            "冰和菜把菜和冰，心喜冬葅齒却憎。",
            "且忍牙車寒一點，教他胸次雪千層。"
        ],
        "title": "苦寒三首  其三",
        "id": "a6cc7696-67e6-4059-8483-a65f44a0268a"
    },
    {
        "author": "楊萬里",
        "paragraphs": [
            "冷落杯盤下箸稀，今年淮白較來遲。",
            "異鄉黄雀真無價，稍暖瓊酥不得時。"
        ],
        "title": "晚晴獨酌二首  其一",
        "id": "c3815b93-4274-426c-a863-270571ed45a9"
    },
    {
        "author": "楊萬里",
        "paragraphs": [
            "霜熟寒輕際晚時，簾間過影一鴉歸。",
            "夕陽端與誰爲地，只照游塵絮樣飛。"
        ],
        "title": "晚晴獨酌二首  其二",
        "id": "5adf0e0a-ba18-448e-a1e4-4ea24f52c606"
    },
    {
        "author": "楊萬里",
        "paragraphs": [
            "古城秋後不勝荒，人跡新行一逕長。",
            "竹影已摇將午日，草根猶有夜來霜。"
        ],
        "title": "城頭曉步二首  其一",
        "id": "a41273bb-aeee-44bc-a6d2-2ed1ea7a4a4d"
    },
    {
        "author": "楊萬里",
        "paragraphs": [
            "城東行遍却城西，欲問梅花乞一枝。",
            "雪糝久團霜後朶，嗔人頻看故開遲。"
        ],
        "title": "城頭曉步二首  其二",
        "id": "34ac459d-8909-48a5-9394-737b0bf94d7c"
    },
    {
        "author": "楊萬里",
        "paragraphs": [
            "帝念潜龍雪邸臣，寵光玉樹照青春。",
            "家藏履舄星辰舊，天借旂常日月新。",
            "從此雲霄君穩步，向來鵷鷺我曾鄰。",
            "曲臺簿正多廊廟，西府璇樞是一人。"
        ],
        "title": "送丁牧仲新除奉常寺簿入朝",
        "id": "319c81af-29bd-4c86-b73e-218b853cc406"
    },
    {
        "author": "楊萬里",
        "paragraphs": [
            "奏篇驚倒漢廷臣，一眼元無四海人。",
            "天下無雙聊小却，洛陽年少是前身。",
            "雲鵬飛上偏嫌早，霧豹深藏更幾春。",
            "寬作十年相見著，剩將風雪試松筠。"
        ],
        "title": "贈節推學士",
        "id": "0b2927f1-0fb2-49aa-836a-2a10504bff78"
    },
    {
        "author": "楊萬里",
        "paragraphs": [
            "梅邊春意未全回，淡日微風暗裏催。",
            "近水數株殊小在，一梢雙朶忽齊開。",
            "生愁落去輕輕折，不怕清寒得得來。",
            "腸斷故園千樹雪，大江西處亂雲堆。"
        ],
        "title": "懷古堂前小梅漸開四首  其一",
        "id": "df53a8ae-95b0-469d-ad2c-853ef3ddad3a"
    },
    {
        "author": "楊萬里",
        "paragraphs": [
            "隨意行穿翠篠林，暗香撩我獨關心。",
            "遥看小朶不勝好，走近寒梢無處尋。",
            "未吐誰知膚底雪，半開猶護蕊頭金。",
            "老來嬾去渾無緒，奈此南枝索苦吟。"
        ],
        "title": "懷古堂前小梅漸開四首  其二",
        "id": "3a72f83b-2da8-4cd5-9d84-195e30e8ed7f"
    },
    {
        "author": "楊萬里",
        "paragraphs": [
            "絕艷元非著粉團，真香亦不在鬚端。",
            "何曾天上冰玉質，却怕人間霜雪寒。",
            "枝似去年仍轉瘦，花於來歲定誰看。",
            "老夫官滿梅應熟，齒軟猶禁半點酸。"
        ],
        "title": "懷古堂前小梅漸開四首  其三",
        "id": "41c3a483-2cb5-4927-934f-040055ceb4da"
    },
    {
        "author": "楊萬里",
        "paragraphs": [
            "揀得疎花折得回，銀瓶冰水養教開。",
            "忽然燈下數枝影，喚作窗間一樹梅。",
            "歲律又殘還見此，我頭自白不須催。",
            "相看姑置人間事，嚼玉餐香嚥一杯。"
        ],
        "title": "懷古堂前小梅漸開四首  其四",
        "id": "b1c60bfb-97e9-4c9c-a74e-d893598aafe8"
    },
    {
        "author": "楊萬里",
        "paragraphs": [
            "犯雪來登浄遠亭，飛花著水旋成冰。",
            "瓊田萬頃珠千樹，真在瑶臺十二層。"
        ],
        "title": "雪中登浄遠亭四首  其一",
        "id": "602df1cf-df04-4dce-8135-cd007ada7c7a"
    },
    {
        "author": "楊萬里",
        "paragraphs": [
            "數片初飛點砌苔，須臾不覺玉千堆。",
            "去年無雪非無雪，留作今年一併來。"
        ],
        "title": "雪中登浄遠亭四首  其二",
        "id": "f27c9cc5-3ed6-4cce-8e61-5d0be02265fb"
    },
    {
        "author": "楊萬里",
        "paragraphs": [
            "壕水深清一鏡如，天傾瑶屑打成酥。",
            "瑠璃缸面熬瓊粥，釀出珠宮白玉腴。"
        ],
        "title": "雪中登浄遠亭四首  其三",
        "id": "5fad9e16-097f-4f06-9ba1-270340ac4287"
    },
    {
        "author": "楊萬里",
        "paragraphs": [
            "忍却清寒得得來，不堪騎吏苦相催。",
            "雁穿銀色界中去，人到水晶宮裏回。"
        ],
        "title": "雪中登浄遠亭四首  其四",
        "id": "639c9d3c-c025-4d24-9d02-a62bad2161c5"
    },
    {
        "author": "楊萬里",
        "paragraphs": [
            "登城放目雪光中，萬水千山一色同。",
            "逗曉月華猶在地，未春柳絮已隨風。",
            "忽傳別駕贈佳句，道是頻年當屢豐。",
            "撚斷冰鬚愁寡和，玉花飛繞正濛濛。"
        ],
        "title": "和趙鼎輔府判投贈賀雪之句",
        "id": "59b7a248-b746-4b44-b975-4cd27e949a79"
    },
    {
        "author": "楊萬里",
        "paragraphs": [
            "銀屋瑶階頃刻成，緩飄急灑總無聲。",
            "屑雲作粉如何濕，琱玉爲花乃爾輕。",
            "空裏仰看元不見，日光未透不妨晴。",
            "滿庭更遣遲銷著，剩借書窗幾夜明。"
        ],
        "title": "觀雪二首  其一",
        "id": "b9809f0c-0ca0-485b-9030-28639a715b13"
    },
    {
        "author": "楊萬里",
        "paragraphs": [
            "坐看深來尺許强，偏於薄暮發寒光。",
            "半空舞倦居然嬾，一點風來特地忙。",
            "落盡瓊花天不惜，封它梅蕊玉無香。",
            "倩誰細撚成湯餠，換却人間煙火腸。"
        ],
        "title": "觀雪二首  其二",
        "id": "affbefa4-2a37-4d24-bd7b-8e2e1a582422"
    },
    {
        "author": "楊萬里",
        "paragraphs": [
            "珠唾銀鉤贈一通，炯如密雪墮寒空。",
            "飛來數片不霑袖，剪出六花全是風。",
            "骨冷魂清殘醉裏，日光玉潔晚晴中。",
            "先生秀句今無敵，誰誦相如奏舜瞳。"
        ],
        "title": "和吳寺丞喜雪",
        "id": "7f087f4e-8f21-46e5-86c4-70a484af5db8"
    },
    {
        "author": "楊萬里",
        "paragraphs": [
            "銀色三千界，瑶林一萬重。",
            "新晴天嫩綠，落照雪輕紅。",
            "兒劣敲冰柱，身清墮蕊宮。",
            "何須師鮑謝，詩在玉虛中。"
        ],
        "title": "雪晴",
        "id": "b879fd84-aa6f-4f87-8506-22d94f6a5832"
    },
    {
        "author": "楊萬里",
        "paragraphs": [
            "負暄尚覺日無功，炙手仍愁火失紅。",
            "本是雪前風作雪，却緣雪後雪生風。",
            "四郊凍合如相約，七日晴來不肯融。",
            "舊說醉鄉堪避暑，避寒也合此鄉中。"
        ],
        "title": "晴後雪凍",
        "id": "d8fe3e85-c30d-48f8-b130-abdcc1fff08a"
    },
    {
        "author": "楊萬里",
        "paragraphs": [
            "天將一雪浄乾坤，便恐湯泉亦不溫。",
            "瑶草忽生無種子，梅花寒損要溫存。",
            "清游未到先回棹，高卧何如且閉門。",
            "珍重故人貽妙語，追還正始最初元。"
        ],
        "title": "和丁端叔喜雪",
        "id": "b688d88d-54a7-4a35-9bb9-f5ec6f2f2327"
    },
    {
        "author": "楊萬里",
        "paragraphs": [
            "積雪偏工霽後凝，不妨冷極不妨清。",
            "靜聞簷滴元無雨，倒挂冰牙未怕晴。",
            "獨往獨來銀粟地，一行一步玉沙聲。",
            "圃中散策饒君强，敢犯霜風上古城。"
        ],
        "title": "雪凍未解散策郡圃",
        "id": "45c0db1e-5de7-4fe5-92e1-27608b589731"
    },
    {
        "author": "楊萬里",
        "paragraphs": [
            "地凍雪起立，簷生冰倒垂。",
            "日穿銀笋透，風琢玉山欹。",
            "今曉還差暖，清寒退尚遲。",
            "生愁便銷去，將底伴吟髭。"
        ],
        "title": "雪後十日日暖雪猶未融",
        "id": "08b831c9-fc6d-4971-b693-79a5a8f27524"
    },
    {
        "author": "楊萬里",
        "paragraphs": [
            "殘雪堆成山數重，懸崖幽竇玉玲瓏。",
            "如何借得仙人掌，擎取瓊瑶三四峰。"
        ],
        "title": "殘雪",
        "id": "42a004af-6e02-4c43-83e7-03c5f4d5f27d"
    },
    {
        "author": "楊萬里",
        "paragraphs": [
            "霽日何曾惹寸雲，忽飛些子雪如塵。",
            "不知底處天花落，風裏吹來數點春。"
        ],
        "title": "多稼亭日色甚暖忽有雪數片自晴空而下已而復無",
        "id": "df06893a-df78-4ef7-8052-35cb5d1615ce"
    },
    {
        "author": "楊萬里",
        "paragraphs": [
            "飽暖君恩豈不知，小兒窮慣只長饑。",
            "朝朝聽得兒啼處，正是炊粱欲熟時。"
        ],
        "title": "兒啼索飯",
        "id": "51191bea-83b7-4414-b523-0ef38cf70ad2"
    },
    {
        "author": "楊萬里",
        "paragraphs": [
            "百千寒雀下空庭，小集梅梢話晚晴。",
            "特地作團喧殺我，忽然驚散寂無聲。"
        ],
        "title": "寒雀",
        "id": "78a84c81-8b28-4c05-91d2-fd0c837cb147"
    },
    {
        "author": "楊萬里",
        "paragraphs": [
            "晚暖好登臨，吾衰也不禁。",
            "雪殘千嶂玉，日落萬梢金。"
        ],
        "title": "晚眺",
        "id": "ba3c97e3-f3f5-4ad6-b435-0dbd4dbb4044"
    },
    {
        "author": "楊萬里",
        "paragraphs": [
            "六花不放一塵生，晴後猶餘十日凝。",
            "新月未光輸與雪，夜風儘冷只留冰。",
            "候迎銀漢槎頭客，挑盡玉蟲窗下燈。",
            "紙帳蒲團地爐煖，自憐不及草庵僧。"
        ],
        "title": "雪夜候迎使客",
        "id": "41397d77-15e8-43ce-b70e-dd4417e9938b"
    },
    {
        "author": "楊萬里",
        "paragraphs": [
            "燭下一枝梅，欲開猶未開。",
            "渾如玉冠子，戴月上瓊臺。"
        ],
        "title": "燭下梅花二首  其一",
        "id": "8a034c15-6490-4ab7-8246-cd01d660b598"
    },
    {
        "author": "楊萬里",
        "paragraphs": [
            "窗外雪猶凍，瓶中梅不開。",
            "燭花將暖氣，催得早春回。"
        ],
        "title": "燭下梅花二首  其二",
        "id": "1653b954-d698-4c50-b717-2f747678d6c6"
    },
    {
        "author": "楊萬里",
        "paragraphs": [
            "江梅蠟梅同日折，白晝看來兩清絕。",
            "如何對立燭光中，只見江梅白於雪。"
        ],
        "title": "燭下瓶中江蠟二梅",
        "id": "55d80be1-91f7-4144-be36-8557736d5291"
    },
    {
        "author": "楊萬里",
        "paragraphs": [
            "使客夜不至，還舍欣小歇。",
            "杯盤只草草，足可相暖熱。",
            "庭前雪夜明，道是簾外月。",
            "及見盤中酥，喚作庭前雪。"
        ],
        "title": "使客不至夜歸獨酌",
        "id": "b1b8f8f6-2305-4380-b9ec-c6959988abd1"
    },
    {
        "author": "楊萬里",
        "paragraphs": [
            "紅葉曾題字，烏椑昔擅場。",
            "凍乾千顆蜜，尚带一林霜。",
            "核有都無底，吾衰喜細嘗。",
            "慚無瓊玖句，報惠不相當。"
        ],
        "title": "謝趙行之惠霜柿",
        "id": "95c0f06f-a2cb-437b-b38d-45b85bb1a052"
    },
    {
        "author": "楊萬里",
        "paragraphs": [
            "寶奩寡貢笑權臣，筠掩分甘荷故人。",
            "天下衆鱗誰出右，淮南雙玉忽嘗新。",
            "未知丙穴果何似，只恐子魚無此珍。",
            "敢遣腹腴勸年少，一杯端合壽吾親。"
        ],
        "title": "謝葉叔羽總領惠雙淮白二首  其一",
        "id": "637dadb9-b112-4a6d-a006-117b21a6c1ad"
    },
    {
        "author": "楊萬里",
        "paragraphs": [
            "情知北味飲中瓌，暖律何緣到死灰。",
            "去歲海紅猶間識，今年淮白不曾來。",
            "一寒尚有綈袍贈，雙鯉仍隨尺素回。",
            "厚祿故人書盡絕，只餘計相解相哀。"
        ],
        "title": "謝葉叔羽總領惠雙淮白二首  其二",
        "id": "aa70b632-6484-4a45-84d7-7d6164d253b8"
    },
    {
        "author": "楊萬里",
        "paragraphs": [
            "似膩還成爽，纔凝又欲飄。",
            "玉來盤底碎，雪到口邊銷。"
        ],
        "title": "詠酥",
        "id": "405a22b8-ca36-49bc-813e-382039a40371"
    },
    {
        "author": "楊萬里",
        "paragraphs": [
            "犯寒送客只勞神，上到危亭眼頓新。",
            "雪汁滴人清入髓，莫將衫袖障頭巾。"
        ],
        "title": "送客歸登浄遠亭二首  其一",
        "id": "98f2a293-b997-4e4b-a7d5-05758e763d7c"
    },
    {
        "author": "楊萬里",
        "paragraphs": [
            "池冰動處水生瀾，未覺今朝抵死寒。",
            "便恐雪銷難再得，不辭鞋濕數來看。"
        ],
        "title": "送客歸登浄遠亭二首  其二",
        "id": "6d1a8e6a-4a89-4206-b50c-06cb9e97a187"
    },
    {
        "author": "楊萬里",
        "paragraphs": [
            "生憎雁鶩只盈前，忽覽新詩意豁然。",
            "錦字展來看未足，玉蟲挑盡不成眠。"
        ],
        "title": "和范至能參政寄二絕句  其一",
        "id": "1f9cb94d-e71d-4d85-81f6-4b262ba0c939"
    },
    {
        "author": "楊萬里",
        "paragraphs": [
            "夢中相見慰相思，玉立長身漆點髭。",
            "不遣紫宸朝補衮，却教雪屋夜哦詩。"
        ],
        "title": "和范至能參政寄二絕句  其二",
        "id": "c8afeb84-9267-4be1-81a1-609b51fbecc0"
    },
    {
        "author": "楊萬里",
        "paragraphs": [
            "今年一雪徧江淮，半月晴光凍不開。",
            "孤坐郡齋人寂寂，一枝紅燭兩瓶梅。"
        ],
        "title": "卧治齋夜坐",
        "id": "d8343c6b-d042-4e7e-9c38-f1b6449c8746"
    },
    {
        "author": "楊萬里",
        "paragraphs": [
            "日華今日始微暄，次第梅花暖更妍。",
            "只有樹陰偏得意，占它殘雪不還天。"
        ],
        "title": "十一月二十八日雪至十二月十一日日色方暖積雪始融",
        "id": "e85c26ca-57cd-438a-bf3b-94d0aac1598f"
    },
    {
        "author": "楊萬里",
        "paragraphs": [
            "穉子金盆脫曉冰，彩絲穿取當銀鉦。",
            "敲成玉磬穿林響，忽作玻瓈碎地聲。"
        ],
        "title": "穉子弄冰",
        "id": "b3062474-6772-4563-ad49-ea1187d57f5b"
    },
    {
        "author": "楊萬里",
        "paragraphs": [
            "萬頃平湖石琢成，尚存越壘對吳城。",
            "如何豪傑干戈地，却入先生杖屨聲。",
            "古往今來真一夢，湖光月色自雙清。",
            "東風不解談興廢，只有年年春草生。"
        ],
        "title": "寄題石湖先生范至能參政石湖精舍二首  其一",
        "id": "d7242b56-5bcd-45f3-8fba-12c2197bef0c"
    },
    {
        "author": "楊萬里",
        "paragraphs": [
            "不關白眼視青雲，四海如今幾若人。",
            "渭水傅巖看後代，東坡太白即前身。",
            "整齊宇宙徐揮手，點綴湖山別是春。",
            "解遣雙魚傳七字，遥知掉脫小烏巾。"
        ],
        "title": "寄題石湖先生范至能參政石湖精舍二首  其二",
        "id": "dfa40328-67c6-49fb-aa23-aa3a4e1ed6d0"
    },
    {
        "author": "楊萬里",
        "paragraphs": [
            "嗟予不能知止如邴曼容，又不能畢昏如尚子平。",
            "軟紅塵裏白雙鬢，坐見歲律空崢嶸。",
            "催科撫字兩何有，伎倆已窮慚九九。",
            "拔薤一本水一杅，多謝同朝金石友。",
            "雪欺老病忽抵巇，西山凍裂不留薇。",
            "詩壇老將更黷武，我已三北猶窮追。",
            "老懷不中數怊悵，急漉鵝黄翻甕盎。",
            "苛留殘雪更些時，爲我裝嚴麗譙上。"
        ],
        "title": "和丁端叔歲晚書懷",
        "id": "fc87f12b-4ada-4c34-b5b1-e59149b5cb0d"
    },
    {
        "author": "楊萬里",
        "paragraphs": [
            "半依籬脚半依城，多傍梅邊水際亭。",
            "最是晚晴斜照裏，黄金日射萬銀星。"
        ],
        "title": "郡圃殘雪三首  其一",
        "id": "66d691a7-4345-4e39-a8b9-ad40806b1ce8"
    },
    {
        "author": "楊萬里",
        "paragraphs": [
            "南風融雪北風凝，晚日城頭已可登。",
            "莫道雪融便無跡，雪融成水水成冰。"
        ],
        "title": "郡圃殘雪三首  其二",
        "id": "1b8e4250-7e3f-4bdc-803a-315e15cd1170"
    },
    {
        "author": "楊萬里",
        "paragraphs": [
            "城外城中雪半開，遠峰依舊玉崔嵬。",
            "池冰綻處纔如線，便有鴛鴦浮過來。"
        ],
        "title": "郡圃殘雪三首  其三",
        "id": "e7505843-401c-44c1-8c28-0166bcc081e2"
    },
    {
        "author": "楊萬里",
        "paragraphs": [
            "仙人愛雪不嫌寒，挈月來看夜不眠。",
            "游遍瓊樓霜欲曉，却將玉鏡掛青天。"
        ],
        "title": "月夜觀雪三首  其一",
        "id": "d28bab22-1dff-4916-b016-c03a10bffaa4"
    },
    {
        "author": "楊萬里",
        "paragraphs": [
            "月光雪色兩清寒，見月初疑是雪團。",
            "看得雪光還似月，元來雪月一般般。"
        ],
        "title": "月夜觀雪三首  其二",
        "id": "8bcf81b4-5696-4efa-9024-8046e5b6e526"
    },
    {
        "author": "楊萬里",
        "paragraphs": [
            "月色還將雪色同，雪光却與月光通。",
            "都將大地作月窟，仍牓碧天名雪宮。"
        ],
        "title": "月夜觀雪三首  其三",
        "id": "dea225a1-e840-4a85-9537-7d7705c461c1"
    },
    {
        "author": "楊萬里",
        "paragraphs": [
            "偶開詩卷雪窗晨，中有桃花片尚新。",
            "却憶携詩花底看，回頭又是一年春。"
        ],
        "title": "雪晴窗開展唐詩得一片桃花悵然賦之",
        "id": "382c5516-6147-473a-bce7-bcfdbeed1bcd"
    },
    {
        "author": "楊萬里",
        "paragraphs": [
            "藥玉船中酒似空，水沉煙上雪都融。",
            "梅堂客散人初靜，椽燭燒殘一尺紅。"
        ],
        "title": "梅露堂燕客夜歸",
        "id": "0631c79f-04c0-4128-b5af-740790210dc2"
    },
    {
        "author": "楊萬里",
        "paragraphs": [
            "雪力平欺半月晴，東風今日始開冰。",
            "長壕徹底都銷盡，只有樓陰玉一稜。"
        ],
        "title": "城壕冰泮",
        "id": "20e36691-a3e1-4b00-8901-536148d48c4d"
    },
    {
        "author": "楊萬里",
        "paragraphs": [
            "含桃丹更圜，輕質觸必碎。",
            "外看千粒珠，中藏半泓水。",
            "何人弄好手，萬顆搗虛脆。",
            "印成花鈿薄，染作冰澌紫。",
            "北果非不多，此味良獨美。"
        ],
        "title": "櫻桃煎",
        "id": "bf33bb29-ed86-498e-bfbc-b4e74d1e1ac4"
    },
    {
        "author": "楊萬里",
        "paragraphs": [
            "臘傍梅梢盡，春從水底歸。",
            "草拳擎雪健，桃糝隔年肥。",
            "夜夜還鄉夢，心心逐雁飛。",
            "誰言五斗米，便勝北山薇。"
        ],
        "title": "郡圃雪霽便有春意",
        "id": "f714d191-0494-4d3a-adfa-afa405ca47b7"
    },
    {
        "author": "楊萬里",
        "paragraphs": [
            "陽林日暖雪全銷，陰逕瓊瑶尚寸高。",
            "半疋斜鋪白花錦，倩誰裁作水霜袍。"
        ],
        "title": "郡圃雪銷已盡惟餘城陰一街雪",
        "id": "22d8dd26-b4ed-432f-a45f-a411279780a6"
    },
    {
        "author": "楊萬里",
        "paragraphs": [
            "天墮楸枰作稻畦，啼烏振鷺當枯棋。",
            "不論勝負端何似，黑子終多白子稀。"
        ],
        "title": "晚望",
        "id": "66778a8a-ef19-482b-ba8b-8241d31d69b2"
    },
    {
        "author": "楊萬里",
        "paragraphs": [
            "三日東風入萬家，草間殘雪不留些。",
            "兒童道是雪猶在，笑指梅花作雪花。"
        ],
        "title": "送客歸至郡圃殘雪銷盡",
        "id": "c8200060-aa24-4b30-9830-c7ced172e0b4"
    },
    {
        "author": "楊萬里",
        "paragraphs": [
            "玉立頌臺上，風生憲府中。",
            "雪霜欺兩鬢，日月照孤忠。",
            "荷橐相將紫，銘旌作麽紅。",
            "北堂萱草露，應灑碧梧桐。"
        ],
        "title": "陳能之少卿殿撰挽詩",
        "id": "01da46fa-728e-4022-b412-33f4fe56929d"
    },
    {
        "author": "楊萬里",
        "paragraphs": [
            "何人雙贈水精瓶，梅花數枝瓶底生。",
            "瘦枝尚带折痕在，隔瓶照見透骨明。",
            "大枝開盡花如雪，小枝未開更清絕。",
            "爭從瓶口迸出來，其奈堪看不堪掇。",
            "人言水精初出萬壑時，欲凝未凝如凍脂。",
            "上有江梅花正盛，吹折數枝墮寒鏡。",
            "玉工割取到人間，琢出瓶子和梅看。",
            "至今猶有未凝處，瓶裏水珠走來去。",
            "只愁窗外春日紅，瓶子化作亡是公。"
        ],
        "title": "梅花數枝篸兩小瓷瓶雪寒一夜二瓶凍裂剝出二水精瓶梅花在焉蓋冰結而爲此也",
        "id": "df14587d-645b-47f9-b415-f0c2de753b22"
    },
    {
        "author": "楊萬里",
        "paragraphs": [
            "傳語翟園千樹梅，不應藞苴索詩催。",
            "今年雪後悄無信，去歲臘前强半開。",
            "我欲明朝携酒去，花須連夜喚春回。",
            "東風肯報南枝否，待釂東風三百杯。"
        ],
        "title": "遣人探梅翟園云尚未開",
        "id": "c5f4395a-4f78-43c8-a75d-33a71516f656"
    },
    {
        "author": "楊萬里",
        "paragraphs": [
            "星淡孤螢月一梳，迎春早起正愁予。",
            "土牛只解催人老，春氣自來何事渠。",
            "官柳野梅殘雪後，金幡玉勝曉光初。",
            "却思歸跨春山犢，繭栗仍將掛漢書。"
        ],
        "title": "十二月二十一日迎春",
        "id": "f80191d4-5d3f-443e-9603-9265e9e28b62"
    },
    {
        "author": "楊萬里",
        "paragraphs": [
            "伯和來自西山西，西山爽氣在睫眉。",
            "胸中八索貯奇古，筆下九河走風雨。",
            "君不見李家人物它家無，老蚌一産俱明珠。",
            "郎罷致身已碧落，衆雛爭先見頭角。",
            "伯珍魁名北斗傍，仲簡插脚鴛鷺行。",
            "如何伯也袖兩手，却去外臺作賓友。",
            "荆溪病守鬢星星，一見鄉人雙眼明。",
            "白雲飛處忽心動，不堪折柳還相送。",
            "我自爲客仍送君，梅邊雪裏正新春。",
            "還家燈火更青簡，給札蘭臺未渠晚。"
        ],
        "title": "己亥正月二日送李伯和提幹歸豫章",
        "id": "7de1dd35-e9f1-4933-a6aa-3033bc06efe1"
    },
    {
        "author": "楊萬里",
        "paragraphs": [
            "春被梅花抵死催，今年春向去年回。",
            "春回十日梅初覺，一夜商量一併開。"
        ],
        "title": "正月三日驟暖多稼亭前梅花盛開四首  其一",
        "id": "b7f9dc2c-df95-47a2-aa86-d038a305acca"
    },
    {
        "author": "楊萬里",
        "paragraphs": [
            "絕愛西湖疎影詩，要知猶是未開時。",
            "如今開盡渾無縫，只見花頭不見枝。"
        ],
        "tags": [
            "西湖"
        ],
        "title": "正月三日驟暖多稼亭前梅花盛開四首  其二",
        "id": "e2bdca14-7f0f-48d0-82b3-782c674cc5ba"
    },
    {
        "author": "楊萬里",
        "paragraphs": [
            "初開猶見蔕和心，今日來看花滿林。",
            "日照一團都是雪，更無紅蠟與黄金。"
        ],
        "title": "正月三日驟暖多稼亭前梅花盛開四首  其三",
        "id": "bf0c82ee-8576-464e-a350-d7c898be793c"
    },
    {
        "author": "楊萬里",
        "paragraphs": [
            "却緣臘雪勒孤芳，等待晴光曬麝囊。",
            "小立樹西人不會，東風供我打頭香。"
        ],
        "title": "正月三日驟暖多稼亭前梅花盛開四首  其四",
        "id": "4737587f-f99d-4793-b220-ebf3dedc2deb"
    },
    {
        "author": "楊萬里",
        "paragraphs": [
            "窗底梅花瓶底老，瓶邊破硯梅邊好。",
            "詩人忽然詩興來，如何見硯不見梅。",
            "急磨玄圭染霜紙，撼落花鬚浮硯水。",
            "詩成字字梅樣香，却把春風寄誰子。"
        ],
        "title": "春興",
        "id": "c3ebe97b-2e66-49cf-965b-aeb121f2370a"
    },
    {
        "author": "楊萬里",
        "paragraphs": [
            "歲前問訊翟園梅，不知作麽不肯開。",
            "歲後遣人訪消息，春風一夜花都拆。",
            "老夫聞此喜欲癲，小兒終夕不成眠。",
            "南烹北果手自飣，漆櫑銀瓶色相映。",
            "千騎朝來填㦸門，雙旌已復指梅園。",
            "東風無端動地起，橫作清寒止游子。",
            "老夫孤悶搔白頭，小兒勸翁翁勿愁。",
            "人言好事莫作意，雨妬風憎鬼神忌。",
            "欲游不必言，阻游不必計。",
            "從今只揀天色佳，走就梅花求一醉。"
        ],
        "title": "歲之二日欲游翟園以寒風而止",
        "id": "f582d61c-465b-456b-9f63-9dfd13aebdb4"
    },
    {
        "author": "楊萬里",
        "paragraphs": [
            "東郭阿㕙駝褐裳，清腹不著煙火香。",
            "姮娥喚入廣寒殿，詔許搗藥不許嘗。",
            "金丹煉成紫皇喜，玉臼自携銀漢洗。",
            "偷將缺吻吸瓊漿，蛻盡骨毛作仙子。",
            "鬢絲吹落桂枝風，人間封作管城公。",
            "先生何許得尸解，貌如枯蟾带玄疥。",
            "麒麟擘脯未必如，耶律曬羓差不大。",
            "先生錦心冰雪腸，銀鈎珠唾千萬章。",
            "管城奔命困書囿，阿㕙漆身嬉醉鄉。",
            "老夫去年左車脫，匙抄爛飯猶戛戛。",
            "太息再拜謝阿㕙，尚堪挂壁縈蛛塵，一飯瞻仰齒生津。"
        ],
        "title": "謝陳希顔惠兔羓",
        "id": "f54d4c74-448b-4191-ad79-4b285c295945"
    },
    {
        "author": "楊萬里",
        "paragraphs": [
            "羽衣曉謁玄元殿，霜封萬屋明飛霰。",
            "扶桑跳出丹砂丸，光射半天縈紫電。",
            "歸塗微暖春衫知，小風不動旗脚垂。",
            "老夫掉頭心獨喜，翟園梅花招我嬉。",
            "呼兒媻姍且勃窣，纔出譙門寒刮骨。",
            "東風十里卷黄塵，眼花頭眩吹倒人。",
            "劣到翟園風便止，猿鶴前導花迎門。",
            "玉林亭子絕幽絕，江梅千樹吹香雪。",
            "茂松軒裏清更清，松風一鼎煎茶聲。",
            "春光催柳未肯青，池水借日無留冰。",
            "殷勤犯寒我不枉，分付勝遊天豈輕。",
            "主人看客眼不白，鸚鵡傳呼餉肴核。",
            "桃花碎片點鱸鮓，紫茸堆盤擘鶉腊。",
            "霜餘橘顆金彈香，雪底笋芽玉版色。",
            "老夫欲醉金叵羅，穉子先唱驪駒歌。",
            "不羞冷面對風物，奈爾玉笋金柑何。"
        ],
        "title": "初三日游翟園",
        "id": "f35b5646-19f9-4b86-939b-89b818a456e6"
    },
    {
        "author": "楊萬里",
        "paragraphs": [
            "翟園看梅不滿眼，載酒何曾傾一盞。",
            "空有千株半未花，欲剪一枝無可揀。",
            "歸來却登多稼亭，玉妃驟降千娉婷。",
            "素羅衣裳濯瑶水，珠宮樓閣開銀屏。",
            "國香萬斛量不盡，雪嶺諸峰互相映。",
            "身騎白鳳繞瓊林，肝膽透寒骨毛冷。",
            "看來只是兩株梅，如何遣儂心眼開。",
            "花頭密密紛無數，萼萼枝枝砌成樹。",
            "夕陽斜照光燭天，微風欲度遮無路。",
            "君不見侯門女兒真箇癡，獺髓熬酥滴北枝。",
            "又不見畫工兔穎矜好手，冰水和鉛描玉肌。",
            "先生不能奄有二子者，報答風光只有詩。",
            "今夕不醉仍無歸。"
        ],
        "title": "多稼亭前兩株梅盛開",
        "id": "6535c2d0-b223-439c-b895-8388be83adfa"
    },
    {
        "author": "楊萬里",
        "paragraphs": [
            "田家不遣兒牧豬，老烏替作牧豬奴。",
            "不羞卑冗頗得志，草根更與豬爲戲。",
            "一烏驅豬作觳觫，一烏騎豬作騏驥。",
            "騎之不穩驅不前，坐看頑鈍手無鞭。",
            "人與馬牛雖各樣，一生同住烏衣巷。",
            "叱聲啞啞喙欲乾，豬竟不曉烏之言。",
            "騎者不從驅者鬭，爭牛訟馬傍無救。",
            "豬亦自食仍自行，一任兩烏雙鬭爭。",
            "不緣一童逐烏起，兩烏頃刻鬭至死。"
        ],
        "title": "戲題所見",
        "id": "3df41fe5-5f6f-4466-ad90-a5676a649472"
    },
    {
        "author": "楊萬里",
        "paragraphs": [
            "偶來花下聊散策，落英滿地珠爲席。",
            "繞花百匝不忍歸，生怕幽芳怨孤寂。",
            "仰頭欲折一枝斜，自插白鬢明烏紗。",
            "傍人勸我不用許，道我滿頭都是花。",
            "初來也覺香破鼻，頃之無香亦無味。",
            "虛疑黄昏花欲睡，不知被花薰得醉。",
            "忽然細雨濕我頭，雨落未落花先愁。",
            "三點兩點也不惡，未要打空花片休。"
        ],
        "title": "梅花下遇小雨",
        "id": "6a1a7979-ab1f-45d4-9c5c-4d0687499086"
    },
    {
        "author": "楊萬里",
        "paragraphs": [
            "纔看臘後得春饒，愁見風前作雪飄。",
            "脫蕊收將熬粥喫，落英仍好當香燒。"
        ],
        "title": "落梅有歎",
        "id": "1bd4ac33-2ff8-4bef-a6a1-a94256c5ea48"
    },
    {
        "author": "楊萬里",
        "paragraphs": [
            "林中梅花如隠士，只多野氣無塵氣。",
            "庭中梅花如貴人，也無野氣也無塵。",
            "不疎不密隨宜了，旋落旋開無不好。",
            "珠簾遣風細爲吹，畫簷護霜寒更微。",
            "詩翁繞階未得句，先送詩材與翁語。",
            "有酒如澠誰伴翁，玉雪對飲惟渠儂。",
            "翁欲還家即明發，更爲梅兄留一月。"
        ],
        "title": "郡治燕堂庭中梅花",
        "id": "6a6be840-7c1d-45eb-a6ef-c7f1c32a0447"
    },
    {
        "author": "楊萬里",
        "paragraphs": [
            "孤悶無言獨倚門，梅花細雨欲黄昏。",
            "可憐簷滴不脫灑，點點何曾離舊痕。"
        ],
        "title": "細雨",
        "id": "f734f4f6-c3d1-47d3-aa05-c4f869266c8f"
    },
    {
        "author": "楊萬里",
        "paragraphs": [
            "上饒靈山無它靈，空山滿腹著水精。",
            "炯然非石亦非玉，乃是陰崖絕壑千秋萬歲之堅冰。",
            "只知靈山有爽氣，誰知水精有奇味。",
            "詩人新試餐玉方，解遣堅凝作鬆脆。",
            "銀刀細下雪縷飛，金盤飣出瓊瑶堆。",
            "齒牙著處霜霰響，殽鯖厭後胸襟開。",
            "尊前歡伯來督戰，坐上嘉賓欲驚散。",
            "胸中自有水精宮，不怕醉鄉無畔岸。"
        ],
        "title": "水精膾",
        "id": "16ea41ce-c02b-4bdf-a917-baf4daed047c"
    },
    {
        "author": "楊萬里",
        "paragraphs": [
            "前日看梅風吹倒，昨日看梅雨霑帽。",
            "近梅一日或再來，遠梅隔年纔一到。",
            "夜來爲梅愁雨聲，挑燈起坐至天明。",
            "不知消息平安否，早來問訊還疾走。",
            "橫枝雨後轉清妍，玉容洗粧晨更鮮。",
            "絕似孤山半峰雪，不羨玉井十丈蓮。",
            "十事八九不如意，人生巧墮天公計。",
            "簿書海底白人頭，孤負江南風月秋。",
            "憶昔少年命同社，月裏傳觴梅影下。",
            "一片花飛落酒中，十分便罰瑠璃鍾。",
            "如今老病不飲酒，梅花也合憐衰翁。"
        ],
        "title": "雨後曉起問訊梅花",
        "id": "13f0e68b-c92a-45bf-8b32-0a81c27eb2ea"
    },
    {
        "author": "楊萬里",
        "paragraphs": [
            "長壕無事不耐靜，若非織綃便磨鏡。",
            "竹君不作五斗謀，風前折腰也如磬。",
            "先生節裏城上嬉，朝游暮游不肯歸。",
            "晴空大聲斗作惡，萬鴉退飛一鴉落。",
            "乃是黑風江北來，更將黑雲頭上堆。",
            "翻手爲晴覆手雨，自晴自雨何須怒。",
            "先生不妨且覓句，挽之不來推不去。",
            "坐看梅花一萬枝，化成粉蝶作團飛。",
            "紛紛掠面收不得，稍稍積砌吹還稀。",
            "落盡梅花天不管，晚來許寒朝許暖。",
            "一年待春春不回，一年探梅梅不開。",
            "春回今纔幾許日，梅開如何頓蕭瑟。",
            "少壯幾時奈老何，落花未抵春愁多。"
        ],
        "title": "壕上感春",
        "id": "79546b32-686e-448b-ac5d-2b40be6ca43b"
    },
    {
        "author": "楊萬里",
        "paragraphs": [
            "小兒著鞭鞭土牛，學翁打春先打頭。",
            "黄牛黄蹄白雙角，牧童綠蓑笠青篛。",
            "今年土脉應雨膏，去年不似今年樂。",
            "兒聞年登喜不饑，牛聞年登愁不肥。",
            "麥穗即看雲作帚，稻米亦復珠盈斗。",
            "大田耕盡却耕山，黄牛從此何時閑。"
        ],
        "title": "觀小兒戲打春牛",
        "id": "93562173-41ca-48ea-95ce-ff70cd57d05b"
    },
    {
        "author": "楊萬里",
        "paragraphs": [
            "萬金家書寄中庭，牘背仍題雙掩并。",
            "不知千里寄底物，白泥紅印三十瓶。",
            "瓷瓶淺染茱萸紫，心知親賓寄鄉味。",
            "印泥未開出饞水，印泥一開香撲鼻。",
            "江西山間黄羽衣，純綿被體白如脂。",
            "偶然一念隨世網，身插兩翼那能飛。",
            "誤蒙諸公相俎豆，月裏花邊一杯酒。",
            "先生與渠元不疎，兩年眼底不見渠。",
            "端能訪我荆溪曲，願借前籌酌酃淥。"
        ],
        "title": "謝親戚寄黄雀",
        "id": "7ce414ef-c5e9-46f3-8b9f-0e6938657dba"
    },
    {
        "author": "楊萬里",
        "paragraphs": [
            "狐公韻勝冰玉肌，字則未聞名季貍。",
            "誤隨齊相燧牛尾，策勳封作糟丘子。",
            "子孫世世襲膏粱，黄雀子魚鴻雁行。",
            "先生試與季貍語，有味其言須聽取。"
        ],
        "title": "牛尾狸",
        "id": "ccdea21d-a38b-4734-9edc-1076477c88e8"
    },
    {
        "author": "楊萬里",
        "paragraphs": [
            "父子初別雙淚垂，別我既久忘却思。",
            "忽得一書喜且悲，恰似向來初別時。",
            "汝翁在官緣索米，吾兒在家勉經史。",
            "舉頭二千四百里，亙山啼鳥偏入耳。",
            "詩成自哦只自知，便風不敢寄吾兒。",
            "汝望白雲穿却眼，若得此詩恐腸斷。",
            "徑須父子早歸田，粗茶淡飯終殘年。"
        ],
        "title": "得小兒壽俊家書",
        "id": "7930a67c-0f56-450a-95b8-f8c89d9c04ae"
    },
    {
        "author": "楊萬里",
        "paragraphs": [
            "書莫讀，詩莫吟。",
            "讀書兩眼枯見骨，吟詩箇字嘔出心。",
            "人言讀書樂，人言吟詩好。",
            "口吻長作秋蟲聲，只令君瘦令君老。",
            "君瘦君老且勿論，傍人聽之亦煩惱。",
            "何如閉目坐齋房，下簾掃地自焚香。",
            "聽風聽雨都有味，健來即行倦來睡。"
        ],
        "title": "書莫讀",
        "id": "1cda9b3d-a5a2-494b-a0c5-7dc76fde41df"
    },
    {
        "author": "楊萬里",
        "paragraphs": [
            "天欲遊人不踏塵，一年一換翠茸茵。",
            "東風猶自嫌蕭索，更遣飛花繡好春。"
        ],
        "title": "春草二首  其一",
        "id": "f2d15c17-cbfb-46d5-9059-dd457be25876"
    },
    {
        "author": "楊萬里",
        "paragraphs": [
            "年年春色屬垂楊，金撚千絲翠萬行。",
            "今歲草芽先得計，攙它濃翠奪它黄。"
        ],
        "title": "春草二首  其二",
        "id": "061f8039-ad09-4285-9f7c-e39472942c94"
    },
    {
        "author": "楊萬里",
        "paragraphs": [
            "春晴幸好却春陰，雲意涔涔半欲霖。",
            "日色忽開雲又合，急收碎影一簾金。"
        ],
        "title": "春陰",
        "id": "c5a75de2-8aa5-4303-8a31-2f5b3be8692c"
    },
    {
        "author": "楊萬里",
        "paragraphs": [
            "梅萼纔開已亂飛，不堪雨打更風吹。",
            "蕭蕭只隔窗間紙，瓶裏梅花總不知。"
        ],
        "title": "小瓶梅花",
        "id": "cfd74bc0-2806-44cb-994a-361913de0780"
    },
    {
        "author": "楊萬里",
        "paragraphs": [
            "繡簾無力護東風，燭影何曾正當紅。",
            "獸炭貂裘猶道冷，梅花不易玉霜中。"
        ],
        "title": "夜坐二首  其一",
        "id": "7e6d1fe1-9ab6-4b67-b2bd-64d78914668c"
    },
    {
        "author": "楊萬里",
        "paragraphs": [
            "寒宵老眼只長醒，蝴蝶頻催夢不成。",
            "不是三更三四點，如何一睡到天明。"
        ],
        "title": "夜坐二首  其二",
        "id": "eba11d60-ca7f-42df-b8b4-a880aa557bca"
    },
    {
        "author": "楊萬里",
        "paragraphs": [
            "梅兄衝雪來相見，雪片滿鬚仍滿面。",
            "一生梅瘦今却肥，是雪是梅渾不辨。",
            "喚來燈下細看渠，不知真箇有雪無。",
            "只見玉顔流汗珠，汗珠滿面滴到鬚。"
        ],
        "title": "燭下和雪折梅",
        "id": "e5b66b15-5221-4d41-862f-9031f2b933f0"
    },
    {
        "author": "楊萬里",
        "paragraphs": [
            "鳩婦那知自不材，樹陰疎處起樓臺。",
            "可憐積木如山樣，一桷何曾架得來。"
        ],
        "title": "鳩銜枝營巢樹間經月不成而去",
        "id": "5e897f85-bfc7-4fe5-badd-354e95eedcbf"
    },
    {
        "author": "楊萬里",
        "paragraphs": [
            "乾鵲平生浪苦辛，一年卜築一番新。",
            "如何月下空三匝，宅子還將住別人。"
        ],
        "title": "鵲營巢既成爲鳩所據",
        "id": "075d5ae9-9b85-4b8b-826d-e65d943a3182"
    },
    {
        "author": "楊萬里",
        "paragraphs": [
            "臘前三白已奇絕，年後六花仍作團。",
            "纔定忽斜偏有思，欲消還凍不勝寒。",
            "且留大地萬銀屋，要伴青天孤玉盤。",
            "今歲上元君記取，紅燈白月雪中看。"
        ],
        "title": "上元前大雪即晴",
        "id": "76479a1a-f4e8-47cf-b5d8-fe3bd230f9a8"
    },
    {
        "author": "楊萬里",
        "paragraphs": [
            "紅錦芙蓉碧牡丹，今番燈火減前番。",
            "雪泥沒膝霜風緊，也有遊人看上元。"
        ],
        "title": "郡中上元燈減舊例三之二而又迎送使客七首  其一",
        "id": "41b5942b-b5fb-474e-bd39-621b6459624f"
    },
    {
        "author": "楊萬里",
        "paragraphs": [
            "北使纔歸南使來，前船未送後船催。",
            "元宵行樂年年事，兒女嗔人夜不回。"
        ],
        "title": "郡中上元燈減舊例三之二而又迎送使客七首  其二",
        "id": "c87ed11f-7580-4939-8328-c332bb3c6c91"
    },
    {
        "author": "楊萬里",
        "paragraphs": [
            "憶昔三衢看上元，玉虹橫貫水精簾。",
            "窮州今夕酸寒殺，老眼看來自不忺。"
        ],
        "title": "郡中上元燈減舊例三之二而又迎送使客七首  其三",
        "id": "5e1bbfac-1001-4309-af0c-9915da46e7b0"
    },
    {
        "author": "楊萬里",
        "paragraphs": [
            "兒時行樂幾時愁，老去情懷懶出遊。",
            "市上人家重時節，典釵賣釧買燈毬。"
        ],
        "title": "郡中上元燈減舊例三之二而又迎送使客七首  其四",
        "id": "4ef975b1-fa4d-47df-a26f-12dd85c61ee5"
    },
    {
        "author": "楊萬里",
        "paragraphs": [
            "不是東風巧剪裁，如何春夜碧蓮開。",
            "江城寂寞無歌舞，喚得梅花勸一杯。"
        ],
        "title": "郡中上元燈減舊例三之二而又迎送使客七首  其五",
        "id": "bccb22f3-ed7d-4711-89dc-64ec69d1cebd"
    },
    {
        "author": "楊萬里",
        "paragraphs": [
            "雪後樓臺欲暮時，遊人只道上燈遲。",
            "月輪貼在梅花背，錯認梅枝作桂枝。"
        ],
        "title": "郡中上元燈減舊例三之二而又迎送使客七首  其六",
        "id": "d6f93a48-704a-4d1c-80a2-afdc4ea97b04"
    },
    {
        "author": "楊萬里",
        "paragraphs": [
            "村裏風回市裏聲，月中人看雪中燈。",
            "滿城只道歡猶少，不道譙門冷似冰。"
        ],
        "title": "郡中上元燈減舊例三之二而又迎送使客七首  其七",
        "id": "830a83a7-bddf-42c4-bcbe-86323b079643"
    },
    {
        "author": "楊萬里",
        "paragraphs": [
            "小樹嫣然一兩枝，晴醺雨醉總相宜。",
            "絕憐欲白仍紅處，政是微開半吐時。",
            "得幸東風無與對，主張春色更還誰。",
            "海棠穠麗梅花淡，匹似渠儂別樣奇。"
        ],
        "title": "郡圃杏花二首  其一",
        "id": "acfed6f5-4097-4c24-80eb-0ef7ab36821b"
    },
    {
        "author": "楊萬里",
        "paragraphs": [
            "迥出千花合受降，不然受拜亦何妨。",
            "行穿小樹尋晴朶，自挽芳條嗅暖香。",
            "却恨來時差已晚，不如清曉看新粧。",
            "朗吟清露溫風句，惱殺詩翁只斷腸。"
        ],
        "title": "郡圃杏花二首  其二",
        "id": "17410e4b-191f-4fc5-8926-bcc9a2b2a74b"
    },
    {
        "author": "楊萬里",
        "paragraphs": [
            "河圖三畫已剩却，堯典萬言猶欠著。",
            "向來潜聖天何言，六經非渠一手作。",
            "杏花壇下撥不開，天公更遣麒麟催。",
            "乾坤造化登青竹，洙泗光芒付綠苔。",
            "堂上書生真苦相，蠹簡嚼穿渾不放。",
            "屋上架屋更屋上，後千萬年作何樣。",
            "華元夜登子反床，華鏜晨趨孔子堂。",
            "當時浪說析骸骨，今日覃思彫肺腸。",
            "華君將身博凍餒，毛穎可憐彼何罪。",
            "君不見老農驅牛耕壠頭，稻雲割盡牛亦休。",
            "毛穎爲君秃盡髮，問君何時放渠歇。",
            "短檠青燈明復滅。"
        ],
        "title": "華鏜秀才著六經解以長句書其後",
        "id": "4490758c-5191-472b-90f8-e22f9ebb6600"
    },
    {
        "author": "楊萬里",
        "paragraphs": [
            "雪後不妨寒較差，莫教一併放千花。",
            "舊來池上金絲柳，新學江西鷹爪茶。"
        ],
        "title": "上元後猶寒二首  其一",
        "id": "43463820-1e0e-49d3-b542-5a6913e47839"
    },
    {
        "author": "楊萬里",
        "paragraphs": [
            "道是春工做物華，春工元自不由它。",
            "杏花只作去年面，萱草別抽今歲芽。"
        ],
        "title": "上元後猶寒二首  其二",
        "id": "670f3793-a9ee-493d-b6e4-a84cdabda284"
    },
    {
        "author": "楊萬里",
        "paragraphs": [
            "霧質雲爲屋，瓊膚玉作裳。",
            "花明不是月，夜靜偶聞香。"
        ],
        "title": "夜觀庭中梅花",
        "id": "7b87f87e-f578-4dea-8700-46d5e79c7295"
    },
    {
        "author": "楊萬里",
        "paragraphs": [
            "兒女齁齁鼻息聲，虛堂誰伴一先生。",
            "春寒夜靜燈花落，數盡殘更睡不成。"
        ],
        "title": "春夜孤坐三首  其一",
        "id": "396720d4-d581-475c-bcdc-555a6c97d10f"
    },
    {
        "author": "楊萬里",
        "paragraphs": [
            "梅花雪後杏花風，老面逢春只强紅。",
            "詩句行來行去裏，情懷不醉不醒中。"
        ],
        "title": "春夜孤坐三首  其二",
        "id": "ffd0fe85-929a-4f6e-bea3-8198788d3ee5"
    },
    {
        "author": "楊萬里",
        "paragraphs": [
            "老來覓句苦難成，細把風斤鏤薄冰。",
            "行到長廊人寂寂，隔窗一點讀書燈。"
        ],
        "title": "春夜孤坐三首  其三",
        "id": "f8ebbf95-6686-489a-91b7-5f10ff7b0c64"
    },
    {
        "author": "楊萬里",
        "paragraphs": [
            "到得荆溪鬢盡斑，二年心力不曾閑。",
            "如今歸去無餘戀，只有梅花慘別顔。"
        ],
        "title": "休日城上三首  其一",
        "id": "ea2a5917-25aa-497b-a279-a9a8cfbd9cbf"
    },
    {
        "author": "楊萬里",
        "paragraphs": [
            "休日呼兒上古城，胡床何處不隨行。",
            "莫嫌一陣東風惡，分外教他數日晴。"
        ],
        "title": "休日城上三首  其二",
        "id": "331e889f-7a80-44d6-83b4-fc75e8b8a1b0"
    },
    {
        "author": "楊萬里",
        "paragraphs": [
            "望中遠樹各依行，春後新晴未斷霜。",
            "池面得風呈縐碧，梅鬚經雨褪危黄。"
        ],
        "title": "休日城上三首  其三",
        "id": "110fdfc4-645d-43b8-beae-f34938cdfdbb"
    },
    {
        "author": "楊萬里",
        "paragraphs": [
            "先生次第即還家，更上城頭一望賒。",
            "行盡荒寒無意思，不如來此看梅花。"
        ],
        "title": "多稼亭看梅二首  其一",
        "id": "ee40321b-718b-43d8-9b73-76e44118c544"
    },
    {
        "author": "楊萬里",
        "paragraphs": [
            "梅花不合太爭春，政盛開時却惱人。",
            "試折一枝輕著手，驚飛萬點撲衣巾。"
        ],
        "title": "多稼亭看梅二首  其二",
        "id": "2828c22b-c0e0-42c4-bb43-fa3ce1073155"
    },
    {
        "author": "楊萬里",
        "paragraphs": [
            "莫把菱花鑷白髭，勸君留取伴吟詩。",
            "錦囊若要添新句，繡口如何減素絲。"
        ],
        "title": "鑷白",
        "id": "68c5a833-0489-4ead-a796-14ea78713f2e"
    },
    {
        "author": "楊萬里",
        "paragraphs": [
            "梅花寒雀不須摹，日影描窗作畫圖。",
            "寒雀解飛花解舞，君看此畫古今無。"
        ],
        "title": "東窗梅影上有寒雀往來",
        "id": "9b9ea6e9-0cc1-4f5e-a769-ee4074548338"
    },
    {
        "author": "楊萬里",
        "paragraphs": [
            "買斷春光與曉晴，幽香逸豔獨婷婷。",
            "齊開忽作欒枝錦，未坼猶疑紫素馨。",
            "絕愛小花和月露，折將一朶篸銀瓶。",
            "今年偶憶年時句，倦倚彫欄酒半醒。"
        ],
        "title": "瑞香",
        "id": "2d6876d4-c963-462c-94d7-cf28636cbc17"
    },
    {
        "author": "楊萬里",
        "paragraphs": [
            "小閣疎櫺春晝長，沉煙半穗弄輕黄。",
            "老鈴略不知人意，故故搴簾放出香。"
        ],
        "title": "燒香",
        "id": "02e9a995-2d46-4e7d-9202-d3278dff8a21"
    },
    {
        "author": "楊萬里",
        "paragraphs": [
            "畫工吮筆畫常州，老子來看却自羞。",
            "若遣此圖還解語，道儂調戲幾君侯。"
        ],
        "title": "看畫常州圖迎新太守",
        "id": "11244c86-96eb-4cab-896b-6bf72306bee2"
    },
    {
        "author": "楊萬里",
        "paragraphs": [
            "梅花已是不勝癯，無頼東風特地粗。",
            "狼籍玉英渾不惜，强留嫣蔕與枯鬚。"
        ],
        "title": "風急落梅",
        "id": "28e0e443-5af5-4570-b391-0e6e28530b21"
    },
    {
        "author": "楊萬里",
        "paragraphs": [
            "五日纔能一日來，眼生方覺有春回。",
            "向來日日頻來探，只道園花不肯開。"
        ],
        "title": "探春",
        "id": "3994ba13-12d1-43af-b318-a172b870a786"
    },
    {
        "author": "楊萬里",
        "paragraphs": [
            "風收點滴曉簷聲，雲放朦朧晚日明。",
            "楊柳染絲纔喜雨，梅花泣玉却祈晴。"
        ],
        "title": "晚晴二首  其一",
        "id": "f1987995-a44c-40a3-b741-673058165c4a"
    },
    {
        "author": "楊萬里",
        "paragraphs": [
            "先生老態似枯禪，解后東風也欲顛。",
            "纔雨便晴寒便暖，四時佳處是春天。"
        ],
        "title": "晚晴二首  其二",
        "id": "2b7a99fa-e549-49f8-8403-2f18768d3835"
    },
    {
        "author": "楊萬里",
        "paragraphs": [
            "髮脫心知不再生，新年底急頓星星。",
            "城邊老柳也欺我，春裏滿頭依舊青。"
        ],
        "title": "理髮",
        "id": "4798f330-1c4a-4eb5-90be-e1f761860f38"
    },
    {
        "author": "楊萬里",
        "paragraphs": [
            "閑對斜陽數隙塵，何曾萬事一關身。",
            "湯瓶得火自相語，酒盞爲人先作春。"
        ],
        "title": "晚照",
        "id": "faf12df9-c7ee-4070-afc8-932ffc6cf531"
    }
]