[
    {
        "author": "貫休",
        "paragraphs": [
            "可惜復可惜，如今何所之。",
            "信來堪大慟，余復用生爲。",
            "亂世今交鬬，玄宮玉柱隳。",
            "春風五陵道，迴首不勝悲。"
        ],
        "title": "懷赤松故舒道士",
        "id": "4273dd44-be33-493c-8b2a-8e56844c678a"
    },
    {
        "author": "貫休",
        "paragraphs": [
            "無端爲五字，字字鬢星星。",
            "祗覺人情薄，空餘鶴眼青。",
            "砌莎藏墜果，窗雪浸殘經。",
            "祗有歸山計，茫茫何所營。"
        ],
        "title": "偶作",
        "id": "9462fbdb-3e82-4c66-9664-4a9a48f26145"
    },
    {
        "author": "貫休",
        "paragraphs": [
            "龍鍾多病後，日望遇昇平。",
            "遠念穿嵩雪，前林囀早鶯。",
            "廚香烹瓠葉，道友扣門聲。",
            "還似青溪上，微吟踏葉行。"
        ],
        "title": "春日許徵君見訪",
        "id": "96febb86-fd57-4d6f-a5fe-eff5eb405508"
    },
    {
        "author": "貫休",
        "paragraphs": [
            "古廟積煙蘿，威靈及物多。",
            "因知曹孟德，爭奈此公何。",
            "樹古雷痕剝，碑荒篆畫訛。",
            "今朝冥禱祝，祗望息干戈。"
        ],
        "title": "經先主廟作",
        "id": "252eeb01-543e-4090-92d0-ee1e07104815"
    },
    {
        "author": "貫休",
        "paragraphs": [
            "柏梯杉影裏，頭白藥山孫。",
            "今古管不得，是非爭肯論。",
            "虎鬚懸瀑滴，禪衲帶苔痕。",
            "常恨龍鍾也，無因接話言。"
        ],
        "title": "寄中條道者",
        "id": "fc2dae4f-0088-4da7-b321-684daa48de3e"
    },
    {
        "author": "貫休",
        "paragraphs": [
            "登臨聊一望，不覺意恞然。",
            "陶侃寒溪寺，如今何處邊。",
            "汀沙生旱霧，山火照平川。",
            "終事東歸去，干戈滿許田。"
        ],
        "title": "夏日晚望",
        "id": "d9b20a13-863b-4ef4-b123-acf03a25c13c"
    },
    {
        "author": "貫休",
        "paragraphs": [
            "眼青禪帔赤，氣岸出塵埃。",
            "霞外終須去，人間作麽來。",
            "崖香泉吐乳，塢燥燒□靁。",
            "他日終相覓，山門何處開。"
        ],
        "title": "送僧歸山",
        "id": "96f2b887-08cf-48cd-bf65-e6ca0804651c"
    },
    {
        "author": "貫休",
        "paragraphs": [
            "學力不相敵，清還彷彿同。",
            "高于寶月月，誰得射鵰弓。",
            "至鑒封姚監，良工遇魯公。",
            "如斯深可慕，千古共清風。"
        ],
        "title": "覽皎然渠南鄉集",
        "id": "4d149d11-0994-4c0e-ac02-5e83fe7326ee"
    },
    {
        "author": "貫休",
        "paragraphs": [
            "至覽如日月，今時即古時。",
            "髮如邊草白，誰念射聲□。",
            "好鳥挨花落，清風出院遲。",
            "知音郭有道，始爲一吟之。"
        ],
        "title": "覽姚合極玄集",
        "id": "ad271a01-f877-47f3-ae99-62dd84891260"
    },
    {
        "author": "貫休",
        "paragraphs": [
            "軍書日日催，處處起塵埃。",
            "黎庶何由泰，鑾輿早晚回。",
            "夏租方減食，秋日更聞雷。",
            "莫道蒼蒼意，蒼蒼眼甚開。"
        ],
        "title": "大駕西幸秋日聞雷",
        "id": "51dc8948-fd9c-45fd-a69d-fb15c8e59589"
    },
    {
        "author": "貫休",
        "paragraphs": [
            "經天緯地物，動必計仙才。",
            "幾處覓不得，有時還自來。",
            "真風含素髮，秋色入靈臺。",
            "吟向霜蟾下，終須神鬼哀。"
        ],
        "title": "詩",
        "id": "6a2d484d-209e-44ba-82b2-1967f8adcb1e"
    },
    {
        "author": "貫休",
        "paragraphs": [
            "莽莽古江濱，紛紛墜葉頻。",
            "煙霞誰是主，丘隴自傷神。",
            "吞併寧唯漢，淒涼莫問陳。",
            "盡隨流水去，寂寞野花春。"
        ],
        "title": "秋末江上望",
        "id": "0255decc-b5bb-4da3-98a0-a4cb948840a8"
    },
    {
        "author": "貫休",
        "paragraphs": [
            "擎鉢貌清羸，天寒出寺遲。",
            "朱門當大路，風雪立多時。",
            "似月心常淨，如麻事不知。",
            "行人莫輕誚，古佛盡如斯。"
        ],
        "title": "乞食僧",
        "id": "00a6ca5c-3e98-4fda-a295-c362713e692b"
    },
    {
        "author": "貫休",
        "paragraphs": [
            "九朵碧芙蕖，王維圖未圖。",
            "層層皆有瀑，一一合吾居。",
            "雨歇如爭出，霜嚴不例枯。",
            "世猶多事在，爲爾久躊躇。"
        ],
        "title": "寒望九峰作",
        "id": "f254cac9-e2dc-4085-af8b-e40a895c0032"
    },
    {
        "author": "貫休",
        "paragraphs": [
            "薊門寒到骨，戰磧鴈相悲。",
            "古屋不勝雪，嚴風欲斷髭。",
            "清吟得冷句，遠念失佳期。",
            "寂莫誰相問，迢迢天一涯。"
        ],
        "title": "薊北寒月作",
        "id": "49741534-bb7c-488a-8d2a-be1507a461b3"
    },
    {
        "author": "貫休",
        "paragraphs": [
            "尋常看不見，花落樹多苔。",
            "忽向高枝發，又從何處來？",
            "風清聲更揭，月苦意彌哀。",
            "多少求名者，年年被爾催。"
        ],
        "title": "新猨",
        "id": "61bf19ab-bb91-4333-a986-aea3dc04b191"
    },
    {
        "author": "貫休",
        "paragraphs": [
            "千峰映碧湘，真隱此中藏。",
            "餅不煮石喫，眉應似髮長。",
            "風榸支酒甕，鶴蝨落琴床。",
            "雖斅忘機者，斯人尚未忘。"
        ],
        "title": "懷南岳隱士二首 一",
        "id": "c900276a-a8ca-4dea-866a-478a565f5fb2"
    },
    {
        "author": "貫休",
        "paragraphs": [
            "見說祝融峰，擎天勢似騰。",
            "藏千尋瀑布，出十八高僧。",
            "古路無人跡，新霞出石稜。",
            "終期將爾叟，一一月中登。"
        ],
        "title": "懷南岳隱士二首 二",
        "id": "29ae6173-c0a7-48eb-9389-93a839d8a133"
    },
    {
        "author": "貫休",
        "paragraphs": [
            "盛德方清貴，旋聞逐逝波。",
            "令人翻不會，積善合如何。",
            "直道登朝晚，分憂及物多。",
            "至今新定郡，猶詠袴襦歌。"
        ],
        "title": "追憶馮少常",
        "id": "ab617656-3109-4691-8035-bb1c072e35b2"
    },
    {
        "author": "貫休",
        "paragraphs": [
            "前牓年年見，高名日日聞。",
            "常因不平事，便欲見吾君。",
            "兄弟居清島，園林生白雲。",
            "相思空悵望，庭葉赤紛紛。"
        ],
        "title": "聞閔廷言周璉下第",
        "id": "0d5769b1-7767-4a07-bd05-fbc09bef304b"
    },
    {
        "author": "貫休",
        "paragraphs": [
            "渚宮江上別，倏忽十餘年。",
            "舉世唯攻說，多君即不然。",
            "浦珠爲履重，園柳助詩玄。",
            "勉力酬知己，昌朝正急賢。"
        ],
        "title": "寄景地判官",
        "id": "8edf0d94-af14-4e33-bee9-b72de300b828"
    },
    {
        "author": "貫休",
        "paragraphs": [
            "區終不下島，島亦不多區。",
            "冷格俱無敵，貧根亦似愚。",
            "青雲終歎命，白閣久圍鑪。",
            "今日成名者，還堪爲爾吁。"
        ],
        "title": "讀賈區賈島集",
        "id": "5f4709ba-359c-4c74-af9a-2723ea82799b"
    },
    {
        "author": "貫休",
        "paragraphs": [
            "索索復索索，無憑却有憑。",
            "過溪遭惡雨，乞食得乾菱。",
            "祗有山相伴，終無事可仍。",
            "如逢梅嶺旦，向道祗寧馨。"
        ],
        "title": "送衲僧之江西",
        "id": "b5b63a09-77d3-43e3-bd65-ff0b6aa43843"
    },
    {
        "author": "貫休",
        "paragraphs": [
            "朗吟無一事，孤坐瀔江濆。",
            "媚世非吾道，良圖有白雲。",
            "蠹魚開卷落，啄木隔花聞。",
            "唯寄壺中客，金丹許共分。"
        ],
        "title": "故林偶作",
        "id": "4c9f354c-2295-4388-9f19-4b5921e744fc"
    },
    {
        "author": "貫休",
        "paragraphs": [
            "流浪江湖久，攀緣歲月闌。",
            "高名當世重，好句逼人寒。",
            "月苦蟬聲嗄，鐘清柿葉乾。",
            "龍鍾千萬里，擬欲訪師難。"
        ],
        "title": "寄栖白大師二首 一",
        "id": "add5fcf7-82bd-47c4-aba9-706a2dfce502"
    },
    {
        "author": "貫休",
        "paragraphs": [
            "蒼蒼龍闕晚，九陌雜香塵。",
            "方外無他事，僧中有近臣。",
            "青門玉露滴，紫閣錦霞新。",
            "莫話三峰去，澆風正蕩淳。"
        ],
        "title": "寄栖白大師二首 二",
        "id": "70e0bd29-19cc-47be-9c51-656fb0cccdf6"
    },
    {
        "author": "貫休",
        "paragraphs": [
            "國之東北角，有國每朝天。",
            "海力浸不盡，夷風常宛然。",
            "山藏羅剎宅，水雜巨鼇涎。",
            "好去吳鄉子，歸來莫隔年。"
        ],
        "title": "送人之渤海",
        "id": "e890fa8f-ef38-4559-bf37-41f23fbb986f"
    },
    {
        "author": "貫休",
        "paragraphs": [
            "常見高人說，猶來不偶然。",
            "致身同槁木，話道出忘詮。",
            "長嘯仙鐘外，眠楂海月邊。",
            "倘修陰奼奼，一望寄余焉。"
        ],
        "title": "寄李道士",
        "id": "3243f69c-2781-43db-94fc-80d9ff2619f2"
    },
    {
        "author": "貫休",
        "paragraphs": [
            "歸客指吳國，風帆幾日程。",
            "新詩陶雪字，玄髮有霜莖。",
            "微月生滄海，殘濤傍石城。",
            "從茲江島意，應續子陵名。"
        ],
        "title": "秋送夏郢歸錢塘",
        "id": "285410fe-e0ee-4048-8da3-ea16725ce326"
    },
    {
        "author": "貫休",
        "paragraphs": [
            "祗衲一箇衲，翠微歸舊岑。",
            "不知何歲月，即得到師心。",
            "逕遶千峰細，菴開亂木深。",
            "倘然雲外老，他日亦相尋。"
        ],
        "title": "送僧歸翠微",
        "id": "80ebb584-ba83-444f-88ae-08edaf422888"
    },
    {
        "author": "貫休",
        "paragraphs": [
            "多君墳在此，令我過悲涼。",
            "可惜爲人好，剛須被數將。",
            "白雲從冢出，秋草爲誰荒。",
            "不覺頻回首，西風滿白楊。"
        ],
        "title": "經友生墳",
        "id": "6e66327a-4ad6-4149-9049-0a3a16707d17"
    },
    {
        "author": "貫休",
        "paragraphs": [
            "一減三張價，幽居少室前。",
            "豈應貧似我，不得信經年。",
            "木落多詩藁，山枯見墨煙。",
            "何時深夜坐，共話草堂禪。"
        ],
        "title": "懷洛下盧縉雲",
        "id": "5c433894-b8ad-4808-b9d0-7969988a6c80"
    },
    {
        "author": "貫休",
        "paragraphs": [
            "詩業務經綸，新皆意外新。",
            "因知登第牓，不著不平人。",
            "句得孤舟月，心飛九陌塵。",
            "明年相賀日，應到曲江濱。"
        ],
        "title": "送李鉶赴舉",
        "id": "df6803fd-a80d-436f-8843-8805fbfacfff"
    },
    {
        "author": "貫休",
        "paragraphs": [
            "山兄心似我，岸谷亦難交。",
            "不見還相憶，來唯添寂寥。",
            "茶煙黏衲葉，雲水透蘅茆。",
            "因話流年事，斯須不可拋。"
        ],
        "title": "寶禪師見訪",
        "id": "fe6b97eb-7117-4ef1-948c-0e09955607a8"
    },
    {
        "author": "貫休",
        "paragraphs": [
            "逸格格難及，半先相遇稀。",
            "落花方滿地，一局到斜暉。",
            "褚胤死不死，將軍飛已飛。",
            "今朝慙一行，無以造玄微。"
        ],
        "title": "觀碁",
        "id": "a93b2ba2-9953-44b2-bfec-d3eb0443bb92"
    },
    {
        "author": "貫休",
        "paragraphs": [
            "鳥外何須去，衣如蘚亦從。",
            "但能無一事，即是住孤峰。",
            "雨歇雲埋閣，月明霜灑松。",
            "師心多似我，所以訪師重。"
        ],
        "title": "題一上人經閣",
        "id": "cf79bf91-0526-4cf8-b359-acfab4c88ea1"
    },
    {
        "author": "貫休",
        "paragraphs": [
            "陋巷冬將盡，東風細雜籃。",
            "解牽窗夢遠，先是澗梅諳。",
            "茶癖金鐺快，松香玉露含。",
            "書齋山帚撅，盤饌藥花甘。",
            "雅得琴中妙，常挼臉似酣。",
            "雪消聞苦蟄，氣候似宜蠶。",
            "密勿須清甲，朝歸遶碧潭。",
            "丹心空拱北，新作繼周南。",
            "竹杖無斑點，紗巾不著簪。",
            "大朝名益重，後進力皆覃。",
            "至理雖亡一，臣時亦說三。",
            "不知門下客，誰上晏嬰驂。"
        ],
        "title": "和毛學士舍人早春",
        "id": "60ba02ca-1661-4bcc-8c0a-81f1ff06cc42"
    },
    {
        "author": "貫休",
        "paragraphs": [
            "九天宮上聖，降世共昭回。",
            "萬彙須亭毓，羣仙送下來。",
            "承乾當否極，庶事盡康哉。",
            "祗有羲軒比，其餘不可陪。"
        ],
        "title": "壽春進祝聖七首 千載降祥",
        "id": "be4ea984-34ba-4689-b7b4-3846ca440d03"
    },
    {
        "author": "貫休",
        "paragraphs": [
            "武宿與文星，常如掌上擎。",
            "孫吳機不動，周邵事多行。",
            "旰食爐煙細，宵衣隙月明。",
            "還聞夔進曲，吹出泰階平。"
        ],
        "title": "壽春進祝聖七首 文有武備",
        "id": "fb48b6a9-020f-4bb7-a038-8c4178f14a3d"
    },
    {
        "author": "貫休",
        "paragraphs": [
            "及霤龍鱗動，君臣道義深。",
            "萬年軒后鏡，一片漢高心。",
            "北狄皆輸欵，南夷盡貢琛。",
            "從茲千萬歲，枝葉玉森森。"
        ],
        "title": "壽春進祝聖七首 從諫如流",
        "id": "dcb629c4-f793-4628-94d7-f75c5dea1f44"
    },
    {
        "author": "貫休",
        "paragraphs": [
            "俟時兼待價，垂棘出塵埃。",
            "仄席三旌切，移山萬里來。",
            "煙霞衣上落，閶闔雪中開。",
            "壽酒今朝進，無非出世才。"
        ],
        "title": "壽春進祝聖七首 搜揚草澤",
        "id": "d4b31556-2fae-40ca-9409-359c7793c986"
    },
    {
        "author": "貫休",
        "paragraphs": [
            "天將興大蜀，有道遂君臨。",
            "四塞同諸子，三邊共一心。",
            "闍婆香似雪，迴鶻馬如林。",
            "曾讀前皇傳，巍巍冠古今。"
        ],
        "title": "壽春進祝聖七首 守在四夷",
        "id": "02db6361-eca2-424a-807a-0c1b7861f39e"
    },
    {
        "author": "貫休",
        "paragraphs": [
            "曈曈懸佛日，天俁動雲韶。",
            "縫掖諸生集，麟洲羽客朝。",
            "非煙生玉砌，御柳吐金條。",
            "擊壤翁知否，吾皇即帝堯。"
        ],
        "title": "壽春進祝聖七首 大興三教",
        "id": "a717cfb6-f815-42d1-bd45-761be72bb35d"
    },
    {
        "author": "貫休",
        "paragraphs": [
            "聲教無爲日，山呼萬歲聲。",
            "隆隆如谷響，合合似雷鳴。",
            "翠拔爲天柱，根盤倚鳳城。",
            "恭唯千萬歲，歲歲致昇平。"
        ],
        "title": "壽春進祝聖七首 山呼萬歲",
        "id": "0d543fc0-87fd-4499-b023-e7b9ec10a29a"
    },
    {
        "author": "貫休",
        "paragraphs": [
            "微涼砧滿城，林下石牀平。",
            "髮豈無端白，詩須出世清。",
            "鄰僧同樹影，砌月浸蛩聲。",
            "獨自更深坐，無人知此情。"
        ],
        "title": "早秋夜坐",
        "id": "7d1c3b2f-07c9-45d9-9bf7-fbc564e38a07"
    },
    {
        "author": "貫休",
        "paragraphs": [
            "夜坐還早起，寂寥多病身。",
            "神清尋夢在，香極覺花新。",
            "樹露繁於雨，溪雲動似人。",
            "又知何處客，軋軋轉征輪。"
        ],
        "title": "早起",
        "id": "5a462560-cf31-4b31-8ee4-750840065796"
    },
    {
        "author": "貫休",
        "paragraphs": [
            "閑步不覺遠，蕭蕭木落初。",
            "詩情拋閫閾，江影動襟裾。",
            "閣北鴻行出，霞西雨脚疎。",
            "金峰秋更好，乞取又何如。"
        ],
        "title": "秋晚野步",
        "id": "087be504-e02f-456d-9862-961c7dc55a9d"
    },
    {
        "author": "貫休",
        "paragraphs": [
            "曠望危橋上，微吟落照前。",
            "煙霞濃浸海，川岳闊連天。",
            "白鳥格不俗，孤雲態可憐。",
            "終期將爾輩，歸去舊江邊。"
        ],
        "title": "晚望",
        "id": "b26cd082-0c0b-41cb-98a1-2a13389b22ea"
    },
    {
        "author": "貫休",
        "paragraphs": [
            "顏冉商參甲，鸞凰密勿才。",
            "簾垂仙鳥下，吟次聖人來。",
            "寶輦千官捧，宮花九色開。",
            "何時重一見，爲我話蓬萊。"
        ],
        "title": "寄翰林陸學士",
        "id": "586f5ce1-3b73-4d88-8bbc-de3891ad2e48"
    },
    {
        "author": "貫休",
        "paragraphs": [
            "薝蔔氣雍雍，門深聖澤重。",
            "七絲奔小蟹，五字逼雕龍。",
            "藥轉紅金鼎，茶開紫閣封。",
            "圭峰爭去得，卿相日憧憧。"
        ],
        "title": "贈造微禪師院",
        "id": "3f66ede0-1e60-49d0-82d4-c007469decd1"
    },
    {
        "author": "貫休",
        "paragraphs": [
            "海上聊一望，舶帆天際飛。",
            "狂蠻莫挂甲，聖主正垂衣。",
            "風惡巨魚出，山昏羣獠歸。",
            "無人知此意，吟到月騰輝。"
        ],
        "title": "南海晚望",
        "id": "c92b7f80-2183-45e3-8b19-2209b4a9be24"
    },
    {
        "author": "貫休",
        "paragraphs": [
            "石上桂成叢，師菴在桂中。",
            "皆云習鑿齒，未可扣真風。",
            "雪洗香鑪碧，霞藏瀑布紅。",
            "何時甘露偈，一寄剡山東。"
        ],
        "tags": [
            "庐山"
        ],
        "title": "寄廬山大願和尚",
        "id": "b15167ff-7ef9-43e4-879b-4e5d66447f56"
    },
    {
        "author": "貫休",
        "paragraphs": [
            "得力未得力，高吟夏又殘。",
            "二毛非自出，萬事到詩難。",
            "蟬見木葉落，雷將雨氣寒。",
            "何妨槌琢後，更獻至公看。"
        ],
        "title": "懷薛尚書兼呈東陽王使君",
        "id": "4b68df73-e583-47ce-ac8b-ff76445646f8"
    },
    {
        "author": "貫休",
        "paragraphs": [
            "泠泠瀑滴清，貫串有規程。",
            "將諷觀空偈，全勝照乘明。",
            "龍神多共惜，金玉比終輕。",
            "願在玄暉手，常資物外情。"
        ],
        "title": "上馮使君水晶數珠",
        "id": "fb0322ad-df37-4932-b240-3dbb7b36ad88"
    },
    {
        "author": "貫休",
        "paragraphs": [
            "去去楞伽子，春深道路長。",
            "鳥啼青嶂險，花落紫衣香。",
            "此去非餘事，還歸內道場。",
            "憑師將老倒，一向說滎陽。"
        ],
        "title": "送明覺大師兼寄鄭山人",
        "id": "79e090ac-1376-4d6c-adec-6069b28da39d"
    },
    {
        "author": "貫休",
        "paragraphs": [
            "久別稀相見，深山道益孤。",
            "葉全離大朴，君尚在新吳。",
            "鐘嗄聲飄驛，山頑氣噴湖。",
            "留詩如和得，一望寄前途。"
        ],
        "tags": [
            "庐山"
        ],
        "title": "廬山尋靈紀不遇",
        "id": "0a4e4d59-759d-4007-8025-2ab7f56716b5"
    },
    {
        "author": "貫休",
        "paragraphs": [
            "皎潔曹溪月，嵯峨七寶林。",
            "空傳智藥記，豈見祖禪心。",
            "信衣非苧麻，白雲無知音。",
            "大哉雙峰溪，萬古青沈沈。"
        ],
        "title": "題曹溪祖師堂",
        "id": "3f449a6b-eb57-4303-9220-5313d7846672"
    },
    {
        "author": "貫休",
        "paragraphs": [
            "常憶將吾友，穿雲過瀑西。",
            "有碑皆讀徹，無處不相攜。",
            "檉桂株株濕，猨猱箇箇啼。",
            "等閑成遠別，窗月又如珪。"
        ],
        "tags": [
            "庐山"
        ],
        "title": "懷匡山道侶",
        "id": "73480f2d-300a-455f-9a5c-777d6f40f3a6"
    },
    {
        "author": "貫休",
        "paragraphs": [
            "冥搜忍飢凍，嗟爾不能休。",
            "幾歎不得力，到頭還白頭。",
            "姓名歸紫府，妻子在滄洲。",
            "又是蟬聲也，如今何處遊。"
        ],
        "title": "懷盧延讓",
        "id": "553f082e-b6b0-4583-8296-1902d013a9ba"
    },
    {
        "author": "貫休",
        "paragraphs": [
            "幽居湖北濱，相訪值殘春。",
            "路遠諸峰雨，時多擉鼈人。",
            "蒸花初釀酒，漁艇劣容身。",
            "莫訝頻來此，伊余亦隱淪。"
        ],
        "title": "春晚訪鏡湖方干",
        "id": "7f1f4e41-ea61-4c6c-9d42-6c5e769d8ede"
    },
    {
        "author": "貫休",
        "paragraphs": [
            "見說相思寺，今來似有期。",
            "瘴鄉終有出，天意固難欺。",
            "晝雨先花島，秋雲挂戍旗。",
            "故人多在蜀，不去更何之。"
        ],
        "title": "秋過相思寺",
        "id": "3b852117-3c03-433f-9c8e-1d3b7c9ee392"
    },
    {
        "author": "貫休",
        "paragraphs": [
            "玉節金珂響似雷，水晶宮殿步裴回。",
            "祗緣支遁談經妙，所以許詢都講來。",
            "帝釋鏡中遙仰止，魔軍殿上動崔巍。",
            "千重香擁龍鱗立，五種風生錦繡開。",
            "寬似大溟生日月，秀如四岳出塵埃。",
            "一條紫氣隨高步，九色仙花落古臺。",
            "謝太傅須同八凱，姚梁公可並三台。",
            "登樓喜色禾將熟，望國誠明首不迴。",
            "駕馭英雄如赤子，雌黃賢哲貢瓊瑰。",
            "六條消息心常苦，一劒晶熒敵盡摧。",
            "木鐸聲中天降福，景星光裏地無災。",
            "百千民擁聽經座，始見重天社稷才。"
        ],
        "title": "蜀王入大慈寺聽講",
        "id": "ff97bdaf-a4d5-40a5-b55b-53e233cd4beb"
    },
    {
        "author": "貫休",
        "paragraphs": [
            "天資忠孝佐金輪，香火空王有宿因。",
            "此世喜登金骨塔，前生應是育王身。",
            "封疆歲暮笙歌合，襦袴正初錦繡新。",
            "釋子沾恩無以報，祗擎章句貢平津。"
        ],
        "title": "蜀王登福感寺塔三首 一",
        "id": "38257a71-72af-4dd8-8120-cee65750abf7"
    },
    {
        "author": "貫休",
        "paragraphs": [
            "似聖悲增道不窮，憂民憂國契堯聰。",
            "兩髯有雪丹霄外，萬里無塵一望中。",
            "南照微明連莽蒼，峨嵋擁秀接崆峒。",
            "林僧歲月知何幸，還似支公見謝公。"
        ],
        "title": "蜀王登福感寺塔三首 二",
        "id": "58774bdc-c259-487e-8897-587a215626d1"
    },
    {
        "author": "貫休",
        "paragraphs": [
            "步步層層孰可陪，相輪邊日照三台。",
            "喜歡烝庶皆相逐，惆悵鑾輿尚未迴。",
            "金鐸撼風天樂近，仙花含露瑞煙開。",
            "一年一度常如此，願見文翁百度來。"
        ],
        "title": "蜀王登福感寺塔三首 三",
        "id": "c383e645-eb47-40e1-b5e5-1471574063e5"
    },
    {
        "author": "貫休",
        "paragraphs": [
            "器琢仙珪美有餘，席珍國寶比難如。",
            "銜花乳燕看調瑟，衣錦佳人侍讀書。",
            "荀氏門風龍變化，謝家庭樹玉扶疎。",
            "即期寰海隆平日，歸佐吾皇侍玉除。"
        ],
        "title": "少監三首 一",
        "id": "7f732099-b457-4858-905d-eeda486117f3"
    },
    {
        "author": "貫休",
        "paragraphs": [
            "益友相隨益自強，趨庭問禮日昭彰。",
            "袍新宮錦千人目，馬駿桃花一巷香。",
            "偏愛曾顏終必及，或如韓白亦無妨。",
            "八龍三虎森如也，萬古千秋瑞聖唐。"
        ],
        "title": "少監三首 二",
        "id": "91d5945e-454b-43ad-9f48-7b44430b5b12"
    },
    {
        "author": "貫休",
        "paragraphs": [
            "具體而微太少年，鳳毛五色帶非煙。",
            "倚天長劒看無敵，遶樹號猨已應弦。",
            "接士開襟清聖熟，分題得句落花前。",
            "即應出將傳家法，聖澤恩波浩浩然。"
        ],
        "title": "少監三首 三",
        "id": "7e859272-53c0-4bd2-814f-9e5551983999"
    },
    {
        "author": "貫休",
        "paragraphs": [
            "六七年來到豫章，舊遊知己半凋傷。",
            "春風還有花千樹，往事都如夢一場。",
            "無限丘墟侵郭路，幾多臺榭浸湖光。",
            "祗應唯有西山色，依舊崔巍上寺牆。"
        ],
        "title": "再到鍾陵作",
        "id": "fc53e776-58ad-4b45-99d6-1798cade7a04"
    },
    {
        "author": "貫休",
        "paragraphs": [
            "淚不曾垂此日垂，山前弟妹塚離離。",
            "年長於吾未得力，家貧拋爾去多時。",
            "鴻衝□□霜中斷，蕙雜黃蒿冢上衰。",
            "恩愛苦情拋未得，不堪回首步遲遲。"
        ],
        "title": "經弟妹墳",
        "id": "b5ee3dc2-2581-413e-ac6e-643033f074d5"
    },
    {
        "author": "貫休",
        "paragraphs": [
            "深隱猶爲未死灰，遠尋知己遇三台。",
            "如何麋鹿群中出，又見鵷鸞天上來。",
            "劒閣霞黏殘雪在，錦江香甚百花開。",
            "謾期王謝來相訪，不是支公出世才。"
        ],
        "title": "到蜀與鄭中丞相遇",
        "id": "d85496ee-d568-44d2-a8c8-edd45f16bcca"
    },
    {
        "author": "貫休",
        "paragraphs": [
            "瓦礫文章豈有媒，兩三年祗在金臺。",
            "本師頭白須歸去，太守門清願再來。",
            "皓皓玉霜孤鴈遠，蕭蕭松島片帆開。",
            "從茲林下終無事，唯祗焚香祝上台。"
        ],
        "title": "別馮使君",
        "id": "4c7c7ccf-328c-402f-b249-1e1bdd418372"
    },
    {
        "author": "貫休",
        "paragraphs": [
            "禪坐吟行誰與同，杉松共在寂寥中。",
            "碧雲詩裏終難到，白藕花經講始終。",
            "水疊山層擎草疏，砧清月苦立霜風。",
            "十年勤苦今酬了，得句桐江識謝公。"
        ],
        "title": "上新定宋使君",
        "id": "86928a21-0110-4362-9446-47d22a7290e3"
    },
    {
        "author": "貫休",
        "paragraphs": [
            "失意荆枝滴淚頻，陟岡何翅不知春。",
            "心中岐路平如砥，天上文章妙入神。",
            "休說宋風迴鷁首，即看雷火燎龍鱗。",
            "從茲相次紅霞裏，留取方書與世人。"
        ],
        "title": "和李判官見新榜爲兄下第",
        "id": "56f08311-ac21-4463-9892-c25b72fbeef8"
    },
    {
        "author": "貫休",
        "paragraphs": [
            "方得論心又別離，黯然江上步遲遲。",
            "不堪迴首崎嶇路，正是寒風皴錯時。",
            "美似郄超終有日，去依劉表更何疑。",
            "前程不少南飛鴈，聊寄新詩慰所思。"
        ],
        "title": "送羅鄴赴許昌辟",
        "id": "1f61dd74-db33-4bea-88a8-f8f6f1ce640d"
    },
    {
        "author": "貫休",
        "paragraphs": [
            "鹽梅金鼎美調和，詩寄空林問訊多。",
            "秦客弈棊拋已久，楞嚴禪髓更無過。",
            "萬般如幻希先覺，一丈臨山且奈何。",
            "空諷平津好珠玉，不知更得及門麽。"
        ],
        "title": "酬韋相公見寄",
        "id": "a3e65314-b712-4f10-9886-d9b22f0363ae"
    },
    {
        "author": "貫休",
        "paragraphs": [
            "周郎懷抱好知音，常愛山僧物外心。",
            "閉戶不知芳草歇，無能唯擬住山深。",
            "感通未合三生石，騷雅歡擎九轉金。",
            "但似前朝蕭與蔣，老僧風雪亦相尋。"
        ],
        "title": "酬張相公見寄",
        "id": "2ba5041b-9af1-48f4-bfff-bafa8a9fccb3"
    },
    {
        "author": "貫休",
        "paragraphs": [
            "孤拙將來豈偶然，不能爲漏滴青蓮。",
            "一從麟筆題牆後，常祗冥心古像前。",
            "九德陶鎔空有跡，六窗清淨始通禪。",
            "今朝幸捧瓊瑤贈，始見玄中更有玄。"
        ],
        "title": "酬王相公見贈",
        "id": "7d3ec8cc-4c6c-4b3b-9bf1-a308e25e44b5"
    },
    {
        "author": "貫休",
        "paragraphs": [
            "三界無家是出家，豈宜拊鳳覩新麻。",
            "幸生白髮逢今聖，曾夢青蓮映玉沙。",
            "境陟名山烹錦水，睡忘東白洞平茶。",
            "喜擎繡段攀金鼎，謝朓餘霞始是霞。"
        ],
        "title": "酬周相公見贈",
        "id": "fb6e48a5-51b8-4e70-ae3e-e4f916e1ce26"
    },
    {
        "author": "貫休",
        "paragraphs": [
            "崆峒老人專一一，黃梅真叟却無無。",
            "獨坐松根石頭上，四溟無限月輪孤。"
        ],
        "title": "道情偈三首 一",
        "id": "1dd0b5f7-7d20-430f-9c63-929fbfce0f3b"
    },
    {
        "author": "貫休",
        "paragraphs": [
            "非色非空非不空，空中真色不玲瓏。",
            "可憐盧大擔柴者，拾得驪珠橐籥中。"
        ],
        "title": "道情偈三首 二",
        "id": "93a1ed0f-23ff-4e61-809e-d70932a8999f"
    },
    {
        "author": "貫休",
        "paragraphs": [
            "優鉢羅花萬劫春，頻犂田地絕纖塵。",
            "道吾道者相招好，不是香林採葉人。"
        ],
        "title": "道情偈三首 三",
        "id": "817d2135-66c1-49c6-87ee-e350e6309e6f"
    },
    {
        "author": "貫休",
        "paragraphs": [
            "柳岸花堤夕照紅，風清襟袖轡璁瓏。",
            "行人莫訝頻迴首，家在凝嵐一點中。"
        ],
        "title": "馬上作",
        "id": "f7b5502a-a589-4039-b865-9284dd01a693"
    },
    {
        "author": "貫休",
        "paragraphs": [
            "赤椶櫚笠眉毫垂，拄楖栗杖行遲遲。",
            "時人祗施盂中飯，心似白蓮那得知。"
        ],
        "title": "道中逢乞食老僧",
        "id": "5399642f-0c00-4bcd-96d7-8108ae7f9a0b"
    },
    {
        "author": "貫休",
        "paragraphs": [
            "見說武昌江上住，柏枯槐朽戰時風。",
            "知師詩癖難醫也，霜灑蘆花明月中。"
        ],
        "title": "秋末寄武昌一公",
        "id": "c29e31f6-eb93-4bbf-a61b-9a192baf9ae0"
    },
    {
        "author": "貫休",
        "paragraphs": [
            "墜葉如花欲滿溝，破籬荒井一蟬幽。",
            "亦知希驥無希者，作麽令人強轉頭。"
        ],
        "title": "陋巷",
        "id": "e5d91570-6811-4b44-9bcc-84fd8a3e3817"
    },
    {
        "author": "貫休",
        "paragraphs": [
            "聲利掀天竟不聞，草衣木食度朝昏。",
            "遙思山雪深一丈，時有仙人來打門。"
        ],
        "title": "終南僧",
        "id": "eabbb105-ed66-40ed-8d2d-c1b4b9e14c49"
    },
    {
        "author": "貫休",
        "paragraphs": [
            "家近吳王古戰城，海風終日打牆聲。",
            "今朝鄉思渾堆積，琴上聞師大蟹行。"
        ],
        "title": "聽僧彈琴",
        "id": "ad89a50f-b5b7-4342-b3e7-609eb2687613"
    },
    {
        "author": "貫休",
        "paragraphs": [
            "風惡波狂身似閑，滿頭霜雪背青山。",
            "相逢略問家何在，回指蘆花滿舍間。"
        ],
        "title": "漁者",
        "id": "0ad54d0c-1041-463d-8c8f-d3877fb1792f"
    },
    {
        "author": "貫休",
        "paragraphs": [
            "嶽瀆殊祥日月精，入堯金鏡佐休明。",
            "衣嚴黻黼皇恩重，劒折芙蓉紫氣橫。",
            "玉甃金湯山岳峻，花藏臺榭管弦清。",
            "已聞圖上凌煙閣，寵渥穹窿玉不名。"
        ],
        "title": "大蜀皇帝潛龍日述聖德詩五首 一",
        "id": "b42bdc79-8105-4556-8ef6-fad6d1d7ac82"
    },
    {
        "author": "貫休",
        "paragraphs": [
            "扶持社稷似齊桓，百萬雄師貴可觀。",
            "神智發中真莫測，貢輸天下學應難。",
            "風清鼙角□□□，□肅神龍草木寒。",
            "堪羨蜀民恆有福，太平時節一般般。"
        ],
        "title": "大蜀皇帝潛龍日述聖德詩五首 二",
        "id": "5ea2d1b3-cb59-4206-bc94-eb0ffa6f1377"
    },
    {
        "author": "貫休",
        "paragraphs": [
            "珠履三千侍玉除，宮花飄錦早鶯初。",
            "雖然周孔心相似，其奈龔黃政不如。",
            "浩浩歌謠聞禁掖，重重襦袴滿樵漁。",
            "若論朝野艱難日，第一之功美有餘。"
        ],
        "title": "大蜀皇帝潛龍日述聖德詩五首 三",
        "id": "2a901d11-ad9f-4c89-8677-c2423625f016"
    },
    {
        "author": "貫休",
        "paragraphs": [
            "紫髯青眼代天才，韓白孫吳稍可陪。",
            "祗見赤心堯日下，豈知真氣梵天來。",
            "聽經瑞雪時時落，登塔天花步步開。",
            "盡祝莊椿同壽考，人間歲月豈能催。"
        ],
        "title": "大蜀皇帝潛龍日述聖德詩五首 四",
        "id": "b150e9a4-ca5e-49de-add0-95699f47b394"
    },
    {
        "author": "貫休",
        "paragraphs": [
            "丈夫勛業正乾坤，麟鳳龜龍盡在門。",
            "西伯最憐耕讓畔，曹參空愛酒盈樽。",
            "心慈爲受金仙囑，髮白緣酬玉砌恩。",
            "從此于門轉高大，可憐子子與孫孫。"
        ],
        "title": "大蜀皇帝潛龍日述聖德詩五首 五",
        "id": "c8a389cf-4094-41d4-ab89-0c4d5efa24b4"
    },
    {
        "author": "貫休",
        "paragraphs": [
            "河北江東處處災，唯聞全蜀勿塵埃。",
            "一缾一鉢垂垂老，千水千山得得來。",
            "奈菀幽棲多勝景，巴歈陳貢媿非才。",
            "自慙林藪龍鍾者，亦得親登郭隗臺。"
        ],
        "title": "陳情獻蜀皇帝",
        "id": "1e4bb2c4-aa18-4a7e-8600-f459d9933dcf"
    },
    {
        "author": "貫休",
        "paragraphs": [
            "上玄大帝降坤維，箕尾爲臣副聖期。",
            "豈比赤光盈室日，全同白象下天時。",
            "文經武緯包三古，日角龍顏遏四夷。",
            "今日降神天上會，願將天福比須彌。"
        ],
        "title": "壽春節進大蜀皇帝五首 一",
        "id": "2bcec78a-c7c4-4d02-ab9e-0afa04f290ed"
    },
    {
        "author": "貫休",
        "paragraphs": [
            "異香滴露降紛紛，紫電環樞照禁門。",
            "先冠百王臨億兆，後稱十號震乾坤。",
            "羲軒之道方爲道，草木沾恩始是恩。",
            "今以謏才歌睿德，猶如飲海妙難論。"
        ],
        "title": "壽春節進大蜀皇帝五首 二",
        "id": "fcf8b768-0c7a-42ad-9470-e1a5b10b55d7"
    },
    {
        "author": "貫休",
        "paragraphs": [
            "茂祉遐宣勝事幷，薰風微入舜弦清。",
            "四洲不必歸王化，一統那能計聖情。",
            "合合鼓鐘膏雨滴，峨峨宮闕瑞煙橫。",
            "西逾昆岳東連海，誰不梯山賀聖明。"
        ],
        "title": "壽春節進大蜀皇帝五首 三",
        "id": "4288f550-33e5-4ae8-99aa-5db9976c067d"
    },
    {
        "author": "貫休",
        "paragraphs": [
            "遠人玉帛盡來歸，及物天慈物物肥。",
            "春力遍時皆甲拆，王言聞者盡光輝。",
            "家家錦繡香醪熟，處處笙歌乳燕飛。",
            "爲報蜀皇勤禱祝，聖明天子古今稀。"
        ],
        "title": "壽春節進大蜀皇帝五首 四",
        "id": "d6fb92d5-4635-447d-b8d9-91bec5b341d0"
    },
    {
        "author": "貫休",
        "paragraphs": [
            "積劫修來似煉金，爲皇爲帝萬靈欽。",
            "能當濁世爲清世，始見君心是佛心。",
            "九野黎民耕浩浩，百蠻朝騎日駸駸。",
            "今朝獻壽將何比，願似莊椿一萬尋。"
        ],
        "title": "壽春節進大蜀皇帝五首 五",
        "id": "d21a3e31-5782-409b-aea0-4f978a64de1b"
    },
    {
        "author": "貫休",
        "paragraphs": [
            "仙掌空思歸未能，焚香冥目對殘燈。",
            "豈知瑞雪千山合，空覺春寒半夜增。",
            "翳月素雲埋粉堞，堆巢孤鶴下金繩。",
            "因思太守憂民切，吟對瓊枝喜不勝。"
        ],
        "title": "對雪寄新定馮使君二首 一",
        "id": "f4bbb7b1-783a-4766-a175-baf5d41ae7bc"
    },
    {
        "author": "貫休",
        "paragraphs": [
            "政化由來通上靈，豐年祥瑞滿窗明。",
            "氣嚴坐久燈凝燄，片大更深屋作聲。",
            "飄掩煙霞何處去，欹斜杉竹向簾傾。",
            "雪林中客雖無事，還有新詩半夜成。"
        ],
        "title": "對雪寄新定馮使君二首 二",
        "id": "37ad7074-b7ac-4a3d-9e06-dbdb29b4fd40"
    },
    {
        "author": "貫休",
        "paragraphs": [
            "九苞仙瑞曜垂衣，一品高標百辟師。",
            "魏相十思常自切，曹溪一句幾生知。",
            "久交玉帳雖難別，須佐金輪去已遲。",
            "唯杜荆州最惆悵，柳門迴首落花時。"
        ],
        "title": "送劉相公朝覲二首 一",
        "id": "d4cdbedc-53b2-48d8-ab71-3f428ee8728d"
    },
    {
        "author": "貫休",
        "paragraphs": [
            "急徵祗是再登庸，生意人心萬國同。",
            "燮理久徵殷傅說，譚真欲過李玄通。",
            "程穿峴首春光老，馬速商於曙色紅。",
            "從此龍顏又應瘦，寰瀛俱荷代天功。"
        ],
        "title": "送劉相公朝覲二首 二",
        "id": "f734d6d5-611d-452a-a638-354e2555cbba"
    },
    {
        "author": "貫休",
        "paragraphs": [
            "成福僧留不擬歸，獼猴菌嫩豆苗肌。",
            "那堪蠶月偏多雨，況復衢城未解圍。",
            "翠擁槿籬泉亂入，雲開花島雉雙飛。",
            "堪嗟大似悠悠者，祗向詩中話息機。"
        ],
        "title": "避寇遊成福山院",
        "id": "ba3bf248-f778-4836-8541-71389aed9d6a"
    },
    {
        "author": "貫休",
        "paragraphs": [
            "楚水和煙海浪通，又擎杯錫去山東。",
            "道情雖擬攀孤鶴，詩業那堪至遠公。",
            "夢入深雲香雨滴，吟搜殘雪石林空。",
            "朱門再到知何日，一片征帆萬里風。"
        ],
        "title": "別李常侍",
        "id": "d85b30b5-a548-45c0-ae43-d0f1ed57cd45"
    },
    {
        "author": "貫休",
        "paragraphs": [
            "便便書腹德無鄰，健筆從知又入閩。",
            "鸚鵡才須歸紫禁，真珠履不稱清貧。",
            "武夷山夾仙霞薄，螺女潭通海樹春。",
            "從此應多好消息，莫忘江上一閑人。"
        ],
        "title": "送鄭閣赴閩辟",
        "id": "71ba0446-36d4-4537-ad19-1497eff98180"
    },
    {
        "author": "貫休",
        "paragraphs": [
            "水壇檉殿地含煙，領鶴行吟積翠間。",
            "數閣涼颸終日去，滿懷明月上方還。",
            "時來自有鵷鸞識，道在從如草木閑。",
            "唯羨靈溪賢太守，一麾清坐似深山。"
        ],
        "title": "寄信州張使君",
        "id": "604ec555-b453-4d51-ad01-dda96a0012ee"
    },
    {
        "author": "貫休",
        "paragraphs": [
            "暮角[含]風雨氣曛，寂寥莓翠上衣巾。",
            "道情不向鶯花薄，詩意自如天地春。",
            "夢入亂峰仍履雪，吟看芳草祗思人。",
            "手中孤桂月中在，來聽泉聲莫厭頻。"
        ],
        "title": "春末寄周璉",
        "id": "99af7127-342b-4ed6-a7e5-28037397cad2"
    },
    {
        "author": "貫休",
        "paragraphs": [
            "猶來吳越盡須慙，背德違盟又信讒。",
            "宰嚭一言終殺伍，大夫七事祗須三。",
            "功成獻壽歌飄雪，誰愛扁舟水似藍。",
            "今日雄圖又何在，野花香徑鳥喃喃。"
        ],
        "title": "讀吳越春秋",
        "id": "97bfe5b2-80fb-405a-b843-931d3bc7d632"
    },
    {
        "author": "貫休",
        "paragraphs": [
            "水蹴危梁翠擁沙，鐘聲微徑入深花。",
            "嘴紅澗鳥啼芳草，頭白山僧自扞茶。",
            "松色摧殘遭賊火，水聲幽咽落人家。",
            "因尋古跡空惆悵，滿袖香風白日斜。"
        ],
        "title": "春遊靈泉寺",
        "id": "552d7977-f7c8-4c32-9291-596c7f6190b1"
    },
    {
        "author": "貫休",
        "paragraphs": [
            "小謝清高大謝才，聖君令泰此方來。",
            "一從到後常無事，鈴閣公庭滿綠苔。"
        ],
        "title": "歸東陽臨岐上杜使君七首 一",
        "id": "671383d6-8372-4465-9b59-ced99aad4d1a"
    },
    {
        "author": "貫休",
        "paragraphs": [
            "紅錦帳中歌白雪，烏皮几畔撫青英。",
            "不知何物爲心地，賽却澄江徹底清。"
        ],
        "title": "歸東陽臨岐上杜使君七首 二",
        "id": "e1c2e8c9-08fa-4b1a-9348-f976a3f13bac"
    },
    {
        "author": "貫休",
        "paragraphs": [
            "誰報田中有黑蟲，一家齋戒減仙容。",
            "分憂若也皆如此，天下家家有剩舂。"
        ],
        "title": "歸東陽臨岐上杜使君七首 三",
        "id": "39590d50-ca69-4826-b31b-7021a509798b"
    },
    {
        "author": "貫休",
        "paragraphs": [
            "憂民心切出衝炎，禾稼如雲喜氣兼。",
            "林下閑人亦何幸，也隨旌斾到銀尖。"
        ],
        "title": "歸東陽臨岐上杜使君七首 四",
        "id": "9e3b7a62-8616-4d44-a738-a072f74fe6a9"
    },
    {
        "author": "貫休",
        "paragraphs": [
            "方恐獄中桃樹出，忽聞枯木却生煙。",
            "褚祥爲郡曾如此，却恐當時是偶然。"
        ],
        "title": "歸東陽臨岐上杜使君七首 五",
        "id": "9b687322-23b5-4f5f-8826-dd5766026a62"
    },
    {
        "author": "貫休",
        "paragraphs": [
            "枯骨縱橫遍水湄，盡收爲冢碧參差。",
            "分明爲報精靈輩，好送旌旗到鳳池。"
        ],
        "title": "歸東陽臨岐上杜使君七首 六",
        "id": "a33bb62b-4f4d-499b-af98-c0747eae5db2"
    },
    {
        "author": "貫休",
        "paragraphs": [
            "捨魯依劉一片雲，好風吹去遠纖塵。",
            "猶期明月清風夜，來作西園第八人。"
        ],
        "title": "歸東陽臨岐上杜使君七首 七",
        "id": "c869dcf8-cf16-43a1-9e2d-e0f649463b5e"
    },
    {
        "author": "貫休",
        "paragraphs": [
            "自來自去動洪鑪，無象無私無處無。",
            "迴鴈不多消氣力，染花應最費工夫。",
            "溟濛便恨豪家惜，濃暖深爲政筆驅。",
            "莫訝相逢只添睡，伊余心不在榮枯。"
        ],
        "title": "春",
        "id": "70eb6649-830c-491b-8286-304cf375d1e3"
    },
    {
        "author": "貫休",
        "paragraphs": [
            "四海無波八表臣，恭聞今歲禮真身。",
            "七重鏁未開今鑰，五色光先入紫宸。",
            "丹鳳樓臺飄瑞雪，岐陽草木亞香塵。",
            "可憐優鉢羅花樹，三十年來一度春。"
        ],
        "title": "聞迎真身",
        "id": "e110c034-7bad-46d1-b838-25d0a4e57230"
    },
    {
        "author": "貫休",
        "paragraphs": [
            "劍刓秋水鬢梳霜，迴首胡天與恨長。",
            "官竟不封右校尉，鬬曾生挾左賢王。",
            "尋班超傳空垂淚，讀李陵書更斷腸。",
            "今日灞陵陵畔見，春風花霧共茫茫。"
        ],
        "title": "灞陵戰叟",
        "id": "2fc31113-d522-415b-aac0-71743f16c0b2"
    },
    {
        "author": "貫休",
        "paragraphs": [
            "鶴骨松筋風貌殊，不言名姓絕榮枯。",
            "尋常藜杖九衢裏，莫是商山一皓無。",
            "身帶煙霞游汗漫，藥兼神鬼在葫蘆。",
            "只應張果支公輩，時復相逢醉海隅。"
        ],
        "title": "遇道者",
        "id": "c6acd38f-908a-455e-94ab-9c7a18999da6"
    },
    {
        "author": "貫休",
        "paragraphs": [
            "否極方生社稷才，唯譚帝道鄙梯媒。",
            "高吟千首精怪動，長嘯一聲天地開。",
            "湖上獨居多草木，山前頻醉過風雷。",
            "吾皇仄席求賢久，莫待徵書兩度來。"
        ],
        "title": "贈鍾陵陳處士",
        "id": "35753cf7-66ca-4520-98be-235ba949a922"
    },
    {
        "author": "貫休",
        "paragraphs": [
            "常思東溪[龐]眉翁，是非不解兩頰紅。",
            "桔橰打水聲嘎嘎，紫芋白薤肥濛濛。",
            "鷗鴨靜遊深竹裏，兒孫多在好花中。",
            "千門萬戶皆車馬，誰愛如斯太古風。"
        ],
        "title": "懷鄰叟",
        "id": "3dc32f43-980e-48b2-84f5-27d4db2b3fb0"
    },
    {
        "author": "貫休",
        "paragraphs": [
            "曾親文景上金鑾，語共容城語一般。",
            "久向紅霞居不出，若非清世見應難。",
            "滿鑪藥熟分仙盡，幾局棊終看海乾。",
            "略問先生真甲子，只言弟子是劉安。"
        ],
        "title": "贈軒轅先生",
        "id": "f6363771-d1dc-446c-b97b-5065a5a05433"
    },
    {
        "author": "貫休",
        "paragraphs": [
            "是是非非竟不真，桃花流水送青春。",
            "姓劉姓項今何在，爭利爭名愁殺人。",
            "必竟輸他常寂默，只應贏得苦沈淪。",
            "深雲道者相思否，歸去來兮湘水濱。"
        ],
        "title": "偶作因懷山中道侶",
        "id": "43d1a1c6-5d39-4676-954c-afcd0e0f047e"
    },
    {
        "author": "貫休",
        "paragraphs": [
            "捧桂香和紫禁煙，遠鄉程徹巨鼇邊。",
            "莫言挂席飛連夜，見說無風即數年。",
            "衣上日光真是火，島旁魚骨大於船。",
            "到鄉必遇來王使，與作唐書寄一篇。"
        ],
        "title": "送新羅人及第歸",
        "id": "757feaf5-4233-4d55-aa95-744d2a56c94b"
    },
    {
        "author": "貫休",
        "paragraphs": [
            "扶桑枝西真氣奇，古人呼爲師子兒。",
            "六環金錫輕擺撼，萬仞雪嶠空參差。",
            "枕上已無鄉國夢，囊中猶挈石頭碑。",
            "多慙不便隨高步，正是風清無事時。"
        ],
        "title": "送新羅衲僧",
        "id": "3d3f453c-6a9d-4c62-893d-da291b4c1e70"
    },
    {
        "author": "貫休",
        "paragraphs": [
            "江上車聲落日催，紛紛擾擾起紅埃。",
            "更無人望青山立，空有帆衝夜色來。",
            "沙鳥似雲鐘外去，汀花如火雨中開。",
            "可憐瀟灑鴟夷子，散髮扁舟去不迴。"
        ],
        "title": "春晚桐江上閑望作",
        "id": "955e7f76-91e8-414d-9925-4eddaa09e2fb"
    },
    {
        "author": "貫休",
        "paragraphs": [
            "五千言外得玄音，石屋寒栖隔雪林。",
            "多傍松風梳綠髮，只燒崖藥點黃金。",
            "澄潭龍氣來縈砌，月冷星精下聽琴。",
            "曾夢先生非此處，碧桃溪上紫煙深。"
        ],
        "title": "商山道者",
        "id": "88bace35-b989-4721-bf37-255f8a673b40"
    },
    {
        "author": "貫休",
        "paragraphs": [
            "時清道合出塵埃，清苦爲詩不杖媒。",
            "今日桂枝平折得，幾年春色併將來。",
            "勢扶九萬風初極，名到三山花正開。",
            "更有平人居蟄屋，還應爲作一聲雷。"
        ],
        "title": "聞許棠及第因寄桂雍",
        "id": "e2f2ce6c-0e04-4bff-a56d-a32453c6da66"
    },
    {
        "author": "貫休",
        "paragraphs": [
            "無事相關性自攄，庭前拾葉等閑書。",
            "青山萬里竟不足，好竹數竿涼有餘。",
            "近看老經加澹泊，欲歸少室復何如。",
            "面前小沼清如鏡，終養琴高赤鯉魚。"
        ],
        "title": "瀔江秋居作",
        "id": "b8de2b80-8047-4533-94de-f08e493d446f"
    },
    {
        "author": "貫休",
        "paragraphs": [
            "清畏人知人盡知，縉雲三載得宣尼。",
            "活民刀尺雖無象，出世文章豈有師。",
            "朮氣芝香粘甕榼，雲痕翠點滿旌旗。",
            "今朝暫到金臺上，頗覺心如太古時。"
        ],
        "title": "上縉雲段使君",
        "id": "841762ef-596e-434e-9c6c-a6761073122a"
    },
    {
        "author": "貫休",
        "paragraphs": [
            "山花零落紅與緋，汀煙濛茸江水肥。",
            "人擔犂鋤細雨歇，路入桑柘斜陽微。",
            "深喜東州云寇去，不知西狩何時歸？",
            "清平時節何時是，轉覺人心與道違。"
        ],
        "title": "春末蘭谿道中作",
        "id": "744fa8c8-bf75-46c1-9963-63d7e94ba1b8"
    },
    {
        "author": "貫休",
        "paragraphs": [
            "高談清虛即是家，何須須占好煙霞。",
            "無心於道道自得，有意向人人轉賒。",
            "風觸好花文錦落，砌橫流水玉琴斜。",
            "但令如此還如此，誰羨前程未可涯。"
        ],
        "title": "野居偶作",
        "id": "c185ed02-a354-440e-a938-f3c04c9a5bd0"
    },
    {
        "author": "貫休",
        "paragraphs": [
            "臺殿參差聳瑞煙，桂花飄雪水潺潺。",
            "莫疑遠去無消息，七萬餘年始半年。"
        ],
        "title": "再遊東林寺作五首 一",
        "id": "0dcf75a4-3924-4eae-8185-dd2d0e7cfe83"
    },
    {
        "author": "貫休",
        "paragraphs": [
            "桓玄舊輦殘雲濕，耶舍孤墳落照遲。",
            "有箇山僧倚松睡，恐人來取白猨兒。"
        ],
        "title": "再遊東林寺作五首 二",
        "id": "319369ae-aac6-4019-b076-3984878341e3"
    },
    {
        "author": "貫休",
        "paragraphs": [
            "玉像珠龕香陣橫，錦霞多傍石牆生。",
            "辟蛇行者今何在，花裏唯聞鳩鳥聲。"
        ],
        "title": "再遊東林寺作五首 三",
        "id": "98ebed5e-3909-4a64-908b-cea527a6fe27"
    },
    {
        "author": "貫休",
        "paragraphs": [
            "愛陶長官醉兀兀，送陸道士行遲遲。",
            "買酒過溪皆破戒，斯何人斯師如斯。"
        ],
        "title": "再遊東林寺作五首 四",
        "id": "22a3843a-37d2-43f1-8555-2714c6b40684"
    },
    {
        "author": "貫休",
        "paragraphs": [
            "白薝蔔花露滴滴，紅苾芻草香濛濛。",
            "田地更無塵一點，是何人合住其中。"
        ],
        "title": "再遊東林寺作五首 五",
        "id": "d43d699b-2166-40fb-8edb-a89ee8a57567"
    },
    {
        "author": "貫休",
        "paragraphs": [
            "一生只著一麻衣，道業還欺習彥威。",
            "手把新詩說山夢，石橋天柱雪霏霏。"
        ],
        "title": "題蘭江言上人院二首 一",
        "id": "83059f64-45b6-4c4d-aa5b-7bef179837d7"
    },
    {
        "author": "貫休",
        "paragraphs": [
            "只是危吟坐翠層，門前岐路自崩騰。",
            "青雲名士時相訪，茶煮西峰瀑布冰。"
        ],
        "title": "題蘭江言上人院二首 二",
        "id": "185a314c-a93c-4015-bdb4-2ec7df744c16"
    },
    {
        "author": "貫休",
        "paragraphs": [
            "噀雪噴霜滿碧虛，王孫公子翫相呼。",
            "從來天匠爲輪足，自是人心此夜餘。",
            "靜入萬家危露滴，清埋衆象呌鴻孤。",
            "坐來惟覺情無極，何況三湘與五湖。"
        ],
        "title": "中秋十五夜月",
        "id": "51d18a79-0381-4cf6-9b51-c73b61b2bcc9"
    },
    {
        "author": "貫休",
        "paragraphs": [
            "粉魄霜華爲爾枯，鴛鴦相伴更堪圖。",
            "愛來沙島遺銀屋，終作金籠養雪雛。",
            "栖宿必多清瀨夢，品流還次白猨徒。",
            "今朝不覺頻回首，曾伴瑤花近玉壺。"
        ],
        "title": "鷺鷥有懷",
        "id": "9c0b41c1-26f3-4792-8b61-34b1d6a29f4b"
    },
    {
        "author": "貫休",
        "paragraphs": [
            "昨來祗對漢諸侯，勝事消磨不自由。",
            "裂地鼓鼙軍□急，連天烽火陣雲秋。",
            "砍毛淬劍雖無數，歃血爲盟不到頭。",
            "誰爲今朝奉明主，使君司戶在隋州。"
        ],
        "title": "東陽罹亂後懷王慥使君五首 一",
        "id": "48cc69b5-d101-4406-85fc-6bc8635d19b1"
    },
    {
        "author": "貫休",
        "paragraphs": [
            "只報精兵過大河，東西南北殺人多。",
            "可憐白日渾如此，來似蝗蟲爭奈何。",
            "天意豈應容版亂，人心都改太凋訛。",
            "不勝惆悵還惆悵，一曲東風月胯歌。"
        ],
        "title": "東陽罹亂後懷王慥使君五首 二",
        "id": "c510d8ec-3628-4b20-8c48-7c1a81556a88"
    },
    {
        "author": "貫休",
        "paragraphs": [
            "爲郡無如王使君，一家清冷似雲根。",
            "貨財不入崔洪口，俎豆嘗聞夫子言。",
            "鬚髮坐成三載雪，黎氓空負二天恩。",
            "不堪西望西風起，縱火崑崙誰爲論。"
        ],
        "title": "東陽罹亂後懷王慥使君五首 三",
        "id": "38145034-fc16-41d1-9911-66ebc4e7e388"
    },
    {
        "author": "貫休",
        "paragraphs": [
            "魄懾魂飛骨亦銷，此魂此魄亦難招。",
            "黃今白玉家家盡，繡闥雕甍處處燒。",
            "驚動乾坤常黯慘，深藏山岳亦傾搖。",
            "恭聞國有英雄將，擬把何心荅聖朝。"
        ],
        "title": "東陽罹亂後懷王慥使君五首 四",
        "id": "6f54379d-e75a-4c43-b5b9-ebeeff5321a7"
    },
    {
        "author": "貫休",
        "paragraphs": [
            "不是龔黃覆育才，即須清苦遠塵埃。",
            "無人與奏吾皇去，致亂唯因酷吏來。",
            "刳剝生靈爲事業，巧通毫譖作梯媒。",
            "令人轉憶王夫子，一片真風去不迴。"
        ],
        "title": "東陽罹亂後懷王慥使君五首 五",
        "id": "ba5f771c-102b-4bb2-9cb5-5f5e69558390"
    },
    {
        "author": "貫休",
        "paragraphs": [
            "鑪爇旃檀不稱貧，霏霏玉露濕禪巾。",
            "紫金地上三更月，紅藕香中一病身。",
            "少室少年偏入夢，多時多事去無因。",
            "如今憔悴頭成雪，空想嵯峨羨故人。"
        ],
        "title": "秋夜懷嵩少因寄洛中舊知",
        "id": "92382e59-eaa8-4f9c-b5b7-75790a1fe3a0"
    },
    {
        "author": "貫休",
        "paragraphs": [
            "一到毘陵心更勞，冷吟閑步擁雲袍。",
            "豈緣思妙塵埃少，自是風清物態高。",
            "野色疎黃連楚甸，故山奇碧隔河橋。",
            "終須愚谷中安致，不是人間好羽毛。"
        ],
        "title": "避地毘陵寒月上孫徽使君兼寄東陽王使君三首 一",
        "id": "8ab56be7-54bf-4efe-a025-01a42ab67c64"
    },
    {
        "author": "貫休",
        "paragraphs": [
            "常憶雙溪八詠前，講詩論道接清賢。",
            "文欺白鳳真難及，藥撚紅蕖豈偶然。",
            "花濕瑞煙粘玉磬，簾垂幽鳥啄苔錢。",
            "自憐不是悠悠者，吟嚼真風二十年。"
        ],
        "title": "避地毘陵寒月上孫徽使君兼寄東陽王使君三首 二",
        "id": "daec1866-f2ca-41f1-abf5-d23b024c1eab"
    },
    {
        "author": "貫休",
        "paragraphs": [
            "□雷車雨滴階聲，寂寞焚香獨閉扃。",
            "錦繡文章無路達，袴襦歌詠隔牆聽。",
            "松聲冷浸茶軒碧，苔點狂吞納線青。",
            "唯有孤高江太守，不忘病客在禪靈。"
        ],
        "title": "避地毘陵寒月上孫徽使君兼寄東陽王使君三首 三",
        "id": "af51bc11-f7b7-401b-8136-c936d2180264"
    },
    {
        "author": "貫休",
        "paragraphs": [
            "山東山色勝諸山，謝守清高不可攀。",
            "薄俗盡于言下泰，苦心唯到醉中閑。",
            "香凝錦帳抄書後，月轉棠陰送客還。",
            "野客霑恩歸未得，蕭蕭霜葉滿柴關。"
        ],
        "title": "秋末寄上桐江馮使君",
        "id": "ad76517b-cf80-42f1-8ead-bee4e6feda65"
    },
    {
        "author": "貫休",
        "paragraphs": [
            "擊鼓求亡益是非，木中生火更何爲。",
            "吾師別是醍醐昧，不是知心人不知。"
        ],
        "title": "禪師",
        "id": "f48698d0-cbf7-40cd-8f1f-7470b9e1e08d"
    },
    {
        "author": "貫休",
        "paragraphs": [
            "花島相逢滿袖雲，藉花論道過金巾。",
            "騰騰又入仙山去，只恐是青城丈人。"
        ],
        "title": "道士",
        "id": "c203d62d-b1c5-40c1-bc15-c13ab2b9308a"
    },
    {
        "author": "貫休",
        "paragraphs": [
            "至境心爲造化功，一枝青竹四弦風。",
            "寥寥雙耳更深後，如在緱山明月中。"
        ],
        "title": "風琴",
        "id": "b0714809-e500-4946-821b-eb57b43c3006"
    },
    {
        "author": "貫休",
        "paragraphs": [
            "蟻踏金苞四五株，洞庭山上味何殊。",
            "不緣松樹稱君子，肯便甘人喚木奴。"
        ],
        "tags": [
            "洞庭湖"
        ],
        "title": "庭橘",
        "id": "651dcc84-03cf-4e51-b2cb-cecc0f3f51cc"
    },
    {
        "author": "貫休",
        "paragraphs": [
            "蝶醉蜂癡一簇香，繡葩紅蔕墮殘芳。",
            "因嗟好德人難得，公子王孫盡斷腸。"
        ],
        "title": "落花",
        "id": "9ceb9287-a08a-4b28-9efd-8144f3032cb6"
    },
    {
        "author": "貫休",
        "paragraphs": [
            "將比鷺鷥還恐屈，始思殘雪不如多。",
            "清風相引去更遠，皎潔孤高奈爾何。"
        ],
        "title": "孤雲",
        "id": "f3f141a2-c586-44c2-a485-ea0c6f4a330d"
    },
    {
        "author": "貫休",
        "paragraphs": [
            "河薄星疎雪月孤，松枝清氣入肌膚。",
            "因知好句勝金玉，心極神勞特地無。"
        ],
        "title": "苦吟",
        "id": "57d7c976-9e10-477d-9e34-9bab3d6532e0"
    },
    {
        "author": "貫休",
        "paragraphs": [
            "鬼氣蒼黃棘葉紅，昔時人血此時風。",
            "相憐極目無疆地，曾落將軍一陣中。"
        ],
        "title": "古戰處",
        "id": "4faef17f-ed0f-4954-80b7-0c16d7012965"
    },
    {
        "author": "貫休",
        "paragraphs": [
            "蟬聲引出石中蛩，寂寞門扃葉數重。",
            "誰道思山心不切，等閑盡出兩三峰。"
        ],
        "title": "偶然作",
        "id": "0593420f-6783-49a0-979f-f6f9fa4210a7"
    },
    {
        "author": "貫休",
        "paragraphs": [
            "銀地無塵金菊開，紫梨紅棗墮莓苔。",
            "一泓秋水一輪月，今夜故人來不來。"
        ],
        "title": "招友人宿",
        "id": "abbb5449-dddd-4ec7-890d-d22180728505"
    },
    {
        "author": "貫休",
        "paragraphs": [
            "休話諠譁事事難，山翁只合住深山。",
            "數聲清磬是非外，一箇閑人天地間。",
            "綠圃空階雲冉冉，異禽靈草水潺潺。",
            "無人與向羣儒說，巖桂枝高亦好扳。"
        ],
        "title": "山居詩二十四首 一",
        "id": "b39981e5-3d2a-4aed-9f01-a4e3dd28fc84"
    },
    {
        "author": "貫休",
        "paragraphs": [
            "難是言休即便休，清吟孤作碧溪頭。",
            "三間茆屋無人到，十里松陰獨自遊。",
            "明月清風宗炳社，夕陽秋色庾公樓。",
            "修心未到無心地，萬種千般逐水流。"
        ],
        "title": "山居詩二十四首 二",
        "id": "d2e57b57-2500-4e95-8375-e6c585c62ba5"
    },
    {
        "author": "貫休",
        "paragraphs": [
            "好鳥聲長睡眼開，好茶擎乳坐莓苔。",
            "不聞榮辱成番盡，只見熊羆作隊來。",
            "詩裏從前欺白雪，道情終遣似嬰孩。",
            "由來此事知音少，不是真風去不迴。"
        ],
        "title": "山居詩二十四首 三",
        "id": "a917cddc-8152-4b2c-b30f-e44d1ed449d6"
    },
    {
        "author": "貫休",
        "paragraphs": [
            "萬境忘機是道華，碧芙蓉裏日空斜。",
            "幽深有徑通仙窟，寂寞無人落異花。",
            "掣電浮雲真好喻，如龍似鳳不須誇。",
            "君看江上英雄冢，只有松根與柏槎。"
        ],
        "title": "山居詩二十四首 四",
        "id": "5bb2b579-c51c-411f-be6a-199f45909911"
    },
    {
        "author": "貫休",
        "paragraphs": [
            "鞭後從他素髮兼，湧清奔碧冷侵簾。",
            "高奇章句無人愛，澹泊身心舉世嫌。",
            "白石橋高吟不足，紅霞影暖臥無厭。",
            "居山別有非山意，莫錯將予比宋纖。"
        ],
        "title": "山居詩二十四首 五",
        "id": "e2764600-4f3e-492b-9625-8103910621e2"
    },
    {
        "author": "貫休",
        "paragraphs": [
            "鳥外塵中四十秋，亦曾高挹漢諸侯。",
            "如斯標致雖清拙，大丈夫兒合自由。",
            "紫朮黃菁苗蕺蕺，錦囊香麝語啾啾。",
            "終須心到曹溪叟，千歲櫧根雪滿頭。"
        ],
        "title": "山居詩二十四首 六",
        "id": "522f216f-0be5-40b7-b1d8-7030d5ced7d1"
    },
    {
        "author": "貫休",
        "paragraphs": [
            "慵甚嵇康竟不迴，何妨方寸似寒灰。",
            "山精日作兒童出，仙者時將玉器來。",
            "筠帚埽花驚睡鹿，地壚燒樹帶枯苔。",
            "不行朝市多時也，許史金張安在哉。"
        ],
        "title": "山居詩二十四首 七",
        "id": "ea7cee7e-95fa-43cd-81ff-72e3fac82df4"
    },
    {
        "author": "貫休",
        "paragraphs": [
            "心心心不住希夷，石屋巉巖鬢髮垂。",
            "養竹不除當路筍，愛松留得礙人枝。",
            "焚香開卷霞生砌，捲箔冥心月在池。",
            "多少故人頭盡白，不知今日又何之。"
        ],
        "title": "山居詩二十四首 八",
        "id": "524102ae-bf44-4be2-ac4b-e9d877fe91a3"
    },
    {
        "author": "貫休",
        "paragraphs": [
            "龍藏琅函遍九垓，霜鍾金鼓振瓊臺。",
            "堪嗟一句無人得，遂使吾師特地來。",
            "無角鐵牛眠少室，生兒石女老黃梅。",
            "令人轉憶龐居士，天上人間不可陪。"
        ],
        "title": "山居詩二十四首 九",
        "id": "324eeb50-2980-430b-9e43-79cc55568963"
    },
    {
        "author": "貫休",
        "paragraphs": [
            "五嶽煙霞連不斷，三山洞穴去應通。",
            "石窗欹枕疎疎雨，水碓無人浩浩風。",
            "童子念經深竹裏，獼猴拾蝨夕陽中。",
            "因思往事拋心力，六七年來楚水東。"
        ],
        "title": "山居詩二十四首 十",
        "id": "89221d02-759e-4155-b38f-bc5c12483aaa"
    },
    {
        "author": "貫休",
        "paragraphs": [
            "塵埃中更有埃塵，時復雙眉十爲顰。",
            "賴有年光飛似箭，是何心地亦稱人。",
            "回賢參孝時時說，蜂蠆狼貪日日新。",
            "天意剛容此徒在，不堪惆悵不堪陳。"
        ],
        "title": "山居詩二十四首 十一",
        "id": "4e9cb47d-1e85-481c-9d2a-81b36eb2fd7b"
    },
    {
        "author": "貫休",
        "paragraphs": [
            "翠竇煙巖畫不成，桂華瀑沫雜芳馨。",
            "撥霞掃雪和雲母，掘石移松得茯苓。",
            "好鳥傍花窺玉磬，嫩苔和水沒金缾。",
            "從他人說從他笑，地覆天翻也只寧。"
        ],
        "title": "山居詩二十四首 十二",
        "id": "687ea415-b382-4fef-a2c4-e9eddf033aa4"
    },
    {
        "author": "貫休",
        "paragraphs": [
            "騰騰兀兀步遲遲，兆朕消磨只自知。",
            "龍猛金膏雖未作，孫登土窟且相宜。",
            "薜蘿山帔偏能𫃷，橡栗年糧亦且支。",
            "已得真人好消息，人間天上更無疑。"
        ],
        "title": "山居詩二十四首 十三",
        "id": "6cc5f04b-8d45-4041-8336-68ef9105b6e5"
    },
    {
        "author": "貫休",
        "paragraphs": [
            "嵐嫩風輕似碧紗，雪樓金像隔煙霞。",
            "葛苞玉粉生香壠，菌簇銀釘滿淨楂。",
            "舉世只知嗟逝水，無人微解悟空花。",
            "可憐擾擾塵埃裏，雙鬢如銀事似麻。"
        ],
        "title": "山居詩二十四首 十四",
        "id": "c05f6f71-75a8-4205-9696-638f053e1183"
    },
    {
        "author": "貫休",
        "paragraphs": [
            "千巖萬壑路傾欹，杉檜濛濛獨掩扉。",
            "斸藥童穿溪𥕕去，採花蜂冒曉煙歸。",
            "閑行放意尋流水，靜坐支頤到落暉。",
            "長憶南泉好言語，如斯癡鈍者還稀。"
        ],
        "title": "山居詩二十四首 十五",
        "id": "d623364d-e154-411f-8f17-5588cfb18bab"
    },
    {
        "author": "貫休",
        "paragraphs": [
            "一菴冥目在穹冥，菌枕松牀蘚陣青。",
            "乳鹿暗行檉徑雪，瀑泉微濺石樓經。",
            "閑行不覺過天井，長嘯深能動岳靈。",
            "應恐無人知此意，非凡非聖獨醒醒。"
        ],
        "title": "山居詩二十四首 十六",
        "id": "c7cd52e2-8188-4b4a-a1f4-10a431f24238"
    },
    {
        "author": "貫休",
        "paragraphs": [
            "慵刻芙蓉傳永漏，休誇麗藻鄙湯休。",
            "且爲小囤盛紅粟，別有珍禽勝白鷗。",
            "拾栗遠尋深澗底，弄猨多在小峯頭。",
            "不能更出塵中也，百煉剛爲繞指柔。"
        ],
        "title": "山居詩二十四首 十七",
        "id": "649346a9-a04a-439c-bd99-3e77fa032007"
    },
    {
        "author": "貫休",
        "paragraphs": [
            "業薪心火日燒煎，浪死虛生自古然。",
            "陸氏稱龍終妄矣，漢家得鹿更空焉。",
            "白衣居士深深說，青眼胡僧遠遠傳。",
            "剛地無人知此意，不堪惆悵落花前。"
        ],
        "title": "山居詩二十四首 十八",
        "id": "0032e555-ef03-45c5-94c8-dcb4a81bfe09"
    },
    {
        "author": "貫休",
        "paragraphs": [
            "露滴紅蘭玉滿畦，閑拖象屣到峯西。",
            "但令心似蓮花潔，何必身將槁木齊。",
            "古壍細煙紅樹老，半岩殘雪白猨啼。",
            "雖然不是桃源洞，春至桃花亦滿蹊。"
        ],
        "title": "山居詩二十四首 十九",
        "id": "56e8845b-da91-4de1-b849-633d568f10e7"
    },
    {
        "author": "貫休",
        "paragraphs": [
            "自休自已自安排，常願居山事偶諧。",
            "僧採樹衣臨絕壑，狖爭山果落空階。",
            "閑擔茶器緣青障，靜衲禪袍坐綠崖。",
            "虛作新詩反招隱，出來多與此心乖。"
        ],
        "title": "山居詩二十四首 二十",
        "id": "9542ad78-4178-4d89-beed-e844338927a0"
    },
    {
        "author": "貫休",
        "paragraphs": [
            "石罏金鼎紅蕖嫩，香閣茶棚綠巘齊。",
            "塢燒崩騰奔澗鼠，岩花狼籍鬬山雞。",
            "蒙莊環外知音少，阮籍途窮旨趣低。",
            "應有世人來覓我，水重山疊幾層迷。"
        ],
        "title": "山居詩二十四首 二十一",
        "id": "2832230e-2df2-4911-aa1c-b938e552a97e"
    },
    {
        "author": "貫休",
        "paragraphs": [
            "自古浮華能幾幾，逝波終日去滔滔。",
            "漢王廢苑生秋草，吳主荒宮入夜濤。",
            "滿屋黃金機不息，一頭白髮氣猶高。",
            "豈知知足金仙子，霞外天香滿毳袍。"
        ],
        "title": "山居詩二十四首 二十二",
        "id": "940bd761-57ad-458e-a1c3-efd9a61dd32b"
    },
    {
        "author": "貫休",
        "paragraphs": [
            "如愚何止直如弦，只合深藏碧嶂前。",
            "但見山中常有雪，不知世上是何年。",
            "野人愛向菴前笑，赤玃頻來袖畔眠。",
            "只有逍遙好知己，何須更問洞中天。"
        ],
        "title": "山居詩二十四首 二十三",
        "id": "d1139583-ba1f-4800-bb7b-8ce53c077dee"
    },
    {
        "author": "貫休",
        "paragraphs": [
            "支公放鶴情相似，范泰論交趣不同。",
            "有念盡爲煩惱相，無私方稱水晶宮。",
            "香焚薝蔔諸峯曉，珠掐金剛萬境空。",
            "若買山資言不及，恆河沙劫用無窮。"
        ],
        "title": "山居詩二十四首 二十四",
        "id": "07aa0959-baeb-4482-a39d-1673882accea"
    },
    {
        "author": "貫休",
        "paragraphs": [
            "天目西峯古壞壇，壇邊相別雪漫漫。",
            "如今四十餘年也，還共當時恰一般。"
        ],
        "title": "再逢虛中道士三首 一",
        "id": "d0bdb9ce-ff21-40e6-beb9-8d91dd99b65c"
    },
    {
        "author": "貫休",
        "paragraphs": [
            "囊裏靈龜小似錢，道伊年與我同年。",
            "壺中長挈天相逐，何處昇天更有天。"
        ],
        "title": "再逢虛中道士三首 二",
        "id": "9d21f30c-04c2-466e-acc1-128ee5af716c"
    },
    {
        "author": "貫休",
        "paragraphs": [
            "吾道將君道且殊，君鬚全似老君鬚。",
            "尋常有語爭堪信，愛說蟠桃似甕麤。"
        ],
        "title": "再逢虛中道士三首 三",
        "id": "e3789544-e970-496b-b085-a1f979da7f80"
    },
    {
        "author": "貫休",
        "paragraphs": [
            "一領彤弓下赤墀，惟將清淨作藩籬。",
            "馬卿山岳金相似，張緒風情柳不如。",
            "心染煙霞新句出，筆驅奸蠹宿根隳。",
            "鄱陽黎庶還堪羨，頭有重天足有氂。"
        ],
        "title": "上盧使君二首 一",
        "id": "315e3e1e-5cff-4764-b34e-88b989b60706"
    },
    {
        "author": "貫休",
        "paragraphs": [
            "司馬遷文亞聖人，三頭九陌碾香塵。",
            "盡傳棣萼麟兼鳳，終作昌朝甫與申。",
            "樓聳嬌歌疎雨過，風含和氣滿城春。",
            "因知寰海昇平去，又見高宗夢裏人。"
        ],
        "title": "上盧使君二首 二",
        "id": "cbd411ee-7154-4fb9-b6bf-4a4cb03b00db"
    },
    {
        "author": "貫休",
        "paragraphs": [
            "擁翠捫蘿山屐輕，飄颻紅斾在青冥。",
            "仙科朱紱言非貴，溪鳥林泉癖愛聽。",
            "古桂林邊棊局濕，白雲堆裏茗煙青。",
            "因思廬岳彌天客，手把金書倚石屏。"
        ],
        "title": "陪馮使君遊六首 登干霄亭",
        "id": "8fec40be-623a-4f2c-960f-7ca2976265e8"
    },
    {
        "author": "貫休",
        "paragraphs": [
            "珂珮喧喧滿路岐，亂泉聲裏扣禪扉。",
            "對花語合希夷境，坐石苔黏黻黼衣。",
            "鳥啄古杉雲冉冉，風吹清磬露霏霏。",
            "惠巖亦有孤峯在，只戀繙經未得歸。"
        ],
        "title": "陪馮使君遊六首 遊靈泉院",
        "id": "364e597c-adf1-41f5-aa10-f3a8249b1c82"
    },
    {
        "author": "貫休",
        "paragraphs": [
            "譽自馨香道自怡，相思嶺上却無機。",
            "荒蕖葉覆深霞在，片石人吟一鳥飛。",
            "何處風砧傳古曲，誰家冢樹挂斜暉。",
            "因思往事真堪笑，鶴背漁竿未是歸。"
        ],
        "title": "陪馮使君遊六首 過相思嶺",
        "id": "3e19ff8f-b0c8-4b67-8cf7-adcfea1770ed"
    },
    {
        "author": "貫休",
        "paragraphs": [
            "臨水登山興自奇，錦沙墩上最多時。",
            "雖云髮白孤峯好，其奈名清聖主知。",
            "草媚蓮塘資逸步，雲生松壑有新詩。",
            "翛然別是神仙趣，豈羨東山妓樂隨。"
        ],
        "title": "陪馮使君遊六首 錦沙墩",
        "id": "e0807c5b-ae76-4dba-9b13-a10bf22234ff"
    },
    {
        "author": "貫休",
        "paragraphs": [
            "境靜江清無事時，紅旌畫鷁動漁磯。",
            "心期只是行春去，日暮還應待鶴歸。",
            "風破綺霞山寺出，人歌白雪島花飛。",
            "自憐亦在仙舟上，玉浪翻翻濺草衣。"
        ],
        "title": "陪馮使君遊六首 釣罾潭",
        "id": "fc173248-bc42-4c25-9a2b-ccf0fc0e24f9"
    },
    {
        "author": "貫休",
        "paragraphs": [
            "澗香霞影遶樓臺，捲箔凭闌耳目開。",
            "況從旌旗近鸞鳳，可憐談笑出塵埃。",
            "火雲不入長松徑，露茗何須白玉杯。",
            "誰道迎仙仙不至，今朝還有謝公來。"
        ],
        "title": "陪馮使君遊六首 迎仙閣",
        "id": "4bbe4e98-ee3e-4e1f-a428-a4e2ccbddf78"
    },
    {
        "author": "貫休",
        "paragraphs": [
            "一片丹心合萬靈，應時甘雨帶龍腥。",
            "驅塵煞燒連窮□，□電衝霓滿窅冥。",
            "處處已知倉廩溢，家家皆歇管弦聽。",
            "應須蚤勒南山石，黃霸清風滿內庭。"
        ],
        "title": "賀雨上王使君二首 一",
        "id": "2409a641-89b0-4bc7-b055-f44ec862d0b7"
    },
    {
        "author": "貫休",
        "paragraphs": [
            "由來天贊德唯馨，朋禱心期事盡行。",
            "玄妙久聞談佛母，感通今日見神明。",
            "破除秋熱飄蕭盡，還似春時散漫傾。",
            "他日爲霖亦如此，諸生無不沐經營。"
        ],
        "title": "賀雨上王使君二首 二",
        "id": "91ca652b-c1af-4896-9f42-6715bb6ad7d0"
    },
    {
        "author": "貫休",
        "paragraphs": [
            "緜緜遠念近來多，喜鵲隨函到綠蘿。",
            "雖匪二賢曾入洛，忽驚六義減沈疴。",
            "童扳鄰杏隳牆瓦，燕啄花泥落砌莎。",
            "好更因人寄消息，沃州歸去已蹉跎。"
        ],
        "title": "感懷寄盧給事二首 一",
        "id": "abd241df-4d58-4f19-ac44-67a32fb03e5a"
    },
    {
        "author": "貫休",
        "paragraphs": [
            "常憶團圓繡像前，東歸經亂獨生全。",
            "孤峯已住六七處，萬事無成三十年。",
            "每想苑牆危逼路，更思鉢塔曉凌煙。",
            "如今憔悴荆枝盡，一諷來書一愴然。"
        ],
        "title": "感懷寄盧給事二首 二",
        "id": "3053742a-97b1-4121-950b-5e65420c0091"
    },
    {
        "author": "貫休",
        "paragraphs": [
            "三衢蜂蠆陷城池，八詠龍韜整武貔。",
            "纔諭危亡書半幅，便思父母淚雙垂。",
            "戈收甲束投仁境，汗浹魂飄拜虎旗。",
            "死地再生知德重，精兵連譀覺山移。",
            "人和美叶禎祥出，陣善深爲典教推。",
            "仗信輸誠方始是，執俘折馘欲何爲。",
            "清威嚴令無纖𡏖，長路深山不拾遺。",
            "七邑恩波歌浩渺，一方雲物自鮮奇。",
            "天文仰視同諸掌，劒術無前更數誰。",
            "戰馬閑眠汀草遠，秋鼙乾揭岳霞隳。",
            "義爲土地精靈伏，仁作金湯鐵石卑。",
            "龔遂劉寬同煦嫗，張飛關羽太驅馳。",
            "笙歌席上偏憐客，刀劒林中亦念詩。",
            "縠渚美爲長飲水，金山高作受降碑。",
            "時猶草草秋方盡，陳是堂堂孰敢窺。",
            "寵渥豈唯分節鉞，勳庸須勒上鍾彝。",
            "神資天贊誰堪比，名遂功成自不知。",
            "捲箔倚闌雲欲雪，擁罏傾榼酒如飴。",
            "扶堯社稷常憂老，到郭汾陽亦未遲。",
            "釋子沾恩無以報，只將葑菲賀階墀。"
        ],
        "title": "賀鄭使君",
        "id": "e282b6db-9dff-4f40-bd98-0b97d81fdfad"
    },
    {
        "author": "貫休",
        "paragraphs": [
            "刺婺廉閩動帝臺，唯將清淨作梯媒。",
            "綠沈槍卓妖星落，白玉壺澄苦霧開。",
            "仁愛久懸溪上月，恩光又發領頭梅。",
            "天資劉邵龔黃筆，神助韓彭衛霍才。",
            "古驛劒江分掩映，畫旗花舫下喧豗。",
            "鳳麟帟幕芙蓉坼，洞壑清威霹靂來。",
            "禮樂封疆添禮樂，塵埃時節勿塵埃。",
            "荔支花下驅千騎，薝葡林中禮萬迴。",
            "視事蠻奴磨玉硯，邀賓海月射金杯。",
            "謳歌合合千門樂，鼙角雄雄一閣雷。",
            "君父恩深頭早白，子孫榮襲日難陪。",
            "東陽緇素如何好，空向生祠祝上台。"
        ],
        "title": "送鄭使君",
        "id": "2823dfe3-4a12-47f1-bcc4-d295a66e0c4b"
    },
    {
        "author": "貫休",
        "paragraphs": [
            "分盡君憂一不遺，鳳書徵入萬民悲。",
            "風雲終日如相逐，雨露前程即可知。",
            "畫舸還盛江革石，秋山又看謝安棊。",
            "談諧盡是經邦術，頭角由來出世姿。",
            "天地事須歸橐籥，文章誰得到罘罳。",
            "扣舷傍島清吟健，問俗看漁晚泊遲。",
            "霞影滿江搖枕簟，鳥行和月下漣漪。",
            "周秦漢魏書書在，麟鳳龜龍步步隨。",
            "金殿恩波將浩浩，圭峯意緒謾孜孜。",
            "郡中條令春常在，境外謌謠美更奇。",
            "道者藥罏留要妙，林僧禪偈寄相思。",
            "王楊盧駱真何者，房杜蕭張更是誰。",
            "應念衢民千萬戶，家家皆置一生祠。"
        ],
        "title": "贈楊公杜之舅",
        "id": "96876542-ffa7-4bfa-8eab-aaa2f6aa4ca1"
    },
    {
        "author": "貫休",
        "paragraphs": [
            "茲地曾棲菩薩僧，旃檀樓殿瀑崩騰。",
            "因知境勝終難到，問著人來悉不曾。",
            "斜谷暗藏千載雪，薄嵐常翳一龕燈。",
            "多慙不及當時海，又下嵯峨一萬層。"
        ],
        "title": "遊金華山禪院",
        "id": "36ccc72c-ccaa-4cea-9113-6766fabc8094"
    },
    {
        "author": "貫休",
        "paragraphs": [
            "常憶蘇耽好羽儀，信安山觀住多時。",
            "不知玉質雙棲處，兩箇仙人是阿誰。"
        ],
        "title": "寄鄭道士二首 一",
        "id": "e7831490-30bc-4ca7-a01a-18c32f92c280"
    },
    {
        "author": "貫休",
        "paragraphs": [
            "誰帶金輪髻裏珠，何妨相逐去清都。",
            "舊山大有閑田地，五色香茆有子無。"
        ],
        "title": "寄鄭道士二首 二",
        "id": "daaf0474-5d00-4df4-afac-9620183b3215"
    },
    {
        "author": "貫休",
        "paragraphs": [
            "秀眉青目樹花衣，一鉢隨緣智不知。",
            "佛與輪王嫌不作，世間剛有箇癡兒。"
        ],
        "title": "送少年禪師二首 一",
        "id": "13b1b26e-21d7-47a4-a90a-1c050ce5f705"
    },
    {
        "author": "貫休",
        "paragraphs": [
            "萬水千山一鶴飛，豈愁遊子暮何之。",
            "古今此著無人會，王積新輸更不疑。"
        ],
        "title": "送少年禪師二首 二",
        "id": "4568800d-6951-4c00-a1fc-98a9c28f4c5d"
    },
    {
        "author": "貫休",
        "paragraphs": [
            "秋水蓮花三四枝，我來慷慨步遲遲。",
            "不決浮雲斬邪佞，真成龍去擬何爲。"
        ],
        "title": "古劒池",
        "id": "4b249508-0611-4674-86bb-7ea073dabd98"
    },
    {
        "author": "貫休",
        "paragraphs": [
            "高碑說爾孝應難，彈指端思白浪間。",
            "堪歎行人不迴首，前山應是苧蘿山。"
        ],
        "title": "曹娥碑",
        "id": "bead3a53-0606-4b5e-827a-35daa5f40fa8"
    },
    {
        "author": "貫休",
        "paragraphs": [
            "昏王亡國豈堪陳，只見明誠不見身。",
            "想得先生也知自，欲將留與後來人。"
        ],
        "title": "比干傳",
        "id": "a1fcc4c3-a0c9-41f5-bb28-889e9ab1aa29"
    },
    {
        "author": "貫休",
        "paragraphs": [
            "鳥啼花笑煖紛紛，路入青雲白石門。",
            "君到前頭好看好，老僧或恐是茆君。"
        ],
        "title": "送人遊茆山",
        "id": "c9474027-c994-4c16-a569-e1ecbcea2769"
    },
    {
        "author": "貫休",
        "paragraphs": [
            "咽雨哀風更不停，春光於爾豈無情。",
            "宜須喚得謝豹出，方始年年無此聲。"
        ],
        "title": "聞杜宇",
        "id": "b67d1517-f383-45b5-bfe4-3867ef9d26b4"
    },
    {
        "author": "貫休",
        "paragraphs": [
            "三會單于滿閣風，五行無忒月朦朧。",
            "如何十萬家休戚，只在嗚嗚咽咽中。"
        ],
        "title": "聽曉角",
        "id": "2eefe0f8-ef53-45d1-9bf4-43935fd784f9"
    },
    {
        "author": "貫休",
        "paragraphs": [
            "珠殿香軿倚翠稜，寒棲吾道寄孫登。",
            "豈應肘後終無分，見說仙中亦有僧。",
            "雲斂石泉飛險竇，月明山鼠下枯藤。",
            "還如華頂清談夜，因有新詩寄鄭弘。"
        ],
        "title": "宿赤松山觀題道人水閣兼寄郡守",
        "id": "d9aa6ac4-66cc-4d19-9a12-061b8580c342"
    },
    {
        "author": "貫休",
        "paragraphs": [
            "一到涼泉未擬歸，迸珠噴玉落階[墀]。",
            "幾多僧祗因泉在，無限松如潑墨爲。",
            "雲塹含香啼鳥細，茗甌擎乳落花遲。",
            "青山看著不可上，多病多慵爭奈伊。"
        ],
        "title": "春遊涼泉寺",
        "id": "bef28a93-ce6b-4710-859f-b00747c763a2"
    },
    {
        "author": "貫休",
        "paragraphs": [
            "夫差昏暗霸圖傾，千古淒涼地不靈。",
            "妖豔恩餘宮露濁，忠臣心苦海山青。",
            "蕭條陵隴侵寒水，彷彿樓臺出杳冥。",
            "此是前車況非遠，六朝何更不惺惺。"
        ],
        "title": "經吳宮",
        "id": "ff0a8bd0-7d58-4239-b835-867b5c0f235c"
    },
    {
        "author": "貫休",
        "paragraphs": [
            "得罪唯驚恩未酬，夷陵山誰稱閑遊。",
            "人知八凱須當國，猨到三聲不用愁。",
            "花落扁舟香冉冉，草侵公署雨脩脩。",
            "因人好寄新詩好，不獨江東有沃州。"
        ],
        "title": "送薛侍郎貶峽州司馬",
        "id": "7c9ec1bf-b9a9-4f1b-a95e-e6990821b1d6"
    },
    {
        "author": "貫休",
        "paragraphs": [
            "一宿蘭堂接上才，白雲歸去幾裴回。",
            "黛青峯朵孤吟後，雪白猨兒必寄來。",
            "簾卷茶煙縈墮葉，月明棊子落深苔。",
            "明朝江上空迴首，始覺清風不可陪。"
        ],
        "tags": [
            "庐山"
        ],
        "title": "將入匡山宿韓判官宅",
        "id": "d54aba44-4de7-4479-9938-44fe131616c1"
    },
    {
        "author": "貫休",
        "paragraphs": [
            "文章國器盡琅玕，朝騎駸駸歲欲殘。",
            "彩筆祗宜天上用，繡衣偏稱雪中看。",
            "休驚斷鴈離三楚，漸入祥煙下七槃。",
            "翰苑舊知憑與說，紫金輪畔寄書難。"
        ],
        "title": "送鄭侍郎騫赴闕",
        "id": "d01b6b15-b0bd-437f-b3c5-90b87ff65d79"
    },
    {
        "author": "貫休",
        "paragraphs": [
            "一別旌旗已一年，二林真子勸安禪。",
            "常思雙戟華堂裏，還似孤峯峭壁前。",
            "步出林泉多吉夢，帆侵分野入祥煙。",
            "自憐酷似隨陽鴈，霜打風飄到日邊。"
        ],
        "title": "上盧使君",
        "id": "a350cc5e-3f0d-4a6a-b55e-113886e8fe32"
    },
    {
        "author": "貫休",
        "paragraphs": [
            "一聽玄音下竹亭，却思窗雪與囊螢。",
            "祗將清淨酬恩德，敢信文章有性靈。",
            "夢歷山牀聞鶴語，吟思海月上沙汀。",
            "不堪迴首滄江上，萬仞廬峯在杳冥。"
        ],
        "tags": [
            "庐山"
        ],
        "title": "寄匡山大願和尚",
        "id": "3c5033b1-2b3b-499e-8fcd-a0a86220d2e7"
    },
    {
        "author": "貫休",
        "paragraphs": [
            "雨氣濛濛草滿庭，式微吟劇更誰聽。",
            "詩逢匠化唯貪住，日覺恩深不易銘。",
            "心苦祗應消鬢黑，夢遊頻入倚天青。",
            "從茲還似歸回首，唯祝台星與福星。"
        ],
        "title": "別盧使君歸東陽二首 一",
        "id": "cbff8bb7-1890-4df0-9e9c-ef9169544c04"
    },
    {
        "author": "貫休",
        "paragraphs": [
            "家在嚴陵釣渚旁，細漣嘉樹拂窗涼。",
            "難醫林藪煙霞癖，又出芝蘭父母鄉。",
            "孤帆好風千里煖，深花黃鳥一聲長。",
            "終期金鼎調羹日，再近尼丘日月光。"
        ],
        "title": "別盧使君歸東陽二首 二",
        "id": "1ea3444e-8165-4907-9795-02e0f601fb28"
    },
    {
        "author": "貫休",
        "paragraphs": [
            "溪木蕭條一凭闌，玉霜飛後浪花寒。",
            "釣魚船上風煙暝，古木林中砧杵乾。",
            "至竟道心方始是，空耽山色亦無端。",
            "誰如太守分憂外，時把西經盡日看。"
        ],
        "title": "溪寺水閣閑眺因寄宋使君",
        "id": "4f58e728-9449-48f3-b276-a2b123235bf6"
    },
    {
        "author": "貫休",
        "paragraphs": [
            "喜繼于悲錦水東，還鄉仙騎却尋嵩。",
            "再燒良玉堯雲動，方報深恩絳帳空。",
            "遠道靈[輀]春欲盡，亂山羸馬恨無窮。",
            "他年必立吾君側，好把書紳荅至公。"
        ],
        "title": "春送趙文觀送故合州座主神櫬歸洛",
        "id": "1f7ba2c9-3692-4cb7-9814-804ba910666d"
    },
    {
        "author": "貫休",
        "paragraphs": [
            "雪壓千峯橫枕上，窮困雖多還激壯。",
            "看師逸蹟兩相宜，高適歌行李白詩。",
            "海上驚驅山猛燒，吹斷狂煙著沙草。",
            "江樓曾見落星石，幾回試發將軍砲。",
            "別有寒雕掠絕壁，提上玄猨更生力。",
            "又見吳中磨角來，舞槊盤刀初觸擊。",
            "好文天子揮宸翰，御製本多推玉案。",
            "晨開水殿教題壁，題罷紫衣親寵錫。",
            "僧家愛詩自拘束，僧家愛畫亦局促。",
            "唯師草聖藝偏高，一掬山泉心便足。"
        ],
        "title": "{巩/言}光大師草書歌",
        "id": "ca1d5eb2-46e6-48a4-90b3-58e5e064e98d"
    },
    {
        "author": "貫休",
        "paragraphs": [
            "我見蘇州崑山佛殿中，金城柱上有二龍。",
            "老僧相傳道是僧繇手，尋常入海共龍鬬。",
            "又聞蜀國玉局觀有孫遇蹟，蟠屈身長八十尺。",
            "遊人爭看不敢近，頭覻寒泉萬丈碧。"
        ],
        "title": "題成都玉局觀孫位畫龍",
        "id": "41002bdd-8178-4a0c-855a-04893a35a6ae"
    },
    {
        "author": "貫休",
        "paragraphs": [
            "峨峨非劒閣，有樹不堪攀。",
            "佛手遮不得，人心似等閑。",
            "周王應未雪，白起作何顏。",
            "盡日空彈指，茫茫塵世間。"
        ],
        "title": "觀地獄圖",
        "id": "b0e33ac1-1d66-4f21-965d-6fd48693fee2"
    },
    {
        "author": "貫休",
        "paragraphs": [
            "任官征戰後，度日寄閑身。",
            "封卷還高客，飛書問野人。",
            "廢田教種穀，生路遣尋薪。",
            "若起柴桑興，無先漉酒巾。"
        ],
        "title": "贈雷卿張明府",
        "id": "d604def2-02ce-45b6-99c2-9f8f0e1a7651"
    },
    {
        "author": "貫休",
        "paragraphs": [
            "貴逼人來不自由，龍驤鳳翥勢難收。",
            "滿堂花醉三千客，一劒霜寒十四州。",
            "鼓角揭天嘉氣冷，風濤動地海山秋。",
            "東南永作金天柱，誰羨當時萬戶侯。"
        ],
        "tags": [
            "写人",
            "赞美",
            "写人诗"
        ],
        "title": "獻錢尚父",
        "id": "c39edcf7-7ab6-46a8-9bb0-ef3b5a628753"
    },
    {
        "author": "貫休",
        "paragraphs": [
            "德符唐德瑞通天，曾叱讒諛玉座前。",
            "千襲彩衣宮錦薄，數牀御札主恩偏。",
            "出師暫放張良箸，得罪惟撐范蠡船。",
            "未報君恩終必報，不妨金地禮青蓮。"
        ],
        "title": "繡州張相公見訪",
        "id": "c76f37f1-efad-4125-aa0a-a0da55b293ec"
    },
    {
        "author": "貫休",
        "paragraphs": [
            "宅成天下借圖看，始笑平生眼力慳。",
            "地占百灣多是水，樓無一面不當山。",
            "荷深似入苕溪路，石怪疑行鴈蕩間。",
            "只恐中原方鼎沸，天心未遣主人閑。"
        ],
        "title": "題某公宅",
        "id": "1206a6b8-5634-4094-81a7-32a0caf50a83"
    },
    {
        "author": "貫休",
        "paragraphs": [
            "人言海覺老宗師，隱絕層巔世莫知。",
            "青草不生行道跡，白雲常護坐禪扉。",
            "六環金錫飛來後，一派銀河瀉落時。",
            "借問大心能濟物，龍門風雹捲天池。"
        ],
        "title": "海覺禪師山院",
        "id": "ca22768e-68f7-49f6-9d79-8510fbde9b7f"
    },
    {
        "author": "貫休",
        "paragraphs": [
            "清河逝水大悤悤，東觀無人失至公。",
            "天上君恩三載隔，鑑中鸞影一時空。",
            "墳生苦霧蒼茫外，門掩寒雲寂寞中。",
            "惆悵斯人又如此，一聲蠻笛滿江風。"
        ],
        "title": "悼張道古",
        "id": "86db44bb-e795-46ea-93c8-1639f9d38bcb"
    },
    {
        "author": "貫休",
        "paragraphs": [
            "霜月夜裴回，樓中羌笛催。",
            "曉風吹不盡，江上落殘梅。"
        ],
        "title": "月夕",
        "id": "b14b868b-a12f-40f7-a9f9-40d3b976e7e6"
    },
    {
        "author": "貫休",
        "paragraphs": [
            "夜雨山草濕，爽籟雜枯木。",
            "閑吟笁仙偈，清絕過于玉。"
        ],
        "title": "夜雨",
        "id": "250caca0-1923-45da-af7c-b6e30bafe065"
    },
    {
        "author": "貫休",
        "paragraphs": [
            "落日碧江靜，蓮唱清且閑。",
            "更尋花發處，借月過前灣。"
        ],
        "title": "晚望",
        "id": "84290a47-4e78-4463-a1a5-59124b398cd7"
    },
    {
        "author": "貫休",
        "paragraphs": [
            "昨夜楚鐘鳴，飛霜下楚城。",
            "定知遷客鬢，先向鑑中生。"
        ],
        "title": "早霜寄蔡大",
        "id": "841abb9e-9d47-4d1b-ab12-e12faaaedb60"
    },
    {
        "author": "貫休",
        "paragraphs": [
            "剔皮刺血誠何苦，爲寫靈山九會文。",
            "十指瀝乾終七軸，後來求法更無君。"
        ],
        "title": "贈寫經僧楚雲",
        "id": "34bd8a4d-e3b7-4da1-abbb-8fefa4256a05"
    },
    {
        "author": "貫休",
        "paragraphs": [
            "錦溪光裏聳樓臺，師院高凌積翠開。",
            "深竹杪聞殘磐盡，一茶中見數帆來。",
            "焚香只是看新律，幽步猶疑損綠苔。",
            "莫訝題詩又東去，石房清冷在天台。"
        ],
        "title": "寄題詮律師院",
        "id": "577c4ebf-a237-43c8-ace3-0f32a8418607"
    },
    {
        "author": "貫休",
        "paragraphs": [
            "負局高風不可陪，玉霄峯北置樓臺。",
            "注參同契未將出，尋楖栗僧多宿來。",
            "颼槭松風山棗落，閒關溪鳥朮花開。",
            "終須肘後相傳好，莫便乘鸞去不迴。"
        ],
        "title": "寄天台葉道士",
        "id": "1ff4ac11-4a8f-4ad9-977e-d7deb6127bd1"
    },
    {
        "author": "貫休",
        "paragraphs": [
            "蘚濃苔濕冷層層，珍重先生獨去登。",
            "氣養三田傳未得，藥非八石許還曾。",
            "雲根應狎玉斧子，月逕多尋銀地僧。",
            "太守苦留終不住，可憐江上去騰騰。"
        ],
        "title": "送道友歸天台",
        "id": "4a502043-8347-4426-9f2f-d9ecce39a62e"
    },
    {
        "author": "貫休",
        "paragraphs": [
            "高步南山南，高歌北山北。",
            "數載買柑橙，山資近又足。"
        ],
        "title": "陶種柑橙令山童買之",
        "id": "3b99d516-4282-45fd-9abd-5ebbdbe1e8df"
    },
    {
        "author": "貫休",
        "paragraphs": [
            "蜀魄關關花雨深，送師衝雨到江潯。",
            "不能更折江頭柳，自有青青松柏心。"
        ],
        "tags": [
            "送别",
            "春天",
            "写景"
        ],
        "title": "春送僧",
        "id": "0ae9b7d7-62ef-460a-a241-bdc13382c555"
    },
    {
        "author": "貫休",
        "paragraphs": [
            "薝蔔花紅徑草青，雪膚冰骨步輕輕。",
            "今朝暫到焚香處，只恐牀前有蝨聲。"
        ],
        "title": "律師",
        "id": "b9880c4d-e0a5-485c-8b1f-3c3553d38006"
    },
    {
        "author": "貫休",
        "paragraphs": [
            "赤旃檀塔六七級，白菡萏花三四枝。",
            "禪客相逢只彈指，此心能有幾人知。"
        ],
        "title": "書石壁禪居屋壁",
        "id": "9e5d341d-73a5-4352-81b9-49dc9673e9b3"
    },
    {
        "author": "貫休",
        "paragraphs": [
            "今日再三難更識，讖辭唯道待錢來。",
            "鴈蕩經行雲漠漠，龍湫宴坐雨濛濛。",
            "刻成箏柱鴈相挨。",
            "黃昏風雨黑如磐，別我不知何處去。",
            "郭尚父休誇塞北，裴中令莫說淮西。",
            "萬計交人買，華軒保惜深。",
            "如何忠爲主，至竟不封侯。",
            "但看千騎去，知有幾人歸。",
            "一生不蓄買田錢，華屋何心亦偶然。",
            "客至多逢僧在坐，釣歸惟許鶴隨船。",
            "家爲買琴添舊價，廚因養鶴減晨炊。",
            "黏粉爲題棲鳳竹，帶香因洗落花泉。"
        ],
        "title": "句",
        "id": "82945f4b-9b24-4610-a96a-b61fb9bf0c4a"
    },
    {
        "author": "齊己",
        "paragraphs": [
            "沙泉帶草堂，紙帳卷空牀。",
            "靜是真消息，吟非俗肺腸。",
            "園林坐清影，梅杏嚼紅香。",
            "誰住原西寺，鐘聲送夕陽。"
        ],
        "title": "夏日草堂作",
        "id": "d56305d8-52ec-43b1-bb8f-d31eabfd0185"
    },
    {
        "author": "齊己",
        "paragraphs": [
            "賀監舊山川，空來近百年。",
            "聞君與琴鶴，終日在漁船。",
            "島露深秋石，湖澄半夜天。",
            "雲門幾迴去，題徧好林泉。"
        ],
        "title": "寄鏡湖方干處士",
        "id": "bbc775ba-d10c-4bc5-80bd-44e37559a24d"
    },
    {
        "author": "齊己",
        "paragraphs": [
            "比說歸耕釣，迢迢向海涯。",
            "春寒游子路，村晚主人家。",
            "□□□□□，□山綠過茶。",
            "重尋舊鄰里，菱藕正開花。"
        ],
        "title": "送人歸吳",
        "id": "07ad9594-0b2f-4dbf-9e0a-15b78b3175c8"
    },
    {
        "author": "齊己",
        "paragraphs": [
            "避地依真境，安閒似舊溪。",
            "干戈百里外，泉石亂峰西。",
            "草瑞香難歇，松靈蓋盡低。",
            "尋應報休馬，瓶錫向南攜。"
        ],
        "title": "贈仰上人",
        "id": "44dcf956-3bba-47c6-82e2-bbd2aa3dee77"
    },
    {
        "author": "齊己",
        "paragraphs": [
            "百蟲聲裏坐，夜色共冥冥。",
            "遠憶諸峰頂，曾栖此性靈。",
            "月華澄有象，詩思在無形。",
            "徹曙都忘寢，虛牕日照經。"
        ],
        "title": "夜坐",
        "id": "b56350fa-e151-41c0-95e0-255f150fce02"
    },
    {
        "author": "齊己",
        "paragraphs": [
            "野僧教種法，苒苒出蓬蒿。",
            "百歲催人老，千年待爾高。",
            "靜宜兼竹石，幽合近猨猱。",
            "他日成陰後，秋風吹海濤。"
        ],
        "title": "新栽松",
        "id": "089af8ba-1989-4556-8c4a-bfad31509fee"
    },
    {
        "author": "齊己",
        "paragraphs": [
            "早晚逐茲來，閑門日爲開。",
            "亂蛩鳴白草，殘菊藉蒼苔。",
            "困臥誰驚起，閑行自欲迴。",
            "何時此攜手，吾子本多才。"
        ],
        "title": "期友人",
        "id": "3437e6d0-4bc3-436e-a3bd-01819bd789dd"
    },
    {
        "author": "齊己",
        "paragraphs": [
            "箇是仙家事，何人合用心。",
            "幾時終一局，萬木老千岑。",
            "有路如飛出，無機似陸沈。",
            "樵夫可能解，也此廢光陰。"
        ],
        "title": "和鄭谷郎中看棊",
        "id": "63a24942-856d-4cb0-8cff-9cf8ffd413be"
    },
    {
        "author": "齊己",
        "paragraphs": [
            "憤憤嘔讒書，無人誦子虛。",
            "傷心天祐末，搔首懿宗初。",
            "海樹青叢短，湖山翠點疎。",
            "秋濤看足否，羅剎石邊居。"
        ],
        "title": "寄錢塘羅給事",
        "id": "fdc10952-f0bf-4d70-959a-34ae4379c98d"
    },
    {
        "author": "齊己",
        "paragraphs": [
            "白髮久慵簪，常聞病亦吟。",
            "瘦應成鶴骨，閑想似禪心。",
            "上國楊花亂，滄洲荻笋深。",
            "不堪思翠巘，西望獨沾襟。"
        ],
        "title": "戊辰歲湘中寄鄭谷郎中",
        "id": "93a1791f-1127-44f0-bad8-4f18ea9f999f"
    },
    {
        "author": "齊己",
        "paragraphs": [
            "造化安能保，山川鑿欲翻。",
            "精華銷地底，珠玉聚侯門。",
            "始作驕奢本，終爲禍亂根。",
            "亡家與亡國，云此更何言。"
        ],
        "title": "寓言",
        "id": "e619aaab-2603-43fc-a3a5-2e222a37abe0"
    },
    {
        "author": "齊己",
        "paragraphs": [
            "折檻意何如，平安信不虛。",
            "近來焚諫草，深去覓山居。",
            "□□□□□，□□□□餘。",
            "分明知在處，難寄亂離書。"
        ],
        "title": "寄王振拾遺",
        "id": "e187a5bb-1427-43ed-8813-02fe5f7528db"
    },
    {
        "author": "齊己",
        "paragraphs": [
            "先生居處所，野燒幾爲灰。",
            "若有吟魂在，應隨夜魄迴。",
            "地寧銷志氣，天忍罪清才。",
            "古木霜風晚，江禽共宿來。"
        ],
        "title": "經賈島舊居",
        "id": "71f16b34-f83a-4089-8b40-68a5da849811"
    },
    {
        "author": "齊己",
        "paragraphs": [
            "槐柳野橋邊，行塵暗馬前。",
            "秋風來漢地，客路入胡天。",
            "鴈聚河流濁，羊羣磧草膻。",
            "那堪隴頭宿，鄉夢逐潺湲。"
        ],
        "tags": [
            "送别",
            "边塞"
        ],
        "title": "送人游塞",
        "id": "b6b781b8-b71c-466e-8110-000e9973f48e"
    },
    {
        "author": "齊己",
        "paragraphs": [
            "千株含露態，何處照人紅？",
            "風暖仙源裏，春和水國中。",
            "流鶯應見落，舞蜨未知空。",
            "擬欲求圖畫，枝枝帶竹叢。"
        ],
        "title": "桃花",
        "id": "22293a4c-c4c3-4010-9948-a5c1ea760360"
    },
    {
        "author": "齊己",
        "paragraphs": [
            "何處人驚起，飛來過草堂。",
            "丹心勞避弋，萬里念隨陽。",
            "影斷風天月，聲孤荻岸霜。",
            "明年趁春去，江上別鴛鴦。"
        ],
        "title": "聞鴈",
        "id": "62a5d50e-5aa3-43b9-a7cb-4572d868c088"
    },
    {
        "author": "齊己",
        "paragraphs": [
            "南國多山水，君遊興可知。",
            "船中江上景，晚泊早行時。",
            "子美遺魂地，藏真舊墨池。",
            "經過幾銷日，荒草裏尋碑。"
        ],
        "title": "送人遊南",
        "id": "98e44f41-26bd-49f9-9e41-49910bf7953e"
    },
    {
        "author": "齊己",
        "paragraphs": [
            "舊隱終牽夢，春殘結束歸。",
            "溪山無伴過，風雨有花飛。",
            "片石留題字，孤潭照浣衣。",
            "鄰僧喜相接，埽逕與開扉。"
        ],
        "title": "送益公歸舊居",
        "id": "69f3b4c5-9dd4-4e45-aaab-98566f58d8f0"
    },
    {
        "author": "齊己",
        "paragraphs": [
            "永夜不欲睡，虛堂閉復開。",
            "却離燈影去，待得月光來。",
            "落葉逢巢住，飛螢值我迴。",
            "天明拂經案，一炷白檀灰。"
        ],
        "title": "不睡",
        "id": "2ec65acb-a2e6-4881-a6a3-41e47d8e4d95"
    },
    {
        "author": "齊己",
        "paragraphs": [
            "夜雨洗河漢，詩懷覺有靈。",
            "籬聲新蟋蟀，草影老蜻蜓。",
            "靜引閑機發，涼吹遠思醒。",
            "逍遙向誰說，時注漆園經。"
        ],
        "title": "新秋雨後",
        "id": "0c5ac245-b8c6-4795-884b-5202a69f4395"
    },
    {
        "author": "齊己",
        "paragraphs": [
            "百發百中□，□□□□年。",
            "丹枝如計分，一箭的無偏。",
            "文物兵銷國，關河雪霽天。",
            "都人看春牓，韓字在誰前。"
        ],
        "title": "送劉蛻秀才赴舉",
        "id": "387efba8-9b97-4768-95cb-f07d8280a5da"
    },
    {
        "author": "齊己",
        "paragraphs": [
            "嵐光疊杳冥，曉翠濕窗明。",
            "欲起遊方去，重來繞塔行。",
            "亂雲開鳥道，羣木發秋聲。",
            "曾約諸徒弟，香燈盡此生。"
        ],
        "title": "留題仰山大師塔院",
        "id": "b8c4f85d-2248-4731-84ed-00a5a5cf804b"
    },
    {
        "author": "齊己",
        "paragraphs": [
            "小諫纔埋玉，星郎亦逝川。",
            "國由多聚盜，天似不容賢。",
            "兵火焚詩草，江流漲墓田。",
            "長安已塗炭，追想更淒然。"
        ],
        "title": "亂中聞鄭谷吳延保下世",
        "id": "652c3575-2ca8-4931-b0db-c4057eff07c8"
    },
    {
        "author": "齊己",
        "paragraphs": [
            "八月江行好，風帆日夜飄。",
            "煙霞經北固，禾黍過南朝。",
            "社客無宗炳，詩家有鮑昭。",
            "莫因賢相請，不返舊山椒。"
        ],
        "title": "送東林寺睦公往吳國",
        "id": "2011e0a5-5b95-4c21-9a43-97c243e169d2"
    },
    {
        "author": "齊己",
        "paragraphs": [
            "夜久誰同坐，爐寒鼎亦澄。",
            "亂松飄雨雪，一室掩香燈。",
            "白髮添新歲，清吟減舊朋。",
            "明朝待晴旭，池上看春冰。"
        ],
        "title": "除夜",
        "id": "08296017-2fa9-4227-9fa5-850ad4db1833"
    },
    {
        "author": "齊己",
        "paragraphs": [
            "誰喜老閑身，春山起送君。",
            "欲憑蓮社信，轉入洞庭雲。",
            "道路長無阻，干戈漸不聞。",
            "秋來向何處，相憶鴈成羣。"
        ],
        "tags": [
            "洞庭湖"
        ],
        "title": "送祕上人",
        "id": "121489aa-4a00-4dea-89eb-5516530db8dd"
    },
    {
        "author": "齊己",
        "paragraphs": [
            "去歲來尋我，留題在蘚痕。",
            "又因風雪夜，重宿古松門。",
            "玉有疑休泣，詩無主且言。",
            "明朝此相送，披褐入桃源。"
        ],
        "title": "寓居嶽麓謝進士沈彬再訪",
        "id": "0f2f7eda-d888-4c0d-9494-967e08ed3ea3"
    },
    {
        "author": "齊己",
        "paragraphs": [
            "松門堆復積，埋石亦埋莎。",
            "爲瑞還難得，居貧莫厭多。",
            "聽憐終夜落，吟惜一年過。",
            "誰在江樓望，漫漫墮綠波。"
        ],
        "title": "對雪",
        "id": "c75267e1-beaa-44fb-81e8-98da18107f3a"
    },
    {
        "author": "齊己",
        "paragraphs": [
            "兵火銷鄰境，龍沙有去人。",
            "江潭牽興遠，風物入題新。",
            "雪湛將殘臘，霞明向早春。",
            "郡侯開宴處，桃李照歌塵。"
        ],
        "title": "和岷公送李評事往宜春",
        "id": "eb0a53de-28f1-4e0e-8d99-ac257ff10ff2"
    },
    {
        "author": "齊己",
        "paragraphs": [
            "老憶遊方日，天涯錫獨搖。",
            "凌晨從北固，衝雪向南朝。",
            "鬢髮泉邊剃，香燈樹下燒。",
            "雙峰諸道友，夏滿有書招。"
        ],
        "title": "送僧",
        "id": "cab60911-500a-49ec-9f37-1889b03ebdec"
    },
    {
        "author": "齊己",
        "paragraphs": [
            "路出荆門遠，行行日欲西。",
            "草枯蠻塚亂，山斷漢江低。",
            "野店叢蒿短，煙村簇樹齊。",
            "翻思故林去，在處有猨啼。"
        ],
        "title": "過荆門",
        "id": "419b83aa-b19f-4f6e-bad8-e4a345b4c748"
    },
    {
        "author": "齊己",
        "paragraphs": [
            "謾道詩名出，何曾著苦吟。",
            "忽來還有意，已過即無心。",
            "夏月山長往，霜天寺獨尋。",
            "故人憐拙朴，時復寄空林。"
        ],
        "title": "山中荅人",
        "id": "4d8b285b-6ca2-4e35-ac95-5fbd66b6238c"
    },
    {
        "author": "齊己",
        "paragraphs": [
            "鬢霜垂七十，江國久辭官。",
            "滿篋新風雅，何人舊歲寒。",
            "閑居當野水，幽鳥宿漁竿。",
            "終欲相尋去，兵戈時轉難。"
        ],
        "title": "贈盧明府閑居",
        "id": "88c8ec99-8d0c-4c2e-8735-5f7651ab7072"
    },
    {
        "author": "齊己",
        "paragraphs": [
            "不放生纖草，從教徧綠苔。",
            "還防長者至，未著牡丹栽。",
            "蛺蝶空飛過，鶺鴒時下來。",
            "南鄰折芳子，到此寂寥迴。"
        ],
        "title": "幽庭",
        "id": "61447f61-c0d4-47c4-ac26-1644ba239fd5"
    },
    {
        "author": "齊己",
        "paragraphs": [
            "吾子此歸寧，風煙是舊經。",
            "無窮芳草色，何處故山青？",
            "偶泊鳴蟬島，難眠好月汀。",
            "殷勤問安外，湘岸採詩靈。"
        ],
        "title": "送休師歸長沙寧覲",
        "id": "a3262a25-fa6e-480c-b9e3-09e21358c1ba"
    },
    {
        "author": "齊己",
        "paragraphs": [
            "蓮峰映敷水，嵩嶽壓伊河。",
            "兩處思歸久，前賢隱去多。",
            "閑身應絕跡，在世幸無他。",
            "會向紅霞嶠，僧龕對薜蘿。"
        ],
        "title": "將遊嵩華行次荆渚",
        "id": "07fd4fb1-ae0a-42e6-8d74-23a07217c46e"
    },
    {
        "author": "齊己",
        "paragraphs": [
            "遠思極何處，南樓煙水長。",
            "秋風過鴻鴈，遊子在瀟湘。",
            "海面雲生白，天涯墮晚光。",
            "徘徊古堤上，曾此贈垂楊。"
        ],
        "title": "遠思",
        "id": "a21b4ce5-902b-4668-aa27-d28892a8aaa2"
    },
    {
        "author": "齊己",
        "paragraphs": [
            "不見二三子，悠然吳楚間。",
            "盡應生白髮，幾箇在青山。",
            "□□□□□，□□莫放閑。",
            "君聞國風否，千秋詠關關。"
        ],
        "title": "寄勉二三子",
        "id": "2e270394-f4da-4491-b01a-213d4f2b57a1"
    },
    {
        "author": "齊己",
        "paragraphs": [
            "津亭雖極望，未稱本心閑。",
            "白有三江水，青無一點山。",
            "新鴻喧夕浦，遠櫂聚空灣。",
            "終遂歸匡社，孤帆即此還。"
        ],
        "title": "渚宮江亭寓目",
        "id": "3d52dbae-43b9-45c3-adf6-0254bdbc7f4d"
    },
    {
        "author": "齊己",
        "paragraphs": [
            "何處背繁紅，迷芳到檻重。",
            "分飛還獨出，成隊偶相逢。",
            "遠害終防雀，爭先不避蜂。",
            "桃蹊牽往復，蘭徑引相從。",
            "翠裛丹心冷，香凝粉翅濃。",
            "可尋穿樹影，難覓宿花蹤。",
            "日晚來仍急，春殘舞未慵。",
            "西風舊池館，猶得採芙蓉。"
        ],
        "title": "蝴蝶",
        "id": "8b3b2817-a0d7-4afc-aa67-c88a6e8ead55"
    },
    {
        "author": "齊己",
        "paragraphs": [
            "羨子去東周，行行非旅遊。",
            "煙霄有兄弟，事業盡曹劉。",
            "洛水清奔夏，嵩雲白入秋。",
            "來年遂鵬化，一舉上瀛洲。"
        ],
        "title": "送劉秀才往東洛",
        "id": "ba3d0f58-a3e6-4985-8f8c-415e07bc59c0"
    },
    {
        "author": "齊己",
        "paragraphs": [
            "舊溪千萬竿，風雨夜珊珊。",
            "白首來江國，黃金買歲寒。",
            "乍移傷粉節，終遶著朱欄。",
            "會得承春力，新抽錦籜看。"
        ],
        "title": "移竹",
        "id": "8c141ef3-f5b2-4382-b66a-d2724528f618"
    },
    {
        "author": "齊己",
        "paragraphs": [
            "角角類關關，春晴錦羽乾。",
            "文呈五色異，瑞入九苞難。",
            "暮宿紅蘭暖，朝飛綠野寒。",
            "山梁從行者，錯解仲尼歎。"
        ],
        "title": "雉",
        "id": "7891348a-8f0d-4d17-968c-78fa45a724ab"
    },
    {
        "author": "齊己",
        "paragraphs": [
            "不得先生信，空懷汗漫秋。",
            "月華離鶴背，日影上鼇頭。",
            "欲學孤雲去，其如重骨留。",
            "槎程在何處，人世屢荒丘。"
        ],
        "title": "懷軒轅先生",
        "id": "f263415a-363d-4b13-8abb-72952bbbfb52"
    },
    {
        "author": "齊己",
        "paragraphs": [
            "展轉復展轉，所思安可論。",
            "夜涼難就枕，月好重開門。",
            "霜殺百草盡，蛩歸四壁根。",
            "生來苦章句，早遇至公言。"
        ],
        "title": "永夜感懷寄鄭谷郎中",
        "id": "50c91c7f-2ccd-44fa-939c-cb466c201378"
    },
    {
        "author": "齊己",
        "paragraphs": [
            "未得凌雲價，何慙所買真。",
            "自知桃李世，有愛歲寒人。",
            "瑟瑟初離澗，青青未識塵。",
            "寧同買花者，貴逐片時春。"
        ],
        "title": "賣松者",
        "id": "07f88174-575a-4b67-b695-47ab2052791e"
    },
    {
        "author": "齊己",
        "paragraphs": [
            "九土盡荒墟，干戈殺害餘。",
            "更須憂去國，未可守貧居。",
            "康泰終來在，編聯莫破除。",
            "他年遇知己，無恥報襜褕。"
        ],
        "title": "丙寅歲寄潘歸仁",
        "id": "e3fb6171-5605-4094-90d1-9be740851bf4"
    },
    {
        "author": "齊己",
        "paragraphs": [
            "石屋晚煙生，松窗鐵碾聲。",
            "因留來客試，共說寄僧名。",
            "味擊詩魔亂，香搜睡思輕。",
            "春風霅川上，憶傍綠叢行。"
        ],
        "title": "嘗茶",
        "id": "eced4d25-e7f5-4fcc-b147-f015978e7844"
    },
    {
        "author": "齊己",
        "paragraphs": [
            "暖景照悠悠，遮空勢漸稠。",
            "乍如飛雪遠，未似落花休。",
            "萬帶都門外，千株渭水頭。",
            "紛紜知近夏，銷歇恐成秋。",
            "軟著朝簪去，狂隨別騎遊。",
            "斾衝離館驛，鶯撲繞宮樓。",
            "江國晴愁對，池塘晚見浮。",
            "虛窗縈筆雅，深院藉苔幽。",
            "靜墮王孫酒，繁黏客子裘。",
            "詠吟何潔白，根本屬風流。",
            "向日還輕舉，因風更自由。",
            "不堪思汴岸，千里到揚州。"
        ],
        "title": "楊花",
        "id": "d662dbbb-8328-4253-83b9-fd5a5112e556"
    },
    {
        "author": "齊己",
        "paragraphs": [
            "萬物患有象，不能逃大明。",
            "始隨殘魄滅，又逐曉光生。",
            "曲直寧相隱，洪纖必自呈。",
            "還如至公世，洞鑒是非情。"
        ],
        "title": "詠影",
        "id": "737cbc0b-05ce-43c2-bd8b-81672ec782f8"
    },
    {
        "author": "齊己",
        "paragraphs": [
            "南歸乘客櫂，道路免崎嶇。",
            "江上經時節，船中聽鷓鴣。",
            "春容含衆岫，雨氣泛平蕪。",
            "落日停舟望，王維未有圖。"
        ],
        "title": "南歸舟中二首 一",
        "id": "631c2be7-61c4-4114-9ea8-d9aaf7debc88"
    },
    {
        "author": "齊己",
        "paragraphs": [
            "長江春氣寒，客況櫂聲閑。",
            "夜泊諸村雨，程迴數郡山。",
            "桑根垂斷岸，浪沫聚空灣。",
            "已去鄰園近，隨緣是暫還。"
        ],
        "tags": [
            "长江"
        ],
        "title": "南歸舟中二首 二",
        "id": "daaf6ed2-12c0-4fd7-ac88-9d33271666fb"
    },
    {
        "author": "齊己",
        "paragraphs": [
            "天涯即愛州，謫去莫多愁。",
            "若似承恩好，何如傍主休。",
            "瘴昏銅柱黑，草赤火山秋。",
            "應想堯陰下，當時獬豸頭。"
        ],
        "title": "送遷客",
        "id": "7dbbe7b3-77bc-400c-b6aa-3b60281b1da9"
    },
    {
        "author": "齊己",
        "paragraphs": [
            "高房占境幽，講退即冥搜。",
            "欠鶴同支遁，多詩似惠休。",
            "缾澄孤井浪，案白小窗秋。",
            "莫道歸山字，朝賢日獻酬。"
        ],
        "title": "題中上人院",
        "id": "acfebc9f-3e72-4ff2-8ecb-f7945e84df2e"
    },
    {
        "author": "齊己",
        "paragraphs": [
            "無況來江島，逢君話滯留。",
            "生緣同一國，相識共他州。",
            "竹影斜青蘚，茶香在白甌。",
            "猶憐心道合，多事亦冥搜。"
        ],
        "title": "逢鄉友",
        "id": "5c6e3ced-47a1-49cb-aadd-39f08ad60e4a"
    },
    {
        "author": "齊己",
        "paragraphs": [
            "試筭平生事，中年欠五年。",
            "知非未落後，讀易尚加前。",
            "分受詩魔役，寧容俗態牽。",
            "閑吟見秋水，數隻釣魚船。"
        ],
        "title": "自勉",
        "id": "500b7d8b-97ce-407e-a53f-4dde875fd4fb"
    },
    {
        "author": "齊己",
        "paragraphs": [
            "天地有萬物，盡應輸苦心。",
            "他人雖欲解，此道奈何深。",
            "返朴遺時態，關門度歲陰。",
            "相思去秋夕，共對冷燈吟。"
        ],
        "title": "寄詩友",
        "id": "41138879-7e8f-4d84-b81c-58dac438a9f5"
    },
    {
        "author": "齊己",
        "paragraphs": [
            "花落水喧喧，端居信晝昏。",
            "誰來看山寺，自要埽松門。",
            "是事皆能諱，唯詩未嬾言。",
            "傳聞好時世，亦欲背啼猨。"
        ],
        "title": "居道林寺書懷",
        "id": "5a01f571-9285-4d69-b9c0-4079095aab72"
    },
    {
        "author": "齊己",
        "paragraphs": [
            "中元齋醮後，殘燼滿空壇。",
            "老鶴心何待，尊師鬢已乾。",
            "幡燈古殿夜，霜霰大椿寒。",
            "誰見長生路，人間事萬端。"
        ],
        "title": "經吳平觀",
        "id": "095bbae9-6326-4c3f-ad15-7e8a8b77177a"
    },
    {
        "author": "齊己",
        "paragraphs": [
            "拔劒遶殘樽，歌終便出門。",
            "西風滿天雪，何處報人恩。",
            "勇死尋常事，輕讐不足論。",
            "翻嫌易水上，細碎動離魂。"
        ],
        "tags": [
            "宴饮",
            "送别",
            "写人"
        ],
        "title": "劒客",
        "id": "8ac8299d-72ec-4370-baf0-2626058066f5"
    },
    {
        "author": "齊己",
        "paragraphs": [
            "莫染亦莫鑷，任從伊滿頭。",
            "白雖無耐藥，黑也不禁秋。",
            "靜枕聽蟬臥，閑垂看水流。",
            "浮生未達此，多爲爾爲愁。"
        ],
        "title": "白髮",
        "id": "840831a9-a13c-4449-85c2-7fb9b1a7ec31"
    },
    {
        "author": "齊己",
        "paragraphs": [
            "風聲吹竹健，涼氣著身輕。",
            "誰有閑心去，江邊看水行。",
            "村遙紅樹遠，野闊白煙平。",
            "試裂芭蕉片，題詩問竺卿。"
        ],
        "title": "秋興寄胤公",
        "id": "c61b4087-6df3-4f7b-9acf-9c908ef38b83"
    },
    {
        "author": "齊己",
        "paragraphs": [
            "城裏無閑處，却尋城外行。",
            "田園經雨水，鄉國憶桑耕。",
            "傍澗蕨薇老，隔村岡隴橫。",
            "何窮此心興，時復鷓鴣聲。"
        ],
        "title": "野步",
        "id": "264a1f1d-f76b-4d14-a28d-a5d9b59e5cd7"
    },
    {
        "author": "齊己",
        "paragraphs": [
            "三月看無也，芳時此可嗟。",
            "園林欲向夕，風雨更吹花。",
            "影亂衝人蝶，聲繁遶塹蛙。",
            "那堪傍楊柳，飛絮滿鄰家。"
        ],
        "title": "殘春",
        "id": "391d1b26-301e-481a-b98d-644efc8f499f"
    },
    {
        "author": "齊己",
        "paragraphs": [
            "取盡風騷妙，名高身倍閑。",
            "久離王者闕，欲向祖師山。",
            "幕府秋招去，溪鄰日望還。",
            "伊余豈酬敵，來往踏苔斑。"
        ],
        "title": "酬尚顏",
        "id": "c23e4b45-c7f6-4d15-a223-d2f49605dfe1"
    },
    {
        "author": "齊己",
        "paragraphs": [
            "雲勢嶮於峰，金流斷竹風。",
            "萬方應望雨，片景欲焚空。",
            "毒害芙蓉死，煩蒸瀑布紅。",
            "恩多是團扇，出入畫屏中。"
        ],
        "title": "苦熱",
        "id": "21000c47-63d8-4d83-b09a-86954a265e4c"
    },
    {
        "author": "齊己",
        "paragraphs": [
            "莫疑空手去，無援取高科。",
            "直是文章好，爭如德行多。",
            "煙霄心一寸，霜雪路千坡。",
            "稱意東歸後，交親那喜何。"
        ],
        "title": "送歐陽秀才赴舉",
        "id": "3e4b0eca-5e02-46dd-a635-5b2376e98f61"
    },
    {
        "author": "齊己",
        "paragraphs": [
            "潔白雖堪愛，腥膻不那何。",
            "到頭從所欲，還汝舊滄波。"
        ],
        "title": "放鷺鷥",
        "id": "ba5ff7e1-d6b9-4987-b75a-81a556dcb65c"
    },
    {
        "author": "齊己",
        "paragraphs": [
            "誰見少年心，低摧向苦吟。",
            "後須離影響，得必洞精深。",
            "道院春苔徑，僧樓夏竹林。",
            "天如愛才子，何慮未知音。"
        ],
        "title": "謝王秀才見示詩卷",
        "id": "afb290e4-6e86-4d10-9ff2-a4661c387d99"
    },
    {
        "author": "齊己",
        "paragraphs": [
            "吳都霸道昌，才子去觀光。",
            "望闕雲天近，朝宗水路長。",
            "海門收片雨，建業泊殘陽。",
            "欲問淮王信，仙都即帝鄉。"
        ],
        "title": "送徐秀才之吳",
        "id": "f4d1bbf4-5ac5-4acf-8cc1-d4e9e4d07b1c"
    },
    {
        "author": "齊己",
        "paragraphs": [
            "風篁清一院，坐臥潤肌膚。",
            "此境終拋去，鄰房肯信無。",
            "身非王者役，門是祖師徒。",
            "畢竟伊雲鳥，從來我友于。"
        ],
        "title": "獨院偶作",
        "id": "d5ab1300-c686-4d94-8eac-beb9c6279856"
    },
    {
        "author": "齊己",
        "paragraphs": [
            "僻巷誰相訪，風籬翠蔓牽。",
            "易中通性命，貧裏過流年。",
            "且有吟情撓，都無俗事煎。",
            "時聞得新意，多是此忘緣。"
        ],
        "title": "酬元員外見寄",
        "id": "f0062af4-dce3-4e01-b5c4-885f9b605ca7"
    },
    {
        "author": "齊己",
        "paragraphs": [
            "皎然靈一時，還有屈於詩。",
            "世豈無英主，天何惜大師。",
            "道終歸正始，心莫問多岐。",
            "覽卷堪驚立，貞風喜未衰。"
        ],
        "title": "寄文秀大師",
        "id": "2e92fabf-a06d-4881-a2e3-4836d3ca5c5e"
    },
    {
        "author": "齊己",
        "paragraphs": [
            "霮䨴蔽穹蒼，冥濛自一方。",
            "當時消酷毒，隨處有清涼。",
            "著物聲雖暴，滋農潤即長。",
            "乍紅縈急電，微白露殘陽。",
            "應禱尤難得，經旬甚不妨。",
            "吟聽喧竹樹，立見漲池塘。",
            "衆類聲休出，羣峰色盡藏。",
            "頹沱來洞壑，汗漫入瀟湘。",
            "下叶黎甿望，高祛旱暵光。",
            "幽齋飄臥簟，極浦灑歸檣。",
            "蘚在堦從濕，花衰苑任傷。",
            "閑思濟時力，謌詠發哀腸。"
        ],
        "title": "夏雨",
        "id": "d83bbd59-59ca-4db7-8d71-77335922d563"
    },
    {
        "author": "齊己",
        "paragraphs": [
            "半幅古潺顏，看來心意閑。",
            "何須尋鳥道，即此出人間。",
            "巘暮疑啼狖，松深認掩關。",
            "知君遠相惠，免我憶歸山。"
        ],
        "title": "謝興公上人寄山水簇子",
        "id": "f51e1a65-b210-48bc-a6d7-28dec1a0e01b"
    },
    {
        "author": "齊己",
        "paragraphs": [
            "古律皆深妙，新吟復造微。",
            "搜難窮月窟，琢苦盡天機。",
            "晚檜清蟬咽，寒江白鳥飛。",
            "他年舊山去，爲子遠攜歸。"
        ],
        "title": "酬微上人",
        "id": "d3b0d997-32c9-4f59-aa2b-6ecbe66b8142"
    },
    {
        "author": "齊己",
        "paragraphs": [
            "西笑道何光，新朝舊桂堂。",
            "春官如白傅，內試似文皇。",
            "變化龍三十，升騰鳳一行。",
            "還家幾多興，滿袖月中香。"
        ],
        "title": "同光歲送人及第東歸",
        "id": "f01b1f52-8147-464f-b6e5-855da05e3251"
    },
    {
        "author": "齊己",
        "paragraphs": [
            "野癖雖相似，生涯即不同。",
            "紅霞禪石上，明月釣船中。",
            "醉倒蘆花白，吟緣蓼岸紅。",
            "相思何以寄，吾道本空空。"
        ],
        "title": "寄江居耿處士",
        "id": "7a56c542-7938-4a57-8852-891af32e3b9f"
    },
    {
        "author": "齊己",
        "paragraphs": [
            "一臥四十日，起來秋氣深。",
            "已甘長逝魄，還見舊交心。",
            "撐拄筇猶重，枝梧力未任。",
            "終將此形陋，歸死故丘林。"
        ],
        "title": "病起二首 一",
        "id": "930240ab-8807-4b0b-a308-2ecc3115eab0"
    },
    {
        "author": "齊己",
        "paragraphs": [
            "秋風已傷骨，更帶竹聲吹。",
            "抱疾關門久，扶羸傍砌時。",
            "無生即不可，有死必相隨。",
            "除却歸真覺，何由擬免之。"
        ],
        "title": "病起二首 二",
        "id": "a53fc624-ef50-44ce-9793-50e6356a04f2"
    },
    {
        "author": "齊己",
        "paragraphs": [
            "一論破雙空，持行大國中。",
            "不知從此去，何處挫邪宗。",
            "晝雨懸帆黑，殘陽泊島紅。",
            "應游到㴩岸，相憶遶茶叢。"
        ],
        "title": "送中觀進公歸巴陵",
        "id": "5e7b35d7-de37-4191-bef9-8abf211f564d"
    },
    {
        "author": "齊己",
        "paragraphs": [
            "高名喧省闥，雅頌出吾唐。",
            "疊巘供秋望，無雲到夕陽。",
            "自封修藥院，別埽著僧牀。",
            "幾夢中朝事，依依鵷鷺行。"
        ],
        "title": "寄鄭谷郎中",
        "id": "41412043-048c-4772-bf29-a537e0950c2a"
    },
    {
        "author": "齊己",
        "paragraphs": [
            "塞門春已暖，連影起蘋風。",
            "雲夢千行去，瀟湘一夜空。",
            "江人休舉網，虜將又虛弓。",
            "莫失南來伴，衡陽樹即紅。"
        ],
        "title": "歸鴈",
        "id": "97aad611-14bf-4160-a186-25f4075cf155"
    },
    {
        "author": "齊己",
        "paragraphs": [
            "九疊蒼崖裏，禪家鑿翠開。",
            "清時誰夢到，白傅獨尋來。",
            "怪石和僧定，閑雲共鶴迴。",
            "任茲休去者，心是不然灰。"
        ],
        "title": "登大林寺觀白太傅題版",
        "id": "14287725-784a-42bd-bdf9-e6b3f93e4724"
    },
    {
        "author": "齊己",
        "paragraphs": [
            "今歲赴春闈，達如夫子稀。",
            "山中把卷去，榜下注官歸。",
            "楚月吟前落，江禽酒外飛。",
            "閑遊向諸寺，却看白麻衣。"
        ],
        "title": "贈曹松先輩",
        "id": "38cb69f5-11dc-413a-9fb7-acc8020739b0"
    },
    {
        "author": "齊己",
        "paragraphs": [
            "講終齋磬罷，何處稱真心。",
            "古寺高杉下，炎天獨院深。",
            "燕和江鳥語，牆奪暮花陰。",
            "大府多才子，閑過在竹林。"
        ],
        "title": "夏日江寺寄無上人",
        "id": "820e3835-770a-4b29-a3dd-da246e6831e5"
    },
    {
        "author": "齊己",
        "paragraphs": [
            "梅月來林寺，冥冥各閉門。",
            "已應雙履跡，全沒亂雲根。",
            "琢句心無味，看經眼亦昏。",
            "何時見清霽，招我憑巖軒。"
        ],
        "title": "夏日梅雨中寄睦公",
        "id": "618fe135-f216-4ccd-a809-869ba1b5bc4c"
    },
    {
        "author": "齊己",
        "paragraphs": [
            "鍾陵千首作，筆絕亦身終。",
            "知落干戈裏，誰家煨燼中。",
            "吟齋春長蕨，釣渚夜鳴鴻。",
            "惆悵秋江月，曾招我看同。"
        ],
        "title": "傷鄭谷郎中",
        "id": "78ce4ca7-6aba-4866-b990-87f0a21867c0"
    },
    {
        "author": "齊己",
        "paragraphs": [
            "山衲宜何處，經行避暑深。",
            "峰西多古寺，日午亂松陰。",
            "鶴默堪分靜，蟬涼解助吟。",
            "慇懃題壁去，秋早此相尋。"
        ],
        "title": "臨行題友生壁",
        "id": "0c39b309-75de-424f-a99c-590abb846075"
    },
    {
        "author": "齊己",
        "paragraphs": [
            "昨夜從香社，辭君出薜蘿。",
            "晚來巾舃上，已覺俗塵多。",
            "遠路縈芳草，遙空共白波。",
            "南朝在天末，此去重經過。"
        ],
        "title": "別東林後迴寄修睦",
        "id": "b734d4d1-1989-4634-b163-f9b0e7ee6fbe"
    },
    {
        "author": "齊己",
        "paragraphs": [
            "雷電不敢伐，鱗皴勢萬端。",
            "蠹依枯節死，蛇入朽根盤。",
            "影浸僧禪濕，聲吹鶴夢寒。",
            "尋常風雨夜，應有鬼神看。"
        ],
        "title": "古松",
        "id": "b63b43cb-5c7a-4985-8a3d-c9cafb3fc2f0"
    },
    {
        "author": "齊己",
        "paragraphs": [
            "人中林下現，名自有閑忙。",
            "建業紅塵熱，栖霞白石涼。",
            "倚身檉几穩，灑面瀑流香。",
            "不似高齋裏，花連竹影長。"
        ],
        "title": "夏日西霞寺書懷寄張逸人",
        "id": "f49e0176-dd11-48a8-8006-04eba01eaa8b"
    },
    {
        "author": "齊己",
        "paragraphs": [
            "然諾竟如何，諸侯見重多。",
            "高房度江雨，經月長寒莎。",
            "道本同騷雅，書曾到薜蘿。",
            "相尋未相見，危閣望滄波。"
        ],
        "title": "訪自牧上人不遇",
        "id": "b9733437-6629-4215-8344-4fa9afba429c"
    },
    {
        "author": "齊己",
        "paragraphs": [
            "大士生兜率，空池滿白蓮。",
            "秋風明月下，齋日影堂前。",
            "色後羣芳拆，香殊百和燃。",
            "誰知不染性，一片好心田。"
        ],
        "title": "題東林白蓮",
        "id": "9152e5d5-6c15-4533-a0aa-f53031270229"
    },
    {
        "author": "齊己",
        "paragraphs": [
            "亂後江邊寺，堪懷二律師。",
            "幾番新弟子，一樣舊威儀。",
            "院影連春竹，窗聲接雨池。",
            "共緣山水癖，久別共題詩。"
        ],
        "title": "寄懷江西徵岷二律師",
        "id": "3aaeae4d-d712-45fe-8611-f677db61a8b5"
    },
    {
        "author": "齊己",
        "paragraphs": [
            "十八賢真在，時來拂榻看。",
            "已知前事遠，更結後人難。",
            "泉滴勝清磬，松香掩白檀。",
            "憑君聽朝貴，誰欲厭簪冠。"
        ],
        "title": "東林作寄金陵知己",
        "id": "c650154c-a623-48dd-aaf5-724ee45f924e"
    },
    {
        "author": "齊己",
        "paragraphs": [
            "閏年春過後，山寺始花開。",
            "還有無心者，閑尋此境來。",
            "鳥幽聲忽斷，茶好味重迴。",
            "知住南巖久，冥心坐綠苔。"
        ],
        "title": "山寺喜道者至",
        "id": "8e97e4d1-f28c-4d67-8251-ace8c1094b30"
    },
    {
        "author": "齊己",
        "paragraphs": [
            "紫霄兼二老，相對倚空寒。",
            "久別成衰病，重來更上難。",
            "徑危雲母滑，崖旱瀑流乾。",
            "目斷嵐煙際，神仙有石壇。"
        ],
        "tags": [
            "庐山"
        ],
        "title": "再遊匡山",
        "id": "8a593bcb-b63f-4247-b759-983809edb915"
    },
    {
        "author": "齊己",
        "paragraphs": [
            "他皆恃勳貴，君獨愛詩玄。",
            "終日秋光裏，無人竹影邊。",
            "東樓生倚月，北固積吟煙。",
            "聞說鴛行裏，多才復少年。"
        ],
        "title": "贈浙西李推官",
        "id": "262cc8a0-eba5-4075-afde-44bdbb5d983a"
    },
    {
        "author": "齊己",
        "paragraphs": [
            "終南山北面，直下是長安。",
            "自埽青苔室，閑攲白石看。",
            "風吹窗樹老，日曬竇雲乾。",
            "時向圭峰宿，僧房瀑布寒。"
        ],
        "tags": [
            "终南山"
        ],
        "title": "題終南山隱者室",
        "id": "3f1479ec-7014-41b0-a192-6431d84ecdb4"
    },
    {
        "author": "齊己",
        "paragraphs": [
            "錯錯在禪庭，高宜與竹名。",
            "健添秋雨響，乾助夜風清。",
            "雀靜如枯折，僧閑見笋生。",
            "對吟殊灑落，負氣甚孤貞。",
            "密謝編欄固，齊由灌溉平。",
            "松姿真可敵，柳態薄難幷。",
            "映帶兼苔石，參差近畫楹。",
            "雪霜消後色，蟲鳥默時聲。",
            "遠憶滄洲岸，寒連暮角城。",
            "幽根狂亂迸，勁葉動相撐。",
            "避暑須臨坐，逃眠必遶行。",
            "未逢仙手詠，俗眼見猶輕。"
        ],
        "title": "禪庭蘆竹十二韻呈鄭谷郎中",
        "id": "26e38b06-5654-486d-b664-12fa01489504"
    },
    {
        "author": "齊己",
        "paragraphs": [
            "九重方側席，四海仰文明。",
            "好把孤吟去，便隨公道行。",
            "梁園浮雪氣，汴水漲春聲。",
            "此日登仙衆，君應最後生。"
        ],
        "title": "送孫鳳秀才赴舉",
        "id": "84f109dd-2b1c-46fb-8a9f-0f1ae5f8c2d3"
    },
    {
        "author": "齊己",
        "paragraphs": [
            "朝開暮亦衰，雨打復風吹。",
            "古屋無人處，殘陽滿地時。",
            "靜依青蘚片，閑綴綠莎枝。",
            "繁豔根枝在，明年向此期。"
        ],
        "title": "落花",
        "id": "73aca2c7-9fe1-4545-b8d6-c2cdfc25df49"
    },
    {
        "author": "齊己",
        "paragraphs": [
            "獨憐蒼翠文，長與寂寥存。",
            "鶴靜窺秋片，僧閑踏冷痕。",
            "月明疎竹徑，雨歇敗莎根。",
            "別有深宮裏，兼花鎖斷魂。"
        ],
        "title": "秋苔",
        "id": "5d6fa5c9-4dc0-47ee-86a7-c443a5d14ed3"
    },
    {
        "author": "齊己",
        "paragraphs": [
            "破虜與平戎，曾居第一功。",
            "明時不用武，白首向秋風。",
            "馬病霜飛草，弓閑鴈過空。",
            "兒孫已成立，膽氣亦英雄。"
        ],
        "title": "老將",
        "id": "250bdae6-d4d8-409f-87fd-30a0764af24a"
    },
    {
        "author": "齊己",
        "paragraphs": [
            "久與寒灰合，人中亦覺閑。",
            "重城不鎖夢，每夜自歸山。",
            "雨破冥鴻出，桐枯井月還。",
            "唯君道心在，來往寂寥間。"
        ],
        "title": "城中示友人",
        "id": "7a646a58-94de-4878-9c27-6de558b5d4cf"
    },
    {
        "author": "齊己",
        "paragraphs": [
            "懷才難自住，此去亦如僧。",
            "何處西風夜，孤吟旅舍燈。",
            "路沿湘樹疊，山入楚雲層。",
            "若有東來札，歸鴻亦可憑。"
        ],
        "title": "送友人遊湘中",
        "id": "8ae1b9fa-fadc-477d-bc72-4e4176da1e41"
    },
    {
        "author": "齊己",
        "paragraphs": [
            "高眠當聖代，雲鳥未爲孤。",
            "天子徵不起，閑人親得無。",
            "猿猱狂欲墜，水石怪難圖。",
            "寂寞荒齋外，松杉相倚枯。"
        ],
        "title": "經費徵君舊居",
        "id": "78ffe2f1-93c1-4917-b1ef-88240977548f"
    },
    {
        "author": "齊己",
        "paragraphs": [
            "夫子垂竿處，空江照古臺。",
            "無人更如此，白浪自成堆。",
            "鶴靜尋僧去，魚狂入海迴。",
            "登臨秋值晚，樹石盡多苔。"
        ],
        "title": "嚴陵釣臺",
        "id": "b7ac169d-b7d9-43a6-bfb7-3c58d0f0802c"
    },
    {
        "author": "齊己",
        "paragraphs": [
            "倚杖聊攄望，寒原遠近分。",
            "夜來何處火，燒出古人墳。",
            "野勢盤空澤，江流合暮雲。",
            "殘陽催百鳥，各自著栖羣。"
        ],
        "title": "原上晚望",
        "id": "c11bbe3c-f0e1-4dab-9d9c-3e8dbe1753b0"
    },
    {
        "author": "齊己",
        "paragraphs": [
            "塵中名利熱，鳥外水雲閑。",
            "吾子多高趣，秋風獨自還。",
            "空囊隨客櫂，幾宿泊湖山。",
            "應有吟僧在，鄰居樹影間。"
        ],
        "title": "送惠空上人歸",
        "id": "86913720-5fcf-40e3-ae04-2e96ba4b2df2"
    },
    {
        "author": "齊己",
        "paragraphs": [
            "新吟忽有寄，千里到荆門。",
            "落日雲初碧，殘年眼正昏。",
            "已爲難敵手，誰更入深論。",
            "後信多相寄，吾生重此言。"
        ],
        "title": "酬章水知己",
        "id": "ec69b0e2-6bac-4fe2-9e72-3f58c1a2ed55"
    },
    {
        "author": "齊己",
        "paragraphs": [
            "漸覺春光媚，塵銷作土膏。",
            "微寒放楊柳，纖草入風騷。",
            "睡少全無病，身輕乍去袍。"
        ],
        "title": "閑居",
        "id": "9a8a2e84-cea6-4b79-b32a-da7885fb3252"
    },
    {
        "author": "齊己",
        "paragraphs": [
            "林下高眠起，相招得句時。",
            "開門流水入，靜話鷺鷥知。",
            "每許題成晚，多嫌雪阻期。",
            "西齋坐來久，風竹撼疎籬。"
        ],
        "title": "次韻酬鄭谷郎中",
        "id": "8014ab61-8204-4083-81bd-768ba3e8b865"
    },
    {
        "author": "齊己",
        "paragraphs": [
            "剛有峨嵋念，秋來錫欲飛。",
            "會拋湘寺去，便逐蜀帆歸。",
            "難世堪言善，閑人合見機。",
            "殷勤別諸友，莫厭楚江薇。"
        ],
        "title": "思遊峨嵋寄林下諸友",
        "id": "d7d7d478-a9c7-4297-baa7-4e16a5d28822"
    },
    {
        "author": "齊己",
        "paragraphs": [
            "南去謁諸侯，名山亦得遊。",
            "便應尋瀑布，乘興上岣嶁。",
            "高鳥隨雲起，寒星向地流。",
            "相思應北望，天晚石橋頭。"
        ],
        "title": "送劉秀才南遊",
        "id": "6fad6db7-6fab-426a-b96a-ba9cc0b86de1"
    },
    {
        "author": "齊己",
        "paragraphs": [
            "莫問年將朽，加餐已不多。",
            "形容渾瘦削，行止強牽拖。",
            "死也何憂惱，生而有詠歌。",
            "侯門終謝去，却埽舊松蘿。"
        ],
        "title": "示諸姪",
        "id": "7a78a910-aa30-487f-8bcf-61f667b8aee3"
    },
    {
        "author": "齊己",
        "paragraphs": [
            "生老病死者，早聞天竺書。",
            "相隨幾汩沒，不了堪欷歔。",
            "自理自可適，他人誰與袪。",
            "應當入寂滅，乃得長銷除。",
            "前月已骨立，今朝還貌舒。",
            "披衣試步履，倚策聊躊躇。",
            "江月青眸冷，秋風白髮疎。",
            "新題憶剡硾，舊約懷匡廬。",
            "張野久絕跡，樂[天]曾卜居。",
            "空龕掩薜荔，瀑布歕蟾蜍。",
            "古檜鳴玄鶴，涼泉躍錦魚。",
            "狂吟樹蔭映，縱踏花蔫菸。",
            "脣舌既已閑，心脾亦散攄。",
            "松窗有偃息，石徑無趦趄。",
            "夢冷通仙闕，神融合太虛。",
            "千峰杳靄際，萬壑明清初。",
            "長往期非晚，半生閑有餘。",
            "依劉未是詠，訪戴寧忘諸。",
            "稽古堪求己，觀時好笑渠。",
            "埋頭逐小利，沒脚拖長裾。",
            "道種將閑養，情田把藥鉏。",
            "幽香發蘭蕙，穢莽摧丘墟。",
            "敢謂囊盈物，那言庾滿儲。",
            "微煙動晨爨，細雨滋園蔬。",
            "蘚亂珍禽羽，門稀長者車。",
            "冥機坐兀兀，著履行徐徐。",
            "每許親朱履，多憐奉隼旟。",
            "簪嫌紅玳瑁，社念金芙蕖。",
            "海內競鐵馬，篋中藏紙驢。",
            "常言謝時去，此意將何如。"
        ],
        "tags": [
            "庐山"
        ],
        "title": "荆渚病中因思匡廬遂成三百字寄梁先輩",
        "id": "2a7f9958-dbb5-4147-b420-7031562c25ed"
    },
    {
        "author": "齊己",
        "paragraphs": [
            "高跡何來此，遊方漸老身。",
            "欲投蓮岳夏，初過竟陵春。",
            "錫影離雲遠，衣痕拂蘚新。",
            "無言即相別，此處不迷津。"
        ],
        "title": "竟陵遇晝公",
        "id": "a864a0a5-f045-4bf5-abe2-ca6f6272338d"
    },
    {
        "author": "齊己",
        "paragraphs": [
            "吾師詩匠者，真箇碧雲流。",
            "爭得梁太子，重爲文選樓。",
            "錦江新塚樹，婺女舊山秋。",
            "欲去焚香禮，啼猨峽阻修。"
        ],
        "title": "聞貫休下世",
        "id": "70b7197d-3d90-4302-965c-34442ce5f857"
    },
    {
        "author": "齊己",
        "paragraphs": [
            "山帶金名遠，樓臺壓翠層。",
            "魚龍光照像，風浪影搖燈。",
            "檻外揚州樹，船通建業僧。",
            "塵埃何所到，青石坐如冰。"
        ],
        "title": "金山寺",
        "id": "62492b1a-dfba-4cf0-a21a-80bec4558b82"
    },
    {
        "author": "齊己",
        "paragraphs": [
            "暑氣時將薄，蟲聲夜轉稠。",
            "江湖經一雨，日月換新秋。",
            "有景堪援筆，何人未上樓。",
            "欲承涼冷興，西向碧嵩遊。"
        ],
        "title": "早秋雨後晚望",
        "id": "7cc0a488-6891-4e6a-a5b2-561b4e0a6b1d"
    },
    {
        "author": "齊己",
        "paragraphs": [
            "空江平野流，風島葦颼颼。",
            "殘日銜西塞，孤帆向北洲。",
            "邊鴻渡漢口，楚樹出吳頭。",
            "終入高雲裏，身依片石休。"
        ],
        "title": "過西塞山",
        "id": "9129bbf3-e9a8-44d5-a65d-5a9413e314b7"
    },
    {
        "author": "齊己",
        "paragraphs": [
            "豈敢言招隱，歸休喜自安。",
            "一溪雲臥穩，四海路行難。",
            "瑞獸藏頭角，幽禽惜羽翰。",
            "子猷何處在，老盡碧琅玕。"
        ],
        "title": "溪齋二首 一",
        "id": "703f5f44-4147-45e8-880a-6adadcaee339"
    },
    {
        "author": "齊己",
        "paragraphs": [
            "杉竹映溪關，修修共歲寒。",
            "幽人眠日晏，花雨落春殘。",
            "道妙言何強，詩玄論甚難。",
            "閑居有親賦，搔首憶潘安。"
        ],
        "title": "溪齋二首 二",
        "id": "fccc8dc4-a7a9-4fc6-8766-19575d39b2df"
    },
    {
        "author": "齊己",
        "paragraphs": [
            "始驚三伏盡，又遇立秋時。",
            "露彩朝還冷，雲峰晚更奇。",
            "壠香禾半熟，原迥草微衰。",
            "幸好清光裏，安仁謾起悲。"
        ],
        "title": "新秋",
        "id": "f5d0f225-4bcd-4dec-87d7-06126a3edaf6"
    },
    {
        "author": "齊己",
        "paragraphs": [
            "夢繞嵯峨裏，神疎骨亦寒。",
            "覺來誰共說，壁上自圖看。",
            "古翠松藏寺，春紅杏濕壇。",
            "歸心幾時遂，日向漸衰殘。"
        ],
        "title": "寄上荆渚因夢廬岳乃圖壁賦詩",
        "id": "607e7fb0-5f9a-41db-b60c-57c3e87dbfda"
    },
    {
        "author": "齊己",
        "paragraphs": [
            "河冰連地凍，朔氣壓春寒。",
            "開戶思歸遠，出門移步難。",
            "湖雲黏鴈重，廟樹刮風乾。",
            "坐看孤燈焰，微微向曉殘。"
        ],
        "title": "己卯歲值凍阻歸有作",
        "id": "70a402db-0387-4111-b58f-e8a10436a2ef"
    },
    {
        "author": "齊己",
        "paragraphs": [
            "兵寇殘江墅，生涯盡蕩除。",
            "事堪煎桂玉，時莫倚詩書。",
            "暮狖啼空半，春山列雨餘。",
            "舟中有新作，迴寄示慵疎。"
        ],
        "title": "送盧說亂後投知己",
        "id": "ee09a2ce-0bf7-49a5-80ad-ecbd8dd79279"
    },
    {
        "author": "齊己",
        "paragraphs": [
            "三載羊公政，千年峴首碑。",
            "何人更墮淚，此道亦殊時。",
            "兵火燒文缺，江雲觸蘚滋。",
            "那堪望黎庶，匝地是瘡痍。"
        ],
        "title": "讀峴山碑",
        "id": "5d7b2a22-ef4d-4435-b366-b39b71777d35"
    },
    {
        "author": "齊己",
        "paragraphs": [
            "鹿門埋孟子，峴首載羊公。",
            "萬古千秋裏，青山明月中。",
            "政從襄沔絕，詩過洞庭空。",
            "塵路誰迴眼，松聲兩處風。"
        ],
        "tags": [
            "洞庭湖"
        ],
        "title": "過鹿門作",
        "id": "da77c41f-d9b3-4eb9-b3b9-94374d78d223"
    },
    {
        "author": "齊己",
        "paragraphs": [
            "大化終華頂，靈蹤示玉泉。",
            "由來負高尚，合向好山川。",
            "洞壑藏諸怪，杉松列瘦煙。",
            "千秋空樹影，猶似覆長禪。"
        ],
        "title": "題玉泉寺大師影堂",
        "id": "b2f2f43c-8878-4a91-84a6-7ba018f0ca42"
    },
    {
        "author": "齊己",
        "paragraphs": [
            "秋光明水國，遊子倚長亭。",
            "海浸全吳白，山澄百越青。",
            "英雄貴黎庶，封土絕精靈。",
            "句踐魂如在，應懸戰血腥。"
        ],
        "title": "秋日錢塘作",
        "id": "b26f64c5-8dd3-422f-bdd2-70c90ca09de2"
    },
    {
        "author": "齊己",
        "paragraphs": [
            "分有爭忘得，時來須出山。",
            "白雲終許在，清世莫空還。",
            "驛樹秋聲健，行衣雨點斑。",
            "明年從月裏，滿握度春關。"
        ],
        "title": "送人赴舉",
        "id": "cb5da6b0-aa8b-40e5-9b60-0ffec5d1f4d9"
    },
    {
        "author": "齊己",
        "paragraphs": [
            "通宵亦孤坐，但念舊峰雲。",
            "白日還如此，清閑本共君。",
            "二毛凋一半，百歲去三分。",
            "早晚尋流水，同歸麋鹿羣。"
        ],
        "title": "友人寒夜所寄",
        "id": "4c895152-ae26-46ae-b986-3c4eaaa046b6"
    },
    {
        "author": "齊己",
        "paragraphs": [
            "何必要識面，見詩驚苦心。",
            "此門從自古，難學至如今。",
            "青草湖雲闊，黃陵廟木深。",
            "精搜當好景，得即動知音。"
        ],
        "tags": [
            "洞庭湖"
        ],
        "title": "酬洞庭陳秀才",
        "id": "5166c6dc-aaf9-4853-bb3a-8ecf0206ba71"
    },
    {
        "author": "齊己",
        "paragraphs": [
            "嘹淚遺蹤去，澄明物掩難。",
            "噴開山面碧，飛落寺門寒。",
            "汲引隨缾滿，分流逐處安。",
            "幽蟲乘葉過，渴狖擁條看。",
            "上有危峰疊，旁宜怪石盤。",
            "冷吞雙樹影，甘潤百毛端。",
            "異早聞鐫玉，靈終別建壇。",
            "瀟湘在何處，終日自波瀾。"
        ],
        "title": "題鶴鳴泉八韻",
        "id": "2114783f-a3be-4a5e-a083-ed83565b40bf"
    },
    {
        "author": "齊己",
        "paragraphs": [
            "四面白波聲，中流翠嶠橫。",
            "望來堪目斷，上徹始心平。",
            "鳥向天涯去，雲連水國生。",
            "重來與誰約，題罷自吟行。"
        ],
        "title": "登金山寺",
        "id": "47a6342f-35f9-4d5a-864e-23b53f858cef"
    },
    {
        "author": "齊己",
        "paragraphs": [
            "歸休興若何，朱紱盡還他。",
            "自有園林闊，誰爭山水多。",
            "村煙晴莽蒼，僧磬晚嵯峨。",
            "野醉題招隱，相思可寄麽。"
        ],
        "title": "寄吳都沈員外彬",
        "id": "7ee5fa87-75d1-4cbb-8298-fc27a4e9403e"
    },
    {
        "author": "齊己",
        "paragraphs": [
            "山稱明月好，月出徧山明。",
            "要上諸峰去，無妨半夜行。",
            "白猨真雪色，幽鳥古琴聲。",
            "吾子居來久，應忘我在城。"
        ],
        "title": "寄明月山僧",
        "id": "f073b5a0-ea41-40d3-a224-ac0f3f6a71a5"
    },
    {
        "author": "齊己",
        "paragraphs": [
            "千萬僧中寶，三朝帝寵身。",
            "還源未化火，舉國葬全真。",
            "文集編金在，碑銘刻玉新。",
            "有誰於異代，彈指禮遺塵。"
        ],
        "title": "寄哭西川壇長廣濟大師",
        "id": "69688924-edb0-4941-9f20-53a7ae6ee1f8"
    },
    {
        "author": "齊己",
        "paragraphs": [
            "玉壘峨嵋秀，岷江錦水清。",
            "古人搜不盡，吾子得何精。",
            "可信由前習，堪聞正後生。",
            "東西五千里，多謝寄無成。"
        ],
        "title": "酬西川楚巒上人卷",
        "id": "535133d5-b507-4169-8e91-d827439a68bd"
    },
    {
        "author": "齊己",
        "paragraphs": [
            "今體雕鏤妙，古風研考精。",
            "何人忘律韻，爲子辨詩聲。",
            "賈島苦兼此，孟郊清獨行。",
            "荆門見編集，媿我老無成。"
        ],
        "title": "覽延栖上人卷",
        "id": "418b5309-1378-4234-a1cf-fc8b182ee11a"
    },
    {
        "author": "齊己",
        "paragraphs": [
            "賈島存正始，王維留格言。",
            "千篇千古在，一詠一驚魂。",
            "離別無他寄，相思共此門。",
            "陽春堪永恨，郢路轉塵昏。"
        ],
        "title": "寄洛下王彝訓先輩二首 一",
        "id": "c6735a02-79de-412e-81c4-464a4f5c099f"
    },
    {
        "author": "齊己",
        "paragraphs": [
            "北極新英主，高科舊少年。",
            "風流傳貴達，談笑取榮遷。",
            "洛水秋空底，嵩峰曉翠巔。",
            "尋常誰竝馬，橋上戲成篇。"
        ],
        "title": "寄洛下王彝訓先輩二首 二",
        "id": "ea764679-765d-4a26-9198-05f970928ee2"
    },
    {
        "author": "齊己",
        "paragraphs": [
            "把卷思高興，瀟湘闊浸門。",
            "無雲生翠浪，有月動清魂。",
            "倚檻應窮底，凝情合到源。",
            "爲君吟所寄，難甚至忘筌。"
        ],
        "title": "酬岳陽李主簿卷",
        "id": "b831a058-979b-4187-bfba-080262df35c7"
    },
    {
        "author": "齊己",
        "paragraphs": [
            "長憶舊山日，與君同聚沙。",
            "未能精貝葉，便學詠楊花。",
            "苦甚傷心骨，清還切齒牙。",
            "何妨繼餘習，前世是詩家。"
        ],
        "title": "寄懷江西僧達禪翁",
        "id": "239cb3cb-7ca2-4264-b21c-b8177b957751"
    },
    {
        "author": "齊己",
        "paragraphs": [
            "憑君遊蜀去，細爲話幽奇。",
            "喪亂嘉陵驛，塵埃賈島詩。",
            "未應過錦府，且合上峨嵋。",
            "既逐高科後，東西任所之。"
        ],
        "title": "送吳守明先輩遊蜀",
        "id": "20cab7f6-b799-4144-a75b-71fd5cc55f80"
    },
    {
        "author": "齊己",
        "paragraphs": [
            "蓮嶽三徵者，論詩舊與君。",
            "相留曾幾歲，酬唱有新文。",
            "翠竇容閑憇，嵐峰許共分。",
            "當年若同訪，合得伴吟雲。"
        ],
        "title": "寄普明大師可準",
        "id": "75708e2b-13dd-4377-bc8d-95b3b86ea1d8"
    },
    {
        "author": "齊己",
        "paragraphs": [
            "求己甚忘筌，得之經渾然。",
            "僻能離詭差，清不尚妖妍。",
            "冷澹聞姚監，精奇見浪仙。",
            "如君好風格，自可繼前賢。"
        ],
        "title": "還黃平素秀才卷",
        "id": "99d4d0ce-823d-4c94-8d4d-bfb6b1200752"
    },
    {
        "author": "齊己",
        "paragraphs": [
            "爲□□□者，各自話離心。",
            "及第還全蜀，遊方歸二林。",
            "巴江□□漲，楚野入吳深。",
            "他日傳消息，東西不易尋。"
        ],
        "title": "與張先輩話別",
        "id": "a3c65f71-2984-4336-bd52-a97b4f120a69"
    },
    {
        "author": "齊己",
        "paragraphs": [
            "一聞歸闕下，幾番熟金桃。",
            "滄海期仍晚，清資路漸高。",
            "研冰濡諫筆，賦雪擁朝袍。",
            "豈念空林下，冥心坐石勞。"
        ],
        "title": "寄朱拾遺",
        "id": "59418ffd-76a9-4e5f-afda-16c75b6e98ae"
    },
    {
        "author": "齊己",
        "paragraphs": [
            "灑落南宗子，遊方跡似雲。",
            "青山尋處處，赤葉路紛紛。",
            "虎共松巖宿，猨和石溜聞。",
            "何峰一迴首，憶我在人羣。"
        ],
        "title": "荆門送興禪師",
        "id": "4c19824c-d4dd-4ab7-b431-29743afdf86d"
    },
    {
        "author": "齊己",
        "paragraphs": [
            "大志終難起，西峰臥翠堆。",
            "牀前倒秋壑，枕上過春雷。",
            "鶴見丹成去，僧聞栗熟來。",
            "荒齋松竹老，鸞鶴自裴回。"
        ],
        "title": "過西山施肩吾舊居",
        "id": "7bc27d6e-1ed4-4180-9c7e-be7b03ea9627"
    },
    {
        "author": "齊己",
        "paragraphs": [
            "四郊雲影合，千里雨聲來。",
            "盡洗紅埃去，併將清氣迴。",
            "潺湲浮楚甸，蕭散露荆臺。",
            "欲賦隨車瑞，濡毫渴謏才。"
        ],
        "title": "喜夏雨",
        "id": "c5b01055-2065-45e1-81db-a01df4856499"
    },
    {
        "author": "齊己",
        "paragraphs": [
            "舊隱夢牽仍，歸心只似蒸。",
            "遠青憐島峭，輕白愛雲騰。",
            "豔冶叢翻蝶，腥膻地聚蠅。",
            "雨聲連灑竹，詩興繼填膺。",
            "訪戴情彌切，依劉力不勝。",
            "衆人忘苦苦，獨自媿兢兢。",
            "處世無他望，流年有病僧。",
            "時慙大雅客，遺韻許相承。"
        ],
        "title": "酬元員外見寄八韻",
        "id": "73c9f292-3c6b-4957-83d2-ee44996d494b"
    },
    {
        "author": "齊己",
        "paragraphs": [
            "根盤潛岳半，頂逼日輪邊。",
            "冷碧無雲點，危稜有瀑懸。",
            "秀輕毛女下，名與鼎湖偏。",
            "誰見扶持力，峨峨出後天。"
        ],
        "title": "浣口泊舟曉望天柱峰",
        "id": "092e8280-28f0-4491-b5de-94b3aded6d07"
    },
    {
        "author": "齊己",
        "paragraphs": [
            "北面香爐秀，南邊瀑布寒。",
            "自來還獨去，夏滿又秋殘。",
            "日影松杉亂，雲容洞壑寬。",
            "何峰是鄰側，片石許相安。"
        ],
        "title": "寄楚萍上人",
        "id": "9aa8b28e-83ef-42cd-94ef-24466d056a07"
    },
    {
        "author": "齊己",
        "paragraphs": [
            "我來深處坐，剩覺有吟思。",
            "忽似瀟湘岸，欲生風雨時。",
            "冷煙濛古屋，乾籜墮秋墀。",
            "徑熟因頻入，身閑得徧欹。",
            "踏多鞭節損，題亂粉痕隳。",
            "猶見前山疊，微茫隔短籬。"
        ],
        "title": "竹裏作六韻",
        "id": "1832cc7e-500e-436f-acd4-2a2e2c8a6a1e"
    },
    {
        "author": "齊己",
        "paragraphs": [
            "簪履爲官興，芙蓉結社緣。",
            "應思陶令醉，時訪遠公禪。",
            "茶影中殘月，松聲裏落泉。",
            "此門曾共說，知未遂終焉。"
        ],
        "title": "寄江西幕中孫魴員外",
        "id": "0fb192db-b56d-4098-ab81-601aae5b9c0a"
    },
    {
        "author": "齊己",
        "paragraphs": [
            "盆沼陷花邊，孤明似玉泉。",
            "涵虛心不淺，待月底長圓。",
            "平穩承天澤，依微泛曙煙。",
            "何須照菱鏡，即此鑒媸妍。"
        ],
        "title": "盆池",
        "id": "08836432-4823-47b9-805a-ac82d7d511ae"
    },
    {
        "author": "齊己",
        "paragraphs": [
            "彼此垂七十，相逢意若何。",
            "聖明殊未至，離亂更應多。",
            "澹泊門難到，從容日易過。",
            "餘生消息外，只合聽詩魔。"
        ],
        "title": "喜乾晝上人遠相訪",
        "id": "a3bc2075-7661-4f31-babb-957eb3c0e6f7"
    },
    {
        "author": "齊己",
        "paragraphs": [
            "一室貯琴尊，詩皆大雅言。",
            "夜過秋竹寺，醉打老僧門。",
            "遠燒來籬下，寒蔬簇石根。",
            "閑庭除鶴跡，半是杖頭痕。"
        ],
        "title": "過陳陶處士舊居",
        "id": "d4c04d80-df58-43aa-971d-4afcab2e8008"
    },
    {
        "author": "齊己",
        "paragraphs": [
            "敬亭山色古，廟與寺松連。",
            "住此修行過，春風四十年。",
            "鼎嘗天柱茗，詩硾剡溪牋。",
            "冥目應思著，終南北闕前。"
        ],
        "title": "寄敬亭清越",
        "id": "d7af4fe5-c45b-4b09-a5bb-474baaa93502"
    },
    {
        "author": "齊己",
        "paragraphs": [
            "湘潭春水滿，岸遠草青青。",
            "有客釣煙月，無人論醉醒。",
            "門前蛟蜃氣，蓑上蕙蘭馨。",
            "曾受蒙莊子，逍遙一卷經。"
        ],
        "title": "湘江漁父",
        "id": "8c661efb-f02f-4f2b-ab86-f31ee3a7fbab"
    },
    {
        "author": "齊己",
        "paragraphs": [
            "綠樹深深處，長明焰焰燈。",
            "春時遊寺客，花落閉門僧。",
            "萬法心中寂，孤泉石上澄。",
            "勞生莫相問，喧默不相應。"
        ],
        "title": "書古寺僧房",
        "id": "42962339-76b9-4a3f-9fde-8d77c90881d9"
    },
    {
        "author": "齊己",
        "paragraphs": [
            "老隱洞庭西，漁樵共一溪。",
            "琴前孤鶴影，石上遠僧題。",
            "橘柚園林熟，蒹葭徑路迷。",
            "君能許鄰並，分藥斸春畦。"
        ],
        "tags": [
            "洞庭湖"
        ],
        "title": "湖西逸人",
        "id": "dca3f054-1b49-4fa8-90e3-9d6ed2c079cf"
    },
    {
        "author": "齊己",
        "paragraphs": [
            "二水遠難論，從離向坎奔。",
            "冷穿千嶂脈，清過幾州門。",
            "闊去都凝白，傍來盡帶渾。",
            "經游聞舜禹，表裏見乾坤。",
            "浦靜魚閑釣，灣涼鴈自屯。",
            "月來分夜底，雲度見秋痕。",
            "暮氣藏鄰寺，寒濤聒近村。",
            "離騷傳永恨，鼓瑟奏遺魂。",
            "霧擁魚龍窟，槎欹島嶼根。",
            "秋風帆上下，落日樹沈昏。",
            "柳少沙洲缺，苔多古岸存。",
            "禽巢依橘柚，獺逕入蘭蓀。",
            "色自江南絕，名聞海內尊。",
            "吳頭雄莫遏，漢口壯堪吞。",
            "寥泬晴方映，馮夷信忽翻。",
            "渡遙峰翠疊，汀小荻花繁。",
            "勢接湖煙漲，聲和瘴雨歕。",
            "急搖吟客舫，狂濺野人樽。",
            "疎鑿誰窮本，澄鮮自有源。",
            "對茲傷九曲，含濁出崑崙。"
        ],
        "title": "瀟湘二十韻",
        "id": "e9c5b1d0-e828-4ef4-9bd5-bb23c18e6d39"
    },
    {
        "author": "齊己",
        "paragraphs": [
            "舟子相呼起，長江未五更。",
            "幾看星月在，猶帶夢魂行。",
            "鳥亂村林迥，人喧水柵橫。",
            "蒼茫平野外，漸認遠峰名。"
        ],
        "tags": [
            "长江"
        ],
        "title": "江行早發",
        "id": "00c6fdc4-baa7-4a49-8922-f1c1974b3265"
    },
    {
        "author": "齊己",
        "paragraphs": [
            "宜陽南面路，下嶽又經過。",
            "楓葉紅遮店，芒花白滿坡。",
            "猨無山漸薄，鴈衆水還多。",
            "日落猶前去，諸村牧豎歌。"
        ],
        "title": "宜陽道中作",
        "id": "e978d0f5-2e55-47f1-9478-e895a40aca75"
    },
    {
        "author": "齊己",
        "paragraphs": [
            "晚照背高臺，殘鐘殘角催。",
            "能銷幾度落，已是半生來。",
            "吹葉陰風發，漫空暝色迴。",
            "因思古人事，更變盡塵埃。"
        ],
        "title": "落日",
        "id": "6da6efcd-4019-4f21-b820-d90cbf86ce31"
    },
    {
        "author": "齊己",
        "paragraphs": [
            "柳暖鶯多語，花明草盡長。",
            "風流在詩句，牽率遶池塘。",
            "叫切禽名宇，飛忙蝶姓莊。",
            "時來真可惜，自勉掇蘭芳。"
        ],
        "title": "春興",
        "id": "93e329a4-bbb9-4f72-acfb-5ea783db7db0"
    },
    {
        "author": "齊己",
        "paragraphs": [
            "天際雲根破，寒山列翠迴。",
            "幽人當立久，白鳥背飛來。",
            "瀑濺何州地，僧尋幾嶠苔。",
            "終須拂巾履，獨去謝塵埃。"
        ],
        "title": "遠山",
        "id": "eb938ee6-61a4-4fab-831e-5b6a1d11f326"
    },
    {
        "author": "齊己",
        "paragraphs": [
            "誰知閑退跡，門逕入寒汀。",
            "靜倚雲僧杖，孤看野燒星。",
            "墨霑吟石黑，苔染釣船青。",
            "相對唯溪寺，初宵聞念經。"
        ],
        "title": "和鄭谷郎中幽棲之什",
        "id": "83d6e735-fde0-4a30-98d6-04ede7f05c2c"
    },
    {
        "author": "齊己",
        "paragraphs": [
            "舊林諸姪在，還住本師房。",
            "共埽焚修地，同聞水石香。",
            "莫將閑世界，擬敵好時光。",
            "須看南山下，無名塚滿岡。"
        ],
        "title": "勉道林謙光鴻蘊二姪",
        "id": "41795542-a684-461f-8b8a-b88b74899034"
    },
    {
        "author": "齊己",
        "paragraphs": [
            "晨午殊豐足，伊何撓肺腸。",
            "形容侵老病，山水憶韜藏。",
            "必謝金臺去，還攜鐵錫將。",
            "東林露壇畔，舊對白蓮房。"
        ],
        "title": "渚宮自勉二首 一",
        "id": "b7850763-3f51-410b-b499-97a70cb74184"
    },
    {
        "author": "齊己",
        "paragraphs": [
            "畢竟擬何求，隨緣去住休。",
            "天涯遊勝境，海上宿仙洲。",
            "夢好尋無跡，詩成旋不留。",
            "從他笑輕事，獨自憶莊周。"
        ],
        "title": "渚宮自勉二首 二",
        "id": "a7865e6e-0d8b-46a3-8f1a-1a063ed9044f"
    },
    {
        "author": "齊己",
        "paragraphs": [
            "㴩湖唯上貢，何以惠尋常。",
            "還是詩心苦，堪消蠟面香。",
            "碾聲通一室，烹色帶殘陽。",
            "若有新春者，西來信勿忘。"
        ],
        "title": "謝㴩湖茶",
        "id": "650ad76c-dc6b-48bb-91a5-37a4d90aea1c"
    },
    {
        "author": "齊己",
        "paragraphs": [
            "郡帶女𡡓名，民康境亦寧。",
            "晏梳秋鬢白，閑坐暮山青。",
            "贈客椒初熟，尋僧酒半醒。",
            "應懷舊居處，歌管隔牆聽。"
        ],
        "title": "寄歸州馬判官",
        "id": "d67b7439-eef5-436d-80e9-c7c6a19e15ff"
    },
    {
        "author": "齊己",
        "paragraphs": [
            "閉眼即開門，人間事倦聞。",
            "如何迎好客，不似看閑雲。",
            "少欲資三要，多言讓十分。",
            "疎慵本吾性，任笑早離羣。"
        ],
        "title": "倦客",
        "id": "20b83822-4c15-4540-a81b-5e4d4fa283ff"
    },
    {
        "author": "齊己",
        "paragraphs": [
            "此去清涼頂，期瞻大聖容。",
            "便應過洛水，即未上嵩峰。",
            "殘照催行影，幽林惜駐蹤。",
            "想登金閣望，東北極兵鋒。"
        ],
        "title": "送靈{巩/言}上人遊五臺",
        "id": "8d114de5-b582-4563-b2c3-5763ed9b8fa0"
    },
    {
        "author": "齊己",
        "paragraphs": [
            "坐臥與行住，入禪還出吟。",
            "也應長日月，消得箇身心。",
            "默論相如少，黃梅付囑深。",
            "門前古松徑，時起步清陰。"
        ],
        "title": "靜坐",
        "id": "e59b0761-8246-4b26-8826-766359671ea0"
    },
    {
        "author": "齊己",
        "paragraphs": [
            "天策二首作，境幽搜亦玄。",
            "閣橫三楚上，題挂九霄邊。",
            "寺額因標勝，詩人合遇賢。",
            "他時誰倚檻，吟此豈忘筌。"
        ],
        "title": "謝虛中上人寄示題天策閣詩",
        "id": "1391f0de-1bcc-499f-b434-6ff4063d84ca"
    },
    {
        "author": "齊己",
        "paragraphs": [
            "紫衣居貴上，青衲老關中。",
            "事佛門相似，朝天路不同。",
            "神凝無惡夢，詩澹老真風。",
            "聞道知音在，官高信莫通。"
        ],
        "title": "荆門寄懷章供奉兼呈幕中知己",
        "id": "9f28d134-8d67-484b-a588-45740f08b0bb"
    },
    {
        "author": "齊己",
        "paragraphs": [
            "思量江令意，愛石甚悠悠。",
            "貪向深宮去，死同亡國休。",
            "兩株荒草裏，千古暮江頭。",
            "若似黃金貴，隋軍也不留。"
        ],
        "title": "江令石",
        "id": "a1cc2535-5f6e-4faa-904b-dce571a5c9fd"
    },
    {
        "author": "齊己",
        "paragraphs": [
            "良夜如清晝，幽人在小庭。",
            "滿空垂列宿，那箇是文星。",
            "世界歸誰是，心魂向自寧。",
            "何當見堯舜，重爲造生靈。"
        ],
        "title": "月下作",
        "id": "83bccb39-1507-41b6-ba47-d7168124db92"
    },
    {
        "author": "齊己",
        "paragraphs": [
            "宋杜詩題在，風騷到此真。",
            "獨來終日看，一爲拂秋塵。",
            "古石生寒仞，春松脫老鱗。",
            "高僧眼根靜，應見客吟神。"
        ],
        "title": "遊道林寺四絕亭觀宋杜詩版",
        "id": "c9ca9e66-99e0-4919-a270-ab66a60d1354"
    },
    {
        "author": "齊己",
        "paragraphs": [
            "莫把毛生刺，低佪謁李膺。",
            "須防知佛者，解笑愛名僧。",
            "道性宜如水，詩情合似冰。",
            "還同蓮社客，聯唱遶香燈。"
        ],
        "title": "勉詩僧",
        "id": "fbf07096-03b8-4c17-b214-14daf96efc3b"
    },
    {
        "author": "齊己",
        "paragraphs": [
            "珍重歲寒煙，攜來路幾千。",
            "只應真典誥，消得苦磨研。",
            "正色浮端硯，精光動蜀牋。",
            "因君強濡染，捨此即忘筌。"
        ],
        "title": "謝人墨",
        "id": "0d890812-78b8-4fb7-926a-13a28f78cc4a"
    },
    {
        "author": "齊己",
        "paragraphs": [
            "西峰大雪開，萬疊向空堆。",
            "客貴猶尋去，僧高肯不來。",
            "潭澄猨覰月，竇冷鹿眠苔。",
            "公子將才子，聯題興未迴。"
        ],
        "title": "送人遊玉泉寺",
        "id": "892cf82d-9cd9-48b3-a671-ae332cea8afe"
    },
    {
        "author": "齊己",
        "paragraphs": [
            "詩心何以傳，所證自同禪。",
            "覓句如探虎，逢知似得仙。",
            "神清太古在，字好雅風全。",
            "曾沐星郎許，終慙是斐然。"
        ],
        "title": "寄鄭谷郎中",
        "id": "dd28c4a2-034a-4f2e-801b-0ba34830854e"
    },
    {
        "author": "齊己",
        "paragraphs": [
            "欲布如膏勢，先聞動地雷。",
            "雲龍相得起，風電一時來。",
            "霢霂農桑野，冥濛楊柳臺。",
            "何人待晴暖，庭有牡丹開。"
        ],
        "title": "春雨",
        "id": "408b97c2-539c-45dd-90e1-e03935b04202"
    },
    {
        "author": "齊己",
        "paragraphs": [
            "明月峰頭石，曾聞學月明。",
            "別舒長夜彩，高照一村耕。",
            "頗亂無私理，徒驚鄙俗情。",
            "傳云遭鑿後，頑白在崢嶸。"
        ],
        "title": "明月峰",
        "id": "629c6e7b-3662-444b-a22b-8df30f90b1a7"
    },
    {
        "author": "齊己",
        "paragraphs": [
            "仙掌峰前得，何當此見遺。",
            "百年衰朽骨，六尺歲寒姿。",
            "雪外兼松凭，泉邊待月欹。",
            "他時出山去，猶謝見相隨。"
        ],
        "title": "謝人惠紫栗拄杖",
        "id": "347ff74b-3ac5-4a01-b2c4-a15222b967c7"
    },
    {
        "author": "齊己",
        "paragraphs": [
            "君遊南國去，旅夢若爲寧。",
            "一路隨鴻鴈，千峰遶洞庭。",
            "林明楓盡落，野黑燒初經。",
            "有興尋僧否，湘西寺最靈。"
        ],
        "tags": [
            "洞庭湖"
        ],
        "title": "送人遊湘湖",
        "id": "3f9132ae-c791-4d4c-9ffd-034199d38222"
    },
    {
        "author": "齊己",
        "paragraphs": [
            "發地纔過膝，蟠根已有靈。",
            "嚴霜百草白，深院一林青。",
            "後夜蕭騷動，空階蟋蟀聽。",
            "誰於千歲外，吟遶老龍形。"
        ],
        "title": "小松",
        "id": "f969d44e-8927-4fb8-869b-be86c2234ebb"
    },
    {
        "author": "齊己",
        "paragraphs": [
            "考槃應未永，聊此養閑疎。",
            "野趣今何似，詩題舊不如。",
            "春篁離籜盡，陂藕折花初。",
            "終要秋雲是，從風恣卷舒。"
        ],
        "title": "金江寓居",
        "id": "3dc51ba0-80f6-44d9-8a2b-57ecbc59e8a4"
    },
    {
        "author": "齊己",
        "paragraphs": [
            "日日衝殘熱，相尋入亂蒿。",
            "閑中滋味遠，詩裏是非高。",
            "碧聳新生竹，紅垂半熟桃。",
            "時難未可出，且欲淬豪曹。"
        ],
        "title": "晚夏金江寓居答友生",
        "id": "abbbd055-7935-417b-9ea6-db52300d5806"
    },
    {
        "author": "齊己",
        "paragraphs": [
            "到處聽時論，知君屈最深。",
            "秋風幾西笑，抱玉但傷心。",
            "野水翻紅藕，滄江老白禽。",
            "相思未相識，聞在蜀中吟。"
        ],
        "title": "寄李洞秀才",
        "id": "a5a855ad-92d2-495f-afc6-8a692eeed140"
    },
    {
        "author": "齊己",
        "paragraphs": [
            "疊疊疊嵐寒，紅塵翠裏盤。",
            "前程有名利，此路莫艱難。",
            "雲水侵天老，輪蹄到月殘。",
            "何能尋四皓，過盡見長安。"
        ],
        "title": "過商山",
        "id": "0068feff-a674-4cda-b330-8ea23ab56a1c"
    },
    {
        "author": "齊己",
        "paragraphs": [
            "咽咽復啾啾，多來自早秋。",
            "園林涼正好，風雨思相收。",
            "在處聲無別，何人淚欲流。",
            "冷憐天露滴，傷共野禽遊。",
            "靜息深依竹，驚移瞥過樓。",
            "分明晴渡口，淒切暮關頭。",
            "時節推應定，飛鳴即未休。",
            "年年聞爾苦，遠憶所居幽。"
        ],
        "title": "蟬八韻",
        "id": "fd5c1942-a090-468c-a456-6c4c5a2f49d2"
    },
    {
        "author": "齊己",
        "paragraphs": [
            "日日滄江去，時時得意歸。",
            "自能終潔白，何處悞翻飛。",
            "晚立銀塘闊，秋栖玉露微。",
            "殘陽葦花畔，雙下釣魚磯。"
        ],
        "title": "鷺鷥二首 一",
        "id": "af9018bc-b647-4429-9b00-413fa12bfc69"
    },
    {
        "author": "齊己",
        "paragraphs": [
            "雪裏曾迷我，籠中舊養君。",
            "忽從紅蓼岸，飛出白鷗羣。",
            "影照翹灘浪，翎濡宿島雲。",
            "鴛鴻解相憶，天上列紛紛。"
        ],
        "title": "鷺鷥二首 二",
        "id": "b09d4d44-088a-4694-9263-549fc3af24f9"
    },
    {
        "author": "齊己",
        "paragraphs": [
            "濁世住終難，孤峰念永安。",
            "逆風眉磔磔，衝雪錫珊珊。",
            "石室關霞嫩，松枝拂蘚乾。",
            "巖猨應認得，連臂下句欄。"
        ],
        "title": "送僧歸南岳",
        "id": "8ff20737-ba4e-482e-b1d6-b053ecd0c713"
    },
    {
        "author": "齊己",
        "paragraphs": [
            "煩暑莫相煎，森森在眼前。",
            "暫來還盡日，獨坐只聞蟬。",
            "草媚終難死，花飛卒未蔫。",
            "秋風捨此去，滿篋貯新篇。"
        ],
        "title": "夏日林下作",
        "id": "8f086365-2930-4dde-9ac3-a922af30550c"
    },
    {
        "author": "齊己",
        "paragraphs": [
            "風雨如堯代，何心欲退藏。",
            "諸侯行教化，下國自耕桑。",
            "道挫時機盡，禪留話路長。",
            "前溪久不過，忽覺早禾香。"
        ],
        "title": "村居寄懷",
        "id": "e1b41c40-52db-462b-a6e0-543cdc5ffe5a"
    },
    {
        "author": "齊己",
        "paragraphs": [
            "相於分倍親，靜論到吟真。",
            "王澤曾無外，風騷甚少人。",
            "鴻隨秋過盡，雪向臘飛頻。",
            "何處多幽勝，期君作近鄰。"
        ],
        "title": "酬王秀才",
        "id": "7386ed93-4b1f-4618-a5bd-93f18f55b0f0"
    },
    {
        "author": "齊己",
        "paragraphs": [
            "往年吟月社，因亂散揚州。",
            "未免無端事，何妨出世流。",
            "洞庭禪過臘，衡岳坐經秋。",
            "終說將衣鉢，天台老去休。"
        ],
        "tags": [
            "洞庭湖"
        ],
        "title": "贈無本上人",
        "id": "32c9245c-8730-4b81-b133-5427f14946ce"
    },
    {
        "author": "齊己",
        "paragraphs": [
            "天下艱難際，全家入華山。",
            "幾勞丹詔問，空見使臣還。",
            "瀑布寒吹夢，蓮峰翠濕關。",
            "兵戈阻相訪，身老瘴雲間。"
        ],
        "title": "寄華山司空圖",
        "id": "2b9e51e7-dd6e-4fdb-a12c-dd083ebea766"
    },
    {
        "author": "齊己",
        "paragraphs": [
            "波心精舍好，那岸是繁華。",
            "礙目無高樹，當門即遠沙。",
            "晨齋來海客，夜磬到漁家。",
            "石鼎秋濤靜，禪回有岳茶。"
        ],
        "title": "題真州精舍",
        "id": "e0147be6-bd00-47a4-b53d-841accddaa08"
    },
    {
        "author": "齊己",
        "paragraphs": [
            "名山知不遠，長憶寺門松。",
            "昨晚登樓見，前年過夏峰。",
            "雨餘雲脚樹，風外日西鐘。",
            "莫更來東岸，紅塵沒馬蹤。"
        ],
        "title": "懷道林寺因寄仁用二上人",
        "id": "ff75ba70-8fcb-434d-ba52-cecff1bfd2f7"
    },
    {
        "author": "齊己",
        "paragraphs": [
            "秋聲連岳樹，草色徧汀洲。",
            "多事時爲客，無人處上樓。",
            "雲疎片雨歇，野闊九江流。",
            "欲向南朝去，詩僧有惠休。"
        ],
        "title": "尋陽道中作",
        "id": "cb216bc4-0d81-479f-a3ef-2ee9faa1ed11"
    },
    {
        "author": "齊己",
        "paragraphs": [
            "翠濕僧窗裏，寒堆鳥道邊。",
            "靜思尋去路，急遶落來泉。",
            "暮雨開青壁，朝陽照紫煙。",
            "二林多長老，誰憶上頭禪。"
        ],
        "title": "東林雨後望香爐峰",
        "id": "74054d40-b588-4403-a595-55698869fc34"
    },
    {
        "author": "齊己",
        "paragraphs": [
            "清泉流眼底，白道倚巖稜。",
            "後夜禪初入，前溪樹折冰。",
            "南涼來的的，北魏去騰騰。",
            "敢把吾師意，密傳門外僧。"
        ],
        "title": "寄雙泉大師師兄",
        "id": "576da9e4-fb3f-47ca-8b1b-ee3171a66d33"
    },
    {
        "author": "齊己",
        "paragraphs": [
            "君話南徐去，迢迢過建康。",
            "弟兄新得信，鴻鴈久離行。",
            "木落空林浪，秋殘漸雪霜。",
            "閑遊登北固，東望海蒼蒼。"
        ],
        "title": "送人潤州尋兄弟",
        "id": "24875964-dec1-410b-8bb8-f10fb93eb57d"
    },
    {
        "author": "齊己",
        "paragraphs": [
            "日日見入寺，未曾含酒容。",
            "閑聽老僧語，坐到夕陽鐘。",
            "竹裏行多影，花邊偶過蹤。",
            "猶言謝生計，隨我去孤峰。"
        ],
        "title": "貽張生",
        "id": "d79dd82d-2f37-4304-b510-62b446485d1d"
    },
    {
        "author": "齊己",
        "paragraphs": [
            "君來乞詩別，聊與愴前程。",
            "九野未無事，少年何遠行。",
            "商雲盤翠險，秦甸下煙平。",
            "應見周南化，如今在雍京。"
        ],
        "title": "送人遊雍京",
        "id": "acc06edc-6b58-4a25-a462-d4541e9a2fb2"
    },
    {
        "author": "齊己",
        "paragraphs": [
            "處處碧萋萋，平原帶日西。",
            "堪隨遊子路，遠入鷓鴣啼。",
            "金谷園應沒，夫差國已迷。",
            "欲尋蘭蕙徑，荒穢滿汀畦。"
        ],
        "title": "春草",
        "id": "700b5dfc-8c45-40b4-a559-20494d5ff44f"
    },
    {
        "author": "齊己",
        "paragraphs": [
            "華頂星邊出，真宜上士家。",
            "無人觸牀榻，滿屋貯煙霞。",
            "坐臥臨天井，晴明見海涯。",
            "禪餘石橋去，屐齒印松花。"
        ],
        "title": "懷華頂道人",
        "id": "d6db9572-1035-4fdf-9e29-efca749f51e5"
    },
    {
        "author": "齊己",
        "paragraphs": [
            "五老迴無計，三峰去不成。",
            "何言謝雲鳥，此地識公卿。",
            "夢媿將僧說，心嫌觸類生。",
            "南朝古山寺，曾憶共尋行。"
        ],
        "title": "寄自牧上人",
        "id": "32216375-4854-487a-b2be-b89a6d9f8148"
    },
    {
        "author": "齊己",
        "paragraphs": [
            "日日只騰騰，心機何以興。",
            "詩魔苦不利，禪寂頗相應。",
            "硯滿塵埃點，衣多作臥稜。",
            "如斯自消息，合是箇閑僧。"
        ],
        "title": "靜坐",
        "id": "26ef4d65-5bc5-4d4f-b157-4f41b66b81e5"
    },
    {
        "author": "齊己",
        "paragraphs": [
            "荆楚臘將殘，江湖蒼莽間。",
            "孤舟載高興，千里向名山。",
            "雪浪來無定，風帆去是閑。",
            "石橋僧問我，應寄岳茶還。"
        ],
        "title": "送人遊衡岳",
        "id": "532305fe-18ed-4cf1-b2b3-6a8efee3512d"
    },
    {
        "author": "齊己",
        "paragraphs": [
            "故人勞札翰，千里寄荆臺。",
            "知戀文明在，來尋江漢來。",
            "羣機喧白晝，陸海漲黃埃。",
            "得路應相笑，無成守死灰。"
        ],
        "title": "荅知己自闕下寄書",
        "id": "ef031c67-5e6e-441e-a405-b9c8dbef1c45"
    },
    {
        "author": "齊己",
        "paragraphs": [
            "亂迸苔錢破，參差出小欄。",
            "層層離錦籜，節節露琅玕。",
            "直上心終勁，四垂煙漸寬。",
            "欲知含古律，試剪鳳簫看。"
        ],
        "title": "新笋",
        "id": "b7ade9e4-a623-4b61-978d-6aff8147a113"
    },
    {
        "author": "齊己",
        "paragraphs": [
            "行僧去湘水，歸鴈度荆門。",
            "彼此亡家國，東西役夢魂。",
            "多慵如長傲，久住不生根。",
            "曾問興亡事，丁寧寄勿言。"
        ],
        "title": "寄唐洙處士",
        "id": "24ffa383-10c1-4ef6-8ea8-e9848276aed2"
    },
    {
        "author": "齊己",
        "paragraphs": [
            "妙刮筠篁製，纖柔玉柄同。",
            "拂蠅聲滿室，指月影搖空。",
            "敢捨經行外，常將宴坐中。",
            "揮談一無取，千萬媿生公。"
        ],
        "title": "謝人惠竹蠅拂",
        "id": "faaae310-4449-42da-ae3c-d5b44769c6ec"
    },
    {
        "author": "齊己",
        "paragraphs": [
            "燕燕知何事，年年應候來。",
            "却緣華屋在，長得好時催。",
            "花外銜泥去，空中接食迴。",
            "不同黃雀意，迷逐網羅媒。"
        ],
        "title": "新燕",
        "id": "eaa53729-5851-4d2a-8b41-990b07014c9b"
    },
    {
        "author": "齊己",
        "paragraphs": [
            "深謝高科客，名氈寄惠重。",
            "靜思生朔漠，和雪長蒙茸。",
            "摺坐資禪悅，鋪眠減病容。",
            "他年從破碎，擔去臥孤峰。"
        ],
        "title": "謝王先輩寄氈",
        "id": "ecd1e51d-7705-4ddb-98a2-ecb9b56bee62"
    },
    {
        "author": "齊己",
        "paragraphs": [
            "去歲逢京使，因還所寄詩。",
            "難留天上作，曾換月中枝。",
            "趣極僧迷旨，功深鬼不知。",
            "仍聞得名後，特地更忘疲。"
        ],
        "title": "寄還闕下高輦先輩卷",
        "id": "8b9c7c5b-3e12-427a-b6fc-564760456159"
    },
    {
        "author": "齊己",
        "paragraphs": [
            "憶就江僧乞，和煙得一莖。",
            "剪黃憎舊本，科綠惜新生。",
            "護噪蟬身穩，資吟客眼明。",
            "星郎有佳詠，雅合此君聲。"
        ],
        "title": "和孫支使惠示院中庭竹之什",
        "id": "3b7b986e-cd7d-4350-82ef-1a7d0d662a4b"
    },
    {
        "author": "齊己",
        "paragraphs": [
            "舊寄爐峰下，杉松遶石房。",
            "年年五六月，江上憶清涼。",
            "久別應荒廢，終歸隔渺茫。",
            "何當便搖落，披衲玩秋光。"
        ],
        "title": "苦熱中江上懷爐峰舊居",
        "id": "ab29e751-dee0-4fa2-ab51-9fc2b6a76058"
    },
    {
        "author": "齊己",
        "paragraphs": [
            "君到香山寺，探幽莫損神。",
            "且尋風雅主，細看樂天真。"
        ],
        "title": "送僧遊龍門香山寺",
        "id": "101ceb21-6e66-457b-91b4-7d5ce891c4a0"
    },
    {
        "author": "齊己",
        "paragraphs": [
            "江臯正月雨，平陸亦波瀾。",
            "半是峨嵋雪，重爲澤國寒。",
            "農田淹寖盡，客櫂往來難。",
            "愁殺騷人路，滄浪正渺漫。"
        ],
        "title": "江上值春雨",
        "id": "be0d5be9-5b04-4d28-8556-1f039ca31a99"
    },
    {
        "author": "齊己",
        "paragraphs": [
            "七十去百歲，都來三十春。",
            "縱饒生得到，終免死無因。",
            "密理方通理，栖真始見真。",
            "沃洲匡阜客，幾劫不迷人。"
        ],
        "title": "七十作",
        "id": "2f300006-2568-4c7e-a6d8-45d674dc30ab"
    },
    {
        "author": "齊己",
        "paragraphs": [
            "舊友一千里，新詩五十篇。",
            "此文經大匠，不見已多年。",
            "趣極同無迹，精深合自然。",
            "相思把行坐，南望隔塵煙。"
        ],
        "title": "謝虛中寄新詩",
        "id": "aac88dd4-40e4-48e0-b613-e22b305ef1e6"
    },
    {
        "author": "齊己",
        "paragraphs": [
            "兩論久研精，龍安受請行。",
            "春城雨雪霽，古寺殿堂明。",
            "白髮老僧聽，金毛師子聲。",
            "同流有誰共，別著國風清。"
        ],
        "title": "送彬座主赴龍安請講",
        "id": "f2f9f1d7-4122-41b2-ac92-357d0fe05e00"
    },
    {
        "author": "齊己",
        "paragraphs": [
            "嵩岳去值亂，匡廬迴阻兵。",
            "中途息瓶錫，十載依公卿。",
            "不那猨鳥性，但懷林泉聲。",
            "何時遂情興，吟遶杉松行。"
        ],
        "tags": [
            "庐山"
        ],
        "title": "夏日荆渚書懷",
        "id": "a4c5f940-e701-45ec-ae27-7b63cae6ae7d"
    },
    {
        "author": "齊己",
        "paragraphs": [
            "一水遶孤島，閑門掩春草。",
            "曾無長者轍，枉此問衰老。"
        ],
        "tags": [
            "西湖"
        ],
        "title": "春日西湖作",
        "id": "25eab67e-065e-4ca3-9464-9b55a950813c"
    },
    {
        "author": "齊己",
        "paragraphs": [
            "春山穀雨前，併手摘芳煙。",
            "綠嫩難盈籠，清和易晚天。",
            "且招鄰院客，試煮落花泉。",
            "地遠勞相寄，無來又隔年。"
        ],
        "title": "謝中上人寄茶",
        "id": "32796434-5818-4ebb-ab20-16e6d6951086"
    },
    {
        "author": "齊己",
        "paragraphs": [
            "西京曾入內，東洛又朝天。",
            "聖上方虛席，僧中正乏賢。",
            "晨光金殿裏，紫氣玉簾前。",
            "知祝唐堯化，新恩異往年。"
        ],
        "title": "送節大德歸闕",
        "id": "dd83d4bd-984a-4b86-9b25-abea03996ac4"
    },
    {
        "author": "齊己",
        "paragraphs": [
            "李洞僻相似，得詩先示師。",
            "鬼神迷去處，風日背吟時。",
            "格已搜清竭，名還着紫卑。",
            "從容味高作，翻爲古人疑。"
        ],
        "title": "覽清尚卷",
        "id": "dab0b054-181b-4058-aca9-7fdd9f1fe00d"
    },
    {
        "author": "齊己",
        "paragraphs": [
            "彭澤舊居在，匡廬翠疊前。",
            "因思從楚寺，便附入吳船。",
            "岸遶春殘樹，江浮曉霽天。",
            "應過虎溪社，佇立想諸賢。"
        ],
        "tags": [
            "庐山"
        ],
        "title": "荆門送晝公歸彭澤舊居",
        "id": "adee4133-be4b-4325-8c55-752c589be191"
    },
    {
        "author": "齊己",
        "paragraphs": [
            "猨鳥共不到，我來身欲浮。",
            "四邊空碧落，絕頂正清秋。",
            "宇宙知何極，華夷見細流。",
            "壇西獨立久，白日轉神州。"
        ],
        "title": "登祝融峯",
        "id": "8a0ef495-fc54-48d2-ae3e-e9bd88ab8523"
    },
    {
        "author": "齊己",
        "paragraphs": [
            "子美曾吟處，吾師復去吟。",
            "是何多勝地，銷得二公心。",
            "錦水流春闊，峨嵋疊雪深。",
            "時逢蜀僧說，或道近遊黔。"
        ],
        "title": "寄貫休",
        "id": "65e9f151-6e57-4d6e-bb55-fa20321f0992"
    },
    {
        "author": "齊己",
        "paragraphs": [
            "霜鬚芸閣吏，久掩白雲扉。",
            "來謁元戎後，還騎病馬歸。",
            "煙村蔬飲淡，江驛雪泥肥。",
            "知到中林日，春風長澗薇。"
        ],
        "title": "送唐稟正字歸萍川",
        "id": "012628f0-7000-4266-9d08-9f17234f9c35"
    },
    {
        "author": "齊己",
        "paragraphs": [
            "龍沙爲別日，廬阜得書年。",
            "不見來香社，相思遶白蓮。",
            "江僧歸海寺，楚路接吳煙。",
            "老病何堪說，扶羸寄此篇。"
        ],
        "title": "寄懷江西栖公",
        "id": "2bc4e451-749c-4b0e-a0e1-91eaf750b679"
    },
    {
        "author": "齊己",
        "paragraphs": [
            "柴門關樹石，未省夢塵埃。",
            "落日啼猨裏，同人有信來。",
            "自成爲拙隱，難以謝多才。",
            "見說相思處，前峯對古臺。"
        ],
        "title": "山中喜得友生書",
        "id": "0d9f31c2-c991-4291-9e0e-a77b877719a2"
    },
    {
        "author": "齊己",
        "paragraphs": [
            "鎗旗封蜀茗，圓潔製鮫綃。",
            "好客分烹煮，青蠅避動搖。",
            "陸生誇妙法，班女恨涼飆。",
            "多謝崔居士，相思寄寂寥。"
        ],
        "title": "謝人惠扇子及茶",
        "id": "36f396a8-4e27-466a-89ea-77a57dc8a632"
    },
    {
        "author": "齊己",
        "paragraphs": [
            "詩家爲政別，清苦日聞新。",
            "亂後無荒地，歸來盡遠人。",
            "寬容民賦稅，憔悴吏精神。",
            "何必河陽縣，空傳桃李春。"
        ],
        "title": "寄監利司空學士",
        "id": "9cc69a02-6180-4801-8378-d9f7f2e4b6d9"
    },
    {
        "author": "齊己",
        "paragraphs": [
            "萬事皆可了，有詩門最深。",
            "古人難得志，吾子苦留心。",
            "野疊涼雲朵，苔重怪木陰。",
            "他年立名字，笑我老雙林。"
        ],
        "title": "荅陳秀才",
        "id": "ba9d2070-76f4-4239-984d-a8999ed41639"
    },
    {
        "author": "齊己",
        "paragraphs": [
            "春日上芳洲，經春蘭杜幽。",
            "此時尋橘岸，昨日在城樓。",
            "鷺立青楓杪，沙沈白浪頭。",
            "漁家好生計，簷底繫扁舟。"
        ],
        "title": "遊橘洲",
        "id": "5b720442-c06f-4d1c-9bd6-b77fe6b8f866"
    },
    {
        "author": "齊己",
        "paragraphs": [
            "阮肇迷仙處，禪門接紫霞。",
            "不知尋鶴路，幾里入桃花。",
            "晚樹陰搖蘚，春潭影弄砂。",
            "何當見招我，乞與片生涯。"
        ],
        "title": "寄武陵道友",
        "id": "80fbef34-d9af-46b6-a956-eae7d192aa37"
    },
    {
        "author": "齊己",
        "paragraphs": [
            "五金元造化，九鍊更精新。",
            "敢謂長生客，將遺必死人。",
            "久餐應換骨，一服已通神。",
            "終逐淮王去，永拋浮世塵。"
        ],
        "title": "謝人惠藥",
        "id": "6a150b95-ea6a-4072-9e97-7a5df29a24e9"
    },
    {
        "author": "齊己",
        "paragraphs": [
            "豈要私相許，君詩自入神。",
            "風騷何句出，瀑布一聯新。",
            "□若長如此，名須遠逐身。",
            "閑齋舒復卷，留滯忽經旬。"
        ],
        "title": "還族弟卷",
        "id": "1c50308e-e896-4d0b-94eb-20eaf22548f8"
    },
    {
        "author": "齊己",
        "paragraphs": [
            "又向夔城去，知難動旅魂。",
            "自非亡國客，何慮斷腸猨。",
            "灩澦分高仞，瞿塘露淺痕。",
            "明年期此約，平穩到荆門。"
        ],
        "title": "送周秀遊峽",
        "id": "d9b02980-23c1-4110-a92c-1f079197b3a9"
    },
    {
        "author": "齊己",
        "paragraphs": [
            "湖光搖翠木，靈洞疊雲深。",
            "五月經行處，千秋檜栢陰。",
            "山形臨北渚，僧格繼東林。",
            "莫惜相招信，余心是此心。"
        ],
        "title": "荆門夏日寄洞山節公",
        "id": "130b988b-2ffd-46bc-8118-410a3dd0fdb6"
    },
    {
        "author": "齊己",
        "paragraphs": [
            "遠迹都如雁，南行又北迴。",
            "老僧猶記得，往歲已曾來。",
            "話遍名山境，燒殘黑櫟灰。",
            "無因伴師往，歸思在天台。"
        ],
        "title": "再經蔣山與諸長老夜話",
        "id": "27250571-0a5b-4ec5-8f65-ed85059d204d"
    },
    {
        "author": "齊己",
        "paragraphs": [
            "玉泉神運寺，寒磬徹琴堂。",
            "有境靈如此，爲官興亦長。",
            "吏愁清白甚，民樂賦輸忘。",
            "聞說巴山縣，今來尚憶張。"
        ],
        "title": "寄當陽張明府",
        "id": "48312d91-56b2-4efc-af18-64b74d089427"
    },
    {
        "author": "齊己",
        "paragraphs": [
            "白石路重重，縈紆勢忽窮。",
            "孤峯擎像閣，萬木蔽星空。",
            "世論隨時變，禪懷歷劫同。",
            "良宵正冥目，海日上窗紅。"
        ],
        "title": "遊三覺山",
        "id": "653dc6c0-5bd2-4925-9463-9f981126e6b2"
    },
    {
        "author": "齊己",
        "paragraphs": [
            "九月將欲盡，幽叢始綻芳。",
            "都緣含正氣，不是背重陽。",
            "採去蜂聲遠，尋來蝶路長。",
            "王孫歸未晚，猶得泛金觴。"
        ],
        "title": "庭際晚菊上主人",
        "id": "41f6bd08-177e-484c-9bd5-60fd076528ed"
    },
    {
        "author": "齊己",
        "paragraphs": [
            "荆門與閩越，關戍隔三千。",
            "風雪揚帆去，臺隍指海邊。",
            "客情消旅火，王化似堯年。",
            "莫失春迴約，江城穀雨前。"
        ],
        "title": "送趙長史歸閩川",
        "id": "a7b7ebab-e5f7-48c9-8eef-0cfc1b6a6a88"
    },
    {
        "author": "齊己",
        "paragraphs": [
            "何處同嵇懶，吾徒道異諸。",
            "本無文字學，何有往來書。",
            "嶽寺逍遙夢，侯門勉強居。",
            "相知在玄契，莫訝八行疎。"
        ],
        "title": "擬嵇康絕交寄湘中貫微",
        "id": "ae2faebf-6c7b-483e-b114-e21a162bf02f"
    },
    {
        "author": "齊己",
        "paragraphs": [
            "北來儒士說，許下有吟僧。",
            "白日身長倚，清秋塔上層。",
            "言雖依景得，理要入無徵。",
            "敢望多相示，孱微老不勝。"
        ],
        "title": "寄許州清古",
        "id": "377f8157-763c-4911-9620-67afa7ac5ae8"
    },
    {
        "author": "齊己",
        "paragraphs": [
            "五首新裁翦，搜羅盡指歸。",
            "誰曾師古律，君自負天機。",
            "聖后求賢久，明公得雋稀。",
            "乘秋好攜去，直望九霄飛。"
        ],
        "title": "謝丁秀才見示賦卷",
        "id": "a5c0ef43-fd52-4e7a-b7c7-6af4f527c806"
    },
    {
        "author": "齊己",
        "paragraphs": [
            "褰簾聽秋信，晚傍竹聲歸。",
            "多故堪傷骨，孤峯好拂衣。",
            "梧桐凋綠盡，菡萏墮紅稀。",
            "却恐吾形影，嫌心與口違。"
        ],
        "title": "驚秋",
        "id": "5c74f141-7829-4aa1-8531-733b28cccef8"
    },
    {
        "author": "齊己",
        "paragraphs": [
            "北風吹夏雨，和竹亞南軒。",
            "豆枕欹涼冷，蓮峯入夢魂。",
            "窗多斜迸濕，庭徧瀑流痕。",
            "清興知無限，晴來示一言。"
        ],
        "title": "夏日雨中寄幕中知己",
        "id": "9ddb23fd-e5bf-4b01-bd37-cc986da31a75"
    },
    {
        "author": "齊己",
        "paragraphs": [
            "風濤出洞庭，帆影入澄清。",
            "何處驚鴻起，孤舟趂月行。",
            "時難多戰地，野闊絕春耕。",
            "骨肉知存否，林園近郡城。"
        ],
        "tags": [
            "洞庭湖"
        ],
        "title": "夜次湘陰",
        "id": "b90db8fa-9e35-4fa5-90b4-5a2848728e66"
    },
    {
        "author": "齊己",
        "paragraphs": [
            "疎野還如舊，何曾稱在城。",
            "水邊無伴立，天際有山橫。",
            "落日雲霞赤，高窗筆硯明。",
            "鮑昭多所得，時憶寄湯生。"
        ],
        "title": "寄唐稟正字",
        "id": "e1757c5c-b293-4c17-8e4b-3c431000c59c"
    },
    {
        "author": "齊己",
        "paragraphs": [
            "入寺先來此，經窗半在湖。",
            "秋風新菡萏，暮雨老菰蒲。",
            "任聽浮生速，能消默坐無。",
            "語來燈焰短，嘒唳發高梧。"
        ],
        "title": "宿舒湖希上人房",
        "id": "4b6048fa-3de7-4fa4-a705-554f25cc8d68"
    },
    {
        "author": "齊己",
        "paragraphs": [
            "忽忽動中私，人間何所之。",
            "老過離亂世，生在太平時。",
            "桃李春無主，杉松寺有期。",
            "曾吟子山賦，何啻舊凌遲。"
        ],
        "title": "戊辰歲江南感懷",
        "id": "eb8708d4-9150-4e59-95ae-0cea61f098dc"
    },
    {
        "author": "齊己",
        "paragraphs": [
            "東越常懸思，山門在永嘉。",
            "秋光浮楚水，帆影背長沙。",
            "城黑天台雨，村明海嶠霞。",
            "時尋謝公跡，春草有瑤花。"
        ],
        "title": "送林上人歸永嘉舊居",
        "id": "b99dc438-cfdf-4e8a-b890-7fd9311608a4"
    },
    {
        "author": "齊己",
        "paragraphs": [
            "嘉遁有新吟，因僧寄竹林。",
            "靜思來鳥外，閑味遶松陰。",
            "兵寇憑凌甚，溪山幾許深。",
            "休爲反招隱，攜取一相尋。"
        ],
        "title": "荅友生山居寄示",
        "id": "db3f5064-de5e-462c-81f2-d4cef62027a9"
    },
    {
        "author": "齊己",
        "paragraphs": [
            "雨霽湘楚晚，水涼天亦澄。",
            "山中應解夏，渡口有行僧。",
            "鳥列滄洲隊，雲排碧落層。",
            "孤峯磬聲絕，一點石龕燈。"
        ],
        "title": "新秋霽後晚眺懷先公",
        "id": "868d338b-f7f2-42b8-a5ba-3e1ccbf159d8"
    },
    {
        "author": "齊己",
        "paragraphs": [
            "所向似無端，風前吟凭欄。",
            "旁人應悶見，片水自閑看。",
            "碧底紅鱗鬣，澄邊白羽翰。",
            "南山衆木葉，飄著竹聲乾。"
        ],
        "title": "池上感興",
        "id": "948ca68b-3617-4024-ae29-dbc18fe6c9b7"
    },
    {
        "author": "齊己",
        "paragraphs": [
            "百病煎衰朽，栖遲戰國中。",
            "思量青壁寺，行坐赤松風。",
            "道寄虛無合，書傳往復空。",
            "可憐禪月子，香火國門東。"
        ],
        "title": "和曇域上人寄贈之什",
        "id": "44e94f48-009f-4fb2-adc0-b1d00643e339"
    },
    {
        "author": "齊己",
        "paragraphs": [
            "塔聳層峯後，碑鐫巨石新。",
            "不知將一句，分付與何人。",
            "靜坐雲生衲，空山月照真。",
            "後徒遊禮者，猶認指迷津。"
        ],
        "title": "弔雙泉大師真塔",
        "id": "6e1d9deb-7fc0-48cc-a171-49c863272e7f"
    },
    {
        "author": "齊己",
        "paragraphs": [
            "故園雖不遠，那免愴行思。",
            "莽蒼平湖路，霏微過雪時。",
            "全無山阻隔，或有客相隨。",
            "得見交親後，春風動柳絲。"
        ],
        "title": "暮冬送璘上人歸華容",
        "id": "1794b283-41e7-4702-88e1-5c860a22a789"
    },
    {
        "author": "齊己",
        "paragraphs": [
            "萬物都寂寂，堪聞彈正聲。",
            "人心盡如此，天下自和平。",
            "湘水瀉秋碧，古風吹太清。",
            "往年廬岳奏，今夕更分明。"
        ],
        "title": "秋夜聽業上人彈琴",
        "id": "152831ca-dab0-4b8a-b7ed-8d20355baf49"
    },
    {
        "author": "齊己",
        "paragraphs": [
            "別後聞餐餌，相逢訝道情。",
            "肌膚紅色透，髭髮黑光生。",
            "仙洞誰傳與，松房自鍊成。",
            "常蒙遠分惠，亦覺骨毛輕。"
        ],
        "title": "謝人惠丹藥",
        "id": "2fb49f22-8daa-4b6e-8cd8-23d72739097d"
    },
    {
        "author": "齊己",
        "paragraphs": [
            "我衰君亦老，相憶更何言。",
            "除泥安禪力，難醫必死根。",
            "梅寒爭雪彩，日冷讓冰痕。",
            "早晚東歸去，同尋入石門。"
        ],
        "title": "荆門病中寄懷貫微上人",
        "id": "392d77ac-1557-47b7-805a-dc99da4709c4"
    },
    {
        "author": "齊己",
        "paragraphs": [
            "早向文章裏，能降少壯心。",
            "不愁人不愛，閑處自閑吟。",
            "水國雲雷闊，僧園竹樹深。",
            "無嫌我衰颯，時此一相尋。"
        ],
        "title": "荅孔秀才",
        "id": "74c0a9a1-1ba2-4818-94da-b5ec78b987d2"
    },
    {
        "author": "齊己",
        "paragraphs": [
            "兩岸山青映，中流一櫂聲。",
            "遠無風浪動，正向夕陽橫。",
            "島嶼蟬分宿，沙洲客獨行。",
            "浩然心自合，何必濯吾纓。"
        ],
        "title": "秋江",
        "id": "fa544607-7279-4af0-9c66-d2e6fea02338"
    },
    {
        "author": "齊己",
        "paragraphs": [
            "孤舸凭幽窗，清波逼面涼。",
            "舉頭還有礙，低眼即無妨。",
            "瞥過沙禽翠，斜分夕照光。",
            "何時到山寺，上閣看江鄉。"
        ],
        "title": "船窗",
        "id": "cce648a4-bcec-4232-a9bf-75e9634228ed"
    },
    {
        "author": "齊己",
        "paragraphs": [
            "永日還欹枕，良宵亦曲肱。",
            "神閑無萬慮，壁冷有殘燈。",
            "香影浮龕象，瓶聲著井冰。",
            "尋思到何處，海上斷崖僧。"
        ],
        "title": "永夜",
        "id": "22ebe39f-2753-4b30-a85e-e56ca9811756"
    },
    {
        "author": "齊己",
        "paragraphs": [
            "眼暗心還白，逢春強凭欄。",
            "因聞積雨夜，却憶舊山寒。",
            "竹撼煙叢滑，花燒露朵乾。",
            "故人相會處，應話此衰殘。"
        ],
        "title": "中春愴懷寄二三知己",
        "id": "b7b91fd7-4e72-4b2b-ab60-6be500d1d4eb"
    },
    {
        "author": "齊己",
        "paragraphs": [
            "了然知是夢，既覺更何求。",
            "死入孤峯去，灰飛一燼休。",
            "雲無空碧在，天靜月華流。",
            "免有諸徒弟，時來弔石頭。"
        ],
        "title": "自遣",
        "id": "e92c4c40-9641-43d1-b9cc-11fc47b7b6ad"
    },
    {
        "author": "齊己",
        "paragraphs": [
            "涼風動行興，含笑話臨途。",
            "已得身名了，全忘客道孤。",
            "鄉程過百越，帆影遶重湖。",
            "家在飛鴻外，音書可寄無。"
        ],
        "title": "送陳霸歸閩",
        "id": "bff83ec9-9cc9-44a9-bba2-8259bb620777"
    },
    {
        "author": "齊己",
        "paragraphs": [
            "衡岳去都忘，清吟戀省郎。",
            "淹留才半月，詶唱頗盈箱。",
            "雪長松檉格，茶添語話香。",
            "因論樂安子，年少老篇章。"
        ],
        "title": "寄孫闢呈鄭谷郎中",
        "id": "4fd69186-f20c-4167-a41b-664f52ccf641"
    },
    {
        "author": "齊己",
        "paragraphs": [
            "峨嵋來已遠，衡岳去猶賒。",
            "南浦懸帆影，西風亂荻花。",
            "天涯遙夢澤，山衆近長沙。",
            "有興多新作，攜將大府誇。"
        ],
        "title": "荆門送人自峨嵋游南岳",
        "id": "96f14a05-6a78-4201-b3d9-87338e18f5fc"
    },
    {
        "author": "齊己",
        "paragraphs": [
            "西園罷宴遊，東閣念林丘。",
            "特減花邊峭，來添竹裏幽。",
            "憶過陽朔見，曾記大湖求。",
            "從此頻吟遶，歸山意亦休。"
        ],
        "title": "謝主人石筍",
        "id": "82ff5bbe-c3a1-4023-81df-a370a1af1d02"
    },
    {
        "author": "齊己",
        "paragraphs": [
            "大聖威靈地，安公宴坐蹤。",
            "未知長寂默，不見久從容。",
            "塔影高羣木，江聲壓暮鐘。",
            "此遊幽勝後，來夢亦應重。"
        ],
        "title": "經安公寺",
        "id": "669c9314-fa46-408b-96f8-2317c6f9c236"
    },
    {
        "author": "齊己",
        "paragraphs": [
            "每到秋殘夜，燈前憶故鄉。",
            "園林紅橘柚，窗戶碧瀟湘。",
            "離別身垂老，艱難路去長。",
            "弟兄應健在，兵火裏耕桑。"
        ],
        "title": "秋夕寄諸姪",
        "id": "67cd8fb5-67b3-41b4-b574-3f75822417e2"
    },
    {
        "author": "齊己",
        "paragraphs": [
            "正擁寒灰次，何當惠寂寥。",
            "且留連夜向，未敢滿爐燒。",
            "必恐吞難盡，唯愁撥易消。",
            "豪家揑爲獸，紅迸錦茵焦。"
        ],
        "title": "謝炭",
        "id": "bbdaba64-df70-46b8-8d8b-182386c9bb5e"
    },
    {
        "author": "齊己",
        "paragraphs": [
            "一百二十日，煎熬幾不勝。",
            "憶歸滄海寺，冷倚翠崖稜。",
            "舊扇猶操執，新秋更鬱蒸。",
            "何當見涼月，擁衲訪詩朋。"
        ],
        "title": "夏滿日偶作寄孫支使",
        "id": "648c2705-316b-470c-b16b-6ddb45d96b05"
    },
    {
        "author": "齊己",
        "paragraphs": [
            "山門搖落空，霜霰滿杉松。",
            "明月行禪處，青苔遶石重。",
            "泉聲喧萬壑，鐘韻遍千峯。",
            "終去焚香老，同師大士蹤。"
        ],
        "title": "寄清溪道友",
        "id": "23c54279-e6c7-4ada-a770-a98fc35fcef9"
    },
    {
        "author": "齊己",
        "paragraphs": [
            "敢望重緣飾，微茫洞壑春。",
            "坐看終未是，歸臥始應真。",
            "已覺心中朽，猶憐四面新。",
            "不因公子鑒，零落幾成塵。"
        ],
        "title": "謝重緣舊山水障子",
        "id": "ba2501bc-0f53-4b64-abae-ab3a569981f9"
    },
    {
        "author": "齊己",
        "paragraphs": [
            "鄰井雙梧上，一蟬鳴隔牆。",
            "依稀舊林日，撩亂遶山堂。",
            "難嘿吟風口，終清飲露腸。",
            "老僧加護物，應任噪殘陽。"
        ],
        "title": "寺居",
        "id": "6701e0f4-a46d-4db4-91d0-e76d7d653eaf"
    },
    {
        "author": "齊己",
        "paragraphs": [
            "金刀閃冷光，一剃一清涼。",
            "未免隨朝夕，依前長雪霜。",
            "夏林欹石膩，春澗水泉香。",
            "向老凋疎盡，寒天不出房。"
        ],
        "title": "剃髮",
        "id": "d324f8f0-34f3-4a6f-994c-f53f79ccec07"
    },
    {
        "author": "齊己",
        "paragraphs": [
            "敢謂神仙手，多懷老比丘。",
            "編聯來鹿野，酬唱在龍樓。",
            "洛浦精靈懾，邙山鬼魅愁。",
            "二南風雅道，從此化東周。"
        ],
        "title": "謝高輦先輩寄新唱和集",
        "id": "4e723e3e-07c8-425e-b28f-2d12a7276728"
    },
    {
        "author": "齊己",
        "paragraphs": [
            "西江東注急，孤櫂若流星。",
            "風浪相隨白，雲中獨過青。",
            "他時誰共說，此路我曾經。",
            "好向吳朝看，衣冠盡漢庭。"
        ],
        "title": "送徐秀才遊吳國",
        "id": "8abd48a4-f65e-4fbe-a8fa-28e44ed11f51"
    },
    {
        "author": "齊己",
        "paragraphs": [
            "憶在匡廬日，秋風八月時。",
            "松聲虎溪寺，塔影雁門師。",
            "步碧葳蕤徑，吟香菡萏池。",
            "何當舊泉石，歸去洗心脾。"
        ],
        "tags": [
            "庐山"
        ],
        "title": "憶在匡廬日",
        "id": "45361806-b765-4352-b4dc-1ed6c8270756"
    },
    {
        "author": "齊己",
        "paragraphs": [
            "山下人來說，多時不下山。",
            "是應終未是，閑得且須閑。",
            "海面雲歸竇，猿邊月上關。",
            "尋思亂峯頂，空送衲僧還。"
        ],
        "title": "寄三覺山從益上人",
        "id": "c30560bc-7750-4783-9978-e8e89f1c27e2"
    },
    {
        "author": "齊己",
        "paragraphs": [
            "日日加衰病，心心趣寂寥。",
            "殘陽起閑望，萬木聳寒條。",
            "楚寺新爲客，吳江舊看潮。",
            "此懷何以寄，風雨暮蕭蕭。"
        ],
        "title": "殘秋感愴",
        "id": "01d5570f-d796-4845-a25d-d730a11edd8c"
    },
    {
        "author": "齊己",
        "paragraphs": [
            "竟陵兵革際，歸復舊園林。",
            "早歲爲官苦，常聞說此心。",
            "海邊山夜上，城外寺秋尋。",
            "應訝嵩峯約，蹉跎直到今。"
        ],
        "title": "寄南徐劉員外二首 一",
        "id": "1581cbba-e5bf-442a-99c0-6b32b460d156"
    },
    {
        "author": "齊己",
        "paragraphs": [
            "晝公評衆製，姚監選諸文。",
            "風雅誰收我，編聯獨有君。",
            "餘生終此道，萬事盡浮雲。",
            "爭得重攜手，探幽楚水濆。"
        ],
        "title": "寄南徐劉員外二首 二",
        "id": "f502be35-ca22-462c-964c-886f013e83a6"
    },
    {
        "author": "齊己",
        "paragraphs": [
            "功到難搜處，知難始是詩。",
            "自能探虎子，何慮屈男兒。",
            "此道真清氣，前賢早白髭。",
            "須教至公手，不惜付丹枝。"
        ],
        "title": "貽王秀才",
        "id": "03ef0aad-9a57-4c64-8df5-fdf43435f902"
    },
    {
        "author": "齊己",
        "paragraphs": [
            "見君詩自別，君是繼詩人。",
            "道出千途外，功爭一字新。",
            "寂寥中影跡，霜雪裏精神。",
            "待折東堂桂，歸來更苦辛。"
        ],
        "title": "贈孫生",
        "id": "599a982e-ea9a-48fb-8746-f377418bb0bd"
    },
    {
        "author": "齊己",
        "paragraphs": [
            "清洛碧嵩根，寒流白照門。",
            "園林經難別，桃李幾株存。",
            "衰老江南日，淒涼海上村。",
            "閑來曬朱紱，淚滴舊朝恩。"
        ],
        "title": "酬元員外",
        "id": "1b05d5f8-7ee4-4a3b-a078-dbad34de57c9"
    },
    {
        "author": "齊己",
        "paragraphs": [
            "庾信哀何極，仲宣悲苦多。",
            "因思學文賦，不勝弄干戈。",
            "自古有如此，於今終若何。",
            "到頭重策蹇，歸去舊煙蘿。"
        ],
        "title": "與楊秀才話別",
        "id": "7273a215-4def-4ca0-8c64-8ccc88f8c9d9"
    },
    {
        "author": "齊己",
        "paragraphs": [
            "門底桃源水，涵空復映山。",
            "高吟煙雨霽，殘日郡樓間。",
            "變俗真無事，分題是不閑。",
            "尋思章岸見，全未有年顏。"
        ],
        "title": "寄何崇丘員外",
        "id": "dd9dbb48-520e-4ca8-9862-61096cac69ab"
    },
    {
        "author": "齊己",
        "paragraphs": [
            "往年長白山，發憤忍飢寒。",
            "埽葉雪霜濕，讀書脣齒乾。",
            "羣經通講解，八十尚輕安。",
            "今日江南寺，相逢話世難。"
        ],
        "title": "贈劉五經",
        "id": "e0a29abb-56b7-4f93-b3d5-4c9f3ca1099f"
    },
    {
        "author": "齊己",
        "paragraphs": [
            "我亦遊山者，常經舊所經。",
            "雪消天外碧，春曉海中青。",
            "可見亂離世，況臨衰病形。",
            "憐君此行興，獨入白雲屏。"
        ],
        "title": "送游山道者",
        "id": "ce8b068d-a17f-426f-9378-d2e18c286121"
    },
    {
        "author": "齊己",
        "paragraphs": [
            "殘照玉梁巔，峨峨遠櫂前。",
            "古來傳勝異，人去學神仙。",
            "白鹿老碧壑，黃猨啼紫煙。",
            "誰心共無事，局上度流年。"
        ],
        "title": "舟中江上望玉梁山懷李尊師",
        "id": "fd55629a-3965-48d8-a6be-0cc313488900"
    },
    {
        "author": "齊己",
        "paragraphs": [
            "聞說征人說，嗚嗚何處邊。",
            "孤城沙塞地，殘月雪霜天。",
            "會轉胡風急，吹長磧雁連。",
            "應傷漢車騎，名未勒燕然。"
        ],
        "title": "角",
        "id": "36f66970-f369-4a07-bbe4-aabe9be62d75"
    },
    {
        "author": "齊己",
        "paragraphs": [
            "畢竟將何狀，根元在正思。",
            "達人皆一貫，迷者自多岐。",
            "觸類風騷遠，懷賢肺腑衰。",
            "河橋送別者，二子好相知。"
        ],
        "title": "言詩",
        "id": "82e63e98-5564-4742-8810-f902ad1555ff"
    },
    {
        "author": "齊己",
        "paragraphs": [
            "離亂幾時休，儒生厄遠遊。",
            "亡家非漢代，何處覓荆州？",
            "旅夢寒燈屋，鄉懷晝雨樓。",
            "相逢話相殺，誰復念風流。"
        ],
        "title": "詶王秀才",
        "id": "055c6836-9f71-479c-a5c3-a6135bc0b616"
    },
    {
        "author": "齊己",
        "paragraphs": [
            "莎徑荒蕪甚，君應共此情。",
            "江村雷雨發，竹屋夢魂驚。",
            "社過多來燕，花繁漸老鶯。",
            "相思意何切，新作未曾評。"
        ],
        "title": "春居寄友生",
        "id": "8812736e-d0b8-4afb-abff-bc004ae316b5"
    },
    {
        "author": "齊己",
        "paragraphs": [
            "十萬雄軍幕，三千上客才。",
            "何當談笑外，遠慰寂寥來。",
            "騷雅鏘金擲，風流醉玉頹。",
            "爭知江雪寺，老病向寒灰。"
        ],
        "title": "寄荅武陵幕中何支使二首 一",
        "id": "f7ddb088-42f3-4eb4-ab5a-598a104bafd0"
    },
    {
        "author": "齊己",
        "paragraphs": [
            "南州無百戰，北地有長征。",
            "閑殺何從事，傷哉蘇子卿。",
            "江樓聯雪句，野寺看春耕。",
            "門外滄浪水，風波雜雨聲。"
        ],
        "title": "寄荅武陵幕中何支使二首 二",
        "id": "fec96228-ff9b-4e87-81d9-28f379ca5ae4"
    },
    {
        "author": "齊己",
        "paragraphs": [
            "去年曾到此，久立滯前程。",
            "岐路時難處，風濤晚未平。",
            "汀蟬含老韻，岸荻簇枯聲。",
            "莫泥關河險，多遊自遠行。"
        ],
        "title": "浙江晚渡",
        "id": "d51da6c9-30dc-4a0d-82e1-9a6aac04d656"
    },
    {
        "author": "齊己",
        "paragraphs": [
            "一戰偶不捷，東歸計未空。",
            "還攜故書劒，去謁舊英雄。",
            "楚雪連吳樹，西江正北風。",
            "男兒藝若是，會合值明公。"
        ],
        "title": "送人下第東歸再謁舊主人",
        "id": "f1a6e436-4bcc-44f5-9319-98896320e8f4"
    },
    {
        "author": "齊己",
        "paragraphs": [
            "穿鑿堪傷骨，風騷久痛心。",
            "永言無絕唱，忽此惠希音。",
            "楊柳江湖晚，芙蓉島嶼深。",
            "何因會仙手，臨水一披襟。"
        ],
        "title": "寄謝高先輩見寄二首 一",
        "id": "8c0b7acb-8cbb-403d-8771-2514a59e6a8e"
    },
    {
        "author": "齊己",
        "paragraphs": [
            "詩在混茫前，難搜到極玄。",
            "有時還積思，度歲未終篇。",
            "片月雙松際，高樓闊水邊。",
            "前賢多此得，風味若爲傳。"
        ],
        "title": "寄謝高先輩見寄二首 二",
        "id": "f2dffbed-74b9-43b3-95d1-2ac08382a0bf"
    },
    {
        "author": "齊己",
        "paragraphs": [
            "大仰禪棲處，杉松到頂陰。",
            "下來雖有路，歸去每無心。",
            "鳥道峯形直，龍湫石影深。",
            "徑行誰得見，半夜老猨吟。"
        ],
        "title": "寄仰山光味長者",
        "id": "0899174e-5bcd-4da2-b165-61f707eaaa2d"
    },
    {
        "author": "齊己",
        "paragraphs": [
            "爲儒老雙鬢，勤苦竟何如。",
            "四海方磨劒，空山自讀書。",
            "石圍泉眼碧，秋落洞門虛。",
            "莫慮搜賢僻，徵君舊此居。"
        ],
        "title": "貽廬岳陳沆秀才",
        "id": "ee460ced-cba8-476e-aaa1-59cd7c7cc6cf"
    },
    {
        "author": "齊己",
        "paragraphs": [
            "漢地從休馬，胡家自牧羊。",
            "都來銷帝道，渾不用兵防。",
            "草上孤城白，沙翻大漠黃。",
            "秋風起邊雁，一一向瀟湘。"
        ],
        "title": "邊上",
        "id": "926183c4-574b-44ff-9670-7c1c25309e5a"
    },
    {
        "author": "齊己",
        "paragraphs": [
            "聲異蟪蛄聲，聽須是正聽。",
            "無風來竹院，有月在莎庭。",
            "雖不妨調瑟，多堪伴誦經。",
            "誰人向秋夕，爲爾欲忘形。"
        ],
        "title": "蟋蟀",
        "id": "e0079db9-14ed-40cf-8baf-8f51a34942b2"
    },
    {
        "author": "齊己",
        "paragraphs": [
            "西望鄭先生，焚修在杳冥。",
            "幾番松骨朽，未換鬢根青。",
            "石闕涼調瑟，秋壇夜拜星。",
            "俗人應撫掌，閑處誦黃庭。"
        ],
        "title": "寄西山鄭谷神",
        "id": "281ac260-3a09-4e4f-8b31-3b33d1e2c824"
    },
    {
        "author": "齊己",
        "paragraphs": [
            "堪笑修仙侶，燒金覓大還。",
            "不知消息火，只在寂寥關。",
            "鬢白爐中術，魂飛海上山。",
            "悲哉五千字，無用在人間。"
        ],
        "title": "讀參同契",
        "id": "c8b8a440-0ea9-48e7-a815-55f9e3d7c601"
    },
    {
        "author": "齊己",
        "paragraphs": [
            "楚樹雪晴後，蕭蕭落晚風。",
            "因思故國夜，臨水幾株空。",
            "煮茗燒乾脆，行苔踏爛紅。",
            "來年未離此，還見碧叢叢。"
        ],
        "title": "聞落葉",
        "id": "9e371c3f-ccb6-46df-8612-3db2b1c33649"
    },
    {
        "author": "齊己",
        "paragraphs": [
            "瀟湘多勝異，宗社久裴回。",
            "兄弟同遊去，幽奇盡采來。",
            "只應求妙唱，何以示寒灰。",
            "上國攜歸後，唯呈不世才。"
        ],
        "title": "謝王先輩昆弟遊湘中迴各見示新詩",
        "id": "c90bf8d3-9cf6-4526-a406-8f76cc3afb11"
    },
    {
        "author": "齊己",
        "paragraphs": [
            "道自閑機長，詩從靜境生。",
            "不知春豔盡，但覺雅風清。",
            "竹膩題幽碧，蕉乾裂脆聲。",
            "何當九霄客，重疊記無名。"
        ],
        "title": "寄酬高輦推官",
        "id": "de260931-f7aa-4f9d-adb8-78cfef3061a5"
    },
    {
        "author": "齊己",
        "paragraphs": [
            "禪玄無可並，詩妙有何評。",
            "五七字中苦，百千年後清。",
            "難求方至理，不朽始爲名。",
            "珍重重相見，忘機話此情。"
        ],
        "title": "逢詩僧",
        "id": "f2866b5a-4e07-44e2-87b7-bf9b78cbbd03"
    },
    {
        "author": "齊己",
        "paragraphs": [
            "大道多大笑，寂寥何以論。",
            "霜楓翻落葉，水鳥啄閑門。",
            "服藥還傷性，求珠亦損魂。",
            "無端鑿混沌，一死不還源。"
        ],
        "title": "話道",
        "id": "161240b4-f608-4f6f-8815-a25ccfc5d8d3"
    },
    {
        "author": "齊己",
        "paragraphs": [
            "宮錦三十段，金梭新織來。",
            "殷勤謝君子，迢遞寄寒灰。",
            "鸑鷟對鼓舞，神仙雙裴回。",
            "誰當巧裁製，披去升瑤臺。"
        ],
        "title": "謝歐陽侍郎寄示新集",
        "id": "270578b5-9787-4551-acd8-48459a209b6e"
    },
    {
        "author": "齊己",
        "paragraphs": [
            "漸漸見苔青，疎疎遍地生。",
            "閑穿藤屐起，亂踏石階行。",
            "野鳥啼幽樹，名僧笑此情。",
            "殘陽竹陰裏，老圃打門聲。"
        ],
        "title": "西墅新居",
        "id": "b23c08ea-3ba7-41b7-95a5-bd2e4af5a6da"
    },
    {
        "author": "齊己",
        "paragraphs": [
            "幽人還愛雲，才子已從軍。",
            "可信鴛鴻侶，更思麋鹿羣。",
            "新題雖有寄，舊論竟難聞。",
            "知己今如此，編聯悉欲焚。"
        ],
        "title": "酬孫魴",
        "id": "c0c7c036-8922-4dc0-8fdb-2aa6126dd21f"
    },
    {
        "author": "齊己",
        "paragraphs": [
            "日日掃復灑，不容纖物侵。",
            "敢望來客口，道似主人心。",
            "蟻過光中少，苔依潤處深。",
            "門前亦如此，一徑入疎林。"
        ],
        "title": "掃地",
        "id": "d265deac-e6b3-4a30-b737-ab7baf51545a"
    },
    {
        "author": "齊己",
        "paragraphs": [
            "紅霞青壁底，石室薜蘿垂。",
            "應有迷仙者，曾逢採藥時。",
            "桃花饒兩頰，松葉淺長髭。",
            "直是來城市，何人識得伊。"
        ],
        "tags": [
            "庐山"
        ],
        "title": "書匡山隱者壁",
        "id": "530d9f84-6b32-4f15-a952-f91aa57a051f"
    },
    {
        "author": "齊己",
        "paragraphs": [
            "由來喧滑境，難駐寂寥蹤。",
            "逼夏搖孤錫，離城入亂峯。",
            "雲門應近寺，石路或穿松。",
            "知在棲禪外，題詩寄北宗。"
        ],
        "title": "送乾康禪師入山過夏",
        "id": "b749368c-dab2-4163-9542-93673456a69d"
    },
    {
        "author": "齊己",
        "paragraphs": [
            "野鴨殊家鴨，離羣忽遠飛。",
            "長生緣甚瘦，近死爲傷肥。",
            "江海游空闊，池塘啄細微。",
            "紅蘭白蘋渚，春暖刷毛衣。"
        ],
        "title": "野鴨",
        "id": "9326b06d-a918-491e-8b3a-e7080b3a5e10"
    },
    {
        "author": "齊己",
        "paragraphs": [
            "旦暮餘生在，肌膚十分無。",
            "眠寒半榻朽，立月一株枯。",
            "夢已隨雙樹，詩猶却萬夫。",
            "名山未歸得，可惜死江湖。"
        ],
        "title": "傷秋",
        "id": "153b30b7-5328-4623-b529-aaa8b7ab3cfa"
    },
    {
        "author": "齊己",
        "paragraphs": [
            "鐵柱東湖岸，寺高人亦閑。",
            "往年曾每日，來此看西山。",
            "竹徑青苔合，茶軒白鳥還。",
            "而今在天末，欲去已衰顏。"
        ],
        "title": "懷東湖寺",
        "id": "e5208479-98cb-42b1-b828-a4d6db85c333"
    },
    {
        "author": "齊己",
        "paragraphs": [
            "形影更誰親，應懷漆道人。",
            "片言酬鑿齒，半偈伏姚秦。",
            "榛莽池經燒，蒿萊寺過春。",
            "心期重西去，一共弔遺塵。"
        ],
        "title": "寄峴山願公三首 一",
        "id": "724b3749-b445-4990-a5da-8adc515beee5"
    },
    {
        "author": "齊己",
        "paragraphs": [
            "相思恨相遠，至理那時何。",
            "道笑忘言甚，詩嫌背俗多。",
            "青苔閑閣閉，白日斷人過。",
            "獨上西樓望，荆門千萬坡。"
        ],
        "title": "寄峴山願公三首 二",
        "id": "77ac0ebf-37b4-4625-a2d1-8cbba8bc5dff"
    },
    {
        "author": "齊己",
        "paragraphs": [
            "彼此無消息，所思江漢遙。",
            "轉聞多患難，甚說遠相招。",
            "老至何悲歎，生知便寂寥。",
            "終期踏松影，攜手虎溪橋。"
        ],
        "title": "寄峴山願公三首 三",
        "id": "0d0e3f32-de7a-4ae3-a0e9-5023dde274d0"
    },
    {
        "author": "齊己",
        "paragraphs": [
            "不惜白日短，乍容清夜長。",
            "坐聞風露滴，吟覺骨毛涼。",
            "興寢無諸病，空閑有一牀。",
            "天明振衣起，苔砌落花香。"
        ],
        "title": "清夜作",
        "id": "82a41183-1339-4859-809f-27f71b1dac50"
    },
    {
        "author": "齊己",
        "paragraphs": [
            "莘野居何定，浮生知是誰。",
            "衣衫同[野]叟，指趣似禪師。",
            "白髮應無也，丹砂久服之。",
            "仍聞創行計，春暖向峨嵋。"
        ],
        "title": "贈白處士",
        "id": "bbb45e7c-cac2-49ae-b076-613ea662d1e1"
    },
    {
        "author": "齊己",
        "paragraphs": [
            "事轉聞多事，心休話苦心。",
            "相留明月寺，共憶白雲岑。",
            "蘚壁殘蟲韻，霜軒倒竹陰。",
            "開門又言別，誰竟慰塵襟。"
        ],
        "title": "崔秀才宿話",
        "id": "1716432f-5f0f-44f6-a78a-f1de0cfede4a"
    },
    {
        "author": "齊己",
        "paragraphs": [
            "華頂危臨海，丹霞裏石橋。",
            "曾從國清寺，上看月明潮。",
            "好鳥親香火，狂泉噴泬寥。",
            "欲歸師智者，頭白路迢迢。"
        ],
        "title": "懷天台華頂僧",
        "id": "98268253-d4c4-486a-84fa-901435b22d92"
    },
    {
        "author": "齊己",
        "paragraphs": [
            "年少作初官，還如行路難。",
            "兵荒經邑里，風俗久凋殘。",
            "照硯花光淡，漂書柳絮乾。",
            "聊應充侍膳，薄俸繼朝餐。"
        ],
        "title": "送人赴官",
        "id": "2d6b176d-c181-4c0d-aa6f-78bf7c4ac843"
    },
    {
        "author": "齊己",
        "paragraphs": [
            "鴛鴦與鸂鶒，相狎豈慙君。",
            "比雪還勝雪，同羣亦出羣。",
            "靜巢孤島月，寒夢九臯雲。",
            "歸路分明[過]，飛鳴即可聞。"
        ],
        "title": "水鶴",
        "id": "70a7ea31-5ea5-4161-92b0-ab92e4856371"
    },
    {
        "author": "齊己",
        "paragraphs": [
            "漁翁那會我，傲兀葦邊行。",
            "亂世難逸跡，乘流擬濯纓。",
            "江花紅細碎，沙鳥白分明。",
            "向夕題詩處，春風斑竹聲。"
        ],
        "title": "湘中感懷",
        "id": "d1b1d440-8312-40c3-9a01-4d2bcf619b62"
    },
    {
        "author": "齊己",
        "paragraphs": [
            "楚后萍臺下，相逢九日時。",
            "干戈人事地，荒廢菊花籬。",
            "我已多衰病，君猶盡黑髭。",
            "皇天安罪得，解語便吟詩。"
        ],
        "title": "九日逢虛中虛受",
        "id": "9d02f226-cb75-46f4-be46-77408672fb22"
    },
    {
        "author": "齊己",
        "paragraphs": [
            "名家宰名邑，將謂屈鋒鋩。",
            "直是難蘇俗，能消不下堂。",
            "冰痕生硯水，柳影透琴牀。",
            "何必稱瀟灑，獨爲詩酒狂。"
        ],
        "title": "贈李明府",
        "id": "02cf9a3d-544c-4d1e-b135-e2e9fa42046d"
    },
    {
        "author": "齊己",
        "paragraphs": [
            "積雨向春陰，冥冥獨院深。",
            "已無花落地，空有竹藏禽。",
            "簷溜聲何暴，隣僧影亦沈。",
            "誰知力耕者，桑麥最關心。"
        ],
        "title": "暮春久雨作",
        "id": "8a2fae7d-feaa-4012-a1a7-02be3ce443b7"
    },
    {
        "author": "齊己",
        "paragraphs": [
            "莫問疎人事，王侯已任伊。",
            "不妨隨野性，還似在山時。",
            "靜入無聲樂，狂拋正律詩。",
            "自爲仍自愛，清淨裏尋思。"
        ],
        "title": "渚宮莫問詩一十五首 一",
        "id": "cbd575ef-45c1-48a8-8a50-0b1c7f3b3fad"
    },
    {
        "author": "齊己",
        "paragraphs": [
            "莫問伊嵇嬾，流年已付他。",
            "話通時事少，詩着野題多。",
            "夢外春桃李，心中舊薜蘿。",
            "浮生此不悟，剃髮竟如何。"
        ],
        "title": "渚宮莫問詩一十五首 二",
        "id": "79369fb4-5b90-487b-9201-560489445857"
    },
    {
        "author": "齊己",
        "paragraphs": [
            "莫問休行脚，南方已徧尋。",
            "了應須自了，心不是他心。",
            "赤水珠何覓，寒山偈莫吟。",
            "誰同論此理，杜口少知音。"
        ],
        "title": "渚宮莫問詩一十五首 三",
        "id": "f07f4d36-2258-491d-a742-5a10e39b60fa"
    },
    {
        "author": "齊己",
        "paragraphs": [
            "莫問孱愚格，天應只與閑。",
            "合居長樹下，那稱衆人間。",
            "跡絕爲真隱，機忘是大還。",
            "終當學支遁，買取箇青山。"
        ],
        "title": "渚宮莫問詩一十五首 四",
        "id": "351a7ea7-a637-4ab1-9fde-5a0357637284"
    },
    {
        "author": "齊己",
        "paragraphs": [
            "莫問無求意，浮雲喻可知。",
            "滿盈如不戒，倚伏更何疑。",
            "樂矣賢顏子，窮乎聖仲尼。",
            "已過知命歲，休把運行推。"
        ],
        "title": "渚宮莫問詩一十五首 五",
        "id": "884486ca-3578-4989-a855-15db06a7d1af"
    },
    {
        "author": "齊己",
        "paragraphs": [
            "莫問閑行趣，春風野水涯。",
            "千門無謝女，兩岸有楊花。",
            "好鶴曾爲客，真龍或作蛇。",
            "躊躕自迴首，日脚背樓斜。"
        ],
        "title": "渚宮莫問詩一十五首 六",
        "id": "ad8ebf52-1763-4a4a-80f7-387ba6e880c6"
    },
    {
        "author": "齊己",
        "paragraphs": [
            "莫問真消息，中心只自知。",
            "清風含笑詠，明月混希夷。",
            "壞衲涼天擁，玄文靜夜披。",
            "善哉溫伯子，言望至公知。"
        ],
        "title": "渚宮莫問詩一十五首 七",
        "id": "defe26ac-1f0e-4f1f-9d19-dd159551c565"
    },
    {
        "author": "齊己",
        "paragraphs": [
            "莫問休持鉢，從貧乞已疎。",
            "侯門叨月俸，齋食剩年儲。",
            "簪履三千外，形骸六十餘。",
            "舊峯呵練若，松徑接匡廬。"
        ],
        "tags": [
            "庐山"
        ],
        "title": "渚宮莫問詩一十五首 八",
        "id": "364eedb9-6400-48c8-9fb2-d790c0c5dd5e"
    },
    {
        "author": "齊己",
        "paragraphs": [
            "莫問依劉跡，金臺又度秋。",
            "威儀非上客，譚笑愧諸侯。",
            "禮許無拘檢，詩推異輩流。",
            "東林未歸得，搖落楚江頭。"
        ],
        "title": "渚宮莫問詩一十五首 九",
        "id": "d216a40c-8f66-42a2-acae-365af2704cbd"
    },
    {
        "author": "齊己",
        "paragraphs": [
            "莫問無機性，甘名百鈍人。",
            "一牀鋪冷落，長日臥精神。",
            "分已疎知舊，詩還得意新。",
            "多才碧雲客，時或此相親。"
        ],
        "title": "渚宮莫問詩一十五首 十",
        "id": "a5f3bc27-1526-4a1e-9cf4-5639794f0f11"
    },
    {
        "author": "齊己",
        "paragraphs": [
            "莫問關門意，從來寡往還。",
            "道應歸淡泊，身合在空閑。",
            "四面苔圍綠，孤窗雨灑斑。",
            "夢尋何處去，秋色水邊山。"
        ],
        "title": "渚宮莫問詩一十五首 十一",
        "id": "dbb7b498-06c0-479b-9377-917d8aacb206"
    },
    {
        "author": "齊己",
        "paragraphs": [
            "莫問□□□，□□逐性情。",
            "人間高此道，禪外剩他名。",
            "夏□松邊坐，秋光水畔行。",
            "更無時忌諱，容易得題成。"
        ],
        "title": "渚宮莫問詩一十五首 十二",
        "id": "bcc31b61-df29-4361-98cc-5471b70a4df8"
    },
    {
        "author": "齊己",
        "paragraphs": [
            "莫問多山興，晴樓獨凭時。",
            "六年滄海寺，一別白蓮池。",
            "句早逢名匠，禪曾見祖師。",
            "冥搜與真性，清外認揚眉。"
        ],
        "title": "渚宮莫問詩一十五首 十三",
        "id": "513215d9-080a-4f3a-bf74-d58c7638f252"
    },
    {
        "author": "齊己",
        "paragraphs": [
            "莫問衰殘質，流光速可悲。",
            "寸心修未了，長命欲何爲。",
            "坐臥身多倦，經行骨漸疲。",
            "分明說此苦，珍重竺乾師。"
        ],
        "title": "渚宮莫問詩一十五首 十四",
        "id": "97044e4a-594d-4075-85f3-d40daaa8dd97"
    },
    {
        "author": "齊己",
        "paragraphs": [
            "莫問野騰騰，勞形已不能。",
            "慇懃無上士，珍重有名僧。",
            "坐覺心心默，行思步步冰。",
            "終歸石房裏，一點夜深燈。"
        ],
        "title": "渚宮莫問詩一十五首 十五",
        "id": "478fe904-bb32-4cba-b050-aa6bbf9f5169"
    },
    {
        "author": "齊己",
        "paragraphs": [
            "病起見王化，融融古帝鄉。",
            "曉煙凝氣紫，晚色作雲黃。",
            "四野歌豐稔，千門唱樂康。",
            "老身仍未死，猶詠好風光。"
        ],
        "title": "荆州新秋病起雜題一十五首 病起見王化",
        "id": "34810d96-2252-4ef6-908b-f70f3bd61fd0"
    },
    {
        "author": "齊己",
        "paragraphs": [
            "病起見圖畫，雲門興似饒。",
            "衲衣椶笠重，嵩岳華山遙。",
            "命在齋猶赴，刀閒髮盡凋。",
            "秋光漸輕健，欲去倚江橋。"
        ],
        "title": "荆州新秋病起雜題一十五首 病起見圖畫",
        "id": "12b31106-ef69-45b3-a015-a3035723bba5"
    },
    {
        "author": "齊己",
        "paragraphs": [
            "病起見苔錢，規模遍地圓。",
            "兒童掃不破，子母自相連。",
            "潤屋何曾有，緣牆謾可憐。",
            "虛教作銅臭，空使外人傳。"
        ],
        "title": "荆州新秋病起雜題一十五首 病起見苔錢",
        "id": "eaf5c02b-4774-4671-aa6c-1f074d236802"
    },
    {
        "author": "齊己",
        "paragraphs": [
            "病起見庭竹，君應悲我情。",
            "何妨甚消瘦，却稱苦修行。",
            "每謝侵牀影，時迴傍枕聲。",
            "秋來漸平復，吟遶骨毛輕。"
        ],
        "title": "荆州新秋病起雜題一十五首 病起見庭竹",
        "id": "d2593a48-ace3-4479-801e-764674a85a49"
    },
    {
        "author": "齊己",
        "paragraphs": [
            "病起見生涯，資緣覺甚奢。",
            "方袍嫌垢弊，律服變光華。",
            "頗愧同諸俗，何嘗異出家。",
            "三衣如兩翼，珍重汝寒鴉。"
        ],
        "title": "荆州新秋病起雜題一十五首 病起見生涯",
        "id": "2f7035b2-3976-4cfc-ad82-007a27a2d2c1"
    },
    {
        "author": "齊己",
        "paragraphs": [
            "病起見秋扇，風前悟感傷。",
            "念予當咽絕，得爾致清涼。",
            "沙鷺如搖影，汀蓮似綻香。",
            "不同婕妤詠，託意怨君王。"
        ],
        "title": "荆州新秋病起雜題一十五首 病起見秋扇",
        "id": "ee69bded-a1e8-4cbf-8e90-1d6b386359af"
    },
    {
        "author": "齊己",
        "paragraphs": [
            "病起見衰葉，飄然似我身。",
            "偶乘風有韻，初落地無塵。",
            "縱得紅霑露，爭如綠帶春。",
            "因傷此懷抱，聊寄一篇新。"
        ],
        "title": "荆州新秋病起雜題一十五首 病起見衰葉",
        "id": "0b6856c7-6a47-4ac6-a015-e5384f4094df"
    },
    {
        "author": "齊己",
        "paragraphs": [
            "病起見庭栢，青青我不任。",
            "力扶乾瘦骨，勉對歲寒心。",
            "韻謝疎篁合，根容片石侵。",
            "衰殘想長壽，時倚就閑吟。"
        ],
        "title": "荆州新秋病起雜題一十五首 病起見庭栢",
        "id": "02afe8f4-f6c5-4bf1-a20a-68a07e65c022"
    },
    {
        "author": "齊己",
        "paragraphs": [
            "病起見庭蓮，風荷已颯然。",
            "開時聞馥郁，枕上正纏綿。",
            "本在滄江闊，移來碧沼圓。",
            "却思香社裏，葉葉漏聲連。"
        ],
        "title": "荆州新秋病起雜題一十五首 病起見庭蓮",
        "id": "ea3e6403-e22f-47aa-93ef-8b9929c134d5"
    },
    {
        "author": "齊己",
        "paragraphs": [
            "病起見庭菊，幾勞栽種工。",
            "可能經臥疾，相倚自成叢。",
            "翠萼低含露，金英盡亞風。",
            "那知予愛爾，不在酒杯中。"
        ],
        "title": "荆州新秋病起雜題一十五首 病起見庭菊",
        "id": "7d282653-f873-49a3-91e9-46f2f73abdb9"
    },
    {
        "author": "齊己",
        "paragraphs": [
            "病起見庭石，豈知經夏眠。",
            "不能資藥價，空自作苔錢。",
            "翠憶藍光底，青思瀑影邊。",
            "巖僧應笑我，細碎種階前。"
        ],
        "title": "荆州新秋病起雜題一十五首 病起見庭石",
        "id": "6bbb6efa-94f3-40db-b461-6791ccad2279"
    },
    {
        "author": "齊己",
        "paragraphs": [
            "病起見庭莎，綠階傍竹多。",
            "遶行猶未得，靜聽復如何。",
            "蟋蟀幽中響，蟪蛄深處歌。",
            "不緣田地窄，剩種任婆娑。"
        ],
        "title": "荆州新秋病起雜題一十五首 病起見庭莎",
        "id": "470fa0fa-3a55-4bc0-814d-7067ceae0fb8"
    },
    {
        "author": "齊己",
        "paragraphs": [
            "病起見苔色，凝然陣未枯。",
            "淺深圍柱礎，詰曲遶廊廡。",
            "碧翠文相間，青黃勢自鋪。",
            "爲錢虛玷染，畢竟不如無。"
        ],
        "title": "荆州新秋病起雜題一十五首 病起見苔色",
        "id": "36add9ff-b52f-4191-a038-be2c16ccdc6e"
    },
    {
        "author": "齊己",
        "paragraphs": [
            "病起見秋月，正當三五時。",
            "清光應鑒我，幽思更同誰。",
            "惜坐身猶倦，牽吟氣尚羸。",
            "明年七十六，約此健相期。"
        ],
        "title": "荆州新秋病起雜題一十五首 病起見秋月",
        "id": "46d85d40-5315-44c8-b0f6-33afd118bf9c"
    },
    {
        "author": "齊己",
        "paragraphs": [
            "病起見閑雲，空中聚又分。",
            "滯留堪笑我，舒卷不如君。",
            "觸石終無跡，從風或有聞。",
            "仙山足鸞鳳，歸去自同羣。"
        ],
        "title": "荆州新秋病起雜題一十五首 病起見閑雲",
        "id": "7e140d77-9824-4361-a7e1-8b332e939143"
    },
    {
        "author": "齊己",
        "paragraphs": [
            "初宵飛霰急，竹樹灑乾輕。",
            "不是知音者，難教愛此聲。",
            "漸凌孤燭白，偏激苦心清。",
            "堪笑同文友，忘眠坐到明。"
        ],
        "title": "夜坐聞雪寄所知",
        "id": "882f7430-bfcf-4e7f-a585-f8b11f5537aa"
    },
    {
        "author": "齊己",
        "paragraphs": [
            "憶過巴陵歲，無人問去留。",
            "中宵滿湖月，獨自在僧樓。",
            "漁父真閑唱，靈均是謾愁。",
            "今來欲長往，誰借木蘭舟。"
        ],
        "tags": [
            "洞庭湖"
        ],
        "title": "懷洞庭",
        "id": "5fda31cb-fd30-477b-a4a5-8237bab9f5a2"
    },
    {
        "author": "齊己",
        "paragraphs": [
            "龍山門不遠，鹿苑路非遙。",
            "合逐閑身去，何須待客招。",
            "年華殘兩鬢，筋骨倦長宵。",
            "聞說峯前寺，新修白石橋。"
        ],
        "title": "欲遊龍山鹿苑有作",
        "id": "98fdb4ac-1359-4ede-b573-5d9bba2080df"
    },
    {
        "author": "齊己",
        "paragraphs": [
            "竟陵西別後，徧地起刀兵。",
            "彼此無緣着，雲山有處行。",
            "久吟難敵句，終忍不求名。",
            "年鬢俱如雪，相看眼且明。"
        ],
        "title": "再逢晝公",
        "id": "51a93ef5-81f4-4a27-be27-8be261022261"
    },
    {
        "author": "齊己",
        "paragraphs": [
            "爲子歌行樂，西南入武陵。",
            "風煙無戰士，賓榻有吟僧。",
            "山遶軍城疊，江臨寺閣層。",
            "遍尋幽勝了，湘水泛清澄。"
        ],
        "title": "送人遊武陵湘中",
        "id": "32badc31-3d02-46de-896b-9087d105da9c"
    },
    {
        "author": "齊己",
        "paragraphs": [
            "九經三史學，窮妙又窮微。",
            "長白山初出，青雲路欲飛。",
            "江僧酬雪句，沙鶴識麻衣。",
            "家在黃河北，南來偶未歸。"
        ],
        "tags": [
            "黄河"
        ],
        "title": "酬九經者",
        "id": "3de1c6fc-2432-46f4-b110-81770248bc50"
    },
    {
        "author": "齊己",
        "paragraphs": [
            "聞有難名境，因君住更名。",
            "軒窗中夜色，風月遶灘聲。",
            "客好過無厭，禽幽畫不成。",
            "終期一尋去，聊且寄吟情。"
        ],
        "title": "寄贈集灘二公",
        "id": "5945190a-363d-4c3a-a443-891ba8501cee"
    },
    {
        "author": "齊己",
        "paragraphs": [
            "燕雀語相和，風池滿芰荷。",
            "可驚成事晚，殊喜得閑多。",
            "竹衆涼欺水，苔繁綠勝莎。",
            "無慙孤聖代，賦詠有詩歌。"
        ],
        "title": "夏日作",
        "id": "23e8fe38-6052-44ee-9407-c8541e0aa31a"
    },
    {
        "author": "齊己",
        "paragraphs": [
            "下浸與高盤，不爲行路難。",
            "是非真險惡，翻覆作峯巒。",
            "漆媿同時黑，朱慙巧處丹。",
            "令人畏相識，欲畫白雲看。"
        ],
        "title": "行路難",
        "id": "00ec915a-7260-43dd-ad4b-5b42631ade45"
    },
    {
        "author": "齊己",
        "paragraphs": [
            "却憶西峯頂，經行絕愛憎。",
            "別來心念念，歸去雪層層。",
            "石塢尋春笋，苔龕續夜燈。",
            "應悲塵土裏，追逐利名僧。"
        ],
        "title": "送玉泉道者迴山寺",
        "id": "307af128-8709-41c2-b7a0-57130271570f"
    },
    {
        "author": "齊己",
        "paragraphs": [
            "竹裏安禪處，生涯一印灰。",
            "經年乞食過，昨日諫臣來。",
            "愧把黃梅偈，曾酬白雪才。",
            "因令識鳥跡，重疊在蒼苔。"
        ],
        "title": "謝王拾遺見訪兼寄篇什",
        "id": "7c6e5441-5e97-43c9-b214-8aa62f3a669e"
    },
    {
        "author": "齊己",
        "paragraphs": [
            "樹石叢叢別，詩家趣向幽。",
            "有時閑客散，始覺細泉流。",
            "蝶到琴棋畔，花過島嶼頭。",
            "月明紅藕上，應見白龜遊。"
        ],
        "title": "題張氏池亭",
        "id": "00a313cd-bf1b-44cd-8173-a61058525404"
    },
    {
        "author": "齊己",
        "paragraphs": [
            "且聽吟贈遠，君此去蒙州。",
            "瘴國頻聞說，邊鴻亦不遊。",
            "[蠻]花藏孔雀，野石亂犀牛。",
            "到彼誰相慰，知音有郡侯。"
        ],
        "title": "送人南遊",
        "id": "f96f1c17-fa9a-4cac-b203-97ebb0e465b4"
    },
    {
        "author": "齊己",
        "paragraphs": [
            "寺北聞湘浪，窗南見嶽雲。",
            "自然高日用，何要出人羣。",
            "瓦滴殘松雨，香爐匝印文。",
            "近年精易道，疑者曉紛紛。"
        ],
        "title": "題明公房",
        "id": "2b708007-3148-42a6-a9ff-4a991d487183"
    },
    {
        "author": "齊己",
        "paragraphs": [
            "半年離別夢，來往即湖邊。",
            "兩幅關山雪，尋常在眼前。",
            "項容藏古翠，張藻卷寒煙。",
            "藍淀圖花鳥，時人不惜錢。"
        ],
        "title": "寄顧處士",
        "id": "f2a024be-2085-4af0-afd4-41bd0310314a"
    },
    {
        "author": "齊己",
        "paragraphs": [
            "可能東海子，清苦在貧居。",
            "掃地無閑客，堆窗有古書。",
            "少年猶若此，向老合何如。",
            "去歲頻相訪，今來見亦疎。"
        ],
        "title": "貽徐生",
        "id": "e3188be4-268f-4b36-aec4-8a11ba78b584"
    },
    {
        "author": "齊己",
        "paragraphs": [
            "楚外同文在，荆門得信時。",
            "幾重相別意，一首晚秋詩。",
            "日暮山沈雨，蓮殘水滿池。",
            "登樓試南望，爲子動歸思。"
        ],
        "title": "謝虛中上人晚秋見寄",
        "id": "b37b3b4c-4f84-4fb2-934c-bf94c5d35929"
    },
    {
        "author": "齊己",
        "paragraphs": [
            "聞思相送後，幽院閉苔錢。",
            "使我吟還廢，聞君病未痊。",
            "聽秋唯困坐，怕客但佯眠。",
            "可惜東窗月，無寥過一年。"
        ],
        "title": "寄東林言之禪子",
        "id": "3323ae6a-232d-45ad-9be9-887fda861cd9"
    },
    {
        "author": "齊己",
        "paragraphs": [
            "歲歲逢寒食，寥寥古寺家。",
            "踏青思故里，垂白看楊花。",
            "原野稀疎雨，江天冷澹霞。",
            "滄浪與湘水，歸恨共無涯。"
        ],
        "title": "寒節日寄鄉友",
        "id": "0365bb66-4fc5-418c-874c-8eec2bb1731b"
    },
    {
        "author": "齊己",
        "paragraphs": [
            "瀑布見高低，巖開巖壁西。",
            "碧雲多舊作，紅葉幾新題。",
            "滴瀝中疎磬，嵌空半倚梯。",
            "仍聞樵子徑，□不到前溪。"
        ],
        "title": "聞西蟾從弟卜巖居嶽西有寄",
        "id": "c6595eac-e121-4906-b4f8-b66ead3ac6a9"
    },
    {
        "author": "齊己",
        "paragraphs": [
            "萬里八九月，一身西北風。",
            "自從相示後，長記在吟中。",
            "見說南遊遠，堪懷我姓同。",
            "江邊忽得信，迴到岳門東。"
        ],
        "title": "寄懷西蟾師弟",
        "id": "601f4010-2087-40f0-86c7-6e8329248115"
    },
    {
        "author": "齊己",
        "paragraphs": [
            "祗愛滿我腹，爭如滿害身。",
            "到頭須撲破，却散與他人。"
        ],
        "title": "撲滿子",
        "id": "c9351812-15dc-48ff-8fd0-0d248f01dac4"
    },
    {
        "author": "齊己",
        "paragraphs": [
            "禪月有名子，相知面未曾。",
            "筆精垂壁溜，詩澀滴杉冰。",
            "蜀國從棲泊，蕪城幾廢興。",
            "憶歸應寄夢，東北過金陵。"
        ],
        "title": "寄西川惠光大師曇域",
        "id": "22f74441-68c6-4125-b938-90b3fe9bacfa"
    },
    {
        "author": "齊己",
        "paragraphs": [
            "憶別匡山日，無端是遠遊。",
            "却迴看五老，飜悔上孤舟。",
            "蹭蹬三千里，蹉跎二十秋。",
            "近來空寄夢，時到虎溪頭。"
        ],
        "tags": [
            "庐山"
        ],
        "title": "憶別匡山寄彭澤乾晝上人",
        "id": "42c871d7-b40c-476f-8b9d-20cf75258855"
    },
    {
        "author": "齊己",
        "paragraphs": [
            "聞君彭澤住，結搆近陶公。",
            "種菊心相似，嘗茶味不同。",
            "湖光秋枕上，嶽翠夏窗中。",
            "八月東林去，吟香菡萏風。"
        ],
        "title": "又寄彭澤晝公",
        "id": "f623a51e-4768-4c26-8d7d-7530d622df3c"
    },
    {
        "author": "齊己",
        "paragraphs": [
            "一千篇裏選，三百首菁英。",
            "玉尺新量出，金刀舊剪成。",
            "錦江增古翠，仙掌減元精。",
            "自此爲風格，留傳諸後生。"
        ],
        "title": "因覽支使孫中丞看可準大師詩序有寄",
        "id": "fc224112-c305-4c52-a17d-383b339e67fb"
    },
    {
        "author": "齊己",
        "paragraphs": [
            "枕上稍醒醒，忽聞蟬一聲。",
            "此時知不死，昨日即前生。",
            "更欲臨窗聽，猶難策杖行。",
            "尋應同蛻殼，重飲露華清。"
        ],
        "title": "新秋病中枕上聞蟬",
        "id": "32f53149-5549-46e8-9017-cd3b61412b40"
    },
    {
        "author": "齊己",
        "paragraphs": [
            "曾尋湘水東，古翠積秋濃。",
            "長老禪棲處，半天雲蓋峯。",
            "閑牀饒得石，雜樹少於松。",
            "近有誰堪語，瀏陽妙指蹤。"
        ],
        "title": "寄雲蓋山先禪師",
        "id": "7e353afe-506b-4331-a1be-e5de4ba27607"
    },
    {
        "author": "齊己",
        "paragraphs": [
            "落多秋亦晚，窗外見諸鄰。",
            "世上誰驚盡，林間獨掃頻。",
            "蕭騷微月夜，重疊早霜晨。",
            "昨日繁陰在，鶯聲樹樹春。"
        ],
        "title": "落葉",
        "id": "56b1ff2a-937a-45a0-89e1-7484fce8b835"
    },
    {
        "author": "齊己",
        "paragraphs": [
            "遶岳復沿湘，衡陽又耒陽。",
            "不堪思北客，從此入南荒。",
            "旦夕多猨狖，淹留少雪霜。",
            "因經杜公墓，惆悵學文章。"
        ],
        "title": "次耒陽作",
        "id": "c8f10ccd-9ba3-4a51-8be0-c5686d3f51b1"
    },
    {
        "author": "齊己",
        "paragraphs": [
            "天際卓寒青，舟中望晚晴。",
            "十年關夢寐，此日向崢嶸。",
            "巨石凌空黑，飛泉照夜明。",
            "終當躡孤頂，坐看白雲生。"
        ],
        "title": "舟中晚望祝融峯",
        "id": "1b8763bb-cddb-4993-ad1e-47112403a9b6"
    },
    {
        "author": "齊己",
        "paragraphs": [
            "鵬翅蹋於斯，明君知不知。",
            "[域]中詩價大，荒外土墳卑。",
            "瘴雨無時滴，蠻風有穴吹。",
            "唯應李太白，魂魄往來疲。"
        ],
        "title": "弔杜工部墳",
        "id": "93936db3-3a85-4975-a978-b95c0b9adffc"
    },
    {
        "author": "齊己",
        "paragraphs": [
            "出嶽與入嶽，前題繼後題。",
            "遍尋僧壁上，多在雁峯西。",
            "近說遊江寺，將誰話石梯。",
            "相思立高巘，山下草萋萋。"
        ],
        "title": "嶽中寄殷處士",
        "id": "b18f0ea2-40a6-4df2-a1a0-2a7a9c7d44f0"
    },
    {
        "author": "齊己",
        "paragraphs": [
            "霜繁野葉飛，長老卷行衣。",
            "浮世不知處，白雲相待歸。",
            "磬和天籟響，禪動嶽神威。",
            "莫便言長往，勞生待發機。"
        ],
        "title": "送幽禪師",
        "id": "4450ed44-2cba-4677-84b5-0636cf6759cf"
    },
    {
        "author": "齊己",
        "paragraphs": [
            "獵獵寒蕪引，承風勢不還。",
            "放來應有主，焚去到何山。",
            "焰入空濛裏，煙飛蒼莽間。",
            "石中有良玉，惆悵但傷顏。"
        ],
        "title": "觀燒",
        "id": "2ef0396a-9b74-441d-b12d-ef44d8fd2b90"
    },
    {
        "author": "齊己",
        "paragraphs": [
            "百草讓爲靈，功先百草成。",
            "甘傳天下口，貴占火前名。",
            "出處春無雁，收時谷有鶯。",
            "封題從澤國，貢獻入秦京。",
            "齅覺精新極，嘗知骨自輕。",
            "研通天柱響，摘遶蜀山明。",
            "賦客秋吟起，禪師晝臥驚。",
            "角開香滿室，爐動綠凝鐺。",
            "晚憶涼泉對，閑思異果平。",
            "松黃乾旋泛，雲母滑隨傾。",
            "頗貴高人寄，尤宜別匱盛。",
            "曾尋修事法，妙盡陸先生。"
        ],
        "title": "詠茶十二韻",
        "id": "2824799b-be82-42e0-98c8-4d11bc4f0398"
    },
    {
        "author": "齊己",
        "paragraphs": [
            "西峯殘照東，瀑布灑冥鴻。",
            "閑憶高牕外，秋晴萬里空。",
            "藤陰藏石磴，衣毳落杉風。",
            "日有誰來覓，層層鳥道中。"
        ],
        "title": "寄陽岐西峯僧",
        "id": "10cd1f03-0b8c-4aa3-a50b-d9803271fe2f"
    },
    {
        "author": "齊己",
        "paragraphs": [
            "瘴雨過孱顏，危邊有徑盤。",
            "壯堪扶壽嶽，靈合置仙壇。",
            "影北鴻聲亂，青南客道難。"
        ],
        "title": "迴雁峯",
        "id": "9da2719c-6faa-48e8-83d1-cbcbe6634027"
    },
    {
        "author": "齊己",
        "paragraphs": [
            "威儀何貴重，一室貯水清。",
            "終日松杉徑，自多蟲蟻行。",
            "像前孤立影，鐘外數珠聲。",
            "知悟修來事，今爲第幾生。"
        ],
        "title": "贈詢公上人",
        "id": "142f8709-117e-4a0e-94d3-afa5b7bb2589"
    },
    {
        "author": "齊己",
        "paragraphs": [
            "所見背時情，閑行亦獨行。",
            "晚涼思水石，危閣望崢嶸。",
            "雨外殘雲片，風中亂葉聲。",
            "舊山吟友在，相憶夢應清。"
        ],
        "title": "秋興",
        "id": "73615dae-d26a-4c08-99a8-a6533e8af2d5"
    },
    {
        "author": "齊己",
        "paragraphs": [
            "百歲禪師說，先師指此松。",
            "小年行道遶，早見偃枝重。",
            "月檻移孤影，秋亭卓一峯。",
            "終當因夜電，拏攫從雲龍。"
        ],
        "title": "古寺老松",
        "id": "72cfc47c-43e6-4129-b5c4-5cbebfba920c"
    },
    {
        "author": "齊己",
        "paragraphs": [
            "閑地從莎蘚，誰人愛此心。",
            "琴棋懷客遠，風雪閉門深。",
            "枕外江灘響，窗西樹石陰。",
            "他年衡嶽寺，爲我一相尋。"
        ],
        "title": "題無余處士書齋",
        "id": "b7aa491a-afaf-4ba5-ab62-c466fe0dd096"
    },
    {
        "author": "齊己",
        "paragraphs": [
            "山依枯槁容，何處見年終？",
            "風雪軍城外，蒹葭古寺中。",
            "孤村誰認磬，極浦夜鳴鴻。",
            "坐憶匡廬隱，泉聲滴半空。"
        ],
        "tags": [
            "庐山"
        ],
        "title": "歲暮江寺住",
        "id": "9fc45fca-f3d8-448e-95e8-033cb9b3dcd0"
    },
    {
        "author": "齊己",
        "paragraphs": [
            "棲託近佳人，應憐巧語新。",
            "風光華屋暖，弦管牡丹晨。",
            "遠采江泥膩，雙飛麥雨勻。",
            "差池自有便，敢觸杏梁塵。"
        ],
        "title": "新燕",
        "id": "f754fb00-1b8c-41cb-b098-9fa1c9fade4a"
    },
    {
        "author": "齊己",
        "paragraphs": [
            "日用是何專，吟疲即坐禪。",
            "此生還可喜，餘事不相便。",
            "頭白無邪裏，魂清有象先。",
            "江花與芳草，莫染我情田。"
        ],
        "title": "喻吟",
        "id": "85d0e845-f7ae-43da-9278-eef010bfa700"
    },
    {
        "author": "齊己",
        "paragraphs": [
            "四鄰無俗迹，終日大開門。",
            "水晚來邊雁，林秋下楚猨。",
            "一家隨難在，雙眼向書昏。",
            "沈近騷人廟，吟應見古魂。"
        ],
        "title": "過湘江唐弘書齋",
        "id": "335e53a1-a2b1-4976-bff8-adda5fd43ea4"
    },
    {
        "author": "齊己",
        "paragraphs": [
            "遺篇三百首，首首是遺冤。",
            "知到千年外，更逢何者論。",
            "離秦空得罪，入蜀但聽猨。",
            "還似長沙祖，唯餘賦鵩言。"
        ],
        "title": "讀賈島集",
        "id": "9184b407-bfa9-4307-af79-cb8439ebf014"
    },
    {
        "author": "齊己",
        "paragraphs": [
            "自歸城裏寺，長憶宿山門。",
            "終夜冥心客，諸峯呌月猨。",
            "嵐光生眼力，泉滴爽吟魂。",
            "只待遊方遍，還來埽樹根。"
        ],
        "title": "寄山中諸友",
        "id": "148eb136-e973-4785-810c-9f25f9ec2af0"
    },
    {
        "author": "齊己",
        "paragraphs": [
            "擾擾一京塵，何門是了因。",
            "萬重千疊嶂，一去不來人。",
            "鳥道春殘雪，蘿龕晝定身。",
            "寥寥石窗外，天籟動衣巾。"
        ],
        "title": "懷終南僧",
        "id": "97d985cd-b7dd-4911-8f29-e126f163cbfd"
    },
    {
        "author": "齊己",
        "paragraphs": [
            "二生俱我友，清苦輩流稀。",
            "舊國居相近，孤帆秋共歸。",
            "殘陽沙鳥亂，疎雨島楓飛。",
            "幾宿多山處，猨啼燭影微。"
        ],
        "title": "送二友生歸宜陽",
        "id": "a8f6c869-6a72-44bb-b5b4-ba39eefd8815"
    },
    {
        "author": "齊己",
        "paragraphs": [
            "孤窗燭影微，何事阻吟思。",
            "兄弟斷消息，山川長路岐。",
            "日沈栖鶴塢，霜著呌猨枝。",
            "可想爲懷抱，多愁多難時。"
        ],
        "title": "懷從弟",
        "id": "50ef47d6-a89f-4b9d-a332-5d35664df760"
    },
    {
        "author": "齊己",
        "paragraphs": [
            "客思尋常動，未如今斷魂。",
            "路岐經亂後，風雪少人村。",
            "大澤鳴寒雁，千峯啼晝猨。",
            "爭教此時白，不上鬢鬚根。"
        ],
        "title": "岳陽道中作",
        "id": "2c5c5ec4-7aa7-41e4-a90a-64ea41fbeb6f"
    },
    {
        "author": "齊己",
        "paragraphs": [
            "何處陪遊勝，龍興古觀時。",
            "詩懸大雅作，殿禮七真儀。",
            "遠繼周南美，彌旌拱北思。",
            "雄方垂朴略，後輩仰箴規。",
            "對坐茵花暖，偕行蘚陣隳。",
            "僧絛初學結，朝服久慵披。",
            "到處琴碁傍，登樓筆硯隨。",
            "論禪忘視聽，譚老極希夷。",
            "照日江光遠，遮軒檜影欹。",
            "觸鞋松子響，窺立鶴雛癡。",
            "始貴茶巡爽，終憐酒散遲。",
            "放懷還把杖，憇石或搘頤。",
            "眺遠凝清眄，吟高動白髭。",
            "風鵬心不小，蒿雀志徒卑。",
            "顧我專無作，於身忘有爲。",
            "叨因五字解，每忝重言期。",
            "捨此應休也，何人更賞之。",
            "淹留仙境晚，迴騎雪風吹。"
        ],
        "title": "赴鄭谷郎中招遊龍興觀讀題詩[板]謁七真儀像因有十八韻",
        "id": "dc9c3333-5275-46c5-9ce4-9c557efe9465"
    },
    {
        "author": "齊己",
        "paragraphs": [
            "干戈阻上日，南國寄貧居。",
            "舊里荒應盡，新年病未除。",
            "窗風連島樹，門逕接隣蔬。",
            "我有閑來約，相看雪滿[株]。"
        ],
        "title": "書李秀才壁",
        "id": "139de24b-1661-41cd-a20f-20d59c670d38"
    },
    {
        "author": "齊己",
        "paragraphs": [
            "嶽僧傳的信，聞在麓山亡。",
            "郡有爲詩客，誰來一影堂。",
            "夢休尋灞滻，跡已絕瀟湘。",
            "遠憶同吟石，新秋檜栢涼。"
        ],
        "title": "聞尚顏下世",
        "id": "277a4ee9-8d7f-41de-9399-6c52833aa58a"
    },
    {
        "author": "齊己",
        "paragraphs": [
            "根本似玫瑰，繁英刾外開。",
            "香高藂有架，紅落地多苔。",
            "去住閑人看，晴明遠蝶來。",
            "牡丹先幾日，銷歇向塵埃。"
        ],
        "title": "薔薇",
        "id": "5d362c18-fcfe-4036-a697-1f73701e453c"
    },
    {
        "author": "齊己",
        "paragraphs": [
            "獨攜譚柄去，千里指人寰。",
            "未斷生徒望，難教白日閑。",
            "空江橫落照，大府向西山。",
            "好騁陳那孔，誰云劫石頑。"
        ],
        "title": "送隆公上人",
        "id": "b5f033de-71c5-4f37-8b6f-24a1384d2c64"
    },
    {
        "author": "齊己",
        "paragraphs": [
            "萬壑雲霞影，千年松檜聲。",
            "如何教下士，容易信長生。",
            "月共虛無白，香和沆𤅈清。",
            "閑尋古廊畫，記得列仙名。"
        ],
        "title": "宿簡寂觀",
        "id": "576ddeac-7aa5-4fce-a92c-94b92f7c835c"
    },
    {
        "author": "齊己",
        "paragraphs": [
            "七澤過名山，相逢黃落殘。",
            "杉松開寺晚，泉月話心寒。",
            "祖遍諸方禮，經曾幾處看。",
            "應懷出家院，紫閣近長安。"
        ],
        "title": "遇元上人",
        "id": "dc04c087-e9d7-4996-ab1a-2e67ee8c4fbc"
    },
    {
        "author": "齊己",
        "paragraphs": [
            "萬木凍欲折，孤根暖獨迴。",
            "前村深雪裏，昨夜一枝開。",
            "風遰幽香去，禽窺素豔來。",
            "明年如應律，先發映春臺。"
        ],
        "tags": [
            "咏物",
            "梅花",
            "言志",
            "咏物诗"
        ],
        "title": "早梅",
        "id": "b9d32a46-de5f-41ba-a261-437611f80d0d"
    },
    {
        "author": "齊己",
        "paragraphs": [
            "落石幾萬仞，冷聲飄遠空。",
            "高秋初雨後，半夜亂山中。",
            "只有照壁月，更無吹葉風。",
            "幾曾廬岳聽，到曉與僧同。"
        ],
        "title": "聽泉",
        "id": "ad519176-a940-4622-b846-11a18a6c1f7c"
    },
    {
        "author": "齊己",
        "paragraphs": [
            "獨自擔琴鶴，還歸瀑布東。",
            "逍遙非俗趣，楊柳謾春風。",
            "草遶村程綠，花盤石磴紅。",
            "他時許相覓，五老亂雲中。"
        ],
        "tags": [
            "庐山"
        ],
        "title": "送孫逸人歸廬山",
        "id": "9776b3c1-a67f-4d20-bd37-45097beb0378"
    },
    {
        "author": "齊己",
        "paragraphs": [
            "仙子弄瑤琴，仙山松月深。",
            "此聲含太古，誰聽到無心。",
            "灑石霜千片，歕崖泉萬尋。",
            "何人傳指法，攜向海中岑。"
        ],
        "title": "聽李尊師彈琴",
        "id": "e0ceaa89-9df4-4566-9a26-c049ce1d6eb0"
    },
    {
        "author": "齊己",
        "paragraphs": [
            "善卷臺邊寺，松筠遶祖堂。",
            "秋聲度風雨，曉色遍滄浪。",
            "白石同誰坐，清吟過我狂。",
            "近聞爲古律，雅道更重光。"
        ],
        "title": "寄武陵微上人",
        "id": "4cdce8c2-e3ac-4971-a1b6-0a1ceef8335b"
    },
    {
        "author": "齊己",
        "paragraphs": [
            "外物盡已外，閑遊且自由。",
            "好山逢過夏，無事住經秋。",
            "樹影殘陽寺，茶香古石樓。",
            "何時定休講，歸漱虎溪流。"
        ],
        "tags": [
            "庐山"
        ],
        "title": "匡山寓居棲公",
        "id": "b9e5266f-e328-43fc-9b27-e0a25012ce58"
    },
    {
        "author": "齊己",
        "paragraphs": [
            "太尉遺孤井，寒澄七百年。",
            "未聞陵谷變，終與姓名傳。",
            "影浸無風樹，光含有月天。",
            "林僧曉來此，滿汲灑金田。"
        ],
        "title": "湘西道林寺陶太尉井",
        "id": "1140aed1-c7d0-433e-8c2d-b4cf74b30d81"
    },
    {
        "author": "齊己",
        "paragraphs": [
            "萬卷功何用，徒稱處士休。",
            "閑欹太湖石，醉聽洞庭秋。",
            "道在誰開口，詩成自點頭。",
            "中間欲相訪，尋便阻戈矛。"
        ],
        "tags": [
            "太湖",
            "洞庭湖"
        ],
        "title": "寄松江陸龜蒙處士",
        "id": "54bb81d9-24c6-4720-bb37-4bb81e8bb40d"
    },
    {
        "author": "齊己",
        "paragraphs": [
            "外事休關念，灰心獨閉門。",
            "無人來問我，白日又黃昏。",
            "燈集飛蛾影，窗銷迸雪痕。",
            "中心自明了，一句祖師言。"
        ],
        "title": "閉門",
        "id": "a12b8e11-1ceb-4656-a7b9-9e07046a0f99"
    },
    {
        "author": "齊己",
        "paragraphs": [
            "范蠡東浮闊，靈均北泛長。",
            "誰知遠煙浪，別有好思量。",
            "故國門前急，天涯照裏忙。",
            "難收上樓興，渺漫正斜陽。"
        ],
        "title": "看水",
        "id": "adc36a10-c127-4a7c-89aa-249c8c02c171"
    },
    {
        "author": "齊己",
        "paragraphs": [
            "萬國爭名地，吾師獨此閑。",
            "題詩招上相，看雪下南山。",
            "內殿承恩久，中條進表還。",
            "常因秋貢客，少得掩禪關。"
        ],
        "title": "寄棲白上人",
        "id": "47b6cc86-2094-426b-9e9b-f21bc50f66f7"
    },
    {
        "author": "齊己",
        "paragraphs": [
            "禪外求詩妙，年來鬢已秋。",
            "未嘗將一字，容易謁諸侯。",
            "挂夢山皆遠，題名石盡幽。",
            "敢言梁太子，傍采碧雲流。"
        ],
        "title": "自題",
        "id": "9882b26c-af56-44b6-b5ab-8630d8b26c4d"
    },
    {
        "author": "齊己",
        "paragraphs": [
            "冥搜從少小，隨分得淳元。",
            "聞說吟僧口，多傳過蜀門。",
            "相尋江島上，共看夏雲根。",
            "坐落遲遲日，新題互把論。"
        ],
        "title": "孫支使來借詩集因有謝",
        "id": "ea8aa096-9bdf-4d8f-bbb4-95eb8acd0586"
    },
    {
        "author": "齊己",
        "paragraphs": [
            "苦被流年迫，衰羸老病情。",
            "得歸青嶂死，便共白雲生。",
            "樹枿燒爐響，崖稜躡屐聲。",
            "此心人信否，魂夢自分明。"
        ],
        "title": "夏日言懷",
        "id": "4e7876be-c640-4cb1-89ac-6fa8640a3587"
    },
    {
        "author": "齊己",
        "paragraphs": [
            "雨多殘暑歇，蟬急暮風清。",
            "誰有閑心去，江邊看水行。",
            "河遙紅蓼簇，野闊白煙平。",
            "試折秋蓮葉，題詩寄竺卿。"
        ],
        "title": "早秋寄友生",
        "id": "029d9706-a709-4a05-b283-e592e593d964"
    },
    {
        "author": "齊己",
        "paragraphs": [
            "松滋聞古縣，明府是詩家。",
            "靜理餘無事，[攲]眠盡落花。",
            "江光搖夕照，柳影帶殘霞。",
            "君去應相與，乘船泛月華。"
        ],
        "title": "送王秀才往松滋夏課",
        "id": "b6fa3173-7ecd-434f-8ac9-194c44625a04"
    },
    {
        "author": "齊己",
        "paragraphs": [
            "已盡滄浪興，還思相楚行。",
            "鬢全無舊黑，詩別有新清。",
            "暫憇臨寒水，時來扣靜荆。",
            "囊中有靈藥，終不獻公卿。"
        ],
        "title": "喜{巩/言}公自武陵至",
        "id": "a7462858-2a79-4f27-91b7-d163407fde03"
    },
    {
        "author": "齊己",
        "paragraphs": [
            "匡廬久別離，積翠杳天涯。",
            "靜室曾圖峭，幽亭復創奇。",
            "典衣酬土價，擇日運工時。",
            "信手成重疊，隨心作蔽虧。",
            "根盤驚院窄，頂聳訝簷卑。",
            "鎮地那言重，當軒未厭危。",
            "巨靈何忍擘，秦政肯輕移。",
            "晚覺莎煙觸，寒聞竹籟吹。",
            "藍灰澄古色，泥水合凝滋。",
            "引看僧來數，牽吟客散遲。",
            "九華渾髣髴，五老頗參差。",
            "蛛網藤蘿挂，春霖瀑布垂。",
            "加添雙石笋，映帶小蓮池。",
            "舊說雷居士，曾聞遠大師。",
            "紅霞中結社，白壁上題詩。",
            "顧此誠徒爾，勞心是妄爲。",
            "經營慙培塿，賞翫愧童兒。",
            "會入千峯去，[閑]蹤任屬誰。"
        ],
        "tags": [
            "庐山"
        ],
        "title": "假山",
        "id": "6cee7519-f5f6-49d7-b973-e371d47fcfe1"
    },
    {
        "author": "齊己",
        "paragraphs": [
            "匡社經行外，沃洲禪宴餘。",
            "吾師還繼此，後輩復何如。",
            "江上傳風雅，靜中時卷舒。",
            "堪隨樂天集，共伴白芙蕖。"
        ],
        "title": "謝西川可準上人遠寄詩集",
        "id": "a53b111a-c5a2-4f7e-8304-662e7d18451e"
    },
    {
        "author": "齊己",
        "paragraphs": [
            "已覺秋空極，更堪寥泬青。",
            "只應容好月，爭合有妖星。",
            "耿耿高河截，翛翛一雁經。",
            "曾於洞庭宿，上下徹心靈。"
        ],
        "tags": [
            "洞庭湖"
        ],
        "title": "秋空",
        "id": "49e7f63d-6571-4ae8-bdba-45e325d04945"
    },
    {
        "author": "齊己",
        "paragraphs": [
            "伯陽遺妙旨，杳杳與冥冥。",
            "說即非難說，行還不易行。",
            "藥中迷九轉，心外覓長生。",
            "畢竟荒原上，一盤蒿隴平。"
        ],
        "title": "與聶尊師話道",
        "id": "382a3b64-6374-455b-a715-9d577c482db9"
    },
    {
        "author": "齊己",
        "paragraphs": [
            "夷門詩客至，楚寺閉蕭騷。",
            "老病語言澀，少年風韻高。",
            "難於尋閬島，險甚涉雲濤。",
            "珍重西歸去，無忘役思勞。"
        ],
        "title": "送相里秀才自京至却迴",
        "id": "3e29ac01-f34f-4c12-9e77-73e6ce9b9e41"
    },
    {
        "author": "齊己",
        "paragraphs": [
            "幸附全材長，良工斸器殊。",
            "千林文栢有，一尺錦榴無。",
            "品格宜仙果，精光稱玉壺。",
            "憐君遠相寄，多愧野蔬麤。"
        ],
        "title": "謝人寄南榴卓子",
        "id": "b287f163-b33d-4e59-992f-0e13d164075e"
    },
    {
        "author": "齊己",
        "paragraphs": [
            "別後知何趣，搜奇少客同。",
            "幾層山影下，萬樹雪聲中。",
            "晚鼎烹茶綠，晨廚爨粟紅。",
            "何時攜卷出，世代有名公。"
        ],
        "title": "寄舊居隣友",
        "id": "c5445ef9-62b4-4f4f-9462-1bd1eba27b5e"
    },
    {
        "author": "齊己",
        "paragraphs": [
            "荆門來幾日，欲往又囊空。",
            "遠客歸南越，單衣背北風。",
            "近鄉微有雪，到海漸無鴻。",
            "努力成詩業，無謀謁至公。"
        ],
        "title": "送朱秀才歸閩",
        "id": "1ce1a692-e2b1-459b-b6b3-7d05a3c3e5c8"
    },
    {
        "author": "齊己",
        "paragraphs": [
            "乍臨毛髮豎，雙壁夾湍流。",
            "白日鳥影過，青苔龍氣浮。",
            "蔽空雲出石，應禱雨翻湫。",
            "四面耕桑者，先聞賀有秋。"
        ],
        "title": "龍潭作",
        "id": "529f8a00-8427-4bb2-b44a-423e30a60555"
    },
    {
        "author": "齊己",
        "paragraphs": [
            "南國搜奇久，偏傷杜甫墳。",
            "重來經漢浦，又去入嵩雲。",
            "舊別人稀見，新朝事漸聞。",
            "莫將高尚跡，閑處傲明君。"
        ],
        "title": "依韻酬謝尊師見贈二首 一",
        "id": "c1381762-eaca-4d76-a975-f2f1bc452257"
    },
    {
        "author": "齊己",
        "paragraphs": [
            "嶽頂休高臥，荆門訪掩扉。",
            "新詩遺我別，舊約與誰歸。",
            "賢路曾無滯，良時肯自違。",
            "明年窺日窟，仙桂露霏微。"
        ],
        "title": "依韻酬謝尊師見贈二首 二",
        "id": "b2f368df-6460-4a8a-a50e-067120f6a62e"
    },
    {
        "author": "齊己",
        "paragraphs": [
            "行心寧肯住，南去與誰羣。",
            "碧落高空處，清秋一片雲。",
            "穿林瓶影滅，背雨錫聲分。",
            "應笑遊方久，龍鍾楚水濆。"
        ],
        "title": "送冰禪再往湖中",
        "id": "6f8322ff-7c32-4fe4-91fe-9435aecf8c68"
    },
    {
        "author": "齊己",
        "paragraphs": [
            "已聞人捨地，結構舊基平。",
            "一面湖光白，鄰家竹影清。",
            "應難尋輦道，空說是王城。",
            "誰信興亡跡，今來有磬聲。"
        ],
        "title": "喜表公往楚王城",
        "id": "187f7b35-5b29-45bc-bafe-bc52158d0e7e"
    },
    {
        "author": "齊己",
        "paragraphs": [
            "數日不見日，飄飄勢忽開。",
            "雖無忙事出，還有故人來。",
            "已盡南簷滴，仍殘北牖堆。",
            "明朝望平遠，相約在春臺。"
        ],
        "title": "春雪初晴喜友生至",
        "id": "b0a827f4-c831-495e-8d03-403e6adecf57"
    },
    {
        "author": "齊己",
        "paragraphs": [
            "南鄰阻杖藜，屐齒遶牀泥。",
            "漠漠門長掩，遲遲日又西。",
            "不知何興味，更有好詩題。",
            "還憶東林否，行苔傍虎溪。"
        ],
        "title": "殘春連雨中偶作懷故人",
        "id": "ce741969-818b-4249-9595-72962b75aac4"
    },
    {
        "author": "齊己",
        "paragraphs": [
            "白首從顏巷，青袍去佐官。",
            "只應微俸祿，聊補舊飢寒。",
            "地說丘墟甚，民聞旱歉殘。",
            "春風吹綺席，賓主醉相歡。"
        ],
        "title": "送崔判官赴歸倅",
        "id": "e2604ea6-5676-4a2a-b1b0-cfe1e8c70e7c"
    },
    {
        "author": "齊己",
        "paragraphs": [
            "萬井追寒食，閑扉獨不開。",
            "梨花應折盡，柳絮自飛來。",
            "夢覺懷仙島，吟行遶砌苔。",
            "浮生已悟了，時節任相催。"
        ],
        "title": "寒食日懷寄友人",
        "id": "c9e8cbd1-1f7b-4021-bf12-747e5207fd84"
    },
    {
        "author": "齊己",
        "paragraphs": [
            "洞庭雲夢秋，空碧共悠悠。",
            "孟子狂題後，何人更倚樓。",
            "日西來遠棹，風外見平流。",
            "終欲重尋去，僧窗古岸頭。"
        ],
        "tags": [
            "洞庭湖"
        ],
        "title": "懷巴陵舊遊",
        "id": "c68a41ae-a46f-4772-9be4-2520fc9af597"
    },
    {
        "author": "齊己",
        "paragraphs": [
            "連夜因風雪，相留在寂寥。",
            "禪心誰指示，詩卷自焚燒。",
            "語默鄰寒漏，窗扉向早朝。",
            "天台若長往，還渡海門潮。"
        ],
        "title": "招乾晝上人宿話",
        "id": "11219b1a-a88a-4404-a9a2-3e17ea6f9f41"
    },
    {
        "author": "齊己",
        "paragraphs": [
            "青溪知不遠，白首要難歸。",
            "空想煙雲裏，春風鸞鶴飛。",
            "誰論傳法偈，自補坐禪衣。",
            "未謝侯門去，尋常即掩扉。"
        ],
        "title": "荆門秋日寄友人",
        "id": "dccb3b25-1628-4de0-9ca8-82a7b36c6b03"
    },
    {
        "author": "齊己",
        "paragraphs": [
            "朝衣閑典盡，酒病覺難醫。",
            "下世無遺恨，傳家有大詩。",
            "新墳青嶂疊，寒食白雲垂。",
            "長憶招吟夜，前年風雪時。"
        ],
        "title": "哭鄭谷郎中",
        "id": "f04fc4c7-cefc-4ed3-8f84-b993dd9a557e"
    },
    {
        "author": "齊己",
        "paragraphs": [
            "白藕花前舊影堂，劉雷風骨畫龍章。",
            "共輕天子諸侯貴，同愛吾師一法長。",
            "陶令醉多招不得，謝公心亂入無方。",
            "何人到此思高躅，嵐點苔痕滿粉牆。"
        ],
        "title": "題東林十八賢真堂",
        "id": "fc80325a-99e4-4054-a9dc-bd9ad4243cfc"
    },
    {
        "author": "齊己",
        "paragraphs": [
            "諸峯翠少中峯翠，五寺名高此寺名。",
            "石路險盤嵐靄滑，僧窗高倚泬寥明。",
            "凌空殿閣由天設，遍地杉松是自生。",
            "更有上方難上處，紫苔紅蘚遶崢嶸。"
        ],
        "title": "題南岳般若寺",
        "id": "78c3aadb-7b08-4345-990e-57401f8d564b"
    },
    {
        "author": "齊己",
        "paragraphs": [
            "一聞飛錫別區中，深入西南瀑布峯。",
            "天際雪埋千片石，洞門冰折幾株松。",
            "煙霞明媚棲心地，苔蘚縈紆出世蹤。",
            "莫問江邊舊居寺，火燒兵劫斷秋鐘。"
        ],
        "title": "寄廬岳僧",
        "id": "3161e003-06a1-4c10-b9cc-fa4f4cdc6fcf"
    },
    {
        "author": "齊己",
        "paragraphs": [
            "城裏尋常見碧稜，水邊朝暮送歸僧。",
            "數峯雲脚垂平地，一徑松聲徹上層。",
            "寒澗不生浮世物，陰崖猶積去年冰。",
            "此身有底難拋事，時復攜筇信步登。"
        ],
        "title": "遊谷山寺",
        "id": "9c764e5a-afbc-41ad-b82d-2858301564c5"
    },
    {
        "author": "齊己",
        "paragraphs": [
            "寒爐局促坐成勞，暗淡燈光照二毛。",
            "水寺閑來僧寂寂，雪風吹去雁嗷嗷。",
            "江山積疊歸程遠，魂夢穿沿過處高。",
            "畢竟忘言是吾道，袈裟不稱揖蕭曹。"
        ],
        "title": "楚寺寒夜作",
        "id": "6c7e3855-313c-491c-9d69-d4ed7dacf80d"
    },
    {
        "author": "齊己",
        "paragraphs": [
            "石龕閑鏁白猨邊，歸去程途半在船。",
            "林簇曉霜離水寺，路穿新燒入山泉。",
            "已尋嵐壁臨空盡，却看星辰向地懸。",
            "有興寄題紅葉上，不妨收拾別爲編。"
        ],
        "title": "送泰禪師歸南岳",
        "id": "60d33344-d3cc-497c-b5c0-f59ee8e6b9f4"
    },
    {
        "author": "齊己",
        "paragraphs": [
            "一爐薪盡室空然，萬象何妨在眼前。",
            "時有興來還覓句，已無心去即安禪。",
            "山門影落秋風樹，水國光凝夕照天。",
            "借問荀家兄弟內，八龍頭角讓誰先。"
        ],
        "title": "山中寄凝密大師兄弟",
        "id": "479e0432-a820-4788-a579-0f4448c1a3e6"
    },
    {
        "author": "齊己",
        "paragraphs": [
            "繁於桃李盛於梅，寒食旬前社後開。",
            "半月暄和留豔態，兩時風雨免傷摧。",
            "人憐格異詩重賦，蝶戀香多夜更來。",
            "猶得殘紅向春暮，牡丹相繼發池臺。"
        ],
        "title": "海棠花",
        "id": "53c6cfa7-ac39-401b-ad07-2a7c3606f75b"
    },
    {
        "author": "齊己",
        "paragraphs": [
            "頭白已無行脚念，自開荒寺住煙蘿。",
            "門前路到瀟湘盡，石上雲歸岳麓多。",
            "南祖衣盂曾禮謁，東林泉月舊經過。",
            "閑來松外看城郭，一片紅塵隔逝波。"
        ],
        "title": "題贈湘西龍安寺利禪師",
        "id": "08fef0e4-f09b-4bf2-be68-016c0f8bff2f"
    },
    {
        "author": "齊己",
        "paragraphs": [
            "當時六祖在黃梅，五百人中眼獨開。",
            "入室偈聞傳絕唱，昇堂客謾恃多才。",
            "鐵牛無用成真角，石女能生是聖胎。",
            "聞說欲拋經論去，莫教惆悵却空迴。"
        ],
        "title": "寄文浩百法",
        "id": "c48bfcc5-f3b2-4451-8ee8-af4531a5026b"
    },
    {
        "author": "齊己",
        "paragraphs": [
            "所聞新事即戈矛，欲去終疑是暗投。",
            "遠客寄言還有在，此門將謂總無休。",
            "千篇著述誠難得，一字知音不易求。",
            "時入思量向何處，月圓孤凭水邊樓。"
        ],
        "title": "謝人寄新詩集",
        "id": "6e958390-3dd2-4373-ab95-99622c7481a6"
    },
    {
        "author": "齊己",
        "paragraphs": [
            "白首蕭條居漢浦，清吟編集號檀溪。",
            "有人收拾應如玉，無主知音只似泥。",
            "入理半同黃葉句，遣懷多擬碧雲題。",
            "猶能爲我相思在，千里封來夢澤西。"
        ],
        "title": "謝元願上人遠寄檀溪集",
        "id": "6423f9d6-9d28-4564-bb87-b32d57f06a78"
    },
    {
        "author": "齊己",
        "paragraphs": [
            "吟興終依異境長，舊遊時入靜思量。",
            "江聲裏過東西寺，樹影中行上下方。",
            "春色濕僧巾屨膩，松花沾鶴骨毛香。",
            "老來何計重歸去，千里重湖浪渺茫。"
        ],
        "title": "寄道林寺諸友",
        "id": "80f879b3-0b18-43af-94ca-c774e89e9480"
    },
    {
        "author": "齊己",
        "paragraphs": [
            "灌頂清涼一滴通，大毗盧藏遍虛空。",
            "欲飛薝蔔花無盡，須待陀羅尼有功。",
            "金杵力摧魔界黑，水精光透夜燈紅。",
            "可堪東獻明天子，命服新酬贊國風。"
        ],
        "title": "贈智滿三藏",
        "id": "ac535cf7-3d3c-4a8b-88cc-10860986b0a6"
    },
    {
        "author": "齊己",
        "paragraphs": [
            "少小即懷風雅情，獨能遺象琢淳精。",
            "不教霜雪侵玄鬢，便向雲霄換好名。",
            "攜去湘江聞鼓瑟，袖來緱嶺伴吹笙。",
            "多君百首貽衰颯，留把吟行訪竺卿。"
        ],
        "title": "謝王先輩湘中迴惠示卷軸",
        "id": "70b0dd8f-3815-40ea-9d7b-0e0c1b22d8a1"
    },
    {
        "author": "齊己",
        "paragraphs": [
            "大潙心付白崖前，寶月分輝照蜀天。",
            "聖主降情延北內，諸侯稽首問南禪。",
            "清秋不動驪龍海，紅日無私罔象川。",
            "欲聽吾宗舊山說，地邊身老楚江邊。"
        ],
        "title": "荆渚寄懷西蜀無染大師兄",
        "id": "3cf7c137-d5b8-48e1-812e-0ea9b056ac71"
    },
    {
        "author": "齊己",
        "paragraphs": [
            "五字才將七字爭，爲君聊敢試懸衡。",
            "鼎湖菡萏搖金影，蓬島鸞皇舞翠聲。",
            "還是靈龜巢得穩，要須仙子駕方行。",
            "兩邊珍重遙相惠，何夕燈前盡此情。"
        ],
        "title": "謝武陵徐巡官遠寄五七字詩集",
        "id": "94cb5b04-e3f9-4cb2-849e-8b7657796deb"
    },
    {
        "author": "齊己",
        "paragraphs": [
            "曾此棲心過十冬，今來瀟灑屬生公。",
            "檀欒舊植青添翠，菡萏新栽白換紅。",
            "北面城臨燈影合，西隣壁近講聲通。",
            "不知門下趨筵士，何似當時石解空。"
        ],
        "title": "重宿舊房與愚上人靜話",
        "id": "a91bf2b0-6ba5-4c88-8433-ff456d70a128"
    },
    {
        "author": "齊己",
        "paragraphs": [
            "五色文章類彩鸞，楚人羅得半摧殘。",
            "金籠莫恨傷冠幘，玉粒頒慙剪羽翰。",
            "孤立影危丹檻裏，雙棲伴在白雲端。",
            "上台愛育通幽細，却放溪山去不難。"
        ],
        "title": "謝南平王賜山雞",
        "id": "69ccd68e-76b6-4472-a228-7fac8116d0a0"
    },
    {
        "author": "齊己",
        "paragraphs": [
            "病根翻作憶山勞，一雨聊堪浣鬱陶。",
            "心白未能忘水月，眼青獨得見秋毫。",
            "蟬聲晚簇枝枝急，雲影晴分片片高。",
            "還憶赤松兄弟否，別來應見鶴衣毛。"
        ],
        "title": "荆門病中雨後書懷寄幕中知己",
        "id": "e45df110-8ab8-4e43-b5bb-d8ef0ac82b63"
    },
    {
        "author": "齊己",
        "paragraphs": [
            "島僧留宿慰衰顏，舊住何妨老未還。",
            "身共錫聲離鳥外，跡同雲影過人間。",
            "曾無夢入朝天路，憶有詩題隔海山。",
            "珍重來晨渡江去，九華青裏扣松關。"
        ],
        "title": "宿江寺",
        "id": "759ee047-917a-4a49-affd-383fee929dd2"
    },
    {
        "author": "齊己",
        "paragraphs": [
            "四軸騷詞書八行，捧吟肌骨遍清涼。",
            "謾求龍樹能醫眼，休問圖澄學洗腸。",
            "今體盡搜初剖判，古風淳鑿未玄黃。",
            "不知誰肯降文陣，闇點旌旗敵子房。"
        ],
        "title": "謝貫微上人寄示古風今體四軸",
        "id": "698fd1d7-bd94-4db8-a131-fca4bd77ef7b"
    },
    {
        "author": "齊己",
        "paragraphs": [
            "疎篁抽笋柳垂陰，舊是休公種境吟。",
            "入貢文儒來請益，出官卿相駐過尋。",
            "右軍書畫神傳髓，康樂文章夢授心。",
            "銷得青城千嶂下，白蓮標塔帝恩深。"
        ],
        "title": "荆州貫休大師舊房",
        "id": "ef913822-6acf-4bb9-993c-4ebcdf3ce131"
    },
    {
        "author": "齊己",
        "paragraphs": [
            "遊遍名山祖遍尋，却來塵世渾光陰。",
            "肯將的的吾師意，擬付茫茫弟子心。",
            "豈有虛空遮道眼，不妨文字問知音。",
            "滄浪萬頃三更月，天上何如水底深。"
        ],
        "title": "寄谷山長老",
        "id": "cdb5e910-b2dd-472d-a292-3fd991281be0"
    },
    {
        "author": "齊己",
        "paragraphs": [
            "蒙氏藝傳黃氏子，獨聞相繼得名高。",
            "鋒鋩妙奪金雞距，纖利精分玉兔毫。",
            "濡染只應親賦詠，風流不稱近方刀。",
            "何妨寄我臨池興，忍使江淹役夢勞。"
        ],
        "title": "寄黃暉處士",
        "id": "03f9784e-5572-4bd5-a336-edd81a34b189"
    },
    {
        "author": "齊己",
        "paragraphs": [
            "榮枯得失理昭然，誰斅離騷更問天。",
            "生下便知真夢幻，老來何必歎流年。",
            "清風不變詩應在，明月無蹤道可傳。",
            "珍重匡廬沃洲主，拂衣拋却好林泉。"
        ],
        "tags": [
            "庐山"
        ],
        "title": "荆門勉懷寄道林寺諸友",
        "id": "f52e91b4-136a-419b-929c-3a768939524b"
    },
    {
        "author": "齊己",
        "paragraphs": [
            "雪色衫衣絕點塵，明知富貴是浮雲。",
            "不隨喧滑迷真性，何用潺湲洗汚聞。",
            "北闕會拋紅駊騀，東林社憶白氛氳。",
            "清吟有興頻相示，欲得多慙蠹蝕文。"
        ],
        "title": "荅崔校書",
        "id": "1fa14626-2576-4120-be7f-9b7a44b71295"
    },
    {
        "author": "齊己",
        "paragraphs": [
            "去年曾賦此花詩，幾聽南園爛熟時。",
            "嚼破紅香堪換骨，摘殘丹顆欲燒枝。",
            "流鶯偷啄心應醉，行客潛窺眼亦癡。",
            "聞說張筵就珠樹，任從攀折半離披。"
        ],
        "title": "乞櫻桃",
        "id": "8a7c74d4-ccf3-44ea-8c23-5caadc174805"
    },
    {
        "author": "齊己",
        "paragraphs": [
            "曾得音書慰暮年，相思多故信難傳。",
            "清吟何處題紅葉，舊社空懷墮白蓮。",
            "山水本同真趣向，侯門剛有薄因緣。",
            "他時不得君招隱，會逐南歸楚客船。"
        ],
        "title": "寄南雅上人",
        "id": "8e3fd930-32f2-4055-a97a-f45045d26e40"
    },
    {
        "author": "齊己",
        "paragraphs": [
            "又聞繁總在嘉州，職重身閑倚寺樓。",
            "大象影和山面落，兩江聲合郡前流。",
            "棋輕國手知難敵，詩是天才肯易酬。",
            "畢竟男兒自高達，從來心不是悠悠。"
        ],
        "title": "寄歐陽侍郎",
        "id": "e0d3b21d-07c4-468c-856b-650d7f34d1d7"
    },
    {
        "author": "齊己",
        "paragraphs": [
            "同年生在咸通裏，事佛爲儒趣盡高。",
            "我性已甘披祖衲，君心猶待脫藍袍。",
            "霜髭曉幾臨銅鏡，雪鬢寒疎落剃刀。",
            "出世朝天俱未得，不妨還往有風騷。"
        ],
        "title": "與崔校書靜話言懷",
        "id": "9421ca75-ec29-4853-b00d-e3a7fe24e0a8"
    },
    {
        "author": "齊己",
        "paragraphs": [
            "邛州靈境產修篁，九節材應表九陽。",
            "造化已能分尺度，保持爭合與尋常。",
            "幽林剪破清秋影，高手攜來綠玉光。",
            "深謝魯儒憐潦倒，欲教撐拄遶禪牀。"
        ],
        "title": "謝人惠拄杖",
        "id": "64ebd3bb-0b7f-402a-8ab4-ea31cb490079"
    },
    {
        "author": "齊己",
        "paragraphs": [
            "秦王手筆序丹臺，不錯褒揚最上才。",
            "鳳闕幾傳爲匠碩，龍門曾用振風雷。",
            "錢郎未竭精華去，元白終存作者來。",
            "兩軸蚌胎驪頷耀，枉臨禪室伴寒灰。"
        ],
        "title": "謝秦府推官寄丹臺集",
        "id": "2c4422f1-a943-453f-92ab-f5e9b10371a2"
    },
    {
        "author": "齊己",
        "paragraphs": [
            "曾向滄江看不真，却因圖畫見精神。",
            "何妨金粉資高格，不用丹青點此身。",
            "蒲葉岸長堪映帶，荻花叢晚好相親。",
            "思量畫得勝籠得，野性由來不戀人。"
        ],
        "title": "題畫鷺鷥兼簡孫郎中",
        "id": "d0cd71b5-447f-47c1-b7fd-c1897b40a355"
    },
    {
        "author": "齊己",
        "paragraphs": [
            "樂天歌詠有遺編，留在東林伴白蓮。",
            "百尺典墳隨喪亂，一家風雅獨完全。",
            "常聞荆渚通侯論，果遂吳都使者傳。",
            "仰賀斯文歸朗鑒，永資聲政入薰弦。"
        ],
        "title": "賀行軍太傅得白氏東林集",
        "id": "6d4eabee-0c78-4b7a-b0e8-d72fc2ce4568"
    },
    {
        "author": "齊己",
        "paragraphs": [
            "曲江晴影石千株，吾子思歸夢斷初。",
            "有信北來山疊疊，無言南去雨疎疎。",
            "祖師門接園林路，丞相家同井邑居。",
            "閑野老身留得否，相招多是秀才書。"
        ],
        "title": "韶陽微公",
        "id": "cde282bf-0fc9-4137-b86d-2ea05b7e800c"
    },
    {
        "author": "齊己",
        "paragraphs": [
            "帆過尋陽晚霽開，西風北雁似相催。",
            "大都浪後青堆沒，五老雲中翠疊來。",
            "此路便堪歸水石，何門更合向塵埃。",
            "遠公林下蓮池畔，箇箇高人盡有才。"
        ],
        "title": "將之匡岳過尋陽",
        "id": "99059bde-ecf3-413e-820c-586952a4ef99"
    },
    {
        "author": "齊己",
        "paragraphs": [
            "拋擲浟江舊釣磯，日參籌畫廢吟詩。",
            "可能有事關心後，得似無人識面時。",
            "官好近聞加茜服，藥靈曾說換霜髭。",
            "高才直氣平生志，除却徒知即不知。"
        ],
        "title": "寄湘幕王重書記",
        "id": "c7c6ae30-66f8-49c1-ba5c-03b62bf81c12"
    },
    {
        "author": "齊己",
        "paragraphs": [
            "相期只爲話篇章，踏雪曾來宿此房。",
            "喧滑盡消城漏滴，窗扉初掩岳茶香。",
            "舊山春暖生薇蕨，大國塵昏懼殺傷。",
            "應有太平時節在，寒宵未臥共思量。"
        ],
        "title": "宿沈彬進士書院",
        "id": "d5cc543d-11aa-4deb-aa8d-5e17b2f72a0b"
    },
    {
        "author": "齊己",
        "paragraphs": [
            "花院相重點破苔，誰心肯此話心灰。",
            "好風時傍疎篁起，幽鳥晚從何處來？",
            "筆硯興狂師沈謝，香燈魂斷憶宗雷。",
            "浮生已問空王了，箭急光陰一任催。"
        ],
        "title": "靜院",
        "id": "6df5256e-78af-4c54-9395-007ad3463acf"
    },
    {
        "author": "齊己",
        "paragraphs": [
            "閑身誰道是羈遊，西指峨嵋碧頂頭。",
            "琴鶴幾程隨客棹，風霜何處宿龍湫。",
            "尋僧石磴臨天井，斸藥秋崖倒瀑流。",
            "莫爲寰瀛多事在，客星相逐不迴休。"
        ],
        "title": "送白處士遊峨嵋",
        "id": "a89b1879-338a-4912-a6c6-5e21bac3f4d2"
    },
    {
        "author": "齊己",
        "paragraphs": [
            "久聞爲客過蒼梧，休說攜家歸鏡湖。",
            "山水顛狂應盡在，[鬢]毛凋落免貧無。",
            "和僧搶入雲中峭，帶鶴驅成澗底孤。",
            "春醉醒來有餘興，因人乞與武陵圖。"
        ],
        "title": "寄顧蟾處士",
        "id": "13e741a2-9c9e-4594-8238-e390d182754c"
    },
    {
        "author": "齊己",
        "paragraphs": [
            "海門相別住荆門，六度秋光兩鬢根。",
            "萬象倒心難蓋口，一生無事可傷魂。",
            "石頭城外青山疊，北固窗前白浪翻。",
            "盡是共游題版處，有誰惆悵拂苔痕。"
        ],
        "title": "懷金陵知舊",
        "id": "cc40b164-5d54-419a-acdd-60141cad70a5"
    },
    {
        "author": "齊己",
        "paragraphs": [
            "吳都使者泛驚濤，靈一傳書慰毳袍。",
            "別興偶隨雲水遠，知音本自國風高。",
            "身依閑淡中銷日，髮向清涼處落刀。",
            "聞著括囊新集了，擬教誰與序離騷。"
        ],
        "title": "喜得自牧上人書",
        "id": "907749c8-6b53-4587-a4c2-d0ef699e13c8"
    },
    {
        "author": "齊己",
        "paragraphs": [
            "曉窗驚覺向秋風，萬里心凝淡蕩中。",
            "池影碎飜紅菡萏，井聲乾落綠梧桐。",
            "破除閑事渾歸道，銷耗勞生旋逐空。",
            "妖殺九原狐兔意，豈知丘隴是英雄。"
        ],
        "title": "驚秋",
        "id": "6f2263b7-4acf-4fc8-9c8b-0b64421f5ce0"
    },
    {
        "author": "齊己",
        "paragraphs": [
            "長訝高眠得穩無，果隨徵辟起江湖。",
            "鴛鴦已列罇罍貴，鷗鶴休懷釣渚孤。",
            "白日不妨扶漢祚，清才何讓賦吳都。",
            "可能更憶相尋夜，雪滿諸峯火一爐。"
        ],
        "title": "聞沈彬赴吳都請辟",
        "id": "408fa9f3-969b-4ced-872d-3c67988c8b9a"
    },
    {
        "author": "齊己",
        "paragraphs": [
            "寺閣高連黃鶴樓，簷前檻底大江流。",
            "幾因秋霽澄空外，獨爲詩情到上頭。",
            "白日有餘閑送客，紫衣何啻貴封侯。",
            "別來多少新吟也，不寄南宗老比丘。"
        ],
        "tags": [
            "黄鹤楼"
        ],
        "title": "寄江夏仁公",
        "id": "8664f8c0-15c3-46f6-a291-12d426efd682"
    },
    {
        "author": "齊己",
        "paragraphs": [
            "淨境無人可共攜，閑眠未起日光低。",
            "浮生莫把還丹續，萬事須將至理齊。",
            "花在月明蝴蝶夢，雨餘山綠杜鵑啼。",
            "何能向外求攀折，巖桂枝條拂石梯。"
        ],
        "title": "中春林下偶作",
        "id": "9f478fc9-82f5-46bb-a7c2-32c312f2109a"
    },
    {
        "author": "齊己",
        "paragraphs": [
            "歸和初喜戢戈矛，乍捧鄉書感去留。",
            "雁序分飛離漢口，鴒原騫翥在鼇頭。",
            "家鄰紫塞仍千里，路過黃河更幾州。",
            "應到高堂問安後，却攜文入帝京遊。"
        ],
        "tags": [
            "黄河"
        ],
        "title": "送劉秀才歸桑水寧覲",
        "id": "b1aacbaa-27b9-40c5-8ed4-5708c9b778f7"
    },
    {
        "author": "齊己",
        "paragraphs": [
            "舊制新題削復刊，工夫過甚琢琅玕。",
            "藥中求見黃芽易，詩裏思聞白雪難。",
            "扣寂頗同心在定，鑿空何止髮衝冠。",
            "夜來月苦懷高論，數樹霜邊獨傍欄。"
        ],
        "title": "寄曹松",
        "id": "4f76a711-3d6a-45d4-9385-07bdda535ba5"
    },
    {
        "author": "齊己",
        "paragraphs": [
            "因緣劉表駐經行，又聽西風墮葉聲。",
            "鶴髮不堪言此世，峨嵋空約在他生。",
            "已從禪祖參真性，敢向詩家認好名。",
            "深愧故人憐潦倒，每傳仙語下南荆。"
        ],
        "title": "酬蜀國歐陽學士",
        "id": "b6720361-8068-43b2-b768-5be3081a5b31"
    },
    {
        "author": "齊己",
        "paragraphs": [
            "珠履風流憶富春，三千鵷鷺讓精神。",
            "詩工鑿破清求妙，道論研通白見真。",
            "四座共推操檄健，一家誰信買書貧。",
            "別來鄉國魂應斷，劒閣東西盡戰塵。"
        ],
        "title": "寄荆幕孫郎中",
        "id": "0de2b0b9-eec7-4310-b4ee-f9e65aaa0926"
    },
    {
        "author": "齊己",
        "paragraphs": [
            "鳥外孤峯未得歸，人間觸類是無機。",
            "方悲鹿軫棲江寺，忽訝軺車降竹扉。",
            "王澤乍聞譚渙汗，國風那得話玄微。",
            "應驚老病炎天裏，枯骨肩橫一衲衣。"
        ],
        "title": "謝王詹事垂訪",
        "id": "5da58fe6-8dd7-404b-9039-b97f4c1de736"
    },
    {
        "author": "齊己",
        "paragraphs": [
            "暖披煙豔照西園，翠幄朱欄護列仙。",
            "玉帳笙歌留盡日，瑤臺伴侶待歸天。",
            "香多覺受風光剩，紅重知含雨露偏。",
            "上客分明記開處，明年開更勝今年。"
        ],
        "title": "題南平後園牡丹",
        "id": "90ba8d2f-0cd0-4b92-a735-9b95b652a47b"
    },
    {
        "author": "齊己",
        "paragraphs": [
            "繁極全分青帝功，開時獨占上春風。",
            "吳姬舞雪非真豔，漢后題詩是怨紅。",
            "遠蜨戀香拋別苑，野鶯銜得出深宮。",
            "君看萬態當筵處，羞殺薔薇點碎叢。"
        ],
        "title": "和李書記",
        "id": "5b149cbb-8afb-4733-8c81-3b2ddec93ee7"
    },
    {
        "author": "齊己",
        "paragraphs": [
            "一念禪餘味國風，早因持論偶名公。",
            "久傷琴喪人亡後，忽有雲和雪唱同。",
            "繩琢靜聞罤象外，是非閑見寂寥中。",
            "時來日往緣真趣，不覺秋江度塞鴻。"
        ],
        "title": "謝孫郎中寄示",
        "id": "90cd671b-e7d6-44da-98dd-98b545733145"
    },
    {
        "author": "齊己",
        "paragraphs": [
            "正堪凝思掩禪扃，又被詩魔惱竺卿。",
            "偶凭窗扉從落照，不眠風雪到殘更。",
            "皎然未必迷前習，支遁寧非悟後生。",
            "傳寫會逢精鑒者，也應知是詠閑情。"
        ],
        "title": "愛吟",
        "id": "bf679d8e-9c66-443b-ba26-8483114622d4"
    },
    {
        "author": "齊己",
        "paragraphs": [
            "南岳別來無約後，東林歸住有前緣。",
            "閑搜好句題紅葉，靜斂霜眉對白蓮。",
            "雁塔影分疎檜月，虎溪聲合幾峯泉。",
            "修心若似伊耶舍，傳記須添十九賢。"
        ],
        "title": "寄懷東林寺匡白監寺",
        "id": "2bbc37d7-649f-4ab0-bb44-d629736310ab"
    },
    {
        "author": "齊己",
        "paragraphs": [
            "陵州棋子浣花牋，深愧攜來自錦州。",
            "海蚌琢成星落落，吳綾隱出雁翩翩。",
            "留防桂苑題詩客，惜寄桃源敵手仙。",
            "捧受不堪思出處，七千餘里劒門前。"
        ],
        "title": "謝人惠十色花牋幷棋子",
        "id": "b21f9b40-9614-4147-88e6-1feb24e56553"
    },
    {
        "author": "齊己",
        "paragraphs": [
            "北遊兵阻復南還，因寄荆州病掩關。",
            "日月坐銷江上寺，清涼魂斷剡中山。",
            "披緇影跡堪藏拙，出世身心合向閑。",
            "多謝扶風大君子，相思時到寂寥間。"
        ],
        "title": "夏日寓居寄友人",
        "id": "521f5114-a3ab-4cad-97ca-0ec76f4237a3"
    },
    {
        "author": "齊己",
        "paragraphs": [
            "今宵前夕皆堪翫，何必圓時始竭才。",
            "空說輪中有天子，不知何處是樓臺？",
            "終憂明夜雲遮却，且埽閑居坐看來。",
            "玉兔銀蟾似多意，乍臨棠樹影裴回。"
        ],
        "title": "中秋十四日夜對月上南平主人",
        "id": "4d9b4c79-fb34-46de-b9a6-4a5abed3e38a"
    },
    {
        "author": "齊己",
        "paragraphs": [
            "丹青妙寫十才人，玉峭冰稜姑射神。",
            "醉舞離披真鸑鷟，狂吟崩倒瑞麒麟。",
            "飜騰造化山曾竭，採掇珠璣海幾貧。",
            "猶得知音與圖畫，草堂閑挂似相親。"
        ],
        "title": "謝人惠十才子圖",
        "id": "fa36ef5d-e5f9-40d9-85fb-d73e935d5bec"
    },
    {
        "author": "齊己",
        "paragraphs": [
            "誰會荆州一老夫，夢勞神役憶匡廬。",
            "碧雲雁影紛紛去，黃葉蟾聲漸漸無。",
            "口淡莫分餐氣味，身羸但覺病肌膚。",
            "可憐饌玉燒蘭者，肯慰寒偎雪夜爐。"
        ],
        "tags": [
            "庐山"
        ],
        "title": "荆門病中寄懷鄉人歐陽侍郎彬",
        "id": "bcadd6e1-05cf-4e4d-981f-a26d44e49960"
    },
    {
        "author": "齊己",
        "paragraphs": [
            "阿闍梨與佛身同，灌頂難施利濟功。",
            "持咒力須資運祚，度人心要似虛空。",
            "東周路踏紅塵裏，北極門瞻紫氣中。",
            "好進焚文霑帝澤，却歸天策繼真風。"
        ],
        "title": "送譚三藏入京",
        "id": "44cfe45d-a987-435f-b01e-deeef3e7f9ce"
    },
    {
        "author": "齊己",
        "paragraphs": [
            "天台衡嶽舊曾尋，閑憶留題白石林。",
            "歲月已殘衰颯鬢，風騷猶壯寂寥心。",
            "緱山碧樹遮藏密，丹穴紅霞掩暎深。",
            "爭得相逢一攜手，拂衣同去聽玄音。"
        ],
        "title": "寄酬秦府高推官輦",
        "id": "1810abca-6fb3-4d0e-be59-160a9dd73336"
    },
    {
        "author": "齊己",
        "paragraphs": [
            "搜新編舊與誰評，自向無聲認有聲。",
            "已覺愛來多廢道，可堪傳去更沽名。",
            "風松韻裏忘形坐，霜月光中共影行。",
            "還勝御溝寒夜水，狂吟衝尹甚傷情。"
        ],
        "title": "敘懷寄高推官",
        "id": "c168defd-466e-442c-b561-10058e26cd1d"
    },
    {
        "author": "齊己",
        "paragraphs": [
            "尋常西望故園時，幾處魂隨落照飛。",
            "客路舊縈秦甸出，鄉程今遶漢陽歸。",
            "已過巫峽沈青靄，忽認峨嵋在翠微。",
            "從此倚門休望斷，交親喜換老萊衣。"
        ],
        "title": "送朱侍御自洛陽歸閬州寧覲",
        "id": "951d6b65-df55-4929-b4d9-e04d019257e1"
    },
    {
        "author": "齊己",
        "paragraphs": [
            "經論功餘更業詩，又於難裏縱天機。",
            "吳朝客見投文去，楚國僧迎著紫歸。",
            "已得聲名先振俗，不妨風雪更探微。",
            "金陵高憶恩門在，終挂雲帆重一飛。"
        ],
        "title": "貽惠暹上人",
        "id": "ba046639-36e2-4c14-a065-3fd108868e7a"
    },
    {
        "author": "齊己",
        "paragraphs": [
            "猶得吾師繼頌聲，百篇相愛寄南荆。",
            "卷開錦水霞光爛，吟入峨嵋雪氣清。",
            "楚外已甘推絕唱，蜀中誰敢共懸衡。",
            "應憐無可同無本，終向風騷作弟兄。"
        ],
        "title": "酬西蜀廣濟大師見寄",
        "id": "582d1357-8688-4ca3-b140-7d20b9ced881"
    },
    {
        "author": "齊己",
        "paragraphs": [
            "誰遣西來負岳雲，自由歸去竟何因。",
            "山龕薜荔應殘雪，江寺玫瑰又度春。",
            "早歲便師無學士，臨年却作有爲人。",
            "何妨夜醮時相憶，伴醉佯狂笑老身。"
        ],
        "title": "江寺春殘寄幕中知己二首 一",
        "id": "7f26f8f0-41fd-4768-9f0e-d60d22c3cffb"
    },
    {
        "author": "齊己",
        "paragraphs": [
            "社蓮慚與幕蓮同，岳寺蕭條儉府雄。",
            "冷淡獨開香火裏，殷妍行列綺羅中。",
            "秋加玉露何傷白，夜醉金缸不那紅。",
            "閑憶遺民此心地，一般無染喻真空。"
        ],
        "title": "江寺春殘寄幕中知己二首 二",
        "id": "99401bfe-0dd5-4d61-b9fc-b2dc666ad753"
    },
    {
        "author": "齊己",
        "paragraphs": [
            "往歲曾尋聖跡時，樹邊三遶禮吾師。",
            "敢望護法將軍記，且喜焚香弟子知。",
            "後會未期心的的，前峯欲下步遲遲。",
            "今來老劣難行甚，空寂無緣但寄詩。"
        ],
        "title": "寄玉泉實仁上人",
        "id": "806fc8b2-fb8f-4d66-be20-faab4c1100db"
    },
    {
        "author": "齊己",
        "paragraphs": [
            "電擊流年七十三，齒衰氣沮竟何堪。",
            "誰云有句傳天下，自愧無心寄嶺南。",
            "曉漱氣嫌通市井，晚烹香憶落雲潭。",
            "鄰峯道者應彈指，蘚剝藤纏舊石龕。"
        ],
        "title": "荆渚感懷寄僧達禪弟三首 一",
        "id": "4979a8e7-75d5-4633-99a3-6f38efdc40fa"
    },
    {
        "author": "齊己",
        "paragraphs": [
            "十五年前會虎溪，白蓮齋後便來西。",
            "干戈時變信雖絕，吳楚路長魂不迷。",
            "黃葉喻曾同我悟，碧雲情近與誰攜。",
            "春殘相憶荆江岸，一隻杜鵑頭上啼。"
        ],
        "title": "荆渚感懷寄僧達禪弟三首 二",
        "id": "7ad8764d-4748-4f5d-90e3-0784e322f023"
    },
    {
        "author": "齊己",
        "paragraphs": [
            "鶴嶺僧來細話君，依前高尚跡難羣。",
            "自拋南岳三生石，長傍西山數片雲。",
            "丹訪葛洪無舊竈，詩尋靈觀有遺文。",
            "莫將離別爲相隔，心似虛空幾處分。"
        ],
        "title": "荆渚感懷寄僧達禪弟三首 三",
        "id": "8e8f9d86-5cb7-437a-b9a7-265a786a46eb"
    },
    {
        "author": "齊己",
        "paragraphs": [
            "郡樓東面寺牆西，顏子生涯竹屋低。",
            "書案飛颺風落絮，地苔狼藉燕銜泥。",
            "吟窗晚凭春篁密，行徑斜穿夏菜齊。",
            "別後相思頻夢到，二年同此賦閑題。"
        ],
        "title": "寄孫魴秀才",
        "id": "400a774f-d199-449b-9279-798e6ed92337"
    },
    {
        "author": "齊己",
        "paragraphs": [
            "蘭舟西去是通津，名郡賢侯下禮頻。",
            "山遍寺樓看仰岫，臺連城閣上宜春。",
            "鴻心夜過鄉心亂，雪韻朝飛句韻新。",
            "別有官榮身外趣，月江松徑訪禪人。"
        ],
        "title": "送李評事往宜春",
        "id": "c2f93c9b-9745-4b23-8bda-1517094ab72b"
    },
    {
        "author": "齊己",
        "paragraphs": [
            "春風日日雨時時，寒力潛從暖勢衰。",
            "一氣不言含有象，萬靈何處謝無私。",
            "詩通物理行堪掇，道合天機坐可窺。",
            "應是正人持造化，盡驅幽細入罏鎚。"
        ],
        "title": "中春感興",
        "id": "5e9ce2f2-8bfa-462f-8920-4ab9ad7f89a8"
    },
    {
        "author": "齊己",
        "paragraphs": [
            "何處經年閟好音，暖風催出囀喬林。",
            "羽毛新刷陶潛菊，喉舌初調叔夜琴。",
            "藏雨並棲紅杏密，避人雙入綠楊深。",
            "曉來枝上千般語，應共桃花說舊心。"
        ],
        "title": "早鶯",
        "id": "7b4e4d7f-0398-4e4e-859b-618fa08481cb"
    },
    {
        "author": "齊己",
        "paragraphs": [
            "紫綬蒼髭百歲侵，綠苔芳草遶堦深。",
            "不妨好鳥喧高臥，切忌閑人聒正吟。",
            "魯鼎寂寥休辨口，劫灰銷變莫宣心。",
            "還憐我有冥搜癖，時把新詩過竹尋。"
        ],
        "title": "酬尚顏上人",
        "id": "e9a255c6-6562-489b-9bd2-6f30457faed9"
    },
    {
        "author": "齊己",
        "paragraphs": [
            "風雨冥冥春闇移，紅殘綠滿海棠枝。",
            "帝鄉久別江鄉住，椿笋何如櫻笋時。",
            "海內擅名君作賦，林間外學我爲詩。",
            "近聞南國升南省，應笑無機老病師。"
        ],
        "title": "寄倪署郎中",
        "id": "bd976e08-8954-4be2-9dea-e00bedbf29b7"
    },
    {
        "author": "齊己",
        "paragraphs": [
            "簷壁層層映水天，半乘岡壠半民田。",
            "王維愛甚難拋畫，支遁憐多不惜錢。",
            "巨石盡含金玉氣，亂峯深鎖棟梁煙。",
            "秦爭漢奪虛勞力，却是巢由得穩眠。"
        ],
        "title": "題鄭郎中谷仰山居",
        "id": "5c695097-e927-4739-81f5-d5364d905608"
    },
    {
        "author": "齊己",
        "paragraphs": [
            "江禽野獸兩堪傷，避射驚彈各自忙。",
            "頭角任多無獬豸，羽毛雖衆讓鴛鴦。",
            "落苔紅小櫻桃熟，侵井青纖燕麥長。",
            "吟把離騷憶前事，汨羅春浪撼殘陽。"
        ],
        "title": "湘中寓居春日感懷",
        "id": "43840e11-48c5-411c-ac5e-b0ee437e3c21"
    },
    {
        "author": "齊己",
        "paragraphs": [
            "寒清健碧遠相含，珠媚根源在極南。",
            "流古遰今空作島，逗山衝壁自爲潭。",
            "遷來賈誼愁無限，謫過靈均恨不堪。",
            "畢竟輸他老漁叟，綠蓑青竹釣濃藍。"
        ],
        "title": "瀟湘",
        "id": "80b06d39-4ae9-4450-a21d-3c14001091dd"
    },
    {
        "author": "齊己",
        "paragraphs": [
            "風騷情味近如何，門底寒流屋裏莎。",
            "曾摘園蔬留我宿，共吟江月看鴻過。",
            "時危苦恨無收拾，道妙深誇有琢磨。",
            "涼夜欹眠應得夢，平生心肺似君多。"
        ],
        "title": "寄友生",
        "id": "860aeae7-09cc-4d42-b8be-ecef133560d3"
    },
    {
        "author": "齊己",
        "paragraphs": [
            "鬚鬢三分白二分，一生蹤跡出人羣。",
            "嵩丘夢憶諸峰雪，衡岳禪依五寺雲。",
            "青衲幾臨高瀑濯，苦吟曾許斷猿聞。",
            "荒村殘臘相逢夜，月滿鴻多楚水濆。"
        ],
        "title": "酬荅退上人",
        "id": "9394cbf8-1ee7-4817-958b-97ad57239d6a"
    },
    {
        "author": "齊己",
        "paragraphs": [
            "心魂役役不曾歸，萬象相牽向極微。",
            "所得或憂逢郢刃，凡言皆欲奪天機。",
            "遊深晚谷香充鼻，坐苦春松粉滿衣。",
            "何物不爲狼籍境，桃花和雨更霏霏。"
        ],
        "title": "山中春懷",
        "id": "6cf026d9-3101-406e-965b-c9f3862712e0"
    },
    {
        "author": "齊己",
        "paragraphs": [
            "上國誰傳消息過，醉眠醒坐對嵯峨。",
            "身離道士衣裳少，筆荅禪師句偈多。",
            "南岸郡鐘涼度枕，西齋竹露冷霑莎。",
            "還應笑我降心外，惹得詩魔助佛魔。"
        ],
        "title": "寄鄭谷郎中",
        "id": "19e855e5-4949-43d9-bcbd-7247f31e73a3"
    },
    {
        "author": "齊己",
        "paragraphs": [
            "新書聲價滿皇都，高臥林中更起無。",
            "春興酒香薰肺腑，夜吟雲氣濕髭鬚。",
            "同登水閣僧皆別，共上漁船鶴亦孤。",
            "長憶前年送行處，洞門殘日照菖蒲。"
        ],
        "title": "寄萍鄉唐稟正字",
        "id": "a312852c-7859-4f22-bafe-ff04554d45ba"
    },
    {
        "author": "齊己",
        "paragraphs": [
            "涼多夜永擁山袍，片石閑欹不覺勞。",
            "蟋蟀遶牀無夢寐，梧桐滿地有蕭騷。",
            "平生樂道心常切，五字逢人價合高。",
            "破落西窗向殘月，露聲如雨滴蓬蒿。"
        ],
        "title": "秋夕書懷",
        "id": "8e247f7c-b878-4168-96ea-d364fd243edf"
    },
    {
        "author": "齊己",
        "paragraphs": [
            "松燒寺破是刀兵，谷變陵遷事可驚。",
            "雲裏乍逢新住主，石邊重認舊題名。",
            "閑臨菡萏荒池坐，亂踏鴛鴦破瓦行。",
            "欲伴高僧重結社，此身無計捨前程。"
        ],
        "title": "亂後經西山寺",
        "id": "a0206127-03ce-48da-943d-3bffc19062ce"
    },
    {
        "author": "齊己",
        "paragraphs": [
            "吳王廟側有高房，簾影南軒日正長。",
            "吹苑野風桃葉碧，壓畦春露菜花黃。",
            "懸燈向後惟冥默，凭案前頭即渺茫。",
            "知有虎溪歸夢切，寺門松折社僧亡。"
        ],
        "title": "題梁賢巽公房",
        "id": "e997d2b3-1b23-438e-8b44-be0ac1858921"
    },
    {
        "author": "齊己",
        "paragraphs": [
            "閑行閑坐藉莎煙，此興堪思二古賢。",
            "陶靖節居彭澤畔，賀知章在鏡池邊。",
            "鴛鴦著對能飛繡，菡萏成羣不語仙。",
            "形影騰騰夕陽裏，數峰危翠滴漁船。"
        ],
        "title": "塘上閑作",
        "id": "805df3c2-f7b3-4bfe-a0d4-ded719d46c26"
    },
    {
        "author": "齊己",
        "paragraphs": [
            "危碧層層映水天，半垂岡隴下民田。",
            "王維愛甚難拋畫，支遁高多不惜錢。",
            "巨石盡含金玉氣，亂峰閑鎖棟梁煙。",
            "秦爭漢奪空勞力，却是巢由得穩眠。"
        ],
        "title": "江上望遠山寄鄭谷郎中",
        "id": "0901d774-7d42-4120-86ea-de20528ed4de"
    },
    {
        "author": "齊己",
        "paragraphs": [
            "錦水東浮情尚鬱，湘波南泛思何長。",
            "蜀魂巴狖悲殘夜，越鳥燕鴻叫夕陽。",
            "煙月幾般爲客路，林泉四絕是吾鄉。",
            "尋幽必有僧相指，宋杜題詩近舊房。"
        ],
        "title": "送人自蜀迴南遊",
        "id": "e8155a25-b507-4e55-92ac-506392a73bce"
    },
    {
        "author": "齊己",
        "paragraphs": [
            "六十八去七十歲，與師年鬢不爭多。",
            "誰言生死無消處，還有修行那得何。",
            "開士安能窮好惡，故人堪憶舊經過。",
            "會歸原上焚身後，一陣灰飛也[任他]。"
        ],
        "title": "寄无願上人",
        "id": "b4bc6da1-63ce-4931-84ba-8f6f8072fa3d"
    },
    {
        "author": "齊己",
        "paragraphs": [
            "浸野淫空澹蕩和，十年鄰住聽漁歌。",
            "城臨遠櫂浮煙泊，寺近閑人泛月過。",
            "岸引綠蕪春雨細，汀連斑竹晚風多。",
            "可憐千古懷沙處，還有魚龍弄白波。"
        ],
        "title": "懷瀟湘即事寄友人",
        "id": "f40f92df-1a70-465c-b207-fcf98cadc0e3"
    },
    {
        "author": "齊己",
        "paragraphs": [
            "洞庭栽種似瀟湘，綠遶人家帶夕陽。",
            "霜裛露蒸千樹熟，浪圍風撼一洲香。",
            "洪崖遣後名何遠，陸績懷來事更長。",
            "藏貯待供賓客好，石榴宜稱映舟光。"
        ],
        "tags": [
            "洞庭湖"
        ],
        "title": "謝橘洲人寄橘",
        "id": "5918924b-3b3b-4a58-a8b4-d2a106f59290"
    },
    {
        "author": "齊己",
        "paragraphs": [
            "心中身外更何猜，坐石看雲養聖胎。",
            "名在好詩誰逐去，跡依閑處自歸來。",
            "時添瀑布新缾水，旋換旃檀舊印灰。",
            "晴出寺門驚往事，古松千尺半蒼苔。"
        ],
        "title": "自貽",
        "id": "f5128fc6-ddea-4359-be1f-134f9ed9151d"
    },
    {
        "author": "齊己",
        "paragraphs": [
            "長想尋君道路遙，亂山霜後火新燒。",
            "近聞移住鄰衡岳，幾度題詩上石橋。",
            "古木傳聲連峭壁，一燈懸影過中宵。",
            "風騷味薄誰相愛，攲枕常多夢鮑昭。"
        ],
        "title": "寄益上人",
        "id": "ab60a4e1-93e8-453e-9055-f5a9abe51740"
    },
    {
        "author": "齊己",
        "paragraphs": [
            "幸無名利路相迷，雙履尋山上柏梯。",
            "衣鉢祖辭梅嶺外，香燈社別橘洲西。",
            "雲中石壁青[侵]漢，樹下苔錢綠遶溪。",
            "我愛遠遊君愛住，此心他約與誰攜。"
        ],
        "title": "行次宜春寄湘西諸友",
        "id": "8d5a9149-b703-4f7d-8467-a2f1b61e2ccc"
    },
    {
        "author": "齊己",
        "paragraphs": [
            "林下鐘殘又拂衣，錫聲還獨向南飛。",
            "千峰[冷]截冥鴻處，一徑險通禪客歸。",
            "青石上行苔片片，古杉邊宿雨霏霏。",
            "勞生有願應回首，忍著無心與物違。"
        ],
        "title": "送略禪者歸南岳",
        "id": "c49308e2-1a42-4536-8c4a-30189e7a85ec"
    },
    {
        "author": "齊己",
        "paragraphs": [
            "已得浮生到老閑，且將新句擬玄關。",
            "自知清興來無盡，誰道淳風去不還。",
            "三百正聲傳世後，五千真理在人間。",
            "此心終待相逢說，時復登樓看暮山。"
        ],
        "title": "詠懷寄知己",
        "id": "ff9b89c8-455b-445a-b3e3-792d1276e899"
    },
    {
        "author": "齊己",
        "paragraphs": [
            "新竹將誰搉重輕，皎然評裏見權衡。",
            "非無苦到難搜處，合有清垂不朽名。",
            "疎雨晚衝蓮葉響，亂蟬涼抱檜梢鳴。",
            "野橋閑背殘陽立，翻憶蘇卿送子卿。"
        ],
        "title": "寄吳拾遺",
        "id": "1a72a217-0b56-475e-85b5-3c2dab844dde"
    },
    {
        "author": "齊己",
        "paragraphs": [
            "連旬陰翳曉來晴，水滿圓塘照日明。",
            "岸草短長邊過客，江花紅白裏啼鶯。",
            "野無征戰時堪望，山有樓臺煖好行。",
            "桑柘依依禾黍綠，可憐歸去是張衡。"
        ],
        "title": "春晴感興",
        "id": "1c4f9662-7fe7-4c15-9ce6-c1a39528e475"
    },
    {
        "author": "齊己",
        "paragraphs": [
            "翦自南巖瀑布邊，寒光七尺乳珠連。",
            "持來未入塵埃路，乞與應憐老病年。",
            "欹影夜歸青石澗，卓痕秋過綠苔錢。",
            "他時攜上嵩峰頂，把倚長松看洛川。"
        ],
        "title": "謝道友拄杖",
        "id": "89b6b63f-7899-416d-9c27-e2f8e0848bb8"
    },
    {
        "author": "齊己",
        "paragraphs": [
            "行心乞得見秋風，雙履難留去住蹤。",
            "紅葉正多離社客，白雲無限向嵩峰。",
            "囊中自欠詩千首，身外誰知事幾重。",
            "此別不能爲後約，年華相似逼衰容。"
        ],
        "title": "東林寄別修睦上人",
        "id": "9e806ac8-3084-46ee-8530-630623ad4d0c"
    },
    {
        "author": "齊己",
        "paragraphs": [
            "熱煙疎竹古原西，日日乘涼此杖藜。",
            "閑處雨聲隨霹靂，旱田人望隔虹霓。",
            "蟬依獨樹乾吟苦，鳥憶平川渴過齊。",
            "別有相招好泉石，瑞花瑤草盡堪攜。"
        ],
        "title": "夏日原西避暑寄吟友",
        "id": "50cd4ba1-47b5-476b-9b7c-1b3bba01cad6"
    },
    {
        "author": "齊己",
        "paragraphs": [
            "荆州連歲滯遊方，拄杖塵封六尺光。",
            "洗面有香思石溜，冥心無撓憶山牀。",
            "閑機但媿時機速，靜論須慙世論長。",
            "昨夜分明夢歸去，薜蘿幽逕遶禪房。"
        ],
        "title": "懷匡阜",
        "id": "78c0e5b9-fe24-41b2-9e32-b5664a0d12e2"
    },
    {
        "author": "齊己",
        "paragraphs": [
            "繩牀欹坐任崩頹，雙眼醒醒閉復開。",
            "日月更無閑裏過，風騷時有靜中來。",
            "天真自得生難捨，世幻誰驚死不迴。",
            "何處堪投此蹤跡，水邊晴去上高臺。"
        ],
        "title": "靜坐",
        "id": "b46a564e-934c-4423-9127-c214763a059c"
    },
    {
        "author": "齊己",
        "paragraphs": [
            "碧雲諸友盡黃眸，石點花飛更說無。",
            "嵐翠濕衣松接院，芙蓉薰面寺臨湖。",
            "沃洲高臥心何僻，匡社長禪興亦孤。",
            "爭似楚王文物國，金鑣紫綬讓前途。"
        ],
        "title": "寄湘中諸友",
        "id": "422fca69-2b55-4658-a4ef-6bd53f89d2d1"
    },
    {
        "author": "齊己",
        "paragraphs": [
            "鄭生驅蹇峴山迴，傳得安公好信來。",
            "千里阻修俱老骨，八行重疊慰寒灰。",
            "春殘桃李猶開戶，雪滿松杉始上臺。",
            "必有南遊山水興，漢江平穩好浮杯。"
        ],
        "title": "荅无願上人書",
        "id": "7a78089b-83ca-4aef-ba3f-db272023bc30"
    },
    {
        "author": "齊己",
        "paragraphs": [
            "西朝歸去見高情，應戀香燈近聖明。",
            "關令莫疑非馬辯，道安還跨赤驢行。",
            "充齋野店蔬無味，灑笠平原雪有聲。",
            "忍惜文章便閑得，看他趨競取時名。"
        ],
        "title": "送胤公歸闕",
        "id": "00752ffe-f56c-4cb1-9370-0488dd1736e0"
    },
    {
        "author": "齊己",
        "paragraphs": [
            "忽忽枕前蝴蝶夢，悠悠覺後利名塵。",
            "無窮今日明朝事，有限生來死去人。",
            "終與狐狸爲窟穴，謾師龜鶴養精神。",
            "可憐顏子能消息，虛室坐忘心最真。"
        ],
        "title": "感時",
        "id": "9c0f6275-b20c-4e76-9a42-76124ee2be99"
    },
    {
        "author": "齊己",
        "paragraphs": [
            "澹蕩光中翡翠飛，田田初出柳絲絲。",
            "吟沿綠島時逢鶴，醉泛清波或見龜。",
            "七澤釣師應識我，中原逐鹿不知誰。",
            "秋風水寺僧相近，一徑蘆花到竹籬。"
        ],
        "title": "湖上逸人",
        "id": "fc0442bb-141a-4a4d-b9db-c6f43e689ae6"
    },
    {
        "author": "齊己",
        "paragraphs": [
            "垂白堪思大亂前，薄遊曾駐洞庭邊。",
            "尋僧古寺沿沙岸，倚杖殘陽落水天。",
            "蘭蘂蔫菸騷客廟，煙波晴闊釣師船。",
            "此時欲買君山住，嬾就商人乞箇錢。"
        ],
        "tags": [
            "洞庭湖"
        ],
        "title": "懷巴陵",
        "id": "2f478b21-d349-4d73-b9f1-1b95f0c00dca"
    },
    {
        "author": "齊己",
        "paragraphs": [
            "嵩峰有客遠相尋，塵滿麻衣袖苦吟。",
            "花盡草長方閉戶，道孤身老正傷心。",
            "紅堆落日雲千仞，碧撼涼風竹一林。",
            "惆悵雅聲消歇去，喜君聊此暫披襟。"
        ],
        "title": "渚宮謝楊秀才自嵩山相訪",
        "id": "d0897db5-c1ed-4ddd-b043-1e508d81712e"
    },
    {
        "author": "齊己",
        "paragraphs": [
            "罷趨明聖嬾從知，鶴氅褵褷遂性披。",
            "道有靜君堪托迹，詩無賢子擬傳誰。",
            "松聲白日邊行止，日影紅霞裏夢思。",
            "珍重兩篇千里達，去年江上雪飛時。"
        ],
        "title": "荆門寄沈彬",
        "id": "28c497eb-4a9e-46ad-9420-d1cd8e72a57e"
    },
    {
        "author": "齊己",
        "paragraphs": [
            "遶窗風竹骨輕安，閑借陰符仰臥看。",
            "絕利一源真有謂，空勞萬卷是無端。",
            "清虛可保昇雲易，嗜慾終知入聖難。",
            "三要洞開何用閉，高臺時去凭欄干。"
        ],
        "title": "讀陰符經",
        "id": "1c7179df-f20d-4bfe-ae79-218891f3dd0b"
    },
    {
        "author": "齊己",
        "paragraphs": [
            "淮甸當年憶旅遊，衲衣椶笠外何求。",
            "城中古巷尋詩客，橋上殘陽背酒樓。",
            "晴色水雲天合影，晚聲名利市爭頭。",
            "可憐王化融融裏，惆悵無僧似惠休。"
        ],
        "title": "寄吳國知舊",
        "id": "0cec80ce-9fd4-4421-a6d2-15b9a4f6a102"
    },
    {
        "author": "齊己",
        "paragraphs": [
            "上台言任養疎愚，乞與西城水滿湖。",
            "吹榻好風終日有，趂涼閑客片時無。",
            "檀欒翠擁清蟬在，菡萏紅殘白鳥孤。",
            "欲問存思搜抉妙，幾聯詩許敵三都。"
        ],
        "title": "移居",
        "id": "3c29e843-3fe1-4dd8-b105-ab9db3d94806"
    },
    {
        "author": "齊己",
        "paragraphs": [
            "高吟欲繼沃州師，千里相尋問課虛。",
            "殘臘江山行盡處，滿衣風雪到閑居。",
            "攜來律韻清何甚，趣入幽微旨不疎。",
            "莫惜天機細搥琢，他時終可擬芙蕖。"
        ],
        "title": "喜彬上人見訪",
        "id": "57185aa8-e155-45d7-8869-e5c9c758202d"
    },
    {
        "author": "齊己",
        "paragraphs": [
            "竹如翡翠侵簾影，苔學琉璃布地紋。",
            "高臥更無如此樂，遠遊何必愛他雲。",
            "閑聽謝朓吟爲政，靜看蕭何坐致君。",
            "只恐老身衰朽速，他年不得頌鴻勳。"
        ],
        "title": "荆州新秋寺居寫懷詩五首上南平王 一",
        "id": "c200b097-3c92-4d31-bc8f-0f6e9ba5b4d6"
    },
    {
        "author": "齊己",
        "paragraphs": [
            "井梧黃落暮蟬清，久駐金臺但暗驚。",
            "事佛未憐諸弟子，談空爭動上公卿。",
            "合歸鳥外藏幽跡，敢向人前認好名。",
            "滿印白檀燈一醆，可能酬謝得聰明。"
        ],
        "title": "荆州新秋寺居寫懷詩五首上南平王 二",
        "id": "0634b87b-4642-4eb5-b515-d20343955284"
    },
    {
        "author": "齊己",
        "paragraphs": [
            "金湯裏面境何求，寶殿東邊院最幽。",
            "栽種已添新竹影，畫圖兼列遠山秋。",
            "形容豈合親公子，章句爭堪狎士流。",
            "虛負岷峨老僧約，年年雪水下汀洲。"
        ],
        "title": "荆州新秋寺居寫懷詩五首上南平王 三",
        "id": "cea97cf1-bab7-4002-b648-ce7b36e5eaba"
    },
    {
        "author": "齊己",
        "paragraphs": [
            "漢江西岸蜀江東，六稔安禪教化中。",
            "託跡幸將王粲別，歸心寧與子山同。",
            "尊罍豈識曹參酒，賓客還親宋玉風。",
            "又見去年三五夕，一輪寒魄破煙空。"
        ],
        "title": "荆州新秋寺居寫懷詩五首上南平王 四",
        "id": "8ebaa588-df7d-43c9-9473-34a544be9b7c"
    },
    {
        "author": "齊己",
        "paragraphs": [
            "石龕閑鎖舊居峰，何事膺門歲月重。",
            "五七詩中叨見遇，三千客外許疎慵。",
            "迎涼蟋蟀喧閑思，積雨莓苔沒屐蹤。",
            "會待英雄啓金口，却教擔錫入雲松。"
        ],
        "title": "荆州新秋寺居寫懷詩五首上南平王 五",
        "id": "02671a74-c809-4b0d-bda5-9c0c13a0cbc7"
    },
    {
        "author": "齊己",
        "paragraphs": [
            "詞客攜文訪病夫，因吟送別憶湘湖。",
            "寒消浦溆催鴻鴈，暖入溪山養鷓鴣。",
            "僧向月中尋岳麓，雲從城上去蒼梧。",
            "君歸爲問峰前寺，舊住僧房鎖在無。"
        ],
        "title": "送李秀才歸湘中",
        "id": "9ee9828b-0fac-4fad-8102-580d2f6b32ce"
    },
    {
        "author": "齊己",
        "paragraphs": [
            "別來相憶夢多迷，君住東朝我楚西。",
            "瑤闕合陪龍象位，春山休記鷓鴣啼。",
            "承恩位與千官別，應制才將十子齊。",
            "幾笑遠公慵送客，慇懃只到寺前溪。"
        ],
        "title": "寄吳國西供奉",
        "id": "06bc7707-ca57-457a-a9d9-4ae5e76d1e27"
    },
    {
        "author": "齊己",
        "paragraphs": [
            "端人鑿斷碧溪潯，善價爭教惜萬金。",
            "礱琢已曾經敏手，研磨終見透堅心。",
            "安排得主難移動，含貯隨時任淺深。",
            "保重更求裝鈿匣，閑將濡染寄知音。"
        ],
        "title": "謝人惠端溪硯",
        "id": "c9426817-cbbc-4a85-b69e-8cb396095c43"
    },
    {
        "author": "齊己",
        "paragraphs": [
            "煙霄已遂明經第，江漢重來問苦吟。",
            "託興偶憑風月遠，忘機終在寂寥深。",
            "千篇未聽常徒口，一字須防作者心。",
            "此日與君聊話別，老身難約更相尋。"
        ],
        "title": "送吳先輩赴京",
        "id": "ed98061e-db22-4793-80dc-2f01955f9e9a"
    },
    {
        "author": "齊己",
        "paragraphs": [
            "莫知何路去追攀，空想人間出世間。",
            "杜口已同居士室，傳心休問祖師山。",
            "禪中不住方爲定，說處無生始是閑。",
            "珍重希音遠相寄，亂峰西望疊孱顏。"
        ],
        "title": "和西蜀可準大師遠寄之什",
        "id": "3ceeb434-dc8e-4b20-ae8b-6a151e4f762e"
    },
    {
        "author": "齊己",
        "paragraphs": [
            "漳河湘岸柳關頭，離別相逢四十秋。",
            "我憶黃梅夢南國，君懷明主去東周。",
            "幾程霜雪經殘臘，何處封疆過舊遊。",
            "好及春風承帝澤，莫忘衰朽臥林丘。"
        ],
        "title": "荆門暮冬與節公話別",
        "id": "aa96314f-39bf-4ecc-8319-cf8aa39fceb7"
    },
    {
        "author": "齊己",
        "paragraphs": [
            "別認公侯禮上才，築金何啻舊燕臺。",
            "地連東閣橫頭買，門對西園正面開。",
            "不隔紅塵趨棨戟，只拖珠履赴尊罍。",
            "應逢明月清霜夜，閑領笙歌宴此來。"
        ],
        "title": "賀孫支使郎中遷居",
        "id": "c9e99678-f359-4705-a24e-76d33876b05c"
    },
    {
        "author": "齊己",
        "paragraphs": [
            "三莖瘦竹兩株松，瑟瑟翛翛韻且同。",
            "抱節乍離新澗雪，盤根遠別舊林風。",
            "歲寒相倚無塵地，蔭影分明有月中。",
            "更待陽和信催促，碧梢青杪看凌空。"
        ],
        "title": "庭際新移松竹",
        "id": "0942ddd7-e853-4d06-90a9-d4b6d7d0a753"
    },
    {
        "author": "齊己",
        "paragraphs": [
            "澤國聞師泥日後，蜀王全禮葬餘灰。",
            "白蓮塔向清泉鎖，禪月堂臨錦水開。",
            "西岳千篇傳古律，南宗一句印靈臺。",
            "不堪隻履還西去，葱嶺如今無使迴。"
        ],
        "title": "荆門寄題禪月大師影堂",
        "id": "a5437149-3579-42fe-b4ef-7073774c942b"
    },
    {
        "author": "齊己",
        "paragraphs": [
            "上清凝結下乾坤，爲瑞爲祥表致君。",
            "日月影從光外過，山河形向靜中分。",
            "歌揚郢路誰同聽，聲灑梁園客共聞。",
            "堪想畫堂簾卷次，輕隨舞袖正紛紛。"
        ],
        "title": "賀雪",
        "id": "e28aa6b6-1d1e-4c32-84c5-01a7ce57690e"
    },
    {
        "author": "齊己",
        "paragraphs": [
            "舊齋休憶對松關，各在王侯顧遇間。",
            "命服已霑天渥澤，衲衣猶擁祖斕斑。",
            "相思莫救燒心火，留滯難移壓腦山。",
            "得失兩途俱不是，笑他高臥碧孱顏。"
        ],
        "title": "荆州寄貫微上人",
        "id": "47b20531-9fb9-43cf-a7c4-35ca1cfa60e2"
    },
    {
        "author": "齊己",
        "paragraphs": [
            "高堂親老本師存，多難長懸兩處魂。",
            "已說戰塵消漢口，便隨征櫂別荆門。",
            "晴吟野闊無耕地，晚宿灣深有釣村。",
            "他日更思衰老否，七年相伴琢詩言。"
        ],
        "title": "送休師歸長沙寧覲",
        "id": "8481a319-3e97-417e-b80c-80ef3c3be2d6"
    },
    {
        "author": "齊己",
        "paragraphs": [
            "無處清陰似剡溪，火雲奇崛倚空齊。",
            "千山冷疊湖光外，一扇涼搖楚色西。",
            "碧樹影疎風易斷，綠蕪平遠日難低。",
            "故園舊寺臨湘水，斑竹煙深越鳥啼。"
        ],
        "title": "江上夏日",
        "id": "09b794d3-9891-42ce-963a-6956af4a4974"
    },
    {
        "author": "齊己",
        "paragraphs": [
            "舊業樹連湘樹遠，家山雲與嶽雲平。",
            "僧來已說無耕釣，鴈去那知有弟兄。",
            "客思莫牽蝴蝶夢，鄉心自憶鷓鴣聲。",
            "沙頭南望堪腸斷，誰把歸舟載我行。"
        ],
        "title": "渚宮春日因懷有作",
        "id": "0be9ef35-add8-4d77-b340-74a6c1434f42"
    },
    {
        "author": "齊己",
        "paragraphs": [
            "盤根幾聳翠崖前，却偃凌雲化至堅。",
            "乍結精華齊永劫，不隨凋變已千年。",
            "逢賢必用鐫辭立，遇聖終將刻印傳。",
            "肯似荆山鑿餘者，蘚封頑滯臥嵐煙。"
        ],
        "title": "松化爲石",
        "id": "ee1819e9-bcc9-4e19-91eb-a7459e2d9ab6"
    },
    {
        "author": "齊己",
        "paragraphs": [
            "南客西來話使君，涔陽風雨變行春。",
            "四鄰耕釣趨仁政，千里煙花壓路塵。",
            "去獸未勝除狡吏，還珠爭似復逋民。",
            "紅蘭浦暖攜才子，爛醉連題賦白蘋。"
        ],
        "title": "寄澧陽吳使君",
        "id": "9359c006-efa4-4fe7-b5d3-8fca624a8ae1"
    },
    {
        "author": "齊己",
        "paragraphs": [
            "湘江秋色湛如冰，楚客離懷暮不勝。",
            "千里碧雲聞塞鴈，幾程青草見巴陵。",
            "寒濤響疊晨征樐，岸葦叢明夜泊燈。",
            "鸚鵡洲邊若回首，爲思前事一捫膺。"
        ],
        "title": "湘江送客",
        "id": "aedb4818-0a73-498a-bc4c-2f2819f92180"
    },
    {
        "author": "齊己",
        "paragraphs": [
            "寺樓高出碧崖稜，城裏誰知在上層。",
            "初雪灑來喬木暝，遠禽飛過大江澄。",
            "閑消不睡憐長夜，靜照無言謝一燈。",
            "迴首何邊是空地，四村桑麥遍丘陵。"
        ],
        "title": "暮遊岳麓寺",
        "id": "6bc4c6a4-b467-4081-a690-5506b0e4ef86"
    },
    {
        "author": "齊己",
        "paragraphs": [
            "住亦無依去是閑，何心終戀此林間。",
            "片雲孤鶴東西路，四海九州多少山。",
            "靜坐趁涼移樹影，興隨題處著苔斑。",
            "秋來洗浣行衣了，還爾鄰僧舊竹關。"
        ],
        "title": "林下留別道友",
        "id": "786007f1-0304-4231-92c6-205172c3c6e9"
    },
    {
        "author": "齊己",
        "paragraphs": [
            "門前石路徹中峰，樹影泉聲在半空。",
            "尋去未應勞上下，往來殊已倦西東。",
            "髭根盡白孤雲並，心跡全忘片月同。",
            "長憶高窗夏天裏，古松青檜午時風。"
        ],
        "title": "道林寺居寄岳麓禪師二首 一",
        "id": "2989cae6-17f2-4307-b616-d08e8645325c"
    },
    {
        "author": "齊己",
        "paragraphs": [
            "山袍不稱下紅塵，各是閑居島外身。",
            "兩處煙霞門寂寂，一般苔蘚石磷磷。",
            "禪關悟後寧疑物，詩格玄來不傍人。",
            "月照經行更誰見，露華松粉點衣巾。"
        ],
        "title": "道林寺居寄岳麓禪師二首 二",
        "id": "f85ba725-3ce0-4d6c-be80-8870ff1300f1"
    },
    {
        "author": "齊己",
        "paragraphs": [
            "舊遊重到倍悲涼，吟憶同人倚寺牆。",
            "何處暮蟬喧逆旅，此中山鳥噪垂楊。",
            "寰區有主權兵器，風月無人掌桂香。",
            "欲寄此心空北望，塞鴻天末失歸行。"
        ],
        "title": "亂後江西過孫魴舊居因寄",
        "id": "cb5a8a7b-3a52-49f5-9668-d1b23be22207"
    },
    {
        "author": "齊己",
        "paragraphs": [
            "水隔孤城城隔山，水邊時望憶師閑。",
            "清泉白日中峰上，落日半空栖鳥還。",
            "雲影觸衣分朵朵，雨聲吹磬散潺潺。",
            "傳心莫學羅浮去，後輩思量待扣關。"
        ],
        "title": "宜春江上寄仰山長老二首 一",
        "id": "c185b257-7c7a-4910-a29c-368417fb5345"
    },
    {
        "author": "齊己",
        "paragraphs": [
            "雨晴天半碧光流，影倒殘陽濕郡樓。",
            "絕頂有人經劫在，浮生無客暫時遊。",
            "窗開萬壑春泉亂，塔鎖孤燈萬木稠。",
            "欲爲吾師拂衣去，白雲紅葉又新秋。"
        ],
        "title": "宜春江上寄仰山長老二首 二",
        "id": "25e3d347-bc4f-4ed2-93d2-e3167b608fa6"
    },
    {
        "author": "齊己",
        "paragraphs": [
            "透窗穿竹住還移，萬類俱閑始見伊。",
            "難把寸光藏暗室，自持孤影助明時。",
            "空庭散逐金風起，亂葉爭投玉露垂。",
            "後代儒生懶收拾，夜深飛過讀書帷。"
        ],
        "title": "螢",
        "id": "d51cab45-a2b4-4fc5-8cc0-14a2db2e0eb3"
    },
    {
        "author": "齊己",
        "paragraphs": [
            "船滿琴書與酒杯，清湘影裏片帆開。",
            "人歸南國鄉園去，鴈逐西風日夜來。",
            "天勢漸低分海樹，山程欲盡見城臺。",
            "此身未別江邊寺，猶看星郎奉詔迴。"
        ],
        "title": "湘中送翁員外歸閩",
        "id": "3582f0b1-a468-4cd5-9fa1-97c91524e890"
    },
    {
        "author": "齊己",
        "paragraphs": [
            "嵐濕南朝殿塔寒，此中因得謝塵寰。",
            "已同庭樹千株老，未負溪雲一片閑。",
            "石鏡舊遊臨皎潔，岳蓮曾上徹孱顏。",
            "如今衰颯成多病，黃葉風前晝掩關。"
        ],
        "title": "寄居道林寺作",
        "id": "31f6c917-bfc8-42ff-8747-db914d4e684f"
    },
    {
        "author": "齊己",
        "paragraphs": [
            "暖傍漁船睡不驚，可憐孤潔似華亭。",
            "晚來灣浦衝平碧，晴過汀洲拂淺青。",
            "翡翠靜中修羽翼，鴛鴦閑處事儀形。",
            "何如飛入漢宮裏，留與興亡作典經。"
        ],
        "title": "沙鷗",
        "id": "845d1ec6-2222-41c7-a335-a68be3292540"
    },
    {
        "author": "齊己",
        "paragraphs": [
            "飛塵不敢下相干，闇脈傍應潤牡丹。",
            "心任短長投玉綆，底須三五映金盤。",
            "神工舊製泓澄在，天澤時加瀲灧寒。",
            "太傅欲旌前古事，星郎屬思久憑欄。"
        ],
        "title": "和翁員外題馬太傅宅賈相公井",
        "id": "e09dac8e-d8d4-41ee-9a69-545e90ff32a3"
    },
    {
        "author": "齊己",
        "paragraphs": [
            "何峰觸石濕苔錢，便逐高風離瀑泉。",
            "深處臥來真隱逸，上頭行去是神仙。",
            "千尋有影滄江底，萬里無蹤碧落邊。",
            "長憶舊山青壁裏，遶庵閑伴老僧禪。"
        ],
        "title": "看雲",
        "id": "a67a7489-ad7f-4f08-8368-e508911cdea3"
    },
    {
        "author": "齊己",
        "paragraphs": [
            "猛勢微開萬里清，月中看似日中明。",
            "此時鷗鷺無人見，何處關山有客行。",
            "郢唱轉高誰敢和，巴歌相顧自銷聲。",
            "江齋卷箔含毫久，應想梁王禮不經。"
        ],
        "title": "對雪寄荆幕知己",
        "id": "a9865338-b3f8-463f-b8b9-7edd736926f7"
    },
    {
        "author": "齊己",
        "paragraphs": [
            "兩上東堂不見春，文明重去有誰親。",
            "曾逢少海尊前客，舊是神仙會裏人。",
            "已遂風雲催化羽，却將雷電助燒鱗。",
            "明年自此登龍後，迴首荆門一路塵。"
        ],
        "title": "送相里秀才赴舉",
        "id": "76b5edde-423b-4f81-b569-5d29d631707a"
    },
    {
        "author": "齊己",
        "paragraphs": [
            "閑堂晝臥眼初開，強起徐行遶砌苔。",
            "鶴氅人從衡嶽至，鶉衣客自洛陽來。",
            "坐聞鄰樹栖幽鳥，吟覺江雲發早雷。",
            "西笑東遊此相別，兩途消息待誰迴。"
        ],
        "tags": [
            "衡山"
        ],
        "title": "荆門疾中喜謝尊師自南嶽來相里秀才自京至",
        "id": "35f52c07-03db-48c5-b687-5b55cdad2c99"
    },
    {
        "author": "齊己",
        "paragraphs": [
            "前習都由未盡空，生知雅學妙難窮。",
            "一千首出悲哀外，五十年銷雪月中。",
            "興去不妨歸靜慮，情來何止發真風。",
            "曾無一字干聲利，豈愧操心負至公。"
        ],
        "title": "吟興自述",
        "id": "3c24ecb6-8eb2-4d59-81ba-191bcf2d3e19"
    },
    {
        "author": "齊己",
        "paragraphs": [
            "曾聽鹿鳴逢世亂，因披羽服隱衡陽。",
            "幾多事隔丹霄興，三十年成兩鬢霜。",
            "芝朮未甘銷勇氣，風騷無那激剛腸。",
            "中朝舊有知音在，可是悠悠入帝鄉。"
        ],
        "tags": [
            "衡山"
        ],
        "title": "送謝尊師自南嶽出入京",
        "id": "eeb6e700-8559-43e8-b261-1d817479b9c5"
    },
    {
        "author": "齊己",
        "paragraphs": [
            "弘文初命下江邊，難戀沙鷗與釣船。",
            "藍綬乍稱新學士，白衫初脫舊神仙。",
            "龍山送別風生路，雞樹從容雪照筵。",
            "重謁往年金牓主，便將才術佐陶甄。"
        ],
        "title": "送司空學士赴京",
        "id": "b8c30576-e071-46e2-9b32-cc86000cc015"
    },
    {
        "author": "齊己",
        "paragraphs": [
            "含桃花謝杏花開，杜宇新啼燕子來。",
            "好事可能無分得，名山長似有人催。",
            "簷聲未斷前旬雨，電影還連後夜雷。",
            "心跡共師爭幾許，似人嫌處自遲迴。"
        ],
        "title": "春寄尚顏",
        "id": "b3f96422-be66-4f78-9741-b6a16328b978"
    },
    {
        "author": "齊己",
        "paragraphs": [
            "慈恩塔下曲江邊，別後多應夢到仙。",
            "時去與誰論此事，亂來何處覓同年？",
            "陳琳筆硯甘前席，甪里煙霞待共眠。",
            "愛惜麻衣好顏色，未教朱紫汚天然。"
        ],
        "title": "寄梁先輩",
        "id": "92ab02e1-5588-41d7-9e9e-efa688155a86"
    },
    {
        "author": "齊己",
        "paragraphs": [
            "無味吟詩即把經，竟將疎野訪誰行。",
            "身依江寺庭無樹，山遶天涯路有兵。",
            "竹瓦雨聲漂永日，紙窗燈焰照殘更。",
            "從容一覺清涼夢，歸到龍潭掃石枰。"
        ],
        "title": "荆諸偶作",
        "id": "2a08e0e5-cb2f-4af0-9b05-b4e1e49edbbd"
    },
    {
        "author": "齊己",
        "paragraphs": [
            "葛衣霑汗功雖健，紙扇搖風力甚卑。",
            "苦熱恨無行脚處，微涼喜到立秋時。",
            "竹軒靜看蜘蛛挂，莎徑閑聽蟋蟀移。",
            "天外有山歸即是，豈同遊子暮何之。"
        ],
        "title": "城中晚夏思山",
        "id": "2e0653b9-7543-451c-ace3-bb723c193c47"
    },
    {
        "author": "齊己",
        "paragraphs": [
            "誰請衰羸住北州，七年魂夢舊山丘。",
            "心清檻底瀟湘月，骨冷禪中太華秋。",
            "高節未聞馴虎豹，片言何以傲王侯。",
            "應須脫灑孤峰去，始是分明箇剃頭。"
        ],
        "title": "憶舊山",
        "id": "f8057999-df23-4bc7-b453-5314b2d6ced1"
    },
    {
        "author": "齊己",
        "paragraphs": [
            "南州君去爲尋醫，病色應除似舊時。",
            "久別莫忘廬阜約，却來須有洞庭詩。",
            "金陵往歲同窺井，峴首前秋共讀碑。",
            "兩處山河見興廢，相思更切臥雲期。"
        ],
        "tags": [
            "洞庭湖"
        ],
        "title": "寄體休",
        "id": "5876f377-86a8-4d2b-aa52-7f9f5799938a"
    },
    {
        "author": "齊己",
        "paragraphs": [
            "楚客西來過舊居，讀碑尋傳見終初。",
            "佯狂未必輕儒業，高尚何妨誦佛書。",
            "種竹岸香連菡萏，煮茶泉影落蟾蜍。",
            "如今若更生來此，知有何人贈白驢。"
        ],
        "title": "過陸鴻漸舊居",
        "id": "b6c5f195-2466-4111-a607-7d04f15948e2"
    },
    {
        "author": "齊己",
        "paragraphs": [
            "洗井僧來說舊遊，西江東岸是城樓。",
            "昔年淹跡因王化，長日凭欄看水流。",
            "真觀上人棲樹石，陳陶處士在林丘。",
            "終拖老病重尋去，得到匡廬死便休。"
        ],
        "tags": [
            "庐山"
        ],
        "title": "寄懷鍾陵舊遊因寄知己",
        "id": "9a72bd30-0a5a-4e6d-a379-a306f7d55350"
    },
    {
        "author": "齊己",
        "paragraphs": [
            "病腸休洗老休醫，七十能饒百歲期。",
            "不死任還蓬島客，無生自有雪山師。",
            "浮雲聚散俱關慮，明月相逢好展眉。",
            "既兆未萌閑酌度，不如中抱是尋思。"
        ],
        "title": "遣懷",
        "id": "94625b68-648e-4e16-8ecd-6d7d872836b2"
    },
    {
        "author": "齊己",
        "paragraphs": [
            "武陵嘉致跡多幽，每見圖經恨白頭。",
            "溪浪碧通何處去，桃花紅過郡前流。",
            "常聞相幕鴛鴻興，日向神仙洞府遊。",
            "鑿井耕田人在否，如今天子正徵搜。"
        ],
        "title": "懷武陵因寄幕中韓先輩何從事",
        "id": "89136f94-cbae-4c64-8d93-ef416bb838d3"
    },
    {
        "author": "齊己",
        "paragraphs": [
            "小子聲名天下知，滿簪霜雪白麻衣。",
            "誰將一著爭先後，共向長安定是非。",
            "有路未曾迷日用，無貪終不亂天機。",
            "閑尋道士過仙觀，賭得黃庭兩卷歸。"
        ],
        "title": "贈樊處士",
        "id": "eceea92a-673b-48d5-b5e6-12cad740aed8"
    },
    {
        "author": "齊己",
        "paragraphs": [
            "澤國相逢話一宵，雲山偶別隔前朝。",
            "社思匡岳無宗炳，詩憶揚州有鮑昭。",
            "晨野黍離春漠漠，水天星粲夜遙遙。",
            "閑吟莫忘傳心祖，曾立階前雪到腰。"
        ],
        "title": "荆渚逢禪友",
        "id": "9ed4861c-0dee-4bcc-80c4-9e4227fd2fa3"
    },
    {
        "author": "齊己",
        "paragraphs": [
            "赤日彤霞照晚坡，東州道路興如何。",
            "蟬離楚柳鳴猶少，葉到嵩雲落漸多。",
            "海內自爲閑去住，關頭誰問舊經過。",
            "叮嚀與訪春山寺，白樂天真在也麽。"
        ],
        "title": "送僧歸洛中",
        "id": "abdd7568-fbdd-4ba2-aeee-8ed4483c6788"
    },
    {
        "author": "齊己",
        "paragraphs": [
            "秋泉一片樹千株，暮汲寒燒外有餘。",
            "青嶂這邊來已熟，紅塵那畔去應疎。",
            "風騷未肯忘雕琢，瀟灑無妨更剃除。",
            "即問沃州開士僻，愛禽憐駿意何如。"
        ],
        "title": "道林寓居",
        "id": "9e01acfd-beec-4345-933d-19d0f212ea21"
    },
    {
        "author": "齊己",
        "paragraphs": [
            "峭形寒倚夕陽天，毛女蓮花翠影連。",
            "雲外自爲高出手，人間誰合鬬揮拳。",
            "鶴拋青漢來巖檜，僧隔黃河望頂煙。",
            "晴露紅霞長滿掌，只應棲託是神仙。"
        ],
        "tags": [
            "黄河"
        ],
        "title": "仙掌",
        "id": "7d0dbc01-842e-43ee-aa6a-e6d31966cce7"
    },
    {
        "author": "齊己",
        "paragraphs": [
            "空碧無雲露濕衣，羣星光外湧清規。",
            "東樓莫礙漸高勢，四海待看當午時。",
            "還許分明吟皓魄，肯教幽暗取丹枝。",
            "可憐半夜嬋娟影，正對五侯殘酒池。"
        ],
        "title": "中秋月",
        "id": "bf3fc1be-e0fc-41ea-a7c5-f5bc57ed6ea9"
    },
    {
        "author": "齊己",
        "paragraphs": [
            "忽隨南櫂去衡陽，誰住江邊樹下房。",
            "塵夢是非都覺了，野雲心地更何妨。",
            "漸臨瀑布聽猨思，却背岣嶁有鴈行。",
            "想到中峰上層寺，石窗秋霽見瀟湘。"
        ],
        "title": "送禪者遊南岳",
        "id": "9d63bb71-c82a-476e-82e7-07504f0de911"
    },
    {
        "author": "齊己",
        "paragraphs": [
            "槍旗冉冉綠叢園，穀雨初晴叫杜鵑。",
            "摘帶嶽華蒸曉露，碾和松粉煮春泉。",
            "高人夢惜藏巖裏，白硾封題寄火前。",
            "應念苦吟耽睡起，不堪無過夕陽天。"
        ],
        "title": "聞道林諸友嘗茶因有寄",
        "id": "579a5aee-42b5-4567-98f8-26a5b697523b"
    },
    {
        "author": "齊己",
        "paragraphs": [
            "舊峰前昨下來時，白石叢叢間紫薇。",
            "章句不堪歌有道，溪山只合退無機。",
            "雲含曖態晴猶在，鶴養閑神晝不飛。",
            "欲去更思過丈室，二年頻此揖清暉。"
        ],
        "title": "將歸舊山留別錯公",
        "id": "d0f164e6-56f4-49a6-9fd1-5423bfdef258"
    },
    {
        "author": "齊己",
        "paragraphs": [
            "麓山南面橘洲西，別搆新齋與竹齊。",
            "野客已聞將鶴贈，江僧未說有詩題。",
            "窗臨杳靄寒千嶂，枕遍潺湲月一溪。",
            "可想乍移禪榻處，松陰冷濕壁新泥。"
        ],
        "title": "聞尚顏上人剏居有寄",
        "id": "0553a7d2-4691-4a15-afb8-b69f83229a6f"
    },
    {
        "author": "齊己",
        "paragraphs": [
            "門底秋苔嫩似藍，此中消息興何堪。",
            "亂離偷過九月九，頭尾算來三十三。",
            "雲影半晴開夢澤，菊花微暖傍江潭。",
            "故人今日在不在，胡鴈背風飛向南。"
        ],
        "title": "庚午歲九日作",
        "id": "b546a6e8-eaca-40a7-a80a-962b9f99c8b9"
    },
    {
        "author": "齊己",
        "paragraphs": [
            "欲話趨時首重騷，因君倍惜剃頭刀。",
            "千般貴在能過達，一片心閑不那高。",
            "山疊好雲藏玉鳥，海翻狂浪隔金鼇。",
            "時應記得長安事，曾向文場屬思勞。"
        ],
        "title": "逢進士沈彬",
        "id": "043978af-e3aa-4166-a0c0-99ab38fa0e1f"
    },
    {
        "author": "齊己",
        "paragraphs": [
            "欲退無因貴逼來，少儀官美右丞才。",
            "青袍早許淹花幕，霜簡方聞謝柏臺。",
            "金諾靜宜資講誦，玉山寒稱奉尊罍。",
            "西峰有客思相賀，門隔瀟湘雪未開。"
        ],
        "title": "聞王員外新恩有寄",
        "id": "a333073d-79a7-4d7e-9847-ecdcf98baa6e"
    },
    {
        "author": "齊己",
        "paragraphs": [
            "休問蒙莊材不材，孤燈影共傍寒灰。",
            "忘筌話道心甘死，候體論詩口懶開。",
            "窗外風濤連建業，夢中雲水憶天台。",
            "相疎却是相知分，誰訝經年一度來。"
        ],
        "title": "秋夕言懷寄所知",
        "id": "4137f4d3-87f4-4bb6-98da-50119620e993"
    },
    {
        "author": "齊己",
        "paragraphs": [
            "五老峰前相遇時，兩無言語只揚眉。",
            "南宗北祖皆如此，天上人間更問誰。",
            "山衲靜披雲片片，鐵刀涼削鬢絲絲。",
            "閑吟莫學湯從事，拋却袈裟負本師。"
        ],
        "title": "答禪者",
        "id": "569d6d04-e8e1-4d9d-bea3-e818919a830e"
    },
    {
        "author": "齊己",
        "paragraphs": [
            "莫向孤峰道息機，有人偷眼羨吾師。",
            "滿身光化年前寵，幾軸開平歲裏詩。",
            "北闕故人隨喪亂，南山舊寺在參差。",
            "清吟但憶徐方政，應恨當時不見時。"
        ],
        "title": "寄尚顏",
        "id": "60b40ae2-e5bb-473b-8a5f-7cccd10cfc3a"
    },
    {
        "author": "齊己",
        "paragraphs": [
            "禪家何物贈分襟，只有天台杖一尋。",
            "拄去客歸青洛遠，採來僧入白雲深。",
            "遊山曾把探龍穴，出世期將指佛心。",
            "此日江邊贈君後，却攜筇杖向東林。"
        ],
        "title": "梓栗杖送人",
        "id": "e7c70edd-9890-4313-a80a-4a3f6672dfac"
    },
    {
        "author": "齊己",
        "paragraphs": [
            "瀟湘曾宿話詩評，荆楚連秋阻野情。",
            "金錫罷遊雙鬢白，鐵盂終守一齋清。",
            "篇章老欲齊高手，風月閑思到極精。",
            "南望山門石何處，滄浪雲夢浸天橫。"
        ],
        "title": "寄朗陵二禪友",
        "id": "f7a8914f-7cb4-4eaf-863a-39af17cae487"
    },
    {
        "author": "齊己",
        "paragraphs": [
            "幽光耿耿草堂空，窗隔飛蛾恨不通。",
            "紅燼自凝清夜朵，赤心長謝碧紗籠。",
            "雲藏水國城臺裏，雨閉松門殿塔中。",
            "金屋玉堂開照睡，豈知螢雪有深功。"
        ],
        "title": "燈",
        "id": "191bd6b5-afe7-41f0-99d7-008b771b8e6e"
    },
    {
        "author": "齊己",
        "paragraphs": [
            "龍門支派富才能，年少飛翔便大鵬。",
            "久待尊罍臨鐵甕，又從幢節鎮金陵。",
            "精神一隻秋空鶴，騷雅千尋夏井冰。",
            "長憶相招宿華館，數宵忘寢盡寒燈。"
        ],
        "title": "寄金陵幕中李郎中",
        "id": "b2ef0000-07b7-4280-bcb7-714c3dde5e04"
    },
    {
        "author": "齊己",
        "paragraphs": [
            "松門高不似侯門，蘚逕鞋蹤觸處分。",
            "遠事即爲無害鳥，多閑便是有情雲。",
            "那憂寵辱來驚我，且寄風騷去敵君。",
            "[知]伴李膺琴酒外，絳紗閑卷共論文。"
        ],
        "title": "寄韓蛻秀才",
        "id": "a1778ab5-de06-4036-a3d6-60dfc0bf4d66"
    },
    {
        "author": "齊己",
        "paragraphs": [
            "雨歇江明苑樹乾，物妍時泰恣遊盤。",
            "更無輕翠勝楊柳，盡覺濃華在牡丹。",
            "終日去還拋寂寞，遶池迴却凭欄干。",
            "紅芳片片由青帝，忍向西園看落殘。"
        ],
        "title": "湘中春興",
        "id": "030c2e5a-4197-4d1f-a081-60190821b101"
    },
    {
        "author": "齊己",
        "paragraphs": [
            "洪偃湯休道不殊，高帆共載興何俱。",
            "北京喪亂離丹鳳，南國煙花入鷓鴣。",
            "明月團圓臨桂水，白雲重疊起蒼梧。",
            "威儀本是朝天士，暫向遼荒住得無。"
        ],
        "title": "送錯公栖公南遊",
        "id": "c4b6ef5c-7fa4-471c-989c-09eefb397dac"
    },
    {
        "author": "齊己",
        "paragraphs": [
            "南望衡陽積瘴開，去年曾踏雪遊迴。",
            "謾爲楚客蹉跎過，却是邊鴻的當來。",
            "乳竇孤明含海日，石橋危滑長春苔。",
            "終尋十八高人去，共坐蒼崖養聖胎。"
        ],
        "title": "寄南岳諸道友",
        "id": "fc734223-28c2-4e54-806e-55ed2f4ea0e0"
    },
    {
        "author": "齊己",
        "paragraphs": [
            "槐花館驛暮塵昏，此去分明吏部孫。",
            "才器合居科第首，風流幸是縉紳門。",
            "春和洛水清無浪，雪洗高峰碧斷根。",
            "堪想都人齊指點，列仙相次上崑崙。"
        ],
        "title": "送韓蛻秀才赴舉",
        "id": "ac097c85-092b-42c1-81fc-fbf374e4ac28"
    },
    {
        "author": "齊己",
        "paragraphs": [
            "秋蔬數壠傍潺湲，頗覺生涯異俗緣。",
            "詩興難窮花草外，野情何限水雲邊。",
            "蟲聲遶屋無人語，月影當松有鶴眠。",
            "寄向東溪老樵道，莫催丹桂博青錢。"
        ],
        "title": "[溪]居寓言",
        "id": "d44b4860-13a9-4bdd-9e03-6e212b34e1f0"
    },
    {
        "author": "齊己",
        "paragraphs": [
            "詩病相兼老病深，世醫徒更費千金。",
            "餘生豈必虛拋擲，未死何妨樂詠吟。",
            "流水不迴休歎息，白雲無跡莫追尋。",
            "閑身自有閑消處，黃葉清風蟬一林。"
        ],
        "title": "遣懷",
        "id": "cde18858-f034-40ef-ae14-e99e2ff9630f"
    },
    {
        "author": "齊己",
        "paragraphs": [
            "巾舃初隨入蜀船，風帆吼過洞庭煙。",
            "七千里路到何處，十二峰雲更那邊。",
            "巫女暮歸林淅瀝，巴猨吟斷月嬋娟。",
            "來年五月峨嵋雪，坐看消融滿錦川。"
        ],
        "tags": [
            "洞庭湖"
        ],
        "title": "自湘中將入蜀留別諸友",
        "id": "9317d841-2126-47db-bab7-d2e2e5288641"
    },
    {
        "author": "齊己",
        "paragraphs": [
            "松頭柏頂碧森森，虛檻寒吹夏景深。",
            "靜社可追長往跡，白蓮難問久修心。",
            "山圍四面纔容寺，月到中宵始滿林。",
            "爭學忘言住幽勝，吾師遺集盡清吟。"
        ],
        "title": "寄匡阜諸公二首 一",
        "id": "5a03ac44-f9e8-4554-b280-89298ed3504b"
    },
    {
        "author": "齊己",
        "paragraphs": [
            "峰前林下東西寺，地角天涯來往僧。",
            "泉月淨流閑世界，杉松深鎖盡香燈。",
            "爭無大士重修社，合有諸賢更服膺。",
            "曾寄鄰房挂缾錫，雨聞巖溜解春冰。"
        ],
        "title": "寄匡阜諸公二首 二",
        "id": "48c3f519-0bc3-45d0-9bef-c71b41819c10"
    },
    {
        "author": "齊己",
        "paragraphs": [
            "何必閑吟蜀道難，知君心出嶮巘間。",
            "尋常秋泛江陵去，容易春浮錦水還。",
            "兩面碧懸神女峽，幾重青出丈人山。",
            "文君酒市逢初雪，滿貰新沽洗旅顏。"
        ],
        "title": "送人入蜀",
        "id": "b1a77c3d-e4e2-4df3-9384-c3b258c7a83d"
    },
    {
        "author": "齊己",
        "paragraphs": [
            "髮枯身老任浮沉，懶泥秋風更役吟。",
            "新事向人堪結舌，舊詩開卷但傷心。",
            "苔牀臥憶泉聲遶，麻履行思樹影深。",
            "終謝柴桑與彭澤，醉遊閑訪入東林。"
        ],
        "tags": [
            "庐山"
        ],
        "title": "酬廬山張處士",
        "id": "9074264d-f9ae-452d-a5ca-4eeadb950347"
    },
    {
        "author": "齊己",
        "paragraphs": [
            "鳳門高對鹿門青，往歲經過恨未平。",
            "辯鼎上人方話道，臥龍丞相忽追兵。",
            "爐峰已負重迴計，華嶽終懸未去情。",
            "聞說東周天子聖，會搖金錫却西行。"
        ],
        "tags": [
            "华山"
        ],
        "title": "寄峴山道人",
        "id": "be9a8954-4c83-4652-b934-d9037b29c419"
    },
    {
        "author": "齊己",
        "paragraphs": [
            "又挂寒帆向錦川，木蘭舟裏過殘年。",
            "自修姹姹爐中物，擬作飄飄水上仙。",
            "三峽浪喧明月夜，萬州山到夕陽天。",
            "來年的有荆南信，迴札應緘十色牋。"
        ],
        "title": "送王處士遊蜀",
        "id": "45eb45b5-0c32-4195-9f26-90a04e72486f"
    },
    {
        "author": "齊己",
        "paragraphs": [
            "秣陵長憶共吟遊，儒釋風騷道上流。",
            "蓮幕少年輕謝朓，雪山真子鄙湯休。",
            "也應有作懷清苦，莫謂無心過白頭。",
            "欲附別來千萬意，病身初起向殘秋。"
        ],
        "title": "懷金陵李推官僧自牧",
        "id": "552c55a6-5b99-4b8b-9617-f94fdf22aeba"
    },
    {
        "author": "齊己",
        "paragraphs": [
            "聞在湓城多寄住，隨時談笑渾塵埃。",
            "孤峰恐憶便歸去，浮世要看還下來。",
            "萬頃野煙春雨斷，九條寒浪晚窗開。",
            "虎溪橋上龍潭寺，曾此相尋踏雪迴。"
        ],
        "title": "寄尋萍公",
        "id": "0547d4c2-f1ec-4c00-a00e-c74a6de1b13c"
    },
    {
        "author": "齊己",
        "paragraphs": [
            "荆門前歲使乎迴，求得星郎近制來。",
            "連日借吟終不已，一燈忘寢又重開。",
            "秋風漫作牽情賦，春草真爲入夢才。",
            "堪笑陳宮諸狎客，當時空有箇追陪。"
        ],
        "title": "得李推官近寄懷",
        "id": "e07b043d-1caf-4d42-8016-c1ba1dbe07b2"
    },
    {
        "author": "齊己",
        "paragraphs": [
            "蝶醉風狂半折時，冷煙清露壓離披。",
            "欲傾琥珀盃浮爾，好把茱萸朵配伊。",
            "孔雀毛衣應者是，鳳凰金翠更無之。",
            "何因栽向僧園裏，門外重陽過不知。"
        ],
        "title": "對菊",
        "id": "7b93cea2-1597-485b-af2b-02958879c9ac"
    },
    {
        "author": "齊己",
        "paragraphs": [
            "好向東林度此生，半天山脚寺門平。",
            "紅霞嶂底潺潺色，清夜房前瑟瑟聲。",
            "偶別十年成瞬息，欲來千里阻刀兵。",
            "可憐二子同歸興，南國煙花路好行。"
        ],
        "title": "憶東林因送二生歸",
        "id": "6e89121a-f091-4712-9f15-c292d9e4e0c0"
    },
    {
        "author": "齊己",
        "paragraphs": [
            "城東移錫住城西，綠遶春波引杖藜。",
            "翡翠滿身衣有異，鷺鷥通體格非低。",
            "風搖柳眼開煙小，暖逼蘭芽出土齊。",
            "猶有幽深不相似，剡溪乘櫂入耶溪。"
        ],
        "title": "渚宮西城池上居",
        "id": "ad80fb74-de34-494f-8fc6-528730ec3d78"
    },
    {
        "author": "齊己",
        "paragraphs": [
            "白蓮香散沼痕乾，綠篠陰濃蘚地寒。",
            "年老寄居思隱切，夜涼留客話時難。",
            "行僧盡去雲山遠，賓鴈同來澤國寬。",
            "時謝孔璋操檄外，每將空病問衰殘。"
        ],
        "title": "中秋夕愴懷寄荆幕孫郎中",
        "id": "c8b37f4d-3a71-4d1e-af69-28eda4ca7444"
    },
    {
        "author": "齊己",
        "paragraphs": [
            "東海儒宗事業全，冰稜孤峭類神仙。",
            "詩同李賀精通鬼，文擬劉軻妙入禪。",
            "珠履早曾從相府，玳簪今又別官筵。",
            "篇章幾謝傳西楚，空想雄風度十年。"
        ],
        "title": "酬湘幕徐員外見寄",
        "id": "53ac9da3-60ea-43d0-8a20-778ff5cbba47"
    },
    {
        "author": "齊己",
        "paragraphs": [
            "冰壓霜壇律格清，三千傳授盡門生。",
            "禪心盡入空無跡，詩句閑搜寂有聲。",
            "滿國繁華徒自樂，兩朝更變未曾驚。",
            "終思相約岷峨去，不得攜筇一路行。"
        ],
        "title": "寄蜀國廣濟大師",
        "id": "e683122a-1bb3-4dc7-b970-27ccd3fd4ac8"
    },
    {
        "author": "齊己",
        "paragraphs": [
            "衲衣禪客袖篇章，江上相尋共感傷。",
            "秦甸亂來栖白沒，杼山空後皎然亡。",
            "清留島月秋凝露，苦寄巴猨夜叫霜。",
            "珍重南宗好才子，灰心冥目外無妨。"
        ],
        "title": "答獻上人卷",
        "id": "0ad60c34-cf5c-448e-a26b-791055a44955"
    },
    {
        "author": "齊己",
        "paragraphs": [
            "知泛滄浪櫂未還，西峰房鎖夜潺潺。",
            "春陪相府遊仙洞，雪共賓寮對玉山。",
            "詩裏幾添新菡萏，衲痕應換舊斕斑。",
            "莫忘一句曹溪妙，堪塞孫孫騁度關。"
        ],
        "title": "寄武陵貫微上人二首 一",
        "id": "2b7294b4-d7b7-4c23-8e0d-154edac67012"
    },
    {
        "author": "齊己",
        "paragraphs": [
            "吳頭東面楚西邊，雲接蒼梧水浸天。",
            "兩地別離身已老，一言相合道休傳。",
            "風騷妙欲凌春草，蹤跡閑思遶嶽蓮。",
            "不是傲他名利世，吾師本在雪山巔。"
        ],
        "title": "寄武陵貫微上人二首 二",
        "id": "b1af4005-e439-4ef6-b382-0f288b246726"
    },
    {
        "author": "齊己",
        "paragraphs": [
            "仲宣樓上望重湖，君到瀟湘得健無。",
            "病遇何人分藥餌，詩逢誰子論功夫。",
            "杉蘿寺裏尋秋早，橘柚洲邊度日晡。",
            "許送自身歸華嶽，待來朝暮拂缾盂。"
        ],
        "tags": [
            "华山"
        ],
        "title": "懷體休上人",
        "id": "157a8f0c-1cd1-4369-98e5-98be0e3d2acf"
    },
    {
        "author": "齊己",
        "paragraphs": [
            "去歲得君消息在，兩憑人信過重湖。",
            "忍貪風月當年少，不寄音書慰老夫。",
            "藥鼎近聞傳祕訣，詩門曾說擁寒爐。",
            "漢江江路西來便，好傍扁舟訪我無。"
        ],
        "title": "招湖上兄弟",
        "id": "4199e133-c2a3-425b-9468-f5abd4859a49"
    },
    {
        "author": "齊己",
        "paragraphs": [
            "多病多慵漢水邊，流年不覺已皤然。",
            "舊栽花地添黃竹，新陷盆池換白蓮。",
            "雪月未忘招遠客，雲山終待去安禪。",
            "八行書札君休問，不似風騷寄一篇。"
        ],
        "title": "江居寄關中知己",
        "id": "9e422a9e-8d20-4034-a808-4f85119c2dc3"
    },
    {
        "author": "齊己",
        "paragraphs": [
            "高河瑟瑟轉金盤，歕露吹光逆凭欄。",
            "四海魚龍精魄冷，五山鸞鶴骨毛寒。",
            "今宵盡向圓時望，後夜誰當缺處看。",
            "何事清光與蟾兔，却教才小少留難。"
        ],
        "title": "中秋十五夜寄人",
        "id": "8e50ac36-6057-4ee5-8fc7-13466a37f699"
    },
    {
        "author": "齊己",
        "paragraphs": [
            "故人猶憶苦吟勞，所惠何殊金錯刀。",
            "霜雪剪栽新剡硾，鋒鋩管束本宣毫。",
            "知君倒篋情何厚，借我臨池價斗高。",
            "詞客分張看欲盡，不堪來處隔秋濤。"
        ],
        "title": "謝人自鍾陵寄紙筆",
        "id": "c7daab8b-5fca-43cc-a286-294b8e5cae76"
    },
    {
        "author": "齊己",
        "paragraphs": [
            "火雲陽焰欲燒空，小檻幽窗想舊峰。",
            "白汗此時流枕簟，清風何處動杉松。",
            "殘更正好眠涼月，遠寺俄聞報曉鐘。",
            "只待秋聲滌心地，衲衣新洗健形容。"
        ],
        "tags": [
            "西湖"
        ],
        "title": "移居西湖作二首 一",
        "id": "81166747-5b87-45bb-8f44-000830cedaf5"
    },
    {
        "author": "齊己",
        "paragraphs": [
            "官園樹影晝陰陰，咫尺清涼莫浣心。",
            "桃李別教人主掌，煙花不稱我追尋。",
            "蜩[螗]晚噪風枝穩，翡翠閑眠宿處深。",
            "爭似出塵地行止，東林苔徑入西林。"
        ],
        "tags": [
            "西湖"
        ],
        "title": "移居西湖作二首 二",
        "id": "dbb47aa0-8c50-4f35-b263-351ac055223d"
    },
    {
        "author": "齊己",
        "paragraphs": [
            "高韻雙懸張曲江，聯題兼是孟襄陽。",
            "後人才地誰稱短，前輩經天盡負長。",
            "勝景飽於閑采拾，靈蹤銷得正思量。",
            "時移兩板成塵跡，猶挂吾師舊影堂。"
        ],
        "title": "題玉泉寺",
        "id": "cf037bf6-0846-4e07-a15a-5c782c6b56d8"
    },
    {
        "author": "齊己",
        "paragraphs": [
            "六朝圖畫戰爭多，最是陳宮計數訛。",
            "若愛蒼生似歌舞，隋皇自合恥干戈。"
        ],
        "title": "看金陵圖",
        "id": "c40a925a-4ee8-4fc4-b54f-500aa315d040"
    },
    {
        "author": "齊己",
        "paragraphs": [
            "江頭默想坐禪峰，白石山前萬丈空。",
            "山下獵人應不到，雪深花鹿在庵中。"
        ],
        "tags": [
            "衡山"
        ],
        "title": "寄南嶽泰禪師",
        "id": "4ba2e903-92f4-4598-8669-ed0cf7482833"
    },
    {
        "author": "齊己",
        "paragraphs": [
            "水底分明天上雲，可憐形影似吾身。",
            "何妨舒作從龍勢，一雨吹銷萬里塵。"
        ],
        "title": "片雲",
        "id": "9c115628-e252-4131-9985-53ab7a102c15"
    },
    {
        "author": "齊己",
        "paragraphs": [
            "萬重千疊紅霞嶂，夜燭朝香白石龕。",
            "常寄溪窗凭危檻，看經影落古龍潭。"
        ],
        "title": "寄清溪道者",
        "id": "6d924414-65f1-4f6e-a7f3-42b4a8b2d07b"
    },
    {
        "author": "齊己",
        "paragraphs": [
            "豐衣足食處莫住，聖跡靈蹤好遍尋。",
            "忽遇文殊開慧眼，他年應記老師心。"
        ],
        "title": "病中勉送小師往清涼山禮大聖",
        "id": "b632b049-5f19-4a75-b8d3-837e524a6002"
    },
    {
        "author": "齊己",
        "paragraphs": [
            "何處雲根採得來，黑龍狂欲作風雷。",
            "知師念我形骸老，教把經行拄綠苔。"
        ],
        "title": "謝人惠拄杖",
        "id": "3e089ac7-84f5-4b10-8a6f-6a56496568c2"
    },
    {
        "author": "齊己",
        "paragraphs": [
            "剝皮刺血誠何苦，欲寫靈山九會文。",
            "十指瀝乾終七軸，後來求法更無君。"
        ],
        "title": "送楚雲上人往南岳刺血寫法華經",
        "id": "e1aa2da2-4928-4d8b-9f20-13eca752111f"
    },
    {
        "author": "齊己",
        "paragraphs": [
            "內唯胎髮外秋毫，綠玉新栽管束牢。",
            "老病手疼無那爾，却資年少寫風騷。"
        ],
        "title": "送胎髮筆寄仁公",
        "id": "b9affc58-da60-4902-9b01-d89a0584d273"
    },
    {
        "author": "齊己",
        "paragraphs": [
            "玉筯真文久不興，李斯傳到李陽冰。",
            "正悲千載無來者，果見僧中有箇僧。"
        ],
        "title": "謝西川曇域大師玉筯篆書",
        "id": "4167fad1-1a9c-4da2-8d6a-05a333ee7ed3"
    },
    {
        "author": "齊己",
        "paragraphs": [
            "七絲湘水秋深夜，五字河橋日暮時。",
            "借問祕書郎此意，靜彈高詠有誰知。"
        ],
        "title": "偶作寄王祕書",
        "id": "657ae538-3c71-46e3-a303-9a7861a0176e"
    },
    {
        "author": "齊己",
        "paragraphs": [
            "烘焙幾工成曉雪，輕明百幅疊春冰。",
            "何消才子題詩外，分與能書貝葉僧。"
        ],
        "title": "謝人惠紙",
        "id": "cd91b638-fb2e-468a-93b0-522080d2dab5"
    },
    {
        "author": "齊己",
        "paragraphs": [
            "纔把文章干聖主，便承恩澤換禪衣。",
            "應嫌六祖傳空衲，只向曹溪求息機。"
        ],
        "title": "答文勝大師清柱書",
        "id": "e51ce086-48d7-4caa-a4f4-733da4811206"
    },
    {
        "author": "齊己",
        "paragraphs": [
            "著紫袈裟名已貴，吟紅菡萏價兼高。",
            "秋風曾憶西遊處，門對平湖滿白濤。"
        ],
        "title": "寄懷曾口寺文英大師",
        "id": "8052aa34-cb8e-448c-a7b2-5967d1efcf37"
    },
    {
        "author": "齊己",
        "paragraphs": [
            "四絕堂前萬木秋，碧參差影壓湘流。",
            "閑思宋杜題詩板，一日憑欄到夜休。"
        ],
        "title": "懷道林寺道友",
        "id": "899be99c-22c0-46a2-94ca-e30774069dba"
    },
    {
        "author": "齊己",
        "paragraphs": [
            "華亭來復去芝田，丹頂霜毛性可憐。",
            "縱與乘軒終誤主，不如還放却遼天。"
        ],
        "title": "辭主人絕句四首 放鶴",
        "id": "27b7211e-66eb-4f26-a999-fdac806700ec"
    },
    {
        "author": "齊己",
        "paragraphs": [
            "堪憶春雲十二峰，野桃山杏摘香紅。",
            "王孫可念愁金鎖，從放斷腸明月中。"
        ],
        "title": "辭主人絕句四首 放猨",
        "id": "89928dc2-f766-4102-a53a-5c93de7584d4"
    },
    {
        "author": "齊己",
        "paragraphs": [
            "白萍紅蓼碧江涯，日暖雙雙立睡時。",
            "顧揭金籠放歸去，却隨沙鶴鬬輕絲。"
        ],
        "title": "辭主人絕句四首 放鷺鷥",
        "id": "d77f06d4-c6e4-4e51-96e0-1f64f22d9950"
    },
    {
        "author": "齊己",
        "paragraphs": [
            "隴西蒼巘結巢高，本爲無人識翠毛。",
            "今日籠中強言語，乞歸天外啄含桃。"
        ],
        "title": "辭主人絕句四首 放鸚鵡",
        "id": "07aa13ab-2292-4707-a173-d3b143e1d357"
    },
    {
        "author": "齊己",
        "paragraphs": [
            "磨爾牙，錯爾爪，狐莫威，兔莫狡，饑來吞噬[取]腸飽。",
            "橫行不怕日月明，皇天產爾爲生獰。",
            "前村半夜聞吼聲，何人按劒燈熒熒。"
        ],
        "title": "猛虎行",
        "id": "ed16a365-15b7-4513-912b-44f907cb6050"
    },
    {
        "author": "齊己",
        "paragraphs": [
            "西山中，多狼虎，去歲傷兒復傷婦。",
            "官家不問孤老身，還在前山山下住。"
        ],
        "title": "西山叟",
        "id": "a7465ad2-368c-4eb1-9acc-d3e13f23b293"
    },
    {
        "author": "齊己",
        "paragraphs": [
            "聖人不生，麟龍何瑞？梧桐不高，鳳凰何止？吾聞古之有君子，行藏以時，進退求己。",
            "榮必爲天下榮，恥必爲天下恥。",
            "苟進不如此，退不如此。",
            "亦何必用虛僞之文章，取榮名而自美。"
        ],
        "title": "君子行",
        "id": "aa76c5d9-f753-4dab-8bad-fd5fb5a1abf4"
    },
    {
        "author": "齊己",
        "paragraphs": [
            "大鵬刷翮謝溟渤，青雲萬層高突出。",
            "下視秋濤空渺瀰，舊處魚龍皆細物。",
            "人生在世何容易，眼濁心昏信生死。",
            "願除嗜慾待身輕，攜手同尋列仙事。"
        ],
        "title": "善哉行",
        "id": "bb415a1b-6b9c-44a8-9b66-1ec309a4f7e2"
    },
    {
        "author": "齊己",
        "paragraphs": [
            "日日日東上，日日日西沒。",
            "任是神仙容，也須成朽骨。",
            "浮雲滅復生，芳草死還出。",
            "不知千古萬古人，葬向青山爲底物。"
        ],
        "title": "日日曲",
        "id": "a731f134-b922-401c-bcab-4a07aa582166"
    },
    {
        "author": "齊己",
        "paragraphs": [
            "春風吹蓑衣，暮雨滴箬笠。",
            "夫婦耕共勞，兒孫飢對泣。",
            "田園高且瘦，賦稅重復急。",
            "官倉鼠雀羣，共待新租入。"
        ],
        "title": "耕叟",
        "id": "4d604122-86c3-4d12-aaac-ef556be82580"
    },
    {
        "author": "齊己",
        "paragraphs": [
            "離宮劃開赤帝怒，喝出六龍奔日馭。",
            "下土熬熬若煎煮，蒼生惶惶無處處。",
            "火雲崢嶸焚泬寥，東臯老農腸欲焦。",
            "何當一雨蘇我苗，爲君擊壤歌帝堯。"
        ],
        "title": "苦熱行",
        "id": "639368bd-320d-4853-8d7b-2e08c42909b2"
    },
    {
        "author": "齊己",
        "paragraphs": [
            "冰峰撐空寒矗矗，雲凝水凍埋海陸。",
            "殺物之性，傷人之慾。",
            "既不能斷絕蒺藜荆棘之根株，又不能展鳳皇麒麟之拳跼。",
            "如此，則何如爲和煦，爲膏雨？",
            "自然天下之榮枯，融融於萬戶。"
        ],
        "tags": [
            "忧国忧民",
            "哲理",
            "冬天"
        ],
        "title": "苦寒行",
        "id": "80f2cb4f-fab0-49ce-8991-9dbbd48c7a32"
    },
    {
        "author": "齊己",
        "paragraphs": [
            "春風有何情，旦暮來林園。",
            "不問桃李主，吹落紅無言。"
        ],
        "title": "春風曲",
        "id": "0e6b5b8c-4c8d-4fa9-83d7-31ad6dc6c3e8"
    },
    {
        "author": "齊己",
        "paragraphs": [
            "春城來往桃李碧，煖豔紅香斷消息。",
            "吾徒自有山中鄰，白晝冥心坐嵐壁。"
        ],
        "title": "城中懷山友",
        "id": "3fee248d-4b49-4d04-a26a-f2c67f0d5bb2"
    },
    {
        "author": "齊己",
        "paragraphs": [
            "赤水無精華，荆山亦枯槁。",
            "玄珠與虹玉，璨璨李賀抱。",
            "清晨醉起臨春臺，吳綾蜀錦胸襟開。",
            "狂多兩手掀蓬萊，珊瑚掇盡空土堆。"
        ],
        "title": "讀李賀歌集",
        "id": "948d8473-84e1-4320-9535-3aa9c3e67210"
    },
    {
        "author": "齊己",
        "paragraphs": [
            "挼吳絲，雕楚竹，高託天風拂爲曲。",
            "一一宮商在素空，鸞鳴鳳語翹梧桐。",
            "夜深天碧松風多，孤窗寒夢驚流波。",
            "愁魂傍枕不肯去，翻疑住處鄰湘娥。",
            "金風聲盡熏風發，冷泛虛堂韻難歇。",
            "常恐聽多耳漸煩，清音不絕知音絕。"
        ],
        "title": "風琴引",
        "id": "d64a419e-2aff-447a-910e-6d19ad1eb089"
    },
    {
        "author": "齊己",
        "paragraphs": [
            "紅嵯峨，爍晚波，乖龍慵臥旱鬼多。",
            "爞爞萬里壓天塹，颺雷電光空閃閃。",
            "好雨不雨風不風，徒倚穹蒼作巖險。",
            "男巫女覡更走魂，焚香祝天天不聞。",
            "天若聞，必能使爾爲潤澤，洗埃氛，而又變之成五色。",
            "捧日輪，將以表唐堯虞舜之明君。"
        ],
        "title": "夏雲曲",
        "id": "32bb9ae8-5811-4b43-b81f-f72cb511ab1d"
    },
    {
        "author": "齊己",
        "paragraphs": [
            "竭雲濤，刳巨鼇，搜括造化空牢牢。",
            "冥心入海海神怖，驪龍不敢爲珠主。",
            "人間物象不供取，飽飲遊神向懸圃。",
            "鏘金鏗玉千餘篇，膾吞炙嚼人口傳。",
            "須知一一丈夫氣，不是綺羅兒女言。"
        ],
        "title": "讀李白集",
        "id": "8f774df5-7c80-40d3-a546-3832227e07c0"
    },
    {
        "author": "齊己",
        "paragraphs": [
            "玉甕瑤壇二三級，學仙弟子參差入。",
            "霓旌隊仗下不下，松檜森森天露濕。",
            "殿前寒氣束香雲，朝祈暮禱玄元君。",
            "茫茫俗骨醉更昏，樓臺十二遙崑崙。",
            "崑崙縱廣一萬二千里，中有五色雲霞五色水。",
            "何當斷慾便飛去，不要九轉神丹換精髓。"
        ],
        "title": "祈真壇",
        "id": "bc9eb025-d2dc-4aed-8cf3-3d13d745a224"
    },
    {
        "author": "齊己",
        "paragraphs": [
            "雙雙野田雀，上下同飲啄。",
            "暖去栖蓬蒿，寒歸傍籬落。",
            "殷勤避羅網，乍可遇鵰鶚。",
            "鵰鶚雖不仁，分明在寥廓。"
        ],
        "title": "黃雀行",
        "id": "e1327917-f259-4bbc-bf00-9d2abb2fe053"
    },
    {
        "author": "齊己",
        "paragraphs": [
            "石竹花開照庭石，紅蘚自稟離宮色。",
            "一枝兩枝初笑風，猩猩血潑低低叢。",
            "常嗟世眼無真鑒，却被丹青苦相陷。",
            "誰爲根尋造化功，爲君吐出淳元膽。",
            "白日當午方盛開，彤霞灼灼臨池臺。",
            "繁香濃豔如未已，粉蝶遊蜂狂欲死。"
        ],
        "title": "石竹花",
        "id": "39c85d83-a6bb-445f-b67c-f814f29bc805"
    },
    {
        "author": "齊己",
        "paragraphs": [
            "猨猱休啼月皎皎，蟋蟀不吟山悄悄。",
            "大耳仙人滿頷鬚，醉倚長松一聲嘯。"
        ],
        "title": "寄南岳白蓮道士能于長嘯",
        "id": "7efd6084-78bd-4f0e-9188-942e4d7eda7c"
    },
    {
        "author": "齊己",
        "paragraphs": [
            "古人手中鑄神物，百鍊百淬始提出。",
            "今人不要強硎磨，蓮鍔星文未曾沒。",
            "一彈一撫聞錚錚，老龍影奪秋燈明。",
            "何時得遇英雄主，用爾平治天下去。"
        ],
        "title": "古劒歌",
        "id": "cb800859-cf83-464e-8518-6ec688a1ade9"
    },
    {
        "author": "齊己",
        "paragraphs": [
            "湘煙濛濛湘水急，汀露凝紅裛蓮濕。",
            "蒼梧雲疊九嶷深，二女魂飛江上立。",
            "相攜泣，鳳蓋龍輿追不及。",
            "廟荒松朽啼飛猩，筍鞭迸出階基傾。",
            "黃昏一岸陰風起，新月如眉生闊水。"
        ],
        "title": "湘妃廟",
        "id": "84a34957-ca4b-41cf-acb8-b883edcc20c4"
    },
    {
        "author": "齊己",
        "paragraphs": [
            "巫山高，巫女妖。",
            "雨爲暮兮雲爲朝，楚王顦顇魂欲銷。",
            "秋猨嗥嗥日將夕，紅霞紫煙凝老壁。",
            "千巖萬壑花皆坼，但恐芳菲無正色。",
            "不知今古行人行，幾人經此無秋情。",
            "雲深廟遠不可覓，十二峰頭插天碧。"
        ],
        "title": "巫山高",
        "id": "665cfbe3-194c-48bc-8c57-4ce73bb306df"
    }
]