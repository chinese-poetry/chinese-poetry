[
    {
        "author": "韓淲",
        "paragraphs": [
            "摇落秋風急，蕭條易水寒。",
            "悲歌誰激烈，宵雅自平寬。",
            "本道尊中國，何庸伐可汗。",
            "山居聞備塞，莫厭腐儒餐。"
        ],
        "title": "初五日聞遣戍",
        "id": "e9b54355-2d6f-42a5-b01b-2f13fa3abf61"
    },
    {
        "author": "韓淲",
        "paragraphs": [
            "遊宦家何似，兒啼婢僕寒。",
            "敝衣無服飾，薄飯少杯盤。",
            "原憲貧非病，龐公遺以安。",
            "江山冬自好，梅已發林端。"
        ],
        "title": "游宦",
        "id": "59fd65fd-4eab-46ae-8e59-03541a77f516"
    },
    {
        "author": "韓淲",
        "paragraphs": [
            "歛膝貪窗日，抽身避隙風。",
            "深藏破屋底，困處小樓中。",
            "舊雪積猶在，新霜凍未空。",
            "壺漿無剩綠，爐炭尚微紅。"
        ],
        "title": "歛膝",
        "id": "e263de2e-cd30-4d8d-a3f2-69891776bc8d"
    },
    {
        "author": "韓淲",
        "paragraphs": [
            "古來憎命達，今亦歎才難。",
            "我自厭時暑，人誰耐歲寒。",
            "升沉空早計，中外試徐看。",
            "莫爲多窮困，而懷常晏安。"
        ],
        "title": "書懷",
        "id": "9ab90385-324b-4799-ad15-9b246a167e42"
    },
    {
        "author": "韓淲",
        "paragraphs": [
            "晏齋風雨夜，門掩是深山。",
            "絕俗詩編淨，懷人書尺閑。",
            "兒孫今滿眼，鷄犬久怡顔。",
            "萬籟定俱寂，高標不可攀。"
        ],
        "title": "有懷  其一",
        "id": "2c574d60-d935-4f95-b065-541b5275e2e7"
    },
    {
        "author": "韓淲",
        "paragraphs": [
            "獨行風雨夜，家事復身謀。",
            "推枕茅簷起，停驂麥隴收。",
            "親情離聚矣，故舊往還不。",
            "撫著時文笑，榮塗遍九州。"
        ],
        "title": "有懷  其二",
        "id": "67577e5c-663e-43fe-8f11-a830d4ef0020"
    },
    {
        "author": "韓淲",
        "paragraphs": [
            "山臺風雨夜，一點是青燈。",
            "獨把麟經究，誰知驥志憑。",
            "隔溪常過客，近寺不聞僧。",
            "梅夏清清裏，翻愁易鬰蒸。"
        ],
        "title": "有懷  其三",
        "id": "73b122d4-527b-412a-a050-21df2f115b7e"
    },
    {
        "author": "韓淲",
        "paragraphs": [
            "山庵風雨夜，莫惜細論文。",
            "友直惟家學，僧清豈世氛。",
            "隨宜粥飯好，奚止搢紳云。",
            "磬歇香燈上，詞場自策勳。"
        ],
        "title": "有懷  其四",
        "id": "8ad29cb2-b010-4a67-bd2d-e5719f262175"
    },
    {
        "author": "韓淲",
        "paragraphs": [
            "山居風雨夜，吾亦老侵尋。",
            "搔屑蕭蕭髮，收平耿耿心。",
            "更初殊不寐，人靜尚孤斟。",
            "盡屏閑書帙，猶餘一破琴。"
        ],
        "title": "有懷  其五",
        "id": "9cb9cbb1-205c-4c79-9ca9-c5e9fcd7ee90"
    },
    {
        "author": "韓淲",
        "paragraphs": [
            "泠齋風雨夜，兄弟笑言溫。",
            "燈火萊衣戲，文書馬帳尊。",
            "更聲傳杳杳，簷溜落紛紛。",
            "茶果團欒坐，都無官舍喧。"
        ],
        "title": "有懷  其六",
        "id": "29356550-fdee-4110-8bdb-11e4b53062e8"
    },
    {
        "author": "韓淲",
        "paragraphs": [
            "祖禰碑銘在，階庭經術長。",
            "宦塗欽撫字，祠館歎行藏。",
            "北客多先契，中原隔故鄉。",
            "交遊真破夢，哀挽不成章。"
        ],
        "title": "宋監倉挽詞",
        "id": "72290fa4-e33a-442d-90bf-ffca593a56a2"
    },
    {
        "author": "韓淲",
        "paragraphs": [
            "漢數當時盛，唐知餘慶家。",
            "至今猶相衮，從昔建高牙。",
            "陰鄧何勞擬，崔盧亦漫誇。",
            "南來方再世，閥閲本京華。"
        ],
        "title": "太尉武泰節度壽昌侯挽詞  其一",
        "id": "0b52f714-7b45-4dcf-9913-9d4e69dc12c3"
    },
    {
        "author": "韓淲",
        "paragraphs": [
            "乾道風雲際，公持繡斧初。",
            "既爲澄獄戶，常憶使穹廬。",
            "主聖元無隠，官邪可痛鋤。",
            "閩山江浙水，屈指事堪書。"
        ],
        "title": "太尉武泰節度壽昌侯挽詞  其二",
        "id": "edbca0ed-10f2-4051-a68f-91982eb0b432"
    },
    {
        "author": "韓淲",
        "paragraphs": [
            "晚節齋壇拜，勳名已四朝。",
            "開邊屢銅虎，告弟僅金貂。",
            "壯志自難已，英魂孰得招。",
            "中原諸老盡，江海聽吹簫。"
        ],
        "title": "太尉武泰節度壽昌侯挽詞  其三",
        "id": "10964375-1bff-4140-99e8-e4246c2f9244"
    },
    {
        "author": "韓淲",
        "paragraphs": [
            "歎息經邦志，恢洪發大魁。",
            "兩宮傳眷賞，諸老競招徠。",
            "雨露銓衡際，風雲史館開。",
            "宗英圖一相，盛事却生哀。"
        ],
        "title": "江西趙漕送丞相行狀索挽詩  其一",
        "id": "4d54f3a8-5760-4736-a193-7ded60c5e9b9"
    },
    {
        "author": "韓淲",
        "paragraphs": [
            "全蜀欽隆委，閩山兩帥華。",
            "中權收節制，入告罄忠嘉。",
            "宣輦猶持柄，垂簾竟報麻。",
            "奮身扶日手，國爾信忘家。"
        ],
        "title": "江西趙漕送丞相行狀索挽詩  其二",
        "id": "23ed3555-80e7-46db-8f41-6a84c2b0af45"
    },
    {
        "author": "韓淲",
        "paragraphs": [
            "任道崇儒素，虛謙不近名。",
            "門庭規以睦，塗路畏夫清。",
            "世固推源委，人今孰統盟。",
            "皇明酬卹典，四表亦歡聲。"
        ],
        "title": "江西趙漕送丞相行狀索挽詩  其三",
        "id": "461f2717-451a-496c-b187-948dcbc638fb"
    },
    {
        "author": "韓淲",
        "paragraphs": [
            "一自南臺酒，公今成古人。",
            "方期千載事，豈料百年身。",
            "從俗心良苦，安時志欲伸。",
            "稽山歸旐颭，我淚亦沾巾。"
        ],
        "title": "李信州挽詩  其一",
        "id": "1b08ee9d-264a-4c7c-acd8-4a1e5fa2cd98"
    },
    {
        "author": "韓淲",
        "paragraphs": [
            "家世既如此，爲邦可謂賢。",
            "廉名前後少，儉德始終全。",
            "時喜政平矣，吏嫌民晏然。",
            "下車雖未久，遺愛玉溪邊。"
        ],
        "title": "李信州挽詩  其二",
        "id": "d79dd78a-96d0-4742-bb53-4c9b6aef95c4"
    },
    {
        "author": "韓淲",
        "paragraphs": [
            "睦信推潛德，饒封代有成。",
            "海康開郡紱，淮甸入廷評。",
            "進劄誠良遇，蠲輸惜重征。",
            "誠齋廉茂薦，尤足動簪纓。"
        ],
        "title": "吳雷州挽詩  其一",
        "id": "e50fc45b-d754-49bb-a55d-08f408031175"
    },
    {
        "author": "韓淲",
        "paragraphs": [
            "冰壺時泛玉，水宿更雲莊。",
            "捐館嗟何憾，移庵得所藏。",
            "開田期族衆，濬港見流長。",
            "普濟名陂意，南中保衛方。"
        ],
        "title": "吳雷州挽詩  其二",
        "id": "25371314-9180-4ac0-a10f-b59bfa75828d"
    },
    {
        "author": "韓淲",
        "paragraphs": [
            "歎息餘光舊，吾翁識此公。",
            "後來持帥閫，勇退有高風。",
            "示疾带湖上，真祠崇道中。",
            "傷心華山路，松柏窆幽宮。"
        ],
        "title": "耿和州挽詩  其一",
        "id": "5c4bf2be-e3d3-4306-8d86-cd715b65fb99"
    },
    {
        "author": "韓淲",
        "paragraphs": [
            "右學騰高第，掄才閤策尊。",
            "一心依日月，無力正乾坤。",
            "插带環宮陛，蕃宣復塞垣。",
            "遺芳餘慶在，猶記笑言溫。"
        ],
        "title": "耿和州挽詩  其二",
        "id": "b5b7b075-da24-40b6-8e82-efafe1678379"
    },
    {
        "author": "韓淲",
        "paragraphs": [
            "憶昔絃歌盛，臨歸送以詩。",
            "恰如前日事，又作百年悲。",
            "蒼嶺新阡遠，靈溪舊治思。",
            "悼亡猶未殯，丹旐忍參差。"
        ],
        "title": "何信州挽詩  其一",
        "id": "e843ccd7-43a9-44ef-a96c-1327473778b2"
    },
    {
        "author": "韓淲",
        "paragraphs": [
            "家族開王社，婣親滿帝京。",
            "紫樞推玉友，青瑣本冰清。",
            "勳業持荷近，才名折桂榮。",
            "從茲纔得路，胡獨止專城。"
        ],
        "title": "何信州挽詩  其二",
        "id": "e3418147-063e-4b5b-bd64-fb6a1fdedf59"
    },
    {
        "author": "韓淲",
        "paragraphs": [
            "克保家聲大，脩明國論難。",
            "退閑聊激懦，辭召豈圖安。",
            "入館纔郎省，高科合世官。",
            "同門名士筆，留狀後人看。"
        ],
        "title": "趙吏部挽詩",
        "id": "08a0f909-314f-4d50-953e-a3f9d8b76a47"
    },
    {
        "author": "韓淲",
        "paragraphs": [
            "歎息詞場舊，凄其三十年。",
            "訓言猶在耳，輩行敢隨肩。",
            "師友真凋落，交親僅接聯。",
            "何因置芻束，東望只潸然。"
        ],
        "title": "潘太博端叔挽詩",
        "id": "b4576db4-dd14-46f6-939f-b84c9fc7856d"
    },
    {
        "author": "韓淲",
        "paragraphs": [
            "主客文風在，家仍竹院名。",
            "有孫宜世祿，迺父今公卿。",
            "事至不如意，人應爲失聲。",
            "傷哉蒿里去，書劍竟何成。"
        ],
        "title": "竹院晁學士挽詩  其一",
        "id": "8890c0d4-8a8b-4f63-be12-d02aba7f2140"
    },
    {
        "author": "韓淲",
        "paragraphs": [
            "歎息通家舊，姻連豈異鄉。",
            "江南流寓久，濟北老成亡。",
            "健筆餘牋翰，高歌付酒觴。",
            "鵝湖玉溪路，無復見徜徉。"
        ],
        "title": "竹院晁學士挽詩  其二",
        "id": "e419c784-6acf-4623-8e3a-d0d89bf37d65"
    },
    {
        "author": "韓淲",
        "paragraphs": [
            "往者靈溪路，君嘗過我廬。",
            "相期千載事，竟欠一行書。",
            "論定終何有，生平合自如。",
            "九原不可作，宰木夜臺虛。"
        ],
        "title": "挽吳九伯豐縣丞詩  其一",
        "id": "6706e25d-2267-4d9b-99f0-d9019e0d76ff"
    },
    {
        "author": "韓淲",
        "paragraphs": [
            "養志年方盛，持身德已明。",
            "一官雖未達，百歲豈銷聲。",
            "師友嗟零落，賓親自送迎。",
            "翩翩丹旐遠，老泪亦須傾。"
        ],
        "title": "挽吳九伯豐縣丞詩  其二",
        "id": "914f89f9-f117-4c28-8b2b-902e2a0b895f"
    },
    {
        "author": "韓淲",
        "paragraphs": [
            "寂寞同州守，衣冠葬玉山。",
            "國家遭禍變，臣子不生還。",
            "異域城應在，中原路尚艱。",
            "有孫纔九品，本擬上朝班。"
        ],
        "title": "挽江浦縣丞鄭公詩  其一",
        "id": "248900ed-68b6-4a4c-a532-9b208e5ee911"
    },
    {
        "author": "韓淲",
        "paragraphs": [
            "卹典勸天下，諸公譽更多。",
            "傷心立門戶，遺恨滿山阿。",
            "猶記交情舊，時將詩句哦。",
            "浮生如意少，薤露忍成歌。"
        ],
        "title": "挽江浦縣丞鄭公詩  其二",
        "id": "23339783-a40e-4b6c-8c74-73ed4d46fd7c"
    },
    {
        "author": "韓淲",
        "paragraphs": [
            "先正聲猷在，諸賢競挽推。",
            "蚤年知振厲，中道惜裴回。",
            "論建何老識，文詞豈小才。",
            "近來耆舊盡，徒與士生哀。"
        ],
        "title": "魏知府挽詩  其一",
        "id": "47fedbed-f52d-43d8-832e-f425899b1c95"
    },
    {
        "author": "韓淲",
        "paragraphs": [
            "歷歷親言話，長懷逸老堂。",
            "典刑杯酒外，氣象簡編旁。",
            "有子真源委，何人更發揚。",
            "宣風覺庵地，霜露鬰乎蒼。"
        ],
        "title": "魏知府挽詩  其二",
        "id": "55dcaad8-d1c9-450d-9427-187d0cf26058"
    },
    {
        "author": "韓淲",
        "paragraphs": [
            "赫赫相門舊，龜峰照玉溪。",
            "豈云名宦達，殆欲古人齊。",
            "文物禁林上，光華使節西。",
            "黄金橫带處，新築乃幽棲。"
        ],
        "title": "都漕陳侍郎挽詩  其一",
        "id": "aa4bb27c-71f7-45cb-ae9f-4261c1e61379"
    },
    {
        "author": "韓淲",
        "paragraphs": [
            "尊酒游行地，凄凉僅隔年。",
            "傳聞當勿藥，却報卜新阡。",
            "哀挽嗟無及，忠言孰爲宣。",
            "彼何兵弗戢，去國記翻然。"
        ],
        "title": "都漕陳侍郎挽詩  其二",
        "id": "1ec7cf32-8d02-4dcd-af96-0dce70fdbe0c"
    },
    {
        "author": "韓淲",
        "paragraphs": [
            "葵軒鑪韛大，成鑄幾英才。",
            "絕歎長沙久，常欽蜀道回。",
            "豸冠千仗聳，鳬舄九關開。",
            "持漕西江日，深慙過我來。"
        ],
        "title": "吳德夫侍郎挽詩  其一",
        "id": "b68ba1eb-d265-49a5-933f-d1b6643ad935"
    },
    {
        "author": "韓淲",
        "paragraphs": [
            "不爲盆盎淺，直欲挽狂瀾。",
            "下士謙何假，崇師歉未安。",
            "只今那復有，從昔信爲難。",
            "見說清閑甚，無錢可蓋棺。"
        ],
        "title": "吳德夫侍郎挽詩  其二",
        "id": "38a8e033-e7ec-49aa-b7a9-bc165b978e9d"
    },
    {
        "author": "韓淲",
        "paragraphs": [
            "分教隨爲大，公能過我廬。",
            "縉雲嘗和句，湓浦近收書。",
            "天府人間仰，甘泉帝所除。",
            "無高情復見，官路竟何如。"
        ],
        "title": "徐文子侍郎挽詩  其一",
        "id": "dd67d230-3a77-4537-bc87-0239d66c4d4a"
    },
    {
        "author": "韓淲",
        "paragraphs": [
            "承華推舊學，鴻翼本高飛。",
            "次對恩空在，還官事已違。",
            "雙元今孰並，高士古猶稀。",
            "應有交朋老，泉溪泪濕衣。"
        ],
        "title": "徐文子侍郎挽詩  其二",
        "id": "40a70dcf-ccda-4963-ba88-3a84a7ce689a"
    },
    {
        "author": "韓淲",
        "paragraphs": [
            "在昔從諸老，于今失此翁。",
            "貌莊知德性，身退仰高風。",
            "制宅規何遠，藏書意轉隆。",
            "雖非官可貴，自與道無窮。"
        ],
        "title": "挽胡團王先生詩  其一",
        "id": "573685ca-bbd3-468f-8ea5-a624d290e04a"
    },
    {
        "author": "韓淲",
        "paragraphs": [
            "著述欽成說，叮嚀憶緒言。",
            "不期捐几杖，無復賁邱園。",
            "行旐村前路，豐碑屋外原。",
            "形容慙識淺，相挽只馨吞。"
        ],
        "title": "挽胡團王先生詩  其二",
        "id": "e894bb0c-c0bf-4124-a5a7-c17402b70e3c"
    },
    {
        "author": "韓淲",
        "paragraphs": [
            "不作驕浮態，還同謹厚爲。",
            "决科將顯大，脫選復逶遲。",
            "漕幕雖論薦，朝班僅取知。",
            "相看豸冠聳，忽聽薤歌悲。"
        ],
        "title": "舒彥升監簿挽詩  其一",
        "id": "7081b264-360d-4046-a998-af42c8dbe4b2"
    },
    {
        "author": "韓淲",
        "paragraphs": [
            "起家榮宦路，紀墓重鄉閭。",
            "忍見交親語，應求耆彥書。",
            "成名常自美，遺範久何如。",
            "東阜田園在，西山縣郭虛。"
        ],
        "title": "舒彥升監簿挽詩  其二",
        "id": "5214ceed-07a0-4560-92cc-d983c86fb5c3"
    },
    {
        "author": "韓淲",
        "paragraphs": [
            "百尺樓高卧，宜乎造物遊。",
            "衛青開幕府，李廣不封侯。",
            "世界乾坤在，邦家歲月流。",
            "遥知水心老，歷歷志諸幽。"
        ],
        "title": "陳宣撫待制挽詩  其一",
        "id": "29ea6643-a574-4dc1-b28d-a6079b37a741"
    },
    {
        "author": "韓淲",
        "paragraphs": [
            "到眼交朋少，前頭師友多。",
            "膠庠一騰達，臺閣合婆娑。",
            "混迹談諧爾，成名字畫何。",
            "隆興乾道舊，零落幾山阿。"
        ],
        "title": "陳宣撫待制挽詩  其二",
        "id": "be7dc9e1-fc7e-4cf0-ac2a-f3155328d5a6"
    },
    {
        "author": "韓淲",
        "paragraphs": [
            "猶記登龍日，分明捉月仙。",
            "精神超物表，才術本天然。",
            "符節多遺愛，璽書行九遷。",
            "豈期歸蜀道，乃爾閟重泉。"
        ],
        "title": "李正之丈提刑挽詞  其一",
        "id": "79eaead4-fb0d-410d-bd00-ea8bbc0654f4"
    },
    {
        "author": "韓淲",
        "paragraphs": [
            "耆舊今零落，風流近所無。",
            "歌詩到元白，字畫逼歐虞。",
            "爲約言猶在，收書德不孤。",
            "階庭知有子，慶澤自相符。"
        ],
        "title": "李正之丈提刑挽詞  其二",
        "id": "36fe1976-74bb-4065-891b-0b3a5b1b7dd1"
    },
    {
        "author": "韓淲",
        "paragraphs": [
            "仁宅居郊秀，儒科載世清。",
            "致君纔列寺，教子亦專城。",
            "寵數垂車佚，恩封進秩榮。",
            "逢辰俱動色，厚夜失吞聲。"
        ],
        "title": "余寺丞挽詩  其一",
        "id": "907e30e9-e3f8-42d2-bc88-813f2047ae2c"
    },
    {
        "author": "韓淲",
        "paragraphs": [
            "恪素安時論，謙洪陟宦塗。",
            "飛鳬應縹緲，峩豸乃踟躕。",
            "玉水流深派，靈山擁壯圖。",
            "豐碑看隴首，大隧錫龜趺。"
        ],
        "title": "余寺丞挽詩  其二",
        "id": "697ca429-ba9a-471d-9b6f-eeccf014148b"
    },
    {
        "author": "韓淲",
        "paragraphs": [
            "哀挽麻溪上，人皆說此翁。",
            "平生多義事，終古盛儒風。",
            "湍石推名族，清湖想舊功。",
            "瑞雲松桂滿，寒露濕碑豐。"
        ],
        "title": "俞麻溪挽詩",
        "id": "9601e2c9-229d-4a50-904f-8dbeeb949635"
    },
    {
        "author": "韓淲",
        "paragraphs": [
            "歎息凋零舊，江城北客稀。",
            "宦塗誰衮衮，里社獨依依。",
            "曾決文闈勝，纔從將幕歸。",
            "清霜吹夾路，老涕亦須揮。"
        ],
        "title": "黄都幹挽詩",
        "id": "ac2b3cca-2ae2-4cac-9b3f-27813c8ebe16"
    },
    {
        "author": "韓淲",
        "paragraphs": [
            "赫奕汾陽後，才華冠里中。",
            "一官難未偶，五福合無窮。",
            "賓接師儒意，興揚禮義風。",
            "不亡知有子，嘉譽發諸公。"
        ],
        "title": "東陽郭德誼挽詞  其一",
        "id": "97094ba6-f5a5-4ea6-bfa3-bb411e250ff7"
    },
    {
        "author": "韓淲",
        "paragraphs": [
            "閭里應哀挽，佳城閟九泉。",
            "素車行靡靡，丹旐去翩翩。",
            "腸斷西沉日，淚流東逝川。",
            "空餘書劍在，石洞貯風煙。"
        ],
        "title": "東陽郭德誼挽詞  其二",
        "id": "23a30d44-0431-43d9-9bd0-32a3416fc6fe"
    },
    {
        "author": "韓淲",
        "paragraphs": [
            "海內宗盟盛，振振乃好修。",
            "傷心終契闊，回首近從遊。",
            "才學年方壯，聲猷志未休。",
            "人琴遽如許，歌罷玉溪流。"
        ],
        "title": "哭趙子夷縣丞二首  其一",
        "id": "b4ca4c8b-6e13-4e9f-a7f3-a1a5cdca8bd2"
    },
    {
        "author": "韓淲",
        "paragraphs": [
            "病阻躬臨穴，慇懃寄此哀。",
            "嚴霜著松柏，寒日轉蒿萊。",
            "千雨應俱集，一詩慙匪才。",
            "致芻徐趙在，亦足慰泉臺。"
        ],
        "title": "哭趙子夷縣丞二首  其二",
        "id": "bcd27561-941f-4956-96d2-e74911240f65"
    },
    {
        "author": "韓淲",
        "paragraphs": [
            "舊話無人說，南遊事益暌。",
            "田園落吳楚，鄉社失青齊。",
            "道院松風在，佳城薤露悽。",
            "衣冠典刑地，遺恨滿霅溪。"
        ],
        "title": "宋和仲挽詩",
        "id": "65463bda-8527-402d-9313-96ac0160e996"
    },
    {
        "author": "韓淲",
        "paragraphs": [
            "清德鄉閭冠，嘗思宋柳州。",
            "故家猶有後，季子更無求。",
            "世業終能守，生涯僅足收。",
            "傷心往來地，翩旐土岡頭。"
        ],
        "title": "宋柳州挽詩",
        "id": "56163d3d-ea09-427a-a437-af53f2174dc2"
    },
    {
        "author": "韓淲",
        "paragraphs": [
            "季蛻竟觀化，忘機豈馮生。",
            "閑亭非故步，佳敘是修名。",
            "有子庶緜遠，無官底重輕。",
            "遥憐小水寺，松路鬰深清。"
        ],
        "title": "余四一隠君挽詩",
        "id": "f327048a-680f-443c-bf11-33220f3db557"
    },
    {
        "author": "韓淲",
        "paragraphs": [
            "平昔意翛然，閑吟肯自賢。",
            "貧應聞苦節，學亦得心傳。",
            "路滑籍溪上，草深雲谷前。",
            "何時奠鷄酒，爲滴到重泉。"
        ],
        "title": "哭方伯謨",
        "id": "50a10bc7-bfa2-43ea-acd3-0c502dfb879b"
    },
    {
        "author": "韓淲",
        "paragraphs": [
            "憐我山之澗，高軒昔再過。",
            "人生倏長往，天意竟如何。",
            "德學知能紹，儒言信不磨。",
            "春風青宿草，宰上想坡陀。"
        ],
        "title": "哭潘恭叔宣幹",
        "id": "923395a5-e4dc-4bdd-8fc5-70c708bae78f"
    },
    {
        "author": "韓淲",
        "paragraphs": [
            "東南駐驆地，近歲少狂言。",
            "誰謂長江上，又招遷客魂。",
            "歸由徐穉舍，莽附阮孚墦。",
            "寒日松風起，妻兒獨泪痕。"
        ],
        "tags": [
            "长江"
        ],
        "title": "哭呂三",
        "id": "3553bbc9-d668-4b7e-b056-497dd9455930"
    },
    {
        "author": "韓淲",
        "paragraphs": [
            "彤庭將賜第，疾病已纏之。",
            "藥裹自無及，朝衣誰爲披。",
            "識高空宛轉，意廣竟參差。",
            "只有章泉叟，與渠收舊詩。"
        ],
        "title": "哭斯遠",
        "id": "50daaa47-2c8e-419b-9ae4-905d2a9c8ea4"
    },
    {
        "author": "韓淲",
        "paragraphs": [
            "奕奕南豐氏，新碑見母儀。",
            "相夫郎省日，從子法曹時。",
            "懿美人皆仰，隆恩世所推。",
            "流芳當益大，雙鳳印纍纍。"
        ],
        "title": "南豐宋郎中夫人曾氏挽詩",
        "id": "6c49fde1-5d33-4b59-8260-c6abe2b203f8"
    },
    {
        "author": "韓淲",
        "paragraphs": [
            "往歲登門日，庭闈見淑稱。",
            "從夫期鼎貴，有子定登瀛。",
            "鸞誥恩榮在，魚軒夢幻驚。",
            "誰歌蒿里挽，寒雨和松聲。"
        ],
        "title": "俞夫人楊氏挽詩",
        "id": "a1c49a79-3b6a-4293-8c55-5e541687d3dc"
    },
    {
        "author": "韓淲",
        "paragraphs": [
            "有子承家美，能書已薦賢。",
            "葛塘成別墅，嚴瀨亦同川。",
            "意本功名遠，身猶爵命遷。",
            "臨終言不亂，雲繞寶華天。"
        ],
        "title": "江尉挽詩",
        "id": "9b2f3b71-6e64-41ad-8f62-af63889e1814"
    },
    {
        "author": "韓淲",
        "paragraphs": [
            "相業冰溪望，明公實妙年。",
            "方看回舊觀，乃復閟新阡。",
            "才學時爭美，聲華士更傳。",
            "發揚文正謚，尤動九重天。"
        ],
        "title": "陳太平挽詩  其一",
        "id": "190cae90-94c1-48c1-9326-09711744a68c"
    },
    {
        "author": "韓淲",
        "paragraphs": [
            "歌酒追隨地，名園記昔游。",
            "升沉嗟潦倒，哀挽爲悲愁。",
            "自出推王社，友于纔郡侯。",
            "聯翩期禁近，何意遽浮休。"
        ],
        "title": "陳太平挽詩  其二",
        "id": "00cb1ec9-6dc7-49e1-8fa2-55337a4a2758"
    },
    {
        "author": "韓淲",
        "paragraphs": [
            "我記乳泉路，古橋歸德源。",
            "寺何知雅俗，僧僅可寒溫。",
            "砌斷蘚痕澀，崖枯塵迹昏。",
            "紫薇青嶂合，秋樹葉初翻。"
        ],
        "title": "德源訪乳泉問呂紫薇墓",
        "id": "da546493-6296-4978-83b4-63e72cea1d16"
    },
    {
        "author": "韓淲",
        "paragraphs": [
            "先契俄三世，新交僅七年。",
            "於中雖斷落，方始要周旋。",
            "志勇科名換，身勞疾病纏。",
            "壽藏留石窆，耆彥定銘鎸。"
        ],
        "title": "監倉趙十忠訓挽詩  其一",
        "id": "ca4e1c38-2946-4f45-b153-07524922ae71"
    },
    {
        "author": "韓淲",
        "paragraphs": [
            "經史閒常說，詩文喜或編。",
            "見賢知尚友，憂國問籌邊。",
            "宗室多名世，莊家喜有年。",
            "崇公元盛大，郡從已騰騫。"
        ],
        "title": "監倉趙十忠訓挽詩  其二",
        "id": "3c2778c7-d46a-4e66-bd5d-425483c6b4f0"
    },
    {
        "author": "韓淲",
        "paragraphs": [
            "拔卒尋詩將，同朋按酒兵。",
            "巢由空自洗，沮溺向誰耕。",
            "城市時來往，鄉村日送迎。",
            "任之多論秀，分矣只編甿。",
            "上郭如拳大，南溪指掌平。",
            "醉隨吟力去，歸隠紫雲生。"
        ],
        "title": "尋詩按酒",
        "id": "6304d7a5-cd51-4390-b122-81bb7a5ee724"
    },
    {
        "author": "韓淲",
        "paragraphs": [
            "老去懷玄英，冠塵已滿纓。",
            "宦遊雖降志，棲遯實留情。",
            "幸以此身在，何由得眼明。",
            "相家逢別駕，仕路合專城。",
            "敢謂融尊滿，而同孔蓋傾。",
            "不嫌林竹迥，却愛石泉清。",
            "舉扇風襟豁，停杯月面輕。",
            "銀潢瀉天派，詩就玉繩橫。"
        ],
        "title": "贈趙倅",
        "id": "6f7a1822-e40b-4140-a379-4a4b9d855611"
    },
    {
        "author": "韓淲",
        "paragraphs": [
            "羊陸規模遠，龔黄政事多。",
            "剖符欣委寄，視篆欲如何。",
            "秋入江湖道，寒生淮泗波。",
            "提封新保障，對境舊山河。",
            "吏蠹應銓擇，民窮藉撫摩。",
            "蕃宣歸俎豆，盟好戢干戈。",
            "才大知誰識，詩成想自哦。",
            "風雲嘗負劍，雨露憶鳴珂。",
            "緩带從簪履，凝香接綺羅。",
            "雅懷今鄭谷，壯畧古廉頗。"
        ],
        "title": "送鄭盱眙",
        "id": "13a0db50-835d-4c20-98b9-eb6194b80cdc"
    },
    {
        "author": "韓淲",
        "paragraphs": [
            "國是古難定，公胡亦帥藩。",
            "榮懷雖禁路，雅志已邱園。",
            "在昔從諸老，于今盛一門。",
            "便藩方異渥，勇退復明恩。",
            "家學資經緯，儒科得本原。",
            "等閒爲出處，何必較騰騫。",
            "致主丹心在，憂時素髮繁。",
            "紛紜誠蟣虱，變化任鵬鵾。",
            "華閣猶前席，洪都漫左轓。",
            "建牙儀甚偉，分屏望還尊。",
            "持橐嘉謀略，橫經妙討論。",
            "皂囊懷直節，青瑣務忠言。",
            "紬史知無隠，明刑信不冤。",
            "治纔和上下，力可正乾坤。",
            "收斂當侯閫，迢遥遠帝閽。",
            "九遷由簡拔，三入匪趨奔。",
            "落落終難合，悠悠實易昏。",
            "歸應思賀監，到日記陳蕃。",
            "自歎驅馳困，誰能顧盼溫。",
            "春風動行李，只有夢隨軒。"
        ],
        "title": "張禮書帥隆興",
        "id": "8bde4c14-6cc5-4802-b1a6-2ab9c6e02f88"
    },
    {
        "author": "韓淲",
        "paragraphs": [
            "春風吹我上箯輿，山路梅花已雪如。",
            "道院閑尋舊題句，故人不寄一行書。",
            "物華滿眼知春至，世事裝懷逼歲除。",
            "猶喜重來有佳伴，何妨相送入樵漁。"
        ],
        "title": "西山道院立春日",
        "id": "37a0da9b-b9c9-4d73-8709-22c069659f0b"
    },
    {
        "author": "韓淲",
        "paragraphs": [
            "幽砌疎畦送晚春，水流山靜見閑身。",
            "行吟散去風光好，熟睡醒來雨氣新。",
            "木筆豈非濃意態，石楠終是淡精神。",
            "鶑聲圓處鵑聲急，景物要之不負人。"
        ],
        "title": "晚春",
        "id": "97bd2209-45b0-4a07-9259-51d800a0aa67"
    },
    {
        "author": "韓淲",
        "paragraphs": [
            "紛如殘雪墮梅梢，門外春光入柳條。",
            "歲事肯隨人意改，時情空使客魂銷。",
            "山圍古屋地還僻，水拍孤城灘復高。",
            "鷗汎鳥鳴聲自好，一巾華髮任蕭蕭。"
        ],
        "title": "春日",
        "id": "18293da0-99c5-4cd7-a5d9-0456508e9931"
    },
    {
        "author": "韓淲",
        "paragraphs": [
            "惜春惟付酒杯深，不特年齡老鬢侵。",
            "花柳共隨人酩酊，軒裳祇覺我𡼭嶔。",
            "數家突兀迷深谷，一澗連橫出茂林。",
            "行遍東鄰與西舍，弄雲初日見啼禽。"
        ],
        "title": "惜春",
        "id": "40adbe20-fb44-4572-af96-a1f4e0ab5be8"
    },
    {
        "author": "韓淲",
        "paragraphs": [
            "山林風雨便清涼，待把鄰家社甕嘗。",
            "到手自應無美惡，回頭誰解別斟量。",
            "深居但覺秋聲起，熟睡焉知夜漏長。",
            "未老得閑今又老，牀頭書冊漸相忘。"
        ],
        "title": "八月",
        "id": "b363c7a7-2359-4b74-8251-7a92874a3a50"
    },
    {
        "author": "韓淲",
        "paragraphs": [
            "人日春來又兩宵，梅花開盡已飄摇。",
            "愛閑多病有誰問，偶景獨遊無自焦。",
            "門外溪山猶淺淺，床頭書冊謾昭昭。",
            "細看榮辱雲翻雨，未抵幽棲水一瓢。"
        ],
        "title": "人日",
        "id": "3736642e-3c7b-4e39-8339-647302ef45d1"
    },
    {
        "author": "韓淲",
        "paragraphs": [
            "清明寒食牡丹紅，江右無人記洛中。",
            "隨分曲欄皆一種，任他荒徑亦成叢。",
            "百年流落推遷景，一代興隆造化功。",
            "誰識名花有姚魏，數枝單葉倚晴風。"
        ],
        "title": "熟食日",
        "id": "26b7486d-a0da-4d1f-93cc-56689cfabcd8"
    },
    {
        "author": "韓淲",
        "paragraphs": [
            "曉色濛濛淡淡烟，花間行過小溪邊。",
            "人家寒食當晴日，野老春遊近午天。",
            "吹盡海棠無步障，開來山柳有堆綿。",
            "呼兒覓友尋鄰伴，即看村農又下田。"
        ],
        "title": "二十九日寒食",
        "id": "b57d3273-1cf7-4d50-aee5-6b7b3b1ae1c7"
    },
    {
        "author": "韓淲",
        "paragraphs": [
            "欲賦春華狀不成，微風微雨又清明。",
            "殘花滿地偏饒笑，高柳插天如有情。",
            "百歲光陰誠鼎鼎，一生懷抱强營營。",
            "相思真隠山前路，寒食酒杯終日晴。"
        ],
        "title": "清明  其一",
        "id": "a477cdc0-b6c1-4d5c-8221-2be1b91f92fe"
    },
    {
        "author": "韓淲",
        "paragraphs": [
            "小院春陰滿檻花，淡紅微綠自芳華。",
            "簷前落日蜂兒聚，簾外東風燕子斜。",
            "修禊人尋詩事業，清明天與醉生涯。",
            "一樽莫負流觴意，夢到蘭亭興亦嘉。"
        ],
        "title": "清明  其二",
        "id": "4f46396f-4837-4f6b-9764-d05eaaa14ddf"
    },
    {
        "author": "韓淲",
        "paragraphs": [
            "小樓清坐意何如，休沐雖閑歎索居。",
            "解粽未忘良夜飲，研朱猶作午時書。",
            "風生暝色天橫幕，雲捲晴光月吐梳。",
            "朗誦離騷撫空案，獨醒笑殺楚三閭。"
        ],
        "title": "重午乏酒戲成",
        "id": "5c014e84-0497-4279-843e-a72a0c7eea6e"
    },
    {
        "author": "韓淲",
        "paragraphs": [
            "年年重午泛菖蒲，兒女搔頭亦篆符。",
            "忍復研朱如羽客，懶能切玉醉狂夫。",
            "長歌楚些冤何有，却憶山人諷已無。",
            "田里蕭蕭方渴雨，小軒清望老懷孤。"
        ],
        "title": "重午",
        "id": "979a860b-33d1-410a-a6e1-0823f7453d80"
    },
    {
        "author": "韓淲",
        "paragraphs": [
            "鈎月迷雲殢柳梢，雷聲收雨轉晴宵。",
            "從教冠蓋填京國，得似兒童遶市橋。",
            "玉漏沈沈傳底恨，銀河耿耿瀉無聊。",
            "政須百巧從天乞，嬾和閑吟聽夜潮。"
        ],
        "title": "七夕次韵仲至",
        "id": "d016e9d3-3315-42d4-b45d-46428dffbbf1"
    },
    {
        "author": "韓淲",
        "paragraphs": [
            "今年七夕最淒涼，謾埽天階試炷香。",
            "猶使兒童覓瓜果，懶隨風俗曬衣裳。",
            "緱山何在歸寥廓，河鼓傳聞墮渺茫。",
            "百拙已成那得巧，年豐只欲更時康。"
        ],
        "title": "七夕",
        "id": "95d2fa5b-2bae-4187-ae65-be889fb864ca"
    },
    {
        "author": "韓淲",
        "paragraphs": [
            "老眼當今萬景隨，登臺殢酒不關詩。",
            "從教四野風烟合，未必荒園草木知。",
            "玉岫插天開岳頂，水波流月照江湄。",
            "一巾華髮吾何醉，故舊携壺汎菊時。"
        ],
        "title": "九日  其一",
        "id": "8aa6eaab-d260-4c83-9808-6f95f6568d92"
    },
    {
        "author": "韓淲",
        "paragraphs": [
            "酒不沾唇菊又華，荒苔何處落烏紗。",
            "微官汩沒其誰問，多病尪羸只自嗟。",
            "山遶層城明落木，江連孤嶼漲平沙。",
            "空餘能賦登高意，一笑西窗日未斜。"
        ],
        "title": "九日  其二",
        "id": "6bdc647d-5103-44a0-83ed-531195230384"
    },
    {
        "author": "韓淲",
        "paragraphs": [
            "試傾濁酒汎黄華，節物於人自可嘉。",
            "一上荒臺供遠目，更邀閑客墮烏紗。",
            "蕭蕭霜樹明晴晝，隠隠烟汀入暮霞。",
            "醉裏只多今古意，要知秋色在山家。"
        ],
        "title": "九日列岫",
        "id": "10910491-154b-4d96-8af3-5d69e8e1f6e4"
    },
    {
        "author": "韓淲",
        "paragraphs": [
            "風光流轉又重陽，午夢初回意愈傷。",
            "時序肯隨人境異，江山空對晚天長。",
            "年華冉冉秋將老，物色班班菊自香。",
            "雖少一觴還一咏，恍然身世立蒼茫。"
        ],
        "title": "九日不飲",
        "id": "a285fd50-6149-4703-8e90-3638a7bccf68"
    },
    {
        "author": "韓淲",
        "paragraphs": [
            "懷玉鏡臺開遠晴，靈溪葛水去無聲。",
            "園荒不礙憑高立，徑側何須委曲行。",
            "露氣已濃清可掬，日華初上畫難成。",
            "閑居九日依辰至，舉俗胡爲亦愛名。"
        ],
        "title": "九日破曉携兒姪上前山佇立佳甚",
        "id": "72051800-729e-4335-980d-15ded89bfc49"
    },
    {
        "author": "韓淲",
        "paragraphs": [
            "薄寒中人秋氣清，山能高絕水能平。",
            "獨憐佳節迫吹帽，誰可東籬嗅落英。",
            "盡道詩家有昌甫，每逢勝處說淵明。",
            "鬢毛垂領蕭蕭白，應任雨風陰復晴。"
        ],
        "title": "次韵昌甫九日",
        "id": "45d2609f-a801-4173-a9d8-84f1498f5b17"
    },
    {
        "author": "韓淲",
        "paragraphs": [
            "小至才看語夜深，歲除寒雪復關心。",
            "交遊每歎難同話，親舊相逢且自尋。",
            "爆竹儘教鄰巷響，屠酥先付小兒斟。",
            "崇朝又是春風起，急景何由不緩吟。"
        ],
        "title": "除夕呈仲至",
        "id": "d97c4f31-275d-4bb4-9f01-3f6ba7834a72"
    },
    {
        "author": "韓淲",
        "paragraphs": [
            "開年逐夜聞山雨，陣陣聲催一樣春。",
            "孤枕自聽元不惡，虛簷誰謂便能新。",
            "門前有客尤全美，園裏無梅益固珍。",
            "水活正添幽澗淥，草生纖嫩亦初勻。"
        ],
        "title": "正月初六日",
        "id": "a7aca0b4-2610-4659-b48f-e82edde63537"
    },
    {
        "author": "韓淲",
        "paragraphs": [
            "南山春雪未全消，路並浮梁步石橋。",
            "深綠漸歸高柳葉，淺紅初上小梅梢。",
            "峭寒寺院鐘聲起，昏暮人家燭影摇。",
            "一夜東風吹酒醒，夢回花月是元宵。"
        ],
        "title": "正月十三日",
        "id": "2094885e-5b28-4401-ad69-9207b1c502e9"
    },
    {
        "author": "韓淲",
        "paragraphs": [
            "絳霄誰復記宣和，燈市錢塘未覺多。",
            "香動軟紅迷錦繡，醉扶嬌翠入笙歌。",
            "南來漸向百年久，北望其如前日何。",
            "門外兒童正呼笑，小窗晴色且吟哦。"
        ],
        "title": "十五日晴窗",
        "id": "186af6ee-da5b-4ab6-a9ae-25ee1accc99b"
    },
    {
        "author": "韓淲",
        "paragraphs": [
            "一山春雪見梅花，淥漲溝流浸草芽。",
            "縱著峭寒雖較冷，不禁暄日便爭華。",
            "遊蜂未放迷深樹，回雁初歸泊淺沙。",
            "步轉橫橋已孤絕，奈吹香處隔鄰家。"
        ],
        "title": "二月一日",
        "id": "ef880667-ef83-434c-bc8c-775e3c0037c3"
    },
    {
        "author": "韓淲",
        "paragraphs": [
            "年過半百身何用，猶有春來不世情。",
            "夾岸桃紅仍柳綠，漫山月白與風清。",
            "狂朋怪侶難收拾，騃女癡兒易長成。",
            "老把一杯生日酒，待呼沮溺耦而耕。"
        ],
        "title": "二十二日",
        "id": "a86f5653-86ee-4417-a8f5-e4540bea8951"
    },
    {
        "author": "韓淲",
        "paragraphs": [
            "雨雪綿綿春欲深，鵝湖石井舊登臨。",
            "經行爲我躊躇立，俛仰知誰放曠吟。",
            "高爽山川無起滅，卑喧人物有升沈。",
            "青鞋布襪茅柴酒，花柳中邊惜此心。"
        ],
        "title": "二十六日",
        "id": "6374845f-7a4c-45ea-b38f-5e9ddbeff5cf"
    },
    {
        "author": "韓淲",
        "paragraphs": [
            "楊柳陰陰上小樓，窗中遠岫夕陽浮。",
            "棋聲競處偏饒笑，酒味醺時未肯休。",
            "多病故應驚獨老，一閒消得許多愁。",
            "清和莫放春歸去，好事人須惜此遊。"
        ],
        "title": "三月初二日",
        "id": "e89c0fe2-1a7c-4ffa-8627-5a8b1b2c8509"
    },
    {
        "author": "韓淲",
        "paragraphs": [
            "三年寒食在山中，柳自青青花自紅。",
            "寓意本期詩得策，推愁殊覺酒無功。",
            "消磨故態全然別，冷落新交轉不同。",
            "原上子推將隠矣，且呼餳粥對春風。"
        ],
        "title": "三月四日",
        "id": "d08f6e85-68ee-4ec3-aa57-7a3f6ead317e"
    },
    {
        "author": "韓淲",
        "paragraphs": [
            "轉覺春風滿鬢華，冷烟寒食動梨花。",
            "年年縱有心情在，處處寧無語笑譁。",
            "澗水細翻晴浪急，園林微轉午陰斜。",
            "數聲紫燕芹泥濕，又入前村八九家。"
        ],
        "title": "初八日",
        "id": "45b68a4c-e1b9-4371-8153-ba7d626ae11f"
    },
    {
        "author": "韓淲",
        "paragraphs": [
            "一年難得是芳時，花柳暄明易滿枝。",
            "人處其間無不有，事思以往總何宜。",
            "清和天氣雨頻斂，冷澹風光日緩移。",
            "交道從前要申固，惜春固可共尋詩。"
        ],
        "title": "十八日",
        "id": "b2747876-9629-43ce-8bbe-6df599ce7b0d"
    },
    {
        "author": "韓淲",
        "paragraphs": [
            "八年山澗送春歸，流轉風光欲告誰。",
            "草野其間無別種，芳華之外有殘枝。",
            "燕鶑蜂蝶偏他好，雞犬牛羊不自持。",
            "溪北溪南交舊在，輕雷吹動雨成絲。"
        ],
        "title": "十一日",
        "id": "37d556c0-1b60-469f-899f-27b27d0170c3"
    },
    {
        "author": "韓淲",
        "paragraphs": [
            "才鼓南薰又得秋，中林清雨洗還幽。",
            "舊交到了終餘味，新話從來不奈愁。",
            "末利潔香花未減，芙蕖酣豔葉方浮。",
            "棋盤酒斝從容地，風物滿軒能會不。"
        ],
        "title": "七月旦",
        "id": "e007368c-a05a-4f58-acd0-36a11081886b"
    },
    {
        "author": "韓淲",
        "paragraphs": [
            "晚來無處不西風，散入千巖萬壑中。",
            "叢桂香邊烟羃䍥，疎桐影裏月朦朣。",
            "等閒散步情何限，隨分微吟苦未工。",
            "秋色秋聲已如許，更憑高處目飛鴻。"
        ],
        "title": "晚來  其一",
        "id": "8aa46970-d32c-4921-bfd1-0b7a026b6ba1"
    },
    {
        "author": "韓淲",
        "paragraphs": [
            "天乃揫歛作深秋，斷港回溪水亦收。",
            "明月已圓雲淡薄，西風初老雨霏浮。",
            "青鞋布襪隨宜過，白酒黄雞有底愁。",
            "北客登臨多話舊，只今楚尾是吳頭。"
        ],
        "title": "晚來  其二",
        "id": "7fa5b3c4-79d7-47b7-8d83-347bd438febe"
    },
    {
        "author": "韓淲",
        "paragraphs": [
            "中秋過了重陽近，不是騷人愛楚詞。",
            "鐘鼎山林元自若，精神心術復誰知。",
            "長江湛湛吹楓葉，三徑皇皇把菊枝。",
            "宋玉謾悲陶令醉，我何杯酒嘯歌時。"
        ],
        "tags": [
            "长江"
        ],
        "title": "二十九日",
        "id": "792a5866-ba46-4361-b8f4-3bb4bc88332e"
    },
    {
        "author": "韓淲",
        "paragraphs": [
            "春山無伴怨傷神，故作幽期一兩人。",
            "花外水田看白鷺，松根高冢問麒麟。",
            "初非此叟其遊淡，終是諸賢所趣真。",
            "雨氣忽生歸去晚，新詩改罷滿壺春。"
        ],
        "title": "閏九月旦",
        "id": "2aa6b042-19e2-41c1-be49-74a0f14480d9"
    },
    {
        "author": "韓淲",
        "paragraphs": [
            "小園梅樹已吹花，山映疎林水映沙。",
            "風信不禁時動蕩，雨絲維見日交加。",
            "雖無清影爲吟筆，猶有繁香在物華。",
            "我老一杯隨意飲，數聲歸雁落天涯。"
        ],
        "title": "十二月六日",
        "id": "69cf458e-65b6-4e0a-967d-7308abd7c2f3"
    },
    {
        "author": "韓淲",
        "paragraphs": [
            "雪飛三日暗烟霧，雪住三日埋冰霜。",
            "盡道春來須解凍，不疑臘盡未回陽。",
            "樓臺矚望猶如積，城市驅馳殆欲僵。",
            "辛苦農家應擊壤，遺蝗入地麥青長。"
        ],
        "title": "十六日",
        "id": "5c8c7288-ddfd-4010-85bb-fa64af7d8b55"
    },
    {
        "author": "韓淲",
        "paragraphs": [
            "日暖既愁添疾病，霜寒將恐壞收成。",
            "石田未必倉箱足，人境還須氣體平。",
            "薄晚閉窗危膝坐，崇朝開戶放身行。",
            "一冬饑飽渾閒事，安得淮南草木生。"
        ],
        "title": "連日暖甚",
        "id": "50460786-00cb-4333-b1a2-ca5afa4d373c"
    },
    {
        "author": "韓淲",
        "paragraphs": [
            "曉烟初凈雨晴時，膩日偎風不自持。",
            "溫厚便饒多著蘂，輕肥全藉畧開枝。",
            "其間小院桃遮戶，此外孤村柳隔籬。",
            "香撲酒旗吟莫盡，艷明歌管醉方知。"
        ],
        "title": "晴景",
        "id": "ba1e3570-a88d-4523-87e3-eb89f2c07a61"
    },
    {
        "author": "韓淲",
        "paragraphs": [
            "柳垂田水浸籬橋，月上蒼茫影動摇。",
            "秋不爲他人事改，時間徒自客魂銷。",
            "歌聲感耳如何夕，酒力熏心匪一朝。",
            "推枕覺來風四起，凉侵雙鬢髮蕭蕭。"
        ],
        "title": "十四日竹居翫月",
        "id": "8922bca4-b12a-415f-ab14-afc27b077906"
    },
    {
        "author": "韓淲",
        "paragraphs": [
            "得雨逢秋一醉同，老身隨處爲從容。",
            "笑花齋外言談久，桂樹門邊步武通。",
            "漫挾兩兒常兀兀，既來三友莫怱怱。",
            "夜凉共踏朦朧月，贏取歸橋滿袖風。"
        ],
        "title": "同鄭一過方齋又往山堂初夜微風雨作步至城外",
        "id": "928487ac-214d-4a86-a673-b9fc30a7422f"
    },
    {
        "author": "韓淲",
        "paragraphs": [
            "雨陰經月未聞雷，風駕濃雲電倏開。",
            "天盡熒熒橫屋去，地高殷殷下簷來。",
            "浪明潮海瓊瑶碎，聲撼山林翠碧堆。",
            "暑氣便回梅氣潤，老農無復慮田萊。"
        ],
        "title": "經月少雨無雷連日方聞之",
        "id": "252fdcd5-85c0-46e9-8cfc-5f256fde6e43"
    },
    {
        "author": "韓淲",
        "paragraphs": [
            "震雷飛電起雲霓，想見鈴齋閔雨時。",
            "十里頌聲傳道路，萬家和氣舞童兒。",
            "眷隆芝檢聞歸詔，恩浹棠陰有去思。",
            "行客爲公停桂棹，坐看豐稔喜成詩。"
        ],
        "title": "喜雨呈三衢蘇大使君  其一",
        "id": "845387ae-8415-4b71-b976-e383b46895e4"
    },
    {
        "author": "韓淲",
        "paragraphs": [
            "黄門事業到公傳，待月軒中世有賢。",
            "剖竹少勞麾戟外，持荷今在冕旒前。",
            "文華自足窮三古，政力誰知即九遷。",
            "潁上通家今幾許，喚回舊觀屬蘇仙。"
        ],
        "title": "喜雨呈三衢蘇大使君  其二",
        "id": "ecba488d-e970-4d4a-b18d-7585ab7ff836"
    },
    {
        "author": "韓淲",
        "paragraphs": [
            "陰陰天氣恰如秋，雨密還稀不斷頭。",
            "積土縱橫聚蚯蚓，敗牆零落上蝸牛。",
            "支頤習靜猶成趣，搔首尋思只伴愁。",
            "安得雄風埽雌霓，滿湖晴日弄扁舟。"
        ],
        "title": "苦雨",
        "id": "73c58930-e2b7-468d-a058-437538829c0c"
    },
    {
        "author": "韓淲",
        "paragraphs": [
            "社甕同傾酒易深，留連風雨爲沈吟。",
            "興言大抵多懷舊，何事如斯直至今。",
            "下榻新窗還抵掌，扶輿舊隠只關心。",
            "歸尋來路村村柳，餘靄春空日半陰。"
        ],
        "title": "留連三宿將出山社雨甚至二十一日",
        "id": "fe343250-56eb-442f-bec1-6881121c5e44"
    },
    {
        "author": "韓淲",
        "paragraphs": [
            "雨簷經月不通流，一夜垂垂得滿溝。",
            "塵斂小園應菜甲，地甦長畝見禾頭。",
            "暑消未足添吾詠，歲熟當能解國憂。",
            "少待甘霖遍江海，老夫亦欲具扁舟。"
        ],
        "title": "十六日終夜雨",
        "id": "2fd70f3f-7450-4c84-bbc4-56950adf4db4"
    },
    {
        "author": "韓淲",
        "paragraphs": [
            "醮事初嚴雨已傾，神車西上百川盈。",
            "坐令田里三農喜，身見邦侯一念誠。",
            "歡動追鋒歸禁近，福迴眉壽奉親榮。",
            "鬰攸洗凈餘氛後，開士畫傳禪月清。"
        ],
        "title": "初十夜雨十一日大雨呈趙守",
        "id": "4abacf45-4b85-4c8b-a3e1-42919e335409"
    },
    {
        "author": "韓淲",
        "paragraphs": [
            "山靜蕭蕭吹雨聲，葉爐無火有燈檠。",
            "潛神試數出入息，專氣不聞長短更。",
            "坐定布衾疑地煖，起遲紙帳失天明。",
            "年來白髮身爲老，齊物篇成亦强名。"
        ],
        "title": "夜坐雨聲",
        "id": "fe2e30c8-e906-40f4-85b1-29acfe7e4a01"
    },
    {
        "author": "韓淲",
        "paragraphs": [
            "雨聲催我夢華胥，清氣於人便有餘。",
            "惟適之安非素隠，不容何病是閒居。",
            "茶烟未了歸真覺，香霧初橫切太虛。",
            "却憶華山陳處士，惘然推枕聽階除。"
        ],
        "title": "夜半聞雨聲清甚",
        "id": "14c3aa40-eaac-4669-8a76-962b20d5e393"
    },
    {
        "author": "韓淲",
        "paragraphs": [
            "寂寂無人倍覺秋，雨聲風色驟還收。",
            "高林背日孤城脚，細草堆烟古渡頭。",
            "中夜荒雞劉石舞，上林飛雁子卿愁。",
            "相看籬菊巖花後，華髮清尊可罷休。"
        ],
        "title": "雨思",
        "id": "582543e3-e312-4f4b-83e5-fb5a9d018fd9"
    },
    {
        "author": "韓淲",
        "paragraphs": [
            "一雨山林方始秋，世間休待我回頭。",
            "心雖未老何須壯，身自長貧不用愁。",
            "滿地烟雲終淡淡，數家雞犬也悠悠。",
            "木犀開後菊花發，隨分杖藜尋酒篘。"
        ],
        "title": "閏月八日雨",
        "id": "77def04d-2807-47ae-8f1d-15e70305da46"
    },
    {
        "author": "韓淲",
        "paragraphs": [
            "一雨山林又近秋，亂鴉鳴處已飂飂。",
            "聲連簷溜更初滴，氣撲庭陰曉未收。",
            "爍石炎威真可畏，著人涼意却生愁。",
            "西疇想見芃芃矣，且問今年早熟不。"
        ],
        "title": "二十七日雨意如秋",
        "id": "d6471363-d328-4310-a12c-d067ab11a24f"
    },
    {
        "author": "韓淲",
        "paragraphs": [
            "秋來便覺雨蕭蕭，涼入西風百慮銷。",
            "夜靜竹窗聲自起，晝閒松院影長摇。",
            "苦無車馬能來往，却有樵漁破寂寥。",
            "澗水已添流漸遠，市塵渾不過浮橋。"
        ],
        "title": "立秋後一日聞雨",
        "id": "53285509-45cd-4399-ab97-d8732fd88e1f"
    },
    {
        "author": "韓淲",
        "paragraphs": [
            "連朝秋雨起秋風，夢覺吳山第一峰。",
            "離合亂雲思過雁，去來斜月聽吟蛩。",
            "寂寥髣髴天容澹，摇落相看野色濃。",
            "寄語騷人模寫取，登臨佳處更從容。"
        ],
        "title": "連日大雨秋已如許",
        "id": "9e000000-caf6-40c9-be04-c28ac746fb4a"
    },
    {
        "author": "韓淲",
        "paragraphs": [
            "熟睡俄驚簟未收，披衣側坐且搔頭。",
            "颼飂隔屋聽吹瓦，滂沛連牀定滿溝。",
            "曉起見山全带霧，午晴沿澗尚周流。",
            "新涼秔稻農歌處，共喜開禧第一秋。"
        ],
        "title": "二十六夜大雨達旦",
        "id": "92ee44ba-2ab8-48cc-8637-f8a1ed3d1675"
    },
    {
        "author": "韓淲",
        "paragraphs": [
            "申禱山川便作霖，耘苗時候想田深。",
            "且欣小暑能如此，更願新秋得似今。",
            "早稻欲花將就實，晚禾成葉未抽心。",
            "天應不忍焦勞意，直自初栽已望陰。"
        ],
        "title": "十八日小暑大雨",
        "id": "3a0abc80-9f71-4e02-8cbf-e1b32d8c0396"
    },
    {
        "author": "韓淲",
        "paragraphs": [
            "望雲渴雨驗朝霞，不但田家更國家。",
            "兵食固難資寶貨，民饑豈爲用泥沙。",
            "一邱一壑自棲遯，百巧百窮誰富奢。",
            "水旱是天祈是我，山川靈響本無差。"
        ],
        "title": "苦旱  其一",
        "id": "cc356139-7818-48a5-9a57-7ca0eb74e475"
    },
    {
        "author": "韓淲",
        "paragraphs": [
            "林熱江渾其奈何，冷菰寒玉漫詩歌。",
            "南遊禹穴古能幾，北望神州兵又多。",
            "畎畝乏財愁折帛，倉場儲粟仰秋禾。",
            "幽泉坎井徒爭汲，盡日驕陽過碧蘿。"
        ],
        "title": "苦旱  其二",
        "id": "0546ec1e-9d75-4762-904e-5089ea346efe"
    },
    {
        "author": "韓淲",
        "paragraphs": [
            "孤坐焦心氣不甦，炎風畏景逼頭顱。",
            "澗流已斷無萍實，園圃俱荒失芋區。",
            "絺綌縱施衣復汗，簡編雖近墨難濡。",
            "人嘲褦襶交遊絕，頭白昏昏髮懶梳。"
        ],
        "title": "苦旱  其三",
        "id": "1f00e8be-bdfc-478a-a566-dabfb976b50b"
    },
    {
        "author": "韓淲",
        "paragraphs": [
            "歲晚霜天雪夜時，地爐無火亦頻吹。",
            "如今旱殺熱難過，以昔窮忙寒不知。",
            "歲月只隨時變換，乾坤徒使氣推移。",
            "馮生衆庶真何謂，翻手爲雲雨亦奇。"
        ],
        "title": "苦旱  其四",
        "id": "1d677d36-e75e-495f-b44c-8e214aca53f3"
    },
    {
        "author": "韓淲",
        "paragraphs": [
            "去年水溢愁無地，今歲旱乾唯告天。",
            "潤澤且爲南畝計，清涼終作北窗眠。",
            "師興而雨春秋傳，星有好風洪範篇。",
            "上郭橋頭看競禱，大霞宮頂記曾遷。"
        ],
        "title": "苦旱  其五",
        "id": "3995f273-eca7-460a-871b-4f47852a920d"
    },
    {
        "author": "韓淲",
        "paragraphs": [
            "雪花飛我讀書林，松葉梅梢自賞音。",
            "莫問侵尋春事近，肯教容易歲寒駸。",
            "擁裘鶴帳眠方熟，抱膝雞窗興愈深。",
            "更啟柴門喚鄰曲，伴題冰柱共清斟。"
        ],
        "title": "正月十日雪",
        "id": "60e226b9-6705-4eb4-90fa-a2adaba8b2aa"
    },
    {
        "author": "韓淲",
        "paragraphs": [
            "連山烟霧起層陰，混混沄沄雪氣深。",
            "直面樓臺開遠寺，驚心人物話平林。",
            "花街車馬何曾少，茅屋塵埃轉不侵。",
            "吠怪從渠走羣犬，鴻冥初不礙遺音。"
        ],
        "title": "雪氣",
        "id": "fe67a7c8-9d75-4b9f-b729-a989bd304a57"
    },
    {
        "author": "韓淲",
        "paragraphs": [
            "芟削蒿萊見綠苔，扶疎竹影待梅開。",
            "風生野色蒼蒼合，日轉寒光冉冉來。",
            "高步芒鞋時躑躅，橫拖藜杖且徘徊。",
            "斷鴻飛過霜禽下，清絕山根與澗隈。"
        ],
        "title": "探雪",
        "id": "638dd041-fc24-48a9-a7ae-5c593fd39a5e"
    },
    {
        "author": "韓淲",
        "paragraphs": [
            "屋上未融寒尚力，山頭微積凍難開。",
            "照窗渾似月侵夜，落酒只疑酥滿杯。",
            "䔩䔩剡溪粘短棹，重重庾嶺壓疎梅。",
            "新詩韵度慰岑寂，仰歎吾人殊有才。"
        ],
        "title": "和仲達雪詩",
        "id": "33fd55e4-8f5e-4c14-b19e-19f815bca99f"
    },
    {
        "author": "韓淲",
        "paragraphs": [
            "紙簾垂下竹爐深，火白燈青窗氣侵。",
            "但可吟哦經我手，不須斟酌問它心。",
            "天寒頻歲無飛雪，地煖連朝有積陰。",
            "萬逕千山蹤跡外，躊躇足力詠投簪。"
        ],
        "title": "下簾兀坐詠雪",
        "id": "7975c573-fe40-44b7-a7f4-3f97886640f9"
    },
    {
        "author": "韓淲",
        "paragraphs": [
            "常時小至多無雪，今歲纔先七日飛。",
            "不待禱祠知帝力，要爲豐稔發天機。",
            "包羅草樹孤城近，彈壓谿山小市稀。",
            "本自倦吟仍止酒，漁樵何事破寒歸。"
        ],
        "title": "雪",
        "id": "98092e00-05ef-41e2-b51a-33a267223acc"
    },
    {
        "author": "韓淲",
        "paragraphs": [
            "萬里江天雪意濃，艤篷覓句愧諸公。",
            "相逢不數山陰夜，酬唱難追正始風。",
            "一飯已形雲子白，舉杯更瀉真珠紅。",
            "片帆西上君須記，興在遠村丹樹楓。"
        ],
        "title": "雪作次邱簿韵",
        "id": "a8d321a6-121d-4188-8d86-95e9b53761cd"
    },
    {
        "author": "韓淲",
        "paragraphs": [
            "寒力噓雲積漸生，倚梅偎柳大多情。",
            "望迷鳷鵲光先起，戲就狻猊勢亦獰。",
            "字字添酥驚怕晚，絲絲弄粉惡差明。",
            "謫仙簷下人誰畫，更著飛花舞落英。"
        ],
        "title": "次韵仲至雪",
        "id": "3ca1772f-7a69-456c-8dbd-05c63b94e4d1"
    },
    {
        "author": "韓淲",
        "paragraphs": [
            "雲意昏明欲雪天，冷風吹葉滿流泉。",
            "短簷半影荒荒日，曲逕微籠冉冉烟。",
            "山色不嫌靈運屐，溪光先上子猷船。",
            "林邊喜有春消息，梅點長梢已粲然。"
        ],
        "title": "雪天",
        "id": "fb43dd95-df9c-4141-8db1-b252fe0e6332"
    },
    {
        "author": "韓淲",
        "paragraphs": [
            "臘前三白數年無，田里歡呼聽我徒。",
            "顧歎閒身何用矣，瞻言老手盍知乎。",
            "茅柴縱熱慵杯煖，鉛槧雖荒忍硯枯。",
            "袁巷灞橋空廣譬，只宜煎水對茶爐。"
        ],
        "title": "喜雪上丁使君",
        "id": "78fe040e-5d90-4800-a1d4-c6ad6b544e8a"
    },
    {
        "author": "韓淲",
        "paragraphs": [
            "臘前郊後豐年瑞，和氣祥風帝所祈。",
            "吹作六花殊未已，釀成三白更何思。",
            "列城黎庶窮無告，幽谷畸人飽可期。",
            "眼底玉谿真樂土，坐銷愁歎合吟詩。"
        ],
        "title": "次韵教授喜雪  其一",
        "id": "4f458c55-8e5f-4236-a0b0-93ff9283e8a1"
    },
    {
        "author": "韓淲",
        "paragraphs": [
            "在昔君家信不癡，剡中高興尚何之。",
            "一時雪月寧須我，萬古溪山更屬誰。",
            "歡動梁園雖共樂，困安袁巷本相宜。",
            "衝寒應見前村笑，冷蘂疎梅又幾枝。"
        ],
        "title": "次韵教授喜雪  其二",
        "id": "7571b545-740a-4ea6-a7df-ee218541f8e4"
    },
    {
        "author": "韓淲",
        "paragraphs": [
            "雪晴如雨滴茅簷，近濺橫飛遠復霑。",
            "風定漸和歸几研，日斜微透入書籤。",
            "也知坐久須還起，便覺爐深不用添。",
            "麥隴高低應更潤，青青整整動纖纖。"
        ],
        "title": "雪消",
        "id": "e1bcf132-1734-4d46-8ece-d4539daaf235"
    },
    {
        "author": "韓淲",
        "paragraphs": [
            "閉門忍作袁安卧，一笑山陰訪戴行。",
            "溪汎小舟吾亦懶，履穿東郭孰忘情。",
            "飯炊因酒瞢騰去，睡覺思詩宛轉成。",
            "莫道農田喜三白，皚皚何地不爭明。"
        ],
        "title": "日雪",
        "id": "b197b716-8ab4-4e22-9e2c-9764f282a125"
    },
    {
        "author": "韓淲",
        "paragraphs": [
            "雪後春生日氣晴，梅根蘭葉喜駸駸。",
            "亟圖賸賞那無興，轉覺倦遊非有心。",
            "高卧袁安嗟往事，生擒元濟報佳音。",
            "明年脫綬乘潮去，舟過釣臺尤要吟。"
        ],
        "title": "雪晴可喜",
        "id": "fa1001db-0ece-44bf-a398-69a5dd403447"
    },
    {
        "author": "韓淲",
        "paragraphs": [
            "明月池頭國一禪，殘僧依舊占三椽。",
            "薰風正綠門前樹，積水都清澗下川。",
            "坐斷千峰因底事，身輕百劫本何緣。",
            "箯輿有客登臨久，齋罷茗盂香散烟。"
        ],
        "title": "徑山",
        "id": "5cdfb430-f24d-4793-b8b2-f7ee8b927440"
    },
    {
        "author": "韓淲",
        "paragraphs": [
            "章泉粥罷上松關，野逕田塍直復彎。",
            "迫晚詩翁來款曲，同時坐客亦躋攀。",
            "誰云身外無窮事，自是人間有許閑。",
            "夢兀箯輿忘遠近，午風晴日已平山。"
        ],
        "title": "平山",
        "id": "3c44c84f-e5c5-48cc-9f0e-9e66440f6707"
    },
    {
        "author": "韓淲",
        "paragraphs": [
            "山靜不嫌雞犬聲，閒身隨意了陰晴。",
            "柴扉終日其誰問，梅逕有時還自行。",
            "一曲澗流雖淺澹，數株花蘂甚分明。",
            "牀頭周易初無恙，酒困茶醒底用情。"
        ],
        "title": "山靜",
        "id": "1a4a4d65-1b98-4ba1-9dbf-b458bf184482"
    },
    {
        "author": "韓淲",
        "paragraphs": [
            "山林終日掩柴門，近聽風聲遠對雲。",
            "粗有稻粱供伏臘，尚憑雞犬報朝曛。",
            "氣非身外無存想，書在眼前多見聞。",
            "客至不勞閑酒食，一甌茶炷一爐熏。"
        ],
        "title": "山林",
        "id": "0966b335-3d95-4ec3-a77f-6562a8f09d2f"
    },
    {
        "author": "韓淲",
        "paragraphs": [
            "葛洪川畔試尋詩，圓澤精魂世孰知。",
            "但見野僧相指點，獨憐游子轉傷悲。",
            "湍流澗水侵苔蘚，磊落山巖拂樹枝。",
            "我亦賞吟風月爾，人間今古信如斯。"
        ],
        "title": "葛洪川",
        "id": "57b95b5a-b94b-4e96-a90e-13db81092e49"
    },
    {
        "author": "韓淲",
        "paragraphs": [
            "每逢泉石必從容，閒過吾廬絕澗東。",
            "簸弄泓澄看硌确，盤旋窈窕喜蒙籠。",
            "近村欲雨無斜日，遠岫歸雲有陣風。",
            "白酒釀成誰酌我，濯纓洗耳不須同。"
        ],
        "title": "二十八日宋家泉頭",
        "id": "6e4b20c7-4bf3-443e-96f4-b377eab554fd"
    },
    {
        "author": "韓淲",
        "paragraphs": [
            "幽伴無人話采樵，老身何處可逍遥。",
            "閒當曉徑誰爭席，間或春泉自一瓢。",
            "煖靄欲銷遲日在，輕風徐起亂雲飄。",
            "才情今古能多少，未必巢由不見堯。"
        ],
        "title": "春泉",
        "id": "fae5d2f5-dd9e-4418-b35b-25995d6f4e39"
    },
    {
        "author": "韓淲",
        "paragraphs": [
            "家住疎疎短短籬，並山支徑自登躋。",
            "寒雲四垂天慘慘，老木環鎖風凄凄。",
            "身從荒園叩古寺，眼暗孤城带清溪。",
            "尋僧與客少談勝，興罷歸來烏夜啼。"
        ],
        "title": "山行",
        "id": "47f373c2-aaa9-41a8-9d79-8f0bf97c6605"
    },
    {
        "author": "韓淲",
        "paragraphs": [
            "陰陰秋與白雲浮，山近林深上上頭。",
            "千里纔成萬家邑，百川分繞一方州。",
            "其間雞犬微茫處，此外鵾鵬莽曠遊。",
            "明日黄花是重九，更尋橋月看溪流。"
        ],
        "title": "初八日登前山獨坐久之",
        "id": "722ad13b-0fca-44ab-9dde-21744677d2e5"
    },
    {
        "author": "韓淲",
        "paragraphs": [
            "春來不道梅花好，古觀荒林並晚晴。",
            "一一枝間見生意，重重影外落寒聲。",
            "酒因人勝舒徐飲，詩待客吟蕭散成。",
            "扶盡墟煙橫野水，暗涵深綠起疎明。"
        ],
        "title": "夜同處晦霞山",
        "id": "b7069c29-c51d-4b8d-b6d4-280e0e272400"
    },
    {
        "author": "韓淲",
        "paragraphs": [
            "使華春入梵王宮，仿彿工顰在眼中。",
            "邂逅五湖應自適，縱橫七國漫爭雄。",
            "一時賓從歡無極，千古興亡恨莫窮。",
            "空鎖靈巖舊蹤跡，畫船贏得滿篙風。"
        ],
        "title": "次韵晁仲二同倉使遊靈巖",
        "id": "22598209-2af1-41ca-81ee-bd7cb04b43e9"
    },
    {
        "author": "韓淲",
        "paragraphs": [
            "十載嘗同望此山，雅懷幽意頗相關。",
            "豈期苔竹隨公去，應笑錢塘見我還。",
            "洗夢唐人詩句裏，驚霄前哲石碑間。",
            "秋風古寺一盃酒，老覺心情只欲閒。"
        ],
        "title": "同昌甫遊瑞應峰一宿次韵",
        "id": "9943c945-f4bb-4965-be8c-b5f252fc8330"
    },
    {
        "author": "韓淲",
        "paragraphs": [
            "艤舟溪岸入山居，步穩秋原木影疎。",
            "盡日極知無市井，此身終是樂樵漁。",
            "鳥聲自占庭前樹，嵐氣時侵案上書。",
            "尊酒故人情味別，留連應喜到門初。"
        ],
        "title": "過南豅",
        "id": "71c12607-faa5-4a13-834b-10ddf291b672"
    },
    {
        "author": "韓淲",
        "paragraphs": [
            "章泉風日來時路，烟雨南豅歸去時。",
            "已過重陽猶菊蘂，又將十月忽梅枝。",
            "周遊放浪家家酒，展轉流連處處詩。",
            "信道山間深更好，儘閒尤與老相宜。"
        ],
        "title": "自永豐玉山回宿南豅",
        "id": "664c1235-19e8-43a6-9f66-5ae2c771b323"
    },
    {
        "author": "韓淲",
        "paragraphs": [
            "乍凉天氣翠煙霏，多少林花露未晞。",
            "十里幽香秋醉去，一溪新月夜吟歸。",
            "豈無僧舍居高遠，定有人家在隠微。",
            "夜半鶴鳴猿嘯冷，灘聲鳴遶釣魚磯。"
        ],
        "title": "初六日歸汎南豅已三鼓矣",
        "id": "1ef1e752-12ed-4046-b48a-56de05d271c7"
    },
    {
        "author": "韓淲",
        "paragraphs": [
            "周瑜隠地春曾住，秋以爲期玉斗遊。",
            "只道參差無此適，要知拓落有何謀。",
            "經行二姓忽相聚，輾轉一身終自由。",
            "四樹木樨花正發，幽香隨處且忘憂。"
        ],
        "title": "二十六日送曾守遇伯輝於南豅",
        "id": "5763b99d-1682-40b7-81d7-3d3a06177d39"
    },
    {
        "author": "韓淲",
        "paragraphs": [
            "一樓煙雨更橫江，吳越蒼山入混茫。",
            "霽色未分無遠樹，潮聲初過有歸艎。",
            "檐楹高處閒登眺，市井中間任迫忙。",
            "日日癡兒了官事，暫時相賞試持觴。"
        ],
        "title": "晦日衝雨過同官趙大小樓眺望江山",
        "id": "a9563eea-e950-4ada-96de-040447148a81"
    },
    {
        "author": "韓淲",
        "paragraphs": [
            "當年丞相一登臨，酒畔崢嶸萬古心。",
            "重整乾坤歸廟社，却留歲月在山林。",
            "荒尋野閣甘棠蔽，名占高臺峴首深。",
            "見說治中新築就，肯堂三歎有遺音。"
        ],
        "title": "登一杯亭  其一",
        "id": "7d17c19e-7377-4a16-af7b-84fb9b38f577"
    },
    {
        "author": "韓淲",
        "paragraphs": [
            "旄麾誰不典方州，何事邦人記昔遊。",
            "時令縱非名轉盛，靈山如畫水西流。",
            "吾儕只得詩模倣，爾輩焉知酒拍浮。",
            "却憶環滁最佳處，醉翁亭子至今留。"
        ],
        "title": "登一杯亭  其二",
        "id": "8c149a23-6d0d-4ba3-9771-9a9113b262ab"
    },
    {
        "author": "韓淲",
        "paragraphs": [
            "霜晴已是探梅時，野趣軒茶更合詩。",
            "才出門來唯獨往，不看山去亦何知。",
            "試聽石瀨無塵滓，如覺林梢有好枝。",
            "心與眼明知興熟，朗吟惟老轉相宜。"
        ],
        "title": "飯後乘日過東家",
        "id": "6793d2c5-72d6-43f4-b237-3fc088eecc6d"
    },
    {
        "author": "韓淲",
        "paragraphs": [
            "一輪秋月到天心，此夜全無雲片侵。",
            "雅靜每於閒後見，孤高難向閙中尋。",
            "漸圓漸好形神正，愈大愈明精氣深。",
            "最是溪間波影裏，金光摇動玉沉沉。"
        ],
        "title": "十三夜携杯浮橋看月",
        "id": "21f5bf3c-900e-4d21-9d83-6a583297773c"
    },
    {
        "author": "韓淲",
        "paragraphs": [
            "使君襟抱中秋月，閒飲賓僚醉野人。",
            "倒載去尋高閣古，落成未試一橋新。",
            "山城明歲當回首，雲路茲時好發身。",
            "喚起嫦娥駕輪玉，不知何處著纖塵。"
        ],
        "title": "十一日郡守飯靈山閣夜坐新浮橋月中",
        "id": "13513d18-dda0-42f9-a770-47bd5559db0f"
    },
    {
        "author": "韓淲",
        "paragraphs": [
            "麥秋蠶月雨收晴，城郭山林到處行。",
            "不是惜春尋小醉，忍教投老轉多情。",
            "啼鵑渺渺翻梁燕，夢蝶蘧蘧出谷鶑。",
            "記取招邀一杯酒，與君宜戲也宜驚。"
        ],
        "title": "十三日方齋  其一",
        "id": "77e47b60-d3dd-4b86-9201-4bcee55f5ed7"
    },
    {
        "author": "韓淲",
        "paragraphs": [
            "捉得春風住三日，明年依舊百花香。",
            "酒盃滿後同誰飲，詩句成時只自狂。",
            "金縷聲銷非幻景，玉華煙散任仙鄉。",
            "靈山翠滴冰溪水，只這閒情話更長。"
        ],
        "title": "十三日方齋  其二",
        "id": "bbda7027-7e8a-4a34-adfa-a907ab9b87c2"
    },
    {
        "author": "韓淲",
        "paragraphs": [
            "禾黍登場秋已深，暮天寒日起層陰。",
            "不論世路有夷險，但覺此心無古今。",
            "黄帽青鞋聊自適，高山流水付知音。",
            "解鞍野寺黄昏後，犬吠疎籬鴉滿林。"
        ],
        "title": "上乘寺",
        "id": "9e829bd6-4fba-464b-8177-f4ea635e9551"
    },
    {
        "author": "韓淲",
        "paragraphs": [
            "喚得扁舟一葉輕，釣臺波上夕陽明。",
            "固宜煙鳥知人意，只爲雲山識我情。",
            "篷日午前雖較熱，帆風晚後却尤清。",
            "吾廬更在楚溪口，歸卧北窗聽竹聲。"
        ],
        "title": "上富春灘",
        "id": "4f343f5d-96c1-4da8-8c21-5028270bb265"
    },
    {
        "author": "韓淲",
        "paragraphs": [
            "山愈深時地愈高，春尋積李散崇桃。",
            "林廬但覺無塵話，田里那知有載醪。",
            "華髮蒼顔俱老大，清泉白石更周遭。",
            "常年每厭居城郭，時復從翁敢憚勞。"
        ],
        "title": "十六日至章泉水",
        "id": "453f0838-6709-4aaf-be11-49c86922a12c"
    },
    {
        "author": "韓淲",
        "paragraphs": [
            "突兀荒荒漫挈瓶，泓澄窈窈且揚舲。",
            "隔山鷄犬三家聚，近水魚蝦一岸腥。",
            "說夢休誇巫峽賦，移文何愧草堂靈。",
            "交遊少得親相識，臨眺多爲舊所經。"
        ],
        "title": "溪行",
        "id": "d7f3eeef-daba-4a45-a30a-bf2501bdef03"
    },
    {
        "author": "韓淲",
        "paragraphs": [
            "濕雲收動碧山空，松葉桐花日影中。",
            "開盡一軒無曲折，掃除三徑有幽通。",
            "耘耔不厭農田雨，流憇居多野水風。",
            "解斷浮航塵跡少，葦間何地覓漁翁。"
        ],
        "title": "携秉垓千散步",
        "id": "6a197286-2f87-4ddc-b428-a46299f6be48"
    },
    {
        "author": "韓淲",
        "paragraphs": [
            "滿船載得高溪月，吹落東樓萬里風。",
            "岸上未收燈火處，城頭初動角聲中。",
            "撫懷定自閒相覓，抵掌還知醉亦同。",
            "三百年來無此作，謫仙飛過水晶宮。"
        ],
        "title": "月夜間自東樓溪遊甚適寄吳推趙將",
        "id": "b2ba73ba-bb92-4945-a5ca-4c7f5b437f62"
    },
    {
        "author": "韓淲",
        "paragraphs": [
            "來年要作冠秋詩，今日花時合自知。",
            "我覺爲吟真老醜，人疑取酒若兒嬉。",
            "收香宿雨初浮蘂，弄色晴風定滿枝。",
            "莫道空山漫遺句，傳家垂後有深規。"
        ],
        "title": "過冠秋",
        "id": "199a550e-952f-46de-8dcb-0f9705a609ba"
    },
    {
        "author": "韓淲",
        "paragraphs": [
            "春風清曉尚微霜，近午寒收日漸長。",
            "步穩路平山滌靄，眼明溪淨水生光。",
            "珍禽啼鳥猶能樂，野草閑花亦自香。",
            "回首紅塵是城市，林間詩酒試平章。"
        ],
        "title": "同世昌尋春",
        "id": "17be59e4-10ec-4fac-8c2d-32c214d4ea50"
    },
    {
        "author": "韓淲",
        "paragraphs": [
            "支吾老態懶成言，勃窣蹣跚試出門。",
            "脚底路回籬外屋，眼前梅發澗邊村。",
            "雪霜欲下天回互，煙霧不收山吐吞。",
            "歸到寒窗卷書坐，地爐深火過黄昏。"
        ],
        "title": "晚寒散步澗上",
        "id": "c20c4f47-7892-427a-a035-f532b79b1333"
    },
    {
        "author": "韓淲",
        "paragraphs": [
            "水邊獨立看黄昏，梅蘂能銷客子魂。",
            "淡靄清鐘知隔寺，微風幽笛是前村。",
            "牛羊徑路生寒色，鵝鴨陂池裂凍痕。",
            "一種清懷幾多景，鴉棲密木更翩翻。"
        ],
        "title": "晚立澗旁",
        "id": "c312c03f-02e2-4a99-a3b1-c1deecb2706f"
    },
    {
        "author": "韓淲",
        "paragraphs": [
            "無酒無詩只意行，水邊林下偶然晴。",
            "緩移野步微欹側，細比凡心儘曠平。",
            "白髮去來同遯跡，青春交往定蜚英。",
            "小庵供佛安禪地，只合僧家一味清。"
        ],
        "title": "溪上行至傅庵蹊間崩石險澀幾踣",
        "id": "864a365d-95ea-470e-9590-5f3e48a2ac39"
    },
    {
        "author": "韓淲",
        "paragraphs": [
            "夕陽偏占綠荷風，夏氣浮凉酒滿鍾。",
            "人勝不譏吾拓落，身閒何恨爾從容。",
            "喚回今古風騷體，消得乾坤運化功。",
            "只是靈山照冰水，莫教憂樂係窮通。"
        ],
        "title": "納凉濠上",
        "id": "182b3b98-81a4-493d-af5f-acf3fa56831a"
    },
    {
        "author": "韓淲",
        "paragraphs": [
            "冉冉春煙山半昏，遠林荒草際斜曛。",
            "人家幾點望中見，雞犬數聲何處聞。",
            "不奈客愁驚晚歲，空餘詩思入行雲。",
            "青松影下歸來路，野寺對牀還醉醺。"
        ],
        "title": "同吳永伯行田宿小寺",
        "id": "b53c316a-85c6-4af9-b617-2e94f08b8642"
    },
    {
        "author": "韓淲",
        "paragraphs": [
            "山陰溪曲古何年，今日南豅棹復旋。",
            "夾岸暖風吹麥秀，釣竿清浪出魚鮮。",
            "諸兒挈飲能迎勞，耆舊談圍信解懸。",
            "放溜歸來月初夜，林間應獨與翁便。"
        ],
        "title": "昌甫同汎舟歸宿澗房",
        "id": "af37516b-fda8-426c-ad46-433434a5cc63"
    },
    {
        "author": "韓淲",
        "paragraphs": [
            "山頭跨鶴舊登臺，今日那知我獨來。",
            "憶昨儒先追杖屨，因嘗鄉老共尊罍。",
            "呼兒且伴閑身健，好客何由笑口開。",
            "落魄使君王道甫，幾回和月醉崔嵬。"
        ],
        "title": "九日登跨鶴臺有懷  其一",
        "id": "206bf8b0-4aa0-4979-910d-7907a8947f38"
    },
    {
        "author": "韓淲",
        "paragraphs": [
            "西風吹我上危臺，鶴駕仙人跨海來。",
            "雖少菊花猶破帽，既多楓落合傾罍。",
            "玉溪凈瀉秋容淡，靈岫森羅夕照開。",
            "老去悲傷易如許，人心何苦自崔嵬。"
        ],
        "title": "九日登跨鶴臺有懷  其二",
        "id": "28a465d4-0893-472a-9bd4-e3ddebe78170"
    },
    {
        "author": "韓淲",
        "paragraphs": [
            "湖山咫尺懶追遊，獨倚危樓已白頭。",
            "初夏風光還荏苒，乍晴雲物正飛浮。",
            "長吟自可千篇在，小醉誰能萬事休。",
            "轂擊肩摩爭輦路，不知虛度幾春秋。"
        ],
        "title": "倚樓",
        "id": "99f72963-4540-4dc9-b951-e7702aa79758"
    },
    {
        "author": "韓淲",
        "paragraphs": [
            "荒穢誅鋤山徑開，更於高爽敞平臺。",
            "眼明庶以閑登眺，步穩因之數往來。",
            "載斸坡陀曾樹蕙，緣通茂密待移梅。",
            "城南自是多幽處，一曲今藏古澗隈。"
        ],
        "title": "鋤治山椒可置胡牀遠覽",
        "id": "c2790f6d-c399-4847-b292-a3795bdfdd2c"
    },
    {
        "author": "韓淲",
        "paragraphs": [
            "欲浮一舸過東吳，小泊橋南興有餘。",
            "盡道久懸高士榻，豈知重見故人車。",
            "詩家情味從來別，書院言談分外舒。",
            "蓮實藕花秋露滴，坐多題句轉清虛。"
        ],
        "title": "小泊橋南書院",
        "id": "62c45918-3410-4baa-8d13-e0aef33daddb"
    },
    {
        "author": "韓淲",
        "paragraphs": [
            "掃除閑室置書琴，偃仰之間萬古心。",
            "飯了欠伸因小憇，睡餘消散得孤斟。",
            "輝輝白日回初暑，拂拂清風動晚陰。",
            "門巷喜無車馬至，傍簷時自聽鳴禽。"
        ],
        "title": "新闢小室自適",
        "id": "3592f628-e3d3-4a7b-8736-a5259870a8f7"
    },
    {
        "author": "韓淲",
        "paragraphs": [
            "野趣池頭蓮正香，潩泉亭上水生凉。",
            "有時並舍閑題句，盡日荒園浪舉觴。",
            "隘巷泥塗誰下榻，一樓風雨自移牀。",
            "青衫白髮今何事，苦戀明時在帝鄉。"
        ],
        "title": "暑中思澗上之適",
        "id": "f666a98e-ff99-45df-bce7-151011ec95ad"
    },
    {
        "author": "韓淲",
        "paragraphs": [
            "秋晚晴原上玉田，水邊林下過金仙。",
            "寺鐘欲動黄昏月，野鳥時橫碧落天。",
            "萸糝人家皆取醉，菊花籬檻亦爭妍。",
            "三叉路入孤村去，九日閒投物外緣。"
        ],
        "title": "玉田道中得詩二句因足之",
        "id": "afc4fef6-e9da-4232-b2b9-52cda862602a"
    },
    {
        "author": "韓淲",
        "paragraphs": [
            "亭上清詩得兩蘇，空留精舍作僧廬。",
            "地因人勝合題句，山以姓知緣讀書。",
            "一徑虛明連別嶼，小溪清淺過平湖。",
            "笋輿少憇烹茶去，轉覺秋來興有餘。"
        ],
        "title": "何山有蘇滄浪蘇玉局詩乃唐何楷書堂也",
        "id": "02e1b474-ed6e-495f-8d1d-f50a81a52335"
    },
    {
        "author": "韓淲",
        "paragraphs": [
            "繫船散策到龜峰，人意從容景不窮。",
            "點檢形容多變態，縱觀面勢更穹崇。",
            "並邊幽草叢叢碧，絕頂殘楓樹樹紅。",
            "山翠著人寒更早，嵐光明滅鳥聲中。"
        ],
        "title": "龜峰",
        "id": "3a207118-fbef-4eb7-9f67-d0526336f09b"
    },
    {
        "author": "韓淲",
        "paragraphs": [
            "公堂柱笏文書省，日月青山在眼前。",
            "吟到有詩端自肯，醉中因酒亦天全。",
            "霜高遠樹參差外，風落孤鴻滅沒邊。",
            "却笑柴桑窮處士，籬根把菊始知然。"
        ],
        "title": "悠然堂",
        "id": "071b1447-9ada-4d4d-8de6-29158e70756e"
    },
    {
        "author": "韓淲",
        "paragraphs": [
            "水南常只見靈山，城市誰曾顧此間。",
            "空占巃嵷成晻靄，安能嵽嵲盡迴環。",
            "高堂知整軒窗靜，曲徑應多草木閒。",
            "眼界一親心更遠，屬聯佳句不當慳。"
        ],
        "title": "趙十重整山堂南北蒼翠在望",
        "id": "be78202c-e912-41c2-807f-6697424c2d19"
    },
    {
        "author": "韓淲",
        "paragraphs": [
            "滾滾溪亭雨未休，偶陪小隊得來遊。",
            "蠶桑時候將何望，燕麥風前信隠憂。",
            "民力已殫誠易與，天心非遠不難籌。",
            "果然香火開晴色，從此年登定有秋。"
        ],
        "title": "同孟守出溪亭視漲和嚴解元韵",
        "id": "bb466eaf-ac7d-4eca-b1c8-a1a8b86dca72"
    },
    {
        "author": "韓淲",
        "paragraphs": [
            "翠微分得閒風月，再葺斯堂若畫圖。",
            "舊觀豈專希白有，新題還擬汗青無。",
            "隔林聞杼情何寄，與客携壺景不殊。",
            "山上羣仙司下土，蓬萊歸路莫踟躕。"
        ],
        "title": "周倅以詩來索翠微堂題因周韵爲末後句",
        "id": "72469c90-ddfd-4e15-8462-9695357f817c"
    },
    {
        "author": "韓淲",
        "paragraphs": [
            "衝風衝雨傍孤城，旋借籃輿上岸行。",
            "零落交遊難屈指，崢嶸耆舊可尋盟。",
            "共披莊列心何妙，更話曹劉眼倍明。",
            "但願先生博長健，笑看犬吠與鷄鳴。"
        ],
        "title": "莫堂爲柴丈參議題",
        "id": "c545bbec-9d7b-4c52-a894-f654b02acce4"
    },
    {
        "author": "韓淲",
        "paragraphs": [
            "倚棹捫蘿步古堤，井邊池上訪招提。",
            "荒荒草滿平原外，寂寂洲橫流水西。",
            "一葉小舟漁自樂，數行高樹鳥頻啼。",
            "人間俯仰仙凡隔，丹竈空留占葛溪。"
        ],
        "title": "桃花臺",
        "id": "00b23fbe-712d-4695-82cf-a677b86e541d"
    },
    {
        "author": "韓淲",
        "paragraphs": [
            "山路難嫌脚力登，儘高高處又憑陵。",
            "豈無道院燒仙藥，定有僧龕供佛燈。",
            "一任薦紳多習熟，都緣書冊易因仍。",
            "屋頭巷尾誰連壁，涼冷秋來老莫勝。"
        ],
        "title": "禪月臺",
        "id": "5c662816-a7a8-4492-9a17-922711534dd7"
    },
    {
        "author": "韓淲",
        "paragraphs": [
            "臺占溪南最上峰，政成民樂得從容。",
            "彼時高李情如許，此地蘇丁事偶逢。",
            "可是吾身羨輕舉，肯令人眼溷塵蹤。",
            "昂昂紫府飛來處，一片笙簫酒滿鍾。"
        ],
        "title": "跨鶴臺",
        "id": "85620561-c7de-42ef-b009-948b5352a84f"
    },
    {
        "author": "韓淲",
        "paragraphs": [
            "淡烟晴景鳥關關，香凈茶甘宴坐間。",
            "竹碧便宜終日對，僧清輸與一生閑。",
            "此時薄宦經行地，萬里思鄉夢處山。",
            "心寄飛鴻在雲眇，數聲零落下滄灣。"
        ],
        "title": "次韵邱簿對碧軒",
        "id": "241fa2a0-1d3f-4205-a232-536c4a90c0af"
    },
    {
        "author": "韓淲",
        "paragraphs": [
            "伸眉爲作笑軒詩，胡廣中庸天下知。",
            "展轉此身俱老矣，紛拏何事不兒嬉。",
            "從教流俗千般巧，莫受榮華一點欺。",
            "幾度歸來撫空案，清風明月總相宜。"
        ],
        "title": "題笑軒",
        "id": "59229946-f988-485e-80d8-9165f5da3fc5"
    },
    {
        "author": "韓淲",
        "paragraphs": [
            "林深自愛玉溪濱，肯問囊空甑有塵。",
            "但掃軒窗置書冊，時將樽俎醉詩人。",
            "幽尋靈運登山屐，靜寄淵明漉酒巾。",
            "南渡百年青社遠，如君終不負閒身。"
        ],
        "title": "貧樂軒",
        "id": "e58db04e-2e03-4b38-9582-79fafe983ab5"
    },
    {
        "author": "韓淲",
        "paragraphs": [
            "溪山前後簇雙旌，暇日城南取次行。",
            "因到小園尋勝事，更於野寺暢幽情。",
            "聯翩別乘同歌吹，落拓閒民亦兕觥。",
            "元祐相家文物在，喚回洛社舊昇平。"
        ],
        "title": "題司馬寺丞約汪倅趙倅携酒相過澗亭",
        "id": "a6682133-6032-4678-8c78-5390665aafbd"
    },
    {
        "author": "韓淲",
        "paragraphs": [
            "鷺鷥林下得周旋，回首凄凉十五年。",
            "豈謂交遊尋舊約，不堪朋友話新編。",
            "翠連山色高還聳，綠滿湖波散復圓。",
            "小酌更多今古意，薰風吹樹聽鳴蟬。"
        ],
        "title": "茅齋",
        "id": "c410d3ce-cd85-4f96-b044-09dd7d01a721"
    },
    {
        "author": "韓淲",
        "paragraphs": [
            "晚春天氣綠園林，小上危亭酒未深。",
            "紫燕歸來知倦翼，黄鸝飛去有清音。",
            "水煙望望山明滅，風雨時時景晦陰。",
            "莫問癡兒了官事，尊前容我短長吟。"
        ],
        "title": "題山光亭",
        "id": "4cc95973-d847-451a-b8ed-4714cbe78f72"
    },
    {
        "author": "韓淲",
        "paragraphs": [
            "淡煙晴日近重陽，整屐荒山野路長。",
            "世事是非同膠擾，人生今古一悲凉。",
            "望窮千里乾坤外，清絕小園松菊香。",
            "此日此時真可惜，西風催釀滿林霜。"
        ],
        "title": "抗雲亭",
        "id": "38b328e7-3fc4-4897-b49a-0dcb93f05f23"
    },
    {
        "author": "韓淲",
        "paragraphs": [
            "今年春色在山家，到處尋梅看落花。",
            "成趣園中乘日往，最高臺上受風斜。",
            "棋聲與我詩無盡，酒力因君興未涯。",
            "拓落不知天蚤暮，更呼急管度芳華。"
        ],
        "title": "成趣小隠",
        "id": "9c79d0d1-3197-443a-8667-66b8353cbe37"
    },
    {
        "author": "韓淲",
        "paragraphs": [
            "春到名園花下門，畫梁迎燕落泥芹。",
            "海棠徑暖紅爭艷，魚藻波肥綠颭文。",
            "興逸自憐真野老，醉歸誰問故將軍。",
            "一時觴咏留連處，更得清酬信不羣。"
        ],
        "title": "成趣",
        "id": "930ad730-0b02-424b-85c1-fed5411f956f"
    },
    {
        "author": "韓淲",
        "paragraphs": [
            "古寺虛廊石壁陰，幽人高卧一窗深。",
            "絕勝移病聽朝鼓，大似歸田理素琴。",
            "棋酒定知交有味，軒裳得路可無心。",
            "何時下榻容吾語，共挹清風抵萬金。"
        ],
        "title": "寄題鄧器先北窗",
        "id": "7c709385-fb56-440a-9a0e-3a689e260418"
    },
    {
        "author": "韓淲",
        "paragraphs": [
            "循除㶁㶁水長鳴，柏閣溪堂靜處深。",
            "出處清朝爲得路，卷舒黄卷足知音。",
            "雞豚里社高人酒，風月山林野客吟。",
            "好在秋殘一樽後，直須懷玉伴幽尋。"
        ],
        "title": "題溪堂柏閣",
        "id": "1308bb26-588b-4534-94f2-cb03d9d13acf"
    },
    {
        "author": "韓淲",
        "paragraphs": [
            "知道逍遥巷裏居，彼時此地復何如。",
            "豈無草木稀人跡，那有塵埃污我書。",
            "將鶴清狂應望海，騎馿顛倒想臨湖。",
            "他年好事流傳去，又說徐公舊隠廬。"
        ],
        "title": "徐和卿所居潘閬巷",
        "id": "12f0f278-f5a8-469f-8952-e5ae8651ad10"
    },
    {
        "author": "韓淲",
        "paragraphs": [
            "池上松龍長子孫，池東佳氣抱天迴。",
            "爭高蟻垤峻不已，强聒蚊雷去復來。",
            "白笈囊空嫌薏苡，碧雲舊路足蒼苔。",
            "清溪無限春桃種，豈是劉郎一手栽。"
        ],
        "title": "池上",
        "id": "2a65687a-9a0c-4b88-97bf-efd78bbfa3bd"
    },
    {
        "author": "韓淲",
        "paragraphs": [
            "泉石堂前四十秋，青山橫北水西流。",
            "蕭蕭木葉下高樹，寂寂河梁浮小舟。",
            "喜有詩人尋勝跡，可無閒客共清遊。",
            "翛然更占南屏曲，應待我來盟白鷗。"
        ],
        "title": "題新居",
        "id": "ea61c6c9-6d1f-4dd0-9df9-09e54a0d8ffb"
    },
    {
        "author": "韓淲",
        "paragraphs": [
            "孝哉有子作斯堂，孺慕終身信不忘。",
            "橘熟可能懷陸績，枕凉無復扇黄香。",
            "庭闈深處空萱盛，門戶高時合桂芳。",
            "退傅之詩人所敬，從今名字表江鄉。"
        ],
        "title": "寄題廬陵曾氏新居",
        "id": "417c5cdd-ec71-435f-af26-9c433792324d"
    },
    {
        "author": "韓淲",
        "paragraphs": [
            "年來有味是琴書，喜見新園更結廬。",
            "萬事從教無造物，一身終是在寰區。",
            "賢愚衮衮多前古，富貴紛紛滿後車。",
            "倒著接䍦扶杖去，從公秋水看清渠。"
        ],
        "title": "次韵鄭盱眙郊居  其一",
        "id": "daba1c40-d7d5-482b-a9dc-c19047044baa"
    },
    {
        "author": "韓淲",
        "paragraphs": [
            "一邱一壑本同然，老去心情嬾問禪。",
            "野外江山天轉大，秋深風露月還圓。",
            "栽花種柳無餘日，問舍求田有盡年。",
            "只恐功名相逼逐，未容著意到閒邊。"
        ],
        "title": "次韵鄭盱眙郊居  其二",
        "id": "54785098-4a9f-4369-9843-f43a83016d1a"
    },
    {
        "author": "韓淲",
        "paragraphs": [
            "舊家庭院新栽竹，却憶本閑南渡初。",
            "生聚百年推甲族，流傳四世尚同居。",
            "清風不負堂前燕，長日猶堆案上書。",
            "根本既深枝葉在，時時培土莫輕鋤。"
        ],
        "title": "晁十哥舊居新闢種竹",
        "id": "eec02f7d-79aa-4573-a140-064dd46d7baf"
    },
    {
        "author": "韓淲",
        "paragraphs": [
            "楚山突兀起危亭，消得登臨醉復醒。",
            "雲錦地連無俗客，玉真天與集仙靈。",
            "煙霞明滅心逾遠，松竹回環眼自青。",
            "何日主人同勝賞，小舟波上待重經。"
        ],
        "title": "寄題玉真高隠",
        "id": "8e52de8a-4c2c-4e33-a4bd-6f9a808428a1"
    },
    {
        "author": "韓淲",
        "paragraphs": [
            "白雲夜伴巖扉宿，虛籟幽幽意自春。",
            "回首驅馳因薄宦，平生蕭散本閒人。",
            "風摧老木嵐光靜，霜逼早梅天氣新。",
            "眼底明朝更清絕，便成西去也逡巡。"
        ],
        "title": "瑞竹寺",
        "id": "4a35d50a-a95a-430b-bf7f-e9e91cb116ac"
    },
    {
        "author": "韓淲",
        "paragraphs": [
            "雲薄湖山入暮天，近看容淡遠蒼然。",
            "秋生曠暮時藏日，野外荒寒更起烟。",
            "柳下不知多少屋，葦間惟聽往來船。",
            "今年情味詩全減，只合靈虛喚水仙。"
        ],
        "title": "秋晚同德久湖寺晚望",
        "id": "cc2b9c8d-8121-4ddd-afa6-c9fdfcbf50f8"
    },
    {
        "author": "韓淲",
        "paragraphs": [
            "平生蕭散喜登臨，秋入溪山處處清。",
            "訪古人傳裴相國，尋詩我憶謝宣城。",
            "風回萬木新霜凈，雲薄長空夕照明。",
            "更向僧窗閒徙倚，一樽談笑爲君傾。"
        ],
        "title": "宿廣教寺",
        "id": "7ffec1c9-0a38-4838-b8ae-6f9e5cf59305"
    },
    {
        "author": "韓淲",
        "paragraphs": [
            "石磴陰陰長薜蘿，斷崖飛練瀉鳴波。",
            "雨收林麓翠光合，雲凈峰巒爽氣多。",
            "萬事身心毋固必，此時詩句欲如何。",
            "蕭然便合歸林去，已辦犁鉏著釣簑。"
        ],
        "title": "廣修寺",
        "id": "99f03c0c-d4d5-4dd6-94ec-643a624255d8"
    },
    {
        "author": "韓淲",
        "paragraphs": [
            "風沙跋馬度平原，眼底光陰幾換年。",
            "霜氣挾寒涵落日，雲容薄暮带孤烟。",
            "經行野寺尋詩和，邂逅殘僧把茗煎。",
            "束縛一官真自笑，可無清興解鞍眠。"
        ],
        "title": "舜山寺",
        "id": "bb993611-eb16-4ac2-afd0-0c4cf8f28608"
    },
    {
        "author": "韓淲",
        "paragraphs": [
            "水西佳處爲停車，不待丹青寫作圖。",
            "高下是山非甚遠，回還隨路未嫌迂。",
            "留連把盞歡纔洽，迤邐支筇句不無。",
            "天地之間是閒客，也須容我醉歌呼。"
        ],
        "title": "水西寺",
        "id": "013b673b-8d13-4042-86a2-46781db2fc71"
    },
    {
        "author": "韓淲",
        "paragraphs": [
            "一代文鳴能幾人，要須終古景長新。",
            "我來盤礴古洲晚，君亦爲開三徑春。",
            "山遠地平知得句，林疎花近有閒身。",
            "茲遊頗快生雙眼，相賞暫時情轉親。"
        ],
        "title": "訪古寺",
        "id": "98d11638-0506-4ab1-9bb5-c8f05882085c"
    },
    {
        "author": "韓淲",
        "paragraphs": [
            "輕圓初泛水池荷，承露翻風不厭多。",
            "平旦氣清舞蝶葉，午天人靜戲魚波。",
            "采蓮他日當尋曲，夢草前時亦可歌。",
            "安得鏡湖三百里，酒船回棹謫仙過。"
        ],
        "title": "四月旦小池新荷",
        "id": "dd3aafef-a309-47e3-82b2-1807fa99db73"
    },
    {
        "author": "韓淲",
        "paragraphs": [
            "驅馿拽馬趁初凉，棹了南齊上近莊。",
            "稚子偶携寧有謂，經生相謔最難量。",
            "酒因蓮藕醉言瀉，鷄配黄秈饁彼忙。",
            "多少壯心收不起，又撐小艇入長塘。"
        ],
        "title": "鄭一長塘摘蓮",
        "id": "83176a2d-3716-4545-becf-db21d203ff7f"
    },
    {
        "author": "韓淲",
        "paragraphs": [
            "行到東家巖桂鄉，花房濃密樹身長。",
            "風行黄落留雲影，雨出青空漏日光。",
            "已分角巾欹處折，未饒藜杖靜中忙。",
            "山林寂寂歸高隠，水石迢迢出遠荒。"
        ],
        "title": "巖桂盛開因游步久之",
        "id": "6fc6f065-90e8-4725-9fda-b8b420ad46b9"
    },
    {
        "author": "韓淲",
        "paragraphs": [
            "撩亂蒙籠黯淡中，海棠收葉尚藏紅。",
            "燕支肯負勻粧淺，翡翠何貪剪刻工。",
            "酒病未甦還懊惱，春愁纔解易怔忡。",
            "流芳催得年華老，又見啼鶑轉小叢。"
        ],
        "title": "咏海棠",
        "id": "4829a441-d8b6-4232-bac9-75cd6cca42b2"
    },
    {
        "author": "韓淲",
        "paragraphs": [
            "年年常得醉君家，今日紅梅正著花。",
            "點注初非桃有艷，橫斜寧與李爭華。",
            "依然竹外併林下，况復山顛與水涯。",
            "步遶孤根香更在，高懷無惜共流霞。"
        ],
        "title": "春山看紅梅",
        "id": "77ef887d-2166-4909-9a0e-b004d50f1bd8"
    },
    {
        "author": "韓淲",
        "paragraphs": [
            "暗香疎影入深杯，人怪新粧不是梅。",
            "祇恐冰清驚俗眼，故移酒暈入花腮。",
            "蘭生林處元同臭，杏滿園時肯亂陪。",
            "遲日艷陽天氣裏，有歡贏得倒金罍。"
        ],
        "title": "次韵紅梅",
        "id": "a5844019-6cbd-4579-8218-b6acc1d02957"
    },
    {
        "author": "韓淲",
        "paragraphs": [
            "殘雪餘寒二月來，澗東猶是欲開梅。",
            "夕陽影澹初尋句，流水聲清更把杯。",
            "取友喚鄰相領略，破荒擇勝獨徘徊。",
            "誰能折向南枝醉，一陣繁香撲麝煤。"
        ],
        "title": "澗東臨水飲梅花尚未全放一樹獨佳",
        "id": "d744b5a5-ca20-4920-8682-a57231821c9c"
    },
    {
        "author": "韓淲",
        "paragraphs": [
            "雖只霜濃春自濃，野梅無處不爲容。",
            "半依古渡迷芳草，獨與荒山對老松。",
            "綽約花房宜戲蝶，崔嵬枝幹若游龍。",
            "角巾一幅支筇久，不覺烟中有寺鐘。"
        ],
        "title": "梅下",
        "id": "4e005a3a-9ee1-4f14-88a0-0d30c5a8c614"
    },
    {
        "author": "韓淲",
        "paragraphs": [
            "雨邊烟際總凄凄，已對靈山更玉溪。",
            "盡日凝情臨野渡，幾回乘興步荒蹊。",
            "點紅嫩蘂休攀折，带白新花費品題。",
            "多少歲寒孤絕處，空齋終夜聽猿啼。"
        ],
        "title": "梅  其一",
        "id": "e0ddae44-494a-4b6a-8082-9aa8d00b1258"
    },
    {
        "author": "韓淲",
        "paragraphs": [
            "今年全未作梅詩，與向花邊浪品題。",
            "不分雪霜摧剝盡，尚須天日照臨之。",
            "靜看冷蘂無人會，閒遶孤根只自知。",
            "猶有幽禽解鳴舞，爲予酬酢殆移時。"
        ],
        "title": "梅  其二",
        "id": "39e950d4-53a0-4092-a324-9a66870d4593"
    },
    {
        "author": "韓淲",
        "paragraphs": [
            "肯同桃李强攙春，自占空山野水濱。",
            "老氣却因高樹得，清姿不待數花新。",
            "本來澹泊難從俗，縱入紛華亦絕塵。",
            "最愛夜深霜重處，冷風吹起月精神。"
        ],
        "title": "梅  其三",
        "id": "2d01b335-03f7-4754-8a6f-d0af3644a361"
    },
    {
        "author": "韓淲",
        "paragraphs": [
            "山間梅已十分開，只欠襟懷與酒杯。",
            "細玩芳條珠錯落，遠迷高樹雪培堆。",
            "喧迎曉日艷爭發，寒度晚風香自來。",
            "安得幽人同一醉，長吟花底重徘徊。"
        ],
        "title": "梅  其四",
        "id": "b5c40578-20f3-4f5b-af5e-af5e8230946b"
    },
    {
        "author": "韓淲",
        "paragraphs": [
            "繁花高樹最宜晴，細雨橫枝亦奈陰。",
            "色薄半開都有態，香濃初謝轉傷情。",
            "水邊却恨無多子，山嘴尤憐太瘦生。",
            "驛使折來春信早，單于吹罷角聲清。"
        ],
        "title": "梅  其五",
        "id": "d169565f-9c8a-4dde-ad90-3ccd2924e6c7"
    },
    {
        "author": "韓淲",
        "paragraphs": [
            "臘後春歸草木初，誰知芳樹遶吾廬。",
            "風前有恨香仍遠，月下無人影自虛。",
            "可是酒杯能慰藉，尚須詩句與消除。",
            "西湖東閣今何似，愁絕飛花過眼疎。"
        ],
        "tags": [
            "西湖"
        ],
        "title": "梅  其六",
        "id": "71283400-2302-4ada-99de-d8fc4d2ae605"
    },
    {
        "author": "韓淲",
        "paragraphs": [
            "踏雪尋梅淺淺山，酒醺詩惱肯從還。",
            "推敲忽在人煙外，酬酢更逢籬落間。",
            "迫晚昏寒乘野逸，愛香凌亂任寬閒。",
            "素衣塵土今如許，花底空窺豹一斑。"
        ],
        "title": "有懷山中梅花",
        "id": "a5cbfd90-bebc-4260-bc06-5ffdab7ad53e"
    },
    {
        "author": "韓淲",
        "paragraphs": [
            "小園春早喜梅開，煙斂風回月色來。",
            "香細靜知宜竹樹，影孤清與散莓苔。",
            "幽幽山嘴疎鐘韵，耿耿樓頭畫角哀。",
            "自笑年年被花惱，十分情味爲銜盃。"
        ],
        "title": "看梅",
        "id": "f22ad2c2-e0e3-4ee5-9f86-d9ad94becc8b"
    },
    {
        "author": "韓淲",
        "paragraphs": [
            "春雨梅花濕小園，斷橋流影動黄昏。",
            "人家節近多留話，故舊閒中或置樽。",
            "落落鴈飛知隔浦，荒荒犬吠是前村。",
            "市廛只在煙林外，但恐溪添野水渾。"
        ],
        "title": "雨中看梅一二家小酌",
        "id": "7e0dbad8-d943-4ecd-aaa3-c125f35d6c74"
    },
    {
        "author": "韓淲",
        "paragraphs": [
            "澗谷閒人與探梅，小樓紅蘂萬枝開。",
            "臨風便合尋吟筆，盡夜翻勞置酒杯。",
            "郡將倅車將欲至，治臺蓮幕不能來。",
            "官忙自是無窮事，且對弦歌言偃哉。"
        ],
        "title": "二十七日朱上饒招看梅王幹吳推不至",
        "id": "904263a3-5e1f-4496-8392-c3d930fe9361"
    },
    {
        "author": "韓淲",
        "paragraphs": [
            "晴日禪臺一樹梅，似愁非怨向人開。",
            "地銷臘雪扶疎起，天近春雲婀娜來。",
            "立盡竹根空浩蕩，坐移山頂更徘徊。",
            "凌風却月詩何在，全藉清香發酒盃。"
        ],
        "title": "禪月臺看梅",
        "id": "e8c77bf2-f666-4d2c-b63d-5d04c9343410"
    },
    {
        "author": "韓淲",
        "paragraphs": [
            "探梅山路一盃亭，日澹風微遠靄生。",
            "莫問古來尋古話，只知春近賞春情。",
            "幾枝冷蕊吟方見，一點疎花畫不成。",
            "我挾兩兒同二友，老年酒外更何營。"
        ],
        "title": "探梅  其一",
        "id": "0e086c64-8b1f-44a0-bdea-820b52162351"
    },
    {
        "author": "韓淲",
        "paragraphs": [
            "點檢山前梅蕊痕，花雖未放已銷魂。",
            "縱饒老幹摧幽谷，也勝繁華倚市門。",
            "冷落不成欺歲晚，陽和且可待春溫。",
            "清香一噴紅梢滿，却月凌風未易論。"
        ],
        "title": "探梅  其二",
        "id": "219c148f-fcf1-47b5-9b47-d1abd183432b"
    },
    {
        "author": "韓淲",
        "paragraphs": [
            "霜餘晴後探梅天，村岸山蹊接野田。",
            "時見樵夫能指點，旋尋僧子或留連。",
            "所携酒榼無多爾，其就詩篇亦偶然。",
            "一兩枝橫三四蕊，最風情處带輕煙。"
        ],
        "title": "探梅天氣極思山中之時也",
        "id": "4571e9eb-c111-4a8c-880a-226aa226f0b4"
    },
    {
        "author": "韓淲",
        "paragraphs": [
            "照眼花枝是蠟梅，香傳小樹爲誰開。",
            "弄陰欲雪山長暝，破曉終風水漫洄。",
            "鳥語春聲喧復靜，鴻飛寒影去還來。",
            "數間敗屋浮橋外，何故無吟不舉杯。"
        ],
        "title": "澗上蠟梅香甚",
        "id": "7f3ee0d1-4f74-4f21-bf54-091902f2490b"
    },
    {
        "author": "韓淲",
        "paragraphs": [
            "桂樹叢生花發時，雨垂風約更相宜。",
            "休將睡眼尋常看，漫說吟情未易知。",
            "我豈東西思領會，君應彼此較襟期。",
            "冠秋軒與山堂近，紅玉香消翡翠巵。"
        ],
        "title": "木樨有懷趙十",
        "id": "2bd99fb2-cf13-4415-99f3-ca15e810820f"
    },
    {
        "author": "韓淲",
        "paragraphs": [
            "窗靜明燈看木樨，秋聲吹雨欲凄凄。",
            "餘凉倍覺花撩亂，盡夜尤宜葉整齊。",
            "瓶浸冷香書案小，座圍幽艷屋山低。",
            "從容茶果歸來處，橋踏澗雲迷斷蹊。"
        ],
        "title": "野趣軒夜坐煮茶栗瓶中木樨香甚",
        "id": "58d64dcc-d37c-46d2-92a1-717ef9fefb4e"
    },
    {
        "author": "韓淲",
        "paragraphs": [
            "雨濕芙蓉綠映紅，池塘秋凈晚濛濛。",
            "水痕已下歸蘋淺，嵐氣初寒入樹空。",
            "僧寺半依山路外，人家多在郡城中。",
            "一橋隔斷溪南景，天以閑窗付禿翁。"
        ],
        "title": "二十八日野趣軒",
        "id": "8344d730-8850-4278-928a-57fdea796d26"
    },
    {
        "author": "韓淲",
        "paragraphs": [
            "花如素馨微較密，葉似楊梅團且長。",
            "石竹染成魚尾色，辛夷吹得麝臍香。",
            "移根雅入芝蘭室，得種迥非桃李場。",
            "小檻平林暗芳草，一軒輕露濕朝陽。"
        ],
        "title": "瑞香",
        "id": "6fcda400-93d2-4acc-990e-9a56df536629"
    },
    {
        "author": "韓淲",
        "paragraphs": [
            "便覺風和滿縣新，一枝欺雪長精神。",
            "東皇不肯羣芳謝，南國先回百里春。",
            "簷外早梅猶隠約，籬邊殘菊已紛綸。",
            "河陽善政催花發，如見霓裳舞太真。"
        ],
        "title": "冬日玉色木芍藥",
        "id": "e6970104-572c-4cc7-8ddb-78db948f351b"
    },
    {
        "author": "韓淲",
        "paragraphs": [
            "老眼相望肯作疎，來禽仍與好詩俱。",
            "清新更覺珠璣滿，甘脆還知草木區。",
            "此道在公誰復有，一官希世我如無。",
            "兩峰趙叟尤堪笑，絕口輕肥只自癯。"
        ],
        "title": "舒彥升運管以詩送來禽次韵",
        "id": "cfff1549-9a8c-4ad7-91b9-5c27512e83c0"
    },
    {
        "author": "韓淲",
        "paragraphs": [
            "手種來禽已可嘉，紛然凡木正芳華。",
            "人間那有黄金蘂，天上生成紅玉花。",
            "却怪風流迷野路，也如富貴在山家。",
            "病餘杯酒渾無緒，空撚吟髭到日斜。"
        ],
        "title": "金來禽",
        "id": "ed9bd045-2cdc-4f01-85d0-f3dfa087b411"
    },
    {
        "author": "韓淲",
        "paragraphs": [
            "郴陽猶記蘇耽井，書後空題應物詩。",
            "屋角數枝垂熟日，人家同飲過來時。",
            "清霜尤美還經眼，噀霧微酸不上眉。",
            "竹院未饒仙老勝，洞庭何似玉溪湄。"
        ],
        "tags": [
            "洞庭湖"
        ],
        "title": "竹院摘橘",
        "id": "7f755157-42f1-4a39-ba5d-79a190bb4136"
    },
    {
        "author": "韓淲",
        "paragraphs": [
            "雨收餘潤散晴臯，岸曲籬前首重搔。",
            "不恨孤花春後少，最憐疎筍夜來高。",
            "市聲隔水銷塵滓，鳥影空山落羽毛。",
            "物外幽人元未減，自量閒品頗清豪。"
        ],
        "title": "笋出可愛",
        "id": "a61ed2f0-7efd-4d29-aec6-dc8d25990680"
    },
    {
        "author": "韓淲",
        "paragraphs": [
            "寒窗曙色聽鳴鴉，簷外梅梢苦未花。",
            "冉冉青山風落木，凄凄碧澗水流沙。",
            "相逢客子兩三輩，指點比鄰四五家。",
            "自是幽棲有餘味，又憑濁酒興無涯。"
        ],
        "title": "雪天窗前寒鴉",
        "id": "8a4cc6a2-be2b-4813-99dc-73594630378d"
    },
    {
        "author": "韓淲",
        "paragraphs": [
            "祝融紫蓋瀟湘水，已是離騷更著秋。",
            "仕宦有時還潦倒，人生何地不周游。",
            "久持庾節身長健，纔乏奚囊意必遒。",
            "我老重加交舊少，望餘風葉冷啾啾。"
        ],
        "title": "寄趙農丞",
        "id": "c3bd3126-f6eb-43c5-8340-9b56771e4c4d"
    },
    {
        "author": "韓淲",
        "paragraphs": [
            "相望海棠思故人，最高臺是北城闉。",
            "看來先自花饒笑，興到從他酒入唇。",
            "語燕既歸驚作社，盟鷗何在且行春。",
            "妙年秀發如君少，桃李紛紛只世塵。"
        ],
        "title": "趙簿留飲望城裏海棠因思履道且寄民瞻",
        "id": "f49a00a6-b5b3-4387-b709-65e6d5b525c6"
    },
    {
        "author": "韓淲",
        "paragraphs": [
            "中秋天氣桂花發，正爾商量一首詩。",
            "忽喜得書開復看，相思如夢見還疑。",
            "偶然寫句封題去，何用成篇和答爲。",
            "佳處因君又重賦，月明葉落滿庭垂。"
        ],
        "title": "再寄吳推官",
        "id": "51c60b49-9335-4e6f-b9ac-8730cdbd106c"
    },
    {
        "author": "韓淲",
        "paragraphs": [
            "稻田陂水菊花天，新築軒窗醉酒邊。",
            "情味故人如昨日，襟期閒客又今年。",
            "沉思節序俱同夢，賸賞風光甚欲仙。",
            "屋上青山展圖畫，鴈翻秋影下平川。"
        ],
        "title": "寄彥升九日前一日飲其家",
        "id": "2d58d4bd-3c41-4bd1-baba-359767dde41a"
    },
    {
        "author": "韓淲",
        "paragraphs": [
            "俛仰之間又一年，舊遊新話兩茫然。",
            "驚心會聚初何所，滿意飛騰不在邊。",
            "眇眇桃宮聊記取，峩峩芸閣久迴旋。",
            "歲寒玉雪清冰地，纔著纖塵是市廛。"
        ],
        "title": "趙履常湖北倉經過因話昔惘然久之",
        "id": "2cc50ee2-a382-4e54-b144-31ad3a8fbecc"
    },
    {
        "author": "韓淲",
        "paragraphs": [
            "長洲茂苑關門睡，忘却蓬山夢裏遊。",
            "爾雅一生無濁見，離騷千古有清愁。",
            "澇田檢放難終歲，寒事經營易得秋。",
            "欲寄潛鱗尋過翼，望窮雲海復悠悠。"
        ],
        "title": "寄周正字",
        "id": "b44a3895-0b38-480f-ba96-2cc83097633e"
    },
    {
        "author": "韓淲",
        "paragraphs": [
            "隔河城裏撲京塵，占得僧窗景自新。",
            "酒泛椒花知逼歲，瓶簪梅蘂欲爭春。",
            "乾坤可是無閒客，湖海元非有旅人。",
            "老去壯心空不已，雪花垂地雨尤真。"
        ],
        "title": "時子其泊城外姚寺因問訊之",
        "id": "0a28e3a5-74bc-469e-8a99-cab898e7b4a7"
    },
    {
        "author": "韓淲",
        "paragraphs": [
            "漣漪清浸碧崔嵬，玉水靈山夕照開。",
            "陶令風流非偶爾，孟嘉嘲笑亦何哉。",
            "偶因別乘閑吹帽，想復同僚正舉盃。",
            "去歲相從最爲樂，黄花明日又徘徊。"
        ],
        "title": "寄張饒縣",
        "id": "4091e6b6-22aa-467a-986d-7ce67ed7e748"
    },
    {
        "author": "韓淲",
        "paragraphs": [
            "書林猿鶴依然好，風月飛翔正嘯啼。",
            "下榻留連又家塾，輿籃來往幾芳蹊。",
            "但知舊隠依清樾，想見新班照紫泥。",
            "小醉微吟因一寄，斯民壽域待公躋。"
        ],
        "title": "二十三日宿舒料院家因以寄料院",
        "id": "76921098-35a1-4802-a9df-a31fd024650f"
    },
    {
        "author": "韓淲",
        "paragraphs": [
            "甕篘初熟二螯肥，空水生寒脫葉稀。",
            "北闕既嘗縻爵服，西疇但且理牛衣。",
            "由來意氣多忘老，到底功名却欠歸。",
            "冰玉故人真耐久，湖山相望翠烟霏。"
        ],
        "title": "寄林祕書",
        "id": "39677550-6de9-423d-9af4-7e4fc0da9360"
    },
    {
        "author": "韓淲",
        "paragraphs": [
            "麗澤之風又一傳，可堪諸老久沉泉。",
            "逢人盡道能尊事，逐物那知不變遷。",
            "邦邑祠堂應自若，朝家卹典爲誰然。",
            "相思相見還相別，難弟難兄更著鞭。"
        ],
        "title": "駿仲小三哥調選言還併寄巽伯上舍",
        "id": "23e66ddc-59f9-4324-988d-7558f7560079"
    },
    {
        "author": "韓淲",
        "paragraphs": [
            "長安一片雪冬深，勝士騷人只苦吟。",
            "可是頓忘它日志，也非深惜此時心。",
            "細看北闕吳山下，暗想西湖葛嶺陰。",
            "搜到詩家難到處，掉頭應不管寒侵。"
        ],
        "tags": [
            "西湖"
        ],
        "title": "次韵仲至雪句兼寄樸翁",
        "id": "22567bb2-370a-4f5d-a930-9136209ad8e3"
    },
    {
        "author": "韓淲",
        "paragraphs": [
            "夜凉月裏話東征，傾耳呼猿洞水聲。",
            "玉室金堂元避世，鱸魚蓴菜豈懲羹。",
            "舉圍箇箇三年試，雲路家家萬里程。",
            "在我能爲古之制，裕陵圖治重宗盟。"
        ],
        "title": "寄趙十監試",
        "id": "56d458d4-27f6-4b1f-951f-614281e2dd39"
    },
    {
        "author": "韓淲",
        "paragraphs": [
            "薦福碑前水滿湖，芝山携酒看來無。",
            "老閒就養身須逸，歲晚逢時興不辜。",
            "岸幘以來誰在座，課經而後自開爐。",
            "春稍迤邐梅須好，安得相從一笑呼。"
        ],
        "title": "寄趙成父鄱陽就養",
        "id": "4a5edefc-c9cc-43b0-a4d7-4de998c211c4"
    },
    {
        "author": "韓淲",
        "paragraphs": [
            "僅得相從又隔州，梅邊花信尚悠悠。",
            "蒼茫有句雖能寄，黯淡無觴可奈搜。",
            "須信山林愁不密，豈云江海要橫流。",
            "邴丹仕宦應聊爾，歲月空催人白頭。"
        ],
        "title": "寄趙正字秀倅員外置",
        "id": "54c7a094-3166-430f-817a-ea55106b7433"
    },
    {
        "author": "韓淲",
        "paragraphs": [
            "秦淮東畔得詩人，踏盡前朝陌上塵。",
            "寺外殘陽見光宅，苑迷芳草憶臨春。",
            "空餘王氣金陵古，猶带歌聲玉樹新。",
            "羸馬倦童應獨往，舊時明月恐傷神。"
        ],
        "title": "寄劉小山武子老丈  其一",
        "id": "fb1aadc4-070c-49cc-b989-3568254d3120"
    },
    {
        "author": "韓淲",
        "paragraphs": [
            "翠微秋影浪吟時，一片才情杜牧之。",
            "不望上天容此老，只憂無地著群兒。",
            "歲華荏苒疎音信，人事凄凉有別離。",
            "日暮江東雲合處，小山叢桂是吾師。"
        ],
        "title": "寄劉小山武子老丈  其二",
        "id": "d7a1cc98-0e7a-4e78-9497-c8f23585ae16"
    },
    {
        "author": "韓淲",
        "paragraphs": [
            "清言猶可誦君詩，落在人間一任之。",
            "霜後錢塘寒自覺，臘前閩粵煖還宜。",
            "坐搔禿髮甦殘困，俯援長毫寫舊思。",
            "二雅以還情義短，隴梅欲寄未開枝。"
        ],
        "title": "寄鞏仲至",
        "id": "9d1a6024-f077-4022-b922-d5cb8191d5fb"
    },
    {
        "author": "韓淲",
        "paragraphs": [
            "夜深踏月過章邱，樹影吹凉滿地流。",
            "不覺身從城市到，以爲人共廣寒遊。",
            "數家小屋全然靜，一點浮雲也自收。",
            "天下中秋誰有比，歸來清夢尚悠悠。"
        ],
        "title": "寄斯遠",
        "id": "5ae7f03e-4371-456b-b121-62bcf1a9f7ee"
    },
    {
        "author": "韓淲",
        "paragraphs": [
            "誰云遣興莫過詩，詩到清愁只自知。",
            "老去山林能幾許，近來香火復奚爲。",
            "隨身作務何須較，脫手成文不費辭。",
            "宿覺庵高飛夢到，一春花柳更無私。"
        ],
        "title": "寄永嘉葉丈以昌甫韵",
        "id": "dcd630ff-100e-428a-82a9-5d693fbfc523"
    },
    {
        "author": "韓淲",
        "paragraphs": [
            "金仙寺下章泉水，幽討荒尋夢亦清。",
            "半世奉祠非祿隠，窮年稽古只書生。",
            "深居肯以它人重，嬾出應於外物輕。",
            "好是二徐來問學，更欣同姓得詩聲。"
        ],
        "title": "次韵趙路分寄昌甫",
        "id": "98edba91-dfda-4f27-b936-08f070ac28fc"
    },
    {
        "author": "韓淲",
        "paragraphs": [
            "重陽未見黄花發，滿眼青山如故人。",
            "且把長言索佳句，應搔短髮任閒身。",
            "籬邊千載陶元亮，谷口今時鄭子真。",
            "屈指交遊久零落，勿云情異與心親。"
        ],
        "title": "寄昌甫斯遠",
        "id": "37748f47-8f15-4a4a-93f9-9e27fb363da9"
    },
    {
        "author": "韓淲",
        "paragraphs": [
            "不到前村五六年，春帆便合上溪船。",
            "桃花浪暖魚初出，燕子風輕柳欲眠。",
            "海內知名今有幾，古來是事總如然。",
            "茶山衣鉢分明在，相望閒吟寄謫仙。"
        ],
        "title": "寄李半村商叟老丈",
        "id": "812e57f0-8815-432a-a5ee-db54d14ed3ed"
    },
    {
        "author": "韓淲",
        "paragraphs": [
            "閩粵榕青蕉子紅，年光當付酒盃中。",
            "推愁顧此歡無策，作興從渠醉有功。",
            "犴獄贊臺居上幕，藩方連帥近元戎。",
            "雨巖風雪應回首，我老窮山更憶公。"
        ],
        "title": "寄王幹",
        "id": "4ef78e8d-4364-4e19-bde6-85a0534885dd"
    },
    {
        "author": "韓淲",
        "paragraphs": [
            "正始之風固寂寥，茶山猶有半村高。",
            "靜觀世變慵招隠，閑賦詩章定廣騷。",
            "深信老懷能自適，遥知好事不常遭。",
            "秋來醉擁殘書卧，鼻鼾吹紅氣轉豪。"
        ],
        "title": "數年不與李商叟書忽書來一詩寄之",
        "id": "be2fdd4f-2034-42b7-aa43-1111b43ef5c7"
    },
    {
        "author": "韓淲",
        "paragraphs": [
            "章丘死矣章泉老，經月何爲不寄詩。",
            "世事易教閑裏過，古心難以衆人知。",
            "莫因開徑思來往，只合深居歎別離。",
            "矗矗靈山終不變，蕪城吹角暮雲垂。"
        ],
        "title": "寄昌甫",
        "id": "8380cbe4-8f72-4e57-8fda-19c25f1e8f9a"
    },
    {
        "author": "韓淲",
        "paragraphs": [
            "白蓮庵下犂春屋，正是吳山大隠坊。",
            "一任車塵飛不到，半生詩卷獨難忘。",
            "眼明貴近清樽富，心折交遊禿鬢涼。",
            "十里芰荷湖水外，海濤秋浪更茫洋。"
        ],
        "title": "寄謝耕道",
        "id": "2043b058-921b-4841-8685-11de0a5d47a5"
    },
    {
        "author": "韓淲",
        "paragraphs": [
            "儘有溪山儘可閒，竹符英節幾年間。",
            "竟歸問舍應游泳，將老擇鄉誰往還。",
            "獨笑闊疎誠易久，皆云高遠愈難攀。",
            "東風又綠天涯草，百事何勞一破顔。"
        ],
        "title": "寄錢丈季卿",
        "id": "91a63cd0-00b9-41d2-8955-c98589cb9769"
    },
    {
        "author": "韓淲",
        "paragraphs": [
            "宿覺庵高何處山，松風江月幾人閒。",
            "可曾著眼力耕外，也且游心研滴間。",
            "春冷種花開較少，年饑求飽食猶艱。",
            "浙東渾是江南爾，一崦一重還一灣。"
        ],
        "title": "寄葉正則丈",
        "id": "d75bd4a1-4c06-4de4-b54b-8b625f2dae2d"
    },
    {
        "author": "韓淲",
        "paragraphs": [
            "梅花開盡冬亦盡，雪後春來猶苦寒。",
            "年事其誰無老境，時情徒自有儒冠。",
            "林虛磴道歸深谷，塘決溝流起素湍。",
            "鷹掠晚風鴉泊霧，一軒苔竹且加餐。"
        ],
        "title": "寄昌甫",
        "id": "51b47d71-49d3-483b-8b73-1eeba372e25c"
    },
    {
        "author": "韓淲",
        "paragraphs": [
            "病餘無緒可從容，健羨人能下上同。",
            "秋冷芙蓉才弄日，晴烘巖桂又吹風。",
            "枯榮車馬留還去，喧寂壺觴散復空。",
            "老意苦心徒漫與，玉溪雲薄有來鴻。"
        ],
        "title": "初二日寄昌甫",
        "id": "b4b48f5c-6759-4807-b767-9bdd9defdc34"
    },
    {
        "author": "韓淲",
        "paragraphs": [
            "滿架葡萄遶屋蓮，久齋深靜想依然。",
            "地無鷄犬身逾逸，池有龜魚意自便。",
            "客不來時風雨過，我無營處水浮煙。",
            "短籬之外皆城市，那許飛塵到簡編。"
        ],
        "title": "寄趙帳官",
        "id": "1bbb55c3-40a8-4c73-92fe-522682a6f954"
    },
    {
        "author": "韓淲",
        "paragraphs": [
            "且把閒詩寄故人，嶺梅冬近一枝新。",
            "望窮海外應身健，心折江東入夢頻。",
            "我道詞章非醉墨，誰思勳業是知津。",
            "因風遠訊弦歌客，好對孤芳說隠淪。"
        ],
        "title": "寄廣南敖運管",
        "id": "82270af1-d6e9-476d-8607-83d9fa081f50"
    },
    {
        "author": "韓淲",
        "paragraphs": [
            "最來誰作送行詩，山疊昭亭水宛溪。",
            "蠟屐定須同探賞，錦囊贏得是提携。",
            "索居野外薰風起，回望天涯落日低。",
            "往事舊遊空太息，老身今已分扶犂。"
        ],
        "title": "向親回自宣城出示十二姪送行詩次韵寄之",
        "id": "cc3138d2-b008-41f5-b714-f62ea5325346"
    },
    {
        "author": "韓淲",
        "paragraphs": [
            "夔子遥遥古信州，向來懷玉得賢侯。",
            "江湖烟樹開方面，巴峽樓臺占上頭。",
            "掌握機權因世故，心思隠膜爲民憂。",
            "儒家共仰丁寬易，老手官還侍冕旒。"
        ],
        "title": "寄丁夔州",
        "id": "855a4f56-6a9e-4168-8fdf-a1dd806917dc"
    },
    {
        "author": "韓淲",
        "paragraphs": [
            "宦塵偷眼望孤山，幾箇吟人得往還。",
            "德久堯章前次是，晉仙銛樸後來間。",
            "大都壽夭元無定，只這衰榮甚等閒。",
            "說與一犂春雨謝，離憂江上已蒼顔。"
        ],
        "title": "寄耕道謝犁春",
        "id": "0363aa65-8517-4c22-baf4-66f446bbe074"
    },
    {
        "author": "韓淲",
        "paragraphs": [
            "逍遥閣上老彌明，不染京華只自清。",
            "脚底湖山難間隔，眼前朝市易紛爭。",
            "巽巖耆舊交遊契，麗澤淵源正大情。",
            "白髮長身無恙不，冷泉天竺聽秋聲。"
        ],
        "title": "寄徐丈和卿",
        "id": "44358dce-a9d7-442b-bfb7-d5c5c89328c9"
    },
    {
        "author": "韓淲",
        "paragraphs": [
            "一自春風龍井遊，遁庵僧寺最清幽。",
            "山行步穩同飛蓋，水際望窮時渡舟。",
            "但覺眼前多逸興，豈知別後有深愁。",
            "霜天邂逅武夷路，黄葉滿川空白頭。"
        ],
        "title": "贈任行甫",
        "id": "d01d500c-2346-44e7-a3c4-48baa36f1353"
    },
    {
        "author": "韓淲",
        "paragraphs": [
            "兒時聞說卞山翁，宗主文章翰墨功。",
            "今日園林應自好，當年冠蓋定誰同。",
            "獨驚再世登門舊，共喜重孫有祖風。",
            "收拾世科歸相業，老懷何幸復相從。"
        ],
        "title": "贈葉監元密",
        "id": "16d61f40-0f5a-43af-b8dd-430e26519b0c"
    },
    {
        "author": "韓淲",
        "paragraphs": [
            "從來人物數江西，地占廬陵盛一時。",
            "細說交游皆我敬，豈期邂逅得君知。",
            "金堂玉室欣同集，鴈塔龍頭合共期。",
            "文采珊瑚才器遠，老懷風味爲哦詩。"
        ],
        "title": "贈劉信卿",
        "id": "4d410599-0625-4a76-887d-2270481779ab"
    },
    {
        "author": "韓淲",
        "paragraphs": [
            "雨收晴色弄雲陰，昨日鵝湖山下行。",
            "四世交游嗟舊好，兩人相與締新盟。",
            "閒身終歲悠悠過，華髮經春種種生。",
            "矯首武夷山六曲，安仁有酒定同傾。"
        ],
        "title": "二月二日贈杜晦之",
        "id": "f5dc2d27-3f71-4c40-8b97-6392541bd61e"
    },
    {
        "author": "韓淲",
        "paragraphs": [
            "人間臭味易相尋，誰復詩騷著意深。",
            "自古高吟唯洛下，一時勝事說山陰。",
            "閒看禪月臺前水，笑倚靈山閣外林。",
            "安得朱絃與疏越，與君三歎有遺音。"
        ],
        "title": "贈鄭處晦",
        "id": "adc23f4f-a1fd-44f7-be20-3acbe0a04bb3"
    },
    {
        "author": "韓淲",
        "paragraphs": [
            "兩龔二阮古來希，古月之家喜得之。",
            "邂逅數年成契闊，因仍幾日復追隨。",
            "有詩有酒須人勝，無命無才亦我宜。",
            "華髮蒼顔勝强健，霜清山影鴈參差。"
        ],
        "title": "贈季倫伯皋叔姪",
        "id": "9852d5eb-db50-4dcc-b176-76b3d5e53498"
    },
    {
        "author": "韓淲",
        "paragraphs": [
            "春風花下一杯酒，瀟灑玉溪溪上頭。",
            "醉裏只知傾意氣，別來誰識訴憂愁。",
            "覇王城畔看遺跡，歸鴈亭邊憶勝遊。",
            "他日相逢更何許，夜深燈火記綢繆。"
        ],
        "title": "贈孫叔晦解元澈",
        "id": "e16f0194-e84c-458b-aceb-85a645d820bd"
    },
    {
        "author": "韓淲",
        "paragraphs": [
            "休論南渡恐傷神，歲月推遷少此人。",
            "已解捐軀言國事，可能忘命掃邊塵。",
            "賈生痛哭初何意，壯士長歌豈隠淪。",
            "我在玉溪徒自老，杜門今度幾秋春。"
        ],
        "title": "贈蔡八",
        "id": "b6e194b5-ef1c-48f4-886e-5e4992f8fb1d"
    },
    {
        "author": "韓淲",
        "paragraphs": [
            "浮家泛宅玉溪邊，小泊茶樓又過年。",
            "山郡野花共酒盞，天街官柳望吟篇。",
            "平吞餘子價可待，傾倒諸公譽正延。",
            "日復故疆須老手，步歸青瑣伴金蟬。"
        ],
        "title": "十一日再贈器之",
        "id": "278f922b-6bf1-4e6a-8a89-26605b6a7e2a"
    },
    {
        "author": "韓淲",
        "paragraphs": [
            "尋常盡月無人問，邂逅今朝有客留。",
            "酒到醉深纔得味，詩因吟好却生愁。",
            "夕陽倒射亂雲合，淺水未乾飄葉浮。",
            "揮手薰風只如此，角聲孤起在城樓。"
        ],
        "title": "戲贈成季",
        "id": "627aa308-b3e7-4b97-8a97-01e7c25ff039"
    },
    {
        "author": "韓淲",
        "paragraphs": [
            "玉溪夜飲十年時，月底群山翠作圍。",
            "盡吸煙霞歸酒盞，但知風露著人衣。",
            "飄零如我空攀桂，邂逅從公合采薇。",
            "南北兩峰元自好，長安城裏暗塵飛。"
        ],
        "title": "贈鄭尉",
        "id": "437ac477-424e-4a8d-97c5-2109dfc39fd2"
    },
    {
        "author": "韓淲",
        "paragraphs": [
            "少回餘刃到琴歌，便覺民生政以和。",
            "撫字自然成訟簡，豐登元不爲苗多。",
            "溪山有暇乘軒出，僚友常時載酒過。",
            "我亦久爲疎散客，與君吟嘯欲如何。"
        ],
        "title": "贈晁大令尹",
        "id": "0e37e0fc-db05-4483-921a-b291054801d7"
    },
    {
        "author": "韓淲",
        "paragraphs": [
            "行遍山巔與水涯，南遊何地說中華。",
            "故人又見君三世，薄宦休論我一家。",
            "邂逅薰香因把酒，從容附火試煎茶。",
            "典刑文顯誰能信，搔首疎梅看雪花。"
        ],
        "title": "贈王理曹",
        "id": "8c14a41f-ae77-4d12-ad53-f4afaaaa7eb2"
    },
    {
        "author": "韓淲",
        "paragraphs": [
            "春風苑路百花枝，猶記青袍上第時。",
            "喜事爲君嘗把酒，交情雖我亦哦詩。",
            "傳礲梅畔看新築，鷲嶺松間覓舊題。",
            "別後相逢乃如此，人生難得是襟期。"
        ],
        "title": "贈俞司戶",
        "id": "abc49113-dba8-4a79-8a0a-9fcf94e62c63"
    },
    {
        "author": "韓淲",
        "paragraphs": [
            "再世論交意已親，會逢還在葛谿濱。",
            "同流要是涇隨渭，絕俗何殊玉與珉。",
            "落珮倒冠誰避地，垂紳搢笏自知津。",
            "下言只有長相憶，乳燕鳴鳩又晚春。"
        ],
        "title": "送孫司戶",
        "id": "f1010862-c9de-490b-b4a1-15eb99572597"
    },
    {
        "author": "韓淲",
        "paragraphs": [
            "夕陽門外是南齋，望斷山顛與水涯。",
            "曉去挾書雖雅放，晏歸不飲也談諧。",
            "新池喜種蓮當戶，舊逕慵鋤草沒階。",
            "約綽郊居遂初賦，只消黄帽與青鞋。"
        ],
        "title": "柬鄭一",
        "id": "0176c4e4-e2a2-4411-8e59-6b8bdca56bb3"
    },
    {
        "author": "韓淲",
        "paragraphs": [
            "風花煙草滿春山，五載相望各掩關。",
            "奮迅詞場君未艾，棲遲田里我長閒。",
            "升沉交舊今多少，中外親知昔往還。",
            "隨俗何如絕流俗，幾回吟醉睡其間。"
        ],
        "title": "柬周次公",
        "id": "1052edc8-bfec-4593-8ef7-e2fc7b94b4c5"
    },
    {
        "author": "韓淲",
        "paragraphs": [
            "澗谷春前已見梅，愛閑能有幾人來。",
            "香收冷蘂依篁竹，影落孤根瑣翠苔。",
            "吟動敢因呈和句，酒闌猶記得隣杯。",
            "謫仙今在黄堂裏，還許尋芳使醉陪。"
        ],
        "title": "呈李權郡",
        "id": "ef5aa2ff-c27b-416e-ac54-933c3fbc844c"
    },
    {
        "author": "韓淲",
        "paragraphs": [
            "窗外湘山雪正奇，不知曾費幾篇詩。",
            "我窮正墮京城日，公達宜居臺省時。",
            "春近定須歸柳葉，臘殘應弗問梅枝。",
            "他年拂袖岷峨去，好話江東有客思。"
        ],
        "title": "薜農寺連月不相見雪中思其所居對湖山之勝一詩呈之",
        "id": "23985654-cbc6-4d61-b9ab-9753ac926dcb"
    },
    {
        "author": "韓淲",
        "paragraphs": [
            "雨巖只在博山隈，往往能令俗駕回。",
            "挈杖失從賢者去，住庵應喜謫仙來。",
            "中林卧壑先藏野，盤石鳴泉上有梅。",
            "蚤夕金華鹿田寺，斯遊重省又遐哉。"
        ],
        "title": "朱卿入雨巖本約同遊一詩呈之",
        "id": "8e203009-bee0-45d7-bca4-d957060b997a"
    },
    {
        "author": "韓淲",
        "paragraphs": [
            "節物推遷還獻歲，紛紛如看霧中花。",
            "春盤又見菜纖手，臘酒已傾餳膠牙。",
            "山野寄吟寧漫與，禁林有和實驚嗟。",
            "韋蘇州集多酬唱，亦有州民釣客家。"
        ],
        "title": "丁使君和昌父詩朱卿亦有句次韵呈之",
        "id": "24da47ae-d1f4-4a20-8151-8d909bfd22a2"
    },
    {
        "author": "韓淲",
        "paragraphs": [
            "曾得清詩和吾句，江山吳楚每相望。",
            "垂頭白髮蕭蕭短，到眼青春苒苒長。",
            "萬里御風游汗漫，一歌此日對滄浪。",
            "不須更把論文酒，今是前非枉斷腸。"
        ],
        "title": "呈趙清江",
        "id": "9f2d5e0b-a977-4172-8c08-8bcacc4ca2c8"
    },
    {
        "author": "韓淲",
        "paragraphs": [
            "雪片纔飛冬已深，詩家何在索沉吟。",
            "軒裳縱好從他意，筆硯雖荒尚此心。",
            "細撥爐灰空自處，緩迴溪棹合相尋。",
            "臘前年後梅多少，愁絕孤山處士林。"
        ],
        "title": "呈仲至",
        "id": "4332b282-13ee-482c-8266-589215e62fb9"
    },
    {
        "author": "韓淲",
        "paragraphs": [
            "三畏堂中一老人，青編黄卷養精神。",
            "孜孜爲善學時習，兀兀窮年德日新。",
            "常以路遥難請益，且於坐下得親仁。",
            "淵哉和靖相傳處，多少聲名聳搢紳。"
        ],
        "title": "呈王十二丈",
        "id": "bffc455d-36e7-40d6-a1cd-7edfcfa5e357"
    },
    {
        "author": "韓淲",
        "paragraphs": [
            "白髮垂垂訪故人，從渠今昔話頭新。",
            "留連樽酒空搔首，點定書文且放身。",
            "見說得泉尋窈窕，每經來路喜嶙峋。",
            "誰知赤葉青林外，又見梅花是小春。"
        ],
        "title": "呈昌甫",
        "id": "c6ad798a-7a07-4f6a-a502-608e67fbe521"
    },
    {
        "author": "韓淲",
        "paragraphs": [
            "九年不見新詩句，聞過名山得勝遊。",
            "步轉高寒灊岳聳，眼明橫絕大江流。",
            "留連朔雪僧窗夜，邂逅西風客舍秋。",
            "當使胸襟更陶寫，乘時談笑上瀛洲。"
        ],
        "title": "呈晁元默",
        "id": "bd88c4a0-fd08-4777-948b-94198b4eb44f"
    },
    {
        "author": "韓淲",
        "paragraphs": [
            "謫仙曾昔冠詞場，一笑巖花滿意芳。",
            "月裏直攀蟾桂種，風前常惹御爐香。",
            "從他凡艷傾城色，本自高名觀國光。",
            "少爲清秋試題品，五雲歸路鶴天長。"
        ],
        "title": "呈朱卿  其一",
        "id": "9dcedd2a-10e5-4546-b0a2-028689a36a2a"
    },
    {
        "author": "韓淲",
        "paragraphs": [
            "弭節高溪又一年，功名終古畫凌煙。",
            "經筵星拱雲霄上，言路風行雨露邊。",
            "早達未應真勇退，晚成當不負臚傳。",
            "叢生桂處秋光好，磅礴閒心且醉眠。"
        ],
        "title": "呈朱卿  其二",
        "id": "2a3412d1-583c-41b0-b104-c036410abfe0"
    },
    {
        "author": "韓淲",
        "paragraphs": [
            "乘流遇坎過饒陽，不見長安且惜芳。",
            "酒到此時瓶欲罄，詩來明月韵偏彊。",
            "無端醉裏乾坤大，有底吟邊歲月忙。",
            "一笑漁樵與爭席，春風何事不彷徉。"
        ],
        "title": "呈朱卿  其三",
        "id": "fde7ed16-6421-4e86-8d32-295172952946"
    },
    {
        "author": "韓淲",
        "paragraphs": [
            "一再相逢把酒杯，老年懷抱爲君開。",
            "溪山有味還飛雪，草木何心欲放梅。",
            "共喜醉言方繾綣，又愁別後已徘徊。",
            "且論訪戴成奇事，莫失扁舟我往來。"
        ],
        "title": "三衢史教授留館",
        "id": "20f84ba4-fc47-4f11-ba15-fbadc617dfd0"
    },
    {
        "author": "韓淲",
        "paragraphs": [
            "梅花時節大關情，可若山村水舘生。",
            "取樂未應須酒飲，忘言終不欠詩成。",
            "合污尺寸多翻覆，廢道毫芒即重輕。",
            "季考月書開榜後，思君官滿又將行。"
        ],
        "title": "簡施教授",
        "id": "a0788269-14a1-4dc2-b073-18582b407c00"
    },
    {
        "author": "韓淲",
        "paragraphs": [
            "赤城霞抱玉麒麟，祖業傳芳信有人。",
            "占得倫魁到名第，會將經濟取通津。",
            "我歸邂逅情如舊，君去相思話更新。",
            "燕麥風摇梅熟雨，爲吟初度紀佳辰。"
        ],
        "title": "王教授",
        "id": "a373d8c6-4fca-4bf8-9d4c-00ba1cadf364"
    },
    {
        "author": "韓淲",
        "paragraphs": [
            "二年清節照冰溪，一笑屏星興懶題。",
            "五月誕辰宜熟醉，九關雲路豈難躋。",
            "家傳學行元無恙，世濟聲華信可稽。",
            "邂逅從容何以祝，寸田尺宅理刀圭。"
        ],
        "title": "徐倅",
        "id": "abbf9827-6703-48e5-909c-5e8c3caece39"
    },
    {
        "author": "韓淲",
        "paragraphs": [
            "看兒遥宦離吾身，吏在廉平穩問津。",
            "積世衣冠當報國，隨時祿秩莫憂貧。",
            "周旋同列防猜忌，出入其間節怒嗔。",
            "滿眼江湖是三峽，堂堂祖業有偏親。"
        ],
        "title": "示大兒峽州簽書判官",
        "id": "eff1dfcd-b069-40c3-8b2c-563f7c09512d"
    },
    {
        "author": "韓淲",
        "paragraphs": [
            "信城居士揚今古，老大馳聲更不群。",
            "只是陰陽與流轉，便能貴賤合知聞。",
            "功名要以時難得，賢哲惟夫命亦分。",
            "好事勞君過山澤，因行爲我看風雲。"
        ],
        "title": "贈日者入浙",
        "id": "17800219-2562-4035-8e71-b38e50a6a825"
    },
    {
        "author": "韓淲",
        "paragraphs": [
            "小樓經卷雜琴書，落架蒲桃影碧疎。",
            "施主去來多佛事，堂僧分散各清居。",
            "戲臨米帖行吟後，困理茶鐺出觀初。",
            "門外滿堤沽酒市，誰看金鯽舊池魚。"
        ],
        "title": "贈南屏潜講主",
        "id": "22bc7708-dfd8-41a9-a8e6-7a2f01e375a6"
    },
    {
        "author": "韓淲",
        "paragraphs": [
            "一榻雲居十七年，茶山香火了閑緣。",
            "隨身竿木初無地，到手鈐槌亦信天。",
            "喚起兩賢誰種竹，來尋北郭我烹泉。",
            "塵塵剎剎衆生濁，消得禪宗建法筵。"
        ],
        "title": "茶山贈遠老",
        "id": "2b0c3d29-c68d-4a7b-b228-1431e7603ca2"
    },
    {
        "author": "韓淲",
        "paragraphs": [
            "風霜江浙又窮冬，瓶錫飄然寺寺鐘。",
            "爵服豈能三事衲，軒車多欠一枝筇。",
            "君先靈運當成佛，我比樊遲願學農。",
            "想得禪家人不到，山門惟有白雲封。"
        ],
        "title": "寄淮聖僧元肇",
        "id": "eb281ea3-1cdf-4400-aa54-f400ce3457ff"
    },
    {
        "author": "韓淲",
        "paragraphs": [
            "朝回日日曉鶑邊，寶带春風蹙繡韉。",
            "過眼任題紅葉句，放懷應點白雲篇。",
            "沉香亭北寧無地，群玉山頭別有天。",
            "更向紫微垣內去，衣冠文物是真仙。"
        ],
        "title": "送趙戶部迎侍回朝  其一",
        "id": "f6ffa727-802d-4127-ab1e-aa5ddad51272"
    },
    {
        "author": "韓淲",
        "paragraphs": [
            "幾年高隠占南池，得路榮觀此一時。",
            "持節把麾今已了，握蘭簪筆未爲遲。",
            "暫來舊里歡迎侍，便立新班好論思。",
            "莫論山人在空谷，爲公猿鶴伴參差。"
        ],
        "title": "送趙戶部迎侍回朝  其二",
        "id": "18d2228f-c1c6-40cc-b86f-5e088dee12e7"
    },
    {
        "author": "韓淲",
        "paragraphs": [
            "二年人說戴江陰，五馬常存萬古心。",
            "肯以清朝爲得路，豈開黄卷始知音。",
            "見聞雜陋由來久，音旨親承請自今。",
            "時世適然多出處，達觀鐘鼎等山林。"
        ],
        "title": "送戴少望知軍入朝",
        "id": "08ba9b2c-52c5-4deb-8949-93e5c0ccea3d"
    },
    {
        "author": "韓淲",
        "paragraphs": [
            "九華風物想依然，一隔星霜近十年。",
            "方喜因依二天庇，又看歸覲五雲邊。",
            "蹌蹌朝士推賢業，穆穆虛皇待奏篇。",
            "收取功名上臺閣，人間誰不羨登仙。"
        ],
        "title": "送許鼓院入朝",
        "id": "369ab60b-ea5d-465f-b6a2-63fede895191"
    },
    {
        "author": "韓淲",
        "paragraphs": [
            "往來試與護氈裘，淮水湯湯江水流。",
            "霜雪馬頭應北望，風烟舟尾且南遊。",
            "皇華使節名方起，天寵廉車爵更優。",
            "翰墨場中真矍鑠，壯懷能賦亦封侯。"
        ],
        "title": "送潘舍人護客",
        "id": "87d56dae-5361-46ab-8c3d-ccc4101cb41d"
    },
    {
        "author": "韓淲",
        "paragraphs": [
            "雪裏春風使者舟，萬釘橫带紫綺裘。",
            "王人自占諸侯上，漢使何妨絕塞遊。",
            "鐵甕城頭過京口，金山江外是揚州。",
            "宮桃御柳開時候，黄道歸來拜冕旒。"
        ],
        "title": "重送潘舍人",
        "id": "34fe0ffb-34f0-498e-ad6c-5a5311ec253a"
    },
    {
        "author": "韓淲",
        "paragraphs": [
            "富春山下好哦詩，訪古懷賢亦自奇。",
            "孫祖墓荒猶巃嵸，嚴陵臺在更淪漪。",
            "鯉庭徯次真爲樂，鳳闕趨朝信有期。",
            "一棹潮風解袢暑，石橋秋近足歸思。"
        ],
        "title": "送富陽曾丞",
        "id": "da3423e4-f41f-49c8-9d49-4f47858e7a99"
    },
    {
        "author": "韓淲",
        "paragraphs": [
            "江西道院少迴旋，蚤晚依然省部遷。",
            "教子既同分竹虎，傳家元自冠金蟬。",
            "向來朝闕看飛珮，此去名藩好著鞭。",
            "八百洞開應一笑，遊閒更與問黄仙。"
        ],
        "title": "送施寺丞筠州",
        "id": "6285633c-dd91-4db8-b607-b58b1a793869"
    },
    {
        "author": "韓淲",
        "paragraphs": [
            "籬邊無菊可清尊，又見行人別我門。",
            "隨意一杯非暢飲，徒知九日欲何言。",
            "寒煙淮塞干戈滿，野路江村鳥雀喧。",
            "滕閣迥臨雲雨上，好依英簜說丘園。"
        ],
        "title": "送何學諭赴江西陳漕之招",
        "id": "43b74af9-4f6b-4248-9c02-93d46d270da8"
    },
    {
        "author": "韓淲",
        "paragraphs": [
            "白下長干亦舊遊，十年重到喜依劉。",
            "幕中籌策無非事，江左衣冠有勝流。",
            "滿路梅花春信動，一篙波影頌聲浮。",
            "從來知己何難易，贏得榮名尚黑頭。"
        ],
        "title": "子壽從金陵之招",
        "id": "3d10e79a-5bc7-4aa0-be68-f23f871376c6"
    },
    {
        "author": "韓淲",
        "paragraphs": [
            "準擬新凉共酒巵，溪山到處少清詩。",
            "何年結社得如此，比日登樓已可知。",
            "製邑且分蓮幕去，鳴琴應負錦囊隨。",
            "鵝湖石井青楓峽，又近淵明把菊時。"
        ],
        "title": "送推官攝邑鉛山",
        "id": "ccf82051-7b7b-4b57-8a63-80a6ca2e51ab"
    },
    {
        "author": "韓淲",
        "paragraphs": [
            "乾封摇落西風起，忽憶故人何處詩。",
            "白髮居頭空自笑，青山到眼望都疑。",
            "尋常蓮幕知難近，邂逅絃歌豈易爲。",
            "若見趙舒煩問訊，晚禾方得雨垂垂。"
        ],
        "title": "吳推官權永豐",
        "id": "cab0dd4a-8ce2-4f96-9a1c-1b7eb8e1e1db"
    },
    {
        "author": "韓淲",
        "paragraphs": [
            "良天佳月共中秋，綠水青山一倚樓。",
            "今古情懷只如此，幾多杯酒可銷愁。",
            "得隨撰杖平生願，又向乾封數日留。",
            "湖海交遊難定準，眼明烟鳥下滄洲。"
        ],
        "title": "徐和卿潘文叔溪樓夜飲因送之永豐",
        "id": "0d810048-92ac-4bf6-9931-62876b0565c3"
    },
    {
        "author": "韓淲",
        "paragraphs": [
            "莫忘前人食息間，好將祿養奉親歡。",
            "愧予行淺無堪法，幸子時亨能效官。",
            "經緯家聲元自好，棟梁門戶各相看。",
            "西風喜送吳中去，年少加鞭信不難。"
        ],
        "title": "送八姪赴調借仲和兄所贈詩韵",
        "id": "c08a52e9-9a27-4823-b083-a02b8029fed1"
    },
    {
        "author": "韓淲",
        "paragraphs": [
            "愛惜吾民爲國憂，錙銖尺寸本征求。",
            "勿輕朱墨勾稽日，當重金繒講解秋。",
            "奮起儒科多意氣，養成人物轉風流。",
            "竹林回首琴書地，猿嘯鶴鳴山翠浮。"
        ],
        "title": "送伯輝之官德興",
        "id": "ebb00fc3-aa8e-49f5-b1a8-37ed95b25822"
    },
    {
        "author": "韓淲",
        "paragraphs": [
            "上饒有路達松陽，江浙隣封只異鄉。",
            "幾載玉峰超霧重，一朝蒼嶺惠雲長。",
            "决科意氣能相過，隨世功名合自彊。",
            "高士不爲何太甚，且稽絲粟恐民傷。"
        ],
        "title": "送吳主簿之官",
        "id": "e15cc30e-33a8-4c3b-81fb-431215cbaad8"
    },
    {
        "author": "韓淲",
        "paragraphs": [
            "行色西風入帝城，新凉吹稻雨開晴。",
            "月明茅店五更夢，潮上溪船千里程。",
            "老覺依依人去住，閑思一一我經行。",
            "功名意氣雲霄路，冠劍鏘然佩玉聲。"
        ],
        "title": "送孟元立之官行都酒所",
        "id": "cfc60b22-7321-4c9d-9dc4-ce4766a24d16"
    },
    {
        "author": "韓淲",
        "paragraphs": [
            "經月紅塵共小樓，西風吹夢遶湖流。",
            "文場兩地還趨走，客路他鄉有去留。",
            "壯日功名看輦路，老年心緒喜滄洲。",
            "北關門外一杯酒，潮水廟山灘上舟。"
        ],
        "title": "送成季  其一",
        "id": "77c1168b-d1ec-4c07-a51b-b613ba682566"
    },
    {
        "author": "韓淲",
        "paragraphs": [
            "秋日烘林巖桂花，笋輿應過野人家。",
            "青山路口望烏石，綠水渡頭行白沙。",
            "里社遊從情最樂，弟兄團聚興無涯。",
            "重陽天氣君歸去，賸醉芳尊詠物華。"
        ],
        "title": "送成季  其二",
        "id": "4e32d161-0c13-4ec8-a619-b2c8696fa313"
    },
    {
        "author": "韓淲",
        "paragraphs": [
            "邂逅薰風醉酒壺，秋聲俄已到菰蒲。",
            "扁舟西笑遊鍾阜，攟載東還入鏡湖。",
            "尚友更思狂客不，愛閑時過放翁無。",
            "壯心老矣詩情在，滿眼雲山道轉孤。"
        ],
        "title": "送莊賢良自鍾山歸鏡山",
        "id": "c188a156-36b1-4ec6-ad84-5774ebb4cdb4"
    },
    {
        "author": "韓淲",
        "paragraphs": [
            "進退非關我重輕，鄉來何屢乞青城。",
            "西風又上蓬山去，指日須爲政地行。",
            "衛霍功名思滅敵，成康時世欲持平。",
            "西湖之上煙波闊，回首能令眼倍明。"
        ],
        "tags": [
            "西湖"
        ],
        "title": "送曾鴻甫著作還朝",
        "id": "a2308a53-c280-414b-91a0-fb405b9cce21"
    },
    {
        "author": "韓淲",
        "paragraphs": [
            "傾壺玉澗金波委，天地中間惜九秋。",
            "跬步往來空躑躅，何心出處試綢繆。",
            "柯山風葉無樵斧，湍石煙簑有釣舟。",
            "鴻鴈初飛吳越冷，震風堆雪卷潮頭。"
        ],
        "title": "送耿宰屬浙漕秋試",
        "id": "71f7928a-0bc1-4296-9274-9ac25eac35c1"
    },
    {
        "author": "韓淲",
        "paragraphs": [
            "纔得公來又見歸，浙江瀰眇越山微。",
            "岸花汀草依然是，官柳宮槐頓爾非。",
            "朝路往還從舊少，詩家識賞至今稀。",
            "西興渡口斜暉裏，儘好風帆槳棹飛。"
        ],
        "title": "送仲至罷歸",
        "id": "dc721aae-b801-4c06-bf88-bf9e3770fe81"
    },
    {
        "author": "韓淲",
        "paragraphs": [
            "富春山下賞花時，夜半潮生醉不知。",
            "人事變遷驚易老，歲華荏苒歎多奇。",
            "風聲野樹吹殘葉，雪意江梅發好枝。",
            "且喜彈冠天上去，舊登臨處爲題詩。"
        ],
        "title": "送溫尉赴調",
        "id": "461b924a-f604-41c5-b4d1-6dc7726b67e4"
    },
    {
        "author": "韓淲",
        "paragraphs": [
            "薰風幕府上隆中，想見旌旗照日烽。",
            "絕塞江山元自若，故都京洛豈難通。",
            "古今只有時艱阻，賢否寧無志不同。",
            "羊陸規模亦深遠，因言爲我寄元戎。"
        ],
        "title": "送章撫幹兼寄皇甫襄陽",
        "id": "88489706-fa6a-42b6-919f-b9530a1bfc7a"
    },
    {
        "author": "韓淲",
        "paragraphs": [
            "送客逢花小棹飛，折來誰與歲寒期。",
            "老身不忍看千樹，明眼須容薦一枝。",
            "意象春融知玩索，咏歌物妙想舒遲。",
            "孤高比玉人之德，公豈尋香逐色思。"
        ],
        "title": "折南豅早梅送周國正",
        "id": "429526f0-6a36-48c9-be55-59dd6357ff1b"
    },
    {
        "author": "韓淲",
        "paragraphs": [
            "江湖契闊四年別，澗谷經行五日留。",
            "撲撲落梅啼鳥換，離離荒草昔人愁。",
            "餘寒漫自青山老，稍霽當同綠水遊。",
            "不羨章泉能薦禰，却忻半隠得依劉。"
        ],
        "title": "送伯皋入書院",
        "id": "8251fb8d-0ce7-49a7-8c67-98264b989bac"
    },
    {
        "author": "韓淲",
        "paragraphs": [
            "便好槐庭聽報麻，少遲江右建高牙。",
            "使華仕路應爭羨，晝繡鄉閭合共誇。",
            "別院笙歌開祖席，滿城桃李正飛花。",
            "不知誰下陳蕃榻，且看兒童竹馬遮。"
        ],
        "title": "送施知院洪帥",
        "id": "2d67eee0-7537-471a-81d2-9c553fa088c1"
    },
    {
        "author": "韓淲",
        "paragraphs": [
            "暫著鵷行却建牙，此身何地不爲家。",
            "閩山又作年時夢，吳會分明眼底花。",
            "舒卷壯懷公自笑，往來行李士爭誇。",
            "棠陰應有邦人望，笳鼓西風擁帥華。"
        ],
        "title": "送辛帥三山",
        "id": "d4560a51-2ffe-4bee-8da3-c75d34d4ad21"
    },
    {
        "author": "韓淲",
        "paragraphs": [
            "西湖浙右多佳士，爲我春風各寄聲。",
            "睡閣有閒當領略，癯庵因過試經行。",
            "終年離索非人事，它日相思不世情。",
            "更是吳王舊池館，桃紅李白草初生。"
        ],
        "tags": [
            "西湖"
        ],
        "title": "送余解元再往吳中",
        "id": "72d4ce9e-df3c-484c-a8bf-b6f578439573"
    },
    {
        "author": "韓淲",
        "paragraphs": [
            "平生四海幾過從，晚向閩山訪海翁。",
            "又見稼軒趨召節，却隨舉子赴南宮。",
            "風雲變態高情表，歲月侵尋醉眼中。",
            "可是龍川便真隠，乘時勳業尚須公。"
        ],
        "title": "送陳同甫丈赴省",
        "id": "32fe9f81-ca5b-4dce-914a-98b768db42de"
    },
    {
        "author": "韓淲",
        "paragraphs": [
            "得雋春風有世科，西湖花柳奈君何。",
            "會逢舊治經行久，相與陳人笑語多。",
            "快睹揮毫明禮樂，不須製錦更弦歌。",
            "開禧正以才經濟，臺閣中間要講磨。"
        ],
        "tags": [
            "西湖"
        ],
        "title": "送徐仙遊赴省",
        "id": "8701fbc3-2c10-485d-b4b8-cbfa45fcc480"
    },
    {
        "author": "韓淲",
        "paragraphs": [
            "羽儀上閤拱清班，天近紅雲咫尺間。",
            "禮集會朝馳北闕，祥開壽節頌南山。",
            "龍鸞鞭扇隨分合，鵷鷺衣冠得往還。",
            "休沐定從湖寺去，人生誰不有忙閒。"
        ],
        "title": "送耿師幹得閤門",
        "id": "41cba120-3971-4bd6-878e-5c44e3cd1be5"
    },
    {
        "author": "韓淲",
        "paragraphs": [
            "日邊護漕建臺深，榮路長才入壯心。",
            "正是規恢要多士，須知汲引有知音。",
            "向來除夜嘗同賦，此別何時復盍簪。",
            "好上鴛行參劍佩，爲言風雪老山林。"
        ],
        "title": "送余運管入浙",
        "id": "32c10cd9-9ec9-4dc1-9b8b-7472cad2ff09"
    },
    {
        "author": "韓淲",
        "paragraphs": [
            "三年製錦見能賢，秩滿歸來寶婺邊。",
            "族闊是非無不爾，位高翻覆有如然。",
            "莫因別派妨隨牒，且念前聞穩著鞭。",
            "北客相家今幾許，堂堂忠獻自凌煙。"
        ],
        "title": "送上饒韓宰官滿歸東陽",
        "id": "56258de2-491c-4713-b8b7-50be061d3cd8"
    },
    {
        "author": "韓淲",
        "paragraphs": [
            "青山吳越晚潮天，領客登臨合醉眠。",
            "且抱風流尋酒盞，更移襟度入詩編。",
            "鴈行未許歸舟速，鳳闕猶看使節旋。",
            "處士一星人物表，往來書劍本超然。"
        ],
        "title": "光庭得節同彥章置酒江亭作別",
        "id": "7682184c-65af-4689-bb06-a0bfd757c51c"
    },
    {
        "author": "韓淲",
        "paragraphs": [
            "雪殘沙軟草芽肥，梅萼翻簷柳拂堤。",
            "山色翠連盤瓠石，水聲清接武陵溪。",
            "要看撫字歸談笑，且與經行試品題。",
            "我亦錢塘江上去，書林猿鶴共凄凄。"
        ],
        "tags": [
            "钱塘江"
        ],
        "title": "送沅陵宋令之官",
        "id": "44908603-75db-4dc2-998d-7cf017e5fa6b"
    },
    {
        "author": "韓淲",
        "paragraphs": [
            "清暑錢塘舶趠風，潮隨帆影度空濛。",
            "不妨放浪江山外，應笑驅馳朝市中。",
            "年少綠衣宜養志，時平黄卷合書功。",
            "南來桐樹彫零甚，喜子清揚趣不同。"
        ],
        "title": "送雙井三哥",
        "id": "90bbb0cb-86ac-4338-a154-836ad6b548dc"
    },
    {
        "author": "韓淲",
        "paragraphs": [
            "少勞吟筆賦催科，撫字心存政自和。",
            "莫道折楊無俗韵，要思于蒍有奇歌。",
            "時秋凉冷遽如許，客子宦遊將奈何。",
            "看即雙鳬候飛舄，清江江上一婆娑。"
        ],
        "title": "送趙清江",
        "id": "7dfc62cb-025e-47f4-9e25-6019f58e2689"
    },
    {
        "author": "韓淲",
        "paragraphs": [
            "惜別經年事已非，悔於塗炭坐朝衣。",
            "放身滄海未爲失，滿目青山胡不歸。",
            "零落交遊難聚集，凄凉族緒易因依。",
            "有來少住爲佳爾，老我逃虛甘息機。"
        ],
        "title": "送孟五六哥",
        "id": "3f851c75-7d82-4fe8-887c-82c06d0e6f65"
    },
    {
        "author": "韓淲",
        "paragraphs": [
            "苕溪秋碧卞峰濃，蓴菜鱸魚興味中。",
            "製錦歸來應自適，角巾行往與誰同。",
            "才華便合爲時用，士論須知得譽隆。",
            "留取棠陰在巖邑，爲公頻到詠仁風。"
        ],
        "title": "送芮玉山",
        "id": "039a7b43-ea22-498c-8e20-a3dc25706da5"
    },
    {
        "author": "韓淲",
        "paragraphs": [
            "澗頭連雨水還平，岸草縱橫日日生。",
            "過眼空林惟鳥影，驚心匝地轉蛙聲。",
            "病多止酒慵尋句，老矣焚香喜誦經。",
            "見說玉溪王別駕，二年官滿又將行。"
        ],
        "title": "送王寺簿倅秩滿回蘄  其一",
        "id": "b89067a6-05b9-44bf-ae48-0ef90cf4b2dd"
    },
    {
        "author": "韓淲",
        "paragraphs": [
            "百年駐蹕在東南，薄宦浮生士所諳。",
            "進退何心空自了，別離滿眼我難堪。",
            "救時事業終須做，隨世功名亦喜談。",
            "命也奈何天咫尺，鸞臺鳳閣本潭潭。"
        ],
        "title": "送王寺簿倅秩滿回蘄  其二",
        "id": "0ff19b23-9b56-4a71-a1d4-6ec789f3ab6d"
    },
    {
        "author": "韓淲",
        "paragraphs": [
            "淮山何處是蘄春，想見家林猿鶴新。",
            "合上烟霄輸壯志，却分風月又閑身。",
            "極知歸去無多日，細數交游有幾人。",
            "江左夷吾誰得似，急乘溫詔起經綸。"
        ],
        "title": "送王寺簿倅秩滿回蘄  其三",
        "id": "ce54d79b-b418-48f7-b3dd-049a8285b383"
    },
    {
        "author": "韓淲",
        "paragraphs": [
            "十年重入長安市，常把西林倒載人。",
            "少爲弦歌看撫字，莫須盃酒話酸辛。",
            "三賢久覺兩無有，千首何如一已真。",
            "禿髮顧予皆老矣，朝家更化孰知津。"
        ],
        "title": "蓋稀之作烏程縣",
        "id": "d452d05e-96c1-42ab-a4da-f016c56a9175"
    },
    {
        "author": "韓淲",
        "paragraphs": [
            "九華秀出明秋浦，暑雨吹凉樹色新。",
            "彈壓江山非俗輩，平分風月有詩人。",
            "經行古寺心情別，放步空村語笑親。",
            "安得酒邊看近作，白頭青眼話鱸蓴。"
        ],
        "title": "鄭中卿池陽倅貳",
        "id": "4cc03b96-8d56-4f65-bad3-63bdb1ce9a05"
    },
    {
        "author": "韓淲",
        "paragraphs": [
            "垂上甘泉玉笋班，又看均逸賀朱幡。",
            "當塗自是號名郡，近北還知出異恩。",
            "西望雪堂應坐嘯，東連鍾阜要蕃宣。",
            "名卿所至人皆仰，青鏡從渠霜鬢繁。"
        ],
        "title": "錢宗卿得當塗守",
        "id": "67057d96-59c5-4684-a255-2a98d92aacdf"
    },
    {
        "author": "韓淲",
        "paragraphs": [
            "經筵雖舊事猶新，似續中朝入薦紳。",
            "便賦泉山六百石，重光唐石八千春。",
            "從來力量非他意，到了工夫只此身。",
            "六月靈芝湖上寺，風凉相與洗車塵。"
        ],
        "title": "朱敬之監簿求泉南添差倅去泊靈芝",
        "id": "837d4cf6-e69c-452c-8894-d1af32b93925"
    },
    {
        "author": "韓淲",
        "paragraphs": [
            "雨凉吹動木犀天，莫遣清愁棹酒船。",
            "獨擁琴書去何處，又隨符竹到窮邊。",
            "區區事業皆身外，往往情懷只眼前。",
            "指點瀟湘在圖畫，有詩無負好風煙。"
        ],
        "title": "何學諭隨黄守靖州",
        "id": "6ab3fee6-3dc7-4cf4-88bb-6116df0d3a56"
    },
    {
        "author": "韓淲",
        "paragraphs": [
            "看了三山白鷺洲，歸來難老更何愁。",
            "弟兄舊隠家風在，子侄世科官業脩。",
            "魚計亭深雲塢口，青氈堂迥水塘頭。",
            "何時容我陪情話，華髮清樽事事幽。"
        ],
        "title": "成外歸秣陵",
        "id": "7bdd1546-bf22-4a31-98b8-66adcfebc34e"
    },
    {
        "author": "韓淲",
        "paragraphs": [
            "前時秋熟不能留，愧此常生間闊愁。",
            "見說長翁游隔郡，欣從重客到吾州。",
            "阿咸唁戚因迂步，諸友適來如合謀。",
            "居士聞斯須大笑，閒中離合等浮漚。"
        ],
        "title": "趙七哥歸併呈乃翁",
        "id": "859e0122-566f-4f46-8f33-27788ab90f41"
    },
    {
        "author": "韓淲",
        "paragraphs": [
            "吳越青山日日潮，魚龍出沒浪花驕。",
            "乾坤莽蕩盤今古，賢否交馳迫市朝。",
            "我有詩書心自得，人無風月意難消。",
            "三年尉滿歸天路，柳色爭春梅未飄。"
        ],
        "title": "石尉歸杭  其一",
        "id": "9733d8c2-bd5f-44b4-83e1-836f318bee5a"
    },
    {
        "author": "韓淲",
        "paragraphs": [
            "孤山梅與玉溪梅，溪上山根歲歲開。",
            "歸到鄉關須領畧，相逢官路且裴徊。",
            "無非共醉窮冬景，其奈他吟處士來。",
            "籬落園林浮動處，定應回首我塵埃。"
        ],
        "title": "石尉歸杭  其二",
        "id": "bd98c2a3-ab50-4f14-a60e-6c97dafab96a"
    },
    {
        "author": "韓淲",
        "paragraphs": [
            "一帆風雨轉吳頭，家在稽山事事幽。",
            "小試鳴琴還滿去，等閑結綬亦何求。",
            "政聲贏得多推美，學力須知轉好脩。",
            "我與君心似相密，別離無計可消愁。"
        ],
        "title": "文叔解官東歸",
        "id": "bec24a68-4072-44cf-9cce-a66746dd0344"
    },
    {
        "author": "韓淲",
        "paragraphs": [
            "一棹拖篷過甬東，潮平波面夕陽紅。",
            "極知我輩焚舟舉，更喜君家製錦功。",
            "楓葉未殘秋淡蕩，桂花猶共月朦朧。",
            "相逢莫恨相離別，連璧應摶九萬風。"
        ],
        "title": "送鍾親昆仲回四明  其一",
        "id": "ff9a7d10-6e6e-4e2b-be76-2f3b6869cfe4"
    },
    {
        "author": "韓淲",
        "paragraphs": [
            "浮生車馬易西東，邂逅相看醉頰紅。",
            "失喜却愁詩作祟，推愁猶喜酒書功。",
            "秋老水風吹浩蕩，夜深山月照朦朧。",
            "年來墨客驚無幾，四座當回正始風。"
        ],
        "title": "送鍾親昆仲回四明  其二",
        "id": "e7c5ced6-9eb2-4084-b286-ec94df819137"
    },
    {
        "author": "韓淲",
        "paragraphs": [
            "俯循常調到行都，薄宦猶煩五薦書。",
            "久歷男邦雖不較，更臨郡縣待何如。",
            "春風吹鬢秦淮老，夏日移家越嶺居。",
            "且以酒澆君磊塊，相逢誰道故人疎。"
        ],
        "title": "文叔赴部班引復回建康",
        "id": "6ebf2836-1f8a-487b-a657-c35874c7acd7"
    },
    {
        "author": "韓淲",
        "paragraphs": [
            "玉石村前捧檄來，氷溪蘭若小徘徊。",
            "因僧定可了禪悅，與俗何能辜雅懷。",
            "秋到山林風未脫，凉生絺綌雨須催。",
            "遥知有句曾吟不，想象章泉更樂哉。"
        ],
        "title": "劉簿檄自安仁回泊天寧",
        "id": "2775e603-0637-44b6-9880-7a44dc11fc85"
    },
    {
        "author": "韓淲",
        "paragraphs": [
            "城郭山林每相望，獨醒那忍共春酲。",
            "眼前人事忙如戲，脚底花時過若驚。",
            "從宦索居良易與，新知故態豈難評。",
            "朅來數日還歸去，隠地應多怨鶴迎。"
        ],
        "title": "二十六日昌甫歸章泉水",
        "id": "fbf30b20-a96f-4eda-b36c-b857895b4891"
    },
    {
        "author": "韓淲",
        "paragraphs": [
            "駸駸得路又遷居，廣厦夷塗不奈渠。",
            "賈島并州雖客舍，陶潜栗里祇吾廬。",
            "推敲終久誠無恙，揀擇須臾便有餘。",
            "但願朝回飽喫飯，時能唐突過黄初。"
        ],
        "title": "仲至除帑轄後移居",
        "id": "ddbcb675-f7dd-457c-81c2-51f2b9018207"
    },
    {
        "author": "韓淲",
        "paragraphs": [
            "靈元一點結胎胞，識取陰陽氣象交。",
            "具體無過乾六畫，施功全自震初爻。",
            "玉池金室歸真境，紫府丹臺近樂郊。",
            "更有些兒玄牝物，青城山頂約誅茅。"
        ],
        "title": "送合州青陽道人",
        "id": "c4181818-cac0-4311-b5cd-d64323be2ee0"
    },
    {
        "author": "韓淲",
        "paragraphs": [
            "閒思羽客約詩人，覓徧幽窗到竹陰。",
            "天近地嚴扃寶笈，道通仙隠得清琴。",
            "因成行去憑虛望，不見歸來何許尋。",
            "珍重同遊先寫句，薰風城市有山林。"
        ],
        "title": "同遊山前道院訪晉陵道士",
        "id": "694dcb29-48b3-4791-a29d-51d446b8de9c"
    },
    {
        "author": "韓淲",
        "paragraphs": [
            "分明共學要工夫，欲話離情一句無。",
            "肯把閑愁消日月，從教身世老江湖。",
            "晴雲野岫明霜樹，寒日平川濕露蕪。",
            "去去杜門思益友，只今搔首更踟躕。"
        ],
        "title": "別靈耀寺同舍",
        "id": "405d2806-f150-4fb2-87c6-0e14f274d823"
    },
    {
        "author": "韓淲",
        "paragraphs": [
            "眼底年華此一時，相逢意氣得追隨。",
            "清風朗月閒傾酒，流水高山漫賦詩。",
            "我已衰遲君莫問，君宜光大我深知。",
            "人間萬事邯鄲夢，海內交遊不記誰。"
        ],
        "title": "別子似",
        "id": "abd1b143-e297-4ccf-8ea7-d28a06c5f3a3"
    },
    {
        "author": "韓淲",
        "paragraphs": [
            "連天風雪滯行舟，更爲親朋一日留。",
            "搜索新詩供大笑，旋沽濁酒洗離愁。",
            "江橫水館漁村靜，山鎖僧房茅舍幽。",
            "抖擻三年塵土夢，片帆西上玉溪頭。"
        ],
        "title": "別許叔開胡彥道併呈曾正中",
        "id": "35c7a7dc-e6a9-4e45-9930-8e9ce28fadf2"
    },
    {
        "author": "韓淲",
        "paragraphs": [
            "知君又爾去筠陽，山路窮冬正雪霜。",
            "華髮相看俱老大，清言誰復共平章。",
            "梅花破暖開何處，楓葉凋寒落異鄉。",
            "雁影翩翩鷗烱烱，惜無餘地問行藏。"
        ],
        "title": "伯皋過筠陽甚惜其行",
        "id": "daa408f3-203e-42d1-8088-f42896a7fb7d"
    },
    {
        "author": "韓淲",
        "paragraphs": [
            "年時過我澗之南，寂寞寬閒所共堪。",
            "此道吾儕非自苦，人情物態是誰諳。",
            "灰心縱惜形容變，餬口猶圖齒頰甘。",
            "且和湖邊夕月句，老生無奈只常談。"
        ],
        "title": "趙太社出示夕月齋宮所作次韵報之",
        "id": "c25df64a-8b66-4a46-9922-1d941bfbf28f"
    },
    {
        "author": "韓淲",
        "paragraphs": [
            "見說空堂舍蓋公，秋深得雨慶時豐。",
            "喚回舊觀十年外，聚集清流一座中。",
            "臺映玉峰歸獨鶴，城依冰水下孤鴻。",
            "只消滿把籬邊菊，賓主風流意已通。"
        ],
        "title": "次韵宋倅  其一",
        "id": "afeb1b89-563f-4ff7-8474-4cc9b0a4e46f"
    },
    {
        "author": "韓淲",
        "paragraphs": [
            "海內交游不數公，又吟名勝句何豐。",
            "錦囊忽到溪山下，綉段爭看澗谷中。",
            "落拓自驚隨野馬，凄涼何止聽賓鴻。",
            "高齋容我陪珠履，不信窮途有路通。"
        ],
        "title": "次韵宋倅  其二",
        "id": "e3da42a2-1852-4f50-a40f-2676a2b43f13"
    },
    {
        "author": "韓淲",
        "paragraphs": [
            "春閒有客伴遨頭，應喜園亭處處幽。",
            "晴日暖風花影外，清歌妙舞酒船浮。",
            "牢籠好景開詩膽，愛惜流光入醉眸。",
            "珍重蘇門兩君子，至今人物尚同遊。"
        ],
        "title": "次韵元要陪倉使張園",
        "id": "e7159937-72c5-4191-be6c-d57342ccdd91"
    },
    {
        "author": "韓淲",
        "paragraphs": [
            "別後連綿好句來，朗哦深視百千迴。",
            "窮通身外庸何恨，生死人間信可哀。",
            "公既愛閒常隠几，我方瘡楚未持杯。",
            "澗梅點點從教白，春到章泉花自催。"
        ],
        "title": "次韵昌甫所寄  其一",
        "id": "49b868c1-1854-4542-82de-c9cd8caf3c01"
    },
    {
        "author": "韓淲",
        "paragraphs": [
            "飛舞醯鷄只甕天，何知老壯與窮堅。",
            "于今之世宜咸若，從古之賢定復然。",
            "荷盡菊殘非一日，草深地僻幾多年。",
            "吟窗明暗霜須雪，苟亦無言豈舍旃。"
        ],
        "title": "次韵昌甫所寄  其二",
        "id": "32a3ad7d-fb81-4b61-aab4-89df6f8f8e4c"
    },
    {
        "author": "韓淲",
        "paragraphs": [
            "催景陰陽長短宵，天回星紀又玄枵。",
            "霜寒草野真無惡，雨濕禾場正不聊。",
            "薄晚固宜山色遠，經冬猶未水痕銷。",
            "私家一飽官何恤，寂寂閒中歲月飄。"
        ],
        "title": "次韵昌甫所寄  其三",
        "id": "dad8bbea-1cad-47d5-87df-43bed67707bc"
    },
    {
        "author": "韓淲",
        "paragraphs": [
            "香來桂樹叢生處，招隠其如懷玉東。",
            "白髮滿頭唯我獨，清詩脫手幾人同。",
            "影摇明凈雲間月，聲滴幽微雨後風。",
            "秋以此花相勞苦，世塗誰拙又誰工。"
        ],
        "title": "次韵昌甫  其一",
        "id": "dde2d140-d9b7-49f8-8297-f13b51283b50"
    },
    {
        "author": "韓淲",
        "paragraphs": [
            "故人北客今多少，但願上下常相隨。",
            "比時一出得聚首，此日獨居還和詩。",
            "我家父祖不相見，君家兄弟誠所思。",
            "玉溪屈指已三世，霜風落葉吹疎籬。"
        ],
        "title": "次韵昌甫  其二",
        "id": "0c022b96-48e5-4e2e-8828-46d7292657aa"
    },
    {
        "author": "韓淲",
        "paragraphs": [
            "既貧且病是今年，容貌音聲亦變遷。",
            "縱起步趨終倦矣，訥於言語每頹然。",
            "秋涼頗似如人意，月好翻能攪我眠。",
            "試把閑情和佳句，瑞峰何處入章泉。"
        ],
        "title": "次韵昌甫  其三",
        "id": "e12adc97-392a-4591-bbaf-82ec8e1d1dc5"
    },
    {
        "author": "韓淲",
        "paragraphs": [
            "秋來風葉已紛披，景到懷人意可知。",
            "時泰果能同道泰，行危何必更身危。",
            "獨憐水後渾休說，相與山間是寄詩。",
            "空眄庭柯又如許，彼陶終是得顔怡。"
        ],
        "title": "次韵昌甫  其四",
        "id": "1a0ecc03-f63c-4929-8fad-20b14eb170a2"
    },
    {
        "author": "韓淲",
        "paragraphs": [
            "我圃雖荒亦有梅，云何也會待春回。",
            "尋香逐色從頭數，弄蘂攀條著眼催。",
            "老境隙光真野馬，新年律琯已飛灰。",
            "一枝千樹俱能爾，莫負尊前得句來。"
        ],
        "title": "次韵昌甫  其五",
        "id": "0e0c1c8c-6841-442c-8a14-8b2f91e0cb39"
    },
    {
        "author": "韓淲",
        "paragraphs": [
            "我圃雖荒亦有梅，相隨酬唱謂何哉。",
            "須知流水孤村外，儘有清明風月來。",
            "幽艷肯因人意發，好花元是化工栽。",
            "幾番立盡空行去，猶記西湖挈杖回。"
        ],
        "tags": [
            "西湖"
        ],
        "title": "次韵昌甫  其六",
        "id": "5b40ad5e-1178-4f26-b9b5-9e34373bf232"
    },
    {
        "author": "韓淲",
        "paragraphs": [
            "交遊零落舊同盟，望望章泉共此情。",
            "病後如斯猶得句，老來應不要知名。",
            "久於朝市閙中住，便合山林靜處行。",
            "今歲雪多梅更好，巡簷宜與細逢迎。"
        ],
        "title": "次韵昌甫  其七",
        "id": "684e25d4-93ca-4a0d-a248-2108b792931f"
    },
    {
        "author": "韓淲",
        "paragraphs": [
            "看梅動是隔年期，僧寺逢花正此時。",
            "火撥白灰相對榻，酒傾清醥亦盈巵。",
            "幽幽寒事空如夢，歷歷閒情獨寄詩。",
            "憐我倦遊還薄宦，南枝和雪又紛披。"
        ],
        "title": "次韵昌甫  其八",
        "id": "3f0dc1d3-ab11-42da-8f74-7727dfb71eaf"
    },
    {
        "author": "韓淲",
        "paragraphs": [
            "何處逢人可共杯，老來空覺歲時催。",
            "門前塗路無芳草，山裏林園欲放梅。",
            "殘雪未消經小至，繁霜猶凍待春回。",
            "好詩寄自章泉水，起我寒心一寸灰。"
        ],
        "title": "次韵昌甫  其九",
        "id": "bf08a228-c21a-4538-a591-bc55886539ce"
    },
    {
        "author": "韓淲",
        "paragraphs": [
            "老覺浮生空地隔，時來猶幸得書題。",
            "夢思百里身長遯，語別經年意轉凄。",
            "槐葉易風驚熱惱，蓮根少水厭塗泥。",
            "何當整履蒼苔滑，嘯竹高涼手重携。"
        ],
        "title": "次韵昌甫  其一○",
        "id": "df7f5457-0a03-479c-8aff-dd9580e04217"
    },
    {
        "author": "韓淲",
        "paragraphs": [
            "歎息彌襟强拄撐，人間閒處且閒行。",
            "風光漫與酬詩債，歲月何堪說宦情。",
            "近脫市朝誰信我，久居荒野孰如兄。",
            "青青又滿新成竹，相望章泉夜月明。"
        ],
        "title": "次韵昌甫  其一一",
        "id": "6ff37b13-d628-48be-88ed-c1dfeccf362e"
    },
    {
        "author": "韓淲",
        "paragraphs": [
            "盡道龐公遺以安，笋林上番又成竿。",
            "幾年手種要誰問，常日身閒只自看。",
            "墨妙席間殊不惡，茶甘林下莫留殘。",
            "荒尋幽討真空舉，今世孤風世所難。"
        ],
        "title": "次韵昌甫  其一二",
        "id": "2345e7ea-4c22-4f20-811a-d3dcd92f5531"
    },
    {
        "author": "韓淲",
        "paragraphs": [
            "僅得從容亦素期，意消心愜恨來遲。",
            "相將里舍歡言酒，珍重家庭聽說詩。",
            "落珮倒冠非所籍，毀車殺馬尚何思。",
            "從來鵬鷃夔蚿耳，不怨人之有佚遺。"
        ],
        "title": "次韵昌甫  其一三",
        "id": "c4fbf623-b42d-4c73-ae9f-819c20eb96b1"
    },
    {
        "author": "韓淲",
        "paragraphs": [
            "薄宦歸來盍罷休，閒心終是愛吾州。",
            "高名又喜爲澄觀，素隠何妨得卧遊。",
            "四海九州彫落盡，東鄰西舍往來不。",
            "秋風山裏相尋處，莫問人間有比周。"
        ],
        "title": "次韵昌甫見寄",
        "id": "c6fcac48-f119-4652-a432-e9273233273f"
    },
    {
        "author": "韓淲",
        "paragraphs": [
            "離羣常恨不能佳，桂到秋深處處花。",
            "幽討既尋泉水矣，傍搜豈忘月軒耶。",
            "翁留觴酌時煨栗，友爲爐熏更作茶。",
            "不是襟期安得此，世間餘事我何加。"
        ],
        "title": "次韵昌甫聞予過仲益見寄",
        "id": "756a1f45-ab5f-4a39-96e2-8075891313a1"
    },
    {
        "author": "韓淲",
        "paragraphs": [
            "多病登臺畏獨醒，荒園蘂菊尚青青。",
            "山中我友還新別，門外巾車亦始停。",
            "老去年年無以醉，詩來字字信斯馨。",
            "遥知隠地秋風急，坐對松寒數鶴翎。"
        ],
        "title": "次韵昌甫別後所寄",
        "id": "fb00a920-2d18-4e9b-887a-48e6bde38ff3"
    },
    {
        "author": "韓淲",
        "paragraphs": [
            "九十里山寬兩程，白雲隨步不辜行。",
            "石嵌塘水觀魚躍，土曠田塍放鶴鳴。",
            "兄弟留連因共集，兒孫問勞笑相迎。",
            "歸家轉覺深居簡，强把柴門更拄撐。"
        ],
        "title": "二十五日次韵昌甫別後所寄  其一",
        "id": "7ee7fb08-accd-4ab2-886d-5d78269de8bc"
    },
    {
        "author": "韓淲",
        "paragraphs": [
            "山凈泉甘草樹香，書楹茶具酒壺觴。",
            "故家南渡衣冠少，前輩中原文獻長。",
            "朝野從先終較別，衰榮到底未須忙。",
            "高風且作閑言會，時寄連篇復斷章。"
        ],
        "title": "二十五日次韵昌甫別後所寄  其二",
        "id": "8e5b6649-ddd2-4a85-8f36-5cee17752676"
    },
    {
        "author": "韓淲",
        "paragraphs": [
            "長日懷賢只坐馳，炎凉誰與世推移。",
            "貧生夢枕槐柯蟻，笑殺仙巢蓮葉龜。",
            "蕭瑟兩峰吟和處，辛勤千里寄來時。",
            "風流是我身名事，付與劉郎歌竹枝。"
        ],
        "title": "昌甫寄所和朴翁詩因亦次韵",
        "id": "d249f16e-cbb6-4ea2-961b-95df912a6e00"
    },
    {
        "author": "韓淲",
        "paragraphs": [
            "老覺年光秋更好，人間從昔易紛紜。",
            "漫將詩酒供閒客，常喜山林對隠君。",
            "話到忘言清似水，思之何事嬾於雲。",
            "相逢得醉茱萸盞，一段高風信不羣。"
        ],
        "title": "次韵徐子顔丈",
        "id": "fe172c68-a7e5-4a0b-8b71-315adbf64a1f"
    },
    {
        "author": "韓淲",
        "paragraphs": [
            "如君便合上鵷行，却愛湖邊梅蘂香。",
            "盡把珠璣爲妙手，誰疑鐵石作剛腸。",
            "文園病減初何苦，金谷春歸有底忙。",
            "我亦被花惱不徹，又因鼎臠得珍嘗。"
        ],
        "title": "次韵耿運幹",
        "id": "af1ece93-947b-4f79-873b-dfe57739805d"
    },
    {
        "author": "韓淲",
        "paragraphs": [
            "獨酌梅花醉似泥，市塵何敢近園扉。",
            "孤香藉雨知幽眇，冷艷排風與世違。",
            "燈火麗譙新氣象，琴尊高隠久光輝。",
            "隔江相望空華髮，燕子將來鴈欲歸。"
        ],
        "title": "次韵民瞻",
        "id": "ff0ff9be-a89f-434b-8171-12da1d3ff3f9"
    },
    {
        "author": "韓淲",
        "paragraphs": [
            "興寄寥寥豈尚同，詩歌往往嬾求工。",
            "從他漢魏曹劉上，盡爾齊梁沈謝中。",
            "百巧百窮無似我，一觴一咏有如公。",
            "今來古往能言者，多少焦琴爨下桐。"
        ],
        "title": "次韵余季倫",
        "id": "f5602e8c-6774-4924-b1aa-5932640ef20b"
    },
    {
        "author": "韓淲",
        "paragraphs": [
            "青青客舍付離騷，歲月崢嶸又一朝。",
            "不奈驅馳墮烟海，少遲盤礴對風潮。",
            "彈冠自笑平生拙，落筆誰容萬景驕。",
            "秋入壯懷探禹穴，吳天回首越山遥。"
        ],
        "title": "次韵鞏仲至",
        "id": "9c32620e-ba54-4be1-86ac-a899ad43a5b7"
    },
    {
        "author": "韓淲",
        "paragraphs": [
            "日日鉏園凈掃門，待尋幽草藝芳蓀。",
            "秋花又滿庭前樹，濁酒閒開座上尊。",
            "新事任從千百變，舊交纔得兩三番。",
            "淒涼北客溪南住，有句長吟莫厭繁。"
        ],
        "title": "次韵周景瑜",
        "id": "f7bb9027-7ad6-40e3-84e6-4aec2b4dd1e0"
    },
    {
        "author": "韓淲",
        "paragraphs": [
            "閒身襟抱爲君開，山已高深水漫洄。",
            "趁得春時花下飲，猶思秋夜月中來。",
            "留連自覺太多事，潦倒相從更幾回。",
            "詩到唱酬成宛轉，悠悠今古復關懷。"
        ],
        "title": "二十三日次韵斯遠",
        "id": "354f7b7d-c52e-4813-a20a-2ebcbdd8bb69"
    },
    {
        "author": "韓淲",
        "paragraphs": [
            "玉石村船子欲歸，相逢只合醉如泥。",
            "平生學識知何患，隨世功名信不迷。",
            "浪飲未應愁劑量，放言寧復究端倪。",
            "象山經得堂之記，出處升沈惜此題。"
        ],
        "title": "吳子似以長句爲贈次韵",
        "id": "623a79f8-edb8-497a-aff8-6d6516f55556"
    },
    {
        "author": "韓淲",
        "paragraphs": [
            "春殘物物尚堪書，捉筆尋詩獨遶廬。",
            "不特唱酬渾老也，未知交往盡歡歟。",
            "怕將笑口荒忙合，欲待愁眉款曲舒。",
            "忽爾流風萍是絮，宜乎化氣鼠爲鴽。"
        ],
        "title": "次韵王教授",
        "id": "364db599-6353-4583-9d7e-5ddfd752635e"
    },
    {
        "author": "韓淲",
        "paragraphs": [
            "風流儒雅古難并，自昔從公意氣傾。",
            "已覺好詩銷永夜，正宜小閣快新晴。",
            "推琴置酒情何適，取帖披圖論更精。",
            "當代如斯真可數，一潮烟棹我將行。"
        ],
        "title": "次韵同訪潘丈",
        "id": "339d2342-4651-485d-96cf-00eea70a69d8"
    },
    {
        "author": "韓淲",
        "paragraphs": [
            "清都誰不願居官，且是西湖最好山。",
            "此地固難常養病，他鄉只可便求閒。",
            "苦無筋力追王貢，那有心機衒孔顔。",
            "秋入兩峰明碧落，幾多鵷鷺簇天關。"
        ],
        "tags": [
            "西湖"
        ],
        "title": "次韵抱樸君問病求閒",
        "id": "c95afe5c-278d-49fd-9f04-1ffe292d79dc"
    },
    {
        "author": "韓淲",
        "paragraphs": [
            "春陰漠漠晚來寒，欲寫相思一字難。",
            "古錦詩囊無我佩，暗塵絃索尚誰彈。",
            "閒乘野逸神尤旺，靜少牢愁夢亦安。",
            "好爵浮名能有幾，人間翻覆自悲歡。"
        ],
        "title": "次韵孫叔晦",
        "id": "40081b86-13e5-4c54-9a7b-e84df9f74c8f"
    },
    {
        "author": "韓淲",
        "paragraphs": [
            "笑倒興公賦遂初，便尋前話豈無餘。",
            "春秋列國乘軒鶴，耆舊襄陽縮項魚。",
            "臘日未除曾舉酒，春正還始尚堪書。",
            "嶺頭梅萼歸來晚，湖海誰人更得如。"
        ],
        "title": "正旦次韵敖器之所寄",
        "id": "55eb559b-686c-47b4-bc6b-2f05cfdd3687"
    },
    {
        "author": "韓淲",
        "paragraphs": [
            "孤山夏木已蒼蒼，更著嵐光與水光。",
            "擇勝軒窗尤有味，懷賢姓字轉生香。",
            "湖陰漲霧歸雲靜，海氣吹風卷雨忙。",
            "恨不相從飫蔬食，細吟酬唱亦清涼。"
        ],
        "title": "次韵",
        "id": "faa0c29a-a05b-4506-a9c5-237e795c6ced"
    },
    {
        "author": "韓淲",
        "paragraphs": [
            "風流二士真連璧，乃爾行春到澗濱。",
            "小坐縱談前後事，推賢因數古今人。",
            "却思尊酒青燈夕，殊覺頭顱白髮新。",
            "得醉有閒誠可味，此情終不負吾身。"
        ],
        "title": "周景瑜同楊伯升見過次景瑜所贈伯升韵",
        "id": "a27608a7-baa2-4fde-a942-811b3dcf6800"
    },
    {
        "author": "韓淲",
        "paragraphs": [
            "只宜鄉黨與州閭，天下英名不可居。",
            "奮迅臨邊雖似壯，差池退隠實非疎。",
            "紛紛雖滿庸人見，歷歷難逃識者書。",
            "晚對匡山應自笑，却將心事賦兵車。"
        ],
        "tags": [
            "庐山"
        ],
        "title": "世昌携項平甫所和詩來歎其已逝次韵一首",
        "id": "237652d9-bf73-480b-aac3-c4d6988b9cb5"
    },
    {
        "author": "韓淲",
        "paragraphs": [
            "已接湖頭笑語香，雨餘又得句生凉。",
            "分明天意如人意，占盡山光與水光。",
            "朝市虛囂還隔遠，軒亭閑雅信深長。",
            "輸君少袖弦歌手，此樂吾儕亦未央。"
        ],
        "title": "次韵德脩",
        "id": "0893b8e5-8bf4-4fe9-9d3e-87bd3636a02c"
    },
    {
        "author": "韓淲",
        "paragraphs": [
            "名勝相從餐菊英，楚騷情味是三生。",
            "會逢其適論奇字，進退之間付濯纓。",
            "覽德鳳凰非苟集，俟秋蟋蟀也須鳴。",
            "誕彌俾爾耆而艾，况復村酤煮芋羹。"
        ],
        "title": "九月二十五日仲至携酒與客相過因爲作生日次韵春時所贈",
        "id": "1c2e280e-db96-4579-a486-621e8e694cd2"
    },
    {
        "author": "韓淲",
        "paragraphs": [
            "一抹紅橋卧水雲，雨收風葉尚沾巾。",
            "開門覓句無餘日，曲水流盃又浹旬。",
            "春事匆匆容易老，人情往往總輸真。",
            "河陽縣裏花千樹，猶記溪南寂寞濱。"
        ],
        "title": "次韵上饒",
        "id": "43e3093e-ffd5-4076-9d08-d1da672fb5bd"
    },
    {
        "author": "韓淲",
        "paragraphs": [
            "蕭然一葉下庭空，便覺風凉入袖中。",
            "餬口可能盂飯白，放身那羨带鞓紅。",
            "江湖水滿悲遊子，城闕秋生醉禿翁。",
            "且剝鴻頭對杯酌，翻雲覆雨久來同。"
        ],
        "title": "次韵余伯皋  其一",
        "id": "7c075641-a0cb-4942-a72a-7bf5dcc3d7bc"
    },
    {
        "author": "韓淲",
        "paragraphs": [
            "與君莫放酒杯空，是事無過一笑中。",
            "衮衮細看誰眼白，休休贏得自顔紅。",
            "世間爵服無歸客，天下漁簑有釣翁。",
            "飲罷不知今古異，酣然而睡且相同。"
        ],
        "title": "次韵余伯皋  其二",
        "id": "70a9a466-50c6-4c24-8963-a6d1e2dee9d0"
    },
    {
        "author": "韓淲",
        "paragraphs": [
            "此話休嘲道學殘，憂時當復寸心丹。",
            "扶溝在昔多遺緒，西伯於前實肇端。",
            "縣邑豈皆椎剝甚，民農惟獨撫摩寬。",
            "因公善治重拈起，侑坐誰圖作美觀。"
        ],
        "title": "視民如傷書呈上饒因其詩次韵",
        "id": "654d0151-22c6-4919-a60b-54366271e962"
    },
    {
        "author": "韓淲",
        "paragraphs": [
            "凋零我亦鬢星星，舊墨新刊百念輕。",
            "詩案自應留筆研，書窗誰不對梅瓶。",
            "趙岐交契身俱老，李漢親傳眼獨明。",
            "贏得泉溪春草綠，離離煙水照墳清。"
        ],
        "title": "上饒新刊鞏宋齊六言寄趙晏叟者次韵上饒",
        "id": "b0e295a8-1ac8-43b5-bc56-f714c6f71f8b"
    },
    {
        "author": "韓淲",
        "paragraphs": [
            "絕俗尋幽豈好奇，章泉不信更何之。",
            "仁賢固曰能親炙，交伴要之豈詭隨。",
            "去泊玉田雖宿雨，回程冷水喜晴颸。",
            "那知更著張饒縣，風雅還吟五字詩。"
        ],
        "title": "聞張饒縣有詩次韵",
        "id": "12e0af7e-72a7-4076-9c8f-8a753ab05ed5"
    },
    {
        "author": "韓淲",
        "paragraphs": [
            "要底勞生醉即休，從他勢利有包羞。",
            "秋高野外空環堵，月滿城時定倚樓。",
            "平揖山光明絕巘，凈摇谿影轉滄洲。",
            "可憐兒輩知陶寫，絲竹何如且茗甌。"
        ],
        "title": "次韵校官",
        "id": "9ea729ad-de03-4f58-a71e-a17ebb8bba32"
    },
    {
        "author": "韓淲",
        "paragraphs": [
            "落盡籬前一樹梅，海棠禁冷未全開。",
            "待晴自歷郊原去，苦雨誰從澗壑來。",
            "近喜交遊能好句，即須解后與深盃。",
            "佳人望斷碧雲合，九十日春餘幾哉。"
        ],
        "title": "次韵趙路分",
        "id": "d5383c77-e7b3-4453-889c-24e0fa0cd37e"
    },
    {
        "author": "韓淲",
        "paragraphs": [
            "漲雲吹雨轉輕雷，香草沿階芍藥開。",
            "正好青春乃奔走，只宜白日且徘徊。",
            "離懷未說人千里，撫事渾如水一杯。",
            "酒到多時詩定少，渭城絕唱復誰哉。"
        ],
        "title": "次韵次公  其一",
        "id": "f3256083-12f7-4146-9e0e-f3dc8f0178f1"
    },
    {
        "author": "韓淲",
        "paragraphs": [
            "山人常抱白雲眠，夢想雲林竹樹邊。",
            "恨不一杯同卜夜，情知七字獨吟天。",
            "由來里社無非舊，細數交遊有是賢。",
            "茗事肯隨人共煮，樵漁真足豁憂煎。"
        ],
        "title": "次韵次公  其二",
        "id": "b545e652-cb48-4827-a128-ede0cc6a1549"
    },
    {
        "author": "韓淲",
        "paragraphs": [
            "西風吹雨動雲車，野水浮花遶屋除。",
            "得興無過尋舊約，稱心尤覺是閒居。",
            "市塵不到秋聲早，樹色初分夜氣餘。",
            "架上古書吾輩事，一襟清暑爲躊躇。"
        ],
        "title": "次韵",
        "id": "d85fb5a0-259d-4b5d-87dd-c748986436b1"
    },
    {
        "author": "韓淲",
        "paragraphs": [
            "竹窗寒夜雪宜聽，澗道柴荆曉更扃。",
            "那得擁爐傾白墮，且爲數息問黄寧。",
            "輿籃興可知人勝，落紙詩尤見德馨。",
            "臘日尋常豈能爾，梅兄於我眼終青。"
        ],
        "title": "次韵昌甫",
        "id": "90497da1-860b-49e7-8c8c-1c737c84ced0"
    },
    {
        "author": "韓淲",
        "paragraphs": [
            "望斷湖山湖水西，君來我亦醉如泥。",
            "只宜吏隠歌仍嘯，莫問兒饑號與啼。",
            "巷仄人家隨地轉，庭空花草傍簷齊。",
            "樓高又倚秋風老，待把君詩處處題。"
        ],
        "title": "次仲至  其一",
        "id": "86e3c53a-d3aa-4d16-9b3c-1594e4119f6a"
    },
    {
        "author": "韓淲",
        "paragraphs": [
            "冷烟無計了愁端，花滿湖陰百頃寬。",
            "渺邈家山身獨老，周迴園館眼長寒。",
            "吹餳近市徒誇賣，上冢何人不鮮歡。",
            "空對海棠春睡足，數枝紅濕露漙漙。"
        ],
        "title": "次仲至  其二",
        "id": "8b8b8cea-40a7-4983-823a-828c71b40e9c"
    },
    {
        "author": "韓淲",
        "paragraphs": [
            "文獻相傳有父兄，山堂留得是詩情。",
            "果回富豔歸清遠，盡掃虛驕入正平。",
            "保社祇今難可繼，贈言如昔信堪驚。",
            "漢陽歷歷晴川樹，鸚鵡洲前黄鶴鳴。"
        ],
        "title": "仲至舉似項平甫所贈宦漢陽教官時也次韵",
        "id": "4fa42e7f-b19c-4ebc-b6b7-1448997b1225"
    },
    {
        "author": "韓淲",
        "paragraphs": [
            "團源深處有幽期，誰見壺林杜德機。",
            "曳履信知貧不病，采薇空論怨還非。",
            "前時解榻臨風處，半夜呼杯踏月歸。",
            "吟到菊花須再會，落霞孤鶩已秋飛。"
        ],
        "title": "次韵亨中見寄",
        "id": "f43c03bb-d52f-4a60-b76c-df8f74e00f17"
    },
    {
        "author": "韓淲",
        "paragraphs": [
            "歎息騷人不我違，常同醉酒把花枝。",
            "如今但得流傳賦，已久都無唱和詩。",
            "甌粵州閭臨去日，永嘉鄉井入朝時。",
            "相思屈指秋鴻近，空使揮絃目送知。"
        ],
        "title": "次韵潘德久見寄",
        "id": "8593c099-8086-48c8-973a-1c39f42bbd32"
    },
    {
        "author": "韓淲",
        "paragraphs": [
            "海內師門復幾人，書來善誘意循循。",
            "休論用舍與斯世，試較仙凡隔彼塵。",
            "是道淵淵書自若，相傳本本話常新。",
            "三山想像陳黄學，五馬歸來各素貧。"
        ],
        "title": "次韻陳膚仲又過鉛山見寄兼懷真卿丈",
        "id": "6f5b566f-14b8-4077-afda-d5c5fd669828"
    },
    {
        "author": "韓淲",
        "paragraphs": [
            "狂瀾正倒築新齋，回我家聲屬雅懷。",
            "想到淵源深徹底，窺從涯涘溜浮階。",
            "舜文正道須身見，佛老他岐定力排。",
            "今古沈浮幾多少，滔滔應不與之偕。"
        ],
        "title": "借章泉翁韵回齋",
        "id": "80bdb34c-5188-4cac-b417-8a623cb450f6"
    },
    {
        "author": "韓淲",
        "paragraphs": [
            "梅花臘後與春前，爆竹聲中更恍然。",
            "來往南山驚漸老，唱酬東郭信能賢。",
            "風流往事高情外，雅淡新知醉眼邊。",
            "盡日論文君慷慨，因時寫物我纏緜。"
        ],
        "title": "次韵次公",
        "id": "ab3bf1f4-0845-43e4-ad85-21526ba53530"
    },
    {
        "author": "韓淲",
        "paragraphs": [
            "閒却身心墮一偏，從渠佳月更凉天。",
            "每思君子宜看竹，設道宜男誰戴萱。",
            "寂寂故鄉通德里，悠悠往行孝廉船。",
            "江南過夏多梅雨，賦就郊居空放言。"
        ],
        "title": "趙倅再賦又次韵答",
        "id": "a0553fc0-7619-4372-ae69-f68076b8a3d1"
    },
    {
        "author": "韓淲",
        "paragraphs": [
            "雨煙埋却面前山，悵望高吟祇自看。",
            "既以酒壺相煖熱，更因墨帖破荒寒。",
            "誰家籬落梅千點，到處園林竹數竿。",
            "不是故人心事在，也隨塵慮失幽歡。"
        ],
        "title": "次公和韵再賦答之",
        "id": "8441db82-fb81-4cc2-a99c-d09af8c2dc33"
    },
    {
        "author": "韓淲",
        "paragraphs": [
            "檢點歸裝有句無，一樓晴日照階除。",
            "提瓶洗盞猶堪醉，破研摇毫亦可書。",
            "江水東流挾湖海，家山西上接匡廬。",
            "軒然握手春風裏，刎頸從來笑耳餘。"
        ],
        "tags": [
            "庐山"
        ],
        "title": "答行甫",
        "id": "e2f935df-bfd4-4e8b-9457-a815ad8e7a8d"
    },
    {
        "author": "韓淲",
        "paragraphs": [
            "霜風歲暮正深幽，喜見才華譽甚休。",
            "古者重交多管鮑，今之能賦少應劉。",
            "枯榮到底俱塵網，起滅由來付海漚。",
            "撥盡寒爐既相覓，恨無肥馬共輕裘。"
        ],
        "title": "次韵蔣縣尉",
        "id": "ce41a446-645b-46fa-b5a7-c8b4375d89ea"
    },
    {
        "author": "韓淲",
        "paragraphs": [
            "省事遥知多杜門，擁爐尋睡定溫溫。",
            "年來尚喜常同賦，日近還當不復言。",
            "畧去便回須管學，可行時止是丘園。",
            "雪寒江淺潮頭小，舟到泉溪春已暄。"
        ],
        "title": "次韵鞏帑轄",
        "id": "b0daac08-b372-4193-9828-40d37d98e989"
    },
    {
        "author": "韓淲",
        "paragraphs": [
            "眼中林密更山深，昧昧從前直至今。",
            "且與兒童誇好節，豈無交友話閒心。",
            "繁霜似雪空疑畫，盡日移時肯廢吟。",
            "歡喜有詩余半隠，遍遊朝市却山林。"
        ],
        "title": "次韵伯皋至日",
        "id": "21b39d00-97e5-4434-837b-ca67274b2fcc"
    },
    {
        "author": "韓淲",
        "paragraphs": [
            "詩寄同僚意有餘，清朝猶有此差除。",
            "悠悠道室仍祠廟，衮衮金坡盡石渠。",
            "會弁假饒方寸地，折鐺消得斗升儲。",
            "要之因任榮堂帖，員外空餐獨愧予。"
        ],
        "title": "昌甫詩敘同僚以皆爲南岳監也昌甫秩滿又重請於廟堂矣次韵少篤仕契",
        "id": "57b00e0a-49ad-4e54-a849-8d5eccca359d"
    },
    {
        "author": "韓淲",
        "paragraphs": [
            "水斷浮梁地愈偏，山人不記艾花天。",
            "深林礙屋猶多竹，積翠滿庭無復萱。",
            "蒸溽既難尋筆硯，荒凉豈易飲觥船。",
            "不因別乘離騷句，那得斯時有是言。"
        ],
        "title": "又次趙倅五日即事韵",
        "id": "8f4837b3-776f-4d0a-9e61-c1e77b6e3a13"
    },
    {
        "author": "韓淲",
        "paragraphs": [
            "違離伯氏五年矣，又得春風一紙書。",
            "老去光陰非舊比，閒中滋味是真如。",
            "鳴琴且喜身無恙，著句遥知興有餘。",
            "夢遶齊山堤上路，萬花飛樹綠扶疎。"
        ],
        "title": "次韵貴池兄見寄",
        "id": "a16a958b-9d54-4c3e-b14b-173c7d66b512"
    },
    {
        "author": "韓淲",
        "paragraphs": [
            "試吏齊山敢作難，相看風雪去途殫。",
            "客情已覺自無緒，子職不知誰問安。",
            "親老豈禁成遠別，我思只合且團欒。",
            "三年願得各强健，贏得歸來滿室歡。"
        ],
        "title": "赴貴池臨別呈景清兄",
        "id": "05cc578d-ae3c-4e33-b084-3167071d2b6e"
    },
    {
        "author": "韓淲",
        "paragraphs": [
            "風雨空山可奈何，門前寒港水增波。",
            "君多親戚定歡宴，我乏從游徒浩歌。",
            "歲晚一身知又老，年來三友僅相過。",
            "章泉超在百里外，應自打乖安樂窩。"
        ],
        "title": "歲暮和韵甚思昌甫兄",
        "id": "c109a1cb-eba5-4eb6-af6b-42dbfe5dee56"
    },
    {
        "author": "韓淲",
        "paragraphs": [
            "半世交遊獨有君，春風桃李滿溪濆。",
            "數杯別酒同舟去，一種離情兩路分。",
            "從昔早衰陶靖節，只今多病沈休文。",
            "浮名絆此身何用，醉眼晴空靄靄雲。"
        ],
        "title": "次韵伯皋見別",
        "id": "1724b5f9-fa8a-4750-8b04-906e5cd4828f"
    },
    {
        "author": "韓淲",
        "paragraphs": [
            "雅懷何地不爲春，弭節臨川亦載欣。",
            "萬事悠悠俱昨夢，一身落落掩前聞。",
            "山焚玉石何難辨，水雜淄澠未易分。",
            "喜見故家新築就，試看靈谷賦煙雲。"
        ],
        "title": "次韵晁元默和李季章參政長句因寄呈李參  其一",
        "id": "06e447f5-b9ad-4bcf-927f-b695b3ae301e"
    },
    {
        "author": "韓淲",
        "paragraphs": [
            "髣髴風流轉小車，洛中情味尚誰家。",
            "江湖水滿無飛鴈，城郭春深有亂鴉。",
            "且自山間更林下，從渠地角是天涯。",
            "不因勝事那能此，一色紅紅白白花。"
        ],
        "title": "次韵晁元默和李季章參政長句因寄呈李參  其二",
        "id": "4df4f320-726d-48ab-a9e5-dbce5abb238d"
    },
    {
        "author": "韓淲",
        "paragraphs": [
            "青春深處見揮絃，吟到情時恨更牽。",
            "舊話相逢真夢爾，故人獨覺倍依然。",
            "穀城大雅空三嘆，雲谷斯文已百年。",
            "珍重散庵因一笑，鬢絲禪榻羨同眠。"
        ],
        "title": "昌甫有詩琴士云得之黄子厚蓋考亭坐中客也因入章泉同出城解后和韵",
        "id": "82ec90ab-ee95-4f68-9087-730928a6625e"
    },
    {
        "author": "韓淲",
        "paragraphs": [
            "章水泉頭春雨晴，尋幽都騎眼須明。",
            "固知地勝因人重，要是村深少客行。",
            "飲散軒窗雖寂寞，歸餘草樹亦敷榮。",
            "清風洗盡塵間俗，忻慕誰云只晏嬰。"
        ],
        "title": "昌甫謝徐倅行縣因到山中次韵呈徐",
        "id": "28c4b112-095a-47d3-a0a8-b953344b8f6f"
    },
    {
        "author": "韓淲",
        "paragraphs": [
            "相從湖海逢元日，且與清吟作好春。",
            "病起喜能閒散步，客中翻得靜怡神。",
            "寒侵是處梅枝晚，雪洗四邊山色真。",
            "信道吾生有餘味，一瓢歸去久甘貧。"
        ],
        "title": "元日次韵紹之",
        "id": "bb41af4a-b160-466e-846e-01b060d90396"
    },
    {
        "author": "韓淲",
        "paragraphs": [
            "歲歲春深上冢時，擔頭挑酒紙錢垂。",
            "橫鋪嫩草松間出，亂點繁花水面吹。",
            "扶幼不知今潦倒，悼亡應嘆昔追隨。",
            "夕陽雨後歸來路，杜宇聲頻落燕泥。"
        ],
        "title": "次韵昌甫寒食  其一",
        "id": "8e0d4350-281f-49c5-8092-06cabb74d42b"
    },
    {
        "author": "韓淲",
        "paragraphs": [
            "三年寒食在天涯，老覺心情不爲花。",
            "細雨隨風初語燕，亂雲藏日欲歸鴉。",
            "無才聖世空狂望，有命王城莫苦嗟。",
            "南北兩山青草徧，故園疑並野人家。"
        ],
        "title": "次韵昌甫寒食  其二",
        "id": "11c50fb4-d666-412d-8081-a023c02c29b0"
    },
    {
        "author": "韓淲",
        "paragraphs": [
            "寒食同爲異鄉客，欲尋杯酒話花時。",
            "豈無它可傾三盞，那有閒能把一枝。",
            "衮衮市朝徒勢隔，荒荒湖海付心知。",
            "牡丹天氣金箋在，華髮居頭且送詩。"
        ],
        "title": "次韵昌甫寒食  其三",
        "id": "0f3d865c-8d2c-4519-a7b7-1ab3d2924d83"
    },
    {
        "author": "韓淲",
        "paragraphs": [
            "風流天上張公子，又得清樽聚一堂。",
            "眇眇高人懷栗里，悠悠佳夢付巫陽。",
            "休論明月黄花曲，共約春時曲水觴。",
            "小醉醒來我何有，荒亭秋竹漫蒼筤。"
        ],
        "title": "次韵上饒見懷蒼筤",
        "id": "be029376-f796-4128-b5c9-6cbc1ea49f27"
    },
    {
        "author": "韓淲",
        "paragraphs": [
            "年時我亦治行裝，曾寄閒葩兩種香。",
            "一別人猶得相見，再來花更不能忘。",
            "春風披拂依依紫，秋露凄迷冉冉黄。",
            "深巷逍遥昔居此，騷吟先後味何長。"
        ],
        "title": "比年秩滿言歸以四季木犀瑞香二花贈徐和卿再來調官和卿有作因次韵",
        "id": "31d32a61-d4a0-4776-bfb6-c53cd0c7f359"
    },
    {
        "author": "韓淲",
        "paragraphs": [
            "君遊城市却山林，與我秋晴一日行。",
            "來坐村庵天欲暮，歸從野寺月還明。",
            "時尋小榼傾殘酒，更覓寒花嗅落英。",
            "此意相從信無幾，絕憐風度各詩成。"
        ],
        "title": "次韵子似同過九峰因遊中團",
        "id": "45c3892c-47d6-4b1c-a1ad-71492e39ade0"
    },
    {
        "author": "韓淲",
        "paragraphs": [
            "雲車在望已多陰，想見東皇識此心。",
            "城闕步虛環珮冷，田廬望歲桔槹深。",
            "天高地下羣龍起，雷動風行萬馬駸。",
            "午夜寶章昭格處，願言三日便爲霖。"
        ],
        "title": "趙倅同守作太乙醮禱雨次其韵",
        "id": "9cc93794-faf4-4a59-9de3-63050af29612"
    },
    {
        "author": "韓淲",
        "paragraphs": [
            "蠶麥登時天氣晴，農田水利復關情。",
            "纔看令尹靈祠禱，喜見閭閻甘雨傾。",
            "宣境飛蝗猶猛虎，淮壖小醜致饑氓。",
            "經從治國吾何幸，一枕新涼更解酲。"
        ],
        "title": "初十日婺源得雨呈鄭宰",
        "id": "b1142cfe-cc6c-4441-9048-296c9a741d54"
    },
    {
        "author": "韓淲",
        "paragraphs": [
            "世間何處不埃塵，百巧爭如付一真。",
            "固蒂深根元屬我，隨波逐浪也由人。",
            "狂風驟雨時常有，野草閑花日逐新。",
            "安得雪堂老居士，同歌江上一犁春。"
        ],
        "title": "次韵犁春",
        "id": "ca10c74d-debd-4f63-91ad-9c06d5879622"
    },
    {
        "author": "韓淲",
        "paragraphs": [
            "朔風吹起雪成團，東阜知誰可歲寒。",
            "飯了行吟應杖屨，客來因酒置杯盤。",
            "彈冠結綬人皆易，問舍求田我亦難。",
            "安得相從話疇昔，但尋幽事博輕安。"
        ],
        "title": "舒彥升寄東阜詩次韵",
        "id": "914bad8b-4e8e-4dd5-b0ab-669a61969e24"
    },
    {
        "author": "韓淲",
        "paragraphs": [
            "惜此郊原一日春，高山山下葛溪濱。",
            "聲傳遠樹知樵斧，影落橫波識釣輪。",
            "步穩折花空到眼，興闌啼鳥更藏身。",
            "與君扶路乘殘酒，清夜醒來夢亦新。"
        ],
        "title": "趙履道有詩因和韵",
        "id": "3024fe08-1daa-4084-911d-ff29a0cdd2c1"
    },
    {
        "author": "韓淲",
        "paragraphs": [
            "遥遥石鼓是衡陽，想見山長水更長。",
            "世道只知天廣大，文章徒與日爭光。",
            "飄零交友難重數，偪塞閒愁嬾寄將。",
            "誰復汎蓮依簜節，好扶時運際明昌。"
        ],
        "title": "和昌甫寄衡州趙推官韵",
        "id": "651fabd5-f293-4c15-a857-a89108cd1c84"
    },
    {
        "author": "韓淲",
        "paragraphs": [
            "登山臨水本何爲，又近橙黄橘綠時。",
            "固是秋來多興爾，豈非月上一中之。",
            "卧碑野處臺前字，斷壁山民閣上詩。",
            "今古風流要人物，可容吟嘯不伸眉。"
        ],
        "title": "和校官韵",
        "id": "7af2cfd2-b13b-4885-86dd-8a10dcc59bab"
    },
    {
        "author": "韓淲",
        "paragraphs": [
            "秋風還起白雲吹，草木悲哉亦變衰。",
            "但覺乾坤閒外闊，未應日月閙中遲。",
            "豐凶處處思逢歲，窮達人人欲偶時。",
            "何似村居詩遣興，柴門野老岸前籬。"
        ],
        "title": "尹諫議秋懷昌甫以其韵賦之因亦和焉  其一",
        "id": "83258425-d6a2-4b02-858e-6c37a2a5d760"
    },
    {
        "author": "韓淲",
        "paragraphs": [
            "吾廬秋樹正蕭疎，且爾依山带郭居。",
            "愁與世違空泥飲，苦無詩和也抄書。",
            "意行謾曳雙穿履，身懶常摇一敗輿。",
            "此外並皆閒骨董，幾曾妄想待何如。"
        ],
        "title": "尹諫議秋懷昌甫以其韵賦之因亦和焉  其二",
        "id": "832a9e76-6e42-491e-a1fb-cb29e75d575b"
    },
    {
        "author": "韓淲",
        "paragraphs": [
            "爭名爭利路應填，幽步須容我折旋。",
            "一種空門心了義，八般奇語坐忘篇。",
            "秋來野菊開金餠，春去閒花落翠鈿。",
            "掃盡喧卑稀客到，只聞猿鶴地尤偏。"
        ],
        "title": "尹諫議秋懷昌甫以其韵賦之因亦和焉  其三",
        "id": "bc008be9-5877-486e-a7b1-3a9c911f8a26"
    },
    {
        "author": "韓淲",
        "paragraphs": [
            "往來西舍復東鄰，風約微嵐雨歛塵。",
            "盡說世間多顯者，豈知山裏少閒人。",
            "路逢僧道非無累，家近漁樵定可親。",
            "貧賤難居貴難守，任其商利與言緡。"
        ],
        "title": "尹諫議秋懷昌甫以其韵賦之因亦和焉  其四",
        "id": "25cfb431-972c-418a-844b-1e3bba8d23ca"
    },
    {
        "author": "韓淲",
        "paragraphs": [
            "儒人從昔價連城，籍籍紛紛可浪評。",
            "力政既經秦六國，陳言多笑魯諸生。",
            "怨纏楚些情何極，秋絕商歌意未明。",
            "村晚忽驚黄葉墜，又當尋取白鷗盟。"
        ],
        "title": "尹諫議秋懷昌甫以其韵賦之因亦和焉  其五",
        "id": "e049a528-ad53-4f85-b25f-722bd802a261"
    },
    {
        "author": "韓淲",
        "paragraphs": [
            "牽牛花壓小垣牆，落水澄江更草堂。",
            "北客任天爲世界，南遊何地不家鄉。",
            "一官漫有蕭朱綬，百計渾無陸賈裝。",
            "案上堆書真可老，細哦清白洗肝腸。"
        ],
        "title": "尹諫議秋懷昌甫以其韵賦之因亦和焉  其六",
        "id": "66b29900-b85d-49db-8ca5-7b37c72861a3"
    },
    {
        "author": "韓淲",
        "paragraphs": [
            "壯心空使鬢先華，寂寂霜前水見沙。",
            "功盡醉鄉元命世，名書文府且成家。",
            "越裳未可輕秦缶，羌笛何知咽塞笳。",
            "老覺悲秋甚無謂，是非愚智不須嗟。"
        ],
        "title": "尹諫議秋懷昌甫以其韵賦之因亦和焉  其七",
        "id": "ee5e28ea-4e76-414c-a18a-656db00479c3"
    },
    {
        "author": "韓淲",
        "paragraphs": [
            "冷淡秋光畫不成，閑身贏得醉而醒。",
            "水聲自與月俱白，山勢常知雲更青。",
            "廣大高明人孰辯，艱難險阻世曾經。",
            "著書固以窮愁後，陶冶多應出性靈。"
        ],
        "title": "尹諫議秋懷昌甫以其韵賦之因亦和焉  其八",
        "id": "2e107783-062f-4ee2-b5fe-d8d02ac0103e"
    },
    {
        "author": "韓淲",
        "paragraphs": [
            "老覺從遊易寂寥，夢思江海耿寒宵。",
            "元來冉冉乾坤裏，大抵悠悠歲月飄。",
            "南北一峰高可仰，東西二館隠誰招。",
            "園居好在带湖水，冰雪春須積漸消。"
        ],
        "title": "和民瞻所寄",
        "id": "de230ca1-8062-458c-94e7-a676f664a046"
    },
    {
        "author": "韓淲",
        "paragraphs": [
            "北客相從能幾家，故廬誰復話京華。",
            "君因父母思仍賦，我亦婣㜕悵不譁。",
            "竹院風煙元有地，玉溪人物豈無涯。",
            "同來大半多先契，凍雨吹寒濕岸沙。"
        ],
        "title": "昌甫同過竹院和其韵",
        "id": "e2449a38-a1fd-4f6a-8393-9c150061b3fd"
    },
    {
        "author": "韓淲",
        "paragraphs": [
            "雲松雪竹野梅南，敢謂歲寒之友三。",
            "難弟難兄更佳句，閒人閒客漫游談。",
            "朅來城郭如緣會，依舊山林屬飽參。",
            "我已行纏打包笠，故家文物待重探。"
        ],
        "title": "和昌甫韵",
        "id": "e94e08f3-5fce-4739-a2e5-28526039a2e0"
    },
    {
        "author": "韓淲",
        "paragraphs": [
            "歲晚溪南見舊遊，歸輿常恨莫能留。",
            "不堪別去人還遠，猶幸詩來路匪修。",
            "野外梅生花氣動，門前冰拆水聲流。",
            "相思清夢章泉上，盡道才名光更優。"
        ],
        "title": "和昌甫見寄",
        "id": "9a18f8d2-5176-47f1-9026-dcbc4eade907"
    },
    {
        "author": "韓淲",
        "paragraphs": [
            "籍籍春山德養尊，風行水上自成文。",
            "飽諳世故時高枕，强對交情日置樽。",
            "健句如君寧有謂，和篇於我愧無聞。",
            "敢言暑退秋生後，靜夜來敲月下門。"
        ],
        "title": "和周次公韵",
        "id": "3fdf606f-c5c8-4c9d-93bb-dacbe90d7160"
    },
    {
        "author": "韓淲",
        "paragraphs": [
            "老懷相別易依依，世變紛然是與非。",
            "縱得斗升聊復爾，便能尺寸竟何歸。",
            "澗橫流水桃花過，路遶他山柳絮飛。",
            "莫嘆征車我奔走，京塵應不到幽扉。"
        ],
        "title": "和韵",
        "id": "b6251f7c-496b-43bd-bd60-0a0294642120"
    },
    {
        "author": "韓淲",
        "paragraphs": [
            "西風邂逅清揚婉，三歎章泉滿紙詩。",
            "取友此時宜自信，决科他日未爲遲。",
            "賢關禮樂當深考，世路風波不用知。",
            "我亦飄零玉溪住，鄉評相與見於斯。"
        ],
        "title": "次韵昌甫送周正子入太學",
        "id": "a72e6cb5-2166-4b28-93df-7c3ff0c2a1de"
    },
    {
        "author": "韓淲",
        "paragraphs": [
            "冷齋著我巽庵主，惜取禪心與法身。",
            "贏得閒官弄文字，豈容餘事亂吾真。",
            "永嘉見說多前輩，歸去要知必有鄰。",
            "野客靈山相邂逅，他年拈起話還新。"
        ],
        "title": "和答施教授",
        "id": "e6662b3c-22e5-4fd0-b28f-f888c187cb00"
    },
    {
        "author": "韓淲",
        "paragraphs": [
            "簿正麻姑已十年，四明分教合騰騫。",
            "如其推轂須臾爾，便以乘軒豈偶然。",
            "金馬玉堂非一士，蓬萊藏室盡羣仙。",
            "儒人本是經綸學，少試羲皇所畫編。"
        ],
        "title": "周六春伯教授四明",
        "id": "62e0e309-1013-4bd3-8072-f0868f71ab66"
    },
    {
        "author": "韓淲",
        "paragraphs": [
            "賢關有子上雲梯，更著談空說妙兒。",
            "竇十郎於今可慶，龐居士在古爲奇。",
            "雙全福壽人皆仰，三昧薰脩我獨知。",
            "春日千花記初度，玉溪閒客爲聲詩。"
        ],
        "title": "廿二日施教授父生朝又有子入佛",
        "id": "95904ee6-5f6a-4260-8263-8db24a75acac"
    },
    {
        "author": "韓淲",
        "paragraphs": [
            "誰把新詩滿紙來，登臨於我謂何哉。",
            "地偏亦有閒情在，人老寧無笑口開。",
            "溪山興寄留詩眼，賓主風流落酒杯。",
            "昨夜秋聲已摇蕩，月明中夜只徘徊。"
        ],
        "title": "次韵推官東樓見懷",
        "id": "db6c9a68-e993-4436-baaf-0d8f89264a1a"
    },
    {
        "author": "韓淲",
        "paragraphs": [
            "庵院誰人車馬來，草生泥路石生苔。",
            "塚邊只有千章木，山外寧無一點埃。",
            "先友到時多感慨，孤兒知後轉悲摧。",
            "讀詩何忍賡酬去，夜月吹涼曲岸隈。"
        ],
        "title": "次韵昌甫九峰庵所寄",
        "id": "08162e7f-75a7-4a8c-9931-12011c49cecd"
    },
    {
        "author": "韓淲",
        "paragraphs": [
            "山中軒檻幾經秋，誰得如公肯自由。",
            "既把旌旄開兩鎮，且因香火奉真遊。",
            "消磨景色棋成趣，排遣功名醉不憂。",
            "此話儘教兒輩覺，人生凡事豈難求。"
        ],
        "title": "和黄靖州適軒韻",
        "id": "d6632461-0b6a-4354-b7d7-6b9bd6c66441"
    },
    {
        "author": "韓淲",
        "paragraphs": [
            "浙東山水幾多山，公在家山定自閑。",
            "白髮肯拋詩卷外，清愁須著酒杯間。",
            "豈無興寄窮登覽，猶有心情記往還。",
            "此道今人棄如土，翻疑逸駕未容扳。"
        ],
        "title": "次韵德久懷玉山詩友",
        "id": "2f472886-99a3-4afd-9915-6001eddfe8d7"
    },
    {
        "author": "韓淲",
        "paragraphs": [
            "交遊閒處可忘年，寒日江村西稻田。",
            "城郭喜離墟市外，人家猶在石巖邊。",
            "詩翁言句非嗟若，墨客心情豈舍旃。",
            "我亦沙坑舊酬唱，掩關空抱白雲眠。"
        ],
        "title": "和韵沙坑",
        "id": "9a815b15-1102-4f8f-8824-e417270b6b28"
    },
    {
        "author": "韓淲",
        "paragraphs": [
            "東望悠悠我所思，老當益壯尚知期。",
            "極知後會相思日，應話前因欲別時。",
            "往事是誰人去住，浮榮徒自位高卑。",
            "仲宣樓上春風裏，只好疎簾看弈棋。"
        ],
        "title": "次韵鞏仲至登樓見懷",
        "id": "2f2c8b59-2014-4fc3-bedc-b5e63b97ed7b"
    },
    {
        "author": "韓淲",
        "paragraphs": [
            "故人何在在乾封，想見書燈焰吐虹。",
            "節物正隨雲物轉，君心應與我心同。",
            "梅花未有水邊蕊，楓葉已無山外叢。",
            "何日持杯相勞苦，夜長霜重聽鳴鴻。"
        ],
        "title": "至日夜坐懷伯皋",
        "id": "0ee321f0-5745-45a7-9d3a-f533aa279bdb"
    },
    {
        "author": "韓淲",
        "paragraphs": [
            "方齋元在玉山深，六月都無暑氣侵。",
            "一縣閒人都不見，四方賢者始來尋。",
            "煙嵐處處多真意，鐘磬時時起梵音。",
            "既出城南過朝露，雲仍留得是書琴。"
        ],
        "title": "有懷尹賢良玉山舊居",
        "id": "b24abb9a-94dd-4216-96e2-8891641bb23a"
    },
    {
        "author": "韓淲",
        "paragraphs": [
            "籬雨簷風落井梧，山幽時復見樵蘇。",
            "近秋依約能鳴鴈，長夏無過暫止烏。",
            "新麵已多猶可餠，舊醅將少欲何酤。",
            "章泉二老瑞峰遠，悵仰空成耳熱呼。"
        ],
        "title": "有懷昌甫兄弟",
        "id": "b161fdd1-d761-42f4-be17-7f10dd5ed687"
    },
    {
        "author": "韓淲",
        "paragraphs": [
            "餘杭嶽麓春還夏，只這心情各自知。",
            "衮衮官居隨俗日，遥遥田里獨醒時。",
            "州麾事業終何說，使節光華任有爲。",
            "我老玉溪溪上住，醉迷風絮一吟之。"
        ],
        "title": "因趙十有懷正字兄弟",
        "id": "75fca2ba-1ba2-440e-94fc-80040853d3ef"
    },
    {
        "author": "韓淲",
        "paragraphs": [
            "相從樵隠對秋風，雲氣遥連滄海東。",
            "浮世從前多去馬，空山依舊少來鴻。",
            "水生處處雨初足，稻熟家家飯不窮。",
            "我亦醉翁門下士，閒中惟覺句難工。"
        ],
        "title": "有懷",
        "id": "fcaedf41-a6b7-4603-a936-40bb12ca3e02"
    },
    {
        "author": "韓淲",
        "paragraphs": [
            "天時人事兩相催，雨浥薰風上綠槐。",
            "憂樂易從忙裏過，榮枯空自老邊來。",
            "尋枝带葉終無得，放浪隨波豈有才。",
            "信道吾廬吾亦愛，溪山繚繞照崔嵬。"
        ],
        "title": "感興",
        "id": "56787eca-5044-48a9-bfcc-2d014c22c1d6"
    },
    {
        "author": "韓淲",
        "paragraphs": [
            "江湖吹鴈一聲秋，便合如人酒拍浮。",
            "南渡百年無舊事，中原積代有前修。",
            "競傳家國恢疆土，必定公卿運策謀。",
            "野處何嘗知理亂，談邊遮莫話邊愁。"
        ],
        "title": "秋日感興",
        "id": "2eec4f4f-2310-424d-b144-ba5473889b8f"
    },
    {
        "author": "韓淲",
        "paragraphs": [
            "歲晚天寒山水鄉，團蒲曲几在書房。",
            "竹爐旋撥松花火，石鼎閒拈柏子香。",
            "吟就有時聞夜雪，睡餘乘早負朝陽。",
            "呼兒瓶粟今多少，且典青衫沽酒漿。"
        ],
        "title": "歲晚感興",
        "id": "f34c7ab3-8dc1-4be6-8dab-c29c491dbdc5"
    },
    {
        "author": "韓淲",
        "paragraphs": [
            "行藏何事老相侵，流水高山自古今。",
            "强把詩書連夜讀，喚回燈火十年心。",
            "人間富貴非難有，聖處工夫索愈深。",
            "不覺雨聲吹入耳，秋風窗下一沉吟。"
        ],
        "title": "危坐",
        "id": "8fd95834-f205-47e6-b2bf-cd433ce74574"
    },
    {
        "author": "韓淲",
        "paragraphs": [
            "綠樹啼鶑春已闌，杜鵑聲裏最綿蠻。",
            "繁陰有路歸幽處，長日無人到俗間。",
            "茶信爲僧時過水，詩魔因客又登山。",
            "薄衣輕體風吹面，神觀初明氣自還。"
        ],
        "title": "偶興",
        "id": "593a46e7-71ff-4c16-86ef-91a1d362ce46"
    },
    {
        "author": "韓淲",
        "paragraphs": [
            "不學神仙不問禪，此心收處亦安然。",
            "春風桃李閒行樂，夜月林泉常未眠。",
            "有客杯盤猶草草，無人杖履更翩翩。",
            "門前地僻紅塵遠，贏得虛閒近簡編。"
        ],
        "title": "述意",
        "id": "81663a15-1151-4362-b1df-2037e0713a77"
    },
    {
        "author": "韓淲",
        "paragraphs": [
            "一斥歸來上野航，老無羈絆試斟量。",
            "詩囊縱在那能賦，酒盞何嫌且細嘗。",
            "點檢丘園理花草，咨詢里社見蠶桑。",
            "玉爲山底冰溪水，魚鳥飛潛意更長。"
        ],
        "title": "斥歸",
        "id": "611c4317-a323-488e-a4ca-7e5b463cad5e"
    },
    {
        "author": "韓淲",
        "paragraphs": [
            "睡貪凉雨失窗明，坐起蕭然笑我生。",
            "故舊幾何論歲晚，僮奴只待得秋晴。",
            "蹊間井臼草多沒，岸底溝池水易盈。",
            "閒不厭多寧厭病，卧時誰復更關情。"
        ],
        "title": "雨中睡起稍晏",
        "id": "e6370881-4f6e-476a-8767-4a97d384446a"
    },
    {
        "author": "韓淲",
        "paragraphs": [
            "春向深時花未多，柳濃桃淡欲如何。",
            "籬根山雪風猶力，屋角林霜日欠和。",
            "徒有愛閑常自惜，豈無好事略相過。",
            "得朋便若開心眼，芳綠韶紅兩蕩摩。"
        ],
        "title": "春思",
        "id": "c127fe8e-0c42-441d-89c3-3a133931d1f2"
    },
    {
        "author": "韓淲",
        "paragraphs": [
            "寂寂春風送落花，芊綿芳草徧天涯。",
            "數聲飛鳥閒亭館，幾箇輕鷗泊浪沙。",
            "望斷小谿流不盡，步尋幽谷路還賒。",
            "一巾華髮吾何賦，肯與浮榮定等差。"
        ],
        "title": "春懷",
        "id": "26441e56-221c-4648-8c38-f7e1faecce40"
    },
    {
        "author": "韓淲",
        "paragraphs": [
            "漠漠輕陰樓上頭，老來心緒不關秋。",
            "相看鴻影簷前過，轉覺蛩吟砌下幽。",
            "儘以詩囊供寫興，少將酒盞與澆愁。",
            "急風又墮蕭蕭葉，天淡水雲無數浮。"
        ],
        "title": "秋懷",
        "id": "ec0dfacd-6073-4966-86f9-f5aedcba5356"
    },
    {
        "author": "韓淲",
        "paragraphs": [
            "老身何計可飛騰，收歛精神過此生。",
            "耿耿自溫誠自遣，栖栖無乃類無成。",
            "湖山放浪慙真隠，朝市低回亦强榮。",
            "隨分官曹了饑渴，小樓聽雨晚風清。"
        ],
        "title": "偶成",
        "id": "f1b4a852-4b13-4a19-8751-e3bfbc17fefc"
    },
    {
        "author": "韓淲",
        "paragraphs": [
            "勿向閒中懶却身，自家志意要精明。",
            "書來眼下休粗看，事過手時多錯行。",
            "血氣易令人喜懼，功名徒使我衰榮。",
            "青山綠水雖瀟灑，莫被清虛誤一生。"
        ],
        "title": "勿向",
        "id": "880faab1-1987-4057-bdb2-a19049cf4bec"
    },
    {
        "author": "韓淲",
        "paragraphs": [
            "富貴榮華總未經，此身雖老意何驚。",
            "日梳白髮憑軒笑，時照蒼顔傍水行。",
            "局束一家兒女態，凋零四海友朋情。",
            "燭摇醉眼梅花白，香動夜窗吹雨聲。"
        ],
        "title": "雜詩",
        "id": "6ae00335-fb12-4f9b-9dd1-6f45178114b6"
    },
    {
        "author": "韓淲",
        "paragraphs": [
            "祝雞牧豕其非誤，逐鹿屠龍也是閒。",
            "用破心時無活路，得全身處有名山。",
            "洪纖高下皆徼幸，終始乘除每好還。",
            "一任鳳歌仍豹隠，多應蟻夢與蝸蠻。"
        ],
        "title": "孫期牧豕",
        "id": "77344c6d-8af8-4aad-bdd8-260f249b9983"
    },
    {
        "author": "韓淲",
        "paragraphs": [
            "迴鴈峰前寄楚辭，古時人語已如斯。",
            "少翔幕下寧天定，近入臺中信已知。",
            "連帥朱今當共學，故侯劉昔尚誰思。",
            "春來草滿南池水，何日薰兮又屈巵。"
        ],
        "title": "趙推寄朱氏楚辭",
        "id": "369173bd-87be-49f7-842f-3d250606d216"
    },
    {
        "author": "韓淲",
        "paragraphs": [
            "鷄豚社酒屬東坡，秋到黄州奈若何。",
            "主聖自應無所損，時清到了不能磨。",
            "後來海上歸猶在，今則文忠謚孰過。",
            "三嘆志林真不朽，兒童楚語任吳歌。"
        ],
        "title": "坡翁",
        "id": "0795b6bb-2d49-49f5-a15a-18b5389361b5"
    },
    {
        "author": "韓淲",
        "paragraphs": [
            "坐看何如更步行，草低葉滑小橋平。",
            "沾泥不作凡心濁，積水渾疑仙骨輕。",
            "雲逼曉園幾欲雨，煙開晚寺却嫌晴。",
            "一溪遶我山前去，未信溪山有我情。"
        ],
        "title": "讀徐湖雪句",
        "id": "71abd4c3-597f-46ba-ab6b-3f2da2ea056a"
    },
    {
        "author": "韓淲",
        "paragraphs": [
            "兩年無雪今年雪，山積溪浮壠復橫。",
            "消盡塵埃猶畏俗，釀成雅潔僅能清。",
            "煙綿細麥添生意，風颭枯梅更有情。",
            "蔌蔌聲中見疏密，近多昏暗遠如明。"
        ],
        "title": "今年數日雪連年所少也",
        "id": "3e9723f0-50fc-42c7-bc0d-e132b4ab0eaf"
    },
    {
        "author": "韓淲",
        "paragraphs": [
            "等閑溫李相游戲，有底應劉獨怒嗔。",
            "雅調縱教勝俗調，古人疑不似今人。",
            "時閒作吏元非達，官滿歸鄉必是貧。",
            "既往巖居惟野處，由來澤畔則江濱。"
        ],
        "title": "劉克莊潛夫詩編",
        "id": "774e1e2f-2a1d-4a20-8a0f-6913b067fb82"
    },
    {
        "author": "韓淲",
        "paragraphs": [
            "分明山隠是詩家，零落殘編久易賒。",
            "忽見子孫能繕錄，敢言人士得誰誇。",
            "衣冠祖業多流品，文雅儒風有等差。",
            "細讀一篇尋一句，餘芳寧不擅詞華。"
        ],
        "title": "宋提刑少卿詩藁喜自其曾孫傳寫",
        "id": "dcee115f-eaee-4ea0-be0e-2fbbb562bb32"
    },
    {
        "author": "韓淲",
        "paragraphs": [
            "湖山風雨煙霏處，蓮葉翻翻百頃寬。",
            "我已塵埃無可寫，誰將詩卷對之看。",
            "蓬萊地近初摶翮，閶闔門開更整冠。",
            "此段情懷久寥闊，沉吟猶爲洗悲酸。"
        ],
        "title": "周子靜示詩卷  其一",
        "id": "b65dff77-a26f-4804-804a-194d0973d3e7"
    },
    {
        "author": "韓淲",
        "paragraphs": [
            "陸羽泉頭忻考德，林逋湖面得敦詩。",
            "交情未覺非前日，雅道那知又一時。",
            "逼塞古今空上下，凄凉人物易推移。",
            "申言保社吾何敢，但惜中含屈宋姿。"
        ],
        "title": "周子靜示詩卷  其二",
        "id": "5543bff2-d3f9-4c16-9ecc-6825021eadd6"
    },
    {
        "author": "韓淲",
        "paragraphs": [
            "句句芳華字字香，章泉巨擘意深長。",
            "爲渠力挽抉雲漢，與衆爭光掃粃糠。",
            "每以成章能膾炙，孰於行卷敢權量。",
            "南池自是風流地，波撼水村荷氣凉。"
        ],
        "title": "趙推官詩卷昌甫數稱許之",
        "id": "e90b1b63-09a6-4470-9b14-73468d2496cb"
    },
    {
        "author": "韓淲",
        "paragraphs": [
            "幾年來往柯山下，合到橋南書院中。",
            "邂逅立談知地勝，從容抵掌見詩窮。",
            "心情信自一廛足，眼力從他萬馬空。",
            "煮茗燒香了吾事，試聽灘瀨落秋鴻。"
        ],
        "title": "題橋南書院圖卷",
        "id": "6f8bdf00-2e9e-4d59-b5ac-c8059beb66ec"
    },
    {
        "author": "韓淲",
        "paragraphs": [
            "江東集裏好清詩，未看爭知看便知。",
            "句句多般都有格，篇篇出衆不趨時。",
            "包藏許大冰霜骨，撘带些兒錦繡皮。",
            "却被鐵錢趕歸去，誠齋老子也便宜。"
        ],
        "title": "楊祕監江東集",
        "id": "636f64ae-11c8-4af4-bd72-69b238d9b53d"
    },
    {
        "author": "韓淲",
        "paragraphs": [
            "放翁遺墨幾何年，雲遶秋山月滿川。",
            "摸索空驚久零落，追思猶恨少留連。",
            "貞元人事誠如夢，正始文風信若仙。",
            "江海凄凉易陳迹，山陰茅宇賀家船。"
        ],
        "title": "題昌甫所得陸待制手書次韵昌甫之題句",
        "id": "8e6c73cd-46d3-427b-a089-a5753035b1e0"
    },
    {
        "author": "韓淲",
        "paragraphs": [
            "積水閒題魚計名，一亭元自野而清。",
            "幾年來往疑無謂，舉世行藏定不驚。",
            "鄭圃賦留南渡久，瓢泉曲到老來平。",
            "詩編多少臨淵興，徒得旁觀句眼明。"
        ],
        "title": "題魚計編後",
        "id": "a86c708d-f357-4598-a9fd-2de22886d14d"
    },
    {
        "author": "韓淲",
        "paragraphs": [
            "吳興好在白蘋洲，先友云亡不那愁。",
            "空對遺編想容止，休論往事記從遊。",
            "吾翁甚欲流傳遠，賤子常疑埋沒休。",
            "贏得虛名付殘斷，風流終古藉西疇。"
        ],
        "title": "昔先公欲刊白蘋集今教授刊之",
        "id": "cef8429f-43ff-45dd-b47e-d732bbcb93e2"
    },
    {
        "author": "韓淲",
        "paragraphs": [
            "伏波老氣肯消除，磊塊撐腸萬卷書。",
            "憤世疾邪吟諷裏，傷心思古笑談餘。",
            "一軒漫占琳宮靜，四壁空懸客舍虛。",
            "隠隠龍光射牛斗，東湖煙浪遶吾廬。"
        ],
        "title": "來子儀監廟見假詩藁",
        "id": "7a084bde-a013-4154-8de9-a63997f02b40"
    },
    {
        "author": "韓淲",
        "paragraphs": [
            "推門喜見王摩詰，種樹栽花興寄中。",
            "一旦青衫遽如許，幾年黄卷亦書功。",
            "人間文物驚無有，天與詩名定不同。",
            "乞取成編山裏去，坐堆殘葉讀清風。"
        ],
        "title": "從王仲可求近詩",
        "id": "3fb54427-843c-4d80-925c-76d1a4409e39"
    },
    {
        "author": "韓淲",
        "paragraphs": [
            "太半交清曾著句，獨餘師道更銘碑。",
            "海山磅礴知何處，人物聯翩信一時。",
            "以似詩書端可尚，允懷今古不堪悲。",
            "百年所種皆先德，宰木雲庵過者思。"
        ],
        "title": "永嘉林氏集雲庵索詩",
        "id": "821325ac-2963-46a0-bf5c-1d7e46c87eb3"
    },
    {
        "author": "韓淲",
        "paragraphs": [
            "翠幕朱簾蘇小家，濃熏蘭麝競奢華。",
            "繁絃度曲柱爭雁，媚臉持盃眉拂鴉。",
            "錦帳春餘情未極，寶釵分處夢無涯。",
            "紅樓何在香塵合，恨不都將命乞花。"
        ],
        "title": "豔歌行",
        "id": "9bb490b8-5dbf-4aa8-997f-47c0383604da"
    },
    {
        "author": "韓淲",
        "paragraphs": [
            "詩情閒雅筆舒明，吟到平時字亦成。",
            "老不厭山懷玉秀，靜宜流水章泉聲。",
            "殷勤題寄情何過，展轉看來眼自驚。",
            "一任人間無此作，近聞鞏至得同盟。"
        ],
        "title": "昌甫寄近詩一卷",
        "id": "eeff984e-512c-4032-bd69-d42c710ab3c7"
    },
    {
        "author": "韓淲",
        "paragraphs": [
            "詩逢惡境無一字，酒爲可人須百盃。",
            "醉眼却愁天地窄，頹齡肯受歲華催。",
            "秋生遠樹吹紅葉，雨過空庭滿綠苔。",
            "飲罷從教黄鵠舉，吟邊宜看白鷗來。"
        ],
        "title": "詩逢",
        "id": "486cc0ef-7da4-4390-a310-cf59703e5efe"
    },
    {
        "author": "韓淲",
        "paragraphs": [
            "贛上書來寄近詩，經行已得蔡邕碑。",
            "老年文力能如此，壯日交遊定可知。",
            "賈馬以前須有作，應劉而下復推誰。",
            "冰霜滿眼梅開未，想見翛然句益奇。"
        ],
        "title": "玉成叟書來索詩",
        "id": "d48352da-111f-42d9-9a04-96369998f058"
    },
    {
        "author": "韓淲",
        "paragraphs": [
            "滿城風雨近重陽，獨上吳山看大江。",
            "老眼昏花忘遠近，壯心軒豁任行藏。",
            "從來野色供吟興，是處秋光合斷腸。",
            "今古騷人乃如許，暮潮聲捲入蒼茫。"
        ],
        "title": "風雨中誦潘邠老詩",
        "id": "fbc5e870-7265-4e70-8176-057c68b6be7e"
    },
    {
        "author": "韓淲",
        "paragraphs": [
            "才華未若一杯酒，行業尚貪千首詩。",
            "今貴幾何名得志，古貧最底謂知時。",
            "雕殘沈謝陶居首，披剝韋陳杜不卑。",
            "誰把中興後收拾，自應江左久參差。"
        ],
        "title": "江湖集錢塘刊近人詩",
        "id": "3f49d466-a3ba-4b45-a04c-960be5da34e6"
    },
    {
        "author": "韓淲",
        "paragraphs": [
            "西湖南畔訪詩僧，小艇浮遊酒屢傾。",
            "猶是三人同眷眷，豈知一別各營營。",
            "有懷舊約空如夢，忽見新編復暢情。",
            "依約小山酬唱處，石城明月鴈聲清。"
        ],
        "tags": [
            "西湖"
        ],
        "title": "黄子功示近詩一卷因思昔年湖上同林德久訪銛朴翁之適石城明月鴈聲中劉武子詩也子功詩有和武子句",
        "id": "20c5e803-08b6-445b-bed8-95042f2e2ed9"
    },
    {
        "author": "韓淲",
        "paragraphs": [
            "老來誰不惜光陰，世態消磨鶴髮深。",
            "化道喜經蘧瑗歲，遇文應動太公心。",
            "極思吟嘯知如舊，且願豐登得似今。",
            "聞道田園足强健，雲山深處好書琴。"
        ],
        "title": "伯皋丈屆七十寄詩慶之",
        "id": "d211795c-b9eb-498e-bfbe-f1f22cdbcdcd"
    },
    {
        "author": "韓淲",
        "paragraphs": [
            "鄉邦爲作四賢詩，所識還知盛一時。",
            "高質靜專還朴厚，熙心堅正却平夷。",
            "新尤膽略無回曲，適且才華不詭時。",
            "他日要當爲國器，喜看虎榜大名垂。"
        ],
        "title": "上饒登科八人所識者四",
        "id": "1f6d169f-fa2f-4699-9997-5bcd81ebae5f"
    },
    {
        "author": "韓淲",
        "paragraphs": [
            "南枝今已十分開，天壽高人玉雪梅。",
            "不問冰霜驚歲晚，要看風月喚春來。",
            "鎮常兄弟遊山杖，間或交親奉酒盃。",
            "忽到窗前花更好，暗香吹夢竹軒苔。"
        ],
        "title": "昌甫生日",
        "id": "069bc513-3296-4666-bf91-22db8ba5f306"
    },
    {
        "author": "韓淲",
        "paragraphs": [
            "已御祥琴又一年，忍因初度醉賓筵。",
            "爲君煮餠邀朋舊，容我尋詩話古先。",
            "信義自應如皎日，功名誰不上凌煙。",
            "宗盟祖業非他比，長夏相期玉水邊。"
        ],
        "title": "趙十將入山避生日",
        "id": "28a4f163-3837-48a4-8e61-2b2feb4df9c5"
    },
    {
        "author": "韓淲",
        "paragraphs": [
            "六年不到秋場屋，懶散低回强自寬。",
            "本謂有緣居上第，可令無分作粗官。",
            "小來勇往癡心在，老去羞將冷眼看。",
            "笑殺杜陵紈袴句，只知多誤是儒冠。"
        ],
        "title": "看士人應舉",
        "id": "60966fa8-3863-4398-af42-42975f61df00"
    },
    {
        "author": "韓淲",
        "paragraphs": [
            "束結新樓挾带湖，月臺凌厲雪晴初。",
            "主人不見望猶美，客子空歸興亦舒。",
            "支徑草黄飛野鳥，露洲莎綠下舂鉏。",
            "梅梢過臘花爭發，城裏分明物外居。"
        ],
        "title": "訪耿運幹不值",
        "id": "62776b2f-45f0-47c3-87ad-e0d774c97c4d"
    },
    {
        "author": "韓淲",
        "paragraphs": [
            "滿地霜風吹曉色，荒寒猶有菊枝香。",
            "不知籬外輿籃入，正爾亭前掃葉忙。",
            "急取繩牀坐夫密，旋尋酒琖引而長。",
            "老懷老眼老誰語，閒處閒人閒自傷。"
        ],
        "title": "二十一日治園成季過",
        "id": "ff5f1a63-b41c-4bd8-bf90-b341f5aa7d17"
    },
    {
        "author": "韓淲",
        "paragraphs": [
            "章泉常爲誦清詩，今日山行又見之。",
            "新闢軒窗知雅玩，更拈書帖發佳思。",
            "杯深旨酒留連夜，爐撥寒灰領畧時。",
            "信道人間好甥舅，不妨酷似有襟期。"
        ],
        "title": "昌甫約過施仲益",
        "id": "c7f3b0ba-847e-4c90-874e-e104a808daab"
    },
    {
        "author": "韓淲",
        "paragraphs": [
            "相從我自慰無聊，物換星回又斗杓。",
            "近市少霜梅欲動，長溝無雨水全消。",
            "幾年冠蓋東南會，逐日舟帆上下潮。",
            "見說公來便尋覓，老懷何更得詩邀。"
        ],
        "title": "鞏仲至到浙江急往見之繼而以詩來乞次韵",
        "id": "03ceadec-4ac6-4fac-97ea-245afa7dc29a"
    },
    {
        "author": "韓淲",
        "paragraphs": [
            "瀟灑薰風佚老堂，溪山圍遶水雲鄉。",
            "高懷不與凡情雜，勝槩全無時世忙。",
            "須信貞元朝士在，應憐元祐故家荒。",
            "餘生來往奉談麈，商略吟邊飲最長。"
        ],
        "title": "過常山魏寺丞",
        "id": "c945dc33-1c13-4781-8a23-ba7c51f2ef00"
    },
    {
        "author": "韓淲",
        "paragraphs": [
            "滿城歌舞事元宵，溪外蒼山雪乍銷。",
            "紅日漸遲花信動，銀蟾初上燭光摇。",
            "幽人自笑居空谷，遊子從教往麗譙。",
            "一盞青燈對編簡，舊歡如夢壯心凋。"
        ],
        "title": "燈夕頗盛郡中相招不能往也",
        "id": "374792b2-2185-41af-9cb4-b88a7bb6f9ff"
    },
    {
        "author": "韓淲",
        "paragraphs": [
            "竹深留客南山下，只許幽閒話晚凉。",
            "酒盡更須拚酩酊，詩來猶可共徜徉。",
            "無端薄俗從它轉，有底浮華不自忙。",
            "意氣如君天地在，牀頭書大且韜藏。"
        ],
        "title": "過傅驥院竹間",
        "id": "942a9953-d4fe-49bc-aac3-927814e30be6"
    },
    {
        "author": "韓淲",
        "paragraphs": [
            "乘晴欲過雨巖去，草木空疎霜後寒。",
            "老苦瘡瘍行又止，閒將餠餌問平安。",
            "夜爐挾冊應三復，曉徑舂禾可一餐。",
            "蕙帳藜牀同夢寐，試回頭作去年看。"
        ],
        "title": "欲過履道庵不果因以詩送餠餌",
        "id": "68e418a3-6689-4ddb-9ff2-2e0c6911493e"
    },
    {
        "author": "韓淲",
        "paragraphs": [
            "春風池館水溶溶，杏淺梅深柳意濃。",
            "拄杖橫臯穿麥壠，傾壺中沚見雲峰。",
            "有來好事能同適，儘把閒吟不自供。",
            "莫道澗湖相去遠，要驚心賞每難逢。"
        ],
        "title": "十九日過耿運幹",
        "id": "97583048-87e6-4a89-acf4-470dbf88c1d5"
    },
    {
        "author": "韓淲",
        "paragraphs": [
            "霍廟湖深浙水邊，雪村來往定翛然。",
            "薰風六月上塘路，得雨九秋東壩田。",
            "酒政應緣因祿仕，詩家拔俗在吟篇。",
            "翩翩銀筆經年別，巖壑風流想後先。"
        ],
        "title": "寄耿運幹",
        "id": "52c9f65f-c501-465a-8cd6-1ee0749e93b3"
    },
    {
        "author": "韓淲",
        "paragraphs": [
            "一自西風散芰荷，殷勤風雪更婆娑。",
            "經年誰謂酒邊少，此日我云林下多。",
            "才俊榮親當折桂，時清祿仕且嘉禾。",
            "論交論契無餘語，收入離筵入短歌。"
        ],
        "title": "送耿運幹當湖酒所",
        "id": "3acaab9e-1363-4246-bad9-4675f8e244ea"
    },
    {
        "author": "韓淲",
        "paragraphs": [
            "祝家山映一荒途，霜滿晴空樹色虛。",
            "太守去尋高士宅，比鄰只道野人居。",
            "朱輪不礙簷前橘，白屋惟堆案上書。",
            "想見猿驚鶴飛走，袁安卧雪畫堪如。"
        ],
        "title": "聞孟使君到子顔隠廬次韵余安叔所賦",
        "id": "a60c604a-ae3c-4963-9d19-ff163a9e95c6"
    },
    {
        "author": "韓淲",
        "paragraphs": [
            "小園纔放一枝梅，便有傳呼別駕來。",
            "領略風光歸草木，經行野路踏莓苔。",
            "人間襟韵須吟筆，花底風流入酒杯。",
            "公亦暫時相賞識，詔回天上肯重陪。"
        ],
        "title": "王寺簿過山園",
        "id": "efa32033-6876-4d56-9c81-77c3960a261e"
    },
    {
        "author": "韓淲",
        "paragraphs": [
            "幽人何許不懷賢，忍把清詩與世傳。",
            "可惜呂曾祠宇地，獨留香火寺僧緣。",
            "入林去踏山頭月，裹茗來烹井底泉。",
            "病著偶辜城北約，尚吟餘意得同焉。"
        ],
        "title": "昌甫約諸人茶山病不能往次韵其所賦",
        "id": "1c7c1fa6-2221-4c16-a14b-200891bb039b"
    },
    {
        "author": "韓淲",
        "paragraphs": [
            "風光流轉景常新，且樂林泉自在身。",
            "曲水流觴知上巳，落花啼鳥近殘春。",
            "快傾座上一壺酒，莫染人間半點塵。",
            "兀兀籃輿好歸去，路平微雨草如茵。"
        ],
        "title": "山中上巳宋六成甫見過留飲",
        "id": "656a0293-1768-4fd0-9868-9d57167453e2"
    },
    {
        "author": "韓淲",
        "paragraphs": [
            "茅山從此占西湖，須信高人德不孤。",
            "臨水未能忘汝潁，愛山還肯羨匡廬。",
            "眼前孤勁竹尊者，世上浮名松大夫。",
            "浩氣已充真樂地，寧論實相與虛無。"
        ],
        "tags": [
            "庐山",
            "西湖"
        ],
        "title": "鉛山徐子融茅齋留飲次其韵",
        "id": "1f250ec3-004a-48be-bb72-20b2952624e0"
    },
    {
        "author": "韓淲",
        "paragraphs": [
            "冬來何意酒盃寬，舊話新愁轉轉難。",
            "落葉滿城吹薄暮，浮波夾岸起清寒。",
            "方齋留客情無已，上郭歸人興若闌。",
            "天地之間是襟誼，淋浪贏得洗悲酸。"
        ],
        "title": "尹一留飲次其韵",
        "id": "33ea98b9-f19d-4c6a-9f34-21808ea965a1"
    },
    {
        "author": "韓淲",
        "paragraphs": [
            "舟車亦過水村來，猿鳥無驚自不猜。",
            "化雨江西貴先覺，宣風廣右屬行臺。",
            "詩書發冢人千里，桃李成蹊酒一杯。",
            "雪岸艤蓬春動處，尋詩野老亦清哉。"
        ],
        "title": "曾廣漕見過",
        "id": "12b6d00a-1b04-49a6-bbf6-c44dbc4b91b8"
    },
    {
        "author": "韓淲",
        "paragraphs": [
            "微官誰復肯來過，名勝凋零已不多。",
            "忍爲故人疎酒盞，漫將佳節付詩歌。",
            "閑情只道山林好，老態其如歲月何。",
            "靜夜小樓相對久，盈編新語但摩挲。"
        ],
        "title": "次韵仲至至日相過",
        "id": "edd2c6a1-3987-4042-b3f7-6c2215bbfbc8"
    },
    {
        "author": "韓淲",
        "paragraphs": [
            "正在山前看木犀，兒童驚報故人來。",
            "急扶藜杖過橋去，喜見朱轓作牧回。",
            "嶺外山川多瘴癘，江南朝市有塵埃。",
            "經行又泥冰溪水，且折清香荐一杯。"
        ],
        "title": "譚南恩見過",
        "id": "6bffd336-940d-45c5-93d0-021b2fb8dced"
    },
    {
        "author": "韓淲",
        "paragraphs": [
            "春風閒日小樓居，門外歡迎長者車。",
            "道舊祇如前日事，別來不覺近年餘。",
            "烟花帝里宜同醉，杖屨湖山可自如。",
            "趁取好懷尋好句，人生何必愛吾廬。"
        ],
        "title": "斯遠入吳就春官試因相過偶成",
        "id": "be8c4cd1-1c0b-4490-8e12-0cf9982f477c"
    },
    {
        "author": "韓淲",
        "paragraphs": [
            "華髮秋來忽滿梳，故人相見意何如。",
            "强親杯酒歡無幾，尚覺篇章興有餘。",
            "世事紛然隨野馬，吾生老矣信蘧廬。",
            "林間已下蕭蕭葉，雨過空山木影疎。"
        ],
        "title": "八月六日伯皋見過",
        "id": "7b692b7d-7e72-4e5f-a97a-33966dcdfccd"
    },
    {
        "author": "韓淲",
        "paragraphs": [
            "長笛殘星趙倚樓，吟邊供斷一生愁。",
            "渭南作尉誠微宦，江上逢人憶遠遊。",
            "風景不因今古異，琴樽寧與是非休。",
            "章泉傳到澗泉上，凉意滿天河影秋。"
        ],
        "title": "昌甫携渭南詩見過",
        "id": "c47b5c47-4cb2-4d44-9cc1-d477ac92f584"
    },
    {
        "author": "韓淲",
        "paragraphs": [
            "霜簷明日曉晴天，忽有騷人到眼邊。",
            "煮餠漫留尋舊話，烹茶還得寫新篇。",
            "旅懷但且官天地，世道全憑酒聖賢。",
            "回首山鳴鐘暮起，水浮橋外耿墟烟。"
        ],
        "title": "張以道見過",
        "id": "6a8697a6-de4d-4d68-b0e9-04922276da0e"
    },
    {
        "author": "韓淲",
        "paragraphs": [
            "九峰庵上雪中眠，夜半寒枝落枕前。",
            "虛曠益知身老大，靜深惟覺夢清圓。",
            "山圍漠漠無通路，田缺幽幽有暗泉。",
            "雅志能來得同榻，雨巖人必爲吟傳。"
        ],
        "title": "十二月初九日雪尹子潛來",
        "id": "a7fbcb56-ff8d-4d70-808e-638c62a1c156"
    },
    {
        "author": "韓淲",
        "paragraphs": [
            "幽深終日冷清清，誰肯乘春過水行。",
            "雜踏軒車雖達宦，從容杯酒信豪英。",
            "靜看聲利身何絆，閒惜芳華意轉傾。",
            "相對弦歌有餘咏，苦遭風雨也宜晴。"
        ],
        "title": "弋陽徐宰見過",
        "id": "e1fd84b0-e7a3-42f3-9471-8130fa0a55f9"
    },
    {
        "author": "韓淲",
        "paragraphs": [
            "夢寐湖山同雅集，溪篷還送宰餘干。",
            "蒼忙寫句求詩律，邂逅持醪得笑歡。",
            "花事纖濃春又過，麥天清淡雨初乾。",
            "琵琶洲畔絃歌地，一上乘風眼更寬。"
        ],
        "title": "送趙餘干宰允中",
        "id": "7b3a173f-22c1-48fc-8d58-ca6456415d12"
    },
    {
        "author": "韓淲",
        "paragraphs": [
            "幾年九日西湖酒，此際從公把菊花。",
            "酬唱不知留客舍，登臨無奈得詩家。",
            "水舟又掠空潭浪，山屐經行兩岸沙。",
            "白髮清尊乃如許，數株楊柳傍樓斜。"
        ],
        "tags": [
            "西湖"
        ],
        "title": "潘德久置酒柳洲小樓",
        "id": "d3cd48a2-386d-41e1-a3ad-ad82fd6f24b9"
    },
    {
        "author": "韓淲",
        "paragraphs": [
            "眼到梅花便有詩，園居支逕入疎籬。",
            "崔嵬自與人高古，爛熳誰知我笑嬉。",
            "煙濕遠荒吟不盡，雨收幽隠醉爲宜。",
            "新年陡覺新愁少，坐對南枝更北枝。"
        ],
        "title": "初六日民瞻古梅下留飲",
        "id": "64f7b11c-7695-4a46-b6fd-202a91351b41"
    },
    {
        "author": "韓淲",
        "paragraphs": [
            "春風晴日草玄家，城北坡陀一徑斜。",
            "遠以雲山供境界，靜惟書籍是生涯。",
            "敲門忽有醉吟客，隔屋初無桃李花。",
            "夭矯龍蛇饒古意，孤芳真足對年華。"
        ],
        "title": "過楊解元看古梅",
        "id": "4d7c95d4-c42a-44b2-a24c-5332f0089d11"
    },
    {
        "author": "韓淲",
        "paragraphs": [
            "年年梨棗寄西風，近喜豅巖一笑同。",
            "坐石弄筇泉汩沒，望雲搜句月朦朧。",
            "經時話著猶疑畫，盡日來思又若空。",
            "珍重交情兩相望，鹿門深處見龐公。"
        ],
        "title": "亨中送梨棗",
        "id": "43ead156-310e-4ff9-84d7-9ff606a884a9"
    },
    {
        "author": "韓淲",
        "paragraphs": [
            "風煙溪嘴轉山腰，起覺清寒坐擁貂。",
            "林薄曉光吹蔌蔌，水流暮色下瀟瀟。",
            "相期勝士來推戶，更想歸人遠度橋。",
            "會取試尋詩句寫，還鳴高樹許由瓢。"
        ],
        "title": "雪後昌甫將歸章泉斯遠諸兄偕來留飲因詠林逋詩約同賦  其一",
        "id": "6c902433-1054-4a39-8813-0b5fbe5182be"
    },
    {
        "author": "韓淲",
        "paragraphs": [
            "年來閒得傲山林，肯怪連天雪作陰。",
            "蘇武不眠身自健，袁安高卧興何深。",
            "嬾穿東郭先生履，細和西湖處士吟。",
            "無限目前今古意，歲華如許老駸駸。"
        ],
        "tags": [
            "西湖"
        ],
        "title": "雪後昌甫將歸章泉斯遠諸兄偕來留飲因詠林逋詩約同賦  其二",
        "id": "d6deee56-e0d5-4bbf-9e69-d0664fed68ed"
    },
    {
        "author": "韓淲",
        "paragraphs": [
            "竹邊松外最清新，煙歛風迴凈辟塵。",
            "江闊遠分垂釣叟，山空時過採樵人。",
            "摩挲望眼尋幽徑，抖擻閑身訪近隣。",
            "三白會須能一飽，茗盂聊且寄吾真。"
        ],
        "title": "雪後昌甫將歸章泉斯遠諸兄偕來留飲因詠林逋詩約同賦  其三",
        "id": "db5ae0e3-9675-4384-b24e-e43b0cb16d17"
    },
    {
        "author": "韓淲",
        "paragraphs": [
            "幾椽牢落依僧住，二妙慇勤載酒來。",
            "名節似君真有道，交游著我定憐才。",
            "譚高屢激清風起，歸近何嫌落日催。",
            "苦憶平生溧陽尉，驅車政爾犯黄埃。"
        ],
        "title": "詩謝文顯兄弟載酒并簡子暢二首  其一",
        "id": "3a042a6a-5a10-4a5c-a123-32c09ad742e9"
    },
    {
        "author": "韓淲",
        "paragraphs": [
            "柱杖敲門借竹看，步隨紓曲轉林端。",
            "架邊綠蔓陰成幄，橋下清流春有湍。",
            "君作屋廬嫌近俗，我因巖谷遂深盤。",
            "儻思出郭少塵事，或命巾車初不難。"
        ],
        "title": "詩謝文顯兄弟載酒并簡子暢二首  其二",
        "id": "19f17795-d735-49e1-957e-04b671d284f1"
    },
    {
        "author": "韓淲",
        "paragraphs": [
            "冷坐樓窗欲雪天，空搔華髮泥塵編。",
            "不嫌酒盡西湖上，安得詩如南澗邊。",
            "剝啄故人還餉我，開嘗餘味信能賢。",
            "公家父子何多事，今日碧香猶卓然。"
        ],
        "tags": [
            "西湖"
        ],
        "title": "余計院父子以我乏酒連以一壺爲餉",
        "id": "c1997e91-841e-47b3-b5a2-71c6f5d6f4e2"
    },
    {
        "author": "韓淲",
        "paragraphs": [
            "連宵風月頗堪看，酒盡端憐賞詠難。",
            "豈但銜頭沽苦貴，更緣秫早釀多酸。",
            "蕭蕭陶徑柳將落，渺渺吳江楓欲丹。",
            "安得酒船數百斛，拍浮長遣一生歡。"
        ],
        "title": "酒盡",
        "id": "e7886285-b25e-43bc-95c4-cd4ffab64efd"
    },
    {
        "author": "韓淲",
        "paragraphs": [
            "沿洄艤泊更躋攀，好事來尋小艇閒。",
            "却憶武昌遊赤壁，可憐姑熟醉青山。",
            "岸凉崦靄知空谷，水遠汀沙見淺灣。",
            "惜別且同幽興熟，鱣魚潑潑鳥關關。"
        ],
        "title": "訪吳推官津亭因喚船小酌而歸",
        "id": "7b45066e-8f70-4b0a-be76-fcdd2b6a87dd"
    },
    {
        "author": "韓淲",
        "paragraphs": [
            "章泉分餉瓢泉酒，已洗牢愁萬馬空。",
            "重拜書題如夏日，便開甕盎瀉春風。",
            "時聞水石雲山主，世數文章翰墨功。",
            "且道歲寒梅雪好，僧窗閒有幾人同。"
        ],
        "title": "昌甫分寄瓢泉繼而辛卿遺一壺來以詩爲謝",
        "id": "6a6b8cf5-521c-4bf7-be37-42b48bbc383b"
    },
    {
        "author": "韓淲",
        "paragraphs": [
            "僧舍頹簷屋一間，呂曾南渡此看山。",
            "風光流轉人雖遠，詩句磨鎸景自閒。",
            "好事肯同携酒至，青春又見隔年還。",
            "坐中野老醺然醉，指點梅花亦可攀。"
        ],
        "title": "飲橫碧軒",
        "id": "86373fbf-87b6-4365-8cb5-fbc9ae233094"
    },
    {
        "author": "韓淲",
        "paragraphs": [
            "閉閤燒香正寂寥，忽看結客過衡茅。",
            "溪山有味真堪樂，松竹無心肯絕交。",
            "老樹枕流傾社甕，凉風吹月上山殽。",
            "浮梁飲散各歸去，夜靜水明摇柳梢。"
        ],
        "title": "謝戶曹載酒見訪",
        "id": "7f73a609-ed8e-44c5-9893-101492433fca"
    },
    {
        "author": "韓淲",
        "paragraphs": [
            "麗澤同窗不一人，是時文物動簪紳。",
            "年來此話誰能問，老去知君我獨親。",
            "天下傳聞難見道，世間來往易知津。",
            "持醪野路江梅底，後會相逢意轉真。"
        ],
        "title": "喻伯經推官約施翔甫父子載酒澗上  其一",
        "id": "440a3980-d9bd-4abf-aaa0-9fccea472b80"
    },
    {
        "author": "韓淲",
        "paragraphs": [
            "歲晚尋梅又一年，南山巖下澗溪邊。",
            "雪殘古路初何似，詩到前村更隠然。",
            "邂逅襟期元拔俗，從容宦達自登仙。",
            "奉親携幼人之樂，贏得朋來棹酒船。"
        ],
        "title": "喻伯經推官約施翔甫父子載酒澗上  其二",
        "id": "19aa849f-50bb-4c07-b93c-5c258572c9b2"
    },
    {
        "author": "韓淲",
        "paragraphs": [
            "旋掃荒凉喜客來，胡牀隨處坐徘徊。",
            "野亭湯餠談方透，山寺茶香望轉開。",
            "風近凜秋多落葉，雨收殘照少飛埃。",
            "大都識賞非難事，莫被旁人富貴催。"
        ],
        "title": "留客煮餠因過山寺煎茶",
        "id": "58d1f38c-d496-40f3-9d2b-67790ece52ef"
    },
    {
        "author": "韓淲",
        "paragraphs": [
            "東吳南楚江湖外，城郭方齋尚得朋。",
            "意象古人無索寞，譚鋒爾汝有憑陵。",
            "花開薝蔔疑非俗，林擁旃檀祗欠僧。",
            "梅雨未收吾欲醉，山橋歸路髮鬅鬙。"
        ],
        "title": "方齋子潜留瀹茗  其一",
        "id": "74b86e9f-c512-434b-bb76-2107bb1d2b53"
    },
    {
        "author": "韓淲",
        "paragraphs": [
            "蕙畝分青長復低，菊梅連綠密仍稀。",
            "牆陰未午風聲急，窗外從朝雨力微。",
            "坐待酒盃來肅肅，案翻書冊凈暉暉。",
            "幾年來往徒多感，今是那知較昨非。"
        ],
        "title": "方齋子潜留瀹茗  其二",
        "id": "2d698d62-bb2b-448e-8005-36a6f13a4b82"
    },
    {
        "author": "韓淲",
        "paragraphs": [
            "瓶茶遠自水心寄，緘詩又謝章泉分。",
            "揀芽爲贈信靈物，回味有功非世勳。",
            "降伏睡魔庶永日，不居酒聖須乘雲。",
            "何時幽討共仰止，烏石岡頭煮此云。"
        ],
        "title": "葉侍郎寄烏石茶昌甫詩謝之次韵同賦",
        "id": "efd00d00-1099-4d98-bc5a-50384dee38ef"
    },
    {
        "author": "韓淲",
        "paragraphs": [
            "水竹光中戲弈棋，棋中妙處有誰知。",
            "對人不到一盤滿，信手拈來幾著奇。",
            "活法要須能自悟，危機何用苦尋思。",
            "此心虛靜元無物，莫使顛冥勝負時。"
        ],
        "title": "弈棋",
        "id": "54888806-1289-4c68-b263-a27b1bf22db7"
    },
    {
        "author": "韓淲",
        "paragraphs": [
            "香浮椽燭散新煙，閶闔沉沉輦路邊。",
            "寶蠟分擎初拜賜，錦衣飛步競傳宣。",
            "柳陰未曉明粧鏡，花氣籠晴趁卷簾。",
            "莫怪荒凉問榆火，午炊猶待死灰然。"
        ],
        "title": "新火",
        "id": "9aef5599-04d4-45e7-8e6f-64d9b395d5d4"
    },
    {
        "author": "韓淲",
        "paragraphs": [
            "春華滿眼倦尋詩，蕨菜纔來又賦之。",
            "雷雨動山應偪塞，風雲垂地正奔馳。",
            "僧盤何苦分葷素，鼎食那能問瘠肥。",
            "珍重方齋家送似，爲加餐飯亦何其。"
        ],
        "title": "蕨菜",
        "id": "4240d7a2-8fb6-483f-8afb-c8b6c9acf926"
    },
    {
        "author": "韓淲",
        "paragraphs": [
            "風起爐寒鬻未成，兒驚門底有人聲。",
            "乃携藷藥來相饋，尚带泥沙便可烹。",
            "夷以采薇清易足，屈於餐菊恨難平。",
            "老身得此渾無事，捧腹摩挲且莫鳴。"
        ],
        "title": "謝人遺藷",
        "id": "f0fba410-33af-42e7-98f6-8f0b2ae9316b"
    },
    {
        "author": "韓淲",
        "paragraphs": [
            "一杯濁酒下蓴絲，不負東吳薄宦期。",
            "安得林逋同隠約，尚憑張翰寫心思。",
            "人間美惡吾能會，物外清閒世莫知。",
            "更待西風小摇落，鱸羹鹽豉轉相宜。"
        ],
        "title": "喜見蓴絲",
        "id": "e436b79a-b1cb-43df-af9b-3ef94cd6d19f"
    },
    {
        "author": "韓淲",
        "paragraphs": [
            "使者歸來守歲除，嘉殽應笑去年無。",
            "錦囊自是詩無敵，寶带還看騎甚都。",
            "想見頌花方列炬，故將爆竹伴屠蘇。",
            "祝公茂介春祺去，明日朝元拱御爐。"
        ],
        "title": "送爆竹潘舍人",
        "id": "a4faea23-5bb8-4425-9d86-f0448875b3e3"
    },
    {
        "author": "韓淲",
        "paragraphs": [
            "使回揮橐試從容，詩在腰圍瘦減中。",
            "金重內分知带赤，花明殿後映鞓紅。",
            "聞呼巧匠重陶寫，好稱朝章答化工。",
            "更待狨韉印如斗，轉庵元是有家風。"
        ],
        "title": "潘舍人重打带",
        "id": "ba409f4c-df45-44c4-bbce-5640d9621fce"
    },
    {
        "author": "韓淲",
        "paragraphs": [
            "桂籍傳芳兩弟兄，才華奕奕盡專城。",
            "獨躋郎省享高壽，復處祠庭全令名。",
            "遺愛梁山初趣召，承恩澧浦晚增榮。",
            "如今仁義鄉前路，忍送靈車薤露聲。"
        ],
        "title": "吳澧州兵部挽詩",
        "id": "2479605c-4944-4961-9240-05da27084741"
    },
    {
        "author": "韓淲",
        "paragraphs": [
            "國朝人物盛江西，歐晏曾王世所知。",
            "賸喜年來說壺隠，還看身後紀豐碑。",
            "路遥莫致生芻奠，心折聊成薤露詞。",
            "高蹈如斯天必假，彬彬子舍見孫枝。"
        ],
        "title": "黄壺隠挽詩",
        "id": "e46d4182-20a9-49fe-8de7-a30082297aeb"
    },
    {
        "author": "韓淲",
        "paragraphs": [
            "姑蘇臺下同盃酒，一旦相從情轉親。",
            "才屈自應無近用，時升誰不有通津。",
            "避名苦節乾坤大，務道圓機歲月新。",
            "我亦推藏山澗曲，細思餘論忍沾巾。"
        ],
        "title": "周南仲正字挽詩",
        "id": "7f9f3cc0-7d79-4d74-933e-cbb0ae1cc56c"
    },
    {
        "author": "韓淲",
        "paragraphs": [
            "守道安恬譽翕然，晚登朝路合騰騫。",
            "身勞援溺嘗貽疾，夢兆囹空信不冤。",
            "傾蓋方欣同藥藏，挂冠謂可樂丘園。",
            "愁聞薤露閩山遠，餘慶他年屬後昆。"
        ],
        "title": "葉和劑挽詩",
        "id": "304b6be8-e315-460a-86fd-2c61eb6fc98b"
    },
    {
        "author": "韓淲",
        "paragraphs": [
            "抵掌從容慨且悲，晚年風度喜論詩。",
            "賢關鼓篋文尤擅，德里垂車志豈違。",
            "築室高門如昨日，開筵投轄已前時。",
            "壽登八秩流芳裔，松柏佳城畫翣吹。"
        ],
        "title": "挽余伯玉藥局詩",
        "id": "551d8fa1-164a-476a-830c-55a78f62c595"
    },
    {
        "author": "韓淲",
        "paragraphs": [
            "兩把州符身已老，壯年崛起計偕時。",
            "藏書漫與詩千首，種秫閒尋酒一巵。",
            "北客到今真可數，南人視彼尚何知。",
            "鶴山父子成丘隴，泪灑谿風讀壙碑。"
        ],
        "title": "黄靖州挽詩",
        "id": "f3aaf1d3-0a23-4dae-8383-dbdf5ef30e81"
    },
    {
        "author": "韓淲",
        "paragraphs": [
            "籍籍夷陵郭白雲，紫陽猶足重斯文。",
            "當年臭味傳天壤，絕代聲華隔世氛。",
            "邂逅月邊蘭槳駐，從容日下竹符分。",
            "傷哉逝矣空遺藁，雙井風高信不羣。"
        ],
        "title": "黄子耕監丞挽詩",
        "id": "689239df-2263-41e5-a2f2-b895cb0d879f"
    },
    {
        "author": "韓淲",
        "paragraphs": [
            "膽氣麤而硬脊梁，茅齋寂寞未云荒。",
            "自知友道無同異，共仰師門有在亡。",
            "遣世尚能生卜地，安時應許老耕桑。",
            "一琴一劍山楓外，雲影吹空白月光。"
        ],
        "title": "哭徐子融",
        "id": "42607265-4461-459f-b62c-e5573a6a9f8c"
    },
    {
        "author": "韓淲",
        "paragraphs": [
            "翻閲前言力著書，暮年尤惜日之餘。",
            "倦從科第於榮宦，靜養聲明只燕居。",
            "落落谿山空爾許，悠悠天地復何如。",
            "傷嗟平昔琴尊地，常似親承教載初。"
        ],
        "title": "哭徐大彥章",
        "id": "ce0d0c75-2477-4f68-abb2-9d697c5eade0"
    },
    {
        "author": "韓淲",
        "paragraphs": [
            "引鏡吾雖瘠，韓休諫疏多。",
            "君心在天下，歡樂竟如何。"
        ],
        "title": "明皇攬鏡而言吾雖瘠天下肥矣",
        "id": "86d9ca26-72e7-4923-a8e8-b999feb0a354"
    },
    {
        "author": "韓淲",
        "paragraphs": [
            "甲馬幽州路，英雄不自量。",
            "凱歌迎勞處，方識小秦王。"
        ],
        "title": "高祖令李密迎見秦王李密不敢仰視",
        "id": "0a9e9c22-bd93-420c-a126-abbe21e9b7d3"
    },
    {
        "author": "韓淲",
        "paragraphs": [
            "擁昭初輔政，漢室大將軍。",
            "符璽郎能爾，丹青見不羣。"
        ],
        "title": "霍光夜召符璽郎",
        "id": "aa23e1ca-4bca-42d0-9f82-7e69f617556e"
    },
    {
        "author": "韓淲",
        "paragraphs": [
            "本謂溫猶好，而能北伐功。",
            "自從捫蝨後，絕意過江東。"
        ],
        "title": "王景略對桓溫捫蝨而談當世之務",
        "id": "73022dcd-56ee-43f1-be2f-b68815b7e4e6"
    },
    {
        "author": "韓淲",
        "paragraphs": [
            "檻外當熊立，人情見亦驚。",
            "翩翩後宮女，馮媛獨馳聲。"
        ],
        "title": "馮媛當熊",
        "id": "82ca421a-2a7d-4dbc-b86a-f590ab2ae3ef"
    },
    {
        "author": "韓淲",
        "paragraphs": [
            "剪髮能留寵，君王不自持。",
            "當年無入奏，寧到馬嵬時。"
        ],
        "title": "楊妃剪髮",
        "id": "7050928e-37d2-456b-8303-b957ed1bd9c1"
    },
    {
        "author": "韓淲",
        "paragraphs": [
            "霏霏南山來，此意足怡悅。",
            "昏旦氣候間，櫺疎互明滅。"
        ],
        "title": "南山",
        "id": "a7b97ca7-f2ba-44f9-b4ec-237d37de7cc0"
    },
    {
        "author": "韓淲",
        "paragraphs": [
            "鄉廬暗邊塵，時移而事變。",
            "結屋漫逍遥，可想不可見。"
        ],
        "title": "思潁堂",
        "id": "ca3279cc-f11a-4af8-9cfd-08dc286a4e88"
    },
    {
        "author": "韓淲",
        "paragraphs": [
            "趙記發舊觀，俞孫新作堂。",
            "是豈無他人，親戚意差長。"
        ],
        "title": "情話堂",
        "id": "69e8096f-02bb-41e7-ac6c-2658451e4a69"
    },
    {
        "author": "韓淲",
        "paragraphs": [
            "坡翁一轉語，不但爲竹設。",
            "俗子塵污人，夏簟落蒼雪。"
        ],
        "title": "有竹堂",
        "id": "9815b94e-a423-4678-842f-4c4ddf055c72"
    },
    {
        "author": "韓淲",
        "paragraphs": [
            "道人白鶴庵，絕頂似仙家。",
            "尋幽得臺城，杳杳入青霞。"
        ],
        "title": "跨鶴臺",
        "id": "cc29aaa1-d326-4834-9dba-1eb283645b2b"
    },
    {
        "author": "韓淲",
        "paragraphs": [
            "木老地平靜，直北萬家城。",
            "小立興懷處，憑高眼更明。"
        ],
        "title": "南臺",
        "id": "21916daf-2dd8-417e-97da-a17e59e25df6"
    },
    {
        "author": "韓淲",
        "paragraphs": [
            "此臺已蕪沒，禪月彼一時。",
            "得句僧窗下，空留洗墨池。"
        ],
        "title": "禪月臺",
        "id": "086b7b52-0ecf-4cb0-a383-ae85d6cf724b"
    },
    {
        "author": "韓淲",
        "paragraphs": [
            "裂石作翠竹，秋風生晚凉。",
            "政須人嘯詠，應記我行藏。"
        ],
        "title": "題朱直學竹軒",
        "id": "51adb960-a7ed-4b7f-88ae-38405831a704"
    },
    {
        "author": "韓淲",
        "paragraphs": [
            "文清來此地，留下橫碧軒。",
            "寂寂今無主，空山起夕煙。"
        ],
        "title": "橫碧軒",
        "id": "686c8e30-32ec-41f6-ba48-878def245741"
    },
    {
        "author": "韓淲",
        "paragraphs": [
            "柯葉貫四時，不爲寒暑變。",
            "理事俱到處，因之亦可見。"
        ],
        "title": "題貫時軒",
        "id": "2af8c91c-149a-4274-985a-b8063910341f"
    },
    {
        "author": "韓淲",
        "paragraphs": [
            "善繼人之志，肯堂思其艱。",
            "此意自無盡，風月敬亭山。"
        ],
        "title": "無盡藏",
        "id": "9d935ea8-12fe-4658-a354-a1f2ee21dab5"
    },
    {
        "author": "韓淲",
        "paragraphs": [
            "小醉清暉閣，橫江更一杯。",
            "遠山寒日晚，詩老忽然來。"
        ],
        "title": "小集清暉閣因喚渡把酒昌甫倏至",
        "id": "eae04c7b-b505-45d6-8285-d2734a093f6a"
    },
    {
        "author": "韓淲",
        "paragraphs": [
            "築亭以樗名，平生無宦情。",
            "寥寥千載人，感慨聞風聲。"
        ],
        "title": "樗亭",
        "id": "433ac8ad-f23c-4141-ba50-8f768931c641"
    },
    {
        "author": "韓淲",
        "paragraphs": [
            "靜深堂奧間，真如公所庵。",
            "誰謂平生心，可以禪境參。"
        ],
        "title": "如庵",
        "id": "9868bf45-eda4-48d1-acaf-25ddabb4f1e8"
    },
    {
        "author": "韓淲",
        "paragraphs": [
            "拍手兒童笑，山公倒接䍦。",
            "舉鞭無限意，今古少人知。"
        ],
        "title": "山簡習池遊詩",
        "id": "0cd8ffd5-baf4-441b-bf8d-5c305f835ba3"
    },
    {
        "author": "韓淲",
        "paragraphs": [
            "游目貝葉書，究竟華嚴境。",
            "當年寓名心，觀者要深省。"
        ],
        "title": "題華嚴境",
        "id": "c6be453c-c8f7-46a1-bde8-a75426b48424"
    },
    {
        "author": "韓淲",
        "paragraphs": [
            "天寒山氣黄，日暮竹色碧。",
            "住庵人勿驚，此景有此客。"
        ],
        "title": "桃源山道者小庵",
        "id": "5fd3d1f6-aa44-4d2d-866e-0925603c96db"
    },
    {
        "author": "韓淲",
        "paragraphs": [
            "流傳葛仙翁，此溪嘗化龍。",
            "抱朴今何在，閒來問古蹤。"
        ],
        "title": "葛溪",
        "id": "bc997156-aa6c-4709-a98d-c6e54be76563"
    },
    {
        "author": "韓淲",
        "paragraphs": [
            "空青老仙伯，有子愛溪山。",
            "誰信南坡路，依依泉石間。"
        ],
        "title": "南坡",
        "id": "9de698a4-b2c8-424c-a1e4-e5840f4cc678"
    },
    {
        "author": "韓淲",
        "paragraphs": [
            "一泓泉水古，依舊浸巖邊。",
            "太史晁鷄肋，遺吟尚可傳。"
        ],
        "title": "蒙泉",
        "id": "bd430077-ab92-4037-8589-248ec1c50822"
    },
    {
        "author": "韓淲",
        "paragraphs": [
            "燕麥摇晴日，青山兩岸橫。",
            "吳其爲沼矣，傾酒任船行。"
        ],
        "title": "舟入靈巖山下訪古",
        "id": "1e93b569-a84e-4331-9457-1553777cd1a8"
    },
    {
        "author": "韓淲",
        "paragraphs": [
            "推窗萬松林，雜沓且修整。",
            "何須撫盤桓，姑以集幽聽。"
        ],
        "title": "十七日過潭守聽松",
        "id": "8fed6c86-d3b6-4481-a28f-5fdfe27f4433"
    },
    {
        "author": "韓淲",
        "paragraphs": [
            "簷淺侵林綠，窗虛賸蘂紅。",
            "試茶催鼎實，縱酒失盃空。"
        ],
        "title": "四月二日  其一",
        "id": "76a94890-a334-4000-b0b3-8ae2cf5c4ace"
    },
    {
        "author": "韓淲",
        "paragraphs": [
            "易覺春風老，偏知夏日長。",
            "四山新笋出，一澗野花香。"
        ],
        "title": "四月二日  其二",
        "id": "b594d74c-a399-4e83-9b3d-4734bf1d1672"
    },
    {
        "author": "韓淲",
        "paragraphs": [
            "晝永卷書困，時閒挈杖清。",
            "草蟲空躑躅，巢燕費經營。"
        ],
        "title": "四月二日  其三",
        "id": "c664994e-dc13-488c-a487-af60e3fa8856"
    },
    {
        "author": "韓淲",
        "paragraphs": [
            "間或僧人到，閒常羽客過。",
            "啟玄疑恍惚，談妙欲云何。"
        ],
        "title": "四月二日  其四",
        "id": "008fe3f1-b60c-4192-acda-0f9db619bf54"
    },
    {
        "author": "韓淲",
        "paragraphs": [
            "樵斧通深密，漁竿接混茫。",
            "風波非地險，荆棘乃天荒。"
        ],
        "title": "四月二日  其五",
        "id": "ea17d483-c6b1-4190-bd16-7c3e101332cc"
    },
    {
        "author": "韓淲",
        "paragraphs": [
            "爆竹燒殘歲，家家把一盃。",
            "西湖元自好，只是欠徘徊。"
        ],
        "tags": [
            "西湖"
        ],
        "title": "爆竹",
        "id": "85bce063-60c5-4c5c-ab2f-dd33a9c4f6dd"
    },
    {
        "author": "韓淲",
        "paragraphs": [
            "倚瑟從嬪御，人生實少歡。",
            "南山空斮絮，此道是邯鄲。"
        ],
        "title": "倚瑟",
        "id": "da113c8b-67ba-48de-8857-2c2021b5b774"
    },
    {
        "author": "韓淲",
        "paragraphs": [
            "連窗風撼山，引酒燈照坐。",
            "逍遥入莊吟，憔悴失楚些。"
        ],
        "title": "夜坐",
        "id": "4926a693-5c24-4d40-9277-a6197c424cd2"
    },
    {
        "author": "韓淲",
        "paragraphs": [
            "尋梅閑喚酒，邀友漫題詩。",
            "酒美君方醉，詩成我未奇。"
        ],
        "title": "王丞留飲  其一",
        "id": "1c75792d-7b4c-4b02-a5e2-6e347fa7609b"
    },
    {
        "author": "韓淲",
        "paragraphs": [
            "鐘聲來遠寺，暝色起前溪。",
            "霜夜斷鴻急，風庭落葉知。"
        ],
        "title": "王丞留飲  其二",
        "id": "91df64a7-5270-4310-ace8-b5e40445ddbf"
    },
    {
        "author": "韓淲",
        "paragraphs": [
            "春風雜花池，賓主兩相視。",
            "落日忽已晴，洗盞可無醉。"
        ],
        "title": "訪滕賢良邂逅周察推同飲池上",
        "id": "3553d8e6-5039-4e98-9e71-9073e753cc5c"
    },
    {
        "author": "韓淲",
        "paragraphs": [
            "只道沙坑近，招之阿那邊。",
            "不知風雨夕，能過小溪船。"
        ],
        "title": "招余子任過成季家",
        "id": "0c1d8416-20d8-499e-870b-fcd3f6a98da4"
    },
    {
        "author": "韓淲",
        "paragraphs": [
            "聞道菖蒲節，龍舟一一修。",
            "雨凉雖少憇，郡圃不妨遊。"
        ],
        "title": "次韵周倅送郡醖  其一",
        "id": "6250c18d-08e3-49d3-902b-d691981cf506"
    },
    {
        "author": "韓淲",
        "paragraphs": [
            "坐有嚴陵守，新持使節長。",
            "真成三學士，意象好持觴。"
        ],
        "title": "次韵周倅送郡醖  其二",
        "id": "26f5e190-1e4f-4ebd-97c1-f78d7bbb92bb"
    },
    {
        "author": "韓淲",
        "paragraphs": [
            "何意求聞達，偶逢劉豫州。",
            "隆中三顧處，抱膝也風流。"
        ],
        "title": "題隆中圖",
        "id": "348f073a-2148-4b42-8f71-0ab409d0c470"
    },
    {
        "author": "韓淲",
        "paragraphs": [
            "風霜歸老榦，歲月長枝柯。",
            "矗矗荒村外，人人占落坡。"
        ],
        "title": "次韵潘舍人畫軸  其一",
        "id": "283b87db-cbc0-47e5-95d3-b998e0470fde"
    },
    {
        "author": "韓淲",
        "paragraphs": [
            "尋詩小醉時，不許老農知。",
            "葉葉泛輕舠，試渡野水陂。"
        ],
        "title": "次韵潘舍人畫軸  其二",
        "id": "aee3448f-0d9d-4965-b2ce-42f5183e7b23"
    },
    {
        "author": "韓淲",
        "paragraphs": [
            "突兀是茅屋，摇兀是土橋。",
            "看山看水去，忘饑付木瓢。"
        ],
        "title": "次韵潘舍人畫軸  其三",
        "id": "83ca9255-bb81-4ebd-b189-78c3c51a2efe"
    },
    {
        "author": "韓淲",
        "paragraphs": [
            "荒虛成莽蕩，幽遠似模糊。",
            "便做山中客，能題一字無。"
        ],
        "title": "次韵潘舍人畫軸  其四",
        "id": "83c5fecd-6207-4c0d-8415-cd920dfbf104"
    },
    {
        "author": "韓淲",
        "paragraphs": [
            "樂道匪時趨，山間得自如。",
            "老來情味別，冬日且閑居。"
        ],
        "title": "次韵子顔  其一",
        "id": "f0a97042-0f4e-4416-989d-bc9985d1b8a6"
    },
    {
        "author": "韓淲",
        "paragraphs": [
            "冬日且閑居，誰停五馬車。",
            "從容見真意，鉏盡世驕虛。"
        ],
        "title": "次韵子顔  其二",
        "id": "f7895b9d-50b4-4e3d-a5cb-a8cf180c5351"
    },
    {
        "author": "韓淲",
        "paragraphs": [
            "鉏盡世驕虛，宜乎愛隠廬。",
            "高風照千古，此道卷還舒。"
        ],
        "title": "次韵子顔  其三",
        "id": "eb2adc28-8957-48d3-bbb0-716b75dcd48d"
    },
    {
        "author": "韓淲",
        "paragraphs": [
            "經旬無客至，今日得公來。",
            "園柳綠已密，渚蓮紅始開。"
        ],
        "title": "次韵德久丈  其一",
        "id": "8371f934-c087-4a17-b8fe-98c5532c2f89"
    },
    {
        "author": "韓淲",
        "paragraphs": [
            "談諧意方接，蕭散詩自生。",
            "寫成澹泊句，洗盡淫哇聲。"
        ],
        "title": "次韵德久丈  其二",
        "id": "f36c628a-a4ea-486b-ae54-8fbd9531c842"
    },
    {
        "author": "韓淲",
        "paragraphs": [
            "雲驅風浩浩，日永雨垂垂。",
            "狡兔笑三窟，鷦鷯思一枝。"
        ],
        "title": "次韵德久丈  其三",
        "id": "b0f4dc07-36e8-4d62-b450-6160373f0c81"
    },
    {
        "author": "韓淲",
        "paragraphs": [
            "雲低樹頭青，風急葉背白。",
            "一塢無來人，鳥語鬭格磔。"
        ],
        "title": "白日偶無客青山長對門  其一",
        "id": "b4f3e816-72c3-4c8c-8ec4-c3bc9ab3286f"
    },
    {
        "author": "韓淲",
        "paragraphs": [
            "枕流飯脫粟，長夏以終日。",
            "曳屣行歌商，風軒時弄筆。"
        ],
        "title": "白日偶無客青山長對門  其二",
        "id": "4352bc84-df52-422a-97f0-93ed8db2227a"
    },
    {
        "author": "韓淲",
        "paragraphs": [
            "身心既已閑，吟風興亦偶。",
            "山東打茶聲，睡思忽抖擻。"
        ],
        "title": "白日偶無客青山長對門  其三",
        "id": "16f20353-f5ec-416e-a20e-24d9b5911122"
    },
    {
        "author": "韓淲",
        "paragraphs": [
            "人生等戲劇，衮衮徒區區。",
            "老身其回頭，今有古非無。"
        ],
        "title": "白日偶無客青山長對門  其四",
        "id": "9bc19de9-5bfc-4a5e-ad11-693a44510a97"
    },
    {
        "author": "韓淲",
        "paragraphs": [
            "朝市無遺音，丘園有絕迹。",
            "蓬茅晏不開，才開待迎客。"
        ],
        "title": "白日偶無客青山長對門  其五",
        "id": "885bc604-c151-4a02-97e5-2151c897022d"
    },
    {
        "author": "韓淲",
        "paragraphs": [
            "澗淺山四合，泠泠浸青青。",
            "畧彴度前林，更有泉上亭。"
        ],
        "title": "白日偶無客青山長對門  其六",
        "id": "714cecef-1b4c-4d90-aad8-4c4d3dbb6815"
    },
    {
        "author": "韓淲",
        "paragraphs": [
            "不見屋外溪，但見屋上山。",
            "雲月復風雨，展轉朝暮間。"
        ],
        "title": "白日偶無客青山長對門  其七",
        "id": "fbe802a9-a47f-4a07-b476-dc05747c7f4b"
    },
    {
        "author": "韓淲",
        "paragraphs": [
            "崦靄得廣茂，虛明失深長。",
            "一曲冬月暖，數家夏日凉。"
        ],
        "title": "白日偶無客青山長對門  其八",
        "id": "6428b4f2-6f0c-470a-bbbd-15ee21b41df9"
    },
    {
        "author": "韓淲",
        "paragraphs": [
            "何由芰製衣，豈必蘭爲佩。",
            "一笠一簑輕，田漁且相對。"
        ],
        "title": "白日偶無客青山長對門  其九",
        "id": "a0a50248-2b4c-42df-9ed1-474204d04089"
    },
    {
        "author": "韓淲",
        "paragraphs": [
            "牽牛槿花底，欹拄破籬門。",
            "旋買深村酒，因傾老瓦盆。"
        ],
        "title": "白日偶無客青山長對門  其一○",
        "id": "43e17196-2136-481c-9be0-293b46de10b2"
    },
    {
        "author": "韓淲",
        "paragraphs": [
            "夜來微雨過，澗谷生春水。",
            "土脈肥薺苗，煙痕带梅蘂。"
        ],
        "title": "十三日誦水生挑菜渚煙濕落梅村之句成詩十首  其一",
        "id": "657923d9-a718-4902-83be-7cc02ce2ffe7"
    },
    {
        "author": "韓淲",
        "paragraphs": [
            "元宵天氣好，梅謝薺還生。",
            "野水浮煙雨，孤村带鳥聲。"
        ],
        "title": "十三日誦水生挑菜渚煙濕落梅村之句成詩十首  其二",
        "id": "0dca8e5e-521f-4f95-b55d-0cff1df6bd89"
    },
    {
        "author": "韓淲",
        "paragraphs": [
            "柱杖牆陰潤，閑尋薺菜挑。",
            "不禁芳草外，初日下梅梢。"
        ],
        "title": "十三日誦水生挑菜渚煙濕落梅村之句成詩十首  其三",
        "id": "27813229-9673-4c9c-97e4-5e9ca486e5a3"
    },
    {
        "author": "韓淲",
        "paragraphs": [
            "踏青何處去，春事歸野菜。",
            "便覺與時新，閒身尤可愛。"
        ],
        "title": "十三日誦水生挑菜渚煙濕落梅村之句成詩十首  其四",
        "id": "59181200-c5f3-4ff1-9f97-aba4a6d0ee72"
    },
    {
        "author": "韓淲",
        "paragraphs": [
            "水國春已生，微波漾洲渚。",
            "時見挑菜人，臨風自凝佇。"
        ],
        "title": "十三日誦水生挑菜渚煙濕落梅村之句成詩十首  其五",
        "id": "41e48c3f-773b-4d25-8a00-8d98b733568e"
    },
    {
        "author": "韓淲",
        "paragraphs": [
            "晴村多暖靄，花處是輕煙。",
            "梅片紛紛下，迎人到酒邊。"
        ],
        "title": "十三日誦水生挑菜渚煙濕落梅村之句成詩十首  其六",
        "id": "6180f03c-5754-4e6c-a248-89f577bd052f"
    },
    {
        "author": "韓淲",
        "paragraphs": [
            "婀娜煙中梅，花飛有底急。",
            "蜂觸香車來，煙凝爲誰濕。"
        ],
        "title": "十三日誦水生挑菜渚煙濕落梅村之句成詩十首  其七",
        "id": "451adf37-e83e-4134-8168-c25998e2ce90"
    },
    {
        "author": "韓淲",
        "paragraphs": [
            "雨後乍晴時，春意滿村落。",
            "香處是梅花，青煙動林薄。"
        ],
        "title": "十三日誦水生挑菜渚煙濕落梅村之句成詩十首  其八",
        "id": "ccd5efba-6779-4439-8b4f-4af7d24bce7b"
    },
    {
        "author": "韓淲",
        "paragraphs": [
            "一年春好處，都在水邊梅。",
            "似雪因風起，和煙带月來。"
        ],
        "title": "十三日誦水生挑菜渚煙濕落梅村之句成詩十首  其九",
        "id": "52fa53e2-f392-492c-b8f2-20b8b91be55a"
    },
    {
        "author": "韓淲",
        "paragraphs": [
            "潦倒春無藉，山深不出門。",
            "籬根尋野菜，花外見煙村。"
        ],
        "title": "十三日誦水生挑菜渚煙濕落梅村之句成詩十首  其一○",
        "id": "3770e629-d477-4715-9645-798a47158f17"
    },
    {
        "author": "韓淲",
        "paragraphs": [
            "一年春好處，東望是皇州。",
            "柳色梅花外，數聲羌笛浮。"
        ],
        "title": "絕句",
        "id": "81a25237-4e21-422a-895d-8065cdc5bf3d"
    },
    {
        "author": "韓淲",
        "paragraphs": [
            "霜重花未多，風回香自若。",
            "荒店野水深，枯枝墮寒雀。"
        ],
        "title": "送昌甫至十里分韵得四首  其一",
        "id": "f0aeac8e-b6aa-40de-980b-2103c0db7763"
    },
    {
        "author": "韓淲",
        "paragraphs": [
            "相送五年前，把酒常在茲。",
            "夾路梅花開，歲晏將何爲。"
        ],
        "title": "送昌甫至十里分韵得四首  其二",
        "id": "4ce1a0a1-27be-4f9c-af74-2b8385644506"
    },
    {
        "author": "韓淲",
        "paragraphs": [
            "老懶問花事，尚與梅相看。",
            "蒼然暮色至，只恐空吹殘。"
        ],
        "title": "送昌甫至十里分韵得四首  其三",
        "id": "091dd634-e7fc-440b-b1f8-394734713d89"
    },
    {
        "author": "韓淲",
        "paragraphs": [
            "瑞峰高入雲，又見君歸去。",
            "坐輿無怱忙，逢梅見容與。"
        ],
        "title": "送昌甫至十里分韵得四首  其四",
        "id": "b6259c26-427b-44c7-a50c-4e6afbcc6a2d"
    },
    {
        "author": "韓淲",
        "paragraphs": [
            "山林欣晚對，細和一篇詩。",
            "欲醉那因酒，妄言却爲棋。"
        ],
        "title": "十一日道林同譚元輔賀州弈棋",
        "id": "90eabf4f-a929-46ea-9e0f-600ec8ea1589"
    },
    {
        "author": "韓淲",
        "paragraphs": [
            "玉山四句偈，看了百千回。",
            "不是爲送僧，不是爲尋梅。"
        ],
        "title": "題汪玉山送仲上人遊六祖塔詩次韵",
        "id": "7c342e3b-8a6b-4979-82cc-b56c55f7b295"
    },
    {
        "author": "韓淲",
        "paragraphs": [
            "弈棋聊醒午醉，煮餠更逭夕餐。",
            "一任長年三老，扁舟載我江干。"
        ],
        "title": "六言",
        "id": "5c44fe4e-4c6a-4f64-aed5-ca90d50a7094"
    },
    {
        "author": "韓淲",
        "paragraphs": [
            "風箭急吹疎雨，雲峰時轉輕雷。",
            "修竹小亭山下，乘凉猶記初回。"
        ],
        "title": "寒泉亭午暑喜雨",
        "id": "0797368e-6f86-4bdc-88ff-de2299455ff5"
    },
    {
        "author": "韓淲",
        "paragraphs": [
            "明電夜凉催雨，不知冰水爲秋。",
            "滌研酒酣尋句，賸拚蟻夢扶頭。"
        ],
        "title": "夜凉雷電",
        "id": "e836c653-7bf3-48ee-bb29-1df46cb528da"
    },
    {
        "author": "韓淲",
        "paragraphs": [
            "梅雪何嫌松雪，橋霜未抵林霜。",
            "睡起樵蘇欲斷，竹爐尋火裝香。"
        ],
        "title": "雪中見山松曉起澗橋見霜尤奇",
        "id": "5f335abf-40fc-4c7e-bb8d-fc424188860c"
    },
    {
        "author": "韓淲",
        "paragraphs": [
            "灞橋何苦乃爾，剡溪似是欺予。",
            "任彼梁園所賦，但此孫窗之書。"
        ],
        "title": "次韵昌甫  其一",
        "id": "2dcbc5a8-397c-4cb7-81c4-f4a9470378df"
    },
    {
        "author": "韓淲",
        "paragraphs": [
            "梅可空百榼酒，雪不待一筆詩。",
            "天地與人太好，山林有我亦奇。"
        ],
        "title": "次韵昌甫  其二",
        "id": "4c063c9e-095f-4b5c-a84a-a5debd7e4aef"
    },
    {
        "author": "韓淲",
        "paragraphs": [
            "竹樹西風庭院，溪山落日人家。",
            "搔首從他華髮，角巾欹我烏紗。"
        ],
        "title": "晚步野趣",
        "id": "e445dae3-b46b-486b-8de1-11d4345e375c"
    },
    {
        "author": "韓淲",
        "paragraphs": [
            "躡屐穿林歸寺，持香裹茗尋僧。",
            "磴道已三尺雪，巖居惟一枝藤。"
        ],
        "title": "踏雪登前山",
        "id": "2ec7bb0a-27ee-4443-b25c-d23160005845"
    },
    {
        "author": "韓淲",
        "paragraphs": [
            "山近不嫌暖靄，溪回更带寒泉。",
            "水凈沙頭有此，嵐縈水末疑然。"
        ],
        "title": "題扇",
        "id": "b1f18b55-f960-4854-b47e-24b65b1dacd3"
    },
    {
        "author": "韓淲",
        "paragraphs": [
            "綠樹秋千紅索，白雲春靜青山。",
            "人醉忽焉兀兀，鳥啼何以關關。"
        ],
        "title": "二十日趙園",
        "id": "a7f1480a-8feb-42b6-b360-49eaa71a5e4e"
    },
    {
        "author": "韓淲",
        "paragraphs": [
            "酒澆磈礧不下，詩用陶寫亦難。",
            "折取荼䕷芍藥，醉於綠水青山。"
        ],
        "title": "橫山堂小酌",
        "id": "c2e4d148-06b1-4e51-b45e-7cb4e691e3ca"
    },
    {
        "author": "韓淲",
        "paragraphs": [
            "日暖甚宜蠶月，夏寒還是麥秋。",
            "冷漠蜜蜂蝴蝶，喧闐乳燕鳴鳩。"
        ],
        "title": "連日暖甚  其一",
        "id": "696fc2a9-5327-421d-af9d-8ce07821c207"
    },
    {
        "author": "韓淲",
        "paragraphs": [
            "不道夏衣是輕，且云春服既成。",
            "乍雨乍晴時候，宜閑宜睡心情。"
        ],
        "title": "連日暖甚  其二",
        "id": "adfd56ec-d8d6-4338-9bde-8f1e1640261d"
    },
    {
        "author": "韓淲",
        "paragraphs": [
            "只覺寒來暑往，何知陰長陽消。",
            "膠膠莊生擾擾，申申孔氏夭夭。"
        ],
        "title": "連日暖甚  其三",
        "id": "20d15863-a2db-4435-b990-86c264928ca0"
    },
    {
        "author": "韓淲",
        "paragraphs": [
            "苦苦安心見性，勞勞息氣養神。",
            "向後有些斲喪，依前無限沉淪。"
        ],
        "title": "連日暖甚  其四",
        "id": "4077584a-c052-41c3-8fcf-7bdd44561696"
    },
    {
        "author": "韓淲",
        "paragraphs": [
            "旋自山間殢酒，更誰溪外划船。",
            "過眼殊非偶爾，放情均是陶然。"
        ],
        "title": "聞喧然縱龍舟",
        "id": "01540246-c788-4fcb-9269-25186e264d28"
    },
    {
        "author": "韓淲",
        "paragraphs": [
            "梅花既黄而白，梅萼仍綠且紅。",
            "與其凌霜駕雪，爭如避日藏風。"
        ],
        "title": "次韵景瑜  其一",
        "id": "5cbd6fee-eede-480b-853d-b607f5eae82b"
    },
    {
        "author": "韓淲",
        "paragraphs": [
            "兀坐本緣習懶，苦吟終是乾忙。",
            "老去宜拋筆硯，興闌徒近杯觴。"
        ],
        "title": "次韵景瑜  其二",
        "id": "ecd2525c-c11c-4d2b-b0cd-2d0b42f3c8f8"
    },
    {
        "author": "韓淲",
        "paragraphs": [
            "歸哉忽爾五年，江空鷗鷺翩翩。",
            "有詩多且漫與，有酒無過醉眠。"
        ],
        "title": "慶元庚申二月藥局書滿七月還澗上嘉泰元年秋入吳試罷冬暮得闕而歸今五年矣  其一",
        "id": "b437e760-7f1f-4d89-8ad3-abb290a28433"
    },
    {
        "author": "韓淲",
        "paragraphs": [
            "田事旱乾薄飯，歲計不給何求。",
            "春園葉落窮冬，夏畦菜盡凜秋。"
        ],
        "title": "慶元庚申二月藥局書滿七月還澗上嘉泰元年秋入吳試罷冬暮得闕而歸今五年矣  其二",
        "id": "819d9a68-24c5-47ac-8fa1-7da8babfbd9d"
    },
    {
        "author": "韓淲",
        "paragraphs": [
            "翻經諷咏釋種，齊物試看莊生。",
            "功名到底餘事，儒者說性說誠。"
        ],
        "title": "慶元庚申二月藥局書滿七月還澗上嘉泰元年秋入吳試罷冬暮得闕而歸今五年矣  其三",
        "id": "3a49808f-02a6-4a00-a7b7-3a626222a5c5"
    },
    {
        "author": "韓淲",
        "paragraphs": [
            "日日公侯衮衮，年年人士紛紛。",
            "伊尹周公孔子，殷勤留得斯文。"
        ],
        "title": "慶元庚申二月藥局書滿七月還澗上嘉泰元年秋入吳試罷冬暮得闕而歸今五年矣  其四",
        "id": "11332d17-5980-49b2-8435-ce327391cad7"
    },
    {
        "author": "韓淲",
        "paragraphs": [
            "貪生不憂老至，徇名却忘行卑。",
            "一日又復一日，遑遑自欲何之。"
        ],
        "title": "慶元庚申二月藥局書滿七月還澗上嘉泰元年秋入吳試罷冬暮得闕而歸今五年矣  其五",
        "id": "3c1cd4ef-f8ff-4706-83e8-e3756fd26de5"
    },
    {
        "author": "韓淲",
        "paragraphs": [
            "兒女長須婚嫁，朋友來須應酬。",
            "應酬重費青眼，婚嫁未了白頭。"
        ],
        "title": "慶元庚申二月藥局書滿七月還澗上嘉泰元年秋入吳試罷冬暮得闕而歸今五年矣  其六",
        "id": "f4f0f66f-2851-41a3-9b80-de820c2b5a36"
    },
    {
        "author": "韓淲",
        "paragraphs": [
            "平心好處平世，深居合在深山。",
            "山林荒園一畝，世事敝廬數間。"
        ],
        "title": "慶元庚申二月藥局書滿七月還澗上嘉泰元年秋入吳試罷冬暮得闕而歸今五年矣  其七",
        "id": "8b5ee005-0c73-4943-9404-6b6356b05cf1"
    },
    {
        "author": "韓淲",
        "paragraphs": [
            "拂拂溪煙橫暮，絲絲小雨吹凉。",
            "酒盡更呼載酒，一觴一咏行藏。"
        ],
        "title": "戲贈成季",
        "id": "c29cd7da-edc5-4c97-aa5e-cff8f6edb6ad"
    },
    {
        "author": "韓淲",
        "paragraphs": [
            "明月水聲湍激，涼風山氣高華。",
            "棋罷不知時世，酒行無奈詩家。"
        ],
        "title": "與成季弈棋",
        "id": "29791772-fcee-4c17-bf93-a69f2f8677fa"
    },
    {
        "author": "韓淲",
        "paragraphs": [
            "有酒不妨醉倚，有詩不妨自題。",
            "聲以清風何遠，影於殘月都迷。"
        ],
        "title": "題竹",
        "id": "80957217-1738-493e-a4d5-8257a83592f0"
    },
    {
        "author": "韓淲",
        "paragraphs": [
            "點出雲山千里，寫成霜樹半坡。",
            "眼前非筆墨少，興來覺風景多。"
        ],
        "title": "山水小壁",
        "id": "5fb88703-45ae-4c5f-b2eb-cadaafbd866e"
    },
    {
        "author": "韓淲",
        "paragraphs": [
            "仙人樓居何處，青豅黄巖之間。",
            "風回山氣巃嵸，月明水聲潺湲。",
            "收斂平生出處，倚欄贏取清閑。"
        ],
        "title": "書閣",
        "id": "a48c7753-5b3b-4ddb-b28e-d367e8e74b3e"
    },
    {
        "author": "韓淲",
        "paragraphs": [
            "崙溪玉水之上，閒身何負一歸。",
            "眼耳鼻舌無恙，鷄豚狗彘是依。",
            "得酒飲不必果，有吟詩不可譏。",
            "人事大抵如此，今日是明日非。"
        ],
        "title": "崙溪和昌甫韵",
        "id": "0f2862eb-c105-481c-a8b2-18cf30fa758a"
    },
    {
        "author": "韓淲",
        "paragraphs": [
            "新年喜共閒僧語，薄暮明燈下紙簾。",
            "活火慢煎茶漸熟，呼童時把炭來添。"
        ],
        "title": "正月初三日",
        "id": "50dd3dca-a1fd-4d36-aa3a-cf700efb0ef4"
    },
    {
        "author": "韓淲",
        "paragraphs": [
            "滿地茸茸百草芽，青青知已到山家。",
            "東風一夜吹窗雨，又得紅梅兩樹花。"
        ],
        "title": "人日",
        "id": "9ed1aa5a-f08e-4a95-a6ed-76c1d48f171c"
    },
    {
        "author": "韓淲",
        "paragraphs": [
            "梅花如雪滿春山，元夕都來一日間。",
            "天以客尋詩句好，香隨人與酒盃慳。"
        ],
        "title": "十四日",
        "id": "37214e21-8313-4787-ba91-489f790d41c2"
    },
    {
        "author": "韓淲",
        "paragraphs": [
            "春風吹我到雲林，不爲梅花著意深。",
            "歲晚老身無著處，暗香隨日動嵐陰。"
        ],
        "title": "正月十七日",
        "id": "9fdec352-c2a2-4b02-8ab1-5f6538b2d296"
    },
    {
        "author": "韓淲",
        "paragraphs": [
            "去年除夜吹山雨，濕盡梅花冷打門。",
            "朝市如今小樓屋，只揩睡眼望前村。"
        ],
        "title": "正月二十七日",
        "id": "5e611042-0199-4556-9dc8-7ced1ef50d6c"
    },
    {
        "author": "韓淲",
        "paragraphs": [
            "春寒不敢出籬門，且撥深爐煖酒樽。",
            "見說梅花風打盡，冷清清地月黄昏。"
        ],
        "title": "正月二十八日二首  其一",
        "id": "5eaa7873-c91e-417e-adfd-bb468c716314"
    },
    {
        "author": "韓淲",
        "paragraphs": [
            "隨地挑成薺菜羹，只和淡水入瓶罌。",
            "春風不負閑人腹，贏得勾勾飽後行。"
        ],
        "title": "正月二十八日二首  其二",
        "id": "329441f4-6f50-4b1c-b382-bb03bc4c5f86"
    },
    {
        "author": "韓淲",
        "paragraphs": [
            "猶存人物作中興，世道休貪我獨能。",
            "不覺百年消折盡，嵇康宜早愧孫登。"
        ],
        "title": "十七日  其一",
        "id": "49f8cabc-89e3-48d9-84ac-0cd61929700d"
    },
    {
        "author": "韓淲",
        "paragraphs": [
            "世界無人作不成，幾多姦宄暗經營。",
            "寒來暑往癡迷過，消長盈虛理亂生。"
        ],
        "title": "十七日  其二",
        "id": "7dcfd823-a769-46c5-9735-4af1510f84b3"
    },
    {
        "author": "韓淲",
        "paragraphs": [
            "春風猶自雨能寒，破褐纔除又覺單。",
            "眼暗頭昏書懶讀，一庭幽草靜相看。"
        ],
        "title": "二月晦日  其一",
        "id": "cd92c988-c9b7-4b13-9262-38fd61502af4"
    },
    {
        "author": "韓淲",
        "paragraphs": [
            "晚色吹雲樹外明，數枝遥見綠槐生。",
            "誰人知我山中住，三月春陰澗水橫。"
        ],
        "title": "二月晦日  其二",
        "id": "e78e239c-b73c-43a6-b8fc-6fc4fd446aad"
    },
    {
        "author": "韓淲",
        "paragraphs": [
            "不恨花陰日影遲，只愁風橫雨狂時。",
            "梅梢葉底著青子，却憶繁香如故知。"
        ],
        "title": "二月晦日  其三",
        "id": "0b136f65-26b7-44b0-867a-6c6304e7f281"
    },
    {
        "author": "韓淲",
        "paragraphs": [
            "遶屋青青總是山，每吟山色句還慳。",
            "乘閒著眼烟林外，物色分明見一斑。"
        ],
        "title": "二月晦日  其四",
        "id": "449f0393-6594-498c-9407-f948c570188b"
    },
    {
        "author": "韓淲",
        "paragraphs": [
            "燕子飛飛山鳥鳴，小軒癡坐倦能行。",
            "推書試數平常事，亦向人間得此生。"
        ],
        "title": "二月晦日  其五",
        "id": "4a995f2f-3d53-423b-b2e3-06b5d3ac7f7b"
    },
    {
        "author": "韓淲",
        "paragraphs": [
            "海棠初葉牡丹花，轉覺衰顔一倍加。",
            "徙倚闌干問芳信，姚黄魏紫已萌芽。"
        ],
        "title": "二月晦日  其六",
        "id": "d7879558-064e-4568-ad8c-1e27a6f6736b"
    },
    {
        "author": "韓淲",
        "paragraphs": [
            "槿籬欹倒費撐支，沙岸常爲野水欺。",
            "幽事相關乃如此，幾回虛過欲吟詩。"
        ],
        "title": "二月晦日  其七",
        "id": "d14ae48c-f57d-438c-b5cf-e08c680ecc94"
    },
    {
        "author": "韓淲",
        "paragraphs": [
            "今年風雨暗寒食，一夜垂垂直到明。",
            "原上子推將隠矣，從來此路少人行。"
        ],
        "title": "次韵吳推官寒食  其一",
        "id": "3ce1fd57-e16d-4700-9df1-3316abe1cec7"
    },
    {
        "author": "韓淲",
        "paragraphs": [
            "萬花初過綠園林，燕子人家巷陌深。",
            "餳粥故應隨節序，不甘華髮是春心。"
        ],
        "title": "次韵吳推官寒食  其二",
        "id": "b4dee7fa-ee17-4e55-bdef-f097fc2880f8"
    },
    {
        "author": "韓淲",
        "paragraphs": [
            "人間風物年年在，酒後心情事事休。",
            "珍重清新得吾意，賸拚憔悴爲伊愁。"
        ],
        "title": "次韵吳推官寒食  其三",
        "id": "1e401d69-0973-4330-ae3d-1d77ffef059b"
    },
    {
        "author": "韓淲",
        "paragraphs": [
            "去年寒食姑蘇館，吟到吳歌子夜聲。",
            "猶記春城芳草渡，一簾花雨畫船行。"
        ],
        "title": "二十九日寒食  其一",
        "id": "34441450-43e4-4613-9988-569989323025"
    },
    {
        "author": "韓淲",
        "paragraphs": [
            "冷烟漠漠茅簷淺，依舊山南澗水流。",
            "坐穩亦知時物換，燕飛低處鳥鳴幽。"
        ],
        "title": "二十九日寒食  其二",
        "id": "d570b8f6-d416-4769-bb36-af3d8fe4b683"
    },
    {
        "author": "韓淲",
        "paragraphs": [
            "楊柳青烟榆火新，人家巷陌唱歌聲。",
            "重簾未捲薄梳洗，簷外微寒纔曉晴。"
        ],
        "title": "清明",
        "id": "467ede07-f092-45ba-9457-ca23d9838ea6"
    },
    {
        "author": "韓淲",
        "paragraphs": [
            "瓶裏桃花點點紅，水南依舊笑春風。",
            "尋僧共看山中友，識賞何如付苦空。"
        ],
        "title": "三月初三日",
        "id": "730a6e7b-4a64-4812-84c3-03b9493db87e"
    },
    {
        "author": "韓淲",
        "paragraphs": [
            "路轉疎籬過小橋，陰陰新綠滿林梢。",
            "人家一雨軒窗凈，時有飛來語燕巢。"
        ],
        "title": "晚春即事  其一",
        "id": "6a6809fb-56ef-453f-9d74-a7b15eb6d524"
    },
    {
        "author": "韓淲",
        "paragraphs": [
            "山氣蒼茫瑣寂寥，弄雲吹雨半瀟瀟。",
            "澗聲不斷波流急，更聽風前婆餠焦。"
        ],
        "title": "晚春即事  其二",
        "id": "6ecf41cf-9176-4253-b6b2-afe64c04c417"
    },
    {
        "author": "韓淲",
        "paragraphs": [
            "田家一雨插秧時，成把擔禾水拍泥。",
            "分段排行到畦岸，背蓬渾不管歸遲。"
        ],
        "title": "芒種  其一",
        "id": "18ae843d-409f-4fe1-9767-63b35d462757"
    },
    {
        "author": "韓淲",
        "paragraphs": [
            "栽勻明日問青黄，惜水脩堘意更忙。",
            "少候根中新葉出，又看晴雨驗朝陽。"
        ],
        "title": "芒種  其二",
        "id": "f7bf96be-231f-4df0-ab35-d56b0e675096"
    },
    {
        "author": "韓淲",
        "paragraphs": [
            "三年不見種田農，驀隴跳溝過屋東。",
            "齊唱歌聲相勞苦，濛濛烟裏一簑風。"
        ],
        "title": "芒種  其三",
        "id": "a8d19692-bb2b-4650-844d-90dd6abb2fd0"
    },
    {
        "author": "韓淲",
        "paragraphs": [
            "愧我粗官耗太倉，及瓜而代合耕桑。",
            "蠶筐閣了修秧馬，老稚時時亦酒漿。"
        ],
        "title": "芒種  其四",
        "id": "eb448928-50d6-4036-b5e8-97de51bd1bd8"
    },
    {
        "author": "韓淲",
        "paragraphs": [
            "澗流清轉佛仙家，雨歇春風水浪沙。",
            "得酒有詩人共逸，山腰初見折桐花。"
        ],
        "title": "三月五日",
        "id": "47f5ffd4-9d7e-4285-8777-8342e2591460"
    },
    {
        "author": "韓淲",
        "paragraphs": [
            "瀰漫陰雲黑且白，今日望下還又晴。",
            "憒憒一霎蒸熱氣，願聽垂霤打簷聲。"
        ],
        "title": "十九日",
        "id": "d42692c4-59d2-445d-83eb-124f2268338b"
    },
    {
        "author": "韓淲",
        "paragraphs": [
            "淵明笑殺惠遠酒，己公消得杜老詩。",
            "詩酒於人亦何事，夜霜吹冷水南枝。"
        ],
        "title": "九月二十日",
        "id": "07e5eebc-2c39-4989-b970-09b102962571"
    },
    {
        "author": "韓淲",
        "paragraphs": [
            "紙上閑看舊談語，尊前試舉近歌詞。",
            "夜冷小窗欣我獨，歲殘深谷待他誰。"
        ],
        "title": "十六日  其一",
        "id": "7caaac1f-259f-4bcc-abd0-1755d03deaab"
    },
    {
        "author": "韓淲",
        "paragraphs": [
            "梅花不怕風霜雪，儘遠儘荒山儘寒。",
            "時有幽人爲酬酢，片香吹動忽漫漫。"
        ],
        "title": "十六日  其二",
        "id": "085bca99-0910-4d1f-9491-e51e0b5045bc"
    },
    {
        "author": "韓淲",
        "paragraphs": [
            "蘂瘦枝冰亦自花，出林欹岸轉清華。",
            "蕭蕭宿草堆黄葉，瀝瀝幽泉洗白沙。"
        ],
        "title": "十六日  其三",
        "id": "c51602b1-8ea2-4308-8cda-559d5917c0cd"
    },
    {
        "author": "韓淲",
        "paragraphs": [
            "近行遠立忽低攀，不覺繁香入袖間。",
            "既是孤高還潔雅，凡情於汝信何顔。"
        ],
        "title": "十六日  其四",
        "id": "3326a631-4b19-43dc-ba37-b59e82332e85"
    },
    {
        "author": "韓淲",
        "paragraphs": [
            "山愈高時氣愈深，水多流處影多侵。",
            "翠禽急羽知人意，時啄殘英落粉心。"
        ],
        "title": "十六日  其五",
        "id": "9252c24f-7187-4b19-b04e-3f0520bc0016"
    },
    {
        "author": "韓淲",
        "paragraphs": [
            "元正但覺曉光遲，風雨霖霖笑語稀。",
            "見說朝家推日食，百司守局午方歸。"
        ],
        "title": "元日寅正二刻太陽交食守局  其一",
        "id": "33276a89-49a3-4a65-af68-08a26840861c"
    },
    {
        "author": "韓淲",
        "paragraphs": [
            "終朝寒慘氣昏昏，雲翳風霾隠若存。",
            "天運有常交有數，陽光初不礙高奔。"
        ],
        "title": "元日寅正二刻太陽交食守局  其二",
        "id": "f6271fac-ca2e-4abe-85fd-5515117da233"
    },
    {
        "author": "韓淲",
        "paragraphs": [
            "去年倦卧關門睡，前歲扁舟爛漫遊。",
            "莫道迎簷一杯酒，婆娑孤影也扶頭。"
        ],
        "title": "十六夜月",
        "id": "0e87c674-330c-4da1-ae7a-739d42cc9d4e"
    },
    {
        "author": "韓淲",
        "paragraphs": [
            "松梢片月見流行，夜半青山白露橫。",
            "不是閒人愛幽處，秋來紛擾飽曾更。"
        ],
        "title": "秋暑過施寺少憩至夜半山月朗然",
        "id": "0f0716e9-cfeb-4a11-a054-1d3790ca4a68"
    },
    {
        "author": "韓淲",
        "paragraphs": [
            "喜晴方且啟柴門，忽有人來倒一樽。",
            "只道久閒常蕩蕩，不知小醉已昏昏。"
        ],
        "title": "喜晴",
        "id": "766cb65a-2c3c-44ad-91f7-bf167791c708"
    },
    {
        "author": "韓淲",
        "paragraphs": [
            "水遶寒城渚外山，淡烟吹暮畫應難。",
            "漁舟舉網無人會，我老吟詩把眼看。"
        ],
        "title": "二十三日",
        "id": "6ff3ce16-820d-45e0-b2a0-6cd8b081df51"
    },
    {
        "author": "韓淲",
        "paragraphs": [
            "風伯駕雲滿四野，雷公行雨從空下。",
            "農家起舞田有年，競養雞豚作秋社。"
        ],
        "title": "喜雨",
        "id": "2dc1df7e-a61e-4e34-a831-210f3fb976ee"
    },
    {
        "author": "韓淲",
        "paragraphs": [
            "雨收炎暑入山雲，滴砌淋簷潤色分。",
            "更以微風吹草樹，鳥飛啼過亦欣欣。"
        ],
        "title": "雨中  其一",
        "id": "6f7b237f-7075-4d90-aa68-d8021b8164c6"
    },
    {
        "author": "韓淲",
        "paragraphs": [
            "茫茫野水浸籬根，無數青山接遠村。",
            "三月懶遊花下路，一家深閉雨中門。"
        ],
        "title": "雨中  其二",
        "id": "8ec53da0-b509-4bd1-8d63-78354edfa04e"
    },
    {
        "author": "韓淲",
        "paragraphs": [
            "虛簷疎雨夜深深，清徹寒窗夢不成。",
            "却憶擁蓑篷底宿，靜聽千點落江聲。"
        ],
        "title": "雨中  其三",
        "id": "d0b79630-6e8b-4bc5-98cc-d0a37fb54c2f"
    },
    {
        "author": "韓淲",
        "paragraphs": [
            "抵掌揮觥不待詩，共看泥土蚓鳴時。",
            "晚來吹徹垂垂雨，未必騷人總得知。"
        ],
        "title": "雨中  其四",
        "id": "c8a8bee2-b7ca-4667-86e2-59d2b7ecbcc2"
    },
    {
        "author": "韓淲",
        "paragraphs": [
            "竹送荷擎雨脚斜，凉軒初試一杯茶。",
            "逢人莫道溪南好，暑月能清只數家。"
        ],
        "title": "觀蓮見雨",
        "id": "df3e41c7-46af-4bae-a9ee-99da31663408"
    },
    {
        "author": "韓淲",
        "paragraphs": [
            "人家蠶麥祈晴日，城郭山川斷渡時。",
            "隠几正看千佛偈，敲門誰送兩篇詩。"
        ],
        "title": "次韵景瑜雨中絕句  其一",
        "id": "baeb5c78-d3e3-447f-9fb0-a15ddeec35fe"
    },
    {
        "author": "韓淲",
        "paragraphs": [
            "門居地僻無來轍，新綠新荷新笋時。",
            "珍重情懷尚能賦，爲搜言句和成詩。"
        ],
        "title": "次韵景瑜雨中絕句  其二",
        "id": "bef6ab0f-8628-4373-9388-303628712069"
    },
    {
        "author": "韓淲",
        "paragraphs": [
            "今年雲物風吹雨，山澗關門亦可書。",
            "燒葉爐中煖紅酒，靜聽簷溜落階除。"
        ],
        "title": "初三日冬至雨中",
        "id": "136a1424-9556-44b7-a60c-c1b280db45ae"
    },
    {
        "author": "韓淲",
        "paragraphs": [
            "午夜風生雨瀉簷，紗幮竹簟夢鈞天。",
            "曉來拍岸波聲急，六月如秋意颯然。"
        ],
        "title": "六月二日大雨如注山澗水溢  其一",
        "id": "0d51af42-236f-4d5d-aa9e-dbac9e05ef8d"
    },
    {
        "author": "韓淲",
        "paragraphs": [
            "草樹離離半拂烟，雨滋芳潤轉青妍。",
            "山人整屐山邊去，黄鵠白鷗時導前。"
        ],
        "title": "六月二日大雨如注山澗水溢  其二",
        "id": "d0daebec-2b5f-44d8-852d-47c1e4b46450"
    },
    {
        "author": "韓淲",
        "paragraphs": [
            "甕頭白酒香初釀，憑藉一盃歸太和。",
            "本自無愁更何喜，暑風池上看圓荷。"
        ],
        "title": "六月二日大雨如注山澗水溢  其三",
        "id": "805f1d1d-2c2b-4f95-a241-8d44332df076"
    },
    {
        "author": "韓淲",
        "paragraphs": [
            "高車駟馬斷經過，只見春農說早禾。",
            "得雨又還傷穀賤，不知誰與緩催科。"
        ],
        "title": "六月二日大雨如注山澗水溢  其四",
        "id": "f38a46d8-ad4a-460e-bd09-73afd4bd0d7e"
    },
    {
        "author": "韓淲",
        "paragraphs": [
            "簷宇陰陰聽雨眠，推窗清潤滿平川。",
            "舊低竹葉新槐卷，當見橫流入稻田。"
        ],
        "title": "二十九日大雨  其一",
        "id": "729aa5f8-4725-4dda-b70e-2fe10f1c9dd0"
    },
    {
        "author": "韓淲",
        "paragraphs": [
            "香凝藤枕簟如冰，飛掠縱橫雨點聲。",
            "雲脚明開時暗合，坐尋餘菌取茶烹。"
        ],
        "title": "二十九日大雨  其二",
        "id": "933e9842-2009-4a5e-a917-fdb3c7ab066f"
    },
    {
        "author": "韓淲",
        "paragraphs": [
            "炎蒸經月掩荆扉，城市紅塵十丈飛。",
            "井水欲乾猶可忍，空山不旱已常饑。"
        ],
        "title": "二十九日大雨  其三",
        "id": "0a8929c5-01ed-433f-ad20-8026c8cde770"
    },
    {
        "author": "韓淲",
        "paragraphs": [
            "樓高簷近瓦溝鳴，自遠相傳到耳聲。",
            "客枕未安詩又作，隔河風定又疎更。"
        ],
        "title": "夜雨  其一",
        "id": "1d3a66f8-9a47-4319-bcb2-f5f7108dfc2e"
    },
    {
        "author": "韓淲",
        "paragraphs": [
            "悠悠秋思不禁詩，只有街前過雨知。",
            "一犬自鳴人靜後，與君同邸夕於斯。"
        ],
        "title": "夜雨  其二",
        "id": "462f87cd-2634-45e9-8b7a-e17a797d4945"
    },
    {
        "author": "韓淲",
        "paragraphs": [
            "只道天河洗甲兵，一軒飛雨走風霆。",
            "客來睡覺煎茶飲，不特山前草木醒。"
        ],
        "title": "雨驟聲空谷奇甚",
        "id": "14ab3e5e-ef7a-4d56-a2a2-605d417542d1"
    },
    {
        "author": "韓淲",
        "paragraphs": [
            "泉香月露墮吾前，夢遶西疇覓醉仙。",
            "凉入荷風吹柳雨，罷琴尋句聽鳴蟬。"
        ],
        "title": "西疇寄月露",
        "id": "f699bfe5-bfe5-4d17-abff-ae53fdaeecbd"
    },
    {
        "author": "韓淲",
        "paragraphs": [
            "山深常抱白雲眠，離遠塵囂恰十年。",
            "投老吳山小樓底，一簪華髮暑風前。"
        ],
        "title": "暑中  其一",
        "id": "31c9232e-6faa-4afe-9401-04525d80a423"
    },
    {
        "author": "韓淲",
        "paragraphs": [
            "晚雲藏日下山腰，海氣吹涼片月高。",
            "夢覺小樓人不寐，五更風送浙江濤。"
        ],
        "title": "暑中  其二",
        "id": "61b11f96-6e5b-4868-9a41-c0ca00a97b72"
    },
    {
        "author": "韓淲",
        "paragraphs": [
            "方池小檻養盆花，結子抽枝亦卷牙。",
            "暮色無塵閑灌沃，童心雖在鬢先華。"
        ],
        "title": "暑中  其三",
        "id": "b2984e84-8cee-4353-9286-e0c0831ef411"
    },
    {
        "author": "韓淲",
        "paragraphs": [
            "暄風移日過庭臯，倦撥殘書首重搔。",
            "門外不知山遠近，短牆橫浸綠週遭。"
        ],
        "title": "暄風",
        "id": "7ba5ce98-8eb2-4e9d-a5ba-85dd7da474f7"
    },
    {
        "author": "韓淲",
        "paragraphs": [
            "扶輿窈窕入山家，一道溪流淺見沙。",
            "春色不因寒意少，冷烟和雨澹梅花。"
        ],
        "title": "赭亭山白雲寺",
        "id": "6a499ace-8b18-44c6-abb1-34ef372490d8"
    },
    {
        "author": "韓淲",
        "paragraphs": [
            "霜風一夜入樓寒，擁被微吟亦自寬。",
            "年事漸多秋又老，誤身初不爲儒冠。"
        ],
        "title": "霜寒",
        "id": "f44ed0a5-3b6f-492c-9016-c068a01de0f7"
    },
    {
        "author": "韓淲",
        "paragraphs": [
            "霧氣渾渾曉未收，不知苑外與山頭。",
            "瓶花忽見花梢濕，畫出春風一段愁。"
        ],
        "title": "早霧",
        "id": "9330b909-263e-4e8c-b4d3-860afd9e419d"
    },
    {
        "author": "韓淲",
        "paragraphs": [
            "洞霄雙徑傍何村，松菊歸來想自存。",
            "官牒推移應一笑，桃花源上且尋論。"
        ],
        "title": "松雪  其一",
        "id": "0eb37b03-5843-41d2-be04-f52cc2ebe563"
    },
    {
        "author": "韓淲",
        "paragraphs": [
            "窮臘荒荒渺林蕩，幾回落舊又生新。",
            "寒催雪與梅爭白，空有故山誰故人。"
        ],
        "title": "松雪  其二",
        "id": "8496003a-32f5-4150-b85e-796e8c3195af"
    },
    {
        "author": "韓淲",
        "paragraphs": [
            "雪後溪山分外清，東風日麗轉新晴。",
            "水波隠隠遊鱼影，木葉叢叢啼鳥聲。"
        ],
        "title": "雪晴歸自湖團  其一",
        "id": "47861e3f-1d0c-482e-baad-c4b36ba1c68e"
    },
    {
        "author": "韓淲",
        "paragraphs": [
            "瓦溝殘雪滴春風，賸水殘山淡藹中。",
            "禽鳥不知人意老，數聲啼落野梅紅。"
        ],
        "title": "雪晴歸自湖團  其二",
        "id": "ec17cfbd-e7cb-4da2-b222-808ce1d4ff62"
    },
    {
        "author": "韓淲",
        "paragraphs": [
            "澗谷冰霜踏雪行，不逢荷篠即僧清。",
            "世間只解銷金帳，羔酒無疑茗椀亨。"
        ],
        "title": "雪後  其一",
        "id": "e0202d74-f4b4-4576-ae99-a22717eefa25"
    },
    {
        "author": "韓淲",
        "paragraphs": [
            "高卧從他有灞橋，荒塗橫古樹蕭蕭。",
            "冰溪一曲靈山底，密灑之間復亂飄。"
        ],
        "title": "雪後  其二",
        "id": "5527fa06-a4f3-4457-9179-281fca3517a4"
    },
    {
        "author": "韓淲",
        "paragraphs": [
            "農卜豐登士苦題，無聞近見定還迷。",
            "子猷一棹歸何處，拍手山公醉似泥。"
        ],
        "title": "雪後  其三",
        "id": "686a2ddd-c180-47fa-a807-756bec813f74"
    },
    {
        "author": "韓淲",
        "paragraphs": [
            "曉看夜聽落寒聲，带雨隨風若霧橫。",
            "平地尺爲天下瑞，日光玉潔更多情。"
        ],
        "title": "雪後  其四",
        "id": "3d59c7d2-967c-411b-bdf6-70b031985c68"
    },
    {
        "author": "韓淲",
        "paragraphs": [
            "片月窺簷水浸冰，松梢梅影共崚嶒。",
            "數聲猿嘯呦呦鹿，撥盡陰河掛壁燈。"
        ],
        "title": "雪後  其五",
        "id": "9d9805f5-177b-40a8-937a-24363a2d4b06"
    },
    {
        "author": "韓淲",
        "paragraphs": [
            "報答春愁有醉鄉，老懷那復得剛腸。",
            "門前一澗桃爭發，不分夭紅膩水光。"
        ],
        "title": "春思  其一",
        "id": "accf95b6-bd05-4b12-a3a1-cbfa07265b53"
    },
    {
        "author": "韓淲",
        "paragraphs": [
            "今年能得幾朝晴，風雨消磨一半春。",
            "野路溪亭却自好，惜芳定可屬詞人。"
        ],
        "title": "春思  其二",
        "id": "cc6d40b8-8a63-4384-b293-bf0631f97fc4"
    },
    {
        "author": "韓淲",
        "paragraphs": [
            "李已青白桃正紅，幽人貧病憔悴容。",
            "曳履過澗試蕭散，不知燕麥摇春風。"
        ],
        "title": "春思  其三",
        "id": "5a706900-f342-4eb4-a5c0-165fbb46cb74"
    },
    {
        "author": "韓淲",
        "paragraphs": [
            "平湖波暖花宜晴，故園夢斷蝴蝶輕。",
            "小樓行藏一徙倚，詩與此春俱眼明。"
        ],
        "title": "春思  其四",
        "id": "291b41af-9312-410e-9d32-0d811ea291ec"
    },
    {
        "author": "韓淲",
        "paragraphs": [
            "惱我繁華滿眼時，燕子初來雁初歸。",
            "浮名自絆此身爾，數日晴色花欲飛。"
        ],
        "title": "春思  其五",
        "id": "ca5af434-f28a-48b7-86ac-0bb414dfe0d9"
    },
    {
        "author": "韓淲",
        "paragraphs": [
            "莫把裴徊惜春意，强尋杯酒度芳時。",
            "留連鄰曲多交舊，悵望他鄉有所思。"
        ],
        "title": "惜春  其一",
        "id": "4f07ea68-be96-42fa-9dbf-ed6214e1049e"
    },
    {
        "author": "韓淲",
        "paragraphs": [
            "躑躅辛夷非有謂，薔薇芍藥欲奚爲。",
            "楊花側畔樓臺少，一水聯橋映短籬。"
        ],
        "title": "惜春  其二",
        "id": "bc4af7e9-15c1-47a1-85f2-c4a267247ba4"
    },
    {
        "author": "韓淲",
        "paragraphs": [
            "葉葉枝頭綠未深，孤花猶自間園林。",
            "醺酣要是都非飲，興寄元非不是吟。"
        ],
        "title": "春吟  其一",
        "id": "6a2010d3-72b5-43ba-942d-9f11cfdcfc8e"
    },
    {
        "author": "韓淲",
        "paragraphs": [
            "花影欹燈上小窗，夢回香篆有殘缸。",
            "當年何事成諸葛，萬物無情繚老龐。"
        ],
        "title": "春吟  其二",
        "id": "5996df39-f881-440c-984b-c0ded3aea552"
    },
    {
        "author": "韓淲",
        "paragraphs": [
            "歲歲逢春不自持，詩成酒去必歸遲。",
            "而今嬾向花邊醉，只拾荆薪撰早炊。"
        ],
        "title": "春吟  其三",
        "id": "be1f3d53-6555-4ee5-9890-4ba8f930d8b8"
    },
    {
        "author": "韓淲",
        "paragraphs": [
            "野菜誰將滿把歸，水蓊鬚長杞苗肥。",
            "任他比並膏粱味，直底西山怨采薇。"
        ],
        "title": "春吟  其四",
        "id": "d3522354-0293-4135-b157-50c80dfcf68e"
    },
    {
        "author": "韓淲",
        "paragraphs": [
            "菜傳新綠發生時，花簇輕黄碎小枝。",
            "日下時看粉蝴蝶，背人驚鬭忽參差。"
        ],
        "title": "春吟  其五",
        "id": "9ddbf461-0c4e-44f3-9b44-809b5c50bf7e"
    },
    {
        "author": "韓淲",
        "paragraphs": [
            "一官受代始知閒，常恨家林未得還。",
            "自是懶爲溫飽計，清時誰不點朝班。"
        ],
        "title": "三月下旬藥局書  其一",
        "id": "f0353d5d-6f27-4689-a847-49c05b7f175d"
    },
    {
        "author": "韓淲",
        "paragraphs": [
            "一官受代始知閑，盡日高眠醉夢間。",
            "試買扁舟歸便得，湖橫吳越有青山。"
        ],
        "title": "三月下旬藥局書  其二",
        "id": "008b21a2-9f87-471e-b601-2bd22ca35ae9"
    },
    {
        "author": "韓淲",
        "paragraphs": [
            "閉門終日不常開，山雪林霜已自來。",
            "收斂身心過殘歲，紙窗深處坐灰堆。"
        ],
        "title": "閉門  其一",
        "id": "5466d9b2-0d00-448d-99d8-040321846ec2"
    },
    {
        "author": "韓淲",
        "paragraphs": [
            "傍簷禽鳥莫驚猜，飛去多時忽不來。",
            "只恐他人相彈射，我無機械合徘徊。"
        ],
        "title": "閉門  其二",
        "id": "991a8728-cdfd-45fd-8ef1-f54a205fffb9"
    },
    {
        "author": "韓淲",
        "paragraphs": [
            "鴟張何用嚇鵷雛，此態人間未必無。",
            "練實梧桐非腐鼠，莊生惠子豈其徒。"
        ],
        "title": "閉門  其三",
        "id": "9c10c23a-d018-45f3-bded-301fe7043a5c"
    },
    {
        "author": "韓淲",
        "paragraphs": [
            "迎時上下本謀身，身老難禁物態新。",
            "到得朱金爲我樂，却嫌人笑我知津。"
        ],
        "title": "感興十首  其一",
        "id": "744f50ee-76a0-4ff3-871d-ea1bbacd8648"
    },
    {
        "author": "韓淲",
        "paragraphs": [
            "其誰不欲上雲霄，晚節當□事事高。",
            "贏得書多垂後學，歸來賫志亦徒勞。"
        ],
        "title": "感興十首  其二",
        "id": "52e4ab8d-84bc-43b0-987c-e44700a94127"
    },
    {
        "author": "韓淲",
        "paragraphs": [
            "我本何爲也自休，靠他寧不畧迴頭。",
            "徒誇扇枕黄香好，肯道悲秋宋玉愁。"
        ],
        "title": "感興十首  其三",
        "id": "3f538514-887e-4dc9-b596-9d4094c40ac4"
    },
    {
        "author": "韓淲",
        "paragraphs": [
            "社鼠城狐何代無，乘時應也用工夫。",
            "而今又有依憑者，辛苦從前作世儒。"
        ],
        "title": "感興十首  其四",
        "id": "bfec1a27-175d-446b-9333-92da86b8e7f2"
    },
    {
        "author": "韓淲",
        "paragraphs": [
            "一生精力盡於詩，詩到成時不自持。",
            "脫著衣冠對神武，婆娑空復羨諸兒。"
        ],
        "title": "感興十首  其五",
        "id": "5b01a74e-67a2-4490-8fa0-8e42ab629e60"
    },
    {
        "author": "韓淲",
        "paragraphs": [
            "肝膽輪囷本致君，衡山一片尚愁雲。",
            "可備恤典埋歸骨，好爵翻令及後昆。"
        ],
        "tags": [
            "衡山"
        ],
        "title": "感興十首  其六",
        "id": "4a40df69-6c7d-486f-a3ee-4fcb0a120fb2"
    },
    {
        "author": "韓淲",
        "paragraphs": [
            "百尺竿頭寸步難，從前血指漫旁觀。",
            "收來放去由誰做，底事隨人百樣般。"
        ],
        "title": "感興十首  其七",
        "id": "4838efb1-cfcf-47d7-bf7c-931a90ca8dc8"
    },
    {
        "author": "韓淲",
        "paragraphs": [
            "壯志情知已不多，便鷹揚去盍如何。",
            "凄凉兩眼西風裏，猶爾留連作好歌。"
        ],
        "title": "感興十首  其八",
        "id": "1562b0f0-6ebb-431e-9db5-675422ba595a"
    },
    {
        "author": "韓淲",
        "paragraphs": [
            "得寵常疑失寵虧，勢成難復念前時。",
            "螳蜋鳴蛭爭先後，何意蒙莊亦論之。"
        ],
        "title": "感興十首  其九",
        "id": "9e9b405e-fef6-4fcd-bb86-9e2e0682ab63"
    },
    {
        "author": "韓淲",
        "paragraphs": [
            "赤縣神州久陸沈，宣和遺恨莫追尋。",
            "饒渠熟客資談柄，須有夫差報越心。"
        ],
        "title": "感興十首  其一○",
        "id": "a6a30d85-a7aa-4583-8df8-156a93b46c4f"
    },
    {
        "author": "韓淲",
        "paragraphs": [
            "常苦靈山暑氣昏，澹雲疎雨洗乾坤。",
            "溪南只許閑人看，紫障青崖靜吐吞。"
        ],
        "title": "雜興  其一",
        "id": "f912b507-2b90-46b4-9728-9bb8f181c868"
    },
    {
        "author": "韓淲",
        "paragraphs": [
            "書帙侵窗竹數竿，晚留晴影上青攢。",
            "不禁滴盡瀟瀟葉，時拂疎風雨未乾。"
        ],
        "title": "雜興  其二",
        "id": "72908623-2c0d-4c71-9be7-782ffe84cb01"
    },
    {
        "author": "韓淲",
        "paragraphs": [
            "潤色初分嵐影飄，細看莽莽近迢迢。",
            "山楹川觀誰能到，禽鳥飛鳴亦自驕。"
        ],
        "title": "雜興  其三",
        "id": "3962e365-f3f5-43ba-8afd-a8d9cff66daf"
    },
    {
        "author": "韓淲",
        "paragraphs": [
            "經雨高林月出雲，一天凉凈白紛紛。",
            "道人打疊身心處，泥飲行吟不亂羣。"
        ],
        "title": "雜興  其四",
        "id": "9220f864-e649-4d83-9815-e88263b135eb"
    },
    {
        "author": "韓淲",
        "paragraphs": [
            "大笑花開只自藏，垂頭葉底自芬芳。",
            "天生楊震今清白，常具人間一種香。"
        ],
        "title": "雜興  其五",
        "id": "752cfc12-6c5a-4e00-b7d4-aeb944ed19e4"
    },
    {
        "author": "韓淲",
        "paragraphs": [
            "薝蔔生成凈潔花，愈幽深處愈多葩。",
            "肯教肉眼凡夫見，寧可移栽釋老家。"
        ],
        "title": "雜興  其六",
        "id": "80047781-521d-4bb8-9d92-b57459565597"
    },
    {
        "author": "韓淲",
        "paragraphs": [
            "誰爲喧卑莫賦詩，幾年山澗久安之。",
            "區區守祿才餬口，儘覺肥甘盛一時。"
        ],
        "title": "晚興",
        "id": "f6653d62-5d1f-4f48-9b8a-4371becb0000"
    },
    {
        "author": "韓淲",
        "paragraphs": [
            "春風時弄閒花草，滿面紆餘氣自和。",
            "行過小亭因坐久，却驚啼鳥一聲多。"
        ],
        "title": "偶成  其一",
        "id": "b3615aa4-18e5-4d06-93e0-42ad1df9afc1"
    },
    {
        "author": "韓淲",
        "paragraphs": [
            "連陰却喜社能晴，雨淡桃花滿澗生。",
            "幾樹正依流水上，曉風吹動日華明。"
        ],
        "title": "偶成  其二",
        "id": "289aa927-6f82-4e5b-9c00-d7f4d7f967ff"
    },
    {
        "author": "韓淲",
        "paragraphs": [
            "山上行還山下行，草隨幽逕不知名。",
            "青春自是多情思，梅葉陰陰已半成。"
        ],
        "title": "偶成  其三",
        "id": "a5b7c079-c131-46e8-b063-0e4d01cb1670"
    },
    {
        "author": "韓淲",
        "paragraphs": [
            "世間榮辱最愁人，荏苒年光老逼身。",
            "莫笑區區有仙佛，識心見性養精神。"
        ],
        "title": "偶成  其四",
        "id": "26e8d81e-072f-4252-87ce-1a9b29bcdb62"
    },
    {
        "author": "韓淲",
        "paragraphs": [
            "招之不來麾不去，不動聲色泰山措。",
            "拙於用大無所容，枵然魏王五石瓠。"
        ],
        "tags": [
            "泰山"
        ],
        "title": "偶成  其五",
        "id": "ed44dd65-dcc9-45e1-a046-3707ccf84829"
    },
    {
        "author": "韓淲",
        "paragraphs": [
            "梅黄雨細柳花風，渾在鶑啼燕語中。",
            "流水高山元不惡，短籬破屋爲無窮。"
        ],
        "title": "偶成  其六",
        "id": "5690a7b1-2c9d-46ad-8dca-8cae0bf34a38"
    },
    {
        "author": "韓淲",
        "paragraphs": [
            "孤坐幽窗靜炷香，却疑身與世相忘。",
            "紅深一樹榴花發，綠嫩數杖支子芳。"
        ],
        "title": "偶成  其七",
        "id": "09141df5-f441-40cc-b2f5-eacad5949e19"
    },
    {
        "author": "韓淲",
        "paragraphs": [
            "舒嘯閑平理亂心，古來賢達幾升沉。",
            "只宜一唱紫芝曲，不用三思梁甫吟。"
        ],
        "title": "偶成  其八",
        "id": "e64ad4b3-8f74-4982-a964-fa562fb42ebe"
    },
    {
        "author": "韓淲",
        "paragraphs": [
            "病餘倦甚唯思睡，醉裏歡來擬欲顛。",
            "飲罷空山身老矣，夢回清暑意翛然。"
        ],
        "title": "偶成  其九",
        "id": "9ec32071-b9d7-47c2-bf82-c3a7236c2f8e"
    },
    {
        "author": "韓淲",
        "paragraphs": [
            "非閑靜不可作詩，非老懶焉能讀書。",
            "開卷空山照華髮，吟編荒徑入吾廬。"
        ],
        "title": "偶成  其一○",
        "id": "6fb46609-11fa-41d2-8b9a-27cea6304a80"
    },
    {
        "author": "韓淲",
        "paragraphs": [
            "周游於世不關渠，合把塵勞日以疎。",
            "半夜雨聲驚客枕，一身禪榻夢蘧蘧。"
        ],
        "title": "明日再題",
        "id": "f319cf68-0dec-49fe-b89f-66f4eeb76c20"
    },
    {
        "author": "韓淲",
        "paragraphs": [
            "亂拖游士伴噇酒，硬捉閑僧聽做詩。",
            "後句不來瓶已罄，月凉山靜角巾欹。"
        ],
        "title": "戲書",
        "id": "4f19edd0-442b-4f7d-96f7-5f7ccef32021"
    },
    {
        "author": "韓淲",
        "paragraphs": [
            "晴初小院窗半開，階下草色侵莓苔。",
            "清風徐徐木陰寂，禽鳥自鳴時自來。"
        ],
        "title": "午坐  其一",
        "id": "1f0c0020-5c1d-4c50-bddb-fcd4ba83ea91"
    },
    {
        "author": "韓淲",
        "paragraphs": [
            "家家蠶事採桑歸，繭箔才收又整機。",
            "辛苦一春成絹後，村農誰是著新衣。"
        ],
        "title": "午坐  其二",
        "id": "c6b1f1b5-12fc-45ba-91ae-015f00962789"
    },
    {
        "author": "韓淲",
        "paragraphs": [
            "往來鄰並歲年深，老稚空忙慶弔心。",
            "美惡衰榮消長事，又須著眼一沉吟。"
        ],
        "title": "偶興  其一",
        "id": "5497bdae-e726-40b0-a888-9aba18529988"
    },
    {
        "author": "韓淲",
        "paragraphs": [
            "膠膠擾擾復悠悠，多少迷情不掉頭。",
            "利者笑名名笑利，日前身後欲何謀。"
        ],
        "title": "偶興  其二",
        "id": "32c54eb3-1e82-4fd6-96a8-ed1a0b0f5e1f"
    },
    {
        "author": "韓淲",
        "paragraphs": [
            "東南吳蜀大江橫，西北關河幾戰爭。",
            "智者不愚愚者智，到頭分合世難平。"
        ],
        "title": "偶興  其三",
        "id": "a5a626b7-1335-46e8-84a6-1853958d8582"
    },
    {
        "author": "韓淲",
        "paragraphs": [
            "深谷荒虛人迹稀，無風黄落自橫飛。",
            "敗籬東畔板橋斷，時有鄰家負水歸。"
        ],
        "title": "偶興  其四",
        "id": "0c3272ea-d2e7-4386-a479-42da0c2bcbed"
    },
    {
        "author": "韓淲",
        "paragraphs": [
            "屋前巷北苦稚子，木斗煮熟撮數賣。",
            "腐儒食飽可奈何，寒夜擁爐亦可嘬。"
        ],
        "title": "雜題  其一",
        "id": "3d6895ba-052d-497f-879d-8296fc3697fd"
    },
    {
        "author": "韓淲",
        "paragraphs": [
            "黑豆硬炒不貴發，敗紙裹之良自多。",
            "紙窗坐睡時欠伸，冷手解包慢挼挲。"
        ],
        "title": "雜題  其二",
        "id": "308865fe-4e00-4870-8325-b6afdcaeddc7"
    },
    {
        "author": "韓淲",
        "paragraphs": [
            "瓶粟欲罄敗絮少，三嚥玉池吾養玄。",
            "是中止可浣便腹，世運密移空推遷。"
        ],
        "title": "雜題  其三",
        "id": "5a8e0bb1-a195-423c-abfb-189b6ec8ae2f"
    },
    {
        "author": "韓淲",
        "paragraphs": [
            "四明所修傳燈錄，誰以印將塞吾目。",
            "凌晨萬境不到處，佛見法見空逐逐。"
        ],
        "title": "雜題  其四",
        "id": "de085f6f-c459-41cf-8525-ea6c18eff004"
    },
    {
        "author": "韓淲",
        "paragraphs": [
            "人之二帝三王道，加之孔孟雜佛老。",
            "存心養性以事天，五伯秦漢誠草草。"
        ],
        "title": "雜題  其五",
        "id": "160b6fcc-9787-4dda-acf8-f0f1b9081044"
    },
    {
        "author": "韓淲",
        "paragraphs": [
            "著書談玄俱一偏，柳和伊任孔大全。",
            "禹稷顔回乃同道，出處得喪醒醉眠。"
        ],
        "title": "雜題  其六",
        "id": "d5d21044-483e-409c-93d6-dbc161bf931a"
    },
    {
        "author": "韓淲",
        "paragraphs": [
            "霜收餘藹瀝簷水，雪屋雲窗日氣升。",
            "旋撥地爐看宿火，軟蒲團坐几深凭。"
        ],
        "title": "雪窗兀坐",
        "id": "b538eeac-5d55-43a5-b9f2-cb5f75a8a98d"
    },
    {
        "author": "韓淲",
        "paragraphs": [
            "桃李春風又一年，老來何事不陶然。",
            "晚簷莫聽垂垂雨，斷送流芳到酒邊。"
        ],
        "title": "雨中山臺夜坐",
        "id": "fecd315a-cf5b-460f-8334-744cc06c9580"
    },
    {
        "author": "韓淲",
        "paragraphs": [
            "瀰漫寒氣月微明，近覺風聲遠市聲。",
            "不恨浮沉人海底，樓居閒自得心清。"
        ],
        "title": "月夜樓居",
        "id": "54b9e2a7-74f5-4d60-9a00-8a6ea6832831"
    },
    {
        "author": "韓淲",
        "paragraphs": [
            "行行行過水東頭，路窄因而緩慢遊。",
            "草木華滋翻宿雨，山凉尤覺是新秋。"
        ],
        "title": "二十九日早步",
        "id": "43bcac60-237c-4cf2-8dcd-4531dcfe5064"
    },
    {
        "author": "韓淲",
        "paragraphs": [
            "養花天氣半陰晴，啼鳥水邊三四聲。",
            "遊人往來莫漫賞，多少古今風物情。"
        ],
        "title": "午步",
        "id": "f3ae5755-b2c2-4ec6-ad50-033cc3190a00"
    },
    {
        "author": "韓淲",
        "paragraphs": [
            "槐葉已飛無夏綠，桃花新種待春紅。",
            "千山僅遶千家聚，一水全依一逕通。"
        ],
        "title": "晚步",
        "id": "b987ae82-e0e8-4c91-be43-1742e381ce29"
    },
    {
        "author": "韓淲",
        "paragraphs": [
            "薰風猶見杜鵑啼，浙水東遊復自西。",
            "澗上有泉泉上竹，玉爲山底是冰溪。"
        ],
        "title": "舟中曉詠  其一",
        "id": "a4703afe-4604-4dad-bfe6-878d3e05df6d"
    },
    {
        "author": "韓淲",
        "paragraphs": [
            "桂棹蒲帆日未西，鵲聲鶑語鵓鳩啼。",
            "滿溪綠水岸邊急，一片白雲山半齊。"
        ],
        "title": "舟中曉詠  其二",
        "id": "85795c0b-f28b-4fbd-b17c-f475306705fb"
    },
    {
        "author": "韓淲",
        "paragraphs": [
            "鷺鷥林到歲寒軒，屈指如今十六年。",
            "當日玉虹橋未有，山川祇是舊山川。"
        ],
        "title": "過玉山同昌甫宿歲寒軒感愴不已",
        "id": "78f013ea-0b70-4706-bc67-5c09d1a6d5a4"
    },
    {
        "author": "韓淲",
        "paragraphs": [
            "已喜青山在眼前，午陰佳樹更清圓。",
            "枕書閒與尋幽夢，洗盡京塵意灑然。"
        ],
        "title": "小憩成季書室",
        "id": "995d4cc3-268b-40a6-a1a6-418e56233455"
    },
    {
        "author": "韓淲",
        "paragraphs": [
            "山行明月步霜華，半醉微吟意更嘉。",
            "記取鵝湖山下路，夜深投宿野人家。"
        ],
        "title": "徐子融送至石井因宿竹溪",
        "id": "46bd4bb7-f87f-4feb-bbf3-49df8fb27648"
    },
    {
        "author": "韓淲",
        "paragraphs": [
            "病無情緒惰吟詩，筆硯空存興已非。",
            "滿眼綠陰春樹老，小窗初日動晴暉。"
        ],
        "title": "病",
        "id": "95fd5938-4192-4bbc-aec7-921e161c406c"
    },
    {
        "author": "韓淲",
        "paragraphs": [
            "露寒風歛山餘靄，虛凈曲通僧一窗。",
            "我不占閒誰避俗，菊花時候有楓江。"
        ],
        "title": "僧窗",
        "id": "a22aceb0-f60e-4b88-b43e-2b60b17e7477"
    },
    {
        "author": "韓淲",
        "paragraphs": [
            "午窗寒日聽松風，散髮梳頭睡眼中。",
            "情話堂深書帙滿，老身何地不從容。"
        ],
        "title": "午窗",
        "id": "818ddc96-8cb5-4f09-98bf-b70bf9cdcf9f"
    },
    {
        "author": "韓淲",
        "paragraphs": [
            "夜長殘雪小樓中，擁被閑思又一冬。",
            "燈影易昏爐漸冷，只消斜月五更鐘。"
        ],
        "title": "夜長",
        "id": "8614f782-466a-4a00-b597-88d0d3213907"
    },
    {
        "author": "韓淲",
        "paragraphs": [
            "書燈霜夜冷清清，不信粗官傍帝廷。",
            "老把身心欲何用，山居此味飽曾經。"
        ],
        "title": "書燈",
        "id": "30290976-3b90-4b31-b65a-ac31c4061593"
    },
    {
        "author": "韓淲",
        "paragraphs": [
            "所謂伊人天一方，園枝新好寄東窗。",
            "八表濛濛忽時雨，不知平陸已成江。"
        ],
        "title": "午睡期思書堂",
        "id": "05afbaad-e74e-406f-9815-da4c2e95bbda"
    },
    {
        "author": "韓淲",
        "paragraphs": [
            "窗明晴日小樓居，靜坐閒翻案上書。",
            "理路漸通文向熟，試將回向此心初。"
        ],
        "title": "讀書",
        "id": "d7d4f8e8-f921-49ff-a76a-33c431754743"
    },
    {
        "author": "韓淲",
        "paragraphs": [
            "冷尋盃酒滌書癡，半盞微醺又到詩。",
            "門外屢成三尺雪，茫茫眇眇欲何之。"
        ],
        "title": "冷尋",
        "id": "00136b90-756f-46dc-9354-4ac82478d5f0"
    },
    {
        "author": "韓淲",
        "paragraphs": [
            "一撮新愁懶放眉，小庭疎樹晚凉低。",
            "牽牛織女明河外，縱有詩成無處題。"
        ],
        "title": "晚唐體",
        "id": "2b58c6c7-6a6c-42d3-8700-d8102e3d5941"
    },
    {
        "author": "韓淲",
        "paragraphs": [
            "搰搰誰知舊漢陰，桔槹何待此機心。",
            "溪南上郭邱園地，應笑蒙莊著語深。"
        ],
        "title": "灌園",
        "id": "ca75a7fa-19f7-448f-b812-0112300bd96e"
    },
    {
        "author": "韓淲",
        "paragraphs": [
            "桑蔭未移山照晚，曲塘橫岸小軒窗。",
            "不知秋思今多少，巖桂芙蓉開酒缸。"
        ],
        "title": "十二日灌園  其一",
        "id": "b7a04b20-dfb5-43a2-a3c4-cd3e2fd3d98c"
    },
    {
        "author": "韓淲",
        "paragraphs": [
            "秋高山靜一簷月，只許清光醉老身。",
            "蓬藋之間見花竹，灌園休說漢陰人。"
        ],
        "title": "十二日灌園  其二",
        "id": "e3c019fd-dd96-40b8-b684-4d344a9c98c9"
    },
    {
        "author": "韓淲",
        "paragraphs": [
            "旋買荆條護短籬，更般沙土補長堤。",
            "閒來也有無窮事，且看青山橫杖藜。"
        ],
        "title": "修園",
        "id": "0399913d-eecd-476f-95dc-24802b352560"
    },
    {
        "author": "韓淲",
        "paragraphs": [
            "老身閒淡復何求，常喜禪門舉話頭。",
            "試問紅塵未歸客，渭清涇濁肯同流。"
        ],
        "title": "書懷",
        "id": "0495cd77-ad37-482c-a107-6c8c8fe7dbcc"
    },
    {
        "author": "韓淲",
        "paragraphs": [
            "閒詠遺言理素琴，晚風吹樹雨愔愔。",
            "山空斷岸無來轍，未必沙鷗識此心。"
        ],
        "title": "閒詠",
        "id": "4bb9bcf3-f442-4c6b-ac8f-a650c4b2059f"
    },
    {
        "author": "韓淲",
        "paragraphs": [
            "秋凉於人事何悲，可憐宋玉在其時。",
            "登山臨水西風急，贏得新凉入我詩。"
        ],
        "title": "影瘦",
        "id": "a447dabc-c014-4d72-b306-3984257038e4"
    },
    {
        "author": "韓淲",
        "paragraphs": [
            "北客如今可奈何，更看清奏入雲和。",
            "東平東里應無恙，吳楚年深白髮多。"
        ],
        "title": "懷人",
        "id": "71c06b13-6b7e-4333-b04c-a139f1b0025b"
    },
    {
        "author": "韓淲",
        "paragraphs": [
            "人難會合易暌離，更把言談著在詩。",
            "君去南豐我南澗，其間不待兩相知。"
        ],
        "title": "人難",
        "id": "f51968b7-d449-4f75-98dc-953007a0e606"
    },
    {
        "author": "韓淲",
        "paragraphs": [
            "五更人物遽喧呼，不信清湖逆旅居。",
            "齒髮如斯吾老矣，一身蝴蝶夢蘧蘧。"
        ],
        "title": "五更",
        "id": "75de122c-df05-426c-8523-fbf5a6f708b6"
    },
    {
        "author": "韓淲",
        "paragraphs": [
            "十載山居夜寂寥，蓬門雨打雪蕭蕭。",
            "何曾聽得人吆喝，急走齊趨鬭逞僥。"
        ],
        "title": "五更朝謁之聲盈耳",
        "id": "e62c05c2-0ff6-445d-8ca6-970b24372a5c"
    },
    {
        "author": "韓淲",
        "paragraphs": [
            "南渡衣冠近百年，四朝安穩在吳天。",
            "斯民何幸歸仁壽，咸戴慈儀五福全。"
        ],
        "title": "慈福太后生辰聖駕同中宮過北內上壽至晚鑾仗方回觀者無不仰贊慶禮四朝之尊也",
        "id": "203479e6-b187-4a34-9a53-1c8f7c4721eb"
    },
    {
        "author": "韓淲",
        "paragraphs": [
            "立盡花陰把一枝，風流元自不如癡。",
            "錦箋欲寫相思字，誰記傷春病酒時。"
        ],
        "title": "次趙將春日韵  其一",
        "id": "cab39cfe-5b75-4f9c-8514-0142edf257c4"
    },
    {
        "author": "韓淲",
        "paragraphs": [
            "樓倚斜陽十二欄，重重煙水更關山。",
            "舊家心事渾如夢，千尺遊絲燕外閑。"
        ],
        "title": "次趙將春日韵  其二",
        "id": "39110ca2-afd3-4322-b20f-2b0dcbf03244"
    },
    {
        "author": "韓淲",
        "paragraphs": [
            "楊柳溪頭綠萬條，碧雲相對是衡皋。",
            "春風但欲隨波面，檜楫松舟不用篙。"
        ],
        "title": "次趙將春日韵  其三",
        "id": "173f50c8-7553-4533-ae58-623a5feff2ef"
    },
    {
        "author": "韓淲",
        "paragraphs": [
            "淺白殷紅發嫩葩，一年春事一番花。",
            "幾回带露和煙看，不信詩情未有涯。"
        ],
        "title": "次趙將春日韵  其四",
        "id": "f9d0fa83-be88-46a6-8dad-74a675dde005"
    },
    {
        "author": "韓淲",
        "paragraphs": [
            "老於流俗尚何顔，歡喜新凉得此閒。",
            "政自可人詩更好，每逢觴酌不知還。"
        ],
        "title": "和周次公韵  其一",
        "id": "77076d10-fc1a-421a-a4bd-f93a8de02312"
    },
    {
        "author": "韓淲",
        "paragraphs": [
            "武夷仙客話尊前，轉覺相忘失醉眠。",
            "詩眼文心既如許，古今才調豈徒然。"
        ],
        "title": "和周次公韵  其二",
        "id": "63d431ec-3671-4dee-af9c-d5ba12f37d0a"
    },
    {
        "author": "韓淲",
        "paragraphs": [
            "天地一息大鵬風，未信逍遥尺鷃同。",
            "彼此衰榮無定在，人生元自不匆匆。"
        ],
        "title": "和黄子功壁間伯皋次公韵  其一",
        "id": "c2f57b05-00be-4f56-ac5a-ab0a4d4b971b"
    },
    {
        "author": "韓淲",
        "paragraphs": [
            "轉覺心情事事疎，題詩常是懶能書。",
            "相將又見西風起，尚喜携琴到處居。"
        ],
        "title": "和黄子功壁間伯皋次公韵  其二",
        "id": "66684a6a-dd43-43cd-bfca-ed878a24394e"
    },
    {
        "author": "韓淲",
        "paragraphs": [
            "雪雲寒事正多風，詩與山陰興頗同。",
            "萬境縱陳渾不理，老身只是願時豐。"
        ],
        "title": "和趙路分",
        "id": "f6f9a62c-06e5-4509-8c30-347df682d6b5"
    },
    {
        "author": "韓淲",
        "paragraphs": [
            "萱芽爭出柳眉舒，積雪霜凝未盡除。",
            "一陣暖風殊著莫，傍人啼鳥亦忻如。"
        ],
        "title": "又和趙路分韵  其一",
        "id": "05c59215-89bb-49cb-bb17-c6f11a28b6b7"
    },
    {
        "author": "韓淲",
        "paragraphs": [
            "小橋晴步正徐徐，誰把詩箋滿意書。",
            "且讀且思歸且歎，山林邱壑我隣居。"
        ],
        "title": "又和趙路分韵  其二",
        "id": "0f55c580-737a-4bf4-bdcd-5a1a2746bebf"
    },
    {
        "author": "韓淲",
        "paragraphs": [
            "只宜樹蕙與滋蘭，二月顛風作社寒。",
            "岸柳豈無舒葉者，山梅空有落花看。"
        ],
        "title": "昌甫寄二絕和韵答之  其一",
        "id": "138da7d8-6778-45ff-9094-bdc9f9d7a1c0"
    },
    {
        "author": "韓淲",
        "paragraphs": [
            "雨絕遥遥何許吟，一封得得乃斯尋。",
            "直教宛轉生新意，徒益凄凉老舊心。"
        ],
        "title": "昌甫寄二絕和韵答之  其二",
        "id": "5e547237-c573-471b-a08f-79ece756b1a0"
    },
    {
        "author": "韓淲",
        "paragraphs": [
            "珍重騷人和言句，玉缸真若映瓷甖。",
            "海棠紅點春風裏，更約相從酒數行。"
        ],
        "title": "和韵  其一",
        "id": "52997b96-6d58-472d-8e5d-25e8bdfb6054"
    },
    {
        "author": "韓淲",
        "paragraphs": [
            "春來常苦少晴陽，縱有幽花未肯芳。",
            "不是騷人催喚醒，煖風遲日也無香。"
        ],
        "title": "和韵  其二",
        "id": "2f8e67a5-a0de-480c-a077-df3ec2ffebf4"
    },
    {
        "author": "韓淲",
        "paragraphs": [
            "水南上郭荒凉甚，猶有西軒兩首詩。",
            "沙草犢鷗眠動處，當時識賞孰能追。"
        ],
        "title": "和昌甫  其一",
        "id": "d4e9ef48-6e38-4fa8-a38e-be423137ee8f"
    },
    {
        "author": "韓淲",
        "paragraphs": [
            "澗曲山隈借竹軒，軒雖非舊有前言。",
            "斷碑零落猶能打，此意微茫僅復存。"
        ],
        "title": "和昌甫  其二",
        "id": "1a74be19-1cdf-4684-874b-1c6ed503278d"
    },
    {
        "author": "韓淲",
        "paragraphs": [
            "人言君方君但方，呂詩尤足照僧房。",
            "只今尹記疇能問，我輩懷賢未可忘。"
        ],
        "title": "和昌甫  其三",
        "id": "d7233645-06a1-4e97-9efa-40d2e8047a58"
    },
    {
        "author": "韓淲",
        "paragraphs": [
            "才見雲游又打包，何時月下把門敲。",
            "相思白髮空千丈，坐對煙林滴露梢。"
        ],
        "title": "和昌甫  其四",
        "id": "f0f7e8c3-66db-4bb4-8084-c4d16178229c"
    },
    {
        "author": "韓淲",
        "paragraphs": [
            "行欲方而智欲圓，河東車說已居前。",
            "先方之喻斯爲美，只恐圓成又不便。"
        ],
        "title": "和昌甫  其五",
        "id": "50fdc75d-ee20-4c52-8d36-54866ff91f07"
    },
    {
        "author": "韓淲",
        "paragraphs": [
            "溪山淡淡復溶溶，老覺身閒百念空。",
            "誰把清詩相觸撥，又隨吟嘯醉春風。"
        ],
        "title": "魯解元以坡語空山無人水流花開爲詩和韵  其一",
        "id": "becf47dd-354f-4613-be32-857e0b818f9a"
    },
    {
        "author": "韓淲",
        "paragraphs": [
            "人之老去須甘老，天以閒來莫厭閒。",
            "滿樹梅開和玉雪，門前流水響空山。"
        ],
        "title": "魯解元以坡語空山無人水流花開爲詩和韵  其二",
        "id": "1239886f-f91a-4ed8-8b42-d199bcf7bbdf"
    },
    {
        "author": "韓淲",
        "paragraphs": [
            "橫斜清淺暗香動，時把心情百樣摹。",
            "忽憶西湖林處士，此風應笑古來無。"
        ],
        "tags": [
            "西湖"
        ],
        "title": "魯解元以坡語空山無人水流花開爲詩和韵  其三",
        "id": "720ac4ea-92e4-4f5f-976e-d5014e264099"
    },
    {
        "author": "韓淲",
        "paragraphs": [
            "車塵不到世氛遠，野水閒花景最新。",
            "汎汎空明知我獨，故將流影巧隨人。"
        ],
        "title": "魯解元以坡語空山無人水流花開爲詩和韵  其四",
        "id": "6a4275c7-bdca-494a-abed-1ad7ddca080a"
    },
    {
        "author": "韓淲",
        "paragraphs": [
            "不須更著前村裏，且傍衡門看流水。",
            "無人塗路橫古今，吹盡梅花又梅子。"
        ],
        "title": "魯解元以坡語空山無人水流花開爲詩和韵  其五",
        "id": "327b9d82-6dad-4890-9800-02a1a2f3a9ba"
    },
    {
        "author": "韓淲",
        "paragraphs": [
            "閒收神觀與天游，坐斷空山百不留。",
            "只許梅花恣開落，春歸幽澗水風流。"
        ],
        "title": "魯解元以坡語空山無人水流花開爲詩和韵  其六",
        "id": "4356c968-b2d1-48b6-bf89-2f5bc5b3b3e9"
    },
    {
        "author": "韓淲",
        "paragraphs": [
            "水流活活水橋斜，清浸梅梢岸底花。",
            "自與空門了孤絕，肯隨游冶入芳華。"
        ],
        "title": "魯解元以坡語空山無人水流花開爲詩和韵  其七",
        "id": "03875b18-9845-4e94-9f37-6e9275a6c4f1"
    },
    {
        "author": "韓淲",
        "paragraphs": [
            "歲寒草木競黄落，春到空山梅自開。",
            "一任門無車馬到，香飛流水澗中來。"
        ],
        "title": "魯解元以坡語空山無人水流花開爲詩和韵  其八",
        "id": "bd5b9661-8375-4727-ab18-3f4ff4415c5f"
    },
    {
        "author": "韓淲",
        "paragraphs": [
            "行盡田家與酒家，書窗薝蔔見新花。",
            "風流一老來何處，不許閒人作話夸。"
        ],
        "title": "和昌甫  其一",
        "id": "2fdc7765-ca21-450d-b27f-deb97cc97b4f"
    },
    {
        "author": "韓淲",
        "paragraphs": [
            "雲遶蹊間水滿豅，豅中來往少能同。",
            "溪頭繫得扁舟在，更約乘流載短篷。"
        ],
        "title": "和昌甫  其二",
        "id": "50887542-e9eb-449b-9ad9-468409f57b9a"
    },
    {
        "author": "韓淲",
        "paragraphs": [
            "竹隠泠泠屋數椽，做成清尚得如然。",
            "山村底處無叢薄，我獨因人以賦焉。"
        ],
        "title": "和昌甫竹句  其一",
        "id": "80f4151b-a86a-4a46-a50d-d09775454be6"
    },
    {
        "author": "韓淲",
        "paragraphs": [
            "章泉兄弟舊新廬，子舍高低不遠歟。",
            "籬槿池蓮映林竹，款門猶是可容余。"
        ],
        "title": "和昌甫竹句  其二",
        "id": "f540c3c0-8110-41fa-908e-2e66585b51fe"
    },
    {
        "author": "韓淲",
        "paragraphs": [
            "城郭雖多總不如，瑞峰山凈竹應舒。",
            "紛拏肉食紅塵熱，緩步那言可當車。"
        ],
        "title": "和昌甫竹句  其三",
        "id": "c5e81591-8600-4099-bed2-161a66552372"
    },
    {
        "author": "韓淲",
        "paragraphs": [
            "僧寺本來能脫俗，水南逼市漫成竿。",
            "臺喧地污要除掃，禪月當年真可安。"
        ],
        "title": "和昌甫竹句  其四",
        "id": "6dab0e45-f34b-4e2e-a113-9c5b15b76f40"
    },
    {
        "author": "韓淲",
        "paragraphs": [
            "絕岸沿流翠碧洲，煙枝露葉落還抽。",
            "輸他荒闊無人管，擬待煩君一筆收。"
        ],
        "title": "和昌甫竹句  其五",
        "id": "f26ecdaa-ff30-4354-8395-0426919ea977"
    },
    {
        "author": "韓淲",
        "paragraphs": [
            "山囿遥遥合世官，事嗟成往尚何觀。",
            "新知益比故知少，縱有竹林無復歡。"
        ],
        "title": "和昌甫竹句  其六",
        "id": "67cc8dfb-041d-415a-a1e7-2726fa64ea98"
    },
    {
        "author": "韓淲",
        "paragraphs": [
            "蒼筤亭種千竿竹，三十年前此地家。",
            "野水縱橫舊時澗，客來猶得共瓜茶。"
        ],
        "title": "和昌甫竹句  其七",
        "id": "264eab43-4a01-42ee-9a03-36cd168b0bba"
    },
    {
        "author": "韓淲",
        "paragraphs": [
            "山花忍作壽陽粧，且著臙脂入艷陽。",
            "細雨春風誰會得，溪橋空自落幽香。"
        ],
        "title": "次韵繆教授  其一",
        "id": "079d40d4-6198-493b-8806-9da08899f048"
    },
    {
        "author": "韓淲",
        "paragraphs": [
            "若無交友可忘年，餽歲何由得酒泉。",
            "不是騷人太多事，定無家釀與吟篇。"
        ],
        "title": "次韵繆教授  其二",
        "id": "2f6c2577-0c43-4a4e-8693-ff5526cb99da"
    },
    {
        "author": "韓淲",
        "paragraphs": [
            "邊韶經笥任嘲眠，底用回瀾障百川。",
            "繫馬堂階官獨冷，秋來應喜雨公田。"
        ],
        "title": "和教授詩  其一",
        "id": "3afcea1f-cc68-40cf-8f2f-17e4bc2701fb"
    },
    {
        "author": "韓淲",
        "paragraphs": [
            "暑天常欲踏層冰，未雨低垂氣不勝。",
            "田里三農那可旱，閭閻萬竈信如烹。"
        ],
        "title": "和教授詩  其二",
        "id": "65fb47e4-b4d1-476b-8238-1dc8131e1dfd"
    },
    {
        "author": "韓淲",
        "paragraphs": [
            "詩筒剝啄入幽扉，到手令人喜欲飛。",
            "多謝清騷滌塵慮，不惟高澤救時饑。"
        ],
        "title": "和教授詩  其三",
        "id": "0375890a-e013-4140-8057-621b6fb15579"
    },
    {
        "author": "韓淲",
        "paragraphs": [
            "三曾三孔久凄凉，百世空聞書傳香。",
            "人物江西初未遠，定尋墜緒接茫茫。"
        ],
        "title": "和教授詩  其四",
        "id": "40a26753-757c-45e4-8c50-7e417eddc2d0"
    },
    {
        "author": "韓淲",
        "paragraphs": [
            "學海波翻筆底寬，逢辰當不負巍冠。",
            "只今得句因時雨，才思何妨若湧湍。"
        ],
        "title": "和教授詩  其五",
        "id": "a03e6b5a-42e2-496a-a9e0-84bed77896c8"
    },
    {
        "author": "韓淲",
        "paragraphs": [
            "水聲流出白雲洞，正是楚天秋雨時。",
            "應過嚴陵灘下去，清風波面一絲知。"
        ],
        "title": "示可然叟  其一",
        "id": "e5fb4aad-a35d-4633-9ba3-b71b07fa260d"
    },
    {
        "author": "韓淲",
        "paragraphs": [
            "往來常愛白龍洞，困借僧窗竹榻眠。",
            "幾許客塵煩惱病，爲渠泉石弄風煙。"
        ],
        "title": "示可然叟  其二",
        "id": "4e9f3041-38a8-4f38-a6cb-64a2a7f144f3"
    },
    {
        "author": "韓淲",
        "paragraphs": [
            "不是傷春著句遲，似醒猶困欲晴時。",
            "從他野草閒花見，已自雄蜂雌蝶知。"
        ],
        "title": "和韵  其一",
        "id": "68459216-3631-4ea4-9436-566cfc76c4fb"
    },
    {
        "author": "韓淲",
        "paragraphs": [
            "酴醿一架煖爭開，投老看花得幾回。",
            "興以芳時尋醉去，詩從永日送香來。"
        ],
        "title": "和韵  其二",
        "id": "c280bff8-1d72-4980-88ee-0c048aa38d2b"
    },
    {
        "author": "韓淲",
        "paragraphs": [
            "契玄東里一遺民，落拓顛狂混俗人。",
            "自是本朝全盛際，至今拈起話常新。"
        ],
        "title": "昌甫詩以楊朴契玄斷送頭皮語說病亦昌甫鄭州鄉里人也次韵  其一",
        "id": "ce35abdd-c327-4b91-ad43-7d107e563a40"
    },
    {
        "author": "韓淲",
        "paragraphs": [
            "示疾炎凉合問之，頭皮老去記誰詩。",
            "楊妻有句留千古，笑倒黄州舉此時。"
        ],
        "title": "昌甫詩以楊朴契玄斷送頭皮語說病亦昌甫鄭州鄉里人也次韵  其二",
        "id": "5ff8a31e-63b3-4329-9268-880dd347e486"
    },
    {
        "author": "韓淲",
        "paragraphs": [
            "夏衣輕體凉絺綌，忘却禦冬尋敝襦。",
            "且玩章泉香與句，閒來服用更何須。"
        ],
        "title": "昌甫以詩送香任尚書任和答且辱見及次韵昌甫不必寄尚書也  其一",
        "id": "0a220c7b-ba64-40f5-ad64-f2b93aeb7ade"
    },
    {
        "author": "韓淲",
        "paragraphs": [
            "交情到老終難已，此味平生畢竟濃。",
            "遠近行藏兩相望，湖山應自白雲封。"
        ],
        "title": "昌甫以詩送香任尚書任和答且辱見及次韵昌甫不必寄尚書也  其二",
        "id": "f01526ee-55fa-41dc-afee-1675658c4a05"
    },
    {
        "author": "韓淲",
        "paragraphs": [
            "錢湖苦熱人不眠，下塘水澀流涓涓。",
            "雲奔雨驟忽到曉，便有小舟來閘邊。"
        ],
        "title": "次韵潘德久舍人七月廿一夜喜雨五絕  其一",
        "id": "962c5878-0800-4b27-82f1-aed976bcbfa1"
    },
    {
        "author": "韓淲",
        "paragraphs": [
            "雨雲低水夜微明，隠隠臨平山上青。",
            "荷花菱葉不自已，摇動濕風時亂螢。"
        ],
        "title": "次韵潘德久舍人七月廿一夜喜雨五絕  其二",
        "id": "daebf6d1-06f7-4b97-b5e4-42e5f6507fa8"
    },
    {
        "author": "韓淲",
        "paragraphs": [
            "客中倚樓秋思覺，人靜石罅促織鳴。",
            "未知我詩能吟否，三更起坐牀不平。"
        ],
        "title": "次韵潘德久舍人七月廿一夜喜雨五絕  其三",
        "id": "05118627-6feb-430b-9926-797fa5416057"
    },
    {
        "author": "韓淲",
        "paragraphs": [
            "補陀凈聖有許事，用作霖雨談笑中。",
            "天竺山高湖水滿，去來何地不圓通。"
        ],
        "title": "次韵潘德久舍人七月廿一夜喜雨五絕  其四",
        "id": "959e2ba0-758f-4f8a-92bc-481f40796c60"
    },
    {
        "author": "韓淲",
        "paragraphs": [
            "轉庵老子又多能，意氣少年誇五陵。",
            "自到玉皇香案側，退朝猶不廢吟燈。"
        ],
        "title": "次韵潘德久舍人七月廿一夜喜雨五絕  其五",
        "id": "e6d0cc1f-a113-4dd5-9b70-372a6167f809"
    },
    {
        "author": "韓淲",
        "paragraphs": [
            "記得青巖載酒時，僧窗吹雨夜簷低。",
            "如今共踏南豅路，却說青巖看木犀。"
        ],
        "title": "贈余之任",
        "id": "4ae53de8-56f6-4f32-9f25-717d551c89f0"
    },
    {
        "author": "韓淲",
        "paragraphs": [
            "山林春雪未花開，生日何情近酒杯。",
            "似醉似醒方鶻突，上人剝啄带茶來。"
        ],
        "title": "贈杰宿之",
        "id": "07b9af7e-98ff-4378-ab8a-cfa4715d10b7"
    },
    {
        "author": "韓淲",
        "paragraphs": [
            "大耐人家舊相門，共嗟北路尚堪論。",
            "載披留別知己敘，此意寥寥屬耳孫。"
        ],
        "title": "贈向親",
        "id": "6a9ee4ed-3112-4cfa-ad87-a7767892d9f3"
    },
    {
        "author": "韓淲",
        "paragraphs": [
            "要知爵服人人別，不信弦歌箇箇同。",
            "指點苕溪歸棹遠，西風吹夢藕花中。"
        ],
        "title": "次韵子功贈王玉山  其一",
        "id": "a522c616-624f-4585-b768-d614cdecdff1"
    },
    {
        "author": "韓淲",
        "paragraphs": [
            "翻雲覆雨功名事，到底誰稱一世雄。",
            "邂逅酒杯還小醉，强酬詩句苦難工。"
        ],
        "title": "次韵子功贈王玉山  其二",
        "id": "3c22630b-ac90-4d65-804d-ddc0045aeae7"
    },
    {
        "author": "韓淲",
        "paragraphs": [
            "喜君常誦介庵詩，此老流風百世知。",
            "摸索期思長短句，象山如在更沙隨。"
        ],
        "title": "贈吳子似  其一",
        "id": "0f0e09e0-025a-4e72-825b-e02831b0d2b4"
    },
    {
        "author": "韓淲",
        "paragraphs": [
            "漸老方知欠往還，等閒蕭寺得同盤。",
            "呂曾舊事今如夢，且上南山橫碧看。"
        ],
        "title": "贈吳子似  其二",
        "id": "451342d8-f8dd-4356-bb5e-4eb56de4f07e"
    },
    {
        "author": "韓淲",
        "paragraphs": [
            "飛騰暮景惜流光，至後年前日漸長。",
            "遶屋雨聲無藉在，海山尤带北風凉。"
        ],
        "title": "除夕次韵鄭司理  其一",
        "id": "23acd7c9-f539-405b-a04a-537c04b2532b"
    },
    {
        "author": "韓淲",
        "paragraphs": [
            "家林何在夢魂飛，閉閣焚香醉似泥。",
            "火冷燈青推枕坐，幽懷無處覓詩題。"
        ],
        "title": "除夕次韵鄭司理  其二",
        "id": "4b5aeca6-56c8-419b-b225-ae485890093f"
    },
    {
        "author": "韓淲",
        "paragraphs": [
            "年年以酒澆殘臘，日日爲詩作好春。",
            "澗水漸生梅正發，鳥啼人語亦清新。"
        ],
        "title": "除夕次韵鄭司理  其三",
        "id": "a4ad8de3-535f-46cb-b20b-9852569e3cb3"
    },
    {
        "author": "韓淲",
        "paragraphs": [
            "里巷歡呼爭爆竹，田廬圍坐亦然萁。",
            "寒更不覺雞三唱，可惜心情不賦詩。"
        ],
        "title": "除夕次韵鄭司理  其四",
        "id": "0b64150d-8873-4e63-8264-e516fab72a58"
    },
    {
        "author": "韓淲",
        "paragraphs": [
            "流傳風俗豈無因，柏葉椒花意已馴。",
            "騃女癡兒何所試，牽衣踏地只爭春。"
        ],
        "title": "除夕次韵鄭司理  其五",
        "id": "28b7b043-655c-4e8e-a158-6829ca8fe33d"
    },
    {
        "author": "韓淲",
        "paragraphs": [
            "夜窗松月舊家風，宦海飄流鞅掌中。",
            "但覺年年添一歲，不知齒豁與頭童。"
        ],
        "title": "除夕次韵鄭司理  其六",
        "id": "e086e8a3-d4e8-40d5-b8db-bd763fef27de"
    },
    {
        "author": "韓淲",
        "paragraphs": [
            "春風綠徧林間木，想見晴嵐撲閒屋。",
            "山人琴劍未歸來，知誰把我殘書讀。"
        ],
        "title": "次韵山水便面紹之所作",
        "id": "38c33933-9b9b-440c-b202-9b3feada2f37"
    },
    {
        "author": "韓淲",
        "paragraphs": [
            "遠如無際近紛然，一棹吳波入楚天。",
            "水面如塵開又合，晚來寒日見山煙。"
        ],
        "title": "次韵成季道中",
        "id": "600c3458-d9ff-453f-9cfb-560131cd0c91"
    },
    {
        "author": "韓淲",
        "paragraphs": [
            "水南著我登高處，風急山籬带薄雲。",
            "從昔騷人愛重九，冥鴻天際有遺音。"
        ],
        "title": "九日次韵次公  其一",
        "id": "302a73c6-775f-48bd-b7b8-562daf577bca"
    },
    {
        "author": "韓淲",
        "paragraphs": [
            "紛紛下視三家市，人物悲歡逐年歲。",
            "吾儕禿髮帽簷斜，不見黄花也須醉。"
        ],
        "title": "九日次韵次公  其二",
        "id": "1ee2fcd5-9856-404c-bd62-fb9b1cfe668e"
    },
    {
        "author": "韓淲",
        "paragraphs": [
            "玉山何許兩峰高，不特雲藏霧亦韜。",
            "可惜敝廬城郭淺，心蓬徒使目還蒿。"
        ],
        "title": "昌甫詩來言九日是悼亡之日因答和及紫芝是日過城下  其一",
        "id": "ee4312fc-7258-4660-8dc9-b0678ffe8329"
    },
    {
        "author": "韓淲",
        "paragraphs": [
            "紫芝九日上杭都，溪館經從說大蘇。",
            "摇落風霜爲搔首，病餘真是我非夫。"
        ],
        "title": "昌甫詩來言九日是悼亡之日因答和及紫芝是日過城下  其二",
        "id": "734c9bc5-1829-4fa4-9826-548f6cbfe642"
    },
    {
        "author": "韓淲",
        "paragraphs": [
            "佳辰人物本難俱，事事雖非景不殊。",
            "君既悼亡應感舊，細看那復嗅茱萸。"
        ],
        "title": "昌甫詩來言九日是悼亡之日因答和及紫芝是日過城下  其三",
        "id": "3438ff50-b05a-486d-9c27-7871e232e5e2"
    },
    {
        "author": "韓淲",
        "paragraphs": [
            "黄落山川亦變衰，平生高李吹臺詩。",
            "秋來季月谿南路，獨往空歌宋玉悲。"
        ],
        "title": "昌甫詩來言九日是悼亡之日因答和及紫芝是日過城下  其四",
        "id": "2109c04e-4880-49cc-b217-f3674babf768"
    }
]