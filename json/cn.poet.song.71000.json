[
    {
        "author": "李新",
        "paragraphs": [
            "增添庾郎方丈，掇拾仪休弃遗。",
            "但令门人学圃，不妨夫子下帷。"
        ],
        "title": "送菜徐秀才  其四",
        "id": "b3972788-6f40-4a28-8156-a8403b043b39"
    },
    {
        "author": "李新",
        "paragraphs": [
            "浓扫清阴一壑秋，眼光新困仲宣楼。",
            "等闲欲作东山醉，却为苍生不破愁。"
        ],
        "title": "秋日登楼  其一",
        "id": "40dd1e86-861e-4c8c-b792-6c6026cf7bed"
    },
    {
        "author": "李新",
        "paragraphs": [
            "洗遍山光暮雨收，落霞孤鹜点清秋。",
            "蜀天地暖知无雁，不怕愁声稳上楼。"
        ],
        "title": "秋日登楼  其二",
        "id": "18e7d721-acde-4f84-9ea6-16dd267adec3"
    },
    {
        "author": "李新",
        "paragraphs": [
            "身离梁苑初蚕月，脚蹈秦云已麦秋。",
            "要见使君恩惠久，滔滔长伴汉江流。"
        ],
        "title": "送吕兴元  其一",
        "id": "c01abc21-3be2-47a6-8182-1e77038190d4"
    },
    {
        "author": "李新",
        "paragraphs": [
            "梯天悬阁马行空，旌旆悠悠照谷红。",
            "灵鳯阴寒春过晚，万山犹有牡丹风。"
        ],
        "title": "送吕兴元  其二",
        "id": "e8f4f06c-9a4c-41c9-9389-9389602b4770"
    },
    {
        "author": "李新",
        "paragraphs": [
            "冰壶旧映蓝溪玉，璧乘曾依白帝城。",
            "明日武林山下路，过桥唯有杜鹃声。"
        ],
        "title": "送吕兴元  其三",
        "id": "78d02d19-9928-4e2c-b4b9-649232fbc4ac"
    },
    {
        "author": "李新",
        "paragraphs": [
            "太平天子事东封，洛苑回銮访侍中。",
            "自古相门终出相，试持圭璧近重瞳。"
        ],
        "title": "送吕兴元  其四",
        "id": "8a0b48df-aaba-4cde-a4f2-8b657e52299f"
    },
    {
        "author": "李新",
        "paragraphs": [
            "雾豹平时岂一班，定将清对领威颜。",
            "东南民病知多少，莫把皇华误出关。"
        ],
        "title": "送吕兴元  其五",
        "id": "eca3f882-4521-4df5-a5e6-f6b32307d48b"
    },
    {
        "author": "李新",
        "paragraphs": [
            "行入云衢路未通，主人明日复观风。",
            "几声寒鹊江村暮，烟雨潇潇失去鸿。"
        ],
        "title": "送吕兴元  其六",
        "id": "34c2f9d9-74a3-469e-ab9d-e6417d39bace"
    },
    {
        "author": "李新",
        "paragraphs": [
            "悬知九折自成医，痩骨绵绵尚胜肥。",
            "引睡文书满床榻，病儿犹枕乐天诗。"
        ],
        "title": "目击",
        "id": "9d2017b0-8b11-4136-955f-74ac98bae59f"
    },
    {
        "author": "李新",
        "paragraphs": [
            "莫倚行台怯酒醺，一杯父老送殷懃。",
            "白云岭上虽无数，未敢持来玷使君。"
        ],
        "title": "送程公明  其一",
        "id": "7d5e4203-6e62-4b6e-8ab8-cae50828e070"
    },
    {
        "author": "李新",
        "paragraphs": [
            "渐横碧落快秋风，回首云山几万重。",
            "明夕长亭新梦破，乱鸦残月五更钟。"
        ],
        "title": "送程公明  其二",
        "id": "0f2bae25-627d-4f72-997b-33fd494d9fce"
    },
    {
        "author": "李新",
        "paragraphs": [
            "解颐诗训忆趋庭，四十专城发尚青。",
            "屈指世间无此乐，路行争看老人星。"
        ],
        "title": "送程公明  其三",
        "id": "516d4166-e1a2-47ee-b926-8a96307e6fa2"
    },
    {
        "author": "李新",
        "paragraphs": [
            "不羁风韵有萧郎，白傅新诗已满筐。",
            "烟薄露寒虽写痩，自应清节也凌霜。"
        ],
        "title": "送程公明  其四",
        "id": "8d9ad47a-ab33-4ac0-8a2d-0af11fe3b439"
    },
    {
        "author": "李新",
        "paragraphs": [
            "金阖铜枢唤仗开，越班侍从荐高才。",
            "一鞭野色身何处，芸阁清风待客来。"
        ],
        "title": "送程公明  其五",
        "id": "3b392ca8-6fe7-440a-bd3e-24a6964669ac"
    },
    {
        "author": "李新",
        "paragraphs": [
            "玉镫惊骦趁早朝，天香成阵暗蝉貂。",
            "平云无复偷闲到，溪阔烟深鎻市桥。"
        ],
        "title": "送程公明  其六",
        "id": "98a70b60-6ea3-4603-801b-0f00530141b7"
    },
    {
        "author": "李新",
        "paragraphs": [
            "无限秋容入跨鳌，使君山色两相高。",
            "半生笑尽迎逢辈，俯仰随人效桔槔。"
        ],
        "title": "送程公明  其七",
        "id": "c048041e-bd11-46b9-9e56-e83e6cbb825f"
    },
    {
        "author": "李新",
        "paragraphs": [
            "自怜痩骨饮冰寒，惆怅相逢下眼看。",
            "闲想显人应笑我，道傍初试折腰官。"
        ],
        "title": "送程公明  其八",
        "id": "580c11ba-ada5-49d6-8834-db1922c2c510"
    },
    {
        "author": "李新",
        "paragraphs": [
            "青草山头一万家，那分下泽有龙蛇。",
            "不知明日都门客，肯与东风缓颊牙。"
        ],
        "title": "送程公明  其九",
        "id": "1ddb031c-09b1-42f6-b29f-617072b07d18"
    },
    {
        "author": "李新",
        "paragraphs": [
            "登山临水送将归，身荫甘棠手挽衣。",
            "不似塞垣来泣别，傍辕犹怯使君威。"
        ],
        "title": "送程公明  其一○",
        "id": "076ccb89-daa7-41b7-8c43-647b02af1c0e"
    },
    {
        "author": "李新",
        "paragraphs": [
            "锦里园官供菜把，草堂诗客重伤贫。",
            "一杯野老夸芹美，笑煞从来食肉人。"
        ],
        "title": "送菜徐秀才",
        "id": "f096274d-9615-40a5-b125-2b4d7f17aa80"
    },
    {
        "author": "李新",
        "paragraphs": [
            "雪丝雾幕晚阴浓，还隔家山几许重。",
            "引睡凭君一樽酒，欲将归梦过鳌峰。"
        ],
        "title": "冯秀才宅晚饮",
        "id": "7598797f-a165-4c45-aec7-90009e59bf85"
    },
    {
        "author": "李新",
        "paragraphs": [
            "避雨燕儿晴又去，趁衙蜂子晚还归。",
            "西轩一枕无人唤，零落桃花绕梦飞。"
        ],
        "title": "西斋睡起  其一",
        "id": "5039ade6-a1b0-4ded-a8c4-a0cceb65daa5"
    },
    {
        "author": "李新",
        "paragraphs": [
            "绿云山麦层层绿，红雨溪桃处处残。",
            "老去见花如隔雾，可堪不得雾中看。"
        ],
        "title": "西斋睡起  其二",
        "id": "8d680d35-9109-4c65-a159-91e1850c1abd"
    },
    {
        "author": "李新",
        "paragraphs": [
            "松岭晴烟明冉冉，石桥融水暖涓涓。",
            "老翁百事无心计，秪有寻春似去年。"
        ],
        "title": "题北岩定林院方丈戊戌正月二十四日携诸童稚来游藉草而饮既醉书方丈小垣以去  其一",
        "id": "98c4e96d-9d22-42bc-9156-433a5d766bc1"
    },
    {
        "author": "李新",
        "paragraphs": [
            "东风桃李年年在，化国光阴日日长。",
            "试数开元到今夕，几经繁盛几凄凉。"
        ],
        "title": "题北岩定林院方丈戊戌正月二十四日携诸童稚来游藉草而饮既醉书方丈小垣以去  其二",
        "id": "d0089b59-2045-4417-9631-e49b0514c652"
    },
    {
        "author": "李新",
        "paragraphs": [
            "年少刘郎初见时，似笑东风三两枝。",
            "刘郎白发欲再见，前溪落尽迷佳期。"
        ],
        "title": "桃花",
        "id": "9f1b833a-a1df-4802-885d-7581a01e5c97"
    },
    {
        "author": "李新",
        "paragraphs": [
            "小桃弄色仍千本，流水飘香又一年。",
            "何必人如花灼灼，但教情似水涓涓。"
        ],
        "title": "正月末再来渡石桥见桃花盛开有感而赋",
        "id": "802aa34f-310e-415f-9226-1cc79c09fd27"
    },
    {
        "author": "李新",
        "paragraphs": [
            "太真欲泣君王羞，一枝帯雨春梢头。",
            "年来乐府不栽种，淡月青烟无处求。"
        ],
        "title": "梨花",
        "id": "5a3ee6c5-499d-4c2e-a4b6-4c5c531cb4b1"
    },
    {
        "author": "李新",
        "paragraphs": [
            "分得清浔白玉芽，旋抽绿柄信欹斜。",
            "当时荡桨耶溪女，可是无情笑隔花。"
        ],
        "title": "种莲",
        "id": "21cd103d-8f47-4c06-b683-8611b8af13f4"
    },
    {
        "author": "李新",
        "paragraphs": [
            "斜雨逆风昏旧字，是中能有几人知。",
            "未言温室栽何木，先向忠州教竹枝。"
        ],
        "title": "题纯益壁记",
        "id": "92019efc-009b-4741-9a2d-b2070c91431e"
    },
    {
        "author": "李新",
        "paragraphs": [
            "遥天孤雁泣离羣，叠叠秋山更莫云。",
            "孤雁足添迁客恨，相逢赖有小冯君。"
        ],
        "title": "晚饮冯秀才宅",
        "id": "c618f601-4d02-45ca-8292-f90cddc67db3"
    },
    {
        "author": "李新",
        "paragraphs": [
            "巴山雪树惨黄云，剑甲参差百万军。",
            "不用寒光苦凌铄，若论官况冷于君。"
        ],
        "title": "雪树",
        "id": "39113108-6984-4687-8a5e-b000cbea178a"
    },
    {
        "author": "李新",
        "paragraphs": [
            "江云不与山云接，土雨还因夜雨消。",
            "独上天台肆遐瞩，故乡只隔一山遥。"
        ],
        "title": "登天台",
        "id": "aa77e6e0-c239-4f37-b715-1656d2602b0d"
    },
    {
        "author": "李新",
        "paragraphs": [
            "汉苑何人侍翠舆，锵锵环佩杂璆瓐。",
            "刘郎带笑大夸客，此是予家千里驹。"
        ],
        "title": "送刘祠部  其一",
        "id": "2d058b0d-016a-4825-86e2-89f9d9fc2bf4"
    },
    {
        "author": "李新",
        "paragraphs": [
            "玉腕腾云黑雾开，穆王八骏如驽骀。",
            "逸气飘飘长不已，重闻汗血下天来。"
        ],
        "title": "送刘祠部  其二",
        "id": "53a472aa-c73a-4d3e-b5f4-63f479ed208b"
    },
    {
        "author": "李新",
        "paragraphs": [
            "芙蓉城下多埃土，却逐刘郎上天去。",
            "峨眉一顾一回头，明月东风在何处。"
        ],
        "title": "送刘祠部  其三",
        "id": "48f6430d-cff8-48a6-82a4-e4b950ed0473"
    },
    {
        "author": "李新",
        "paragraphs": [
            "冷饭残羮属与谁，其他消息问谁知。",
            "竿头一步饶师进，不是当年去得迟。"
        ],
        "title": "立化童子",
        "id": "ec062d52-8fc1-47f5-a9f0-b8d505bd54c1"
    },
    {
        "author": "李新",
        "paragraphs": [
            "浪激冰花潄大堤，山回云影照寒溪。",
            "一生怀抱无人见，又跃芦梢困马蹄。"
        ],
        "title": "泛松溪",
        "id": "f44dd5b8-676f-4cb9-b5a7-23dbad0b5a6b"
    },
    {
        "author": "李新",
        "paragraphs": [
            "浪仙句法得全功，崔子区区立下风。",
            "客塜相望归不得，青衫憔悴两君同。"
        ],
        "title": "过贾浪仙崔秀才故祠  其一",
        "id": "3ef304b6-9506-48f1-9a22-219b17bf3317"
    },
    {
        "author": "李新",
        "paragraphs": [
            "倦飞好鸟下荒陂，不见骑驴主簿归。",
            "林杳笛寒声愈细，为寻牛背一蓑衣。"
        ],
        "title": "过贾浪仙崔秀才故祠  其二",
        "id": "9d160115-0987-4857-9084-2140e20be7a6"
    },
    {
        "author": "李新",
        "paragraphs": [
            "尘埋鬼笑有无间，多少真痴不贵闲。",
            "白日舒长问谁老，几将春梦到三山。"
        ],
        "title": "题贵闲轩",
        "id": "91f49dfa-6c0d-495a-a269-362578e496f4"
    },
    {
        "author": "李新",
        "paragraphs": [
            "绿茵春葄暖无加，醉眼蒙茸缬万花。",
            "闻道芟夷殊不恶，直须着意认兰芽。"
        ],
        "title": "除草",
        "id": "d2d5f62a-6fba-4547-a5bb-554cb041aa16"
    },
    {
        "author": "李新",
        "paragraphs": [
            "浄室归来自冷冰，矜持笔砚更非能。",
            "假令一笑人间事，大似当年碧眼僧。"
        ],
        "title": "还书室",
        "id": "1cd862d3-8f44-467a-bb36-0e649658b6d6"
    },
    {
        "author": "李新",
        "paragraphs": [
            "茂林侵路能藏寺，乔木参天却见楼。",
            "山石因循云外老，江声掀扑屋梢流。"
        ],
        "title": "绿阴亭",
        "id": "d9a79ea9-5914-4a97-9d1b-cd17f7ef6160"
    },
    {
        "author": "李新",
        "paragraphs": [
            "杜宇啼愁连谷暗，嘉陵流恨接天长。",
            "路人要见行人喜，看取眉间一点黄。"
        ],
        "title": "题望喜驿黄夷仲诗後",
        "id": "c801c95d-a4f2-4d61-a8a1-aa3d2d179a8c"
    },
    {
        "author": "李新",
        "paragraphs": [
            "碧流未到小池开，半亩篔筜荫紫苔。",
            "迟日暖风留不得，乱红飞去燕衘来。"
        ],
        "title": "春深过黄亭",
        "id": "f6261a59-655c-4b93-8857-ee807f700f48"
    },
    {
        "author": "李新",
        "paragraphs": [
            "眼缬蒙茸真草木，春归广莫自文章。",
            "妙回玉指香罗密，秖许杨花傍小床。"
        ],
        "title": "秀野亭二首  其一",
        "id": "4417fcd9-6bb8-44e0-adbe-f039b983b8b2"
    },
    {
        "author": "李新",
        "paragraphs": [
            "溪光山色浅无痕，荒树平芜见几村。",
            "秖恐重来春自去，梨花吹尽月黄昏。"
        ],
        "title": "秀野亭二首  其二",
        "id": "c5166da9-25a0-4ab5-8745-9f8f06b5e5cc"
    },
    {
        "author": "李新",
        "paragraphs": [
            "田界纹楸看绿玉，池分龟兆渴清泉。",
            "水曺载酒非无意，小雨留人信有缘。"
        ],
        "title": "题兴化小阁  其一",
        "id": "25969a9d-e7f9-4c79-9316-5a31ab9890aa"
    },
    {
        "author": "李新",
        "paragraphs": [
            "迎马玉簪看作竹，浸篱鸭绿已盈沟。",
            "田园秀润吾无着，却要江湖一小舟。"
        ],
        "title": "题兴化小阁  其二",
        "id": "4b67990a-7e3a-49c0-9979-0abbc46bac43"
    },
    {
        "author": "李新",
        "paragraphs": [
            "钵囊有润何癯瘠，鱼鼓无声太寂寥。",
            "更向冲衢见车马，可能不过虎溪桥。"
        ],
        "title": "题兴化小阁  其三",
        "id": "1e496137-b97a-451b-bc54-75c83f33ea16"
    },
    {
        "author": "李新",
        "paragraphs": [
            "梅雨冥冥湿钓船，失羣寒鹭下江天。",
            "一声长笛无穷意，自叠渔蓑白日眠。"
        ],
        "title": "舟中漫兴  其一",
        "id": "5b836384-ea89-47cf-8419-1b0912fec01d"
    },
    {
        "author": "李新",
        "paragraphs": [
            "篷窗几点落梅花，旋觉春容放草芽。",
            "莫上江楼发归兴，断霞衰照起寒鸦。"
        ],
        "title": "舟中漫兴  其二",
        "id": "9359609d-97b3-497f-8813-18d76c294131"
    },
    {
        "author": "李新",
        "paragraphs": [
            "小沟水縠漾晴晖，上学儿童短褐衣。",
            "犹记飞泉山下路，会成春服舞雩归。"
        ],
        "title": "卢舍那僧舍留别  其一",
        "id": "f9b8c8e1-04e9-4f5c-b765-56f7e1b01d1a"
    },
    {
        "author": "李新",
        "paragraphs": [
            "筠尖侧侧度朝晖，别泪潸潸渍客衣。",
            "儿女殷懃怜我老，登山临水送将归。"
        ],
        "title": "卢舍那僧舍留别  其二",
        "id": "82d5a660-cb29-42c6-9454-ed1f2e92dd7c"
    },
    {
        "author": "李新",
        "paragraphs": [
            "脆柳飞花弄晚晖，云罗云纻试春衣。",
            "个身未便长为客，化鹤千年亦一归。"
        ],
        "title": "卢舍那僧舍留别  其三",
        "id": "7ea4bcb5-8209-43ff-aefb-7d47e27e2ce6"
    },
    {
        "author": "李新",
        "paragraphs": [
            "蔷薇老麝隔云香，濡袖阴岚翠滴墙。",
            "花树参差山月出，欲寻幽迳导韩郎。"
        ],
        "title": "幽意  其一",
        "id": "f250b4d3-8a5c-4310-96a6-5292b1ceae97"
    },
    {
        "author": "李新",
        "paragraphs": [
            "迢迢不断古江声，何似当年奉倩情。",
            "小玉拂屏沉火灭，便随闲梦唾虚名。"
        ],
        "title": "幽意  其二",
        "id": "b7e76930-a0d1-4a9a-91cc-645c2576a96f"
    },
    {
        "author": "李新",
        "paragraphs": [
            "绿帢纒头锦束腰，阵前谁数霍嫖姚。",
            "何人与扫红蕖嶂，留得周郎伴小乔。"
        ],
        "title": "幽意  其三",
        "id": "b2ee6dcd-0d15-4319-9f97-3e0283cbc6a9"
    },
    {
        "author": "李新",
        "paragraphs": [
            "步步金莲何可得，朝朝琼树有无新。",
            "那能寇录逃名姓，早醉长安一息春。"
        ],
        "title": "幽意  其四",
        "id": "72af0b33-10e4-404a-b77a-1a76fba46019"
    },
    {
        "author": "李新",
        "paragraphs": [
            "玉人鹤骨马龟肠，白日贪晴夜趁凉。",
            "谁道飘零大荒远，此间犹是蜀封疆。"
        ],
        "title": "过金牛自劳  其一",
        "id": "5d1e95aa-c7bd-4f4f-9c27-75c70fa8188c"
    },
    {
        "author": "李新",
        "paragraphs": [
            "帖崄缘虚知几蟠，小山细水入平寛。",
            "云何瘿妇翻相笑，土木形骸亦属官。"
        ],
        "title": "过金牛自劳  其二",
        "id": "01f7f34a-984c-49e9-9f88-054dda0eb4d7"
    },
    {
        "author": "李新",
        "paragraphs": [
            "初排阊阖欲朝天，流电追锋急召贤。",
            "延阁鳯池风月好，不须回首望筹边。"
        ],
        "title": "送张少卿赴召十首  其一",
        "id": "693ea55c-0157-4fb8-9bfa-d42e2a89e7c6"
    },
    {
        "author": "李新",
        "paragraphs": [
            "四海倾瞻调鼎手，朝廷侧席待伊周。",
            "江城父老休遮道，可是星车肯少留。"
        ],
        "title": "送张少卿赴召十首  其二",
        "id": "ff163d60-ec8e-478a-829e-dce62a14ed5d"
    },
    {
        "author": "李新",
        "paragraphs": [
            "张公论事力回天，明日延英席自前。",
            "秦甸江西劳马策，此回不计地流钱。"
        ],
        "title": "送张少卿赴召十首  其三",
        "id": "da29fb1e-8f02-4766-863d-8ee3896241de"
    },
    {
        "author": "李新",
        "paragraphs": [
            "公子诗成轻万户，将军诺重过千金。",
            "不烦县令前驱去，回采坚珉刻醉吟。"
        ],
        "title": "送张少卿赴召十首  其四",
        "id": "f1ace4c0-3457-424f-bc85-d75ed3fe9995"
    },
    {
        "author": "李新",
        "paragraphs": [
            "天子清闲问侍臣，当年张姓复其名。",
            "金瓯已洒银钩字，庭下宣麻不用惊。"
        ],
        "title": "送张少卿赴召十首  其五",
        "id": "cfe8b571-03e9-4f64-866c-14c96e93fc29"
    },
    {
        "author": "李新",
        "paragraphs": [
            "燕子楼成月满栏，缕金衣就酒翻澜。",
            "从前乐府知多少，再到东山记谢安。"
        ],
        "title": "送张少卿赴召十首  其六",
        "id": "ffe8ad24-a987-4095-9e81-2b13d9fa014b"
    },
    {
        "author": "李新",
        "paragraphs": [
            "光芒先已动台躔，子舍修书正妙年。",
            "奏对八砖看白日，文章万选敌青钱。"
        ],
        "title": "送张少卿赴召十首  其七",
        "id": "f088b247-c550-4d78-bcca-adcb74d15b1e"
    },
    {
        "author": "李新",
        "paragraphs": [
            "谁将蜀柳赠行人，曾伴灵和殿下春。",
            "笑煞後来门下客，风流不似乃翁身。"
        ],
        "title": "送张少卿赴召十首  其八",
        "id": "c46c6df4-f08f-47ad-a188-b1455a95f600"
    },
    {
        "author": "李新",
        "paragraphs": [
            "龙蛇飞动从椽笔，昔看公孙舞剑来。",
            "何得却知颠草妙，为随宾客到金台。"
        ],
        "title": "送张少卿赴召十首  其九",
        "id": "6bbe7f7d-66d5-41b4-a5f6-70a7a5036481"
    },
    {
        "author": "李新",
        "paragraphs": [
            "倾倒怜才出至公，吹嘘牙颊自春风。",
            "寛和肯问车裀吐，涵养须知内史聋。"
        ],
        "title": "送张少卿赴召十首  其一○",
        "id": "6d0976b6-16e4-4827-84e4-d9e6e2db0952"
    },
    {
        "author": "李新",
        "paragraphs": [
            "林园暖日注蔫红，啼鸟重来树亦空。",
            "莫道主人无意在，解将篱落护春风。"
        ],
        "title": "题冯园三首  其一",
        "id": "ce3da47d-8e38-45f0-bec6-6cbc3c278505"
    },
    {
        "author": "李新",
        "paragraphs": [
            "已将归骑逐东风，家在岷峨第几峰。",
            "应是故山猿鹤啸，主人归得已龙钟。"
        ],
        "title": "题冯园三首  其二",
        "id": "bfe1a306-8531-4a86-bf3b-5a59d04b626a"
    },
    {
        "author": "李新",
        "paragraphs": [
            "浑道无情易别离，袖痕看取泪燕脂。",
            "阳关三叠何须唱，正是征鞍欲去时。"
        ],
        "title": "题冯园三首  其三",
        "id": "fb029ca6-9497-4186-ab75-0609126b29ef"
    },
    {
        "author": "李新",
        "paragraphs": [
            "且倚东风拚酒酣，莫将食口配春蚕。",
            "还家更有无穷兴，曲水飘香满舍南。"
        ],
        "title": "即席次必强六绝句  其一",
        "id": "3c538f41-eab7-44d1-aa95-12e19786c33f"
    },
    {
        "author": "李新",
        "paragraphs": [
            "暖雾团云晚气酣，柅车游女密于蚕。",
            "锦城行乐忘归客，家在鱼鳬碧水南。"
        ],
        "title": "即席次必强六绝句  其二",
        "id": "e8963596-8938-4fa8-9301-380c4c37b717"
    },
    {
        "author": "李新",
        "paragraphs": [
            "夹道红英碎缬鞍，文园春满带围寛。",
            "双轮不解生方角，祗作繁城数日欢。"
        ],
        "title": "即席次必强六绝句  其三",
        "id": "9b51fc99-2bc7-48a5-87f1-f956f9f26221"
    },
    {
        "author": "李新",
        "paragraphs": [
            "市酒郫筒去未还，宗人厚德敌刘寛。",
            "田歌社舞生惆怅，聊向樽前佐客欢。"
        ],
        "title": "即席次必强六绝句  其四",
        "id": "c4720f73-c098-42c1-8819-b3131fd19b38"
    },
    {
        "author": "李新",
        "paragraphs": [
            "怜君醉里赋新诗，皎皎风前玉树枝。",
            "在处相逢开口笑，一生能有几多时。"
        ],
        "title": "即席次必强六绝句  其五",
        "id": "812851aa-b1d2-4885-99f5-d3cde8ac67c4"
    },
    {
        "author": "李新",
        "paragraphs": [
            "楼前燕子不知归，楼下莺啼碧树枝。",
            "丝管未收空梓泽，恐君还有断肠时。"
        ],
        "title": "即席次必强六绝句  其六",
        "id": "af410609-8b40-4025-9fe2-10850cff4352"
    },
    {
        "author": "李新",
        "paragraphs": [
            "去岁龙城乐事多，楼头乞巧傍青娥。",
            "今年织女知何处，不见星郎送渡河。"
        ],
        "tags": [
            "长江"
        ],
        "title": "七夕日宿长江",
        "id": "4afd334f-eb46-4695-b1c4-1e2130760abb"
    },
    {
        "author": "李新",
        "paragraphs": [
            "江枫摇落市烟青，石壁方严水面平。",
            "若问滩流何太咽，定随行客学吞声。"
        ],
        "title": "中江道中",
        "id": "a08f79d9-2337-4845-a7c2-da94b375cf73"
    },
    {
        "author": "李新",
        "paragraphs": [
            "三年两到只忙忙，谁道云山得久长。",
            "松竹有孙龙蜕骨，人生头白是寻常。"
        ],
        "title": "龙洞",
        "id": "fa6482be-11f6-4f97-b636-544fce4e99a2"
    },
    {
        "author": "李新",
        "paragraphs": [
            "风卷寒云雪压船，楼台隐约隔明烟。",
            "黄庭掩映桃红篆，静看双鹅一水天。"
        ],
        "title": "甲辰正月二十三日夕壬申梦坐一江楼上见雪月辉映汀洲高下澄流金碧林野疏迥景物清华绝非人间世所有因赋数诗既觉止记一首",
        "id": "6361aba8-1473-4650-84bf-a53db67d9f4b"
    },
    {
        "author": "李新",
        "paragraphs": [
            "洛阳二月三月春，车轮马足飘香尘。",
            "金钱散尽花不见，买得桃李犹非真。"
        ],
        "title": "次赵继公得未开牡丹之什",
        "id": "8e138428-dc37-4647-b7bc-b8d7c18206fd"
    },
    {
        "author": "李新",
        "paragraphs": [
            "祇许青松约岁寒，姚黄魏紫偶盈盘。",
            "晨妆休插无盐鬓，送与文君卷帐看。"
        ],
        "title": "送牡丹与赵元思",
        "id": "83344c82-c8ac-4472-880c-34bd8cee8730"
    },
    {
        "author": "李新",
        "paragraphs": [
            "弹杀能言笑解颐，载归招谤问谁知。",
            "难随白鹤同时放，且伴黄粱一处炊。"
        ],
        "title": "居中馈薏苡青头鸡小诗代简",
        "id": "6d6b227a-ebc5-4a2d-bf1c-d4a477dfdb54"
    },
    {
        "author": "李新",
        "paragraphs": [
            "曾泛黄花竹叶轻，更循篱下数繁英。",
            "主人已後荒三径，狂客从前号四明。"
        ],
        "title": "问田尉公俞丐菊栽",
        "id": "0075346d-9837-4393-ae17-a47991af9327"
    },
    {
        "author": "李新",
        "paragraphs": [
            "垂天云影暗溪桥，寺野人稀自寂寥。",
            "游梦已随飞叶落，乱风吹雨竹萧萧。"
        ],
        "title": "静邻寺",
        "id": "dbefe6a7-7e99-4eaa-8d91-5d1b05c108d2"
    },
    {
        "author": "李新",
        "paragraphs": [
            "茂林何事鎻孤烟，开出澄光见碧天。",
            "江水不流廉节去，清名长解胜贪泉。"
        ],
        "title": "过廉水渡二首  其一",
        "id": "cebe9de2-c295-4c87-a1d0-a16d9e269964"
    },
    {
        "author": "李新",
        "paragraphs": [
            "黄金六印岂关身，宝藏盈居亦诉贫。",
            "不到盖棺终未定，可怜多少过桥人。"
        ],
        "title": "过廉水渡二首  其二",
        "id": "5b50bf7c-78da-4b58-9866-1b803760c407"
    },
    {
        "author": "李新",
        "paragraphs": [
            "世路沉迷正厌醒，故山洗出缬龟屏。",
            "已因丽句迎门笑，更得疏篁作眼青。"
        ],
        "title": "寂照院",
        "id": "36431b97-c3cf-4b18-907d-9e6aecb8ecd3"
    },
    {
        "author": "李新",
        "paragraphs": [
            "手举离筵第一杯，冬冬船鼓看忙催。",
            "恰将幽梦归山谷，苦杀篷窗雨唤回。"
        ],
        "title": "安居濒江小蓝留三小诗  其一",
        "id": "4e99ba1d-8e6b-4348-b993-205998271fe8"
    },
    {
        "author": "李新",
        "paragraphs": [
            "观水观澜见会同，人情难似水朝东。",
            "寄声嘱付王家老，深锁堂前翡翠笼。"
        ],
        "title": "安居濒江小蓝留三小诗  其二",
        "id": "95d8671f-5f57-464a-9ad3-8ae2ad0a9260"
    },
    {
        "author": "李新",
        "paragraphs": [
            "江干平日重回首，楼阁参差目饱秋。",
            "世事从来错经意，一生几误转船头。"
        ],
        "title": "安居濒江小蓝留三小诗  其三",
        "id": "86d3582c-754a-49d0-8d54-fe5a95de4603"
    },
    {
        "author": "李新",
        "paragraphs": [
            "桂华已出海边山，雨叶翻光作夜寒。",
            "陶令骨清无鼻息，苦吟休倦倚阑干。"
        ],
        "title": "月下口占戏子温  其一",
        "id": "3672c378-6682-4979-9a9f-62825445b616"
    },
    {
        "author": "李新",
        "paragraphs": [
            "万里层阴宿雾消，冰轮初上镜天遥。",
            "此时仙汉栏干曲，竹影梅风笑寂寥。"
        ],
        "title": "月下口占戏子温  其二",
        "id": "e9a8bde7-7c13-438f-bd6e-db9062a3cac9"
    },
    {
        "author": "李新",
        "paragraphs": [
            "朝朝骑马走江城，晚弄轻烟暮帯星。",
            "应笑北堂穷处士，遶墙空觅聚书萤。"
        ],
        "title": "贻高执中",
        "id": "55542ef8-d0be-4550-978d-d9814d0706fb"
    },
    {
        "author": "李新",
        "paragraphs": [
            "空使秦人笑沐猴，锦衣东去更何求。",
            "可怜了了重瞳子，不见山河遶雍州。"
        ],
        "title": "项羽庙",
        "id": "093d4264-1d70-49d5-acff-eb65103b5771"
    },
    {
        "author": "李新",
        "paragraphs": [
            "美人怪我长为客，青雁传书不肯开。",
            "向道在家贫亦好，恶教风雨送归来。"
        ],
        "title": "永吉院阻雨",
        "id": "be62a6d2-57e9-4f29-acbd-fa778911e9fa"
    },
    {
        "author": "李新",
        "paragraphs": [
            "独咏沧浪古岸边，牵风柳帯绿凝烟。",
            "得鱼且斫金丝鲙，醉折桃花倚钓船。"
        ],
        "title": "锦江思",
        "id": "726b676b-62f2-4e4c-9abe-e95b8f29ebf5"
    },
    {
        "author": "李新",
        "paragraphs": [
            "曲崦藏云树老藤，碧山秧稻一层层。",
            "回寻二十年前梦，犹是当时识面僧。"
        ],
        "title": "书懒抟寺壁",
        "id": "bd690160-67ef-494b-a798-4d92f4827d67"
    },
    {
        "author": "李新",
        "paragraphs": [
            "远碧涵空暮天阔，落日愁人船不发。",
            "多情何处雁西飞，凭寄天涯尺素归。"
        ],
        "title": "书垂柳铺壁",
        "id": "892a9c2b-e180-4e33-affb-57dd2fe58720"
    },
    {
        "author": "李新",
        "paragraphs": [
            "伯绍壁间遗迹在，雨昏炱蚀逆风吹。",
            "何人借与云岩石，化作人间堕泪碑。"
        ],
        "title": "书孔伯绍题壁後",
        "id": "2915e361-c7ad-4eca-9e10-196af2f7ae16"
    },
    {
        "author": "李新",
        "paragraphs": [
            "涨急滩流随眼落，市忙乌合转头空。",
            "一年三百六十日，却有半年闲守穷。"
        ],
        "title": "戏书元明厅壁",
        "id": "ff3ded3a-6b46-4879-bec4-b8cfc1882033"
    },
    {
        "author": "李新",
        "paragraphs": [
            "主簿骑驴云外去，山僧吹笛梦中来。",
            "行人不用重回首，自有东风播鳯台。"
        ],
        "title": "题东高院壁",
        "id": "9dabfcdf-daeb-4b93-acfb-2c5de636c6ff"
    },
    {
        "author": "李新",
        "paragraphs": [
            "疏雨轻烟忆故林，一生难惬子由心。",
            "未须迳化陂龙去，留作甘棠异日阴。"
        ],
        "title": "和李少卿",
        "id": "c3a6d755-0614-4a48-b610-7871098f17fa"
    },
    {
        "author": "李新",
        "paragraphs": [
            "浅梢疏节任萧郎，正向祁寒敌晓霜。",
            "清兴未穷僧已老，自遗山色与溪光。"
        ],
        "title": "程公明驾部墨竹",
        "id": "a0bcae14-f333-46ce-895d-5eddfd723d38"
    },
    {
        "author": "李新",
        "paragraphs": [
            "矮陌穹庐青匝地，垂杨步幛绿藏桥。",
            "无端惊耳西江涨，十里雄声学海潮。"
        ],
        "title": "自西县趋南郑道中杂咏三首  其一",
        "id": "9a5f9d4c-d1ed-4e8d-b256-116f625ec73f"
    },
    {
        "author": "李新",
        "paragraphs": [
            "爱山不道妨行色，碍眼仍须彻帽裙。",
            "愿借仙人白鹇尾，自家亲扫北山云。"
        ],
        "title": "自西县趋南郑道中杂咏三首  其二",
        "id": "1b59f6e5-ccf0-4507-a7d6-750ae81151c5"
    },
    {
        "author": "李新",
        "paragraphs": [
            "茂林修竹平夷地，牧马藏兵战鬬场。",
            "死节不知师李固，溺冠惟解法高皇。"
        ],
        "title": "自西县趋南郑道中杂咏三首  其三",
        "id": "81ee95fa-bf2a-41ae-b765-dccdccc62927"
    },
    {
        "author": "李新",
        "paragraphs": [
            "石窦涓涓函丈冷，海云叠叠暮山低。",
            "秋风早晚惊禅定，肯为陶潜一过溪。"
        ],
        "title": "禅房",
        "id": "ed162b24-313b-49e9-b227-6586320235af"
    },
    {
        "author": "李新",
        "paragraphs": [
            "云梦擒王终猎狗，芒砀龙子讵蟠泥。",
            "前知妇女磨英气，亦率萧公早过溪。"
        ],
        "title": "题韩溪",
        "id": "8c1c73ca-3ebe-478a-bd34-4cdac2156be4"
    },
    {
        "author": "李新",
        "paragraphs": [
            "叶叶飞秋声自来，萧郎国有不羁才。",
            "西山昨夜虎风恶，大折一枝无处栽。"
        ],
        "title": "墨竹",
        "id": "6d9ef823-c55d-4d87-b876-eb64a0fb7677"
    },
    {
        "author": "李新",
        "paragraphs": [
            "乱石崖边花蹙锦，鬬鸡峰下麦翻云。",
            "青螺着地山浑翠，丹饼乘天日半曛。"
        ],
        "title": "题赖盘市法云院二首  其一",
        "id": "0e873874-4905-4323-92fb-6df7bf94cac8"
    },
    {
        "author": "李新",
        "paragraphs": [
            "石壁冷磨闲日月，松棂平觉远山川。",
            "便将小纽双龟印，试换禅床一觉眠。"
        ],
        "title": "题赖盘市法云院二首  其二",
        "id": "66d58a22-70d9-413b-87d6-2850a4e9b742"
    },
    {
        "author": "李新",
        "paragraphs": [
            "醉头兀兀接篱斜，客宦归来赋白华。",
            "小洞方池初着意，坐看梅雨数残花。"
        ],
        "title": "用刘子默韵题瘼亭",
        "id": "917e493c-c9da-4bc2-8756-6642656590a5"
    },
    {
        "author": "李新",
        "paragraphs": [
            "青盖行春踏雁沙，连山旧烧起新芽。",
            "马蹄何处穷余兴，犹有溪山一树花。"
        ],
        "title": "芝溪院",
        "id": "a0acd4f9-af68-4608-95a3-7dbbb82fd560"
    },
    {
        "author": "李新",
        "paragraphs": [
            "底事安仁易白头，一鞭行色伴清鸥。",
            "抽身簿领穷清兴，唯有江天倒射眸。"
        ],
        "title": "次韵崔同年马上口占二首  其一",
        "id": "ad0cf751-2600-4bab-967f-8dd9a8bd1210"
    },
    {
        "author": "李新",
        "paragraphs": [
            "柳花榆荚半飞空，燕子衔来尽落红。",
            "日与长安俱未远，可能提榼问东风。"
        ],
        "title": "次韵崔同年马上口占二首  其二",
        "id": "8cb584fd-fe44-4d1b-b38f-904310698e8c"
    },
    {
        "author": "李新",
        "paragraphs": [
            "西风晴野快扬鞭，临水骦驹惜锦韀。",
            "萧寺凄凉几不到，巨楠苍桧碧参天。"
        ],
        "title": "白塔院",
        "id": "ea51fb5b-d97b-4b63-b419-7c54c8a16014"
    },
    {
        "author": "李新",
        "paragraphs": [
            "长天云扫碧龙鳞，黄鹤楼前白玉轮。",
            "秋意正随羌笛怨，夜深愁杀倚栏人。"
        ],
        "title": "龙笛",
        "id": "f2476e2c-6ef2-4820-816c-cdbf76a78836"
    },
    {
        "author": "李新",
        "paragraphs": [
            "溪边竹瘦暮云昏，爱客头陀未掩门。",
            "问我年来何所事，袖边朱墨几多痕。"
        ],
        "title": "天王院",
        "id": "86c3cd34-8d3e-46c6-9203-dd7a71eca12a"
    },
    {
        "author": "李新",
        "paragraphs": [
            "红英浑似识刘郎，迎笑干株夹路傍。",
            "曙色松窗留不得，断云无处觅残香。"
        ],
        "title": "戏子常携妓见访",
        "id": "30c5a7b8-5f98-4c88-9776-9d98c143a7d8"
    },
    {
        "author": "李新",
        "paragraphs": [
            "霜多未叶大孤寒，欲向春前倒树开。",
            "莫道东风无意在，余香看即度墙来。"
        ],
        "title": "次韵子温早梅",
        "id": "d1054f3b-57c2-4d9e-b0ff-2c4aa8c995a7"
    },
    {
        "author": "李新",
        "paragraphs": [
            "幛地翠烟犹惜晓，乳花小雨却翻晴。",
            "去年春恨依前到，先得东风卷入城。"
        ],
        "title": "新春道中口占  其一",
        "id": "9e3ddc99-4824-4f14-84d5-c6f15b85fe02"
    },
    {
        "author": "李新",
        "paragraphs": [
            "挑人柳目空依路，唤客莺声又隔林。",
            "病渴相如今已老，悔将春事入琴心。"
        ],
        "title": "新春道中口占  其二",
        "id": "97befd2d-5b1e-48f4-8a0c-70f09dfc739b"
    },
    {
        "author": "李新",
        "paragraphs": [
            "老去难禁数别离，一樽春酒为谁悲。",
            "绿杨深院花飞处，秪有东风独自知。"
        ],
        "title": "新春道中口占  其三",
        "id": "92fc8506-cbfe-4036-bbd8-edc29feb0a91"
    },
    {
        "author": "李新",
        "paragraphs": [
            "千本春桃行石颜，暖风扶袖入云端。",
            "庾郎食菜今多少，但看行厨白璧盘。"
        ],
        "title": "新春道中口占  其四",
        "id": "acf2989f-9fae-4997-b8b3-551065fa8a07"
    },
    {
        "author": "李新",
        "paragraphs": [
            "白马蹄轻气亦骄，嘶风嘶日上山椒。",
            "乃翁不似杨光禄，与汝披霜趁早朝。"
        ],
        "title": "新春道中口占  其五",
        "id": "128da729-1f19-40dd-b114-548a1a6de101"
    },
    {
        "author": "李新",
        "paragraphs": [
            "榆荚已吹鹅眼去，柳绵不帯茧香来。",
            "轻霜未度刘郎鬓，更看春桃几度开。"
        ],
        "title": "新春道中口占  其六",
        "id": "7bb386e6-b139-4d84-8003-31ebed5bf637"
    },
    {
        "author": "李新",
        "paragraphs": [
            "几家桃李高低树，一望江山表里春。",
            "寂寞无心看花去，悬知自有看花人。"
        ],
        "title": "春闲戏书三首  其一",
        "id": "4523ed5c-dc46-467f-a510-8d566bcbdbd6"
    },
    {
        "author": "李新",
        "paragraphs": [
            "春天行乐若为伤，青鬓吹蓬半染霜。",
            "莫道一生甘淡薄，十年前亦为春狂。"
        ],
        "title": "春闲戏书三首  其二",
        "id": "f4d8e5fb-e385-4dd6-bdd4-3dfefbb4b390"
    },
    {
        "author": "李新",
        "paragraphs": [
            "老病空怀云水乡，涪江春浪接天长。",
            "扁舟拟下巫阳去，不听巴猿已断肠。"
        ],
        "title": "春闲戏书三首  其三",
        "id": "c3c8ebb8-20c8-4e9f-8837-a8dc25fbb156"
    },
    {
        "author": "李新",
        "paragraphs": [
            "拔山盖世何为者，三尺青龙不切泥。",
            "且向断崖聊一试，如闻鬼母夜悲啼。"
        ],
        "title": "高祖试剑石",
        "id": "ec5bdf42-7fd3-4e48-b337-075820e2859e"
    },
    {
        "author": "李新",
        "paragraphs": [
            "夜郎北兮云苍苍，辛夷落兮木叶黄。",
            "兵佖路兮凯歌阕，渡泸归兮马汗血。",
            "宅灵安所兮岭之西，鼓角殷地兮乌夜啼。",
            "倐而来兮鼓舞迎将，苾芬兰羞兮泠泠桂浆。",
            "罗拜兮堂皇，神之乐兮未央。"
        ],
        "title": "普州铁山福济庙祀神曲 迎神",
        "id": "7316e528-80a5-4568-9ee1-1a657faafbce"
    },
    {
        "author": "李新",
        "paragraphs": [
            "伐鼓兮隆隆，风雨时兮岁丰。",
            "刲羊炰羔兮旨酒清洁，相与答神兮继日以月。",
            "肉掩豆兮中礼，盏斝酢兮告终。",
            "神之福汝兮百室攸同，神欢以留兮尘嚣而蒙，灵旗云马兮或时返乎离宫。"
        ],
        "title": "普州铁山福济庙祀神曲 送神",
        "id": "5f3394b8-142b-4412-8901-d8d43cd6bb7c"
    },
    {
        "author": "李新",
        "paragraphs": [
            "东风来何时，百花已飘零。",
            "独余堤上柳，惨淡含春荣。",
            "扁舟复何适，延客江上亭。",
            "顾无青玉案，何以送子行。",
            "攀条欲相赠，上有双流莺。",
            "流莺正求友，奈此别离情。"
        ],
        "title": "折杨柳",
        "id": "d5a94022-9da7-426c-82e9-71cf118f161f"
    },
    {
        "author": "李新",
        "paragraphs": [
            "独自行藏莫倚栏，市廛野色不相干。",
            "是中门户也罗雀，何处身心更梦棺。",
            "锦水背人朝暮去，雪山随我久长寒。",
            "一生着作惊磨灭，欲借君家铁砚看。"
        ],
        "title": "登西楼呈桑彦周",
        "id": "9eb8ae45-8bd1-4636-8553-331f45e3df6c"
    },
    {
        "author": "李新",
        "paragraphs": [
            "六出飞霙岁或愆，喜观琼砾晓滂然。",
            "水官休隶一时惨，木帝已夸羣物妍。",
            "斗换石田皆沃坏，暗催云稼入丰年。",
            "吾君诚祷通旻昊，愿听氓谣被管弦。"
        ],
        "title": "立春前密雪应祈呈范内翰",
        "id": "b842e9aa-552b-4249-b120-a4001526b501"
    },
    {
        "author": "李新",
        "paragraphs": [
            "芳物及时难，良辰旷野欢。",
            "古园荒草莽，秋雨秃阑干。",
            "香桂风流减，红萸气味单。",
            "书绅惩淡饮，活取宿根寒。"
        ],
        "title": "九日无菊",
        "id": "705ddc91-ad94-4c11-b5d6-21a5292ebcea"
    },
    {
        "author": "李新",
        "paragraphs": [
            "白酒贤人趣，黄花道貌妆。",
            "物情殊未厌，时节不加长。",
            "自是良辰往，何妨後会张。",
            "试看人化鬼，不异露为霜。"
        ],
        "title": "重阳後有作",
        "id": "6face638-0691-441b-8e55-aa5acf830ff2"
    },
    {
        "author": "李新",
        "paragraphs": [
            "芳樽毕献酬，世态等闲休。",
            "金蕊香犹在，骚人意重留。",
            "泛觞诗老座，作古饮家流。",
            "从此重阳後，殷勤送暮秋。"
        ],
        "title": "重阳已後折菊泛酒",
        "id": "6c5ed356-598e-4002-b725-907cbf356b7c"
    },
    {
        "author": "李新",
        "paragraphs": [
            "凤历推移二十霜，一回重见闰重阳。",
            "糯田收早醪将熟，朔气来时菊整香。",
            "绿鬓不堪禁晚景，醉杯聊可浣愁肠。",
            "幽人百万扬州鹤，鼎足成欢未易当。"
        ],
        "title": "闺重阳",
        "id": "4a6c0683-7761-4abc-a19c-7bc3d950f0cf"
    },
    {
        "author": "李新",
        "paragraphs": [
            "蜂愁节去已焉哉，宾友追称上宴台。",
            "诗韵此时传我和，酒樽当日为谁开。",
            "光阴碌碌驹奔过，气候新新毂转来。",
            "身赴令辰如舞袖，急忙须趁管弦催。"
        ],
        "title": "次韵重阳二首  其一",
        "id": "4aa9050e-0837-4a77-8b3c-153f261d47f1"
    },
    {
        "author": "李新",
        "paragraphs": [
            "故事登高会，流风落帽文。",
            "客樽常满满，篱菊任纷纷。",
            "马埒摅豪气，萸囊想旧闻。",
            "不须兰作佩，骚客恨如云。"
        ],
        "title": "次韵重阳二首  其二",
        "id": "136537a3-7f0d-4e4b-82f4-f7d347968817"
    },
    {
        "author": "李新",
        "paragraphs": [
            "二十年中一度逢，百年能见几回重。",
            "幽人乐事无由并，且醉良辰玛瑙钟。"
        ],
        "title": "又三绝戏老友  其一",
        "id": "a8176850-e25e-4fc5-96e9-5cce7c66fd71"
    },
    {
        "author": "李新",
        "paragraphs": [
            "西风学得不风流，每怪衰逢末伏秋。",
            "一阵清风吹醉帽，故教人见老人头。"
        ],
        "title": "又三绝戏老友  其二",
        "id": "650c4260-da16-43ac-b8be-a64bdce6937c"
    },
    {
        "author": "李新",
        "paragraphs": [
            "摘尽霜髭秃猬髯，年来地阁不任尖。",
            "芙蓉为惜斑斑鬓，着力风前压帽檐。"
        ],
        "title": "又三绝戏老友  其三",
        "id": "aac1f40f-1f5e-4cde-87ac-e3762c8c41c6"
    },
    {
        "author": "李新",
        "paragraphs": [
            "露寒黄菊怯芬芳，入瓮新醅未可尝。",
            "痛饮不须撞令节，花开酒熟是重阳。"
        ],
        "title": "重阳酝未熟无菊绝句",
        "id": "c581aed5-0eb3-4fe6-8ff6-df50ba6cc00c"
    },
    {
        "author": "李新",
        "paragraphs": [
            "途远舟程未到家，此身谁念客天涯。",
            "东篱乍破黄金蕊，旧鬓新添白云牙。",
            "莼美不须添醤豉，蟹肥无复羡鱼虾。",
            "白衣送酒知何在，疏放终难学孟嘉。"
        ],
        "title": "重阳舟次高邮",
        "id": "823bb52c-1dd4-4e8f-ad60-607675b188e5"
    },
    {
        "author": "李新",
        "paragraphs": [
            "簟篷辞劳始乞身，夹衣温丽燕私辰。",
            "秋客刮黛披天姣，秫米长腰潄蚁囷。",
            "黄菊明朝为长菊，江山今日笑醒人。",
            "不烦孙盛贻嘲弄，预对西风脱醉巾。"
        ],
        "title": "重阳",
        "id": "ed6a4b38-c59f-4034-95b9-6ac3a2a784b8"
    },
    {
        "author": "李新",
        "paragraphs": [
            "山程十驿策驽来，中路几成兴尽回。",
            "旅次白醪饶客醉，故园黄菊为谁开。",
            "漏长更箭迟翻鼓，生久灯花细落煤。",
            "不是学无经济术，道书教我壮心灰。"
        ],
        "title": "九日罗江旅情呈文孺",
        "id": "d448970e-54a5-4c1f-bcb2-8b2f3bdda71f"
    },
    {
        "author": "李新",
        "paragraphs": [
            "短晷西风冷，残秋令节频。",
            "菊花无几日，竹叶劝何人。",
            "饱稻黄鸡矮，抛房紫栗新。",
            "时来持此备，未觉野夫贫。"
        ],
        "title": "重阳近有作",
        "id": "0e4b7c5d-2151-4b73-b5aa-473f0bfcf32b"
    },
    {
        "author": "李新",
        "paragraphs": [
            "宁辞举棹频，不觉又黄昏。",
            "有感逢冬节，无穷宿水村。",
            "客心愁待旦，杯酒强开樽。",
            "共祝同欢庆，亨途莫我论。"
        ],
        "title": "冬至夜宿颙口市",
        "id": "9b41ffd7-d33e-4d20-b649-3fa8229e6503"
    },
    {
        "author": "李新",
        "paragraphs": [
            "讘人未得老三山，半作方壶忆夜坛。",
            "鹤本令威来汉表，凤翔萧史下琼栏。",
            "到门佳客双鳬落，入座清风六月寒。",
            "破灶黄金已无数，定知云翼说烧丹。"
        ],
        "title": "半方壶诗",
        "id": "1e619706-bcb3-4e27-883e-52a85c429810"
    },
    {
        "author": "李新",
        "paragraphs": [
            "真有鬼谣藏古锦，曷须尘阀眩鸟衣。",
            "但看湖上波光里，不欠当年小院归。"
        ],
        "title": "和李少卿游北湖六首  其一",
        "id": "039529de-d487-4c66-b658-13014e6c8317"
    },
    {
        "author": "李新",
        "paragraphs": [
            "碧摇虹影桥横水，翠漏林光日薄山。",
            "本绝机心成野步，却惊鸥鹭不知还。"
        ],
        "title": "和李少卿游北湖六首  其二",
        "id": "24e21961-a0fc-4c03-adef-dfd14d458337"
    },
    {
        "author": "李新",
        "paragraphs": [
            "东山歌扇圆荷动，北海琼酥竹叶开。",
            "笑擘轻红堆玉碗，冲尘亦有荔枝来。"
        ],
        "title": "和李少卿游北湖六首  其三",
        "id": "c6533369-aaf1-4a99-a8f1-ea214038189e"
    },
    {
        "author": "李新",
        "paragraphs": [
            "芙蕖照水晚妆明，彩鹢无风自在行。",
            "争席要人相尔汝，新来翻为玉浆惊。"
        ],
        "title": "和李少卿游北湖六首  其四",
        "id": "af31c826-d039-4aaf-839d-91bddccd8dd2"
    },
    {
        "author": "李新",
        "paragraphs": [
            "纹楸圆玉鬬清坚，阵马云屯绝复连。",
            "坐据胡床消永日，此身今逐地行仙。"
        ],
        "title": "和李少卿游北湖六首  其五",
        "id": "43bbda6f-592c-4b44-9d61-733ba6a7a51a"
    },
    {
        "author": "李新",
        "paragraphs": [
            "麤疏犊鼻却闲身，莫道吾家北院贫。",
            "自是江湖钓竿手，不妨烟水却知人。"
        ],
        "title": "和李少卿游北湖六首  其六",
        "id": "dbbb032a-88e2-498d-997b-f142c9a0a5a4"
    },
    {
        "author": "李新",
        "paragraphs": [
            "消热层冰远，投凉嘉树稀。",
            "雨晴潇洒去，梦与泬寥归。",
            "禽静谷无语，云生山有衣。",
            "路行知水好，终不疗长饥。"
        ],
        "title": "汉源馆",
        "id": "113594df-11ea-4f7c-b23d-addb88ef8a89"
    },
    {
        "author": "李新",
        "paragraphs": [
            "少健有力入云耕，耕云不怕山重重。",
            "岁时伏腊追社集，照水自爱双颊红。",
            "三十余年废田舍，芋魁豆饭忘乃翁。",
            "誓归复讲旧生计，无谓我不如老农。"
        ],
        "title": "一晓发射洪循江而行书二诗州堆馆  其一",
        "id": "38226d1e-73a9-457c-9a64-d503f6fbb318"
    },
    {
        "author": "李新",
        "paragraphs": [
            "翠麦铺茸不罅土，白白红红花日许。",
            "我行未尽天之涯，马足舆肩已辛苦。",
            "时名入手无一掬，昔年虎章今化鼠。",
            "疾归灌畦蔬换肉，无谓我不如老圃。"
        ],
        "title": "一晓发射洪循江而行书二诗州堆馆  其二",
        "id": "605685b8-348d-4bb6-9064-19dfaae1a391"
    },
    {
        "author": "李新",
        "paragraphs": [
            "在昔岷峨神，龙文而马首。"
        ],
        "title": "句  其一",
        "id": "269cd81c-f488-410c-af6c-7eccf0752494"
    },
    {
        "author": "李新",
        "paragraphs": [
            "云迷夏禹从前宅，雪压姜维最後城。"
        ],
        "title": "句  其二",
        "id": "3e9ef519-a6aa-4db4-808e-b5e295bdbc88"
    },
    {
        "author": "李新",
        "paragraphs": [
            "山外浮云云外城，江边羌角水中声。"
        ],
        "title": "句  其三",
        "id": "f2b5c2f6-618c-4af2-8d52-997b2df6e664"
    },
    {
        "author": "李新",
        "paragraphs": [
            "谁道图书府，不通毡罽乡。"
        ],
        "title": "句  其四",
        "id": "0a92f66f-f5f8-4f82-9685-98c300d92b0c"
    },
    {
        "author": "张觉民",
        "paragraphs": [
            "风威带雪连秦树，山势将寒入蜀门。"
        ],
        "title": "句",
        "id": "35878df5-4eca-48ed-a60f-08fbc0e27353"
    },
    {
        "author": "张孝纯",
        "paragraphs": [
            "畴昔中朝士，簪绅仰令名。",
            "恩威彰辅郡，忠孝卫都城。",
            "许国志何壮，为山功莫成。",
            "西风故林道，萧瑟感秋声。"
        ],
        "title": "挽张叔夜二首  其一",
        "id": "42f64835-9463-4b9b-ac28-8d16702c1e10"
    },
    {
        "author": "张孝纯",
        "paragraphs": [
            "季世遭奇祸，烦冤痛可论。",
            "交情伤死别，亲属恸遗言。",
            "空想还家梦，难招去国魂。",
            "一朝成万古，斜日下平原。"
        ],
        "title": "挽张叔夜二首  其二",
        "id": "85c75364-b354-4fb5-a52a-1847f9d76c79"
    },
    {
        "author": "张孝纯",
        "paragraphs": [
            "芳樽到日恰清明，似与嘉辰默计程。",
            "拟助林园延胜赏，肯容桃李落繁英。",
            "老来官爵浑无味，闲里杯盘却有情。",
            "见说使车临岱麓，倘能相过共飞觥。"
        ],
        "title": "中运使寄酒清明日到以诗谢之",
        "id": "49a99f0c-5b52-4a5b-923b-383582f0a37b"
    },
    {
        "author": "高荷",
        "paragraphs": [
            "妄作非吾事，罢官饥尔曹。",
            "此心常去住，何日遂孤高。",
            "雁伴乌疮脱，蝇营狗跛劳。",
            "不如张仲蔚，门外长蓬蒿。"
        ],
        "title": "诗一首",
        "id": "5c2d6ea8-713d-4ddd-8660-e250aa1c3320"
    },
    {
        "author": "高荷",
        "paragraphs": [
            "万里南溪郡，黄香得赐环。",
            "盛名喧海内，摧翮返云间。",
            "太史资诚峻，郎官选亦悭。",
            "朝廷才特起，堂奥援谁扳。",
            "一梦追前事，羣公厄後艰。",
            "中伤皆死祸，放逐罕生还。",
            "别驾之戎僰，侨居傍草菅。",
            "想知谙鸟道，闻说异人寰。",
            "杨子家元窘，王维室久鳏。",
            "鵩来心破碎，猨叫泪湲潺。",
            "达观终难得，羁愁必易删。",
            "众情相恻悯，灵物自恬憪。",
            "迥阁澄秋晚，幽窗耸夜跧。",
            "蜀天何处尽，巴月几回弯。",
            "坠履魂空断，遗弓涕忽潸。",
            "石门凄殿楯，铜雀惨宫鬟。",
            "帝统联仁圣，皇恩感艳顽。",
            "网罗疏党禁，诛蔓扫朋奸。",
            "点检金闺彦，凋零玉笋班。",
            "尚令宗庙器，遥隔鬼门关。",
            "拊髀咨询及，含香诰命颁。",
            "笑谈趋赤县，吟咏落乌蛮。",
            "奏记怀东观，移文颔北山。",
            "应将九迁待，未补七年闲。",
            "士愧千钧弩，身谋五两纶。",
            "退藏欣望气，延仰窃窥斑。",
            "昌谷词源窄，浯溪笔力孱。",
            "斵轮深类扁，投斧欲随般。",
            "鹄卵真能伏，龙鳞敢冀攀。",
            "不嗔无绍介，试遣略承颜。"
        ],
        "title": "上黄太史",
        "id": "4f494cfd-9ce7-4775-8d38-5e156d9b8664"
    },
    {
        "author": "高荷",
        "paragraphs": [
            "南溪太史还朝晚，息驾江陵颇从款。",
            "彩毫曾咏水仙花，可惜国香天不管。",
            "将花托意为罗敷，十七未有十五余。",
            "宋玉门墙纡贵从，蓝桥庭户怪贫居。",
            "十年目色遥成处，公更不来天上去。",
            "已嫁邻姬窈窕姿，空传墨客殷勤句。",
            "闻道离鸾别鹤悲，藁碪无赖鬻蛾眉。",
            "桃花结子风吹後，巫峡行云梦足时。",
            "田郎好事知渠久，酬赠明珠同石友。",
            "憔悴犹疑洛浦妃，风流固可章台柳。",
            "宝髻犀梳金凤翘，尊前初识董娇饶。",
            "来迟杜牧应须恨，愁杀苏州也合销。",
            "却把水仙花说似，猛省西家黄学士。",
            "乃能知妾妾当时，悔不书空作黄字。",
            "王子初闻话此祥，索诗裁与漫凄凉。",
            "只今驱豆无方法，徒使田郎号国香。"
        ],
        "title": "国香",
        "id": "ccf56d2f-17e9-472e-9af7-27df639f6469"
    },
    {
        "author": "高荷",
        "paragraphs": [
            "丹青有神艺，周郎独能兼。",
            "图画绝世人，真态不可添。",
            "却怜如画者，相与落谁手。",
            "想像犹可言，雨重烟笼柳。"
        ],
        "title": "和山谷题李亮功家周昉画美人琴阮图",
        "id": "8af9e730-0f76-4526-a4b2-17a138bea1c4"
    },
    {
        "author": "高荷",
        "paragraphs": [
            "浪头送过皇天荡，夕阳引到乌衣巷。",
            "恶风退作六鹢飞，清秋不成一鹗上。",
            "故人情亲在千里，万金不如一番纸。",
            "望断云边鸿影稀，似听枝间鹊声喜。"
        ],
        "title": "诗一首",
        "id": "2b8599f2-e53f-4e47-968a-90447cb745fa"
    },
    {
        "author": "高荷",
        "paragraphs": [
            "四篇诗得褭蹄金，妙旨初临法语寻。",
            "要我尽除儿子气，知公全用老婆心。",
            "平章许事真难可，付嘱斯文岂易任。",
            "感激面东垂涕泗，高山从此少知音。"
        ],
        "title": "答山谷先生",
        "id": "21bfcc62-b4fc-40ba-8b82-a4e55a999df5"
    },
    {
        "author": "高荷",
        "paragraphs": [
            "少镕蜡泪装应似，多爇龙涎臭不如。",
            "只恐春风有机事，夜来开破几丸书。"
        ],
        "title": "蜡梅",
        "id": "65fdb54d-c9d7-4916-8865-357182684098"
    },
    {
        "author": "高荷",
        "paragraphs": [
            "所喜江陵得真处，沮漳依旧两川横。"
        ],
        "title": "句  其一",
        "id": "ab8eea73-f108-448a-bf94-e4c9108bf008"
    },
    {
        "author": "高荷",
        "paragraphs": [
            "亲祠堂主鸾曾驻，善梦先生蝶不归。"
        ],
        "title": "句  其二",
        "id": "c176f7a1-f663-4856-a842-8b4ad4482504"
    },
    {
        "author": "高荷",
        "paragraphs": [
            "沙软绿头相并鸭，水深红尾自跳鱼。"
        ],
        "title": "句  其三",
        "id": "f16dec85-5d70-45ae-a8c6-a5984fdaf1b2"
    },
    {
        "author": "高荷",
        "paragraphs": [
            "威强九鼎惧，丧乱一台成。"
        ],
        "title": "句  其四",
        "id": "dddb8f06-a209-4f16-9756-88566f0aa19d"
    },
    {
        "author": "高荷",
        "paragraphs": [
            "勃兴连谷雨，闰位次花王。"
        ],
        "title": "句  其五",
        "id": "0e8f063c-d9d3-4740-960e-c887b2f832ef"
    },
    {
        "author": "高荷",
        "paragraphs": [
            "佳人鬬草百，稚子击球双。"
        ],
        "title": "句  其六",
        "id": "5ecc410d-46c3-4242-b69e-32ee32615221"
    },
    {
        "author": "高荷",
        "paragraphs": [
            "辨虽豪白马，谗亦困青蝇。"
        ],
        "title": "句  其七",
        "id": "5cb87208-30fe-4745-90c2-6b36f8a02f8b"
    },
    {
        "author": "晁咏之",
        "paragraphs": [
            "霭霭初蒸云，落落欲坠石。",
            "山深多晚花，照水自红碧。",
            "渔艇入烟小，松竹凌烟直。",
            "西风漾碧波，扁舟恣崎侧。",
            "客从北方来，苦遭世俗迫。",
            "登临虽夙愿，山川多未识。",
            "浩荡涉寒流，跻攀并苍壁。",
            "扪萝窥发道，踏迳穷人迹。",
            "清泉洗尘心，山鸟惯幽客。",
            "逸兴良未已，日下千崖赤。",
            "十载孙承公，好具登山屐。"
        ],
        "title": "初行山",
        "id": "52559533-5cf9-45e3-94b3-cfd3209d991d"
    },
    {
        "author": "晁咏之",
        "paragraphs": [
            "沙场尺棰致羌浑，玉陛朝趋雨露恩。",
            "自笑百年家凤阙，一生肠断国西门。"
        ],
        "title": "见降羌感事",
        "id": "5e265887-e2c0-4e01-9188-e4f6cca032e2"
    },
    {
        "author": "晁咏之",
        "paragraphs": [
            "石磴插青云，禅宫入渺冥。",
            "归云侵客座，流水乱松声。",
            "天近月逾白，竹多山更青。",
            "从来丘壑志，不独付孙登。"
        ],
        "title": "寿星寺",
        "id": "06288a5d-22e2-418e-a6e6-7fb93b902aa6"
    },
    {
        "author": "晁咏之",
        "paragraphs": [
            "丘壑情无尽，田园兴有余。",
            "何当厌泽国，不奈忆君庐。",
            "庭户草应长，江山木已疏。",
            "何时整归棹，八月洞庭湖。"
        ],
        "tags": [
            "洞庭湖"
        ],
        "title": "杭州思归",
        "id": "681eeea9-b20b-4b6a-aae8-2007d2c1deeb"
    },
    {
        "author": "晁咏之",
        "paragraphs": [
            "朱帘高槛俯幽芳，露浥烟霏玉褪妆。",
            "月冷素娥偏有态，夜寒青女不禁香。",
            "从教春事年年晚，要使诗人日日狂。",
            "替取秋兰纫佩好，忍随风雨受凄凉。"
        ],
        "title": "木香花",
        "id": "ad6c73b4-f33e-4813-b792-381a9bde17e4"
    },
    {
        "author": "晁咏之",
        "paragraphs": [
            "没兴主司逢葛八，贤弟被黜兄荐发。",
            "细思堪惜又堪嫌，一壁有眼半壁瞎。"
        ],
        "title": "戏葛试官",
        "id": "cd5e141b-f4bd-4287-98ac-f865bb064bb7"
    },
    {
        "author": "晁咏之",
        "paragraphs": [
            "两松鬰苍苍，夭矫发奇峭。",
            "翛然龙蛇姿，势欲排岩峤。",
            "老禅犹会心，默坐观万窍。",
            "我亦发深省，倚槛一长啸。",
            "此兴含千古，孰谓韦偃少。"
        ],
        "title": "题韦偃双松老僧图",
        "id": "0dd57bb3-6680-4469-b41f-24f0afb718c5"
    },
    {
        "author": "晁咏之",
        "paragraphs": [
            "当时鸡犬皆霄汉，自是刘郎不得仙。"
        ],
        "title": "句  其一",
        "id": "ddce6e21-13ec-474c-9967-ff69acfc69f6"
    },
    {
        "author": "晁咏之",
        "paragraphs": [
            "伤心有恨关存殁，袖手无人问姓名。"
        ],
        "title": "句  其二",
        "id": "b42efde4-31e0-4b2e-9cba-d33e669fb04a"
    },
    {
        "author": "晁咏之",
        "paragraphs": [
            "旌旗太一三山外，车马长杨五柞中。",
            "柳外雕鞍公子醉，水边纨扇丽人行。"
        ],
        "title": "句  其三",
        "id": "b2f14650-cc4a-4ca9-85a3-518963ed7aab"
    },
    {
        "author": "晁咏之",
        "paragraphs": [
            "唤得梅蕊要同韵，羞杀梨花不解香。"
        ],
        "title": "句  其四",
        "id": "8bd7945d-ddc2-4fe7-a768-54e902fcc38b"
    },
    {
        "author": "王当",
        "paragraphs": [
            "门无车马喧，迳有松菊阴。",
            "前窗面清泚，後户依嵚岑。",
            "就使世俗工，犹足写幽深。",
            "况今令尹贤，洞照先哲心。",
            "出处异轨辙，丘壑同胸襟。",
            "予知淡笔墨，良似无弦琴。",
            "先生如明月，莹洁照古今。",
            "形模或能写，光彩讵可临。",
            "寥寥千古意，当向笔下寻。",
            "人心去典午，朝柄归卯金。",
            "岂无康济心，且赋归来吟。",
            "天生卓荦姿，岂是甘山林。",
            "当今急英贤，四海待商霖。",
            "勉哉就功名，枯槁不足钦。"
        ],
        "title": "德清宰俞居安自画渊明图",
        "id": "aef6044e-e521-48c2-85dc-40452cf64244"
    },
    {
        "author": "王当",
        "paragraphs": [
            "秃髪管城书不中，麝煤满砚随轻浓。",
            "烟云变怪本无定，丹青故匪能形容。",
            "解衣盘礴无人久，妙迹于今复何有。",
            "挥毫要使真宰泣，叹息初非痴绝手。",
            "辽东有人丁令威，去家得仙人暂归。",
            "上界繁做异丘壑，安得长林大麓长追随。",
            "联翩大轴要予写，敲冰不在鹅溪下。",
            "吾既不能为乔松直干摩苍天，又不能为小童一线飞纸鸢。",
            "万里江山入平远，唤取画师阎立本。"
        ],
        "title": "表兄丁行之俾予作山水一轴",
        "id": "69cdd402-531a-4e78-8568-c93cc5f00a3b"
    },
    {
        "author": "王当",
        "paragraphs": [
            "江侯乐山水，誓卜山水居。",
            "游戏天目道，箬帽跨蹇驴。",
            "村童习识之，拍手笑且呼。",
            "行行不知顾，心与山水俱。",
            "于兹且几年，所得应有余。",
            "云胡不知厌，要予写诸图。",
            "昔者少壮日，戏墨谩妻奴。",
            "今衰眼目暗，笔砚久已疏。",
            "书来不得谢，督迫畴敢徐。",
            "图成不自识，浓谈恣所如。",
            "云深雾莫测，中恐藏于菟。",
            "人生孰非幻，作观随有无。",
            "江侯乐山水，何考其真欤。",
            "作诗调江侯，江侯其晓诸。",
            "观毕勿遽弃，醤瓿尚可糊。"
        ],
        "title": "江侯邀予作山水书以赠之",
        "id": "fb47c7c5-a3d3-4fb0-b164-de7ca342d8ef"
    },
    {
        "author": "王当",
        "paragraphs": [
            "孤峰特立何巉巉，势与霄汉高两参。",
            "左蟠右列分岭岫，俨若至尊朝子男。",
            "怪予蜗室不盈丈，欲有异境超尘凡。",
            "素缣挂壁故妥帖，平地作此千嵌岩。",
            "云蒸雾结深莫测，长林大麓乱不芟。",
            "想当变怪蛰龙虎，中有窟穴谁能探。",
            "将崩未崩江动石，欲去不去风满帆。",
            "山坳林阙见天际，隐约万里横烟岚。",
            "嗟予质性素山野，视此丘壑心益耽。",
            "斗升之粟真秣莝，野马垂耳就辔衔。",
            "西山爽气日在望，吏卒侍侧严若监。",
            "青鞋布袜弃不着，谁令自苦披青衫。",
            "颇羞渔父驻短棹，似笑大夫新被谗。",
            "寄言鸟兽倘可侣，吾将从汝栖林峦。"
        ],
        "title": "何源秀才为予画山水图觅诗",
        "id": "c0a26e54-549d-4886-96be-5308b6633aec"
    },
    {
        "author": "王当",
        "paragraphs": [
            "轮囷复离奇，不柏亦不栗。",
            "吾庐非夏社，嘉树伊谁植。",
            "刳心谢吹嘘，强骨余霹雳。",
            "峥嵘历风霜，偃蹇岂朝夕。",
            "客从何方来，一睹心眼惑。",
            "怪此苍蛟龙，落莫依屋壁。",
            "不知造物工，输写入笔力。",
            "轻明绝纤埃，冥晦滴浓黑。",
            "皮坚皵鳞甲，叶老攒予戟。",
            "古工予不师，挥扫恣淋沥。",
            "盘礴醉且狂，讵识韦与毕。",
            "虽云不造极，要自出胸臆。",
            "当知後凋操，不在翰墨迹。",
            "地瘠山骨出，天低云气逼。",
            "俯仰辄有碍，巨干那能直。",
            "翻令栋梁姿，鬰屈自局蹐。",
            "安得少陵绢，一扫二千尺。",
            "会看十八公，高压三品石。"
        ],
        "title": "戏画古松真清斋前",
        "id": "6fa4c154-f242-45f0-9612-cc303da52580"
    },
    {
        "author": "王当",
        "paragraphs": [
            "穷山数家聚，官况羁若旅。",
            "冰厅昼日永，眇眇谁与语。",
            "眷彼苍髯生，结友得新甫。",
            "奋笔写瑰姿，双虬见墙堵。",
            "饱霜柯叶老，积日皮骨枯。",
            "上有云垂天，惨淡阁寒雨。",
            "下有溪潄石，牵牛确绝埃土。",
            "材奇生长艰，根瘦卓立苦。",
            "交柯寒相依，雷陈共然许。",
            "分干或相避，廉蔺驯两虎。",
            "信非同根生，要是岁寒侣。",
            "众木猥连林，哙等何足伍。",
            "君看桃与李，秾丽相媚妩。",
            "情态能几时，纷纷可堪数。"
        ],
        "title": "戏画松柏壁",
        "id": "3cc66050-bf77-489d-857d-d426191272f2"
    },
    {
        "author": "欧阳献",
        "paragraphs": [
            "守节固穷匪易事，铁中谁许鬬铮铮。",
            "闻道新除右仆射，难留高卧老先生。",
            "能令余党留残息，必有昌言佐盛明。",
            "我欲效颦嗟老矣，西风回首涕纵横。"
        ],
        "title": "赠田端彦",
        "id": "cabcd031-c436-47c1-8d7d-059c762a4b27"
    },
    {
        "author": "欧阳献",
        "paragraphs": [
            "莫嗟骐骥老，不识云台仗。",
            "此骥天所月，未易论得丧。"
        ],
        "title": "答田端彦",
        "id": "03b9d96f-418b-4df8-a81e-3c22bc6cab1f"
    },
    {
        "author": "徐大正",
        "paragraphs": [
            "光武初从血战回，故人长短尚论材。",
            "中霄若起唐虞兴，未必先生恋钓台。"
        ],
        "title": "题钓台",
        "id": "e10635c0-77c7-4160-b17a-dd86a6045895"
    },
    {
        "author": "李存贤",
        "paragraphs": [
            "野云闲带雨，林木静无风。",
            "村落一溪外，民田四望中。"
        ],
        "title": "和林东乔东禅院",
        "id": "ce92db01-f536-4460-a8f4-ca9d263dc465"
    },
    {
        "author": "冤亭卞",
        "paragraphs": [
            "屈指数四绝，四绝中最优。",
            "此景冠天下，不独奇东州。",
            "夜月透岩白，乱云和雨收。",
            "甘泉泻山腹，圣日穿崖头。",
            "大暑不知夏，爽气常如秋。",
            "风高松子落，天外钟声浮。",
            "祖师生朗石，古殿名般舟。",
            "人巧不可至，天意何所留。",
            "老僧笑相语，此事常穷求。",
            "移出蓬莱岛，侍吾仙子游。"
        ],
        "title": "留题灵岩古诗十韵",
        "id": "4a40ab76-a72d-40bb-9425-c59e7d44bb86"
    },
    {
        "author": "韦旻",
        "paragraphs": [
            "白云叆叆结相缘，半夜镆铘舞醉仙。",
            "五百年来得书记，罗洪溪畔浴沂年。"
        ],
        "title": "和陶弼思柳亭韵",
        "id": "108ff8cf-d24d-4696-92f8-2308cc6c538b"
    },
    {
        "author": "陈俌",
        "paragraphs": [
            "大不手持卿相印，小无人拥使君符。",
            "门前溪水绿如许，好把一竿秋钓鲈。"
        ],
        "title": "闲居",
        "id": "28721507-09ed-4162-8564-ac510c86d2e7"
    },
    {
        "author": "高景山",
        "paragraphs": [
            "雪霁寒威峻，山空晚色新。",
            "我来何所羡，一夕暂闲身。",
            "法鼓震虚空，灵岩绍祖风。",
            "老僧禅定後，龙虎自相逢。"
        ],
        "title": "留宿灵岩",
        "id": "e65ac9d3-63eb-42f9-990c-35490269b249"
    },
    {
        "author": "郭景祥",
        "paragraphs": [
            "久持使节别尧天，故起朱楼北斗边。",
            "势压江淮盘厚地，影分吴楚与云连。"
        ],
        "title": "题清风楼",
        "id": "6917e7fd-1efb-415a-916a-6974557fe195"
    },
    {
        "author": "刘萧仲",
        "paragraphs": [
            "深藏密叶人难见，断送春光梦一空。",
            "啼後血流成底事，只应都作映山红。"
        ],
        "title": "子规",
        "id": "de151c80-1101-4804-91c3-543e55aa8f12"
    },
    {
        "author": "刘萧仲",
        "paragraphs": [
            "招客饮治聋，聊复尽余杯。"
        ],
        "title": "句",
        "id": "02a777ed-eac1-4efa-bf4d-1428cb5596e2"
    },
    {
        "author": "元勋",
        "paragraphs": [
            "放怀对客初寻笑，满目开花未放愁。",
            "望远此情天不尽，名山何得逐穷幽。"
        ],
        "title": "和朱利宾题妙智院",
        "id": "126fd308-7a11-446d-bcc7-3932cd6bef04"
    },
    {
        "author": "元勋",
        "paragraphs": [
            "历翠扪苍坚，不犯尘衣涴。",
            "暗香何处花，松下微风过。",
            "当有道人来，霏烟承宝坐。"
        ],
        "title": "题灵岩各景 紫云岩",
        "id": "e2caef13-2856-46b4-8e73-69814ff480ff"
    },
    {
        "author": "元勋",
        "paragraphs": [
            "东风送花归，曳杖云可倚。",
            "泉石符宿缘，相见作欢喜。",
            "西瞻少迟留，天末霞成绮。"
        ],
        "title": "题灵岩各景 夕阳洞",
        "id": "5e5e5587-ed46-4cf3-9e78-31541df61ce4"
    },
    {
        "author": "元勋",
        "paragraphs": [
            "烟磴入风路，欹危转深冥。",
            "通明忽到眼，石自太古青。",
            "仙人故台在，何处乘云骈。"
        ],
        "title": "题灵岩各景 朝阳岩",
        "id": "50668ea4-faec-476b-a306-ac9722e935b1"
    },
    {
        "author": "元勋",
        "paragraphs": [
            "僧房尚闻声，云扃已通步。",
            "观身空翠间，宿霭避巾屦。",
            "不须蹑回踪，径自通仙路。"
        ],
        "title": "题灵岩各景 明心洞",
        "id": "daa9261b-0e9a-4c1b-9c37-cce82f9748d5"
    },
    {
        "author": "元勋",
        "paragraphs": [
            "畏心恐灵居，空渺不可际。",
            "奇石坠惊云，凉坐得少憩。",
            "何曾落花流，自隔人间世。"
        ],
        "title": "题灵岩各景 涟漪洞",
        "id": "6ae8d38f-d99f-417f-a7b4-64ae4461add2"
    },
    {
        "author": "元勋",
        "paragraphs": [
            "踏流遡风寒，危径仅可伛。",
            "中空遂闳深，翠润欲垂雨。",
            "人间知何时，石乳观万古。"
        ],
        "title": "题灵岩各景 碧云洞",
        "id": "77e9f068-186c-44cf-bdca-685c238beeb6"
    },
    {
        "author": "元勋",
        "paragraphs": [
            "诸仙深窟宅，石门限尘寰。",
            "空洞初不碍，风扉敞云关。",
            "高广几何许，百夫可回环。",
            "谁托遗迹在，溟蒙烟雾间。",
            "羽驾此来往，朝贡想清班。",
            "西风翠屏近，藤萝莫容攀。",
            "因循再阅岁，建见亦以艰。",
            "旧闻剑门好，形势摧夷蛮。",
            "今兹固殊特，独冠江南山。",
            "少陵惜未到，我语凭谁删。"
        ],
        "title": "灵岩",
        "id": "3270b386-00a1-4926-891d-64ec5ea10b5a"
    },
    {
        "author": "元勋",
        "paragraphs": [
            "楚山中到三峡开，长江浩浩从西来。",
            "奫沦巨浸吞万派，淫预杰立高崔嵬。",
            "鲸波回薄山羊角，征鼙掺叠鸣春雷。",
            "蹴石岩壁势益狠，怒涛骇浪争鸣豗。",
            "舟师绝叫不容瞬，风满孰敢施樯桅。",
            "龙骧蒙冲量万斛，梢濆撇漩如枯荄。",
            "昔闻有神司正直，江潭祠宇留山隈。",
            "羞牢酾斝荐诚恳，幽鉴冀蒙神所哀。",
            "跋柁鼓檝驶东骛，忽忽已过巫阳台。",
            "巴徼炎瘴昼如雾，汤燖赫日昏风霾。",
            "欻然晴皎射峭壁，翠光冶滟无纤埃。",
            "联娟岚光落衣袂，飞云容与风䬐䬐。",
            "祝融之祥古亦有，神之报与良丰哉。",
            "嗟余陷阱岂无谓，九死宁知祸有胎。",
            "触机直前靡顾後，壬人资从或嫌猜。",
            "燎原之势既炎烈，垂涎膏血如狼豺。",
            "盻刀阴顾肆舞勇，胁肩谄笑如诙俳。",
            "违道奸径躐禁橐，尽网异议为梯媒。",
            "旋踵已为鬼矙室，俄惊白骨到苍苔。",
            "人胜有时天亦宜定，肸蠁疏网常恢恢。",
            "险夷百折坚一节，君恩浩荡天昭回。"
        ],
        "tags": [
            "长江"
        ],
        "title": "题白帝庙诗并序",
        "id": "5a170de2-61f8-4895-8261-f2c70fb0f7c1"
    },
    {
        "author": "朱利宾",
        "paragraphs": [
            "有官增吏役，无事爱僧家。",
            "不惮山头路，来煎饭後茶。",
            "钟鱼虽阒寂，松竹自交加。",
            "扫榻须盘薄，吾生会有涯。"
        ],
        "title": "题妙觉寺",
        "id": "c7cbb3f8-fa49-449f-9b5a-c19a34f662f5"
    },
    {
        "author": "朱利宾",
        "paragraphs": [
            "江南景物可人意，梦里家山唤客愁。",
            "岁月几何春欲暮，水云深处寺偏幽。"
        ],
        "title": "题妙智院",
        "id": "58b1bd15-d85f-4a7a-b199-7c0114533c54"
    },
    {
        "author": "王公亮",
        "paragraphs": [
            "足谷医还验，占桑梦已灵。"
        ],
        "title": "句",
        "id": "cef59c08-b629-4904-8448-287154437423"
    },
    {
        "author": "张元孝",
        "paragraphs": [
            "君不见齐城城西范公泉，曾照当年范公影。",
            "范公一去不复返，异时此地成佳景。",
            "先贤口泽气尚存，甘棠遗爱谁能并。",
            "貌公遗像龛公泉，千年恒对佗山岭。",
            "惟有此山见此公，後乐不废林泉景。",
            "古来豪杰宦辙经，山川草木皆引领。",
            "不独照耀翰墨光，抑且品题丹青炳。",
            "顾予昔忝宗伯省，谐世无术伤骨鲠。",
            "一年谪官此羁栖，数向寒泉挽修绠。",
            "冰壶日日潄琼液，涓滴解使心常醒。",
            "平生颇味海内水，此与金山可并鹗。",
            "膏泽定有鬼神护，清流自与干坤永。",
            "忽复飘然当去兹，泉声引韵若为哽。",
            "坎漥讵测源流深，鸟鹊空噪梧桐冷。",
            "君不见古人饮水必廉泉，临流洗耳须清颍。",
            "嗟哉此水可洗心，往来祠下宜深省。"
        ],
        "title": "醴泉歌",
        "id": "53767d04-b159-4d2b-95f6-1a312ef3aa3f"
    },
    {
        "author": "高卫",
        "paragraphs": [
            "翠窦连空跂可攀，飞仙时下五云端。",
            "公车不暇频游此，今日纔来可谓难。"
        ],
        "title": "题碧落洞",
        "id": "e43b7a7b-8e87-49c0-8379-0d721b6bed3d"
    },
    {
        "author": "高衡",
        "paragraphs": [
            "仙府沈沈日开，霓旌鹤驾几徘徊。",
            "青云有路容人到，煮茗浮觞不忍回。"
        ],
        "title": "题碧落洞",
        "id": "515a6d1e-2cda-4093-b139-0afba2ff02e3"
    },
    {
        "author": "张熙",
        "paragraphs": [
            "大豁□幽彻洞天，分明平地有蓬山。",
            "朝元□□归何晚，故敞瑶扃白日闲。"
        ],
        "title": "题碧落洞",
        "id": "80201a83-b8db-40a0-aeb8-d01b3d1241e3"
    },
    {
        "author": "何彦国",
        "paragraphs": [
            "山留灌木冬长茂，岩抱阴云冻不开。",
            "沧海未干徐福死，更于何处觅蓬莱。"
        ],
        "title": "景福寺",
        "id": "ce43bf58-ae4d-4930-9816-52fd36454199"
    },
    {
        "author": "何彦国",
        "paragraphs": [
            "谁向山阴谩刻镌，雨淋日炙隶文全。",
            "依稀记得升平事，天宝犹题十二年。"
        ],
        "title": "大蓬山天宝碑",
        "id": "9f76d9ca-9d70-4e9d-9ce5-10c7d95d67b0"
    },
    {
        "author": "何彦国",
        "paragraphs": [
            "暗量无限人间事，难概不平天下心。"
        ],
        "title": "句",
        "id": "e3534e7d-fd1a-455d-a6b3-a5a963f45829"
    },
    {
        "author": "倪适",
        "paragraphs": [
            "下列羣山谷万道，霞瑞重重绝顶高。",
            "独判天涯第一□，洞天深影无人□。"
        ],
        "title": "留题太山",
        "id": "1f688953-f313-44b3-bc30-10806b72692f"
    },
    {
        "author": "宋景年",
        "paragraphs": [
            "上方危阁化无踪，平顾摩空万桂丛。",
            "自有莲华发泥下，何须芝草遍山中。",
            "石桥暮隔霏霏雨，翠壁寒供凛凛风。",
            "弹指凭谁开户牖，向来禅观仰羣公。"
        ],
        "title": "题万年妙莲阁",
        "id": "cea7a075-7ef2-4228-8625-62a28ef9a1f3"
    },
    {
        "author": "祁彭年",
        "paragraphs": [
            "昔有高人示化权，曾随杖锡涌甘泉。",
            "岩穿细孔成池沼，香积僧庖待涤蠲。"
        ],
        "title": "锡杖泉",
        "id": "55e534e8-d78c-4a4c-ab35-b5f8c53d1dcb"
    },
    {
        "author": "祁彭年",
        "paragraphs": [
            "枯槁形容七十余，见人无力出禅居。",
            "萧然丈室常扃户，一炷清香万虑除。"
        ],
        "title": "不执宝大师房",
        "id": "cf4434e2-68e7-4bbe-bc07-e44b59fc054a"
    },
    {
        "author": "荣倪",
        "paragraphs": [
            "草庐卜筑小如巢，翠竹离离槛外交。",
            "邻米乞来分鹤饱，医书编就借僧钞。",
            "经年闭户穷幽讨，晴日携筇出近郊。",
            "为问练湖高隐地，可容杯水泛堂坳。"
        ],
        "title": "答苏後湖",
        "id": "ca3bdcf5-7a49-4489-bba4-36a2817c232a"
    },
    {
        "author": "荣倪",
        "paragraphs": [
            "多谢喧喧雀，时来破寂寥。"
        ],
        "title": "句",
        "id": "4016cf05-ec11-4702-bb33-d5f989f00f1d"
    },
    {
        "author": "陈二叔",
        "paragraphs": [
            "金刀劈破紫穰瓢，撒下丹砂数白粒。"
        ],
        "title": "句",
        "id": "df77ca9d-6ad3-49b5-84cd-07891fb5b09a"
    },
    {
        "author": "王庄",
        "paragraphs": [
            "杨花撩乱绕烟村，感触离人更断魂。",
            "江上归来无好思，满庭风雨易黄昏。"
        ],
        "title": "送客",
        "id": "e8b97799-afbf-4a49-9ad4-a1da57fe161a"
    },
    {
        "author": "王松",
        "paragraphs": [
            "旧菊篱边又开了，故人天际未归来。"
        ],
        "title": "句",
        "id": "766e1d51-b005-431c-89a2-7774453ddeb2"
    },
    {
        "author": "释妙总",
        "paragraphs": [
            "不迟一步，不疾一刻。",
            "明眼衲僧，如何会得。",
            "粉骨碎身未足酬，一句了然超百亿。"
        ],
        "title": "产难",
        "id": "2ad7c24a-c8b7-4abe-9141-0252d6bd069d"
    },
    {
        "author": "释妙总",
        "paragraphs": [
            "铁壁银山，一箭穿过。",
            "潦倒赵州，口能招祸。"
        ],
        "title": "狗子无佛性",
        "id": "40ba2dde-a10d-49e0-992d-59ba9f558846"
    },
    {
        "author": "释妙总",
        "paragraphs": [
            "一叶扁舟泛渺落，呈桡舞棹别宫商。",
            "云山海月都抛却，嬴得庄周蝶梦长。"
        ],
        "title": "杲禅师以岩头婆子话相问作偈以答",
        "id": "b689c0fa-939e-445d-9f0e-bb02ff90cea3"
    },
    {
        "author": "释妙总",
        "paragraphs": [
            "日日是好日，佛法世法尽周毕。",
            "不须特地觅幽玄，祇管钵盂两度湿。"
        ],
        "title": "偈",
        "id": "a01f20ab-6f64-4007-8cd5-472f1c0e40dc"
    },
    {
        "author": "严希孟",
        "paragraphs": [
            "小桥通南浦，夹道桑榆绿。",
            "水绕若连珠，风传芰荷馥。"
        ],
        "title": "连珠池",
        "id": "18180476-6cdf-41d5-8ca4-bbb87325ec1b"
    },
    {
        "author": "王璹",
        "paragraphs": [
            "有一仙翁号隐仙，要知□□又生贤。",
            "好将隐德无家意，贺□仙坡万古传。"
        ],
        "title": "寄题隐仙坡",
        "id": "3e927666-4c4c-488d-be2d-b43e1b86c1d4"
    },
    {
        "author": "毛衷",
        "paragraphs": [
            "几年宦迹浪江湖，到此功名心已无。",
            "独上高楼翘首望，江郎山下白云孤。"
        ],
        "title": "贺州作",
        "id": "5140637a-eeb1-420c-8a01-fc1ceb39befa"
    },
    {
        "author": "颜几",
        "paragraphs": [
            "龟不灵兮祸有胎，刀从林甫笑中来。",
            "忧惶囚系二十日，辜负醺酣三百杯。",
            "病鹤虽甘低羽翼，罪龙尤很多望风雷。",
            "诸豪俱是知心友，谁遣尊罍向北开。"
        ],
        "title": "狱中寄酒友",
        "id": "7257d30e-51cd-4a67-a668-3dce2689d3de"
    },
    {
        "author": "颜几",
        "paragraphs": [
            "白日尊中短，青山枕上高。"
        ],
        "title": "句",
        "id": "dc4f8682-0f0e-4a97-8ba6-76d7d67bbe2c"
    },
    {
        "author": "刘衍",
        "paragraphs": [
            "重兴古庙一新成，推福昭然□□诚。",
            "和气缮调□岁稔，嘉祥通化国风清。",
            "共夸□□明时盛，未算尧蓂按月荣。",
            "不独诗人赞功德，奏□朝治贺升平。"
        ],
        "title": "老叟奉和枝孙仲潜佳作",
        "id": "22b6f586-f3c8-45a7-8947-9afba5f96520"
    },
    {
        "author": "郑氏",
        "paragraphs": [
            "夏日林间风，汝父心樊笼。",
            "冬寒一炉火，严凝我独坐。",
            "汝父为官逋，四海镇区区。",
            "别汝始经年，汝父鬓皤然。",
            "岁寒霜雪落，此景谁能觉。",
            "近闻汝知音，两补未入学。",
            "亲戚无常心，以此加轻薄。",
            "兄姊暗攒眉，父母非惊愕。",
            "知汝负天才，误失不为错。",
            "远远报汝知，旅怀保安乐。",
            "经史多贯串，德业加磨琢。",
            "交友用慎择，出处当执卓。",
            "京国繁华地，人心险丘壑。",
            "切切遵予言，勿为外物铄。",
            "文行天所佑，仙桂在掌握。",
            "衣锦归故乡，双亲乃欢跃。"
        ],
        "title": "勉子",
        "id": "3deb2157-78fa-4cd8-83d9-0f4f7f11819c"
    },
    {
        "author": "上官仲恭",
        "paragraphs": [
            "君不见乔木参天独乐园，至今犹是温公宅。"
        ],
        "title": "句",
        "id": "e373d693-9c32-4e70-8177-0b21d268d37f"
    },
    {
        "author": "释文准",
        "paragraphs": [
            "鸡鸣丑，念佛起来懒开口。",
            "上楼敲磬两三声，惊散飞禽方丈後。"
        ],
        "title": "十二时颂  其一",
        "id": "8d848791-f787-44b6-8213-6595d10912ad"
    },
    {
        "author": "释文准",
        "paragraphs": [
            "平旦寅，当人有道事须亲。",
            "不闻先圣有慈训，莫认狂痴作近邻。"
        ],
        "title": "十二时颂  其二",
        "id": "c77b4afc-d87c-4ec5-8dec-e95d701ff3f6"
    },
    {
        "author": "释文准",
        "paragraphs": [
            "日出卯，大道分明莫外讨。",
            "日月纵横在目前，逢原左右拈来草。"
        ],
        "title": "十二时颂  其三",
        "id": "c6c7c1e4-75ce-4783-9252-86bf3ff20256"
    },
    {
        "author": "释文准",
        "paragraphs": [
            "食时辰，更无一法可当情。",
            "千里出山云有色，一源投涧水无声。"
        ],
        "title": "十二时颂  其四",
        "id": "bac80fd2-376d-4a19-bffa-b2895b92bfdf"
    },
    {
        "author": "释文准",
        "paragraphs": [
            "禺中巳，龙象须观第一义。",
            "若向其中觅是非，见解何曾有李二。"
        ],
        "title": "十二时颂  其五",
        "id": "7880f28c-e0d4-4180-b529-745ff3b27047"
    },
    {
        "author": "释文准",
        "paragraphs": [
            "日南午，理事相谙更相互。",
            "三门拈向灯笼头，休问他家觅归路。"
        ],
        "title": "十二时颂  其六",
        "id": "fe4937aa-9e1e-44c9-b0a5-29e1cf7a0795"
    },
    {
        "author": "释文准",
        "paragraphs": [
            "日昳未，法身清浄绝方比。",
            "干坤遐迩尽东西，千山万山翠相倚。"
        ],
        "title": "十二时颂  其七",
        "id": "884c5be4-a914-4dec-8fe7-4a5c46611259"
    },
    {
        "author": "释文准",
        "paragraphs": [
            "晡时申，由来大道绝疏亲。",
            "阳和九月百花发，须信壶中别有春。"
        ],
        "title": "十二时颂  其八",
        "id": "4a30e80b-8a80-4753-ae1f-cd70dc128a57"
    },
    {
        "author": "释文准",
        "paragraphs": [
            "日入酉，凈室焚香孤坐久。",
            "忽然月上满东窗，照我床头瑞香斗。"
        ],
        "title": "十二时颂  其九",
        "id": "1910aaa6-2fe2-406c-a626-b9295494fb9e"
    },
    {
        "author": "释文准",
        "paragraphs": [
            "黄昏戌，楼上鸣钟已落日。",
            "行人旅店宿长途，花上游蜂罢采蜜。"
        ],
        "title": "十二时颂  其一○",
        "id": "7938c0a0-700b-4a11-a7a6-d7e286e541b2"
    },
    {
        "author": "释文准",
        "paragraphs": [
            "人定亥，老鼠此时正无碍。",
            "忽然灯灭寝堂前，床前咬我靸鞋袋。"
        ],
        "title": "十二时颂  其一一",
        "id": "7a12d1c8-264f-4f04-a8f0-2cfbf1f03577"
    },
    {
        "author": "释文准",
        "paragraphs": [
            "半夜子，梦里分明被人使。",
            "连宵合药到天光，起来何处有白芷。"
        ],
        "title": "十二时颂  其一二",
        "id": "a30552d1-ff03-4217-b932-589043dcda14"
    },
    {
        "author": "释文准",
        "paragraphs": [
            "寒来暑往古今同，万别十差不碍空。",
            "昨夜铁牛头角露，满庭松栢撼秋风。"
        ],
        "title": "偈十二首  其一",
        "id": "674d6770-7602-4609-93f4-b086f0c9a6ff"
    },
    {
        "author": "释文准",
        "paragraphs": [
            "八月九月天，白露寒露节。",
            "门外在处山，秋风落黄叶。"
        ],
        "title": "偈十二首  其二",
        "id": "72fe94eb-ff37-4db6-86db-f05674f9e7d3"
    },
    {
        "author": "释文准",
        "paragraphs": [
            "夜雨敛重云，晓鸿鸣寥沈。",
            "可怜祖师意，头头都漏泄。"
        ],
        "title": "偈十二首  其三",
        "id": "dcc91385-6a37-4fef-8f94-22ea3fe305cd"
    },
    {
        "author": "释文准",
        "paragraphs": [
            "祖师关棙子，幽隐罕人知。",
            "不是悟心者，如何举向伊。"
        ],
        "title": "偈十二首  其四",
        "id": "f8be3eac-28d3-4cca-9f48-f45b6f7daa87"
    },
    {
        "author": "释文准",
        "paragraphs": [
            "高吟大笑意猖狂，潘阆骑驴出故乡。",
            "惊起暮天沙上雁，海门斜去两三行。",
            "古人道，不看经，不念佛，看经念佛是何物。",
            "自从识得转经人，龙藏圣贤都一拂。"
        ],
        "title": "偈十二首  其五",
        "id": "abb295e7-8840-48c0-a88b-c2562caf33ac"
    },
    {
        "author": "释文准",
        "paragraphs": [
            "四月人家麦正收，连绵阴雨不能休。",
            "沿溪处处生深草，饱杀南泉水牯牛。"
        ],
        "title": "偈十二首  其六",
        "id": "9c03e6e7-aea1-4043-83c7-833643a8b196"
    },
    {
        "author": "释文准",
        "paragraphs": [
            "鸡鸣丑，三四五六七八九。",
            "象骨峰头木马嘶，新丰洞口石牛吼。",
            "山之前，水之後，吴道僧繇画不就。",
            "断头船子下南康，彷佛天明到湖口。"
        ],
        "title": "偈十二首  其七",
        "id": "5b58fccc-0fbc-4bce-8481-b64fb885fa68"
    },
    {
        "author": "释文准",
        "paragraphs": [
            "大道纵横，触事现成。",
            "云开日发，水绿山青。"
        ],
        "title": "偈十二首  其八",
        "id": "99807d90-4d0d-4c3c-8a3d-76f13df3c671"
    },
    {
        "author": "释文准",
        "paragraphs": [
            "钻真珠解玉板即易，看窟笼着楔却难。",
            "月色和云白，松声带露寒。"
        ],
        "title": "偈十二首  其九",
        "id": "451ad7d9-0031-4236-a3d0-dc1ad53c83dc"
    },
    {
        "author": "释文准",
        "paragraphs": [
            "八月中秋天凉，芙蓉花发题目禅房。",
            "老胡大道分明在，不必诸方问短长。",
            "短不是短，长不是长。",
            "短长不是处，是道非思量。",
            "思量不及，文彩愈彰。",
            "秋山兮秋云片片，秋江兮秋水洋洋。",
            "风悲兰社，天澹沧浪。",
            "欲言言不及，林下好商量。"
        ],
        "title": "偈十二首  其一○",
        "id": "99b880a3-4dfc-49b5-b529-6d653cb8c628"
    },
    {
        "author": "释文准",
        "paragraphs": [
            "今朝腊月十五，切忌葛藤露布。",
            "者事直下分明，当处超佛越祖。",
            "便与么去，苦苦。",
            "寒山子能莽齿，十年归不得，忘却来时路。",
            "呵呵呵。"
        ],
        "title": "偈十二首  其一一",
        "id": "d8421f4c-6465-48ae-85f5-db1e3193c967"
    },
    {
        "author": "释文准",
        "paragraphs": [
            "天道运行，节气频更。",
            "五日为候，十日为旬。",
            "三十日为月，十二月为年。",
            "一日一日，因循因循。",
            "五九尽，又逢春。"
        ],
        "title": "偈十二首  其一二",
        "id": "0ac4e8db-a012-434e-b247-9770a8148755"
    },
    {
        "author": "释文准",
        "paragraphs": [
            "老胡彻底老婆心，为阿难陀意转深。",
            "韩干马嘶青草渡，戴嵩牛卧绿杨阴。"
        ],
        "title": "颂古五首  其一",
        "id": "6e693874-5628-464e-ba44-71bbdf732995"
    },
    {
        "author": "释文准",
        "paragraphs": [
            "我手佛手，十八十九。",
            "云散月明，痴人夜走。"
        ],
        "title": "颂古五首  其二",
        "id": "89c10604-39c9-46d3-aa18-c8a51399e450"
    },
    {
        "author": "释文准",
        "paragraphs": [
            "我脚驴脚，放过一着。",
            "庞公笊篱，清平木杓。"
        ],
        "title": "颂古五首  其三",
        "id": "c882e142-a954-4113-b318-1af2cf5d8215"
    },
    {
        "author": "释文准",
        "paragraphs": [
            "人人生缘，北律南禅。",
            "道吾打鼓，华亭撑船。"
        ],
        "title": "颂古五首  其四",
        "id": "78fcd696-c16e-41a9-b001-da61a218d4f1"
    },
    {
        "author": "释文准",
        "paragraphs": [
            "之乎者也，衲僧鼻孔，大头向下。",
            "若也不会，问取东林王大姐。"
        ],
        "title": "颂古五首  其五",
        "id": "64c36bbb-4ad2-4f73-ac74-c62f955fb4b4"
    },
    {
        "author": "释文准",
        "paragraphs": [
            "行路难，行路难，最难难是过台山。",
            "唯有赵州公验正，昂头掉臂总闲闲。"
        ],
        "title": "颂古五首  其六",
        "id": "a616f12d-06b1-4fdf-9dfd-3e8f3fc674ea"
    },
    {
        "author": "释文准",
        "paragraphs": [
            "好笑提婆达多，入捺落十小劫波。",
            "然得三禅妙乐，吹布毛须还鸟窼。"
        ],
        "title": "颂古五首  其七",
        "id": "4cd8e5c7-fbdb-4047-9c0e-97662b312096"
    },
    {
        "author": "释文准",
        "paragraphs": [
            "鸟窼吹布毛，老婆为侍者。",
            "今古道虽同，宾峰不然也。",
            "二月三月时，和风满天下。",
            "是处百华开，远近山如画。",
            "歧路春禽喧，高岩春水泻。",
            "头头三昧门，虚明周大野。",
            "好个真消息，书送汝归舍。",
            "衲僧末後句，嘘是何言欤。"
        ],
        "title": "送云侍者",
        "id": "dbe7d168-7b1a-4b2f-a9bd-dd6dd4f5cda8"
    },
    {
        "author": "释文准",
        "paragraphs": [
            "开眼合眼，道契寰中。",
            "东行西行，禅非物外。",
            "大仰插锹叉手，靴里动指头。",
            "南泉把鎌刈茅，谁人知此意。",
            "今也道不及古，僧僧解数满肚。",
            "但寻雪月风华，失却昔年活路。",
            "不能返照回光，法界毗卢全露。",
            "阿呵阿，笑倒利头陀，风前月下啰哩啰。",
            "深夜处分诸火客，你看甚么火色。"
        ],
        "title": "送利监收",
        "id": "cf4d97f5-d561-42a2-9fb5-35c359402977"
    },
    {
        "author": "释文准",
        "paragraphs": [
            "我若自赞，云居罗汉。",
            "我若自毁，无主饿鬼。",
            "赞之不欣，毁之不嗔。",
            "毁誉不动，东鲁西秦。"
        ],
        "title": "自赞  其一",
        "id": "a2890d13-058f-444a-892c-a9b3ecd1db51"
    },
    {
        "author": "释文准",
        "paragraphs": [
            "尔图我真，又求我赞。",
            "我真我赞，两重公案。",
            "家丑不外扬，己德不自谈。",
            "寄之以数，六九五十三。"
        ],
        "title": "自赞  其二",
        "id": "3ffc3da9-a17b-4bc1-8e37-9936ec19739e"
    },
    {
        "author": "释文准",
        "paragraphs": [
            "我已是妄，尔更妄写。",
            "妄我妄写，两重虚假。",
            "欲传吾真，须泯见闻。",
            "声色不碍，相似十分。"
        ],
        "title": "自赞  其三",
        "id": "835ead7a-5934-453b-806a-798606b8bc5f"
    },
    {
        "author": "释文准",
        "paragraphs": [
            "种松道者道情孤，往个茅庵事事无。",
            "屋内锄头三两柄，烟熏一只醋葫芦。",
            "问渠禅，回首指山前。",
            "问渠道，戴个箬笠去锄艹。",
            "再三再四再问渠，拍手呵呵笑欲倒。",
            "却言昔日老云门，参见睦州陈长老。"
        ],
        "title": "赠奇松头歌",
        "id": "7caed506-22a6-4336-bbe8-0c54987d60b6"
    },
    {
        "author": "释文准",
        "paragraphs": [
            "五九四十五，圣人作而万物睹。",
            "秦时𨍏轹钻头尖，汉祖殿前攀哙怒。"
        ],
        "title": "偈二首  其一",
        "id": "082bcc38-4122-4e0f-8549-ecf1beba49ec"
    },
    {
        "author": "释文准",
        "paragraphs": [
            "今朝腊月十，夜来天落雪。",
            "羣峰极目高低白，绿竹青松难辨别。",
            "必是来年蚕麦熟，张公李公皆忻悦。",
            "皆忻悦，鼓腹讴歌笑不彻。",
            "把得云箫缭乱吹，依稀有如杨柳枝。",
            "又不觉手之舞之，足之蹈之，左之右之。"
        ],
        "title": "偈二首  其二",
        "id": "74ec67ba-ffb0-43ab-8268-b364e69907a1"
    },
    {
        "author": "僧某",
        "paragraphs": [
            "寒食因悲郭外春，墅田无处不伤神。",
            "林间垒垒添新冢，半是去年来哭人。"
        ],
        "tags": [
            "寒食节",
            "人生",
            "感叹"
        ],
        "title": "以偈问文准禅师",
        "id": "bcc7d830-3abb-45f0-a485-be72624e92c8"
    },
    {
        "author": "释梵言",
        "paragraphs": [
            "吾心似秋月，碧潭清浩洁。",
            "无物堪比伦，教我如何说。"
        ],
        "title": "偈三首  其一",
        "id": "69c68114-8da8-4113-81a8-aaa8fa564469"
    },
    {
        "author": "释梵言",
        "paragraphs": [
            "一生二，二生三，遏捺不住，廓周沙界。",
            "德灵直上妙峰，善财却入楼阁。",
            "新妇骑驴阿家牵，山青水绿。",
            "桃华红，李华白，一尘一佛土，一叶一释迦。"
        ],
        "title": "偈三首  其二",
        "id": "a4db18c9-f2a8-45a6-9d00-cd7c56b63ea7"
    },
    {
        "author": "释梵言",
        "paragraphs": [
            "腊月二十日，一年将欲尽，万里未归人。",
            "门前残雪日轮消，室内红尘遣谁扫。"
        ],
        "title": "偈三首  其三",
        "id": "44bd5671-2104-4ce1-8d04-f071cab7810d"
    },
    {
        "author": "释梵言",
        "paragraphs": [
            "赵州老，对面人难晓。",
            "一归何处，青州布袄。",
            "金银琉璃，砗磲玛瑙。"
        ],
        "title": "颂古九首  其一",
        "id": "80cb184f-7d80-4d1d-a5f1-16df8c17281c"
    },
    {
        "author": "释梵言",
        "paragraphs": [
            "春风二月半，桃华红烂熳。",
            "灵云到处逢，衲僧着眼看。",
            "看，看，短棹孤舟，谁居彼岸。"
        ],
        "title": "颂古九首  其二",
        "id": "dede2861-a31b-4f00-9b41-5a7f3419651d"
    },
    {
        "author": "释梵言",
        "paragraphs": [
            "田中插锹，床上推枕。",
            "千手千眼，不审不审。"
        ],
        "title": "颂古九首  其三",
        "id": "9043c5db-c767-414d-8ca3-759b4fda7d5e"
    },
    {
        "author": "释梵言",
        "paragraphs": [
            "风云会合又相期，觌面难明第一机。",
            "霹雳一声天地迥，西河师子却生儿。"
        ],
        "title": "颂古九首  其四",
        "id": "dae2dbc3-a1dc-45ab-8b9b-0af861a93873"
    },
    {
        "author": "释梵言",
        "paragraphs": [
            "庭前柏树子，不是祖师心。",
            "莫执一时见，便忘千古音。"
        ],
        "title": "颂古九首  其五",
        "id": "e1034280-45ff-4e69-b77f-cea447351001"
    },
    {
        "author": "释梵言",
        "paragraphs": [
            "汗马功劳要立身，将军一等扫边尘。",
            "全身只待英雄士，不遇英雄愁杀人。"
        ],
        "title": "颂古九首  其六",
        "id": "e3ea1fd9-68e8-4d51-ba85-437e3d3d8b7f"
    },
    {
        "author": "释梵言",
        "paragraphs": [
            "查渡湖南涉路歧，云门不惜两茎眉。",
            "万古碧潭空界月，再三捞摝始应知。"
        ],
        "title": "颂古九首  其七",
        "id": "e9f76969-ced6-490c-8ba5-c0ab66ba15a2"
    },
    {
        "author": "释梵言",
        "paragraphs": [
            "仰之弥高，钻之弥固。",
            "昭昭明明，如藤倚树。",
            "大笑呵呵夸白牛，碧云缭绕无寻处。"
        ],
        "title": "颂古九首  其八",
        "id": "d7bf3dd9-1091-47ff-bb96-4034556a86bc"
    },
    {
        "author": "释梵言",
        "paragraphs": [
            "当日临崖看浒眼，至今观水忆南泉。",
            "赵州头戴草鞋去，渔翁腰带好牵船。"
        ],
        "title": "颂古九首  其九",
        "id": "5070ad51-b6df-42e6-b768-a618b1fca33d"
    },
    {
        "author": "释梵言",
        "paragraphs": [
            "清世朝贤难会面，岩堂语道霜风扇。",
            "借问何时出帝乡，笑云西蜀乌头贱。",
            "阿呵阿，谁人荐裴相。",
            "当年典豫章，不惜眉毛又相见。"
        ],
        "title": "张提举到山有作",
        "id": "53c0b4e7-ab88-488d-9077-21ea61600e3a"
    },
    {
        "author": "释梵言",
        "paragraphs": [
            "豁灵明，开正道，脱却多年骯臭破布袄。",
            "顶门一札，眼睛便定动，如今识得无能老天。",
            "真智现，非作造，卷衲携筇下云峤。",
            "直去庐陵化有缘，万户千门须徧到。",
            "禾山鼓，清平调，俯仰顺从心一照。",
            "那边若遇本色人，点着皆知妙不妙。",
            "子莫学，石头老，书信不通行太早。",
            "得个清源鈯斧儿，南台石上锄荒草。"
        ],
        "title": "送务绅禅者分卫歌",
        "id": "992c3aae-2a63-4acc-8159-921e6e802f01"
    },
    {
        "author": "释梵言",
        "paragraphs": [
            "侬家牧个白牛，年来可纵可收。",
            "不用鼻头絭索，任渠放荡林丘。",
            "风清月莹，踪迹难俦。",
            "香严鞭杖，巩放绳头，跨入白云深处游。",
            "直得通身无影象，时吹木笛有来由。",
            "小牛儿，莫容易，浅草平田且随意。",
            "勿令逐队上高坡，筋力未能登崄巇。",
            "傍水依山养，令头角完备。",
            "叱，岂不见狸奴白牯解作师子游戏。"
        ],
        "title": "示昙清侍者牧牛歌",
        "id": "8a0f9c14-e270-404a-bec4-44140379d7b8"
    },
    {
        "author": "释善资",
        "paragraphs": [
            "诸方五日一参，寿宁日日升座。",
            "莫怪重说偈言，过在西来达磨。",
            "上士处处逢渠，後学时时蹉过。"
        ],
        "title": "偈",
        "id": "14518d68-c179-4045-b0f9-c6beace27e1e"
    },
    {
        "author": "释本",
        "paragraphs": [
            "五峰家风，南北西东。",
            "要用便用，以橛钉空。"
        ],
        "title": "偈",
        "id": "d96e6a5d-dcc0-4dac-89f2-d3420410822c"
    },
    {
        "author": "释进英",
        "paragraphs": [
            "报慈有一公案，诸方未曾结断。",
            "幸遇改旦拈出，各请高着眼看。"
        ],
        "title": "偈三首  其一",
        "id": "fc4f1cef-bd8f-4bad-8c7f-ee904cc86e10"
    },
    {
        "author": "释进英",
        "paragraphs": [
            "与么上来，猛虎出林。",
            "与么下去，惊蛇入草。",
            "不上不下，日轮杲杲。",
            "潇潇江水碧溶溶，出门便是长安道。"
        ],
        "title": "偈三首  其二",
        "id": "85188815-476f-46f3-8827-3e64b2102684"
    },
    {
        "author": "释进英",
        "paragraphs": [
            "三世一切佛，同入这窼窟。",
            "衲僧唤作辽天鹘。"
        ],
        "title": "偈三首  其三",
        "id": "6abfaf6e-2e91-467e-b038-3aefcc453557"
    },
    {
        "author": "释静",
        "paragraphs": [
            "声前认得，已涉廉纤。",
            "句下承当，犹为钝汉。",
            "电光石火，尚在迟疑。",
            "点着不来，横尸万里。"
        ],
        "title": "偈",
        "id": "61ae6bcb-1b9f-48ad-b8cf-c80782816742"
    },
    {
        "author": "吴则礼",
        "paragraphs": [
            "秋老万木脱，浮云暮连空。",
            "落景不可挽，冥冥有飞鸿。",
            "偶与二三友，返辔释子宫。",
            "幽事固可喜，逸兴殊未穷。",
            "更期霜华陨，黄菊开旧丛。",
            "浊醪倘可载，浩歌凌西风。"
        ],
        "title": "唐处厚邀同欧阳元老彭志南游金銮寺",
        "id": "31b3d46d-da69-4e63-b191-d7239b661cc0"
    },
    {
        "author": "吴则礼",
        "paragraphs": [
            "春事岂堪论，桃花遽如许。",
            "薄暮短墙头，已作回风舞。",
            "翛然断经过，睡足南窗雨。",
            "幽梦与谁言，迢递堕三楚。"
        ],
        "title": "春事",
        "id": "a09b0c12-951a-4ab2-bbef-7fade314d726"
    },
    {
        "author": "吴则礼",
        "paragraphs": [
            "投策上前坂，薄暮寒云滋。",
            "华毂不可停，奈此长相思。",
            "鴈影正疾逝，马鸣一何悲。",
            "归期无淹留，黄花殊未衰。"
        ],
        "title": "送曾公卷之汶阳",
        "id": "ac813782-12c9-458b-9bcd-1824e709f69a"
    },
    {
        "author": "吴则礼",
        "paragraphs": [
            "一丘当快营，五车要尽捐。",
            "宿昔有足欣，卿去我欲眠。",
            "层层江上峰，颇欲穷其巅。",
            "谁令雨冥冥，复作雷填填。",
            "不读离骚经，罢参祖师禅。",
            "独奈执热何，西南有寒泉。"
        ],
        "title": "次韩子苍韵",
        "id": "01dc9e23-70c9-47f3-9d12-8ffa8d8fbbb6"
    },
    {
        "author": "吴则礼",
        "paragraphs": [
            "老夫藜糁债，宿昔圭窦姿。",
            "人或谓丑拙，侬亦自笑之。",
            "沈侯江左士，端肯相携持。",
            "即时一杯酒，到手慎莫迟。"
        ],
        "title": "次沈坦之简周开祖韵",
        "id": "6e037e28-c72f-4847-8443-3432121d4dc9"
    },
    {
        "author": "吴则礼",
        "paragraphs": [
            "白月在湖底，脱冠睇微云。",
            "从来雍门恨，世上惟有君。",
            "往时东坡老，为子持一樽。",
            "东坡只饭豆，未办汁滓醺。",
            "独爱三昩语，昵昵出断纹。",
            "东坡拍手笑，俗耳曾不闻。",
            "延州亦穷相，坐睡徒昏昏。",
            "都梁固高彻，淮水元自浑。"
        ],
        "tags": [
            "西湖"
        ],
        "title": "无着以东坡西湖观月听琴诗示予因次韵",
        "id": "137036ec-af60-4bc3-a100-8958de8c6e2b"
    },
    {
        "author": "吴则礼",
        "paragraphs": [
            "玉涧安在哉，注目匡山云。",
            "都梁有奇特，渠自能挽君。",
            "伏雌端可烹，岂惟酒盈樽。",
            "老子堪料理，枯肠为之醺。",
            "奕奕弦上语，大似机中纹。",
            "白头得胜妙，叹咤初未闻。",
            "更弹醉翁操，洗我蒲团昏。",
            "且复瀹龙焙，谁言淮水浑。"
        ],
        "tags": [
            "庐山"
        ],
        "title": "再用前韵",
        "id": "fb9f3589-6c87-4330-96ad-511585055571"
    },
    {
        "author": "吴则礼",
        "paragraphs": [
            "脱我头上巾，星星复种种。",
            "聊欲对可人，洗此尘事冗。",
            "归受一大钱，知渠笑刘宠。",
            "且当浇渴心，长江岌翻动。",
            "办君诸方脚，拟寻小有洞。",
            "黄帽与青鞋，甘作五湖梦。",
            "鸿飞强冥冥，姑以白眼送。",
            "儿辈无足论，急流未为勇。"
        ],
        "tags": [
            "长江"
        ],
        "title": "次子仁赠永翁韵",
        "id": "5c15fc2e-5a0d-45f1-a8c8-2988fe33d424"
    },
    {
        "author": "吴则礼",
        "paragraphs": [
            "剧谈要且置，麈尾宁用长。",
            "从来一大事，吾曹可称量。",
            "世上有何好，投身净名坊。",
            "老夫百不如，摩腹鱼稻乡。",
            "缅怀眼中人，跛跛岂易忘。",
            "尚欲投羽扇，无心问糟床。",
            "端笑说拍浮，畴昔取腐肠。"
        ],
        "title": "次寄绿莎翁韵",
        "id": "52d5e1e6-f8ff-4f72-aa39-f0423e41675f"
    },
    {
        "author": "吴则礼",
        "paragraphs": [
            "隐侯天下士，早从北山游。",
            "至今华屋处，泪眦婴西州。",
            "予实老且病，闻蚁类鬬牛。",
            "力不任毛颕，况能佩吴钩。",
            "虫鸣夜复久，试起商声讴。",
            "姑置铁如意，珊瑚为君投。"
        ],
        "title": "次坦之韵",
        "id": "a39d4f77-4902-4853-8f9f-a675cc1381e0"
    },
    {
        "author": "吴则礼",
        "paragraphs": [
            "黄菊湿不鲜，白鴈寒更哀。",
            "何由穿雨屐，一登宋王台。",
            "眷予良友生，南山安在哉。",
            "行将北湖鬓，投老照清淮。"
        ],
        "title": "九日过宋遇雨呈曾元矩并先寄吕少冯",
        "id": "6b23301e-1a6a-41d3-8d74-2c6e978c6b84"
    },
    {
        "author": "吴则礼",
        "paragraphs": [
            "王孙我辈人，着身一云壑。",
            "五斗炊官仓，糟丘初不恶。",
            "天公亦好奇，与着寻山屫。",
            "大笑杜陵翁，不嗔驴失脚。",
            "一来看都梁，几见胡鴈泊。",
            "我昔边头归，淮南秋水落。",
            "白鱼能许肥，宿昔鲙叶薄。",
            "枨香已思侬，吴虀真可作。",
            "谁言会面初，晤语如有昨。",
            "丹青可尽年，此事要商略。"
        ],
        "title": "向赵圣源请赋云壑诗会余东去西来匆匆不暇今追寄之",
        "id": "4edefdf1-498b-4278-bb1e-b57f0c99a4a4"
    },
    {
        "author": "吴则礼",
        "paragraphs": [
            "白露几时下，凉秋晚萧萧。",
            "已辞尾涏涏，况复声咬咬。",
            "捉麈坐清樾，扶藜经短桥。",
            "云边有鸣鴈，过去不可招。"
        ],
        "title": "窥园",
        "id": "fa1ab8a2-d5e8-42c6-8911-62abdc73bcca"
    },
    {
        "author": "吴则礼",
        "paragraphs": [
            "纤云卷穷秋，天宇凈如洗。",
            "轻飙入高梧，筞筞鸣不已。",
            "浩歌步前楹，俛仰多可喜。",
            "晖夜如相亲，辉辉过书几。"
        ],
        "title": "露坐",
        "id": "b4df8136-4734-4c69-bb20-08a96cd4bb91"
    },
    {
        "author": "吴则礼",
        "paragraphs": [
            "剧谈解人颐，湖海鲍工部。",
            "端能于口前，截断第二句。",
            "瘦藤寻上方，住此鼓钟暮。",
            "快办呼酒尊，梅花已无数。"
        ],
        "title": "简鲍钦止",
        "id": "f6a084fe-261c-4a03-bb06-de5b57de20b2"
    },
    {
        "author": "吴则礼",
        "paragraphs": [
            "翛然策羸马，偶造释子居。",
            "欣与遯世士，共阅瞿昙书。",
            "脱屐弄清泚，曲肱翳扶疏。",
            "鸟起短笻外，钟鸣幽梦余。",
            "高论信绝俗，磊落包六虚。",
            "万古纔一瞬，天地真蘧庐。",
            "逸兴殊未已，恨彼白日徂。",
            "讵觉厌尘滓，徜徉方自娱。"
        ],
        "title": "过开宝谒田端彦",
        "id": "df717253-a404-4c68-b538-cc5735340e5e"
    },
    {
        "author": "吴则礼",
        "paragraphs": [
            "轩轩大鹰脑，落落饥鹘拳。",
            "忽张六翮去，势拉淮南天。",
            "贾侯实老俊，文字初着鞭。",
            "平生坐高飞，孤吟饯流年。",
            "收身事鞍马，未爱冕有蝉。",
            "归来对名妾，含笑脱两鞬。",
            "能复饭斗米，白眼捉彘肩。",
            "玩世今种种，掉头羞乞怜。",
            "侬也饱忧患，惯视跕跕鸢。",
            "浇寒一杯足，撑肠谢三鳣。",
            "惟乐不可过，快臂乌号还。",
            "径横铁如意，露顶催烹鲜。"
        ],
        "title": "观贾表之猎",
        "id": "2a423e18-7c5b-47cd-8567-9a4e5c5a1e76"
    },
    {
        "author": "吴则礼",
        "paragraphs": [
            "放船秋正佳，日落鴈噭初。",
            "晨炊傥无米，宁寻谢胡奴。",
            "督邮端可挥，从事良欲呼。",
            "大是陶渊明，且还读我书。"
        ],
        "title": "遣兴  其一",
        "id": "17db32e4-a543-4a23-bb81-0bf8fdceb60b"
    },
    {
        "author": "吴则礼",
        "paragraphs": [
            "鲜鲜黄金花，种种白髪人。",
            "晚岁色不改，宿昔情相亲。",
            "浪因五斗米，愧此流转身。",
            "我辈有能事，大笑非伯伦。"
        ],
        "title": "遣兴  其二",
        "id": "44df6c9c-8301-4355-ac1c-d328879c1e91"
    },
    {
        "author": "吴则礼",
        "paragraphs": [
            "船头看淮南，去入莲芡海。",
            "九年穷不死，鱼鸟怪我在。",
            "昨日别友人，鬓髪忽已改。",
            "溥溥白露多，初湿柁楼背。"
        ],
        "title": "离淮南寄公卷",
        "id": "d0839de8-18d3-4101-9ee7-dbe693e723f3"
    },
    {
        "author": "吴则礼",
        "paragraphs": [
            "良辰入奇怀，端欲挽我行。",
            "幽花迎人笑，欣然媚柴荆。",
            "春醪处处佳，姑泻浊与清。",
            "好鸟何许来，日暮独一鸣。",
            "江山雨新洗，坐使老眼明。",
            "天公喑鹁鸪，要作烂熳晴。",
            "平生木上坐，莫逆惟有卿。",
            "归寻茅三间，遥取乌几凭。",
            "长腰雪不如，付兹腹彭亨。",
            "短蔬胜肥肉，甘哉北湖羮。",
            "一饱便可足，此外岂所营。",
            "莫语儿子辈，吾侪宁要名。"
        ],
        "title": "良辰",
        "id": "966e8c8b-8aa0-4973-9b8e-11a112c25ec8"
    },
    {
        "author": "吴则礼",
        "paragraphs": [
            "耿耿坐不寐，浩歌睇流云。",
            "寒商动清夜，落木何纷纷。",
            "幽闺纳华月，宴几停余熏。",
            "聊复饮兰露，无因持寄君。"
        ],
        "title": "寄欧阳元老",
        "id": "0492557d-d039-471f-b51f-4a13a5a3c1a1"
    },
    {
        "author": "吴则礼",
        "paragraphs": [
            "吏抱簿书去，聊兹驻屏星。",
            "亦复唤名酒，脱巾姑细倾。",
            "慎勿闭我门，要着屐齿痕。",
            "悠然见南山，畴昔初不言。"
        ],
        "title": "悠然阁",
        "id": "910b70ee-2eea-4a7a-bcd3-7f80b7c9f869"
    },
    {
        "author": "吴则礼",
        "paragraphs": [
            "僧伽怜我来，娱我六出英。",
            "又复忧我寒，迎我以好晴。",
            "何以谢僧伽，汲水添净缾。"
        ],
        "title": "将至泗上微雪快晴",
        "id": "a87f3be0-9b1b-4efd-a8e2-da741d772de4"
    },
    {
        "author": "吴则礼",
        "paragraphs": [
            "先生个中人，百骸一破甑。",
            "端憎屐满门，姑现维摩病。",
            "枕边黄帝书，大笑医多卢。",
            "酬对虽种种，而我初如如。",
            "要吃十方饭，不担丛林板。",
            "久入无碍禅，遂具通身眼。",
            "客来据胡床，唤婢传酒觞。",
            "深藏世谛舌，浩歌看屋梁。",
            "孔兄掉头去，宁复挽渠住。",
            "未办作痴儿，户枢以铁铸。"
        ],
        "title": "赠泗州杨吉老",
        "id": "ab224a85-969d-4920-8f7a-b5feb7957a70"
    },
    {
        "author": "吴则礼",
        "paragraphs": [
            "贴贴淮不动，翻翻雁能鸣。",
            "强垂投老鬓，又过盱眙城。",
            "僧伽饱知我，大小身後名。",
            "快作鼓考考，要听随堂声。",
            "都梁吕少冯，维吾佳友生。",
            "更招虞仲子，共看金盆倾。"
        ],
        "title": "发龟山先寄少冯亢之",
        "id": "e6824c8a-dc42-401e-a9f3-fbca5ef4421c"
    },
    {
        "author": "吴则礼",
        "paragraphs": [
            "跛跛践危磴，行行把长萝。",
            "拊兹都梁岑，睨彼淮水波。",
            "花木春妩丽，杖屦吾蹉跎。",
            "辇毂端不远，舟檝今如何。",
            "寒泉聚阴窦，落景输阳坡。",
            "求羣有颉颃，捉臂无诋诃。",
            "峰峦会撩客，腰脚强作魔。",
            "送眺吴楚迥，遐想江湖多。",
            "情亲故人健，齿脱老语讹。",
            "拍手苍翠上，一笑忘负痾。"
        ],
        "title": "泗州南山赠吕少冯",
        "id": "b5e76ef8-7d78-41d3-9c54-5f1aa4727d4b"
    },
    {
        "author": "吴则礼",
        "paragraphs": [
            "冀马日驰突，无地制奔放。",
            "来争天东南，束手莫与抗。",
            "我航指四百，去之迷所向。",
            "十里望云屋，远意属昆阆。",
            "尺五跬步天，丈六欢喜相。",
            "更参船子师，稽首问无恙。",
            "平生客江湖，半世狎烟浪。",
            "渔监选常登，钓尹职不旷。",
            "此手误遮日，久矣翳尘妄。",
            "愿师赐金篦，试与开眼障。"
        ],
        "title": "朱泾寺",
        "id": "e326cdd7-283b-4492-805e-8e502ecf8731"
    },
    {
        "author": "吴则礼",
        "paragraphs": [
            "君看太行高，历井安足道。",
            "回头看禹门，砥柱一何小。",
            "歇鞍坐苍崖，九地俯飞鸟。",
            "瑰诡平生无，摧车亦复好。",
            "白辉作许奇，梁宋红未了。",
            "兀然流转躯，甘与君王老。"
        ],
        "title": "登太行",
        "id": "caf360df-49e9-45ae-aca6-2737163d60b6"
    },
    {
        "author": "吴则礼",
        "paragraphs": [
            "初辞戎马边，绀宇忽如此。",
            "突兀青峦几，故作岩谷紫。",
            "三年梦招提，一笑来脱屣。",
            "天怜乘障归，劳之以奇诡。",
            "门前古涧流，甘滑无与比。",
            "衲僧初不知，中有曹溪水。"
        ],
        "title": "过紫岩寺",
        "id": "9f4164d7-92ed-463d-a804-62ad7cb18cc6"
    },
    {
        "author": "吴则礼",
        "paragraphs": [
            "荆南黄济川，少小但两屐。",
            "长大身转穷，四壁只么立。",
            "书来可怜人，苦说遥相忆。",
            "儿辈满眼前，吾髪何由黑。",
            "几时打僧包，为子去得得。",
            "要论十年梦，已复话畴昔。"
        ],
        "title": "得黄济川书",
        "id": "3d6ecec1-9536-4e96-a5a8-2d47e9a25984"
    },
    {
        "author": "吴则礼",
        "paragraphs": [
            "前身坐衲僧，积此葵苋债。",
            "今朝偶烹鲜，居士辄破戒。",
            "摩挲羁臣腹，商略九州大。",
            "平生折脚铛，个里有妙解。",
            "关郎作底忙，使我一长喟。",
            "明发得得来，犹较些子在。"
        ],
        "title": "至楚约诸人饭而圣功不来翌旦乃见过",
        "id": "2731ff3c-f21d-47d5-8558-d4c46dc2e4e0"
    },
    {
        "author": "吴则礼",
        "paragraphs": [
            "解鞍就尘榻，聊与幽人期。",
            "寒花受微雨，清香散前墀。",
            "箯舆杳不来，坐恨白日迟。",
            "茗瓯无复共，何以慰相思。"
        ],
        "title": "法云期曾存之不至",
        "id": "a1ad0e2d-7264-47e4-b7ed-6f3de4dfd564"
    },
    {
        "author": "吴则礼",
        "paragraphs": [
            "布袜元不破，霜雪遮头颅。",
            "政自要老丑，肯剃颔底须。",
            "经卷聊关身，帐座种种无。",
            "安用古铜缾，捉以高鼻奴。",
            "草鞋挂龙床，九州一蚍蜉。",
            "如何是木平，初落斤斧欤。",
            "庞眉宣道人，缅想骨已枯。",
            "旧炊玉粒饭，洗钵独我呼。",
            "跛跛迁臣归，饥面黧且癯。",
            "至今说法处，井索纒辘轳。",
            "唐时李卫公，铸铁为浮图。",
            "此塔有坏灭，是事端弗渝。"
        ],
        "title": "木平像吾友宣老所藏宣示寂久矣余因归朱方遇其徒慈俊乞得之喜而作此",
        "id": "57743454-6ca2-4eec-b2d1-44e48202cb78"
    },
    {
        "author": "吴则礼",
        "paragraphs": [
            "北湖真大痴，丑拙人共憎。",
            "宿昔有鼻孔，不穿牯牛绳。",
            "亭亭僧伽塔，要以两脚登。",
            "折腰怕督邮，此事岂吾能。"
        ],
        "title": "北湖",
        "id": "4749677b-2824-4b7a-81b5-4681a4227c76"
    },
    {
        "author": "吴则礼",
        "paragraphs": [
            "北湖河西来，系船清洛尾。",
            "老眼便许奇，日日南山紫。",
            "脱身戎马间，见此佳公子。",
            "手捉有锦嚢，胡床教脱屣。",
            "剧谈倚蒲团，胜处辄启齿。",
            "非关偶追寻，臭味有相似。",
            "不知官如何，但说丘壑事。",
            "俗子初未侵，唤醒云壑睡。",
            "古图开巨然，茗椀同料理。",
            "落日望长空，西风鴈行起。"
        ],
        "title": "赠赵圣源",
        "id": "74d05934-60be-4bef-bd3f-ceaa87287dc2"
    },
    {
        "author": "吴则礼",
        "paragraphs": [
            "二年紫塞头，日日思都梁。",
            "归来向清淮，白鱼初饱霜。",
            "走马脱辔头，搴旗向沙场。",
            "不如把蟹螯，欹帽呼酒觞。",
            "要听阿燕歌，颓然倚胡床。",
            "姮娥一笑粲，韵此九月凉。",
            "缅怀去从军，只影天一方。",
            "谁令投老梦，犹咤登太行。",
            "采采东篱花，其香何扬扬。",
            "昭华唤惊鸾，玉支况在傍。",
            "自惭老不解，着句说小妆。",
            "独知折齿屐，尚可追二王。"
        ],
        "title": "赠王子和",
        "id": "aa057487-de6d-4e36-8a33-a6cefc850053"
    },
    {
        "author": "吴则礼",
        "paragraphs": [
            "董侯湖海俊，短小精悍姿。",
            "梁园固多士，末至独好辞。",
            "相逢要作语，老语竟不奇。",
            "饱知匡鼎来，我曹无说诗。"
        ],
        "title": "赠董无求",
        "id": "7729a3e8-c501-44b2-9006-d5d1371fcf55"
    },
    {
        "author": "吴则礼",
        "paragraphs": [
            "顷游古新秦，打包过黄河。",
            "跛跛登摧车，白髪仍荷戈。",
            "行人十七八，儿女载骆駞。",
            "戍鼓已断肠，况乃有边歌。",
            "归来见二老，坏衲夙昔磨。",
            "举头僧伽塔，便如到补陀。",
            "软语作许甘，耄矣所得多。",
            "随堂一钵饭，扪腹端无他。",
            "度淮太早生，船鼓将鸣鼍。",
            "且置茶铛事，谁独相诋诃。"
        ],
        "title": "赠夷白介然",
        "id": "ca38dcac-0e14-4692-8c23-dca316bd80c3"
    },
    {
        "author": "吴则礼",
        "paragraphs": [
            "北湖锥也无，四海一儿子。",
            "此生吾知之，不过老病死。",
            "五斗一强谋，要饱聊尔耳。",
            "秃髪犹读书，尽胜种种事。",
            "初解行脚包，问讯长淮水。",
            "端欲洗枯肠，相见辄欢喜。",
            "将借官屋居，聊复置床几。",
            "更煮楚州糜，尚欠淮南睡。",
            "手中楞严经，咀嚼真有味。",
            "姑降老鼻雷，岂复论字义。"
        ],
        "title": "再至山阳",
        "id": "1b940875-f89d-4fe6-a1e6-7e8d3aacabc0"
    },
    {
        "author": "吴则礼",
        "paragraphs": [
            "田郎具眼人，会遣披云啸。",
            "翱也未绝参，俨公初不笑。",
            "聊须论翰墨，宁数金粟妙。",
            "全体已见前，大是顶门窍。"
        ],
        "title": "田不伐遗披云图",
        "id": "82d9eb63-774d-4a7b-b09d-b74e965ee674"
    },
    {
        "author": "吴则礼",
        "paragraphs": [
            "知子廊庙器，诛茅楚江边。",
            "缅怀靖节意，心远地自偏。",
            "绿髪走关塞，蹭蹬成华颠。",
            "老益抱孤操，冥鸿正翩翩。",
            "草堂足幽趣，茗饮共留连。",
            "新诗出锦囊，火齐堆我前。",
            "芙蕖颇秀发，灼灼初争妍。",
            "解衣俯方塘，泼泼鲔与鳣。",
            "屋角升赤日，长空随飞鸢。",
            "羽扇无停挥，聒耳惮鸣蝉。",
            "蛮簟敷龙牙，曲肱偶欹眠。",
            "轻风洒梁栋，爽气回九天。",
            "壁间湖滩图，百仞悬惊泉。",
            "讵复畏执热，况若闻潺湲。",
            "时延遯世人，坐鼓薫风弦。",
            "得意委万类，高轶象帝先。",
            "惟兹霜露零，黄菊输金钿。",
            "白眼望河汉，云收月娟娟。",
            "浊酒可消忧，况乃数击鲜。",
            "聊持鱼枕蕉，脱屣秋水壖。",
            "商略周八极，落落遗简编。",
            "谁言厌羁旅，便欲终残年。"
        ],
        "title": "过欧阳元老草堂",
        "id": "92e003cd-582f-4ee0-a36f-44a471fe4e18"
    },
    {
        "author": "吴则礼",
        "paragraphs": [
            "西风动湖海，木落蓬户幽。",
            "稍回长者车，聊以销我忧。",
            "脱巾哦新诗，爽气凌高秋。",
            "萧然漂转余，文字慵雕锼。",
            "老骥语尤壮，屹屹孰与俦。",
            "一笑曾莫逆，未觉悲淹留。",
            "岁晚余稉稻，呼儿具肴羞。",
            "蔬畦绿可撷，浊酒供献酬。",
            "平生山林姿，绝意宫锦裘。",
            "黄鸡忽登俎，岂羡烹全牛。",
            "念昔佐帷幄，饮甘佩吴钩。",
            "沧波会入手，此事非人谋。",
            "羲和驱白日，疾游无停辀。",
            "散髪倚前槛，江天云自愁。"
        ],
        "title": "元老见过因诵新诗",
        "id": "ddcce837-d434-4171-924b-1f9cb6765686"
    },
    {
        "author": "吴则礼",
        "paragraphs": [
            "偶烦孔方兄，聘此高妙姿。",
            "粲然顾我笑，佳哉今何时。",
            "维摩初不病，坐获大奇胜。",
            "便拈楖栗来，祖师有律令。"
        ],
        "title": "买菊",
        "id": "a07f63a0-6c20-4fa9-b40c-18b65006831d"
    },
    {
        "author": "吴则礼",
        "paragraphs": [
            "爱此秋气凉，捐书坐北户。",
            "黄花手自栽，开花忽无数。",
            "朔风吹寒云，色映茅檐暮。",
            "起立伫幽香，泥衣有零露。",
            "旋移霜中花，娱此羁旅人。",
            "白发图一笑，天公初不嗔。",
            "平生饱参鼻，宿昔应供身。",
            "老大无所着，幽花如绝伦。",
            "胜处那可已，聊复运意根。",
            "漉彼汁滓酒，浇兹葵苋唇。",
            "凭君办好语，与招江海魂。",
            "端欲道逸想，缅焉难具论。"
        ],
        "title": "移菊",
        "id": "34881b62-522d-47cb-a309-b8ea1f10c509"
    },
    {
        "author": "吴则礼",
        "paragraphs": [
            "平生饶德操，饱读世上书。",
            "坐断诸方舌，脊梁侬不如。",
            "去耕邓州田，要作青鞋钱。",
            "忽然骑圣僧，我子真天然。",
            "胸中姑一吐，戏说无义语。",
            "端有本分椎，莫打老师鼓。"
        ],
        "title": "读德操诗文",
        "id": "feb2a7af-ca29-4395-ab4d-458959feb932"
    },
    {
        "author": "吴则礼",
        "paragraphs": [
            "枵腹强自满，日爱几合陈。",
            "豆粥咄嗟办，岂是吾曹人。",
            "故应彭亨腹，称此病痩身。",
            "君从东海来，便便作云根。",
            "我有紫玉璧，气压连城珍。",
            "要渠作蟹眼，一洗胸次尘。",
            "王郎实好奇，宿昔饱幽事。",
            "莫逆无与畴，端以同臭味。"
        ],
        "title": "王和鼎石铫甚佳以诗丐之",
        "id": "6fde8ef7-a11a-467a-b1a6-7abcb89242ac"
    },
    {
        "author": "吴则礼",
        "paragraphs": [
            "子规日日啼，凋我两鬓毛。",
            "邻家洗瓮盎，渐欲见浊醪。",
            "饱闻荆江边，古柳系酒船。",
            "沙头昨夜梦，一笑水浮天。"
        ],
        "title": "即事",
        "id": "b661fc09-2845-4242-b0c5-38424defef5f"
    },
    {
        "author": "吴则礼",
        "paragraphs": [
            "顷闻赵伯山，亦复哦其诗。",
            "今者得会面，真能解人颐。",
            "往时黄宜州，句法天下奇。",
            "平生老婆相，不救枯肠饥。",
            "或架屋下屋，辛苦仅得皮。",
            "君看赵伯山，独将圣僧骑。",
            "维舟都梁岸，捉手那复疑。",
            "欢然悦情话，似有宿昔期。",
            "吾友吕少冯，办此一笑嬉。",
            "莫论夜如何，明发当语谁。"
        ],
        "title": "少冯约同赵伯山饮赠伯山",
        "id": "ffb564c7-b77b-41d0-9be9-75eb563f785d"
    },
    {
        "author": "吴则礼",
        "paragraphs": [
            "平生三毛尔，鬓髪眉与须。",
            "奈何忽霜雪，星星欲无余。",
            "手中木上座，枯槁正类渠。",
            "而我方两忘，隐几者谁欤。",
            "是身那有坚，寝饭姑如如。",
            "旧持祖师令，似守商君书。",
            "老夫亦耄矣，戒律今全除。",
            "惟兹笑及嗔，二法元不殊。",
            "独当招故人，浊酒满眼沽。",
            "非徒洗离羣，且复浇索居。",
            "白鱼良已佳，黄菊端未疏。",
            "肯来共情话，宁辞办篮舆。"
        ],
        "title": "招李汉臣饮与汉臣别九年相视癯然各已翁矣",
        "id": "0d70ba43-83fa-4bf2-9d0a-65b8dee31260"
    },
    {
        "author": "吴则礼",
        "paragraphs": [
            "我以无作语，刊彼月面背。",
            "遣似吕南山，未要余子会。",
            "平生太玄雄，犹有一语在。",
            "只怜粥饭和，已复不惊怪。"
        ],
        "title": "比以补陀刻寄少冯有诗复答之并示杨吉老释介然",
        "id": "5f069020-3f94-40fc-aaa7-b2ef2b9594d6"
    },
    {
        "author": "吴则礼",
        "paragraphs": [
            "平生作许奇，三匝绕茅舍。",
            "白髪右掖门，朝参随万马。",
            "觉也铁脊梁，儿子笑诸方。",
            "时时容子美，来过赞公房。",
            "袖书仆射府，打包鹿门去。",
            "独有田恊律，知渠逸羣句。",
            "余方在泥滓，妄意水传器。",
            "他年着行纒，一钵有能事。"
        ],
        "title": "送觉老住鹿门",
        "id": "d6ad1bbc-a356-4b5e-8ebd-c259f91d7870"
    },
    {
        "author": "吴则礼",
        "paragraphs": [
            "前年泝洛水，杨花白如毡。",
            "今年泝洛水，青青未三眠。",
            "犹吃嵩福饭，强寻梁宋船。",
            "一笑真自喜，蒲团媚癯仙。"
        ],
        "title": "入汴示垧",
        "id": "8cb38588-cf19-4f8a-b4b8-6d8bc97afcc1"
    },
    {
        "author": "吴则礼",
        "paragraphs": [
            "屋头风雨交，唤此耋老梦。",
            "粥鱼腹遽鸣，来作枕中供。",
            "底处有可人，斋钵是日用。",
            "时时要同盘，穿雪菜甲动。"
        ],
        "title": "怀妙老",
        "id": "fd6110d0-d43c-4493-826c-076e4d91643e"
    },
    {
        "author": "吴则礼",
        "paragraphs": [
            "凈明端可人，日用一僧钵。",
            "觅句殊未休，平生个中活。",
            "眷我梁宋游，茗椀屡浇泼。",
            "淮南霜露寒，转柁何由达。"
        ],
        "title": "代书寄凈明道人",
        "id": "90d54472-80e0-4d51-a995-ca86f23e8ff2"
    },
    {
        "author": "吴则礼",
        "paragraphs": [
            "半生阿印奇，不作俗子见。",
            "罢说北固禅，去吃长芦饭。",
            "堂中壁道人，大是一好汉。",
            "遣意有或来，谁云可招唤。"
        ],
        "title": "寄印老并招壁公",
        "id": "4054d1e8-a72e-4bda-9670-ad8a8b8d70c8"
    },
    {
        "author": "吴则礼",
        "paragraphs": [
            "聊挟儒生书，更打衲子包。",
            "五斗亦何直，老夫今二毛。",
            "道边霜鬓翁，煮茗浇我劳。",
            "大笑陶渊明，罢官缘折腰。",
            "奴辈不解事，叹息腹屡枵。",
            "归来买大甑，炊饭谢汝曹。"
        ],
        "title": "永城道中",
        "id": "b22f0fd9-4df9-4a3c-9d30-c8620513a914"
    },
    {
        "author": "吴则礼",
        "paragraphs": [
            "阿堵安用多，十年着一冠。",
            "且作楚州梦，从人憎鼻鼾。",
            "柴桑闲居诗，读罢始永叹。",
            "鸧鹒几时鸣，眷此春事阑。",
            "何以韵今日，朱丝发清弹。",
            "大部华严经，字字要饱观。",
            "鞭笋真肥白，媚我晨炊盘。",
            "小君孟德耀，老夫梁伯鸾。",
            "端须如庞公，妻儿坐团栾。",
            "好作竹漉篱，未忧终岁餐。",
            "浓煎饭後茶，个中良可安。",
            "宿昔逸羣句，慰渠举似看。"
        ],
        "title": "闲居",
        "id": "1a01eb7c-9854-4390-8299-c3ca185f83f1"
    },
    {
        "author": "吴则礼",
        "paragraphs": [
            "从来谢幼舆，宜置丘壑中。",
            "虎头有妙理，谁谓毛颕工。",
            "崎崎磊磊间，聊复着此翁。",
            "平生乌皮几，不与儿曹同。"
        ],
        "title": "岩斋",
        "id": "ae1b8c01-c9cc-4ec4-a249-80b6da763aea"
    },
    {
        "author": "吴则礼",
        "paragraphs": [
            "罗帏绣箔凌苍穹，扬飞白雪初蒙蒙。",
            "云收海面吐朝日，渐射碧瓦光曈昽。",
            "聊停隼旆驻双节，琥珀潋滟黄金钟。",
            "雏莺乳燕弄清昼，幽香薄暮飘残红。",
            "游丝芳草入望眼，天低旅鴈鸣嗈嗈。",
            "溪深涨渌浮画栋，雨余山色虚无中。",
            "修眉翠袖倚长笛，五马矫首嘶春风。",
            "轻烟漠漠暝兰檝，鸥鸟静不惊笙镛。",
            "玉堂念昔掌帝制，文彩讵独如醉翁。",
            "夜听宫漏对莲烛，突兀万卷蟠心胸。",
            "雄辞妙语委椽笔，波涛汹汹来何穷。",
            "法严义古跨两汉，磊落未许盘诰工。",
            "晚握铜鱼坐虎帐，锦衣铁骑悬刀弓。",
            "熊罴俯仰随杖屦，棘门覇上真儿童。",
            "葛巾羽扇姑自适，指麾俎豆威羌戎。",
            "饮酣隐几骋谈辩，逸气凛凛侔铦锋。",
            "毡裘辫髪岂足数，终使万物归埏镕。",
            "塞垣佳景寄新咏，璀璨千丈垂晴虹。",
            "章江倦客谩叹息，转徙八极犹孤蓬。",
            "登临暂喜脱人境，安得健翮超寒空。"
        ],
        "title": "鲁侯以上巳日宴高阳偶成长句",
        "id": "82bcda30-805e-41cf-9f26-01bc78d5cd90"
    },
    {
        "author": "吴则礼",
        "paragraphs": [
            "饱闻畴昔设供帐，祖道都门车百两。",
            "脱冠着屐良有人，五鼎一毛真迈往。",
            "彭泽县令亦胜流，径捐五斗因督邮。",
            "着书颇复恨枯槁，臭味绝知殊二老。",
            "龙眠一世论丹青，不数辋川王右丞。",
            "丹青之引诚落寞，世上只今无少陵。",
            "二疏妙致不可孤，昔人亦作二疏图。",
            "龙眠捉笔守圭窦，儿辈亦复知广受。",
            "昔人独能图二疏，图以韵语至今无。",
            "丹青之引有句眼，昨者少陵今隐居。",
            "龙眠平生有妙思，笔如周商钟鼎字。",
            "二疏之迹定不磨，照人真若前日事。"
        ],
        "title": "二疏遗荣图",
        "id": "6238eaba-17b9-4018-82ee-6adbb0ee5bf4"
    },
    {
        "author": "吴则礼",
        "paragraphs": [
            "孤城惨淡临寒水，战马不收眠陇底。",
            "戍鼓吹角夜迢迢，霜月徘徊梦惊起。",
            "遥知横槊兴方新，绿入沙场细草春。",
            "憔悴谁怜苏季子，貂裘空复敝黄尘。"
        ],
        "title": "寄尚志",
        "id": "e6586253-ca22-4560-889a-08e5cc1f5516"
    },
    {
        "author": "吴则礼",
        "paragraphs": [
            "忍饥彻困聊上书，世故如许可复耐。",
            "孔兄有底唤不来，人意政缘俗物败。",
            "撑肠一钵十方糜，要是坚持衲僧戒。",
            "失身文字因果中，黄髪犹还毛颕债。"
        ],
        "title": "寄韩子苍",
        "id": "4bae44b6-bcee-4cd2-9ba9-3407fb766d34"
    },
    {
        "author": "吴则礼",
        "paragraphs": [
            "嗷嗷沙碛鴈鸣初，淮南已复怜春余。",
            "梅边白云莫谩好，桃底红雨嗟何如。",
            "今者无端近戎马，远方不复呼篮舆。",
            "江头也有东桥竹，作报独少将军书。"
        ],
        "title": "寄天牖元翰",
        "id": "4456a770-1f26-4902-acd8-7da477eb4239"
    },
    {
        "author": "吴则礼",
        "paragraphs": [
            "田侯玉磬何瑰奇，吴子见之俄朵颐。",
            "宣王石鼓气忽丧，摩挲篆刻还嗟咨。",
            "作止休论惟柷敔，曾窥两阶舞干羽。",
            "常临罍洗荐清庙，获迩天球亲簋簠。",
            "缅怀戛击良匪遥，少师汝曹疑可招。",
            "老儒讵复知肉味，惝怳便欲闻箫韶。",
            "正声初滛器益讹，九州渐渐婴兵戈。",
            "鬼神愤惋莫得秘，直恐世上遭诋诃。",
            "田侯悯我形影孤，明眼常云绝代无。",
            "是事宁殊衲衣底，启齿须逢袒臂胡。",
            "即今陛下圣且仁，律吕从来恶夺伦。",
            "克谐八音有夔在，独惊尧颡如高辛。",
            "人间讵睹荆山璞，碔砆难言合雕琢。",
            "凭君持入古银台，似说太常修雅乐。"
        ],
        "title": "田不伐玉磬歌",
        "id": "d9f87d16-0e4b-4bd1-93f2-62be11dde2c0"
    },
    {
        "author": "吴则礼",
        "paragraphs": [
            "宫様缬罗舞袖长，纤眉巧学时世妆。",
            "薫炉夜烧司衣香，酒杯到手天雨霜。",
            "檀槽徐作春雷转，龙纹拨打黄金面。",
            "梨园妙处世不知，为君弹彻霓裳遍。",
            "淮南日日花信风，新声投老爱轻拢，试与小桃催小红。"
        ],
        "title": "听梁圣民家琵琶",
        "id": "9d7c2574-95c7-47d8-b204-529bebfb8b98"
    },
    {
        "author": "吴则礼",
        "paragraphs": [
            "关河落落孤鸿飞，燕然山南霜草齐。",
            "边笳戍角自悲壮，千里不闻边马嘶。",
            "刁斗夜急虎帐静，皎皎陇月临牙旗。",
            "辕门柳色压毳幕，铁甲十万真熊罴。",
            "少年公子身许国，请佐帷幄辞龙墀。",
            "屯云渐对白玉斝，密雪欲犯黄金覊。",
            "晚风萧萧近昜水，想见怀古当倾曦。",
            "连城笙镛断羽檄，往往横槊多新诗。",
            "双轮稍蹉隔前坂，转眄各在天一涯。",
            "吴钩锦帯岂足赠，寄声但有长相思。"
        ],
        "title": "送曾公善赴定武",
        "id": "3f78afce-cbe6-4552-b1cf-cdf02eb96350"
    },
    {
        "author": "吴则礼",
        "paragraphs": [
            "淮鱼泼泼初饱霜，赪尾宁数河之鲂。",
            "即今谁独可寄似，风味高彻惟曾郎。",
            "曾郎结髪傍辇毂，黄羊旧厌官厨肉。",
            "藜藿奚为便作魔，九年雷绕羁臣腹。",
            "羁臣曩者仆射儿，裘马讵省论轻肥。",
            "诗书堆床四壁立，畴昔裋褐操鉏犁。",
            "侬亦大是穷相人，小黠不足痴无伦。",
            "江南江北白月底，簸弄扁舟天不嗔。",
            "正须晚菘冒香枨，余生要此一釜羮。",
            "别来曷如姑问讯，看取老子终骑鲸。"
        ],
        "title": "以淮白寄公卷",
        "id": "cd0e5be1-97f0-4f65-a559-68aa6774fc9d"
    },
    {
        "author": "吴则礼",
        "paragraphs": [
            "少陵昨者百忧集，但言儿啼四壁空。",
            "覉臣即今百忧集，永痛母氏崩心胸。",
            "畴昔罪臣投荆州，板舆惴惴那得留。",
            "老人端已怕劳事，况乃离别酸鼻头。",
            "荆州破屋冷似铁，眼边种种那堪说。",
            "缚竹为瓦安得完，往往稀间过霜雪。",
            "母氏癯然由暑热，喘卧十日遽死诀。",
            "至斯极矣其予乎，毎輙念此骨欲折。",
            "九重陛下仁如天，逢赦却上沙市船。",
            "饱闻荆江西江恶，举家性命实可怜。",
            "余生休论饭不足，今费君王岳祠禄。",
            "母氏弃我如许时，殊方只有看云哭。",
            "贺公吴语慎莫嫌，渠自山阴一茅屋。",
            "痩妻稚子姑团栾，此叟堆灰未穷独。"
        ],
        "title": "续百忧集行",
        "id": "e89d0615-a36b-44e3-a37d-b3886a2d6cac"
    },
    {
        "author": "吴则礼",
        "paragraphs": [
            "从来画马称神妙，至今只说江都王。",
            "将军曹覇实仲季，沙苑丞辈犹诸郎。",
            "龙眠老人亦画马，独与三子遥相望。",
            "两马骈立真骕骦，一马脱去仍腾骧。",
            "龙眠老人今则亡，呜呼三马谁平章。",
            "北湖居士两鬓苍，初无长吉古锦囊。",
            "饭豆不足将游梁，手持三马三太息，樯乌已复催船樯。"
        ],
        "title": "伯时三马图",
        "id": "6e8a883b-32b4-4970-b54d-78075b193ce8"
    },
    {
        "author": "吴则礼",
        "paragraphs": [
            "龙颅豹股貌者谁，将军曹覇韩干师。",
            "权奇倜傥得殊相，笔墨真似沙中锥。",
            "监牧攻驹张太仆，曾令大奴守天育。",
            "岂如九马百战余，高气硉兀初不除。",
            "太宗结髪定天下，蹴踏九州惟九马。",
            "太宗广颡复高鼻，去骖九马随羣帝。",
            "将军画肉兼画骨，局蹐长楸欲驰突。",
            "为侬唤取拳毛来，要遣老儒双眼开。",
            "追飞细绮与轻纨，可但殷红马脑盘。",
            "将军拜舞矜绝艺，儿辈于今说能事。",
            "缅怀畴昔玉花骢，画工如山貌不同。",
            "将军侍立遽承诏，江都那得称神妙。",
            "毎嗟将军尝引见，何人更上南薫殿。",
            "褒公鄂公安在哉，淮泗羁臣想生面。",
            "羁臣马癖无与邻，苦心阿遁真前身。",
            "生憎驽骀喜汗血，历块宁须论一蹶。",
            "贾侯射虎嗤猨臂，锦囊九马仍瑰异。",
            "终甘饱死听奚官，八鸾六辔君姑置。"
        ],
        "title": "题贾表之所藏九马图",
        "id": "3bb6e5e0-0a94-4ad8-a229-75d3feb00572"
    },
    {
        "author": "吴则礼",
        "paragraphs": [
            "君不见唐时画马曹将军，肯道江都也绝伦。",
            "又不见即今陈郎论句法，头头未背少陵人。",
            "往时屡费曾郎酒，作意浇泼昭亭春。",
            "一丘一壑正着相，慎勿来唤天公嗔。"
        ],
        "title": "曾公卷诵陈子南昭亭诗因次韵",
        "id": "8970580c-d9f1-4353-9602-da8c16a483b1"
    },
    {
        "author": "吴则礼",
        "paragraphs": [
            "江郎平生笔五色，戏遣秀句为奇石。",
            "好绢自作凌乱光，万里须论才咫尺。",
            "大儿小儿何足夸，右丞北苑有等差。",
            "孤舟自横天拍水，江南江北多云沙。"
        ],
        "title": "从贯道求双幅图",
        "id": "b16933d9-eb5d-4d5b-a716-c41eee6b60a5"
    },
    {
        "author": "吴则礼",
        "paragraphs": [
            "江边一树垂垂花，酒杯曾觅黄公家。",
            "谁教五出作黄蜡，六出休论属尤物。",
            "鼻端有窍侬自知，羣儿空诵诗人诗。",
            "天公与花不与叶，要遣孤芳作超绝。",
            "缅怀南徐江上山，醉入梅花海中眠。",
            "梅花乱落青鸟去，大是天公送君句。",
            "天公定不辜吾人，蜡梅句法聊付君。",
            "禅床僧几梦吴越，煮菜从来满斋钵。"
        ],
        "title": "和蜡梅诗",
        "id": "5cbb97f8-81dc-43b5-b5e7-28a0dbfd8f71"
    },
    {
        "author": "吴则礼",
        "paragraphs": [
            "阿常为官真拓落，胸次平生着丘壑。",
            "权奇突兀要举似，毛颕从来有能事。",
            "老子于此兴不浅，孤鸿斜日秋江远。",
            "忘怀丹青以句鸣，只数辋川王右丞。"
        ],
        "title": "从王谨常求墨戏",
        "id": "74ccba13-44ef-46c5-9fb2-63a9a5e08046"
    },
    {
        "author": "吴则礼",
        "paragraphs": [
            "北窗永日捐羣书，自怜所得才腐余。",
            "东风吹花欲烂熳，强自羁絷同辕驹。",
            "曲肱静听百鸟语，圭窦瓮牖思吾庐。",
            "遥怜春水帯刳艇，归鴈已应辞五湖。"
        ],
        "title": "偶作呈曾存子",
        "id": "5d5cb3a8-ba74-4261-b70e-5bdd9c1e4ad4"
    },
    {
        "author": "吴则礼",
        "paragraphs": [
            "鹁鸪争鸣燕方乳，飞絮忽来萦短麈。",
            "眼底桃花且向人，薄暮东风卷红雨。",
            "江南春尽水如天，谁呼艇子石城边。",
            "急觞到手聊一噱，识字须悲有投阁。"
        ],
        "title": "呈王济川",
        "id": "b7fa308a-e2f5-4e7b-8d09-44c097cc0287"
    },
    {
        "author": "吴则礼",
        "paragraphs": [
            "吾人着作翰墨场，得此三昧惟阿常。",
            "平生韵语真戏剧，化作轮囷抱孤石。",
            "胸中块磊安用浇，端要吐出惊儿曹。",
            "畴能与渠办兹事，唤取从来管城子。"
        ],
        "title": "谨常以墨戏见遗作此答之",
        "id": "ebb26d86-6c22-41c4-9919-c77c6227cb18"
    },
    {
        "author": "吴则礼",
        "paragraphs": [
            "天边叠巘云涛外，南人启齿北人怪。",
            "给事笔力鼎可扛，九鼎初如一毛细。",
            "曲肱左省清梦余，长江拍拍天一隅。",
            "後车聊载高阳徒，行复持被承明庐。",
            "即今司业谁姓苏，还能办人酒钱无。",
            "生憎枯槁屈大夫，金盘鲙缕日可须。",
            "公也慎莫言归欤，美姿要作凌烟图。"
        ],
        "tags": [
            "长江"
        ],
        "title": "知府毛公显谟以诗宠还书轴谨次严韵以叙拳拳服膺之万一",
        "id": "a81689b4-0917-49ca-b780-a8c8b3e1fa85"
    },
    {
        "author": "吴则礼",
        "paragraphs": [
            "李成既死作者谁，元丰以来惟郭熙。",
            "江郎遽出继二老，自有三昧非毛锥。",
            "江郎挽弓要射虎，心醉覇陵石饮羽。",
            "论交一世越与秦，白眼终甘守环堵。",
            "君不见昔者昆仑方壶图，笔墨妙好绝代无。",
            "十日五日岁月徂，岂如江郎咄嗟云出岫，石上松老枫树枯。"
        ],
        "title": "贯道惠其所作屏料理为大轴题之以诗",
        "id": "d85233d3-307c-429e-898a-557e7f95f79c"
    },
    {
        "author": "吴则礼",
        "paragraphs": [
            "粲粲忽来红粉晚，故入吾人醉时眼。",
            "吾人宿昔翰墨场，消得文君作小妆。",
            "莫遣边头风雨恶，惊破文君梦伊洛。",
            "孤芳胜韵明年春，坐中谁作伊洛人。"
        ],
        "title": "郭因芍药洛中本",
        "id": "c4313257-2782-42f5-bd3f-246f19bbe888"
    },
    {
        "author": "吴则礼",
        "paragraphs": [
            "安得不教青鬓老，飞雁年年太行道。",
            "低吟一曲叹疆场，独遣老子惊绝倒。",
            "句法吾人莫细论，天教阿杰解玄文。",
            "衡门饱饭脱两屦，此事玄文初不与。"
        ],
        "title": "不伐寄长短句因答之",
        "id": "1c5f43fd-2042-43f8-9f1b-0fa2197e9d91"
    },
    {
        "author": "吴则礼",
        "paragraphs": [
            "眼边寒策良可亲，我曹龊龊渠笑人。",
            "青鞋布袜有能事，唤取子西来细论。",
            "老夫个里得妙解，挈挈独提弥勒袋。",
            "他日还炊何许糜，只今且煮南徐菜。",
            "八年吴头并楚尾，痿痿羸羸饥不死。",
            "端无一物娱此生，天公乞与毛锥子。",
            "莫嗔朱颜渐殊故，且以粗言作依处。",
            "几时雪片似车轮，着屐梅花海中去。"
        ],
        "title": "怀子西",
        "id": "be439458-f96c-4e96-8846-46080e329aa7"
    },
    {
        "author": "吴则礼",
        "paragraphs": [
            "北风吹雨鸣船篷，高岸泥滑愁老翁。",
            "少陵病骨端欲折，扶杖无因寻赞公。",
            "赞公从来懒剃头，破衲未御寒飕飕。",
            "东窗朝日会晴好，共看雪雾翻茶瓯。"
        ],
        "title": "小雨倦出怀介然",
        "id": "fa8038b7-0eb3-4b13-afdb-4e9d535dd6e9"
    },
    {
        "author": "吴则礼",
        "paragraphs": [
            "江头雪花一尺围，不妨屋角梅垂垂。",
            "江头三日浪簸船，不妨老子被底眠。",
            "权奇突兀众所嗔，大是个中英特人。",
            "何曾论渠破与堕，余生且办担板过。",
            "嗟我星星复种种，四十八年环堵梦。",
            "君看後省粱肉盘，只似荜门葵苋供。",
            "莫云侬诗太愁绝，半世全凭毛颕脱。",
            "熟处难忘却自嫌，面目堪憎为饶舌。",
            "腐儒诸方饱行脚，习气偶存言语缚。",
            "独忧汤饼唤睡魔，背贴蒲团鼻雷恶。",
            "拈时勿着文字相，肯对痴儿夸伎俩。",
            "屈宋真眼向前会，阿球端知有此事。"
        ],
        "title": "戏作简朱天球",
        "id": "70b540f8-8282-40c4-89f1-170c60280307"
    },
    {
        "author": "吴则礼",
        "paragraphs": [
            "青鞋布袜兹何时，江边杏花浑欲飞。",
            "铜鉼恰受斗酒许，亟呼长须令抱持。",
            "要寻楚郎与启齿，有底鹁鸪鸣不已。",
            "解事提壶却唤人，两脚尚轻聊尔耳。",
            "楚郎天生五车书，以锥画沙绝世无。",
            "穷年饱吃衲子饭，粱肉臭腐宁关渠。",
            "卫家一儿谁复似，更遣韵语论胸次。",
            "独付匡山教外传，端合从之问奇字。",
            "白髪南徐覉旅臣，江湖几载捐冠巾。",
            "且扶痩藤随行好，安能龊龊守煅灶。"
        ],
        "tags": [
            "庐山"
        ],
        "title": "江边简新之",
        "id": "1007b166-41b8-40a2-a9a6-72364d6320c2"
    },
    {
        "author": "吴则礼",
        "paragraphs": [
            "诸方妙手嗟谁何，旧闻江东卜头陀。",
            "即今世上称绝伦，只数钱塘陈道人。",
            "宣和日试龙焙香，独以胜韵媚君王。",
            "平生底处虀盐眼，饱识斓斑翰林椀。",
            "腐儒惯烧折脚铛，两耳要听苍蝇声。",
            "苦遭汤饼作魔事，坐睡只教渠唤醒。",
            "岂如公子不论价，千金争买都堂胯。",
            "心知二叟操钤锤，种种幻出真瑰奇。",
            "何当为我调云腴，豆饭藜羮与扫除。",
            "个中风味太高彻，问取老师三昧舌。"
        ],
        "title": "同李汉臣赋陈道人茶匕诗",
        "id": "c963a674-fb73-4191-a17c-c266136af395"
    },
    {
        "author": "吴则礼",
        "paragraphs": [
            "楚州红梅如许红，作魔犹有几信风。",
            "天公笑人但饱饭，不辨青春看花眼。",
            "呼儿径买北湖酒，浇我澜翻说诗口。",
            "莫教一片飞黄昏，唤取百舌来细论。"
        ],
        "title": "红梅",
        "id": "fb8e0ffe-dfad-4caf-8dc2-27f6a893a875"
    },
    {
        "author": "吴则礼",
        "paragraphs": [
            "饱知阿隐有妙处，未负从来丘壑谋。",
            "径呼管城办能事，长江贴贴仍晚秋。",
            "白头故作西河梦，独遣老眼酬南州。",
            "边笳牧马岂不好，平安火过消人忧。"
        ],
        "tags": [
            "长江"
        ],
        "title": "题钟隐简寂观图",
        "id": "1f172ff2-ae1c-459b-97d5-d925d1ad81b2"
    },
    {
        "author": "吴则礼",
        "paragraphs": [
            "君不见上公之鼎烹养牛，高足巨耳谁与俦。",
            "又不见便便瓦釡煮黄独，媚此枵然转雷腹。",
            "养牛大嚼良快意，老儒那有王侯鼻。",
            "黄独饱火正可怜，自捉长镵宁用钱。",
            "太希先，阿垧赠君北湖歙州钵，天遣吾人个中活。",
            "撑肠等取一生足，养牛何曾异黄独。",
            "要须以铁为脊梁，才可提渠示诸方。",
            "应笑连床并头颅，五更戢戢听木鱼。",
            "太希先，尔时勿作随堂解，真是穷年粥饭债。",
            "覊臣白髪无住着，瀹腐舂陈殊未错。",
            "客来摩挲浑不嗔，慎勿触我红麒麟。",
            "南徐祖令侬自知，雪打西安尝豆糜。"
        ],
        "title": "阿垧以歙钵供太希先偶成",
        "id": "e15166a3-532b-48ec-9e21-b8432ee6be48"
    },
    {
        "author": "吴则礼",
        "paragraphs": [
            "道人祝融屩，胡为堕南州。",
            "都无作相但粥饭，平生衲被姑蒙头。",
            "曾郎手中大圆镜，朵颐赠之非暗投。",
            "快烧铜缾作蟹眼，铸成八载心如抽。",
            "吾行踽踽饱阅世，葵苋独与衲子游。",
            "君来适逢小摇落，水天拍拍团沧州。",
            "唤醒北固龛底梦，拟披袈裟上扁舟。",
            "且浇玉川七椀句，仍洗船子三寸钩。",
            "摩挲正焙连城璧，少林老僧初不识。",
            "他时一笑示灵源，五百比丘端失色。",
            "幽丛鲜鲜凉雨余，亦有黄花净供无。",
            "知渠肉团久炯炯，玷翳浑灭如大珠。"
        ],
        "title": "次公采赠太希先密云团韵",
        "id": "5695e6f5-4547-4546-b9b7-64ccfe61801d"
    },
    {
        "author": "吴则礼",
        "paragraphs": [
            "太兄远从方广来，紧打脚绷帩草鞋。",
            "堂头老人未相见，道眼心知如觌面。",
            "山间五百大弟子，仆射鲁公办能事。",
            "且烧汤鼎试中𤃩，凭仗阿先归举似。",
            "丛林梁栋权与洪，戏为韵语亦复工。",
            "曾参陶谢得一滴，漆盂蔬笋要洗涤。",
            "白髪佳缞只要闲，梦想连床六尺单。",
            "岂徒衲帔痿羸坐，共守团炉黄独火。"
        ],
        "title": "赠希先",
        "id": "cf4ce0d6-3336-44af-95fb-646d99be5c2c"
    },
    {
        "author": "吴则礼",
        "paragraphs": [
            "北湖先生作许痴，闭门觅句嗔人知。",
            "日炊官米着处饱，独憎饭头行饭迟。",
            "天教五车与癯痩，大笑阿苍如瓠肥。",
            "小糟秫糜已溜溜，老子捧罂聊朵颐。"
        ],
        "title": "次垧韵",
        "id": "bbfc320d-8c69-43bf-a476-7bc3a16747bb"
    },
    {
        "author": "吴则礼",
        "paragraphs": [
            "从来三仕及三已，总落道人坐定里。",
            "滑稽社中黄髪将，讵与阿朔论辈行。",
            "平生芋魁曾未错，粱肉宁殊腐肠药。",
            "百年兀兀且饱睡，梦事有无浑不记。",
            "久甘袖手菩提坊，饿死肯踏狙公乡。",
            "山林谁云迹如扫，天乞江湖娱此老。",
            "癯然且吃诸方饭，汝自矻矻侬晏晏。",
            "坐听木鱼人笑痴，政复朵颐成屡莞。",
            "要随烟雾入穷溟，或置一床如浄名。",
            "生憎阿秦六国印，蒲团禅板犹关情。",
            "眼边虽言有黄卷，绝知口不谈书传。",
            "旧拈槌拂吾已许，唤取渠来姑语语。",
            "相望几时怀抱恶，白玉为丹堪咀嚼。",
            "且试车声铜鼎汤，瀹茗径可撩枯肠。",
            "此言何可束高阁，自谓过之一丘壑。"
        ],
        "title": "次子苍寄余清老韵",
        "id": "adbbf1ba-4c42-44e6-931a-c5c30e2c8254"
    },
    {
        "author": "吴则礼",
        "paragraphs": [
            "君名讵要书黄纸，儿曹安能相汝尔。",
            "平生胸中着丘壑，何曾輙作数日恶。",
            "看渠老死争名场，肩摩毂击非侬郷。",
            "从来俗子贪着帽，露顶心知寡同好。",
            "可不与饭惟有卿，白眼未分遭题评。",
            "苏郎六印蚕作蠒，剧饮浊醪适吾愿。",
            "此事未容人遽知，百丑千拙人笑之。",
            "胜处岂徒论得髓，觌面端如传器水。",
            "典刑真有阿度风，世上眼目无王龚。",
            "沧波老树我亦爱，闻说津头有船卖。",
            "斯人要是江左人，迳入坐床宁肯嗔。",
            "星星种种旋非故，禅板蒲团只如许。"
        ],
        "title": "次天启赠浄名吴道人韵",
        "id": "fa2a550a-efe7-426f-853e-41de4678c8e0"
    },
    {
        "author": "吴则礼",
        "paragraphs": [
            "暮年挈挈侬与君，端觉高歌有鬼神。",
            "平生王恭无长物，此事逼人殊咄咄。",
            "戏谈缰马决鼻牛，夫子大是孙殷流。",
            "休言他日随计上，且看南徐拍天浪。",
            "阿球高气宁用论，为卿三倒实饱闻。",
            "眼边讵肯作悬特，葵藿撑肠方自嘿。",
            "屋头云锦秋水明，兀然隐几渠宁贫。",
            "诗书撩人姑把玩，只与毛锥为老伴。",
            "红尘着脚笑参差，索食祖仁那更疑。",
            "于世无堪大瓠种，独可剖心如叔仲。",
            "江湖作意从之游，老夫颇欲学操舟。",
            "清言解颐未云已，儿子屡惊雷遶齿。",
            "好事谁过扬子云，一樽聊与细论文。",
            "政须林宗巾角折，仍要时时见颜色。"
        ],
        "title": "次朱天球赠吴茂先韵",
        "id": "6984568b-1569-45b2-80a4-dffb47acef94"
    },
    {
        "author": "吴则礼",
        "paragraphs": [
            "淮山谁言钝滞人，沙鴈求羣正如许。",
            "先生掉头嗟奚为，要着行纒抱琴去。",
            "径须折折楖栗杖，我曹穷措有妙处。",
            "时时覆钵过桥来，白头看打僧伽鼓。"
        ],
        "title": "无着有还玉涧之意作诗留之",
        "id": "b28bf112-e1e8-4acf-a83b-0a83f8e07d2b"
    },
    {
        "author": "吴则礼",
        "paragraphs": [
            "都梁日日招吾人，梅花已复矜小春。",
            "胡为要随白鴈去，莫起此念僧伽嗔。",
            "弹琴几时鬓毛脱，端是天教个中活。",
            "僧伽初不负先生，久办淮山作衣钵。"
        ],
        "title": "无着复欲去再作此留之",
        "id": "bbfabb9e-c1c1-411c-82df-c67a96858662"
    },
    {
        "author": "吴则礼",
        "paragraphs": [
            "阿垧手持都堂胯，百千砗磲未论价。",
            "渇心知我生尘埃，故遣一瓯官茗来。",
            "上方井水绝世无，中𤃩谷帘定庸奴。",
            "径当浇汝三尺喙，要着胸中万卷书。",
            "外家典刑有诸老，封胡羯末端复好。",
            "皎如珊瑚在琳房，况乃薫以正焙香。",
            "阿垧性独爱文字，望见俗物辄走避。",
            "虽然此事已可久，莫负从来铁御史。"
        ],
        "title": "垧邀公卷煎茶",
        "id": "fb054ca3-b8c0-4eac-a423-817c3590c4ed"
    },
    {
        "author": "吴则礼",
        "paragraphs": [
            "吾人老怀丘壑情，洗君石铫盱眙城。",
            "要煎淮水作蟹眼，饭饱睡魔聊一醒。",
            "僧伽孤塔何亭亭，试唤僧伽真肯譍。",
            "拟向山阳买白菜，围炉烂煮北湖羮。"
        ],
        "title": "周介然所惠石铫取淮水瀹茶",
        "id": "dc140383-90d6-4392-83aa-3ddd64a3ab47"
    },
    {
        "author": "吴则礼",
        "paragraphs": [
            "即今海内丹青妙，只有南徐江贯道。",
            "孤峰叠巘真自奇，老树沧波亦复好。",
            "扶杖时来问曲生，戏捉毛锥吾绝倒。",
            "龙眠居士唤不譍，世上从交韦偃少。",
            "一生管城良有味，弹琴宁论老会至。",
            "时调白羽臂乌号，杨叶曾穿有能事。",
            "独怜老子跛跛归，故遣七弦声作雷。",
            "老子从来知贺若，为我剩弹乌夜啼。"
        ],
        "title": "赠江贯道",
        "id": "4918af87-ac7e-44d5-a021-517ef1221e71"
    },
    {
        "author": "吴则礼",
        "paragraphs": [
            "种种未似哦北窗，头头不如唤酒觞。",
            "论文处度过裴迪，觅句介然真佛光。",
            "曲肱饱作南山梦，提钵径坐僧伽床。",
            "时时裹胫着两履，盱眙城底淮声长。"
        ],
        "title": "赠醉吟先生许体之",
        "id": "e02e50b9-233a-426e-aa90-ec85348a9279"
    },
    {
        "author": "吴则礼",
        "paragraphs": [
            "先生行年今七十，植杖端如孤鹤立。",
            "江天小雨作许奇，洲渚横斜鴈行湿。",
            "先生隶法老更精，未要中郎作典刑。",
            "笔含钟鼎小篆意，启齿要须斯与冰。",
            "先生宿昔爱弹琴，不爱越琴爱雷琴。",
            "摩挲龟背蛇蚹纹，太和欵识尤出伦。",
            "先生真已弃百事，旧参尧典舜典字。",
            "端有江湖着老儒，笑大耳儿长结眊。",
            "学书初不论永和，书到石鼓才不磨。",
            "不见吏部石鼓歌，往载安得数骆駞。"
        ],
        "title": "赠江器博",
        "id": "071cc8f1-1951-40cd-a98c-fff9535ae7a9"
    },
    {
        "author": "吴则礼",
        "paragraphs": [
            "南宫先生晚为郎，学语小儿说元章。",
            "屋下架屋安足数，突过钟王妙如许。",
            "平生韵语何处有，澜翻旧识论诗口。",
            "不落钤锤或自憎，举似痴儿真敝帚。",
            "谁当料理晋马曹，讵复酬答视愈高。",
            "凭君快写拄板相，政应颊上加三毛。",
            "阿晖讵独爱奇字，径割全牛烹大胾。",
            "笔墨须论顾陆间，岂止远过杨契丹。",
            "痿癯我作老摩诘，惟子堪任来问疾。",
            "是事且置默然坐，舌端种种一时堕。"
        ],
        "title": "赠元晖",
        "id": "a673836a-899d-4395-b034-de58ed804ccf"
    },
    {
        "author": "吴则礼",
        "paragraphs": [
            "金铜仙人辞汉歌，近时作者嗟谁何。",
            "王侯之种合瑰诡，君复鼻高胸块磊。",
            "着身丘壑谢幼舆，此事端怜卿辈无。",
            "口谭名理脚穿屐，手捉毛锥家四壁。",
            "平生三尺古锦嚢，掉头不爱尚书郎。",
            "饱知得句要得眼，肯道挽弓须挽强。",
            "老夫天与覊臣骨，大笑痴儿曾咄咄。",
            "折床旧喜存乌皮，渇釡初欣识黔突。",
            "未办浇渠酒一尊，藜羮且可细论文。",
            "政思横说与竖说，莫废本来微妙舌。"
        ],
        "title": "赠子发",
        "id": "96e7af9c-b43f-4f1c-9b39-669d92eeac99"
    },
    {
        "author": "吴则礼",
        "paragraphs": [
            "薫炉好妙非吾欲，古铜惟怜鼎三足。",
            "手中一瓣非碌碌，传语此君惊世俗。",
            "快烧笃耨置一床，枕上齁齁气味长。",
            "似是马曹真未会，不唤此君闻妙香。"
        ],
        "title": "竹炉次韵",
        "id": "aab6d4f1-99b7-4c35-9d5b-2e3b03c9143d"
    },
    {
        "author": "吴则礼",
        "paragraphs": [
            "衔蝉惯恼平头奴，遥取鱼肉丰其肤。",
            "胡为掉尾懒相乳，化作青士形已枯。",
            "试拈支头当陶瓦，不许卞璞登氍毹。",
            "犹能攫拏翻鼎无，踞视穿墉疑欲图。",
            "涎流泼泼穿长蒲，夫人一笑呼与娱。",
            "摩挲初欲论梦事，有底耽耽而睢盱。",
            "偶从蛮藤落吴会，鄊县直过青草湖。",
            "老夫得此良自称，熟睡不管痴儿呼。"
        ],
        "title": "又次竹枕韵",
        "id": "f673a9f3-69b2-4879-8e69-9e703fcd53f1"
    },
    {
        "author": "吴则礼",
        "paragraphs": [
            "北湖居士端已老，後日悬知有老壊。",
            "此生何处办庵粮，忽然老壊可复奈。",
            "不如罢读瞿昙书，二时粥饭学予餬。",
            "都无筋力堪井臼，睡起饱听鸧鹒呼。"
        ],
        "title": "已老",
        "id": "c0cd6cec-82e7-407c-9d92-ba95fd4e94ab"
    },
    {
        "author": "吴则礼",
        "paragraphs": [
            "阿垧自说枣饮法，请我试吟枣饮诗。",
            "手提北湖折脚鼎，北湖见之已解颐。",
            "罂粟作腐杏成酪，来问白苏侬饱知。",
            "他时携去寻衲子，通红更拨骐驎儿。"
        ],
        "title": "垧请作枣饮诗",
        "id": "48b7d262-68ba-4078-ab2a-aa37c219734b"
    },
    {
        "author": "吴则礼",
        "paragraphs": [
            "先生宁负虀盐口，岁岁来沽春社酒。",
            "好事晴鸠唤睡醒，与人谷谷论花柳。",
            "白头强作怀抱寛，我曹未办憎儒冠。",
            "不知无米知觅句，大似骑驴杜工部。"
        ],
        "title": "即事",
        "id": "48754c02-1011-4c08-82d1-03254610abb2"
    },
    {
        "author": "吴则礼",
        "paragraphs": [
            "正憎风雨暗炊熟，朝日似为寒食晴。",
            "树头树底作许好，举扬春事怜音声。",
            "聊呼上坐行饱饭，着处小立惟青青。",
            "更无花片近老眼，快遣鸧鹒来一鸣。"
        ],
        "title": "寒食",
        "id": "6ed48772-f4b4-4c96-a420-112a2cc5c22f"
    },
    {
        "author": "吴则礼",
        "paragraphs": [
            "读书聊尔只欲眠，半世浪比边孝先。",
            "白头来煮阿弓糜，偶然甘寝如许奇。",
            "醍醐酥乳无上味，方我饱眠方掩鼻。",
            "诸天种种妙伎乐，方我饱眠堪作恶。",
            "北湖久参真法器，老年端入睡三昧。",
            "齁齁休遣莺唤醒，妙处只今儿辈听。"
        ],
        "title": "北湖饱饭径寝颓然甘甚殆畴昔所未有也作此以示阿垧",
        "id": "367f739e-8814-487c-a4e6-f2119861798a"
    },
    {
        "author": "吴则礼",
        "paragraphs": [
            "击舟落尾端复佳，独恐幽人费招唤。",
            "老鼻行参宴坐香，晨炊饱吃连床饭。",
            "巾边白髪已星星，霜底黄华犹粲粲。",
            "从来一事大因缘，塔里僧伽为侬办。"
        ],
        "title": "已至都梁简介然时介然欲至城北而食言",
        "id": "eb849135-d1a3-478b-a436-3741b414062b"
    },
    {
        "author": "吴则礼",
        "paragraphs": [
            "北湖老矣不事事，日割黄羊分大胾。",
            "底物堪浇块磊胸，即今鬬焙惟高峰。",
            "边头那知见阿八，端笑吾人号痴绝。",
            "唤取阿八来细评，沙泉水甘似中𤃩。"
        ],
        "title": "徐八圣猷碾茶有作因酬之",
        "id": "9b61c803-80a0-47e5-b174-c90e940a958a"
    },
    {
        "author": "吴则礼",
        "paragraphs": [
            "鸟声已迎一百五，野迳微行谁复嗔。",
            "放饭要穿花底屐，捐书聊着头上巾。",
            "老夫踽踽只白眼，烂蘂细细徒青春。",
            "凭仗石槽三昧水，浴兹从昔无垢人。"
        ],
        "title": "由刁园步至因胜求浴",
        "id": "5b2789d4-c4bd-49a9-a067-83ddc58345dd"
    },
    {
        "author": "吴则礼",
        "paragraphs": [
            "介然平生三只袜，意行跛跛复挈挈。",
            "上堂懒把椎拂拏，却过淮来伴僧伽。"
        ],
        "title": "有怀介然偶作因记之",
        "id": "e3c7545b-3ee9-4847-b7db-86650dfa6a22"
    },
    {
        "author": "吴则礼",
        "paragraphs": [
            "太史滞周南，醇儒去广川。",
            "功名欺白髪，风雨送流年。",
            "故国悲歌里，沧洲醉梦边。",
            "平生心似铁，相对肯凄然。"
        ],
        "title": "次韵林初心先辈  其一",
        "id": "4e87717a-91ec-48c0-834e-5864e14450f7"
    },
    {
        "author": "吴则礼",
        "paragraphs": [
            "倦客无人问，逢人祗自嗟。",
            "孤舟在江汉，老梦绕京华。",
            "听雨闲扉掩，看云短帻斜。",
            "固穷吾已定，莫向五侯家。"
        ],
        "title": "次韵林初心先辈  其二",
        "id": "d1e9ed2d-4914-4d9d-8fe9-d9b78f94e442"
    },
    {
        "author": "吴则礼",
        "paragraphs": [
            "落景孤云共，清商戍角和。",
            "苍烟澹伊洛，白露湿关河。",
            "牧马随鸿鴈，行人掣骆駞。",
            "暮年余习在，犹欲听边歌。"
        ],
        "title": "登北楼",
        "id": "d8beaaa3-7acd-4997-ae4b-5cd4176de497"
    },
    {
        "author": "吴则礼",
        "paragraphs": [
            "晓角催行鼓，儒生也据鞍。",
            "辕门天汉入，幕屋塞云蟠。",
            "驰山一骑落，拔帜万人观。",
            "湖海鸥羣老，空余子夏冠。"
        ],
        "title": "晓角",
        "id": "a6c9cc91-f7de-40d3-9578-b0fa8ffe1991"
    },
    {
        "author": "吴则礼",
        "paragraphs": [
            "秋老岁忽晚，登临清兴赊。",
            "孤鸿鸣宴几，落日在高牙。",
            "木脱戍楼寂，云低寒水斜。",
            "扁舟与倦客，相望各天涯。"
        ],
        "title": "陪刘仲冯登城楼",
        "id": "8a97cc9a-1663-4c56-bc81-eb2523dbab50"
    },
    {
        "author": "吴则礼",
        "paragraphs": [
            "从来十八拍，笛里更清新。",
            "着处是浅笑，可人惟晚春。",
            "末扳红簌簌，且掲碧鳞鳞。",
            "小雨为我止，鹁鸪长自驯。"
        ],
        "title": "神堂道中听後骑短笛妙甚而花柳已有思涧流溅溅可喜",
        "id": "dc3080f6-b8e6-4e4c-a905-01f506ac084c"
    },
    {
        "author": "吴则礼",
        "paragraphs": [
            "酒罇元有味，绝倒更能么。",
            "昨梦不堪说，白头无奈多。",
            "底时辞部曲，着处尚关河。",
            "相见好欢喜，当如迟暮何。"
        ],
        "title": "谒陈尚志于太原之清凉",
        "id": "5467612b-c0f7-4f71-98c1-14c45e3600b5"
    },
    {
        "author": "吴则礼",
        "paragraphs": [
            "木落关河淡，天高更鴈翔。",
            "凝笳乱流水，归马得斜阳。",
            "尊罍当白露，旗旆卷清商。",
            "山径作许好，寒花浑欲黄。"
        ],
        "title": "游昆罗山寺二首  其一",
        "id": "09076348-b182-4526-86ec-305a80932b63"
    },
    {
        "author": "吴则礼",
        "paragraphs": [
            "据鞍风袅袅，横策水泠泠。",
            "华屋耸云谷，朱阑依翠屏。",
            "偶携千骑出，更为九秋停。",
            "何必论黑月，归途聊戴星。"
        ],
        "title": "游昆罗山寺二首  其二",
        "id": "0d761d71-982f-4dab-a05c-378e5694ab57"
    },
    {
        "author": "吴则礼",
        "paragraphs": [
            "空山无人境，汛扫寺两廊。",
            "毎荷佛下榻，更蒙天与凉。",
            "沉瓜冷出井，浇汗暖注汤。",
            "落日下山去，好风如许长。"
        ],
        "title": "吴山寺汛",
        "id": "7436136c-a4b9-4fbc-a64f-0aedff290e87"
    },
    {
        "author": "吴则礼",
        "paragraphs": [
            "系马後河川，可人冬景妍。",
            "要看花到晚，付与水浮天。",
            "未觉随戎马，端来唤酒船。",
            "谁云是关塞，胜事总堪传。"
        ],
        "title": "偶憩",
        "id": "346e174a-2c02-44f2-924f-8171ed3b559e"
    },
    {
        "author": "吴则礼",
        "paragraphs": [
            "凝笳作悲壮，细马载婵娟。",
            "可是杏花晚，只教杨柳眠。",
            "酒醆汉旌底，清歌春雁边。",
            "不须催部曲，聊欲酌寒泉。"
        ],
        "title": "劝耕神堂快活林",
        "id": "05c1c636-6898-467e-ba2b-0ccbd19a4ac0"
    },
    {
        "author": "吴则礼",
        "paragraphs": [
            "少日负书笈，老年看战车。",
            "此生浑觅句，随处有烹茶。",
            "乞我炊黍米，烦君问蕨芽。",
            "斓斑赤铜椀，渠辈久名家。"
        ],
        "title": "和刘垧并简杨虞卿",
        "id": "f971296f-a960-4c49-90fb-699219f78c63"
    },
    {
        "author": "吴则礼",
        "paragraphs": [
            "久坐懒成癖，谁令老作魔。",
            "逢人说江海，着处是关河。",
            "陇底烽燧暗，海门鸿鴈多。",
            "西楼云水白，犹奈酒樽么。"
        ],
        "title": "三堂道中寄公卷",
        "id": "2665bf9c-cc8c-4862-b055-842a719f8a06"
    },
    {
        "author": "吴则礼",
        "paragraphs": [
            "作业定相似，怀君徒惋伤。",
            "解包真有处，展钵且随方。",
            "月出淮天白，梅繁水国香。",
            "垂垂老工部，独少赞公房。"
        ],
        "title": "寄曾公卷",
        "id": "e040175d-d7eb-4e03-b71d-fb259f521556"
    },
    {
        "author": "吴则礼",
        "paragraphs": [
            "饭饱团栾坐，前身或姓庞。",
            "痴云黏楚甸，小雪着荆江。",
            "尚要评诗律，何因唤酒缸。",
            "归来底处好，脱屐弄艂艭。"
        ],
        "title": "同垧寄黄济川五首  其一",
        "id": "eedebd2d-083e-4324-8332-7655f7f2c029"
    },
    {
        "author": "吴则礼",
        "paragraphs": [
            "平生黄卷里，老罢白鸥边。",
            "莫作惊人语，深参饱睡禅。",
            "随堂姑一钵，唤客或三鳣。",
            "宁要苏司业，时时与酒钱。"
        ],
        "title": "同垧寄黄济川五首  其二",
        "id": "52e460b6-5bc4-437c-86bf-a268672ff7d2"
    },
    {
        "author": "吴则礼",
        "paragraphs": [
            "今年一尺雪，大盎想春沽。",
            "乌帽有何好，青鞋绝世无。",
            "老泓元有韵，瘦颕要时呼。",
            "跛跛没伎俩，归来真老卢。"
        ],
        "title": "同垧寄黄济川五首  其三",
        "id": "2a00b068-d079-4872-b055-194688290ada"
    },
    {
        "author": "吴则礼",
        "paragraphs": [
            "甘作华颠老，聊寻颍上梅。",
            "长须唤舟檝，赤脚洗尊罍。",
            "白日要可挽，清香不受摧。",
            "若为教騕褭，载得阿川来。"
        ],
        "title": "同垧寄黄济川五首  其四",
        "id": "523044a4-d886-45a4-958a-adb1087bbf43"
    },
    {
        "author": "吴则礼",
        "paragraphs": [
            "斋盂随处有，阿堵半生无。",
            "不作论文杜，姑为踏硙卢。",
            "清言韵舌本，残雪着头颅。",
            "请说楚州菜，白菘如臂粗。"
        ],
        "title": "同垧寄黄济川五首  其五",
        "id": "2ce47c90-d35e-4054-98e1-4e19299c8c4c"
    },
    {
        "author": "吴则礼",
        "paragraphs": [
            "俛仰塞境断，追随春事幽。",
            "碧山朝曳屐，白浪晚维舟。",
            "钟鼓鸣江渚，烟云暗郡楼。",
            "下帘煮新茗，聊为道人留。"
        ],
        "title": "呈余清老",
        "id": "b53ee28a-1ffa-46e8-93e9-0ec8bd00d09b"
    },
    {
        "author": "吴则礼",
        "paragraphs": [
            "悬榻有妙致，脱冠论古情。",
            "羁愁一杯尽，好句万人惊。",
            "谈麈初未厌，樯乌俄小征。",
            "遥怜柁楼底，别夜月孤明。"
        ],
        "title": "次李德充别刘长因韵",
        "id": "69066ac8-5d6a-4280-9afd-d2895a6d5023"
    },
    {
        "author": "吴则礼",
        "paragraphs": [
            "煮茗月纔上，观棋兴未央。",
            "纶巾堕清夜，羽扇委初凉。",
            "玉露飞莲沼，银河帯草堂。",
            "聊凭明浄几，那觉是他乡。"
        ],
        "title": "晚过元老",
        "id": "d262cefa-a46d-4ffd-9d5d-d8071fabb5e5"
    },
    {
        "author": "吴则礼",
        "paragraphs": [
            "篱落秋逾晚，鸡豚地更偏。",
            "何时有蓬户，无处着金钱。",
            "芒屦林边石，茶铛涧底泉。",
            "心知鸿鴈到，老子爱江天。"
        ],
        "title": "出城道傍决明甚开可喜",
        "id": "6765172e-f95e-49d8-9a95-f677af56cf39"
    },
    {
        "author": "吴则礼",
        "paragraphs": [
            "不奈淮南热，遥知秋可怜。",
            "乌皮垂老事，白髪半生禅。",
            "井水从儿汲，茶铛姑自煎。",
            "何时决明好，堂下晚鲜鲜。"
        ],
        "title": "不奈",
        "id": "ff70b718-f0cb-450d-9300-943d0bb1906e"
    },
    {
        "author": "吴则礼",
        "paragraphs": [
            "暮林帯斜日，隐隐闻疏钟。",
            "息惫有孤石，扶衰怜短笻。",
            "垂杨暖自绿，春事老浑慵。",
            "正念余影独，忽与幽鸟逢。"
        ],
        "title": "晚步",
        "id": "9ce5a737-360e-4457-8b00-6a4b87035b98"
    },
    {
        "author": "吴则礼",
        "paragraphs": [
            "老夫无住相，大是个中人。",
            "聊作宰官相，偶名居士身。",
            "拍手与公笑，同床怜我真。",
            "端来趁斋鼓，共坐不曾嗔。"
        ],
        "title": "过静老",
        "id": "1d8c7f6d-20a1-454e-b71c-eacbc7bc2e81"
    },
    {
        "author": "吴则礼",
        "paragraphs": [
            "百年久付一毫端，异县追随得自寛。",
            "声入浦云歌扇丽，影浮江月酒罇寒。",
            "黄花窈窕且经眼，白髪萧条初映冠。",
            "共倚樯竿竚归鴈，西风袅袅露漙漙。"
        ],
        "title": "与曾公路吕少冯饮曾公卷舟中",
        "id": "efc31152-6a91-4600-8e79-9c0145a66e3d"
    },
    {
        "author": "吴则礼",
        "paragraphs": [
            "滹沱流水抱城斜，旌节重来鬓欲华。",
            "春雨一溪藏钓艇，秋风十里对荷花。",
            "铜符旧总山西将，铁骑还吹塞北笳。",
            "鱼蟹初肥稻粱熟，他时归向楚人夸。"
        ],
        "title": "呈曾侯",
        "id": "d72ee36a-145a-4a2c-8833-d01962be4cfb"
    },
    {
        "author": "吴则礼",
        "paragraphs": [
            "暂展经奁试茗芽，共怜日日困尘沙。",
            "木鱼梦觉响晴景，铁鳯雨余翔落霞。",
            "漠漠清香萦暮竹，萧萧晏几近幽花。",
            "道人槌拂总无用，身世俱忘鬓已华。"
        ],
        "title": "过智海呈陈无己",
        "id": "cd975872-4e7e-4dde-be5b-90814b87b273"
    },
    {
        "author": "吴则礼",
        "paragraphs": [
            "儿童畴昔看挥毫，未觉雄辞愧广骚。",
            "谈尘纵横走雪电，诗坛磊落建麾旄。",
            "捐身鱼鸟黄尘远，隐几江湖白浪高。",
            "短褐婆娑弄明月，纷纷冔冕一鸿毛。"
        ],
        "title": "赠郭功父",
        "id": "e4fd11fe-3234-4368-b5ae-3cfedd5d9b02"
    },
    {
        "author": "吴则礼",
        "paragraphs": [
            "留连京洛未成归，行及北潭花絮时。",
            "楼外孤蟾吐华月，帐前小队簇春旗。",
            "夜阑白雪回歌扇，舞彻红灯照酒巵。",
            "更有风流岘山客，明珠百斛坐题诗。"
        ],
        "title": "上元寄鲁侯道辅时二公在真定",
        "id": "52ef7a56-b555-4224-936f-8b3178b5fe8a"
    },
    {
        "author": "吴则礼",
        "paragraphs": [
            "年光六马去骎骎，末路漂流愧此心。",
            "玉佩金貂自钟鼎，纶巾羽扇本山林。",
            "舟横落月梅花淡，鴈贴寒云春水深。",
            "漠漠东风闭蓬户，相思华髪忽盈簪。"
        ],
        "title": "怀彭志南因寄之",
        "id": "1bdc8b86-e9bc-48b2-b73b-9ca599b3adbe"
    },
    {
        "author": "吴则礼",
        "paragraphs": [
            "纷纷举世事轻肥，三径萧条独可依。",
            "壮志未随黄髪改，故山将伴白云归。",
            "林泉定落幽人手，尘土空侵病客衣。",
            "明月满帆秋水碧，扁舟去逐鴈南飞。"
        ],
        "title": "和至之秋宴感怀时至之已有归休意",
        "id": "239d6515-1b64-40c3-a6c2-962aae79cc4d"
    },
    {
        "author": "吴则礼",
        "paragraphs": [
            "小雨尚复连清明，晴鸠撩我争唤晴。",
            "余寒不奈残春酒，迟日初斜细柳营。",
            "黑貂强脱行作吏，白髪浑生来劝耕。",
            "树底树头牵老眼，几时乔木有莺鸣。"
        ],
        "title": "劝耕神堂快活林",
        "id": "290b029b-ff69-49f3-961c-8218d1866246"
    },
    {
        "author": "吴则礼",
        "paragraphs": [
            "撩我千岩固好在，未论应接徒惋欷。",
            "湖山饱窥使者节，鱼鸟不避霜台威。",
            "坐罢清言良亹亹，来朝爽气殊霏霏。",
            "鸥羣非斗舞不下，要略沧州如打围。"
        ],
        "title": "为卢天骥作",
        "id": "4f10a2b5-d47f-41e1-bf80-6e9a7bd81156"
    },
    {
        "author": "吴则礼",
        "paragraphs": [
            "河西诸将气食牛，白羽雕弧锦臂鞴。",
            "他日粥饭真衲子，莫年酒肉杂毡裘。",
            "坐上儒冠挥麈尾，帐前羌种看刀头。",
            "吴樯楚柁自江海，聊复看云倚戍楼。"
        ],
        "title": "登城楼",
        "id": "cb7fd4a4-fb43-473c-b540-9b1d61e3d1be"
    },
    {
        "author": "吴则礼",
        "paragraphs": [
            "汾河水落雁南飞，一马萧萧木脱时。",
            "苍鬓宁堪异乡别，幽人况有故园悲。",
            "山头日没边笳断，陇底駞鸣塞草衰。",
            "千里黄云太行路，自怜北望独相思。"
        ],
        "title": "送公桓行",
        "id": "2fc4c7ee-89e2-4ed0-af4d-4381cb8c8712"
    },
    {
        "author": "吴则礼",
        "paragraphs": [
            "青春已复作许妙，蜀锦轻覆千林殷。",
            "愧无好语赠秦岭，犹想柁楼萦戍山。",
            "少日清尊兼白堕，暮年华髪与苍颜。",
            "自怜饱作三堂梦，不在边笳牧马闲。"
        ],
        "title": "三堂书怀",
        "id": "c8b94bd4-e39f-446e-912e-298f6256f26d"
    },
    {
        "author": "吴则礼",
        "paragraphs": [
            "问舍求田话昔时，共忧南北未安枝。",
            "青山笑我空成梦，白髪怜君苦作诗。",
            "风月谁教太潇洒，功名自是小差池。",
            "要须附骥还金马，昼锦归来亦未迟。"
        ],
        "title": "送王诗客庄依湖外使者",
        "id": "a58eb873-4eaf-4d39-8541-8188a24dbf37"
    },
    {
        "author": "吴则礼",
        "paragraphs": [
            "毛侯曾子有新句，鸣籁素秋相与清。",
            "我若邶墉甘退舍，君如秦楚正连衡。",
            "一尊鸿鴈到时酒，万里江湖别後情。",
            "鱼目骊珠固非敌，搴旗况已慑先声。"
        ],
        "title": "次毛泽民曾公卷韵",
        "id": "babec607-1ddb-48ae-9267-ddea4bd6d7ee"
    },
    {
        "author": "吴则礼",
        "paragraphs": [
            "畴昔一丘安在哉，马鸣笳响有奇怀。",
            "嬛嬛试遣鴈催发，濯濯已凭春唤回。",
            "独怜短槊横未已，端恨长江扳不来。",
            "看取东风姹然笑，北湖老眼为渠开。"
        ],
        "tags": [
            "长江"
        ],
        "title": "银城道中",
        "id": "13102f44-fbf5-4786-b0da-691875eb5a6e"
    },
    {
        "author": "吴则礼",
        "paragraphs": [
            "汉节亭亭晻霭间，邦人多看锦鵰还。",
            "初传使者驱千骑，俄见将军定百蛮。",
            "云尽月光依组练，雪消春信满湖山。",
            "伫闻禁掖催颇牧，玉陛归亲咫尺颜。"
        ],
        "title": "送陈漕时权帅还自静州",
        "id": "fe8e0cf6-8349-40a2-aa0e-220ddaebb4e5"
    },
    {
        "author": "吴则礼",
        "paragraphs": [
            "出舟跛跛为情亲，催遣篮舆烦故人。",
            "九死仅全真去楚，百年未了更游秦。",
            "晨炊要索祖仁饭，老鬓旧着渊明巾。",
            "传语淮山元好在，初捐一笑与覉臣。"
        ],
        "title": "至龟山先寄吕少冯",
        "id": "b9b5f81b-322a-4d80-b7a5-96796ed11ef8"
    },
    {
        "author": "吴则礼",
        "paragraphs": [
            "软煮芋魁初不饥，天教吐出胸中奇。",
            "追随且褁子舆饭，持似只有香岩锥。",
            "刺船迎客菊笑处，觅句怀人霜落时。",
            "我辈阿冯真解事，与侬细举南山诗。"
        ],
        "title": "入汴先寄韩子苍",
        "id": "ec00fbca-51a4-4a01-8d0b-a956dcc8717d"
    },
    {
        "author": "吴则礼",
        "paragraphs": [
            "老夫得酒有何好，且饮中秋白露团。",
            "已戒奴人送斗米，更呼友生共盘飱。",
            "坐谈稍觉佳月出，起舞不知清夜寒。",
            "明发垂垂向梁宋，轩然秃髪映儒冠。"
        ],
        "title": "寄吕少冯时余单骑入都将发楚",
        "id": "1e5edd6f-bd09-4f92-961d-326ca6ee91f8"
    },
    {
        "author": "吴则礼",
        "paragraphs": [
            "一片桃花有底急，咬咬已复韵春怀。",
            "痿羸不觉杨花罢，欵久忽然蝴蝶来。",
            "如许快人帆腹饱，绝如撩我浪头开。",
            "异时古锦囊中事，回首赤狐安在哉。"
        ],
        "title": "寄黄济川",
        "id": "4ef2cd6b-f95f-418a-88a8-deec81e2d6af"
    },
    {
        "author": "吴则礼",
        "paragraphs": [
            "一饮一石陶靖节，谁言此理可消忧。",
            "饱知渭北黄花酒，不似淮南白鴈秋。",
            "快解樯竿倒樯尾，要鸣船鼓转船头。",
            "魏郎宿昔要觅句，有语定能撩阿游。"
        ],
        "title": "寄相之并示垧",
        "id": "f509a58c-1923-4672-9e20-32921328f306"
    },
    {
        "author": "吴则礼",
        "paragraphs": [
            "来往都梁真有期，瘦藤挈挈要追随。",
            "独怜老子蒙头睡，不见梅花如雪时。",
            "经炉饱附僧伽火，斋钵长分庾氏糜。",
            "岁暮东窗好晴日，传声阿遁正相思。"
        ],
        "title": "至洪泽寄吕少冯介然",
        "id": "4555b0d6-62bc-4706-9a30-b592c6310651"
    },
    {
        "author": "吴则礼",
        "paragraphs": [
            "南国谁云贵公子，肯共野人葵苋盘。",
            "独许二毛有句眼，仍怜九死坐儒冠。",
            "自知胸次丘壑在，敢负海门天水寛。",
            "後夜淮南一杯酒，白头付与菊花团。"
        ],
        "title": "离朱方寄怀子和",
        "id": "c494695d-0a83-4196-8d82-480030fe8d75"
    },
    {
        "author": "吴则礼",
        "paragraphs": [
            "五斗莫作籴太仓，幽事关人殊未央。",
            "白鴈撩人下清洛，黄花唤梦着都梁。",
            "平生浪喜得诗瘦，投老相从要酒狂。",
            "欲到淮南先一笑，蟹螯浑已饱新霜。"
        ],
        "title": "发陈留寄智夫侄",
        "id": "37500c36-ecc9-45e4-b116-a3c043ac7af9"
    },
    {
        "author": "吴则礼",
        "paragraphs": [
            "莫咤别愁关老鬓，且论幽讨入奇怀。",
            "忽思白鱼淮海去，付与清秋鸿鴈来。",
            "不为督邮聊转柁，要呼从事试登台。",
            "老夫正想西风笛，江北江南安在哉。"
        ],
        "title": "泛汴寄清侄",
        "id": "eddf8a14-253b-49a2-ab0d-77aa761dd480"
    },
    {
        "author": "吴则礼",
        "paragraphs": [
            "逐客藜糁大官羊，蓬庐画省遥相望。",
            "囊中锥处吾罢矣，地上钱流君未央。",
            "一身投老鸡豚社，百战平生翰墨场。",
            "拍拍水天高着眼，海门乞与雁随阳。"
        ],
        "title": "到朱方寄智夫智夫时为户部官",
        "id": "974d25e2-2241-411b-8d87-1e9992c3dd73"
    },
    {
        "author": "吴则礼",
        "paragraphs": [
            "貌齐隆凖伏危机，办为君王解急围。",
            "楚炬无情燎黄屋，晋城有土瘗遗衣。",
            "功名不与山河誓，义烈终同日月辉。",
            "新庙落成牲醴盛，千年魂魄想依依。"
        ],
        "title": "寄题纪信庙",
        "id": "2d86c540-2394-4c09-b962-63492bd2062a"
    },
    {
        "author": "吴则礼",
        "paragraphs": [
            "露湿船篷今夜凉，秋风端已洒衣裳。",
            "渐炊大甑长腰米，共说平生细肋羊。",
            "试问锦貂看射虎，何如乌几听鸣桹。",
            "真须快捉蟹螯去，处处休吟古战场。"
        ],
        "title": "归自河西泛舟东下示垧",
        "id": "8e9cd593-2a80-4c74-815a-d8fdf7818d08"
    },
    {
        "author": "吴则礼",
        "paragraphs": [
            "建业风流端可怜，石城江色晓鲜鲜。",
            "鸟窥汉节梅花底，雨湿柁楼春水边。",
            "霜髪雠书有东观，锦囊觅句属南天。",
            "枯肠不饱大官肉，我种芋魁今十年。"
        ],
        "title": "简田升之时升之赴金陵",
        "id": "5a0a6ae2-e975-434a-adf8-c109f49d895d"
    },
    {
        "author": "吴则礼",
        "paragraphs": [
            "湖海归来近钓筒，此身南北一飘蓬。",
            "船头已压三山浪，樯尾初回五雨风。",
            "天淡鼓声催落日，云高帆影趁飞鸿。",
            "道林窣堵自崷崒，隐几寒光连暮空。"
        ],
        "title": "发金陵",
        "id": "3b1d328b-5456-4685-8183-217edf1f8369"
    },
    {
        "author": "吴则礼",
        "paragraphs": [
            "吐心着地谁复识，只有平生韩子苍。",
            "端恨茅屋付秋草，试吟玉绳低建章。",
            "枯肠君饱大官肉，秃鬓我老尚书郎。",
            "爱酒不论天下士，快来脱帽持一觞。"
        ],
        "title": "刘明适屡欲子苍过其居小酌以诗招之",
        "id": "64df10cc-0c7a-464a-b90f-131ad4cb1929"
    },
    {
        "author": "吴则礼",
        "paragraphs": [
            "漠漠长烟暝戍楼，登临永日强消忧。",
            "殊方日落青山暮，旧国云深碧树秋。",
            "向老江湖双病眼，此身天地一浮鸥。",
            "高谈早晚对犀麈，衮衮遥怜湘汉流。"
        ],
        "title": "寄魏道辅",
        "id": "a3a73db2-aeea-466a-9301-90e32154de47"
    },
    {
        "author": "吴则礼",
        "paragraphs": [
            "寂寞漳河遶故宫，悠悠千古付飞蓬。",
            "当时流落干戈际，今日埋藏尘土中。",
            "楚岫月明芒屩远，湘江春尽草堂空。",
            "提携愿逐先生去，闲咏滩头一笛风。"
        ],
        "title": "和魏道辅铜雀砚",
        "id": "dcd0801e-3ada-4440-8534-c64dcab899a6"
    },
    {
        "author": "吴则礼",
        "paragraphs": [
            "禅版蒲团俱似谁，电光石火竟奚为。",
            "傥能径作白鼻去，未信只教黄面知。",
            "柁楼故略鳬鴈海，月魄端护兼葭池。",
            "一语休论偶相契，粗言且拟寒山诗。"
        ],
        "title": "次李汉臣韵汉臣有超然绝弃百事深入祖门之意而语与予合",
        "id": "e235d708-32e0-47ee-bfb7-1e1ff3a01b72"
    },
    {
        "author": "吴则礼",
        "paragraphs": [
            "鬓毛萧瑟强儒冠，尘土追随意已阑。",
            "午枕梦回书帙乱，暮林秋老雨声寒。",
            "百骸久悟岁月速，一室讵知天地寛。",
            "忽忆玉虹孤笛夜，曲肱终约听鸣湍。"
        ],
        "title": "黄伯钧示诗因次韵",
        "id": "ace40578-e5fe-4451-a8b1-ec2ede515bd6"
    },
    {
        "author": "吴则礼",
        "paragraphs": [
            "酒杯到手慎莫停，江月已复连疏星。",
            "岂谓灌园三径老，来逢横槊万人英。",
            "飞花不作我鬓白，韵语政如公眼青。",
            "宿昔澜翻说诗口，真惭肯与醉时听。"
        ],
        "title": "简翟密州",
        "id": "1b588000-d9b2-4ff1-ba98-1456e82f4725"
    },
    {
        "author": "吴则礼",
        "paragraphs": [
            "此生不说老婆禅，兀兀坐睡忘永叹。",
            "要听车声出铜鼎，故教鼻窍吼蒲团。",
            "淮山宿昔面目好，葵藿从来骨相寒。",
            "白髪轩然同一笑，未嫌跛跛着南冠。"
        ],
        "title": "简吕少冯",
        "id": "91598dd6-e660-4c9b-9044-6b9094858b99"
    },
    {
        "author": "吴则礼",
        "paragraphs": [
            "底时待诏辞公车，畴昔胸中着异书。",
            "端愧骑鲸老正字，会寻觅句旧题舆。",
            "春残讵有花经眼，梦罢试教莺唤雏。",
            "径欲追随说情话，即今犹奈酒尊无。"
        ],
        "title": "简子苍",
        "id": "a79a0c18-29d0-419e-82b2-7d6387e347b0"
    },
    {
        "author": "吴则礼",
        "paragraphs": [
            "天公与此强健身，故遣雨洗南徐春。",
            "梅柳暮年经老眼，江湖畴昔着羁臣。",
            "要穿遥集脚底屐，不负渊明头上巾。",
            "颇欲扶笻说幽事，漫郎端肯恕醉人。"
        ],
        "title": "简蔡天任",
        "id": "7a32135e-e0ce-4913-a252-cf736da0f561"
    },
    {
        "author": "吴则礼",
        "paragraphs": [
            "自断余生更不疑，三间茅屋大江垂。",
            "会降前代李长吉，只有後身韩退之。",
            "羣羊正饱官厨肉，野饭宁忘环堵葵。",
            "能事阿穰今落寞，何人便捉画沙锥。"
        ],
        "title": "闲居",
        "id": "f663c05c-46ca-4c4c-812b-ecdcfe66f0ff"
    },
    {
        "author": "吴则礼",
        "paragraphs": [
            "畴昔清都步武联，轩轩鹤骨称癯仙。",
            "君横七弦可忘老，我得一丘端尽年。",
            "白首终成裹饭去，青灯更作曲肱眠。",
            "步虚声里云旗下，病眼心知有胜缘。"
        ],
        "title": "同澄之器博饭浮玉",
        "id": "56cad082-dd1b-44da-8d89-88afc0383298"
    },
    {
        "author": "吴则礼",
        "paragraphs": [
            "洛水微寒澹晚秋，从教风雨打船头。",
            "莫嗔宿昔爱霜菊，可是平生怕督邮。",
            "未办作诗论句法，且当贳酒消人忧。",
            "白眉清眼见小阮，共卧淮山百尺楼。"
        ],
        "title": "舟行对菊寄智夫侄",
        "id": "cb20a238-72a8-4e5e-9ced-634bc6a4ddb1"
    },
    {
        "author": "吴则礼",
        "paragraphs": [
            "是身久付一蒲团，半世读书真画墁。",
            "唤取平生三语掾，来分投老五辛盘。",
            "犹堪白堕樽边笑，端奈红梅花底寒。",
            "莫问侏儒饱欲死，从教霜雪映南冠。"
        ],
        "title": "元日呈王长元次元关圣功",
        "id": "4e161ecb-0a89-469b-874f-d87f8eaaf8a3"
    },
    {
        "author": "吴则礼",
        "paragraphs": [
            "杳杳东风吹雁行，淡烟疏柳暗河梁。",
            "边笳忽起暮天远，塞鴈不鸣春草长。",
            "野馆梦回花似霰，戍楼诗就月如霜。",
            "应怜投老尚漂泊，白鸟青山堪断肠。"
        ],
        "title": "送子仁兄赴定武倅",
        "id": "a0bc1526-fd71-4239-a769-9a6f5aed6892"
    },
    {
        "author": "吴则礼",
        "paragraphs": [
            "衡门宿昔只栖迟，惭愧三堂春事奇。",
            "为有丛筠傍流水，故教疏影作横枝。",
            "香罗未办凌波去，素魄休论啼鴂时。",
            "乞与江南风格在，鼻端聊遣广文知。"
        ],
        "title": "新亭梅偶作",
        "id": "43ba71e0-6c6c-450f-b32b-33358566e3a0"
    },
    {
        "author": "吴则礼",
        "paragraphs": [
            "秃髪羁臣百不忧，树头树底鸣栗留。",
            "游方便具屈宋眼，出世真成陶谢流。",
            "着冠来籴太仓米，捩柁故转长淮舟。",
            "莫问铜钱恰三百，浇肠一斗与君谋。"
        ],
        "title": "至青阳先寄韩子苍",
        "id": "f73d63b0-535a-4612-bf5c-3ce6105641f2"
    },
    {
        "author": "吴则礼",
        "paragraphs": [
            "抱瓮何许欲灌园，独怜帆腹会孤掀。",
            "双轮有蒲良未好，束帛加璧安足论。",
            "少日读书守贫巷，异时簪茟登修门。",
            "相思徒吟老駞句，不见君来欲断魂。"
        ],
        "title": "至楚怀慎汉公",
        "id": "8c67d551-2d9a-4ccc-b654-0b7cd2bd8ace"
    },
    {
        "author": "吴则礼",
        "paragraphs": [
            "篷背有霜篷底眠，梦中犹念草鞋钱。",
            "强炊五斗官仓米，也趁千艘落水船。",
            "居士秃巾撩楚鴈，僧伽孤塔供淮天。",
            "盱眙城在石色古，浪打至今端可怜。"
        ],
        "title": "梦过盱眙城追寄普照老",
        "id": "c6d2004d-6243-431d-9346-0f9750282e4f"
    },
    {
        "author": "吴则礼",
        "paragraphs": [
            "手捉长藤懒坐禅，起行饱饭且欹冠。",
            "稍怜腊後霜畦色，已落春前汤饼盘。",
            "快过邻墙无量酒，可奈淮楚如许寒。",
            "一树梅花合催发，垂垂要遣腐儒看。"
        ],
        "title": "奉酬汉臣见简之什",
        "id": "0447b957-b72b-4990-9a01-440248006963"
    },
    {
        "author": "吴则礼",
        "paragraphs": [
            "柁楼澹沲冬日斜，半世三钟并五车。",
            "处处谈禅作居士，年年行脚见僧伽。",
            "偶然摩腹船鸣鼓，聊复捐书雁聚沙。",
            "先遣毛锥交说似，即今镜里有霜华。"
        ],
        "title": "放船先寄普照老夷白",
        "id": "ed916331-b492-44ab-bd44-a143b01ae89b"
    },
    {
        "author": "吴则礼",
        "paragraphs": [
            "秋晚铜炉一炷香，人间余习未全忘。",
            "云溪尚想穿幽屐，雪屋犹怜共折床。",
            "山林投老成漂转，文字他时妄揣量。",
            "憔悴少陵空白髪，敢期重赋赞公房。"
        ],
        "title": "寄因胜观老",
        "id": "cf3d6b8d-c64f-48d6-a7cc-f02c022e24a9"
    },
    {
        "author": "吴则礼",
        "paragraphs": [
            "此生端与衲僧期，折脚茶铛能解颐。",
            "君对幽人洗银毂，我书春事有毛锥。",
            "唤醒饱睡真痴绝，惊倒羣儿要语奇。",
            "想为梅花从定出，横担拄杖傍疏篱。"
        ],
        "title": "有怀介然偶作因寄之",
        "id": "b157465a-b458-48dd-a913-d1a3f9148175"
    },
    {
        "author": "吴则礼",
        "paragraphs": [
            "莫遣殊方一片飞，风光有底肯相遗。",
            "含愁要作红雨去，绝恨独眠清昼时。",
            "古井犹窥光灿灿，儒冠不道鬓垂垂。",
            "鸟歌长日偏称意，办得唤人来朵颐。"
        ],
        "title": "题沙泉鹊梨古柳",
        "id": "af41dc8c-613d-42ca-993d-fa0be5a8c5db"
    },
    {
        "author": "吴则礼",
        "paragraphs": [
            "烂烂白眼安在哉，只今怀抱向谁开。",
            "端知脊梁只似铁，想见舌本长如雷。",
            "茅屋关心句突兀，藜羮不糁胸崔嵬。",
            "江头日日望好语，有底都无驿使来。"
        ],
        "title": "怀子苍",
        "id": "872b3535-daef-46eb-95c4-a422b3b89ebf"
    },
    {
        "author": "吴则礼",
        "paragraphs": [
            "破除午梦晴鸟呼，起唤奴人转辘轳。",
            "半世奇奇兼怪怪，一春白白与朱朱。",
            "生憎张仪舌尚在，大笑香岩锥也无。",
            "矻矻休论抱关事，快来相对说江湖。"
        ],
        "title": "怀关圣功",
        "id": "14a4c28f-7ebe-441c-8f43-53d906df4976"
    },
    {
        "author": "吴则礼",
        "paragraphs": [
            "年年御焙试春风，白玉宫人拆绛封。",
            "畴昔饥肠知脱粟，即今老眼见翔龙。",
            "笑持俊逸无双句，去上东南第一峰。",
            "却倚柁楼搔短髪，回头青阙五云浓。"
        ],
        "title": "性之以团茶赠行并遗新诗因次其韵",
        "id": "04fd7a59-91d6-4929-9621-ebb24b6a371a"
    },
    {
        "author": "吴则礼",
        "paragraphs": [
            "千秋北固旧知名，想见禅房掩昼扃。",
            "坐上休论失匕筯，定中那复骇雷霆。",
            "图书遮榻青灯暗，钟鼓喧江白浪腥。",
            "天外楼台近浮玉，与谁飞锡过南𤃩。"
        ],
        "title": "寄甘露传祖宣老二首  其一",
        "id": "566a13f2-8222-49ae-8de4-9dff472bbcfa"
    },
    {
        "author": "吴则礼",
        "paragraphs": [
            "铁塔亭亭石径斜，参差楼殿倚青霞。",
            "秋江曾试中𤃩水，春焙仍分北苑芽。",
            "隐几飞帆过别浦，翻经孤雁起寒沙。",
            "禅龛坐隔几千里，想见烟云乱雨花。"
        ],
        "title": "寄甘露传祖宣老二首  其二",
        "id": "a632ab53-2c78-4fc4-a816-6db5541b3a27"
    },
    {
        "author": "吴则礼",
        "paragraphs": [
            "沙尾潮生浪影微，东风洲渚蕨芽肥。",
            "西江水借铜缾润，北阙云随锡杖飞。",
            "日暖鳬鹥迎宴几，春深花絮护禅衣。",
            "遥知一榻诸天外，归梦时时近紫闱。"
        ],
        "tags": [
            "长江"
        ],
        "title": "送纯师赴黄檗用李师颜韵",
        "id": "0e26d510-f649-4586-becf-262b1d7bddba"
    },
    {
        "author": "吴则礼",
        "paragraphs": [
            "着处篮舆得小停，偶寻奇诡对屏星。",
            "山南山北有幽啭，树底树头惟落英。",
            "两鬓已脱吾种种，三眠欲罢渠青青。",
            "招提故作疏钟晚，更约杖藜来细听。"
        ],
        "title": "同曾公卷出南城",
        "id": "de158c2b-3476-43e3-8084-65dc80dc6df3"
    },
    {
        "author": "吴则礼",
        "paragraphs": [
            "久傍修门乏壮图，侵寻华髪欲捐书。",
            "貂裘平日敝尘土，茅屋晚岁依江湖。",
            "落落青天月上後，萧萧红叶鴈来初。",
            "故人载酒端好事，遣我陶然忘旧庐。"
        ],
        "title": "迁居",
        "id": "aa6a900a-925b-4349-895f-91a46c795549"
    },
    {
        "author": "吴则礼",
        "paragraphs": [
            "都梁山色杨柳青，天乞羁臣如许情。",
            "不嫌野褐垂垂老，故作春风踽踽行。",
            "幽花傍水有孤笑，好鸟随人时一鸣。",
            "晚饭招提且僧钵，关心七尺瘦藤轻。"
        ],
        "title": "携家游南山",
        "id": "d33aadce-83db-493d-95c4-b1f8bf324c57"
    },
    {
        "author": "吴则礼",
        "paragraphs": [
            "攀翻聊复得晴景，抖擞貂裘季子尘。",
            "岂有好事来载酒，独怜幽鸟解唤人。",
            "二毛衰晚端不恨，五鼎宿昔元未珍。",
            "剩把小红娱老眼，他时细说淮南春。"
        ],
        "title": "次垧寻春韵",
        "id": "a30e80af-f933-40da-955b-7033fb63c553"
    },
    {
        "author": "吴则礼",
        "paragraphs": [
            "消渇茂陵端倦游，穿云踏石良未休。",
            "诸天办供林谷晓，一寺鸣钟江海秋。",
            "吾曹大是许询辈，道人岂非支遁流。",
            "莫因妻儿要归去，杖藜聊为茶铛留。"
        ],
        "title": "次周开祖游鹤林韵",
        "id": "b7f8dd77-34fb-49ea-af5a-8ec2b32e98ee"
    },
    {
        "author": "吴则礼",
        "paragraphs": [
            "十日天寒守圭窦，今朝对客何佳哉。",
            "春催江上红梅发，雪唤淮南青子来。",
            "从儿作相论句法，乞我浇馋持酒杯。",
            "半世儒冠今种种，端须拽取鼻头回。"
        ],
        "title": "客有自南徐来者云红梅已开作此",
        "id": "54867bb5-9b36-4e43-83da-ea50903c0e52"
    },
    {
        "author": "吴则礼",
        "paragraphs": [
            "玉妃从以万玉女，正倚广寒琪树柯。",
            "端怜横笛陇头罢，不恨落梅江上多。",
            "翠袖清尊知老矣，薫炉茗椀奈侬何。",
            "梦惊篷背遽如许，会唤阳春有艳歌。"
        ],
        "title": "和人梅诗",
        "id": "a76764b8-a99c-459b-a141-24eeb53cbd86"
    },
    {
        "author": "吴则礼",
        "paragraphs": [
            "青春已辞淮水湄，底物遗我堪解颐。",
            "风味不除惟白堕，典刑犹在有黄鹂。",
            "老夫只觉禅坐好，儿辈争论句法奇。",
            "到处何曾问炊米，半生人笑北湖痴。"
        ],
        "title": "怀春",
        "id": "ef03c520-3292-45ae-a5d8-070198a0d229"
    },
    {
        "author": "吴则礼",
        "paragraphs": [
            "春风如许可复奈，扶藜与子一笑怀。",
            "初缘晴日垂垂发，更为吾人细细开。",
            "莫憎白眼校尉老，快唤青州从事来。",
            "径欲寻君说幽意，夕阳故挽一枝回。"
        ],
        "title": "同圣功南园探春",
        "id": "02e335c7-8f81-426c-92c5-2822cad20089"
    },
    {
        "author": "吴则礼",
        "paragraphs": [
            "饱闻会稽道中好，未似隐几来归舟。",
            "衰鬓犹堪扶槛笑，长江故作拍天流。",
            "知容遥集几两屐，绝胜元龙百尺楼。",
            "时换薫炉办幽事，孤鸿落处有汀洲。"
        ],
        "tags": [
            "长江"
        ],
        "title": "识舟亭",
        "id": "4033c9f8-4741-4cf0-9734-b4ff1e14208d"
    },
    {
        "author": "吴则礼",
        "paragraphs": [
            "床头白羽已相亲，茗椀才尝正焙新。",
            "透出老禅三昧眼，唤醒逋客二毛身。",
            "坐闻考考赴堂鼓，起觅垂垂洗钵人。",
            "稍有黄鹂来举似，似怜老子独知真。"
        ],
        "title": "携茶过智海",
        "id": "2aaf2c80-4eb2-4f9b-b3e6-42f35f9af875"
    },
    {
        "author": "吴则礼",
        "paragraphs": [
            "枕边梦事忽蘧蘧，起着青鞋唤竹舆。",
            "投老惟堪听斋鼓，此生端愧坐儒书。",
            "十年枵腹犹堪在，一钵连床便有余。",
            "蓦直从来大舟路，横担拄杖正怜渠。"
        ],
        "title": "赴大舟投老斋",
        "id": "62e45579-1dbb-4b9d-9978-b555895a3f98"
    },
    {
        "author": "吴则礼",
        "paragraphs": [
            "暮年流落偶相亲，握臂难忘一语真。",
            "茗椀斋盂成昨梦，蒲团禅板记前身。",
            "尘埃云衲翛翛敝，岁月霜毛种种新。",
            "游戏诸天无复返，自嗟青眼更何人。"
        ],
        "title": "宣老示寂有怀",
        "id": "9a762fd9-25b1-4225-a7b7-f02835bdb126"
    },
    {
        "author": "吴则礼",
        "paragraphs": [
            "永夏追凉得午阴，扶藜仍有小丛林。",
            "应怜老子腰脚健，可是禅房花木深。",
            "卷帘高竹与佳色，隐几黄鹂供好音。",
            "更遣惊人十様锦，并浇宿昔江湖心。"
        ],
        "title": "同王子和过张氏小园",
        "id": "0b7333ee-b244-44e9-8bfe-fabd7d0a3e95"
    },
    {
        "author": "吴则礼",
        "paragraphs": [
            "小雨浑晴不作泥，老年浇舌要如饴。",
            "应怜长日只么过，故遣飞英如许奇。",
            "涧底涓涓催着屐，屋头聒聒唤支颐。",
            "孰云乌几独少味，看尽朱朱白白时。"
        ],
        "title": "书事  其一",
        "id": "682dfa21-c701-40d7-a47e-73ec3be8c015"
    },
    {
        "author": "吴则礼",
        "paragraphs": [
            "溪北溪南梅树枝，斩新华蕚出疏篱。",
            "独怜醉处锦成幄，端恨愁时雪打围。",
            "老夫不奈羽觞急，幽讨未辜春日迟。",
            "惭愧邻翁会人意，杀鸡炊黍要追随。"
        ],
        "title": "书事  其二",
        "id": "b1e7deae-755f-41d0-8719-f11c1b548b62"
    },
    {
        "author": "吴则礼",
        "paragraphs": [
            "忆昨南宫战，鶱腾实妙年。",
            "操戈万人废，受铠百城连。",
            "器敌南溟大，姿逾白璧坚。",
            "一官聊负弩，四部合磨铅。",
            "取友何蕃俊，论交鲍叔贤。",
            "未聆歌出谷，俄忽愧沉渊。",
            "识字今奚补，能诗昔谩传。",
            "且酬持钓手，那问买山钱。",
            "轩冕亦姑尔，林泉宁偶然。",
            "鸣蛙当鼓吹，短褐等貂蝉。",
            "蹭蹬甘垂翅，虺尵罢着鞭。",
            "纫兰徒自好，怀瑾复谁怜。",
            "末路成悲咤，微躯任弃捐。",
            "尘埃避乌几，香火付华颠。",
            "泫露滋篱槿，飞霜堕渚莲。",
            "幽畦方寂历，寒蝶正便嬛。",
            "挥麈晚洲外，骑鲸高浪前。",
            "尚思终夜语，独想对床眠。",
            "鴈逝闻号月，渔归觉扣舷。",
            "剧谈容促膝，痛饮或差肩。",
            "江阔尊罍净，楼空云水鲜。",
            "解衣寻窈窕，脱足弄潺湲。",
            "柁转峰峦碎，帆收橘柚圆。",
            "扪萝且扶惫，曳策毎争先。",
            "茗椀遇清赏，齐盂逄旧缘。",
            "偶拈居士句，尝悟祖师禅。",
            "风雨侵芳栋，荆榛翳石田。",
            "病宜篮舆稳，懒任角巾偏。",
            "饭共长腰米，羮分缩项鳊。",
            "故情才欵欵，只影遽翩翩。",
            "落木非淮树，残霞只楚天。",
            "感时肠屡绝，望远涕频悬。",
            "古堞哀笳动，平沙倦翼还。",
            "野流晴衮衮，汀日淡涓涓。",
            "岂谓游梁驾，来看下峡船。",
            "讵惭门有席，敢叹坐无毡。",
            "陶谢格弥老，欧虞体更妍。",
            "定应随驿使，时到草堂边。"
        ],
        "title": "寄江仲嘉",
        "id": "56db1bde-f8f8-4495-9336-42cc56e7b197"
    },
    {
        "author": "吴则礼",
        "paragraphs": [
            "白髪不奈短，青春何太奇。",
            "酒尊花雨後，茶鼎柳绵时。",
            "痩苋枯肠惯，清香老鼻知。",
            "胡床元自稳，羽扇未应迟。",
            "情话要可纪，吾人真自痴。",
            "且挥孙氏麈，更费阿弓麋。",
            "稍觉燕迎社，莫嗔莺哺儿。",
            "老夫行去国，船掠涨淮湄。"
        ],
        "title": "白髪",
        "id": "405de507-1e8d-4adb-b5ef-d598626750c4"
    },
    {
        "author": "吴则礼",
        "paragraphs": [
            "忆昨参戎幕，交情子独真。",
            "共为关塞客，各负水云身。",
            "迹远金闺藉，衣沾玉垒尘。",
            "雕鞍暮横槊，锦幄晓行春。",
            "隐几军书断，登楼陇月新。",
            "鸣笳孤障底，落鴈古河滨。",
            "鲁酒寒醅薄，燕姬翠黛频。",
            "沙场供写睇，戍角解伤神。",
            "白首投南国，青冥望北辰。",
            "山林方自屏，鸡黍复相亲。",
            "道旧嗟游楚，论文伟过秦。",
            "高标识麟鳯，壮节见松筠。",
            "陋巷无车辙，扁舟有钓纶。",
            "悲秋把黄菊，取醉堕乌巾。",
            "藜藿良易足，图书端不贫。",
            "一廛如可借，烦为辟荆榛。"
        ],
        "title": "忆昨呈元老",
        "id": "ca083ac8-131e-414d-89fc-4906694d55fa"
    },
    {
        "author": "吴则礼",
        "paragraphs": [
            "跛跛鬓毛短，娟娟春日长。",
            "繁花丽泽国，叠鼓掺渔阳。",
            "唤婢理双屩，遣儿谋一觞。",
            "惟知作寒食，那复问殊方。",
            "石鼎官芽滑，铜盆井水凉。",
            "有时拈拄杖，随意坐胡床。",
            "涏涏定巢尾，咬咬求友吭。",
            "篮舆元落眼，豆饭或撑肠。",
            "楚柁连江色，淮天着鴈行。",
            "关侬五斗粟，老子复游梁。"
        ],
        "title": "简王长元次元时复欲入都",
        "id": "655d23d9-adf2-4711-a16f-ad2d68af1d61"
    },
    {
        "author": "吴则礼",
        "paragraphs": [
            "老去龙纹匕，平生兽锦袍。",
            "端知有奇语，大雪满弓刀。"
        ],
        "title": "自太和冲雪归据鞍偶作书赠令权元凯",
        "id": "fa114e07-2f7c-4c5a-b552-d2caea200f9e"
    },
    {
        "author": "吴则礼",
        "paragraphs": [
            "疏影只横斜，覊臣真耄耋。",
            "观渠小开落，得此大梦觉。"
        ],
        "title": "仁老画梅二首  其一",
        "id": "094edd57-0a53-426e-80eb-d6ec9617373f"
    },
    {
        "author": "吴则礼",
        "paragraphs": [
            "玄牝要饱知，六出端不死。",
            "妙高一瓣香，付与毛锥子。"
        ],
        "title": "仁老画梅二首  其二",
        "id": "c81af113-c237-4bc3-a02e-e8ffc7930c5e"
    },
    {
        "author": "吴则礼",
        "paragraphs": [
            "三年放逐臣，今复得归去。",
            "梦已到南徐，船回正鸣橹。"
        ],
        "title": "予谪居荆南赋诗百余篇书为两轴丙戌夏泛舟归润道由汉阳廖明略邀予饮于郎官湖因携示之明略坚欲抄录会予舟行甚速期以他日见归不幸明略死矣此本不复可得今将可记者录之忘者将复乞于渚宫诸友然平生作语老不自已又安用如许污後人耳目乎因感而有作",
        "id": "d239e832-781a-4bfc-b176-11ef3cbc7dcf"
    },
    {
        "author": "吴则礼",
        "paragraphs": [
            "今晨讵复懒，要与阿戎谈。",
            "寒温事且置，竟论後三三。"
        ],
        "title": "怀谨常三首  其一",
        "id": "e81368a6-e67e-44ce-b031-8e8600abc178"
    },
    {
        "author": "吴则礼",
        "paragraphs": [
            "高气初不羣，咄咄端逼人。",
            "妙处欲绝倒，未怕儿辈嗔。"
        ],
        "title": "怀谨常三首  其二",
        "id": "4eb8c439-9015-481d-a200-b27cc9026f30"
    },
    {
        "author": "吴则礼",
        "paragraphs": [
            "我有铜鼎汤，快瀹龙焙香。",
            "政使浇舌本，君无问糟床。"
        ],
        "title": "怀谨常三首  其三",
        "id": "f90cbd87-3658-4a3b-bc75-4e7f2e790021"
    },
    {
        "author": "吴则礼",
        "paragraphs": [
            "吾人真铁人，畴昔已百炼。",
            "携家过残年，来吃随堂饭。"
        ],
        "title": "十二月八日携家过因胜",
        "id": "cb423d70-33af-42df-a834-cf059453e859"
    },
    {
        "author": "吴则礼",
        "paragraphs": [
            "不见虎头墨妙，聊寻燕颔将军。",
            "兴来未妨觅句，胜处端须策勋。"
        ],
        "title": "呈希道兼寄不伐  其一",
        "id": "9fcd9b53-5303-432f-93cf-88003a111cb1"
    },
    {
        "author": "吴则礼",
        "paragraphs": [
            "试问边头花柳，不忘梦处江湖。",
            "横槊要寻塞雁，磨刀仍脍河鱼。"
        ],
        "title": "呈希道兼寄不伐  其二",
        "id": "4949a782-08d9-4084-8489-78a4a7013c8f"
    },
    {
        "author": "吴则礼",
        "paragraphs": [
            "胸中岂止丘壑，更有洞庭潇湘。",
            "传语东坡居士，後来惟教江郎。"
        ],
        "tags": [
            "洞庭湖"
        ],
        "title": "书江贯道所画扇",
        "id": "3ebcef11-00f2-4667-9e4b-e38b89de50d7"
    },
    {
        "author": "吴则礼",
        "paragraphs": [
            "惠崇桃坞鹅鸭，春老不画风烟。",
            "看取团团璧月，中吞万里江天。"
        ],
        "title": "题惠崇小景扇  其一",
        "id": "6f30bf82-6738-423d-8609-e296899e6371"
    },
    {
        "author": "吴则礼",
        "paragraphs": [
            "绿鸭白鹅并戏，桃花不隔苍烟。",
            "乌去自颦孤影，断魂春水连天。"
        ],
        "title": "题惠崇小景扇  其二",
        "id": "1b594c8d-5f2e-43b4-bc26-c89a9253bf8b"
    },
    {
        "author": "吴则礼",
        "paragraphs": [
            "风雨放船不恶，淮南九月未霜。",
            "一色黄花十里，後身犹作柴桑。"
        ],
        "title": "风雨不止而夹岸黄花盛开偶成",
        "id": "9fd5bc0c-b2dd-43ec-bc07-aa2df3b8f612"
    },
    {
        "author": "吴则礼",
        "paragraphs": [
            "窥径紫苔妩丽，入门黄卷纵横。",
            "欲知个里妙处，时遣鸧鹒一鸣。"
        ],
        "title": "过宝晋斋赠元晖",
        "id": "d4273eab-77be-469b-aa5c-f49833e29432"
    },
    {
        "author": "吴则礼",
        "paragraphs": [
            "平生胸中丘壑，天公乞与覊臣。",
            "要遣毛锥举似，此事儿辈不嗔。"
        ],
        "title": "题米元晖临北苑山水",
        "id": "b041f114-4769-4164-8702-d689c893b1e5"
    },
    {
        "author": "吴则礼",
        "paragraphs": [
            "生事石田茅屋，世家青琐金銮。",
            "崇福略无王事，自惭也费县官。"
        ],
        "title": "寄介然二首  其一",
        "id": "a25f208a-8e75-441a-b493-84e9e5c4685c"
    },
    {
        "author": "吴则礼",
        "paragraphs": [
            "昨者偶持汉节，白头未识乌蛮。",
            "饱饭癯然摩腹，笑听船鼓过湾。"
        ],
        "title": "寄介然二首  其二",
        "id": "23b21863-c63d-425b-900a-4e8edbd542fb"
    },
    {
        "author": "吴则礼",
        "paragraphs": [
            "寄声吾党阿介，米贱惟有淮南。",
            "更无一语不契，前身定是同参。"
        ],
        "title": "又寄介然",
        "id": "b885e7eb-1c69-4707-a091-262ead9df901"
    },
    {
        "author": "吴则礼",
        "paragraphs": [
            "阿晖戏拈秃笔，便与北苑争雄。",
            "幻出幼舆丘壑，仍现一沤影中。"
        ],
        "title": "题吴道人庵壁间米元晖画",
        "id": "e289292f-9477-48d2-9e8e-a1b0ff1b7c73"
    },
    {
        "author": "吴则礼",
        "paragraphs": [
            "休论駞背锦模糊，且试腰间金仆姑。",
            "边头可是怜侬辈，忽作徐熙雪鴈图。"
        ],
        "title": "自太和冲雪归而旅鴈数鸣据鞍偶作书赠令权元凯",
        "id": "8a474043-c935-4cf1-8a23-8c4694a98f4b"
    },
    {
        "author": "吴则礼",
        "paragraphs": [
            "茏葱峭蒨朝日微，时出奇诡解我颐。",
            "已听胡笳有韵曲，更行摩诘无声诗。"
        ],
        "title": "太和道中和颐字韵",
        "id": "cd97f45e-d92e-44e6-a757-130098ee613e"
    },
    {
        "author": "吴则礼",
        "paragraphs": [
            "兴来下马索酒觞，雪打战袍殊未央。",
            "有底须寻戴安道，端怜吴语贺知章。"
        ],
        "title": "太和道中雪作因与诸友下马索酒快饮率尔成诗",
        "id": "24f6b757-49b7-479e-8bea-8daacd65bb23"
    },
    {
        "author": "吴则礼",
        "paragraphs": [
            "塞上归来两鬓蓬，饱知边马依北风。",
            "从他垂棘连城璧，乞我僧伽古殿红。"
        ],
        "title": "古殿珠",
        "id": "3fe0fed4-bc41-444c-8b87-3b3530505250"
    },
    {
        "author": "吴则礼",
        "paragraphs": [
            "盱眙水落秋鴈回，都梁霜薄梅花开。",
            "极知玄文不浪与，踽踽故作侯芭来。"
        ],
        "title": "简吉老",
        "id": "888c12ce-12f3-4f4c-8b37-d2e742102264"
    },
    {
        "author": "吴则礼",
        "paragraphs": [
            "江头洲渚晚阳斜，宿鴈已复取圆沙。",
            "老子尚堪巾屦在，凭君着意问梅花。"
        ],
        "title": "简友人  其一",
        "id": "d9e25e78-1003-4c4e-ac8f-7cb2403ffab9"
    },
    {
        "author": "吴则礼",
        "paragraphs": [
            "溪水遶屋初鳞鳞，溪边桃花正迎人。",
            "桃花迎人可复奈，幽事如许难具陈。"
        ],
        "title": "简友人  其二",
        "id": "16db6756-be4a-44f7-a559-4a6aac1e2a2e"
    },
    {
        "author": "吴则礼",
        "paragraphs": [
            "江山端无适俗韵，曳屐出门忘负痾。",
            "林花工办作红雨，其奈一年春老何。"
        ],
        "title": "简友人  其三",
        "id": "ef69e622-49f2-4076-8483-a037cd88c91e"
    },
    {
        "author": "吴则礼",
        "paragraphs": [
            "从来老子兴不浅，未怕霜鬓浑欲斑。",
            "安得希有大勇健，尽寻南徐江上山。"
        ],
        "title": "简友人  其四",
        "id": "e66c7476-e9d6-4a41-8355-1943752c4cfb"
    },
    {
        "author": "吴则礼",
        "paragraphs": [
            "轩轩秃髪谷城孙，有底天寒不出门。",
            "肯说今年闲贵贱，只将丘壑共人论。"
        ],
        "title": "简张子伟",
        "id": "69ff48bf-db25-4691-aba5-dadb1bc95aae"
    },
    {
        "author": "吴则礼",
        "paragraphs": [
            "帘卷秋风烛影红，少年公子倒金钟。",
            "艳歌声入流云去，肯问西邻有病翁。"
        ],
        "title": "戏简狄周臣",
        "id": "222d8854-4cb4-44f7-859f-441fc9ac5421"
    },
    {
        "author": "吴则礼",
        "paragraphs": [
            "攀缘梦境欲何为，身相从渠现五衰。",
            "任运腾腾只么过，休论跛蹶与痿羸。"
        ],
        "title": "简承天琛老",
        "id": "247d3205-3b60-45bf-8d7b-fe740aa0a777"
    },
    {
        "author": "吴则礼",
        "paragraphs": [
            "今年雪花大如许，已作淮南万点梅。",
            "北湖头白得饱饭，故为淮南风月来。"
        ],
        "title": "还山阳简相之并示炯",
        "id": "4ee1984a-4e3e-4d58-9fcf-81b4eb2e6887"
    },
    {
        "author": "吴则礼",
        "paragraphs": [
            "岸花着雨晚鲜鲜，老眼怕开真自怜。",
            "树底鸣鸠来说法，会人意处有因缘。"
        ],
        "title": "岸花",
        "id": "e28f5f4c-bfe0-458a-ab62-a73b08007f76"
    },
    {
        "author": "吴则礼",
        "paragraphs": [
            "三年窜逐去荆州，岂料重为此寺游。",
            "钟鼓山林浑好在，独惊老子雪蒙头。"
        ],
        "title": "余自离荆渚遍身生疮了无佳思至金陵舍舟登陆之朱方道游钟山",
        "id": "30f3da4a-8e7d-452d-965b-cb182bb12bc4"
    },
    {
        "author": "吴则礼",
        "paragraphs": [
            "九载星星复种种，投荒不死趋大梁。",
            "西州华屋那可见，黄鹤台南堪断肠。"
        ],
        "title": "题瓜州黄鹤台",
        "id": "5ac8ad8d-83a9-45cc-9304-6f180d10d206"
    },
    {
        "author": "吴则礼",
        "paragraphs": [
            "霜着船头八月凉，故教寒蝶韵幽芳。",
            "传语西州华屋处，端须戏取阿玄囊。"
        ],
        "title": "汴岸紫花丛生状如香囊间出黄菊于其侧",
        "id": "2e859e62-d147-4b72-87c2-93493346a897"
    },
    {
        "author": "吴则礼",
        "paragraphs": [
            "秃雪盈巾面欲黧，三间茅屋傍淮湄。",
            "北湖不道无炊米，也向衡门贴画鸡。"
        ],
        "title": "元日",
        "id": "07b9b9d8-5e33-4d80-bb42-11fec4fd47f6"
    },
    {
        "author": "吴则礼",
        "paragraphs": [
            "春尽盱眙天水昏，一年幽事要人论。",
            "阿冯端起北湖想，故遣九荂来晤言。"
        ],
        "title": "少冯得蕙二本分一见供",
        "id": "abd8ec4c-8bcd-4f81-a369-28802ac7fc8e"
    },
    {
        "author": "吴则礼",
        "paragraphs": [
            "楚橘秋高千树黄，赤湖城畔晚烟长。",
            "风尘满地麒麟老，血汗无因污锦缰。"
        ],
        "title": "次韵道辅丈荆州吟四首  其一",
        "id": "454c11b2-85ab-4216-a224-3fe160f3e630"
    },
    {
        "author": "吴则礼",
        "paragraphs": [
            "故人高枕闭柴荆，应恨平生谩一经。",
            "下榻毎怜挥白羽，挽溪仍喜得红菱。"
        ],
        "title": "次韵道辅丈荆州吟四首  其二",
        "id": "2aa07b82-fba6-4391-8ada-7cf85c77acd4"
    },
    {
        "author": "吴则礼",
        "paragraphs": [
            "田园岁晚欲榛芜，短褐苍颜与世疏。",
            "华屋徒惊栖万卷，伤心投老已捐书。"
        ],
        "title": "次韵道辅丈荆州吟四首  其三",
        "id": "a8710c91-d1e8-4751-8b55-da2e204853a0"
    },
    {
        "author": "吴则礼",
        "paragraphs": [
            "散髪南风书曲肱，衰疲真自笑无能。",
            "剧谈稍负茅檐月，强赋荆州学少陵。"
        ],
        "title": "次韵道辅丈荆州吟四首  其四",
        "id": "354fd317-d65c-4984-8bc1-747964c43a5d"
    },
    {
        "author": "吴则礼",
        "paragraphs": [
            "秃髪敢言文字工，半生端在覉旅中。",
            "君诗底物似妙丽，堕蘂起舞春蒙蒙。"
        ],
        "title": "王持中读余近诗跋以五绝因次其韵  其一",
        "id": "2494811c-9d08-4d13-952f-f238db9c0fdd"
    },
    {
        "author": "吴则礼",
        "paragraphs": [
            "羁臣未觉诗无敌，老境谁言思不羣。",
            "自有阿持提律令，且看山衲度江云。"
        ],
        "title": "王持中读余近诗跋以五绝因次其韵  其二",
        "id": "153ee0fd-0f8e-4a6d-aa95-6fae5085fc1e"
    },
    {
        "author": "吴则礼",
        "paragraphs": [
            "我句如许一生过，君诗政应万人传。",
            "但言寒温置余语，可是从来子敬贤。"
        ],
        "title": "王持中读余近诗跋以五绝因次其韵  其三",
        "id": "788dfb93-7b17-4835-99e6-ab95e340d379"
    },
    {
        "author": "吴则礼",
        "paragraphs": [
            "摩挲饱腹看飞鸿，脱屐海门篷底风。",
            "君方着足登饭颗，嗟我老矣无由同。"
        ],
        "title": "王持中读余近诗跋以五绝因次其韵  其四",
        "id": "233f67ca-97bf-471b-abae-85b82fc9c530"
    },
    {
        "author": "吴则礼",
        "paragraphs": [
            "一钱无有但觅句，百事不闻知读书。",
            "投荒归来老将死，要听孤猿聊荷锄。"
        ],
        "title": "王持中读余近诗跋以五绝因次其韵  其五",
        "id": "41342b3a-ba51-4547-bafe-b2e595f3a6f1"
    },
    {
        "author": "吴则礼",
        "paragraphs": [
            "故人已去逐飞蓬，醉墨新辞手自封。",
            "欲识暮年魂断处，从今不忍听霜钟。"
        ],
        "title": "次公卷韵",
        "id": "8984bd5e-9484-46a9-b1cb-15010dd8d208"
    },
    {
        "author": "吴则礼",
        "paragraphs": [
            "久着南冠殊未痴，长淮水暖鲚鱼肥。",
            "更无一点蔫红在，只有杨花作阵飞。"
        ],
        "title": "龟山道中",
        "id": "036af4b0-35b1-45b7-b6dc-a16cafe12a09"
    },
    {
        "author": "吴则礼",
        "paragraphs": [
            "磊磊长蒲穿巨鱼，蟹螯如臂米如珠。",
            "端怜不死与饱饭，一噫真成戏老夫。"
        ],
        "title": "高邮阻风",
        "id": "207ef9c7-66fa-4018-b3d4-443e93466323"
    },
    {
        "author": "吴则礼",
        "paragraphs": [
            "投老长亭更短亭，翩翩楚柁正关情。",
            "黄鹂要是知人意，犹作他时求友声。"
        ],
        "title": "至南京道中尚有莺声",
        "id": "d8867255-3c24-4204-bd1f-9acdb3838d5b"
    },
    {
        "author": "吴则礼",
        "paragraphs": [
            "老分符竹髪疏疏，手把南徐一纸书。",
            "端恨相望隔函谷，故应时展鳯林图。"
        ],
        "title": "题鳯林园图寄鲁公卷",
        "id": "bdb2875a-f255-469c-96dd-4884aad21be8"
    },
    {
        "author": "吴则礼",
        "paragraphs": [
            "长堤一千一百里，榆荚杨花照眼明。",
            "十载投荒真作梦，却凭乌几听莺鸣。"
        ],
        "title": "闻莺",
        "id": "d8995354-38f7-43c7-8c8c-ab11b21a6e2d"
    },
    {
        "author": "吴则礼",
        "paragraphs": [
            "付与春风不复言，个中端有玉妃魂。",
            "凭君细说枭卢事，暂借生香到酒盆。"
        ],
        "title": "次子方题游春图韵",
        "id": "464edda9-ad58-4c8e-9fec-f85ae288bdfe"
    },
    {
        "author": "吴则礼",
        "paragraphs": [
            "鸟语茅檐午梦回，柴荆寂寂掩苍苔。",
            "落红万点春江绿，归鴈空传秀句来。"
        ],
        "title": "得友人诗因寄之",
        "id": "7a1fa373-cd47-43d5-99d3-50ef6ae63d3c"
    },
    {
        "author": "吴则礼",
        "paragraphs": [
            "树底树头无落英，晴鸠得得唤晚晴。",
            "玉芽方入小分盏，故有鸧鹒来一鸣。"
        ],
        "title": "将至宋先寄相之二首  其一",
        "id": "790403f1-a1eb-4422-a313-a58dd7127193"
    },
    {
        "author": "吴则礼",
        "paragraphs": [
            "清洛日日换好怀，飞英又掠帆影来。",
            "说似同行木上坐，眼中阿相安在哉。"
        ],
        "title": "将至宋先寄相之二首  其二",
        "id": "fa679f43-aab5-4896-8f1e-dff2d3c77754"
    },
    {
        "author": "吴则礼",
        "paragraphs": [
            "荻花枫叶秋江晚，底事扁舟不肯留。",
            "浊酒共沽清夜月，空余小字落沧洲。"
        ],
        "title": "寄公卷",
        "id": "dbba7406-2981-4821-b85a-f37b4be2b9a6"
    },
    {
        "author": "吴则礼",
        "paragraphs": [
            "团栾枣熟官焙奇，浇我清秋鴈鹜池。",
            "绝闻人说宋城令，真是南丰仆射儿。"
        ],
        "title": "过宋呈曾公冕",
        "id": "bc5b7657-a710-448b-ab2c-152941718cab"
    },
    {
        "author": "吴则礼",
        "paragraphs": [
            "岁月匆匆催白髪，风尘漠漠敝青衫。",
            "早晚扁舟逐孤鴈，一江秋色挂吴帆。"
        ],
        "title": "呈陈尚志",
        "id": "4cd716f5-6ee7-4e5f-9951-abb2ef12842e"
    },
    {
        "author": "吴则礼",
        "paragraphs": [
            "池面轻风卷碧罗，残英寂寂委微波。",
            "暗香又逐落英去，奈此疏云淡月何。"
        ],
        "title": "李氏园诗",
        "id": "7395cf44-f50b-46c5-8216-272d49b6e07a"
    },
    {
        "author": "吴则礼",
        "paragraphs": [
            "今朝天气撩老夫，红杏一枝那可孤。",
            "端须羯鼓与判断，世上久觉无花奴。"
        ],
        "title": "今朝",
        "id": "8655254a-ac63-415c-872e-a8e7bc8e7b27"
    },
    {
        "author": "吴则礼",
        "paragraphs": [
            "归来脱帽但苍华，一叚风流属外家。",
            "犹有故时从事在，银钩仍落小流沙。"
        ],
        "title": "谢曹公善酒",
        "id": "aed5af85-86f3-4eb0-acf0-0cbd03a910de"
    },
    {
        "author": "吴则礼",
        "paragraphs": [
            "屋头澜翻闻布谷，惊怪儿童问饧粥。",
            "争向衡门插柳条，要遣老子知炊熟。"
        ],
        "title": "二月二十九日作",
        "id": "4043d26a-aa5e-4f89-8149-23a1730ba782"
    },
    {
        "author": "吴则礼",
        "paragraphs": [
            "鹁鸪端复唤雨来，韵此朱朱兼白白。",
            "试问游梁余几钱，今朝且作官寒食。"
        ],
        "title": "二月三十日作",
        "id": "ab85db47-7cf3-4e74-bb3c-66f793a1a308"
    },
    {
        "author": "吴则礼",
        "paragraphs": [
            "半生藜糁只么过，铁作脊梁真自强。",
            "偶烦衲子分斋钵，惭愧龟山春笋长。"
        ],
        "title": "晚饭龟山",
        "id": "293035fc-3e5d-4e54-95d0-cc2ef068a102"
    },
    {
        "author": "吴则礼",
        "paragraphs": [
            "老子端有衲子缘，独喜时时听三下。",
            "莫向诸方说久参，白头且结淮南夏。"
        ],
        "title": "四月十五日饭于因胜",
        "id": "0dccf17e-5836-4300-9943-d518bc379be4"
    },
    {
        "author": "吴则礼",
        "paragraphs": [
            "北湖头白懒觅官，只办诸方寻衲子。",
            "要拥经寮一丈炉，烦渠好作来苏水。"
        ],
        "title": "偶怀普照经寮附火寄夷白老",
        "id": "f41aba3d-485f-418f-951f-b9c088e94df5"
    },
    {
        "author": "吴则礼",
        "paragraphs": [
            "江南风雨余几信，有底淮南春事迟。",
            "凭君料理玉妃面，快作酒红生晕时。"
        ],
        "title": "贾动之盍簪堂红梅欲发作此问讯",
        "id": "1a043ad9-99fe-49c2-8d50-f9a3310a93cf"
    },
    {
        "author": "吴则礼",
        "paragraphs": [
            "梅花元不怕春寒，想见垂垂雪作团。",
            "藤枝芒屩犹堪在，试为吾人料理看。"
        ],
        "title": "探梅",
        "id": "543081b8-c998-41be-a19d-3e77e4671d34"
    },
    {
        "author": "吴则礼",
        "paragraphs": [
            "玉妃春行不落莫，授馆独有青玻璃。",
            "是身未办堕杂染，高自标致真希奇。"
        ],
        "title": "郁李甚开其花如雪以珍瓶贮之",
        "id": "0a640fff-b1cb-41c4-85c9-994bc8443ff4"
    },
    {
        "author": "吴则礼",
        "paragraphs": [
            "九年脚不踏梁宋，踽踽归来成腼颜。",
            "秃髪覉臣端饱在，淮南天遣米如山。"
        ],
        "title": "归途口占",
        "id": "ac958964-8cb5-4908-89b5-6678f3919c5c"
    },
    {
        "author": "吴则礼",
        "paragraphs": [
            "不复硉兀如堵墙，索河水甘殊未央。",
            "天工作意与一饱，端是今年春草长。"
        ],
        "title": "圃田道中牧马",
        "id": "7ea18df6-1ec4-418e-8aff-f5747a3ce4fb"
    },
    {
        "author": "吴则礼",
        "paragraphs": [
            "畴昔九死干典刑，谁言复过流光亭。",
            "关河向人两鬓老，敢与杨柳论青青。"
        ],
        "title": "流光亭",
        "id": "7b7c43c6-ddd6-44ca-a86a-3cc66e3bc839"
    },
    {
        "author": "吴则礼",
        "paragraphs": [
            "生憎长红涴浅白，只有疏影连暗香。",
            "凭君且置风月事，一笑姑为时世妆。"
        ],
        "title": "题刘常梅",
        "id": "f067e3bc-f069-4dfc-8429-b3b102cd7f9b"
    },
    {
        "author": "吴则礼",
        "paragraphs": [
            "寒林淡墨人争看，对面奇峰孰会心。",
            "可是世人唯识假，只缘清景少人寻。"
        ],
        "title": "戏嘲壁上画轴",
        "id": "d0f3ab04-e3f4-438e-9a0b-2316c31a353c"
    },
    {
        "author": "吴则礼",
        "paragraphs": [
            "湖北湖南天水寛，道人付此一毫端。",
            "魏郎得之不自供，要遗西山老眼看。"
        ],
        "title": "赋魏相之所收花光老小景",
        "id": "17c570f0-c4a1-487b-81c5-4e2fd791d95a"
    },
    {
        "author": "吴则礼",
        "paragraphs": [
            "石先戏作忍酸相，未信从来尝醋难。",
            "头毛鬅鬙面白皱，老夫笑作婴儿看。"
        ],
        "title": "又画尝醋翁",
        "id": "a48b47ea-fe4f-46ac-b3b0-4df6d32eb3e7"
    },
    {
        "author": "吴则礼",
        "paragraphs": [
            "楚州白菘大于臂，天乞吾曹作好春。",
            "北湖食来如食肉，塔里僧伽不笑人。"
        ],
        "title": "又再至山阳作",
        "id": "d0089bf9-7dd4-4d64-aae3-077eff0a0e49"
    },
    {
        "author": "吴则礼",
        "paragraphs": [
            "快烧铜鼎欹胡床，边头初试蟹眼汤。",
            "竟陵谷帘定少味，唤取阿羽来说尝。"
        ],
        "title": "清谷水煎茶",
        "id": "b3654b95-be3c-4d4a-8793-c365df2be04d"
    },
    {
        "author": "吴则礼",
        "paragraphs": [
            "掠水纤纤紫燕斜，聊凭乌几竚幽花。",
            "今年未识云腴面，且拨去年官焙芽。"
        ],
        "title": "兰皋煎茶",
        "id": "98a428b5-3cfc-4132-9f27-7534a76f504d"
    },
    {
        "author": "吴则礼",
        "paragraphs": [
            "夷白不应忘北湖，住持事繁无近书。",
            "北湖头白更馋相，何日从之听木鱼。"
        ],
        "title": "寄夷白坦然二首  其一",
        "id": "0b1f1b10-e88b-4871-b47c-81f300f55d5b"
    },
    {
        "author": "吴则礼",
        "paragraphs": [
            "北湖饭饱初不知，惟见从来方朵颐。",
            "天公大似撩我辈，不遣细和夔州诗。"
        ],
        "title": "寄夷白坦然二首  其二",
        "id": "1a2f9ffb-ebde-40f8-88df-694713a00baf"
    },
    {
        "author": "吴则礼",
        "paragraphs": [
            "从教白浪长浮天，脚跟饱踏吴江船。",
            "晋人初不知祖令，拍手施与龙山禅。"
        ],
        "title": "奉圣念老得法于大通禅师游行十年归以其法接引晋人北湖见而喜之赠一绝句",
        "id": "05b68429-a0b9-436a-81b1-c837f1ff94d2"
    },
    {
        "author": "吴则礼",
        "paragraphs": [
            "纵横古帙散绳床，卧对疏帘卷夕阳。",
            "春去残花已无迹，姢娟新绿上篔筜。"
        ],
        "title": "简航禅师",
        "id": "12f1cca9-ae17-4886-92b2-d74197503766"
    },
    {
        "author": "吴则礼",
        "paragraphs": [
            "倒街卧路谁复嗔，粥鱼斋鼓强唤人。",
            "莫疑只今五斗醉，要会从来三昧身。"
        ],
        "title": "石恪画醉僧",
        "id": "12f59683-a5aa-4150-9768-20ba614cf5cd"
    },
    {
        "author": "吴则礼",
        "paragraphs": [
            "夷白诸法只么会，不作奇奇并怪怪。",
            "人来施与僧伽禅，事到付之弥勒袋。"
        ],
        "title": "夷白",
        "id": "952a0eed-f1c4-4939-abd2-7f9a7d7aebd3"
    },
    {
        "author": "吴则礼",
        "paragraphs": [
            "去年腊雪一尺围，着处梅花如许肥。",
            "道人定复有幻法，莫遣都梁万点飞。"
        ],
        "title": "又偶作寄夷白老",
        "id": "44e45409-8df4-423a-bc15-4a66870483f0"
    },
    {
        "author": "吴则礼",
        "paragraphs": [
            "白灰如雪麒麟红，一老已打斋时钟。",
            "衲子末来且坐睡，蒲团与我作新冬。"
        ],
        "title": "坐睡",
        "id": "d8f31bc3-9998-45d5-9428-99ef0b94eafa"
    },
    {
        "author": "吴则礼",
        "paragraphs": [
            "撩天鼻孔蟠雷车，世间诸法种种坏。",
            "饱参饭後蒲团禅，北湖端为第一代。"
        ],
        "title": "舟行坐睡",
        "id": "c67b6ab9-38b7-41bf-836c-fd230d0f0b02"
    },
    {
        "author": "吴则礼",
        "paragraphs": [
            "华馆相望接使星，长淮南北已休兵。",
            "便须买酒催行乐，更觅何时是太平。"
        ],
        "title": "绝句二首  其一",
        "id": "0e081963-46f6-4d33-a7c6-fadd916fe6b0"
    },
    {
        "author": "吴则礼",
        "paragraphs": [
            "满船买了洞庭柑，雪色新裁白苎衫。",
            "唤得吴姬同一醉，春风相送过江南。"
        ],
        "tags": [
            "洞庭湖"
        ],
        "title": "绝句二首  其二",
        "id": "677c59f0-6382-4fbf-a16c-ad9600301a7d"
    },
    {
        "author": "吴则礼",
        "paragraphs": [
            "枫叶芦花满钓船，水风清处椀琴眠。",
            "觉来失却潇湘月，却问青山觅酒钱。"
        ],
        "title": "诗一首",
        "id": "e5511243-4586-4760-b18d-7bf16291b535"
    },
    {
        "author": "吴则礼",
        "paragraphs": [
            "北湖饭豆病且癯，经年不问觞为壶。",
            "谁令如许彭亨腹，时唤曲生浇老儒。",
            "此君风味美无有，会与渊明着名酒。",
            "侏儒饱死死非缔交，仍挽皤罂作寮友。",
            "堂上烛灭渠快哉，一饮一石今尘埃。",
            "此君莫遣太孤绝，更须唤取鸱夷来。",
            "老年经丘寻壑意，痿痿羸羸殊少味。",
            "惟思着句与摩挲，径就便便图一醉。"
        ],
        "title": "次竹樽韵",
        "id": "b72abb62-6feb-4d2c-9d36-d0ee9839b804"
    },
    {
        "author": "吴则礼",
        "paragraphs": [
            "老子只堪持蟹螯。"
        ],
        "title": "句",
        "id": "9e8a2066-c9b2-44d3-a518-88b49e1b1149"
    },
    {
        "author": "翁彦约",
        "paragraphs": [
            "西溪漂渺接明河，鼓棹仙人泛立波。",
            "却御长风天上去，虚舟千古插嵯峨。"
        ],
        "title": "武夷仙架船岩",
        "id": "99c6e97a-8d68-489d-b159-72254358b241"
    },
    {
        "author": "翁彦约",
        "paragraphs": [
            "辛苦支机耐寂寥，肯同嬴女只吹箫。",
            "金梭昨夜成龙去，上与天孙织绛绡。"
        ],
        "title": "武夷仙机石",
        "id": "5d8cd9bb-cf8e-4025-b3ed-de15821ddc4a"
    },
    {
        "author": "翁彦约",
        "paragraphs": [
            "仙人清磬读黄庭，长听金鸡半夜声。",
            "一夕都随黄鹤去，满巢明月白云生。"
        ],
        "title": "武夷鸡窠岩",
        "id": "82b649cd-36a9-4236-bef2-3b75a3dabaa5"
    },
    {
        "author": "翁彦约",
        "paragraphs": [
            "层峰三叠倚青冥，雾宿云飞自有程。",
            "杳霭又因关造化，故教人世验阴晴。"
        ],
        "title": "武夷三层峰",
        "id": "cef12f54-21d0-4d80-89db-82fc006b179b"
    },
    {
        "author": "翁彦约",
        "paragraphs": [
            "毛竹连云路欲迷，洞门深锁落花迟。",
            "鲁孙几度春风老，未了仙人一局棋。"
        ],
        "title": "武夷毛竹洞",
        "id": "cfa70921-6710-43f0-a5e7-40b53afb7b9b"
    },
    {
        "author": "翁彦约",
        "paragraphs": [
            "百粤尧时路未通，曲溪春水没长松。",
            "老仙台上无明月，不钓凡鱼只钓龙。"
        ],
        "title": "仙钓台",
        "id": "09102965-7549-4c72-a993-13b8de459bb1"
    },
    {
        "author": "翁彦约",
        "paragraphs": [
            "濯濯清溪九曲流，一天风露万山秋。",
            "凄清不似人间世，月槛云窗特地幽。"
        ],
        "title": "晞真馆",
        "id": "c46a2ee2-bf9c-49cb-bc45-cb7d147e2158"
    },
    {
        "author": "王绎",
        "paragraphs": [
            "高士宸居隔紫烟，洞中金阙暗相连。",
            "辅光灶冷留香壤，太素渊清涌玉泉。",
            "後夜云归雪浪湿，未明人起月华鲜。",
            "秋光不老岩前麓，到此偷闲亦自贤。"
        ],
        "title": "张公洞",
        "id": "397e34b4-90a9-4773-bc48-114781a2b455"
    },
    {
        "author": "赵令畤",
        "paragraphs": [
            "宿雨且初霁，微凉吹广庭。",
            "嘉宾忽相遇，午梦惊扣扃。",
            "长松森翠影，修竹参青冥。",
            "飘云度空急，残日穿林明。",
            "幽墙隔江浦，远屿定风舲。",
            "城市厌烦暑，山樊念伶俜。",
            "角巾代公绂，草具踰侯鲭。",
            "园实摘的皪，厨酝斟晶荧。",
            "烹鲜缩颈大，海错着器腥。",
            "笑谈得真乐，采撷逢幽馨。",
            "云阴剥初霁，夕岚收远青。",
            "窗卧忆元亮，诗成怀景升。",
            "日须河朔饮，当解高阳酲。",
            "烦襟顿忘释，嘉咏不少停。",
            "闉阇发严鼓，穹碧垂繁星。",
            "一笑跨鞍去，奚论楚人醒。"
        ],
        "title": "方叔寓龙兴仁王佛舍与公定道辅仲宝携酒肴纳凉联句十六韵",
        "id": "3352e82f-b80a-4369-8cdb-e2dcbc3b211f"
    },
    {
        "author": "赵令畤",
        "paragraphs": [
            "色映宫姝粉，香传汉殿春。",
            "团团明月魄，却赠月中人。"
        ],
        "title": "同官李仲益赠张思仲家歌人团茶因题其封",
        "id": "ea1a1496-265b-4c89-8fbd-3bd9c48d04d3"
    },
    {
        "author": "赵令畤",
        "paragraphs": [
            "坎壈中年坐废人，老来貂鼎视埃尘。",
            "铁霜带面惟忧国，机穽当前不为身。",
            "发廪已康诸县命，蠲逋一洗几年贫。",
            "归来又扫宽民奏，惭愧毫端尔许春。"
        ],
        "title": "次韵陈履常汝阴久雪赈饥",
        "id": "86d637d2-a930-4382-92da-f02315f144a7"
    },
    {
        "author": "赵令畤",
        "paragraphs": [
            "来往长安未定居，暂将僧舍当吾庐。",
            "空中说法凭铃语，枕上朝饥听木鱼。",
            "因果分明休问佛，行藏自信罢占书。",
            "眼前一物真堪羡，百尺长杨水满渠。"
        ],
        "title": "初到长安",
        "id": "d05d94b8-0627-4878-9fdd-2db6bb40b654"
    },
    {
        "author": "赵令畤",
        "paragraphs": [
            "闻道诸公置齿牙，买鞯卖展趁年华。",
            "太平起隠无遗策，空尽嵩山处士家。"
        ],
        "title": "次韵晁以道嘲陈叔易得官入京",
        "id": "21da81ae-c669-4eb1-9f57-1a54bc0faa49"
    },
    {
        "author": "赵令畤",
        "paragraphs": [
            "虽自九天分派，不与万李同林。",
            "步处雷惊电绕，空余翰墨窥寻。"
        ],
        "title": "跋太白醉草",
        "id": "757851f7-18d0-4738-bd3f-a14d11fcc152"
    },
    {
        "author": "赵令畤",
        "paragraphs": [
            "白藕作花风已秋，不堪残睡更回头。",
            "晚云带雨归飞急，去作西窗一夜愁。"
        ],
        "title": "秋",
        "id": "7f50938f-dc71-4283-86ba-e8f7d4f4b0bf"
    },
    {
        "author": "赵令畤",
        "paragraphs": [
            "三十余年一梦同，向来朝士尽沈空。",
            "如今白首趋行阙，不是当年长乐钟。"
        ],
        "title": "被责三十年蒙恩召还行在方驻跸钱塘书呈子常侍郎",
        "id": "04d3e187-8aa3-438d-8a2e-59e2d35d4b0c"
    },
    {
        "author": "赵令畤",
        "paragraphs": [
            "疏慵任过少年时，名利难交远近知。",
            "一洞落花春病酒，满楼明月夜吟诗。",
            "展编海曲菰蒲叶，杖剪嵩阳楖栗枝。",
            "却话东林拟重去，伴僧闲逸白莲池。"
        ],
        "title": "赠陈处士",
        "id": "ad56f57d-8bfb-465c-891e-e5d4cc3dec26"
    },
    {
        "author": "赵令畤",
        "paragraphs": [
            "红尘无处不諠哗，独上江楼四望赊。",
            "泥水僧归林下寺，待船人立渡头沙。",
            "云藏岛外啼猿树，竹锁桥边卖酒家。",
            "吟罢凭栏心更逸，海风吹断暮天霞。"
        ],
        "title": "江楼闲望",
        "id": "cd8b8b0d-81f5-4bfd-ba8e-ce0cc936b496"
    },
    {
        "author": "赵令畤",
        "paragraphs": [
            "乱山深处过严凝，僻静门邻物外僧。",
            "送客踏穿松径雪，煮茶敲破石池冰。",
            "朝垂帘幙寒慵卷，夜锁楼台静懒登。",
            "只待春来归上国，杖藜吟出白云层。"
        ],
        "title": "冬日居山",
        "id": "d5c37228-29b6-499a-98c2-b237d6f6d991"
    },
    {
        "author": "赵令畤",
        "paragraphs": [
            "我识之无常缩舌，君能竞病且低头。"
        ],
        "title": "句  其一",
        "id": "156c2a94-e28e-41e1-9b60-b724aa8ef348"
    },
    {
        "author": "赵令畤",
        "paragraphs": [
            "酒成碧後方堪饮，花到白来元自香。"
        ],
        "title": "句  其二",
        "id": "764d64b2-3fa0-4d2a-b017-d565f978f1e8"
    },
    {
        "author": "赵令畤",
        "paragraphs": [
            "卧听檐雨作宫商。"
        ],
        "title": "句  其三",
        "id": "2cfb5344-1b5b-47f7-85ee-5ad8c92f7cbe"
    },
    {
        "author": "赵令畤",
        "paragraphs": [
            "紫蟹黄橙知有思，天教出向夜凉时。"
        ],
        "title": "句  其四",
        "id": "9f92450f-32f7-4c96-b55f-72431ee15222"
    },
    {
        "author": "赵令畤",
        "paragraphs": [
            "羣峰竞秀尖。"
        ],
        "title": "句  其五",
        "id": "594b3136-0898-4533-a18f-d6a62340def4"
    },
    {
        "author": "释宗敏",
        "paragraphs": [
            "苎麻删补後，法律渐凌迟。",
            "一字谁褒贬，三宗绝见知。",
            "奔驰事名相，逸荡傲行持。",
            "独有芝园老，提纲继祖师。"
        ],
        "title": "谒照师塔二首  其一",
        "id": "3e8a4501-f0e5-4cd9-98ce-3d1a3e770417"
    },
    {
        "author": "释宗敏",
        "paragraphs": [
            "兵火焚诸剎，楼台化碧烟。",
            "松龛横野岸，塑像枕流泉。",
            "志述都煨烬，功名独不迁。",
            "高踪杳然梦，不觉涕潸然。"
        ],
        "title": "谒照师塔二首  其二",
        "id": "66410571-f5f5-4bac-8fa0-f91db1d36371"
    },
    {
        "author": "陆傅",
        "paragraphs": [
            "枕上吹虀醒宿酒，窗间秉烛拾残棋。"
        ],
        "title": "句  其一",
        "id": "cb186419-aaf8-4b58-aede-018b3af2029f"
    },
    {
        "author": "陆傅",
        "paragraphs": [
            "宁知小儿辈，竟坏好家居。"
        ],
        "title": "句  其二",
        "id": "774b30bc-59a0-40d9-8306-a86dac76a544"
    },
    {
        "author": "张夫人",
        "paragraphs": [
            "香散帘帏寂，尘生翰墨闲。",
            "空传三壶誉，无复内朝班。"
        ],
        "title": "哭魏夫人",
        "id": "1bbaa763-1729-4099-9a47-b51e8f1fa6e8"
    },
    {
        "author": "李湜",
        "paragraphs": [
            "迸石如散珠，穿云似流玉。"
        ],
        "title": "句",
        "id": "d4d79bb0-2493-4e4e-8bc6-1607978ceee1"
    },
    {
        "author": "茹东济",
        "paragraphs": [
            "舣棹叩朱门，雄飞处士村。",
            "诗名千古重，庙貌一方尊。",
            "绿水长溪阔，青山远岫昏。",
            "辞华谁善继，御史是曾孙。"
        ],
        "title": "题清芬阁",
        "id": "843d52af-7018-4717-a984-bcb95af81474"
    },
    {
        "author": "张元仲",
        "paragraphs": [
            "会入苍舒万斛舟，至今鼻准醮清流。",
            "君王玉辂催行驾，安得身闲伴白鸥。"
        ],
        "title": "象鼻岩",
        "id": "dac5882a-837b-4b1d-8e1f-f2f4d065df20"
    },
    {
        "author": "方叔震",
        "paragraphs": [
            "闻道越王避汉兵，窜身岩谷觊偷生。",
            "如云甲马今何在，只见良田万顷平。"
        ],
        "title": "越王城",
        "id": "2a31f77d-40ef-449e-905c-5dfe1dc04e62"
    },
    {
        "author": "秦觏",
        "paragraphs": [
            "不到王家近十年，子猷风韵亦依然。",
            "旧时朋友今何在，别後新诗谁与传。"
        ],
        "title": "赠王直方",
        "id": "aa7b03c2-644f-4444-8ddb-2baa3fcff110"
    },
    {
        "author": "秦觏",
        "paragraphs": [
            "十里荷花菡萏初，我公初置有西湖。",
            "欲将公事湖中了，见说官闲事已无。"
        ],
        "tags": [
            "西湖"
        ],
        "title": "呈东坡",
        "id": "b4c0ff99-d6ae-45d0-8f62-e282e9b0245d"
    },
    {
        "author": "秦觏",
        "paragraphs": [
            "帏幔高深夜漏长，颇从诗酒傲冰霜。",
            "烛花渐暗人初睡，金兽无烟却有香。"
        ],
        "title": "和王直方夜坐",
        "id": "014cbd84-23c7-4572-98de-c72bac549dd2"
    },
    {
        "author": "高茂华",
        "paragraphs": [
            "五年不出青门道，邂逅寻春此一回。",
            "忽忆秦川贵公子，桃花落尽合归来。"
        ],
        "title": "城东寄王越州",
        "id": "cf4c9c0e-d54c-41ff-b970-3e6e238d0070"
    },
    {
        "author": "高茂华",
        "paragraphs": [
            "中途留眼占星聚，一宿披颜觉雾收。"
        ],
        "title": "句",
        "id": "07d68500-43eb-40fb-8af9-e06bc227ce49"
    },
    {
        "author": "张庭坚",
        "paragraphs": [
            "儋耳百年经僻陋，眉山二老继驱除。"
        ],
        "title": "句",
        "id": "1aa2c056-5ff4-4ff2-8834-fdf523c9beb4"
    },
    {
        "author": "石公弼",
        "paragraphs": [
            "梢云阻日引清风，抱石盘根造物工。",
            "凌厉四时同一色，不知何岁植岩中。"
        ],
        "title": "题北山松轩",
        "id": "dd84fff0-671f-4d5b-85e9-ee8f9324a4ad"
    },
    {
        "author": "石公弼",
        "paragraphs": [
            "萦回岩岫拥高楼，饮海拏云走翠虬。",
            "欲问此台名般若，一轮明月照中秋。"
        ],
        "title": "游嘉佑院登般若台",
        "id": "5899af0b-42f9-44c5-8556-7f8d484f7860"
    },
    {
        "author": "石公弼",
        "paragraphs": [
            "岚光咫尺见山扃，候得潮来一苇轻。",
            "惨惨晚堂看日色，森森古殿对江城。",
            "风敲寒玉惊僧睡，岩落澌冰认雨声。",
            "不是平生曾到处，因缘今日此中行。"
        ],
        "title": "游日山",
        "id": "af41a5d5-fc7c-47a2-b741-4b5c7f9c7b51"
    },
    {
        "author": "石公弼",
        "paragraphs": [
            "竹引高山一线泉，细如丝发亦涓涓。",
            "莫嫌此去沧溟远，流水更听琴上弦。"
        ],
        "title": "题樗轩线泉及闻琴",
        "id": "05aaebfb-e5e7-4f52-8f2c-90df8e7b2852"
    },
    {
        "author": "石公弼",
        "paragraphs": [
            "沿磴穿岚造竹扉，一轩幽敞坐忘机。",
            "池镵琼骨容清泚，凭槛时看翡翠飞。"
        ],
        "title": "题无垢院  其一",
        "id": "71b8aa0e-12cb-4141-967f-7c444a1cf489"
    },
    {
        "author": "石公弼",
        "paragraphs": [
            "浄界曾无一点尘，风疏松竹响天真。",
            "从来此意少人会，只道林闲无至人。"
        ],
        "title": "题无垢院  其二",
        "id": "161a9631-7d11-4c7c-8f60-fab258474593"
    },
    {
        "author": "石公弼",
        "paragraphs": [
            "杖策游山寺，终朝事讨寻。",
            "地危敧石磴，殿古倚云岑。",
            "曲径行松杪，禅房过竹林。",
            "奈何幽兴在，他日更登临。"
        ],
        "title": "游巾子山诸剎",
        "id": "a2d3d8de-16ca-4598-9ad5-82b527cbbc40"
    },
    {
        "author": "赵占龟",
        "paragraphs": [
            "四枚豚犬教知书，二顷良田尽有余。",
            "鲁酒三杯棋一局，客来浑不问亲疏。"
        ],
        "title": "绝句",
        "id": "a6f41783-f3b7-41a8-aa5c-0a4312c07458"
    },
    {
        "author": "鲍慎由",
        "paragraphs": [
            "驰誉丹青有古风，笔端及我未宜蒙。",
            "云台麟阁遥相望，枉写褒公与鄂公。"
        ],
        "title": "谢传神蔡景直",
        "id": "e93f9ccd-7405-42d0-89dc-995b4d101ee2"
    },
    {
        "author": "鲍慎由",
        "paragraphs": [
            "昭回于天垂英光，跨颉历籀化大荒。",
            "烟华浓淡赋低昂，一噫万古称天章。",
            "鸾跨虬引鹄序行，洞天九九归辽阳。",
            "茫茫十二小劫长，玺完神诃命芾藏。"
        ],
        "title": "王略帖赞",
        "id": "58cccd02-89c8-498b-8700-1145a82398ef"
    },
    {
        "author": "鲍慎由",
        "paragraphs": [
            "础润雨欲作，好风每相先。",
            "萧萧清入帘，令我心洒然。",
            "闭门倦永夏，枕书日昏眠。",
            "快此风雨余，端如濯飞泉。",
            "盆山有佳趣，草木更幽妍。",
            "井华养文石，香篆横云烟。",
            "俯仰方丈间，胜事亦可怜。",
            "永怀触热子，我劳良独贤。"
        ],
        "title": "雨余",
        "id": "86cbc64d-50d6-479f-ae56-cdbc8cf3bd70"
    },
    {
        "author": "鲍慎由",
        "paragraphs": [
            "汉公事业比阿衡，纯用诗书致太平。",
            "它日何人颂功德，至今嘲笑亦诸生。"
        ],
        "title": "读汉书",
        "id": "b644b55d-94d4-40cc-9be5-0a6bd5672753"
    },
    {
        "author": "鲍慎由",
        "paragraphs": [
            "万卷堆中种眼花，睡魔亦厌夜深茶。",
            "平生不草长门赋，岂有黄金送酒家。"
        ],
        "title": "夜坐",
        "id": "144b93c7-8000-4b37-8a33-38ef91d7cdf5"
    },
    {
        "author": "鲍慎由",
        "paragraphs": [
            "白发波波尚问津，可嗟志业在经纶。",
            "十年于此纔三见，四海如公复几人。",
            "虎穴功名劳唾掌，醉乡风月且藏身。",
            "平安欲问无来使，何处荒山野水滨。"
        ],
        "title": "寄曾子开",
        "id": "ad7bab3c-92ef-4754-886f-2a6046159dc9"
    },
    {
        "author": "鲍慎由",
        "paragraphs": [
            "舟行有後先，相去能几许。",
            "铿轰金鼓声，见面不得语。",
            "水花来幽香，岸柳过疏雨。",
            "登舻各乘风，解帆会联浦。",
            "闲携小龙团，睡起就君煮。"
        ],
        "title": "与郑公华自朐山邻舟行",
        "id": "bed6afde-75c3-4c48-8fe5-6a7f344e4905"
    },
    {
        "author": "鲍慎由",
        "paragraphs": [
            "三白岁可期，一饱分已定。"
        ],
        "title": "句  其一",
        "id": "8a8e0029-17a3-4935-821f-e426a401ecd7"
    },
    {
        "author": "鲍慎由",
        "paragraphs": [
            "学诗比登仙，金膏换凡骨。"
        ],
        "title": "句  其二",
        "id": "f4dde63b-0de5-4d37-ab2a-cc60e6548676"
    },
    {
        "author": "鲍慎由",
        "paragraphs": [
            "绕树寻花得得来。"
        ],
        "title": "句  其三",
        "id": "e4c91358-9868-4e1c-816b-4b41bb3854b9"
    },
    {
        "author": "鲍慎由",
        "paragraphs": [
            "平池九曲在，春水萦碕{石弯}。"
        ],
        "title": "句  其四",
        "id": "125793cc-57c4-4948-9493-68f962ce8174"
    },
    {
        "author": "鲍辉",
        "paragraphs": [
            "下瞰波澜知海阔，仰观霄汉得天多。"
        ],
        "title": "句",
        "id": "ecd452a9-4e00-4932-a342-34dc4913c036"
    },
    {
        "author": "李谕",
        "paragraphs": [
            "但觉壶中长日月，焉知世上有风波。",
            "龙收雨雹归岩穴，僧伴烟霞宿鸟窠。"
        ],
        "title": "黄蘗寺",
        "id": "8d8b700b-b339-4c0a-a782-0779ee4a1a02"
    },
    {
        "author": "袁灼",
        "paragraphs": [
            "庆门昨夜梦熊罴，晓得明珠照凤池。",
            "却忆刘郎诗句好，海中仙果子生迟。"
        ],
        "title": "戏贺何端明得子",
        "id": "cd49c744-fd8c-442a-8b34-f72f532853bf"
    },
    {
        "author": "董行之",
        "paragraphs": [
            "頼有遗鞭在黄道，不教追骑及清尘。"
        ],
        "title": "句",
        "id": "fff268c8-e8e6-47e4-94fc-d65eff83a9c0"
    },
    {
        "author": "黄蕡",
        "paragraphs": [
            "黄栀姑且饶他咏，丹桂行须见我攀。"
        ],
        "title": "句",
        "id": "b8729117-490e-4fcb-af21-401906e3fd73"
    },
    {
        "author": "杨朏",
        "paragraphs": [
            "曾观荔枝图，几费丹青妆。",
            "能红能紫亦能绿，不能写得天然香。",
            "曾读荔枝谱，品品堪第一。",
            "较量滋味论高低，大抵闻名不闻实。",
            "我疑真宰推化工，安排百果分番红。",
            "杏梅桃李不足数，先教碌碌随春风。",
            "锦囊玉液相浑沦，百果让作东南元。",
            "别有真香与味色，一时分付荔枝轩。"
        ],
        "title": "玉泉院荔枝轩",
        "id": "3bbb29cb-a28d-4ef1-8fe4-f8fed51c619f"
    },
    {
        "author": "胡璪",
        "paragraphs": [
            "南安建邦庾岭下，小小城池坚四壁。"
        ],
        "title": "句",
        "id": "8c6a6402-73b9-4cb8-ada6-2cf728f35243"
    },
    {
        "author": "刘渭",
        "paragraphs": [
            "庶子泉寒澄雅思，阳冰篆古足清心。"
        ],
        "title": "句",
        "id": "3ce6f38b-645f-4649-95f0-78e436ca13c2"
    },
    {
        "author": "刘况",
        "paragraphs": [
            "夜观月色如银色，朝听潮音杂梵音。"
        ],
        "title": "句",
        "id": "4b559ef6-89d5-4804-99a4-09c1a078e87b"
    },
    {
        "author": "周行己",
        "paragraphs": [
            "岁暮何所思，道南咸与籍。",
            "出门泥漫漫，跬步成乖隔。",
            "人情未免俗，节物复感迫。",
            "念我江海人，纾节慕古昔。",
            "少年弄柔翰，颇谓得所适。",
            "岂有轩冕心，况自便菽麦。",
            "人生不可意，变态忽如弈。",
            "狼藉太学生，俯就科举责。",
            "居然五六载，颇不料损益。",
            "贫贱思富贵，富贵悲迫阨。",
            "所得九牛毛，置身岂良策。",
            "何如谢客儿，会稽卜佳宅。",
            "文章富贵心，山水乐幽僻。",
            "长安不可居，季冬犹絺绤。",
            "缅望悲故乡，恨无晨风翮。",
            "寒窗九转肠，纷乱不可绎。",
            "此意竟谁语，坐觉鄙吝积。",
            "不见二三子，讵可论肝膈。",
            "悠悠百世名，浩浩此生迹。",
            "离娄烛千里，盲不见咫尺。"
        ],
        "title": "忆欧段",
        "id": "6da98469-4c1f-4fc9-872d-f17d65f50b98"
    },
    {
        "author": "周行己",
        "paragraphs": [
            "有鹊衔枯枝，往往营其巢。",
            "巢成雌卵雏，雏出声嗷嗷。",
            "雌飞雄啄食，络绎日百遭。",
            "咄哉谁使汝，理也不可逃。",
            "旷旷宇宙内，顾奚独汝曹。",
            "人生结栋宇，斩木与诛茅。",
            "经营壮有室，耆艾尚勤劳。"
        ],
        "title": "营居有感",
        "id": "0810d7bf-20ad-440c-9e90-a383c1d13d01"
    },
    {
        "author": "周行己",
        "paragraphs": [
            "谁云相知好，相知亦吾累。",
            "一夕不在眼，青灯已无寐。",
            "晚定李邓交，付托足心地。",
            "嶷然诸儒中，百马逢一骥。",
            "对我怀抱豁，轩眉得深意。",
            "昨朝分手出，冠带修人事。",
            "淹留久未返，终夕念乖异。",
            "摇落庭树秋，虚窗发清吹。",
            "坐起无一欢，出门屡瞻跂。",
            "归鼓朱丝弦，复理黄卷字。",
            "弦诵虽曰乐，其如心不遂。",
            "欻欲往从君，念无晨风翅。",
            "扫地焚香坐，聊以待君至。"
        ],
        "title": "待李纯如邓子同",
        "id": "b7992de8-8e01-4cae-864e-e2e187d73dcf"
    },
    {
        "author": "周行己",
        "paragraphs": [
            "古有大隠人，不必在林薮。",
            "屠钓得贤杰，能出汉庭右。",
            "用之即为虎，信是经济手。",
            "乐生淮海来，贫窭常露肘。",
            "乃翁病风痹，粥食不到口。",
            "下帘长安市，授经供卯酉。",
            "生涯一惫轩，貌作槁木朽。",
            "胆实大于身，豪气贯牛斗。",
            "往往或下人，恐是黄石叟。",
            "屈身以伸道，此事古来有。",
            "贫贱交分薄，益见俗态丑。",
            "丈夫岂得知，事定盖棺後。",
            "与尔同一笑，聊进杯中酒。"
        ],
        "title": "题乐文仲惫轩",
        "id": "4bbb3d47-f1f9-4436-82f8-dc431d2b41fa"
    },
    {
        "author": "周行己",
        "paragraphs": [
            "种木须种松，松有四时芳。",
            "种草须种兰，兰有千里香。",
            "众木岂不大，秋至即凋伤。",
            "百草岂不好，露下纷萎黄。",
            "人生事园圃，用意各有方。",
            "不贵草木多，只贵草木良。",
            "但种松与兰，主人家道昌。"
        ],
        "title": "寄题凤翔长孙家集芳亭",
        "id": "1fb34810-efbc-480c-800a-ea250e17622b"
    },
    {
        "author": "周行己",
        "paragraphs": [
            "越鸟栖南枝，胡马依北风。",
            "人生亦怀土，安能长西东。",
            "玩公白云老，方丈凭高峰。",
            "忽为万里游，应缘来晨钟。",
            "君看伊与洛，二川日溶溶。",
            "逝者亦如此，流转何时穷。",
            "我居谢公山，天台一水通。",
            "莽莽宇宙内，那知忽相逢。",
            "尘埃识眉宇，觉我耳目聪。",
            "暂来还复去，有如无根蓬。",
            "令我长叹息，不得久相从。",
            "侧身鸡鹜羣，仰羡高飞鸿。"
        ],
        "title": "玩师求诗归台州",
        "id": "1cac9362-e68e-47cb-b289-885b909d46e8"
    },
    {
        "author": "周行己",
        "paragraphs": [
            "朝出太学门，广路长飙飞。",
            "如可缁尘微，污我如雪衣。",
            "拟足投清浄，入寺扣禅扉。",
            "遇彼赏心人，发言破夕霏。",
            "既见弥明句，乃知侯喜微。",
            "琅琅发妙语，慰此渴与饥。",
            "小卷大字书，一一各有归。",
            "更以金玉赠，万丈生光辉。",
            "日落微云收，明月满书帏。"
        ],
        "title": "奉和佛月大师",
        "id": "bc818b90-03cd-453e-a51f-18e49260919f"
    },
    {
        "author": "周行己",
        "paragraphs": [
            "永嘉人物衰，斯文久零替。",
            "学徒寡道心，日与风俗敝。",
            "我生衰敝後，上思千载事。",
            "实欲闾里间，一一蹈仁义。",
            "敬重乡人情，翻遭俗眼忌。",
            "晚得沈夫子，学问有根柢。",
            "矫矫流辈中，颇识作者意。",
            "欢然慰吾心，归此同好嗜。",
            "吾子更我听，士也贵尚志。",
            "古道自足师，不必今人贵。",
            "荼苦不异亩，熏莸不同器。",
            "所忧义理愆，何恤流俗议。",
            "进道要勇决，取与慎为计。",
            "去恶如去沙，沙尽自见底。",
            "积善如积土，土多乃成岿。",
            "读书要知道，文章实小技。",
            "子试反覆思，鄙言有深味。",
            "自非心爱合，安能吐肝肺。",
            "行行慎取之，纾节思远大。",
            "岂但劝乡闾，永为斯民頼。"
        ],
        "title": "赠沈彬老",
        "id": "2ee8bea0-598a-403b-9a3a-af0cc1b9fb87"
    },
    {
        "author": "周行己",
        "paragraphs": [
            "蛟龙吐云气，雾豹出文采。",
            "许颍有佳士，翰林风流在。",
            "吾道固多艰，明时屡危殆。",
            "嘉谷生螟蝗，稊稗劳取采。",
            "平生数万言，未料寒与馁。",
            "天生济世才，发挥必有待。",
            "伯乐一顾重，岂不价百倍。",
            "展足造青云，会见绝四海。",
            "顾我茅苇姿，谬欲渐兰茝。",
            "达人固多可，借誉饰驽猥。",
            "丈夫一相知，胸中何磊磊。",
            "愿作南山松，青青期不改。",
            "此事虽一时，风流激千载。"
        ],
        "title": "敬赠李方叔",
        "id": "6b658887-1e13-4d62-bfff-465d2e8ba047"
    },
    {
        "author": "周行己",
        "paragraphs": [
            "吾生与静侔，早无适俗器。",
            "失身挂尘网，道心日已替。",
            "今兹得肺病，自可绝人事。",
            "默观悟生理，是身同一蜕。",
            "代马无南蹄，越鸟无北翅。",
            "物各归其本，我何有于世。",
            "冠冕且罢休，养痾山水际。",
            "藉石看白云，临流鼓兰枻。",
            "百种绝念虑，优游聊卒岁。",
            "谁云病疾苦，邂逅即良计。"
        ],
        "title": "肺病",
        "id": "b9720e2c-3422-4b1a-8f5e-b07e6b37362f"
    },
    {
        "author": "周行己",
        "paragraphs": [
            "坎壈客游子，岁莫怀百忧。",
            "困若伏辕驹，未遇甘垂头。",
            "志度藴刚洁，劲气横清秋。",
            "岂事稻粱唼，比翼黄鹤游。",
            "人情憎远客，言笑怀戈矛。",
            "有道死不泯，能易匈匈不。",
            "穷当志益坚，讵逐波上鸥。",
            "有杜莫逆交，有李山阳俦。",
            "日想文义会，夫我心则休。",
            "心休日月闲，忽忽时岁遒。",
            "俗子浪嗤诟，日夕竞咆烋。",
            "圆凿事方枘，固知不相谋。",
            "我徒方外士，泛若不系舟。",
            "东西与南北，无入不优游。",
            "至此愿随俗，俛眉愧前修。",
            "驾言归去来，山寒不可留。",
            "薄俗利口实，斩斩非我侔。",
            "太息仰明月，忍作寻常流。"
        ],
        "title": "次韵李十七僧宜见过兼简杜思诚",
        "id": "038714a9-147e-4a8c-89d8-0dddacdea916"
    },
    {
        "author": "周行己",
        "paragraphs": [
            "天地不爱人，生此人之苦。",
            "吁嗟实微物，身不及毛羽。",
            "利嘴善噆肤，令人失眠睡。",
            "长夏五六月，执热不通噫。",
            "此物于是时，翾翾夸得势。",
            "一聚动亿万，翳空如坌壒。",
            "当昼即散伏，得夜乃纷会。",
            "每见灯火集，不容设帱盖。",
            "初若猬毛戢，次第缘罅隘。",
            "稍稍傍耳飞，嘤鸣欲相卖。",
            "挥拂不敢停，得便时一嘬。",
            "所欲未涓滴，已见盈腹背。",
            "舍命不畏死，忽遭一拍碎。",
            "顾我七尺躯，岂不容尔细。",
            "蜂有毒在尾，尔有毒在喙。",
            "畏尔众口多，不比蜂一虿。",
            "安得厉金商，扫荡聊一快。"
        ],
        "title": "蚊",
        "id": "8f8b5d3e-fa2a-4c43-bb3d-fbd2c3540d94"
    },
    {
        "author": "周行己",
        "paragraphs": [
            "严陵避世士，四海一钓矶。",
            "三聘非其心，独采富春薇。",
            "蒙城有静者，白首卧荆扉。",
            "筑台俯溪鸟，默玩道心微。",
            "箕踞谢官长，把竿忘是非。",
            "少年词赋场，秉笔落珠玑。",
            "投老漫假板，长啸却南归。",
            "缅怀直钩理，濯发待日晞。",
            "贫贱得肆志，富贵多危机。"
        ],
        "title": "寄题江陵李潜道钓矶",
        "id": "fd5ea9c8-1ca2-4ed2-9ba6-62b7334e39a2"
    },
    {
        "author": "周行己",
        "paragraphs": [
            "清露凝百草，四海黄叶秋。",
            "游子思故乡，中夜揽衣裘。",
            "起坐不成寐，叹息衔百忧。",
            "久客岂其愿，亦为甘旨谋。",
            "平生少年日，睥睨气食牛。",
            "秉志三皇前，展步狭九州。",
            "乃今已半百，尚有饿冻愁。",
            "生逢圣明代，不忍弃田畴。",
            "折节众士底，足为妻嫂羞。",
            "伯乐尚未遇，焉知非骅骝。",
            "观其楚越集，迥觉出辈流。",
            "有如阅武库，森然见戈矛。",
            "近者咸兴作，无乃或暗投。",
            "五车空拄腹，一饱岂易求。",
            "不如临洮子，匹马万户侯。",
            "遇合各有时，莫笑东家丘。"
        ],
        "title": "观傅公济胡志衡楚越唱和集因成短句奉赠",
        "id": "5840dc35-874b-4420-9e66-31275c5b46d4"
    },
    {
        "author": "周行己",
        "paragraphs": [
            "子卿五言法，气格厉劲秋。",
            "绵绵武功裔，尚不废箕裘。",
            "洒然落妙语，一破万古忧。",
            "文章本道德，作者通神谋。",
            "惜其命不达，白首犹饭牛。",
            "学者愿识面，或比韩荆州。",
            "儒冠真误身，未免妻子愁。",
            "长安游侠儿，生不辨田畴。",
            "儒有不黔突，此辈饫珍羞。",
            "左右夹燕赵，出入跨骐骝。",
            "富贵即称贤，宁辨清浊流。",
            "乃知读万卷，不如持尺矛。",
            "斯言虽有激，亦为智者投。",
            "古人愿执鞭，如或不可求。",
            "君看授业生，已为公与侯。",
            "飒然灌园翁，零落守旧丘。"
        ],
        "title": "复用前韵奉酬梦符学录",
        "id": "b0322704-f768-4f3f-a6a1-3c1f940bbcc3"
    },
    {
        "author": "周行己",
        "paragraphs": [
            "野人比芹子，昔献已负惭。",
            "安得长者语，借誉苦为甘。",
            "自愧敝帚姿，欲驾騧骊骖。",
            "寸进复尺退，虎穴讵得探。"
        ],
        "title": "古意赠答段公度",
        "id": "026fa481-bba3-49a7-82b0-82279e81909c"
    },
    {
        "author": "周行己",
        "paragraphs": [
            "日月欻不淹，万物纷回薄。",
            "冬索复春敷，夏茂以秋落。",
            "彼来无穷期，讵可尽酬酢。",
            "人生聊尔耳，政应如解箨。",
            "可料百年身，胡为自束缚。",
            "达人畅高情，物物各有乐。",
            "浊醪随身置，心赏悟远托。",
            "陶阮寓酒意，斯亭岂虚作。"
        ],
        "title": "寄题方氏赏心亭",
        "id": "8860d5f9-78d2-42ea-80e3-946157f99fbe"
    },
    {
        "author": "周行己",
        "paragraphs": [
            "人生如断蓬，万里忽相值。",
            "会日常苦难，别日常苦易。",
            "十年闻子名，未识已心醉。",
            "我友岂不多，爱子好心地。",
            "身小胸胆大，面目无邪气。",
            "磊磊栋梁姿，温温瑚琏器。",
            "人物衰落尽，百马逢一骥。",
            "我怀未倾倒，离别已复至。",
            "天寒霜正繁，山险道不利。",
            "君行独何为，百里求自试。",
            "愿持孝友资，发为恻隠治。",
            "上马且勿难，吾民竚嘉惠。",
            "他年庙堂上，举此亦不异。",
            "强饭数寄书，待尔慰穷悴。"
        ],
        "title": "送别",
        "id": "c488663f-3218-4fcd-8ce3-7ba3a9df5b41"
    },
    {
        "author": "周行己",
        "paragraphs": [
            "我学比棘猴，漫费三年刻。",
            "技成无所用，奔走虚南北。",
            "儒生纷逐利，雅道日衰息。",
            "乃独资章甫，取售裸人国。",
            "虽知自守重，岂若趋时得。",
            "念欲障狂澜，亮非一篑力。",
            "吁嗟且置此，徒使气填臆。",
            "与子共师友，焉得久默默。",
            "行行慎兹道，慰我日恻恻。"
        ],
        "title": "同舍刘子美将归唐作诗见贻次韵以送其行",
        "id": "44623cf3-abfd-4e93-836e-7e8ff9f59763"
    },
    {
        "author": "周行己",
        "paragraphs": [
            "是身如聚沫，如烛亦如风。",
            "奔走天地内，苦为万虑攻。",
            "陈子得先觉，水镜当胸中。",
            "异乡各为客，相看如秋鸿。",
            "扁舟忽归去，宛然此道东。",
            "我亦议远适，西入华与嵩。",
            "饮水有余乐，避烦甘百穷。",
            "相逢不可欺，偶然如飘蓬。",
            "于道各努力，千里自同风。"
        ],
        "title": "送友人东归",
        "id": "bd54786e-6786-4c43-8634-6de406a65e6c"
    },
    {
        "author": "周行己",
        "paragraphs": [
            "云横绝尘境，峻堞若绳削。",
            "羣山列培塿，众水分脉络。",
            "下瞰万瓦居，缥缈见楼阁。",
            "松风发天籁，泠然众音作。",
            "皛皛天宇清，尘襟一澄廓。"
        ],
        "title": "和郭守叔光绝境亭",
        "id": "ab9cada6-9562-4a5e-b723-a44692254d8e"
    },
    {
        "author": "周行己",
        "paragraphs": [
            "临洮少年子，白马黄金羁。",
            "醉向垆边宿，小女倩缝衣。",
            "不惜千金赠，只惜少年时。",
            "当时不行乐，过时空自悲。"
        ],
        "title": "少年子",
        "id": "2af8e725-1d2f-4a4a-81a2-08a206f5b281"
    },
    {
        "author": "周行己",
        "paragraphs": [
            "北山有高阁，暇日聊登游。",
            "临眺益惨怆，焉能写我忧。",
            "轩轩皆崭石，激激瞰溪流。",
            "野鸟时上下，白云自沈浮。",
            "徙倚事穷览，良时忽我遒。",
            "日匿西冈下，月出东岭头。",
            "寒烟没树杪，劲风夹山陬。",
            "十月客衣单，不可重迟留。",
            "缅望泾水滨，使我心悠悠。"
        ],
        "title": "北山阁",
        "id": "f97c26e6-976f-41b2-a33a-9a2b7b6a4c2b"
    },
    {
        "author": "周行己",
        "paragraphs": [
            "置酒临重阳，举觞忽不乐。",
            "忆昔登高日，亲朋盛杯酌。",
            "人事经年异，物景但如昨。",
            "生别未会遇，死别已冥漠。",
            "吾生更飘荡，四海无所着。",
            "黄花眼中见，翻令怀抱恶。",
            "莫觅四坐欢，节序正寥落。"
        ],
        "title": "九日登高有感",
        "id": "92b00344-0278-4783-87b6-07dd0de7ead5"
    },
    {
        "author": "周行己",
        "paragraphs": [
            "嫁君苦太迟，别君苦太早。",
            "官行有程期，不得暂相保。",
            "妾有嫁时衣，金缕光葳蕤。",
            "送君即远道，数日望君归。",
            "君去竟何许，君归竟何长。",
            "昔为胶与漆，今为参与商。",
            "朝看云间雁，暮看水底鱼。",
            "雁鱼过几许，何处寄君书。",
            "有食不下咽，有衣不被体。",
            "夜回九转肠，日下千行泪。",
            "阶前萱草长，奁内粉黛空。",
            "萱草不解忧，粉黛为谁容。",
            "人生若朝露，颜色岂长好。",
            "况乃怀忧愁，忧愁复易老。",
            "及春不开花，结子待何时。",
            "君在须早归，妾在长相思。",
            "妾不愿君富贵，妾只愿君贱贫。",
            "贱贫足相保，富贵多弃旧。",
            "妾不愿君成功，妾只愿君早归。",
            "早归及年少，功成妾已老。",
            "君去妾二八，容颜花莫如。",
            "肌白不着粉，色红不施朱。",
            "即今君尚未酬勋，妾年二十已有余。"
        ],
        "title": "征妇怨",
        "id": "6f5d985c-401a-4263-b01a-12cf561c7406"
    },
    {
        "author": "周行己",
        "paragraphs": [
            "杨花初生时，出在杨树枝。",
            "春风一飘荡，忽与枝柯离。",
            "去去辞本根，日月逝无期。",
            "欲南而反北，焉得定东西。",
            "忽然惊飙起，吹我云间飞。",
            "春风无定度，却送下污泥。",
            "寄谢枝与叶，邂逅复何时。",
            "我愿为树叶，复恐秋风吹我令黄萎。",
            "我愿为树枝，复恐斧斤斫我为椽榱。",
            "只愿为树根，生死长相依。"
        ],
        "title": "杨花",
        "id": "d0db0baa-4651-4036-9c3c-013eaf422d98"
    },
    {
        "author": "周行己",
        "paragraphs": [
            "太学士千数，济济多白袍。",
            "其中靡不有，令人愧遁逃。",
            "风俗且如此，焉能独守高。",
            "详择乃其道，或得贤与豪。",
            "近复失段子，呜呼命不遭。",
            "吾生得觊豁，谁能置圈牢。",
            "武或万人敌，何用学六韬。",
            "文士亦龌龊，劳心徒忉忉。",
            "利害竟何许，相去九牛毛。",
            "脱略或吾事，青松隠藜蒿。",
            "麟凤岂仰见，狐狸多叫号。",
            "如不卜清旷，乐此阮与陶。",
            "文思韩吏部，诗见杜工曹。",
            "挥麈谈风月，中夜声颾颾。",
            "往往移北山，不必反楚骚。",
            "吾道用无穷，所志各有操。",
            "或隠身幽讨，或放迹游遨。",
            "平生事已定，用心奚独劳。"
        ],
        "title": "和子同观音寺新居",
        "id": "d4b88a12-6241-4e02-b68b-bfe4347abcfd"
    },
    {
        "author": "周行己",
        "paragraphs": [
            "春风不开花，吹云翳白日。",
            "天寒食不足，江头拾芋栗。",
            "我马不敢驱，畏此霜霰密。",
            "君行当奈何，开帆转飘忽。",
            "挽舟君且住，为君一洗拂。",
            "今日此良会，他时未可必。",
            "我生锄犁手，一饭愿已毕。",
            "官曹虽强汝，今汝心若失。",
            "扁舟行亦归，还我性旷逸。",
            "骑牛不骑马，鼓腹吞溟渤。",
            "他年作霖雨，勿污我蓬荜。"
        ],
        "title": "送毕之进状元二首  其一",
        "id": "93eade69-a28b-4cf5-930d-0ba6a3f06f54"
    },
    {
        "author": "周行己",
        "paragraphs": [
            "毕髯奇男子，未识已心与。",
            "献策进英殿，脱略独豪举。",
            "二年襄阳幕，归舟岘山渚。",
            "同事三日留，时时作险语。",
            "隆准帝王孙，萧然好风度。",
            "诗书百万卷，胸中莽回互。",
            "平生苏惠州，气概颇自许。",
            "人生艰难际，政可观去处。",
            "二子经济才，用之则为虎。",
            "髯公且为客，王孙且为主。",
            "明朝各天涯，歌眉为谁妩。",
            "柁师挽舟去，回首空南浦。",
            "莫笑参军强，参军定强否。"
        ],
        "title": "送毕之进状元二首  其二",
        "id": "6c9269a1-8500-4a20-a667-0ecce579d55b"
    },
    {
        "author": "周行己",
        "paragraphs": [
            "世态纷戢戢，客愁亦不尽。",
            "坐窗木榻穿，百慨逢一哂。",
            "触眼败人意，喜事日益泯。",
            "小暑三日热，重我忧躁疢。",
            "崇朝一雨洗，意气觉清紧。",
            "焚香强起坐，曲肱听鸣蚓。",
            "出门复有观，物色相蠢蝡。",
            "危芳堕檐牙，水螾上阶楯。",
            "失势蛛坠网，得时朽蒸菌。",
            "矜飞啄泥燕，戢翼翔云隼。",
            "此理复谁论，中肠纷结缜。",
            "怀我平生好，意得如合吻。",
            "欧段屈薄宦，有如骥服靷。",
            "兖李困诸生，豪气浮海蜃。",
            "华李本达识，磊落忘畦畛。",
            "忼慨任关西，开口见肝肾。",
            "高蹈潘逸士，未能趋县尹。",
            "小王颇清修，对策如射埻。",
            "复有孙夫子，未许连车轸。",
            "聚散各异处，单车谢推引。",
            "言笑谁与欢，思逝如抽笋。",
            "作诗当晤言，为我发大辴。"
        ],
        "title": "雨中有怀",
        "id": "b2e6b4df-ce48-458d-a313-8abb86775d35"
    },
    {
        "author": "周行己",
        "paragraphs": [
            "我生不爱言，欲言令人恶。",
            "总总干坤内，抱此谁与托。",
            "昔者所亲人，今或苦荼若。",
            "生交各分离，死交已冥漠。",
            "事非固必存，千载一转脚。",
            "要知达士心，阅世等糟粕。",
            "不求万法脱，不与万法缚。",
            "索然天地中，去留如解箨。",
            "万事岂足为，而苦自结约。",
            "吾以此应世，方枘入圆凿。",
            "何当得蔡侯，飘若云中鹤。",
            "新诗近道要，如病饮良药。",
            "上言古心人，次言时道薄。",
            "落落济世志，拙者但骇愕。",
            "功名付吾子，我独甘藜藿。",
            "谁知陋巷中，箪瓢有余乐。"
        ],
        "title": "奉酬天复古风",
        "id": "3496427e-f6ce-4e3b-8da5-d5e41ca9aeec"
    },
    {
        "author": "周行己",
        "paragraphs": [
            "客思日百种，无一适所愿。",
            "入夏对灯火，坐窗如坐圈。",
            "开口畏祸机，俛首学痴钝。",
            "嘉友不在眼，相思剧方寸。",
            "晚凉策马出，豁然对清论。",
            "盈月阻良觌，欢喜论缱绻。",
            "上言得三益，次言科举困。",
            "新诗破烦想，觉人体中健。",
            "重我特特来，殷勤留一饭。",
            "促膝对夜树，萧爽无俗坌。",
            "归来劳梦侵，令人欲高遯。"
        ],
        "title": "五月二十五日晚自天寿还呈秦少章",
        "id": "90662222-4228-4b47-b727-7a33a0891ca2"
    },
    {
        "author": "周行己",
        "paragraphs": [
            "怀禄非其心，事君要以道。",
            "古来际遇间，每恨见不早。",
            "观其风云会，事业何草草。",
            "卓哉张子房，器博用殊少。",
            "恐量世主心，用此恰恰好。",
            "所以收其才，远从赤松老。",
            "富贵非利达，贫贱非枯槁。",
            "超超圣贤心，吾欣愿执扫。"
        ],
        "title": "政和丁酉罢摄乐清寓柳市庄居和林惠叔见寄",
        "id": "f82475a4-15ed-4b75-bcfa-35d5d7b321aa"
    },
    {
        "author": "周行己",
        "paragraphs": [
            "四时忽代序，靡靡无停息。",
            "白露应节降，凉飔变晨夕。",
            "闲居二十载，迁徙靡宁日。",
            "鸟鼠有巢穴，我居无定室。",
            "田园固所乏，婚嫁何当毕。",
            "贫贱难为好，仁义寡所匹。",
            "总总百年内，万事安可必。",
            "人生七十稀，我今五十一。",
            "齿发已雕丧，肌肉乏腴实。",
            "固穷吾素分，苟得鲜终吉。",
            "余年当几何，任运非得失。"
        ],
        "title": "迁居有感示二三子",
        "id": "6ac59a34-6744-418c-916e-de93ff51ee6d"
    },
    {
        "author": "周行己",
        "paragraphs": [
            "客行无缓程，悲吟无缓声。",
            "促促复促促，居家食不足。",
            "徘徊重徘徊，欲行还欲归。",
            "近怀远弗顾，强复驱车去。"
        ],
        "title": "发东阳",
        "id": "36368e18-71d5-4aab-b754-ab1c94f39c3d"
    },
    {
        "author": "周行己",
        "paragraphs": [
            "当今文伯眉阳苏，新词的皪垂明珠。",
            "我公江南独继步，名誉籍甚传清都。",
            "达人嗜好与俗异，谁欲海边逐臭夫。",
            "小生结发读书史，隠悯每愿脱世儒。",
            "几载俛首黉堂趋，争唼粱藻从羣鳬。",
            "野人鼓瑟不解竽，悠悠举目谁与娱。",
            "幸有达者黄与苏，谁复局蹐如辕驹。",
            "古来志士耻沈没，参军慷慨曳长裾。",
            "相知宁论贵贱敌，诗奏终使兰艾殊。",
            "当时仲宣亦小弱，蔡公叹其才不如。",
            "乃知士子名未立，须藉显达齿论余。",
            "婴儿失乳投母哺，当亦饮食琼浆壶。"
        ],
        "title": "寄鲁直学士",
        "id": "8976dba6-4f3c-4095-8c72-55e7508ce2ed"
    },
    {
        "author": "周行己",
        "paragraphs": [
            "天峰静者巢箕叟，着书不为牛马走。",
            "夜雨题诗寄日边，观者辟易皆缩手。",
            "呜呼大雅久不闻，吾道悠悠付林薮。",
            "伏龙凤雏人未知，腴田猥大皆稂莠。",
            "将军为志穷益坚，鲁儒虽死不更守。",
            "鹪鹏有翅须抟风，苦李当道谁开口。",
            "京师车马十二门，一日万亿无不有。",
            "吞腥啄腐何卒卒，正坐诮言芷渐滫。",
            "可怜惠施多才卿，不悟据梧瞑低首。",
            "功名浩荡怅何许，置身谋虑苦不久。",
            "盍似渊明归去来，不作折腰求五斗。",
            "饱食大人如肉山，衮衮奔驰气如吼。",
            "东山野人气亦芒，郎将自昔今独否。",
            "谁能脂韦化百炼，世态欻如屈伸肘。",
            "何时尊酒话畴昔，击节新诗意非苟。"
        ],
        "title": "次天峰居士韵奉寄",
        "id": "2afe6d65-af43-4c0e-8d44-df31b8a7d5b8"
    },
    {
        "author": "周行己",
        "paragraphs": [
            "正月二日多雪寒，京师道路无日干。",
            "巷南巷北一望隔，出门但见泥漫漫。",
            "归来危坐官屋底，日饱太仓半升米。",
            "相思更觉行路难，蒙垢何当为一洗。"
        ],
        "title": "泥雪忆志康公度元老",
        "id": "0a53463d-78de-4886-85df-90de3dc8bc93"
    },
    {
        "author": "周行己",
        "paragraphs": [
            "少陵作者今卓尔，彭泽一觞意何已。",
            "诗工酒逸觉有神，此理浪传嗤俗子。",
            "却求举选科目间，仰看有道当汗颜。",
            "闻君欲往更愁绝，归心日夜急飞湍。"
        ],
        "title": "和任昌叔寄终南之什",
        "id": "0cbab4d5-8271-4646-8f88-7b0c8395a92b"
    },
    {
        "author": "周行己",
        "paragraphs": [
            "荆南秀气有异才，我今见之欧阳子。",
            "长年读书五车过，下笔神捷风云起。",
            "一昨新书警末俗，儒衣喜好入骨髓。",
            "此君矫矫出辈流，一心本学妙达理。",
            "斯之自信谢党与，万口一律谁信尔。",
            "眼明却见法令新，四海文章尽苏氏。",
            "马羣一遇伯乐空，近拔其尤自君始。",
            "可怜平生万艰苦，及壮一官归故里。",
            "丈夫行道会有时，用心深处良独知。",
            "眼中人才不易得，凤翥龙骧非尔谁。",
            "野人一身日百谤，人笑阮痴端不痴。",
            "忆昔定交论心腹，示我青青千载期。",
            "兹事风流定不朽，谢尔纷纷轻薄儿。",
            "如此嘉会岂易得，端知聚散非人力。",
            "相期远大莫相忆，要须身健且强食。"
        ],
        "title": "送欧阳司理归荆南",
        "id": "1802f18f-f95a-4908-8235-10a488b9006f"
    },
    {
        "author": "周行己",
        "paragraphs": [
            "秋风飒飒吹寒雨，寒士畏寒不畏暑。",
            "杜陵四海无尺椽，颇思大屋连千础。",
            "大庇天下寒士寒，小利犹能及雀鼠。",
            "平生志大不小用，未解从人问科举。",
            "可怜时俗喜儇媚，此道悠悠付何所。",
            "不如归来负寒日，食芹得味绝不去。",
            "人生何处无一饭，饱卧便便腹如鼓。"
        ],
        "title": "次君陟见志韵",
        "id": "4cd2503f-e335-4814-bb84-04a7ead97f66"
    },
    {
        "author": "周行己",
        "paragraphs": [
            "秋月亭亭扬明辉，浮云一点天上飞，欻忽回阴雨四垂。",
            "人生万事亦尔为，今不行乐待何时。"
        ],
        "title": "竹枝歌上姚毅夫  其一",
        "id": "fd91b428-d216-4b56-b4a9-9255a0ba3c3b"
    },
    {
        "author": "周行己",
        "paragraphs": [
            "翠幕留夜灯烛光，主人欢娱客满堂，龙船盛酒蠡作觞。",
            "秦吹齐歌舞燕倡，夜如何其夜未央。"
        ],
        "title": "竹枝歌上姚毅夫  其二",
        "id": "d4e80524-2038-422d-8c27-68c6605b0a32"
    },
    {
        "author": "周行己",
        "paragraphs": [
            "佳人玉颜冰雪肌，宝髻绣裳光葳蕤，齐声缓歌杨柳枝。",
            "歌罢障面私自悲，坐客满堂泪沾衣。"
        ],
        "title": "竹枝歌上姚毅夫  其三",
        "id": "09fd6e4e-a611-4d0b-90bf-dcc152c4510a"
    },
    {
        "author": "周行己",
        "paragraphs": [
            "酒当毒药色当斤，人生行乐如浮云，一杯更尽客已醺。",
            "美人不用歌文君，客有相如心不春。"
        ],
        "title": "竹枝歌上姚毅夫  其四",
        "id": "f1ddca9f-b926-4fdc-b5b5-d6cf024efea7"
    },
    {
        "author": "周行己",
        "paragraphs": [
            "壶倾烛烬乐事衰，堂上歌声有余哀，主人谢客客已归。",
            "风荡重阴月还辉，皎皎千里光无亏。"
        ],
        "title": "竹枝歌上姚毅夫  其五",
        "id": "54e56321-6910-4eb0-a8d1-f135cd54c83f"
    },
    {
        "author": "周行己",
        "paragraphs": [
            "密雪沾游幕，余寒犯酒茵。",
            "坐招羣客饮，愁是独醒人。",
            "事业惭知己，衣冠媿此身。",
            "吾生自有分，休问紫姑神。"
        ],
        "title": "上元被差监酤妙觉书呈文叔二首  其一",
        "id": "57be8d98-1e1e-4f91-b5d2-4aa3f6570a53"
    },
    {
        "author": "周行己",
        "paragraphs": [
            "窃禄知踰分，论才昧所长。",
            "幸同操犊鼻，几不试渔阳。",
            "醉客或遭诟，少年来索尝。",
            "此吾稽古力，咄咄未须忙。"
        ],
        "title": "上元被差监酤妙觉书呈文叔二首  其二",
        "id": "62c261a5-85ea-488e-bfa4-e129c5dc1626"
    },
    {
        "author": "周行己",
        "paragraphs": [
            "问讯晁夫子，成州去几时。",
            "衣冠空攘攘，鬓发独丝丝。",
            "器业终难合，行藏只自知。",
            "嵩山读书处，还许寄晨炊。"
        ],
        "title": "走笔问讯晁四以道  其一",
        "id": "36a0cd96-3f58-4e39-a7e0-c9eeb05b515b"
    },
    {
        "author": "周行己",
        "paragraphs": [
            "故乡羣盗阻，不见一人来。",
            "免死依君禄，全生抵酒杯。",
            "衰年聊尔耳，吾道已焉哉。",
            "未遂鹿门去，相思日几回。"
        ],
        "title": "走笔问讯晁四以道  其二",
        "id": "94ca1e4b-619b-4944-bf6d-125221ee09b0"
    },
    {
        "author": "周行己",
        "paragraphs": [
            "楼高云隠户，秋静月侵帏。",
            "旷宇涵天界，连山轴地机。",
            "宿鸦风叶乱，归牧笛声稀。",
            "身世浮云外，人生何所依。"
        ],
        "title": "寓居娄氏楼居",
        "id": "74235f9c-4675-4099-87ba-77673a25213e"
    },
    {
        "author": "周行己",
        "paragraphs": [
            "缅怀彭泽令，从借剡溪居。",
            "水漫众流会，山连夜迳疏。",
            "闭关非避世，为道久忘书。",
            "乍惬幽栖趣，永欣尘鞅除。"
        ],
        "title": "迁居柳市有感  其一",
        "id": "c941b19e-e723-40fc-becb-574f71695730"
    },
    {
        "author": "周行己",
        "paragraphs": [
            "罗含亦有宅，洲渚启柴门。",
            "未足拒风色，犹堪隔世喧。",
            "卜居空着论，毕娶讵忘言。",
            "且折薛中券，相从篱下樽。"
        ],
        "title": "迁居柳市有感  其二",
        "id": "cc8a46d8-3a12-447d-9675-22477d5c3fe5"
    },
    {
        "author": "周行己",
        "paragraphs": [
            "卧病逾三伏，辞乡已四年。",
            "故人分禄米，邻舍贷医钱。",
            "志业其如命，行藏休问天。",
            "吾归舟已具，老去合求田。"
        ],
        "title": "卧病京师蒙少伊察院惠米因叙归怀奉呈",
        "id": "2af25dfb-35d2-4404-bb72-f63849169732"
    },
    {
        "author": "周行己",
        "paragraphs": [
            "亦有南堤宅，栖迟可寄年。",
            "免从依庑赁，剩得买邻钱。",
            "为道难逢世，知吾独是天。",
            "小桥连里巷，行日话桑田。"
        ],
        "title": "再依前韵酬少伊",
        "id": "e93b0d2c-376a-4392-98a2-35b8243084c0"
    },
    {
        "author": "周行己",
        "paragraphs": [
            "我已逾衰齿，公犹小五年。",
            "少时能作赋，平日不言钱。",
            "风采桓公雅，诗情白乐天。",
            "朝纲方有頼，未可话归田。"
        ],
        "title": "次少伊韵反招隠",
        "id": "b81bd798-02ee-4ae1-ac7b-2747c65bea32"
    },
    {
        "author": "周行己",
        "paragraphs": [
            "恂恂许御史，清誉自初年。",
            "门绝苞苴使，家惟薪菜钱。",
            "文章名盖世，忠义力回天。",
            "不为儿孙计，何须僻处田。"
        ],
        "title": "少伊察院再用年字韵宠示二篇辄复酬和一章陈德一章叙情  其一",
        "id": "bba08a08-98f7-45b4-ad78-ae42c02ef3ba"
    },
    {
        "author": "周行己",
        "paragraphs": [
            "咄咄休无頼，栖栖又一年。",
            "时从柱下史，独贷薛中钱。",
            "多病惟须药，长贫不怨天。",
            "归期无远道，犹滞稻粱田。"
        ],
        "title": "少伊察院再用年字韵宠示二篇辄复酬和一章陈德一章叙情  其二",
        "id": "0343ca19-cfa4-4545-a8de-21b8e1e0abe4"
    },
    {
        "author": "周行己",
        "paragraphs": [
            "宿雨郊原润，新晴禾黍香。",
            "天高晨气静，地阔野风凉。",
            "忽忽忧羣盗，悁悁怀故乡。",
            "摄官聊免死，何敢论行藏。"
        ],
        "title": "雨後晨出荥泽道中寄嘉仲明府",
        "id": "77a37306-2cfb-448d-b0a7-d2beadf3ff2a"
    },
    {
        "author": "周行己",
        "paragraphs": [
            "已解陈蕃榻，仍留杜甫亭。",
            "饱闻期月政，愿受一廛氓。",
            "万事尊中酒，余年水上萍。",
            "依投知有地，流转任浮生。"
        ],
        "title": "谢嘉仲相招寄居荥泽",
        "id": "95ca0cc8-6127-4d14-8a4c-650343dba8f0"
    },
    {
        "author": "周行己",
        "paragraphs": [
            "新恩好骥子，门户有辉光。",
            "昏宦通三世，山川共一方。",
            "拜亲今绿绶，传业自青缃。",
            "买宅如来此，相从及早凉。"
        ],
        "title": "送李子兴新第归宁",
        "id": "1aadcaab-1ec2-4ca0-b659-3cf59276bb72"
    },
    {
        "author": "周行己",
        "paragraphs": [
            "闻道新亭好，开轩四望虚。",
            "葱葱佳气合，衮衮众山趣。",
            "野鸟来还去，浮云卷却舒。",
            "登临富幽兴，应不羡陶朱。"
        ],
        "title": "寄题江南李氏四照亭",
        "id": "d541d422-0888-44b0-b8b3-e3e167e842ad"
    },
    {
        "author": "周行己",
        "paragraphs": [
            "皛皛平川静，晖晖寒食曛。",
            "连山荒白草，属地乱黄云。",
            "岁晚关心事，天边为客身。",
            "扁舟终不恶，奔走失吾真。"
        ],
        "title": "道中有感",
        "id": "5e8e8f9e-361b-482a-8b0f-7765622e78e6"
    },
    {
        "author": "周行己",
        "paragraphs": [
            "痴拙时无用，归来老罢休。",
            "夜寒为客梦，岁晚异乡愁。",
            "鸟有南枝宿，川皆东海流。",
            "凭高望归路，云重失沧洲。"
        ],
        "title": "次渠仅老韵四首  其一",
        "id": "1ac20437-cdc5-4b4c-9544-52fca15c029e"
    },
    {
        "author": "周行己",
        "paragraphs": [
            "世事人情了，年华鬓发侵。",
            "平生忧国泪，老去恋乡心。",
            "四壁家千里，三秋书万金。",
            "号寒小儿子，念汝故情深。"
        ],
        "title": "次渠仅老韵四首  其二",
        "id": "32b752f0-fdaf-40d7-9817-a565c718bbde"
    },
    {
        "author": "周行己",
        "paragraphs": [
            "鸟暮已归宿，吾今行亦休。",
            "百年能几许，万事不胜愁。",
            "贫贱须行乐，功名可枕流。",
            "鲈鱼秋兴远，风起白苹洲。"
        ],
        "title": "次渠仅老韵四首  其三",
        "id": "077152eb-f37a-45cc-9eb8-e697ec18f364"
    },
    {
        "author": "周行己",
        "paragraphs": [
            "忧患功名晚，尘劳岁月侵。",
            "愁来无与语，老去独伤心。",
            "不复周公梦，宁须季子金。",
            "题诗凭遣兴，情极恐言深。"
        ],
        "title": "次渠仅老韵四首  其四",
        "id": "b6c3658e-f2a7-4986-b9c5-ba555c9c36c6"
    },
    {
        "author": "周行己",
        "paragraphs": [
            "已罢仍侨寓，虽贫强客羞。",
            "闲居非素隠，高卧得清秋。",
            "故国今何在，他乡未免忧。",
            "为儒生用拙，老去更宜休。"
        ],
        "title": "次李荥泽韵",
        "id": "4b809ddb-3efa-4156-a358-9ff0191072c1"
    },
    {
        "author": "周行己",
        "paragraphs": [
            "尘埃得古寺，突兀乱山中。",
            "叠径僧居僻，悬崖鸟道通。",
            "塞云常雨雪，山木自多风。",
            "万事浮生外，心花发暮钟。"
        ],
        "title": "宿大足寺",
        "id": "b9a49d06-2ced-4072-b6c5-41bb78bbbdb0"
    },
    {
        "author": "周行己",
        "paragraphs": [
            "艰难惟义重，去住各愁深。",
            "乔木迷归梦，孤帆伴客吟。",
            "相看忧国泪，独立望乡心。",
            "到日如无事，来书速寄音。"
        ],
        "title": "送左与言赴杭司录",
        "id": "9e43cccd-6031-44a4-b255-2d0530ae5eb3"
    },
    {
        "author": "周行己",
        "paragraphs": [
            "萧寺来人少，祇林过雨清。",
            "日光微破影，云色未全晴。",
            "久客嗟殊俗，中年哭後生。",
            "庭前空柏子，此意复谁明。"
        ],
        "title": "晨至石碣院时丧女殡此院二首  其一",
        "id": "93a1fe2c-bafa-475c-8e22-0be7d0335982"
    },
    {
        "author": "周行己",
        "paragraphs": [
            "晓色初明野，云容尚隠林。",
            "蒿莱三径拙，鸟雀一枝深。",
            "忧患他乡泪，淹留故国心。",
            "平生丘壑趣，衰谢媿同襟。"
        ],
        "title": "晨至石碣院时丧女殡此院二首  其二",
        "id": "e8e4bb8a-d9ef-43d1-8c15-2f052a2aeda0"
    },
    {
        "author": "周行己",
        "paragraphs": [
            "王氏青箱学，名家千里驹。",
            "朝廷求士急，吾子应时须。",
            "上第人皆有，高才世久虚。",
            "别君谁暖眼，书信莫令疏。"
        ],
        "title": "送王天粹登第归",
        "id": "3b7e5c88-d56c-4ac6-8579-d51f4414bde2"
    },
    {
        "author": "周行己",
        "paragraphs": [
            "摄邑聊观政，无才可及人。",
            "案书捐吏役，檐日遂吾真。",
            "听说桑麻好，欢言雨露新。",
            "贫居愿时熟，聊试甑中尘。"
        ],
        "title": "奉和林惠叔  其一",
        "id": "5072bc7d-e036-4981-815c-92de51e6c0a2"
    },
    {
        "author": "周行己",
        "paragraphs": [
            "世间同大宅，何处是安居。",
            "卧地有知足，栖巢亦晏如。",
            "松楸怀旧隠，城市远先庐。",
            "衰病难堪责，交游喜渐疏。"
        ],
        "title": "奉和林惠叔  其二",
        "id": "fa18d3ff-cdec-4ce5-8a0f-257b47ede97f"
    },
    {
        "author": "周行己",
        "paragraphs": [
            "王子吹箫处，孤城城上台。",
            "回回众山入，隠隠一川来。",
            "花草三春合，轩窗四面开。",
            "得官兼吏隠，端复谢尘埃。"
        ],
        "title": "书王仲元都巡城上小亭",
        "id": "7866cf40-1b21-42fa-b728-b84fddea6722"
    },
    {
        "author": "周行己",
        "paragraphs": [
            "人世剎那顷，汝身能几秋。",
            "一生如梦了，万事盖棺休。",
            "年老不禁哭，夜长都是愁。",
            "弃置复弃置，千古共山丘。"
        ],
        "title": "原武丧女有感  其一",
        "id": "5e1f08eb-fb56-492b-b0fc-1cc62369503a"
    },
    {
        "author": "周行己",
        "paragraphs": [
            "飘零同逆旅，生死异前途。",
            "恩爱此生断，声容昨梦余。",
            "幻身今堕甑，戏事已陈刍。",
            "寂灭真为乐，劳劳得尔如。"
        ],
        "title": "原武丧女有感  其二",
        "id": "4e23356c-6364-49ea-8535-578435744061"
    },
    {
        "author": "周行己",
        "paragraphs": [
            "清晚搔头望，晴天已不同。",
            "霁烟才冉冉，雨意却蒙蒙。",
            "为客艰难里，思亲涕泪中。",
            "独凭心事在，倚杖看秋鸿。"
        ],
        "title": "秋霁分韵得中字",
        "id": "ebdf727f-84a7-4532-baf5-1430e23b19fc"
    },
    {
        "author": "周行己",
        "paragraphs": [
            "野步春郊浄，佳游病眼开。",
            "风流可怜柳，零落不堪梅。",
            "水接仙舟泛，山纡俗驾回。",
            "归欤月已没，余兴更登台。"
        ],
        "title": "春日郊行",
        "id": "10eb7815-1a71-47c0-93b9-d6c597dee584"
    },
    {
        "author": "周行己",
        "paragraphs": [
            "滞雨春惟冷，端忧夜更长。",
            "曲肱思已乱，如面世难防。",
            "捷报闻平寇，安书喜到乡。",
            "鹿门心未遂，谁与论行藏。"
        ],
        "title": "闻官军捷报呈彦升时仲",
        "id": "2a87833d-4bdd-4f44-9828-f172ca790f37"
    },
    {
        "author": "周行己",
        "paragraphs": [
            "仙系苏门远，英流富绪长。",
            "胚胎潜间气，庭玉焕祥光。",
            "永日辉南陆，融风丽北堂。",
            "彩余长命缕，香剩浴兰汤。",
            "丹穴皆威凤，荆山必豫章。",
            "精神森秀发，器质俨温良。",
            "懿学传经济，嘉猷合赞襄。",
            "庆流多显赫，筮仕早腾骧。",
            "游刃无间剧，提衡绝否臧。",
            "高情熏爱日，劲节肃清霜。",
            "暂借朱轓出，行看皂纛扬。",
            "颂声喧道路，舆望属岩廊。",
            "时遇生申旦，官临指李乡。",
            "众真金阙奏，满郡玉炉香。",
            "强仕春秋富，昌朝事业芳。",
            "臣千君万寿，赓载济时芳。"
        ],
        "title": "寿郡守",
        "id": "3122d0c6-b97e-4924-b24c-54db6ec5b7a2"
    },
    {
        "author": "周行己",
        "paragraphs": [
            "嗷嗷忧旱魃，恳恳叩神祠。",
            "自疏官多旷，无辜岁莫饥。",
            "奇峰俄变黑，甘液遽如筛。",
            "雷电宁无物，风云自有师。",
            "荒郊回沃壤，荣穗发萎枝。",
            "摄邑乖为政，同僚实副时。",
            "民心惟礼义，邦本系安危。",
            "食足无他事，恩余及我私。",
            "白看云子粒，滑想杜陵匙。",
            "拂拭莱芜甑，香炊定可期。"
        ],
        "title": "原武祈雨有应呈诸同僚",
        "id": "529b0152-4787-4d78-a74a-7f9e000b9e1f"
    },
    {
        "author": "周行己",
        "paragraphs": [
            "三甲三壬五福俱，胸中落落贮琼琚。",
            "池塘芳草诗情远，富贵浮云世事疏。",
            "一郡寿炉熏爱日，层霄仙籍寄真书。",
            "君王万亿臣千亿，永作天官拱帝居。"
        ],
        "title": "寿沈守",
        "id": "229be6ee-c850-4a72-9436-dc5119ec2780"
    },
    {
        "author": "周行己",
        "paragraphs": [
            "皇天佑德必生贤，尊主功高五帝前。",
            "岳骨昴精来间气，彭龄聃寿与遐年。",
            "远无忧患身先退，近有湖山乐更全。",
            "祇恐苍生须谢傅，每闻人诵衮衣篇。"
        ],
        "title": "寿时相三首  其一",
        "id": "fffde8ff-b321-4a8d-b733-ef3b01d69db0"
    },
    {
        "author": "周行己",
        "paragraphs": [
            "每闻人诵衮衣篇，又值君臣庆会年。",
            "腊雪已先调鼎实，春风还是作霖天。",
            "经纶道自心源出，损益时随世变迁。",
            "当宁旰宵怀旧德，非公谁与济商川。"
        ],
        "title": "寿时相三首  其二",
        "id": "80a32684-ebdf-47cd-91b4-7b1254b09265"
    },
    {
        "author": "周行己",
        "paragraphs": [
            "非公谁与济商川，年德俱隆文武全。",
            "省事省官民自定，足兵足食务当先。",
            "烹鲜取治惟无扰，置器期安在不偏。",
            "公寿且千君且万，四方永永乐尧年。"
        ],
        "title": "寿时相三首  其三",
        "id": "376d39ed-fbfa-437a-97df-547ee63117d1"
    },
    {
        "author": "周行己",
        "paragraphs": [
            "倦云小息五公山，来往扁舟胜据鞍。",
            "强饭未能追马革，寄餐端恐识猪肝。",
            "山泉周匝流清泚，古木森罗照屈蟠。",
            "独卧北窗怀太古，元无一物到门阑。"
        ],
        "title": "次僧昙隠谢见临韵二首  其一",
        "id": "c963c4fd-8929-4f14-9046-c1466f5f8c0b"
    },
    {
        "author": "周行己",
        "paragraphs": [
            "隐迹僧居无所为，蒲团曲几面清池。",
            "一身有累须三迳，万物无私各四时。",
            "心与溪山相宛转，事随尘世漫纷披。",
            "山中不用诗招隠，已约施岩采紫芝。"
        ],
        "title": "次僧昙隠谢见临韵二首  其二",
        "id": "941addc5-f177-4c6a-92cd-113a42872c08"
    },
    {
        "author": "周行己",
        "paragraphs": [
            "少日称豪弓马场，时平不复戍渔阳。",
            "引杯看剑夜云黑，横槊赋诗寒日黄。",
            "霜落草枯闲战骑，位卑禄薄困征商。",
            "白头未试吴王妓，杨柳萧萧古道傍。"
        ],
        "title": "几山出示阳桥唱和诸什窃慨英才之沈寂光景之流迈因两次其韵皆以少日为篇首一以赠监镇孙和仲一以赠知丞苗几山云  其一",
        "id": "100703e6-a027-4954-83df-dbec2688b153"
    },
    {
        "author": "周行己",
        "paragraphs": [
            "少日称豪笔砚场，一官家近住河阳。",
            "人情易变春云薄，世故饱谙秋鬓黄。",
            "寒日苍凉临迥野，浩歌悲壮激哀商。",
            "时平民乐官无事，醉倒题诗舞袖傍。"
        ],
        "title": "几山出示阳桥唱和诸什窃慨英才之沈寂光景之流迈因两次其韵皆以少日为篇首一以赠监镇孙和仲一以赠知丞苗几山云  其二",
        "id": "0275f13e-e683-4637-826b-76939ae8d573"
    },
    {
        "author": "周行己",
        "paragraphs": [
            "万事都将笑一场，不如载酒访高阳。",
            "冻消地面可怜绿，日暖杨枝无奈黄。",
            "尚德久从君子鲁，言诗仍有起予商。",
            "太平无事闲居乐，且醉高楼大道傍。"
        ],
        "title": "子固嘉夫相过观几山唱和",
        "id": "2b113424-d702-40ed-8a07-263484539ea5"
    },
    {
        "author": "周行己",
        "paragraphs": [
            "老年不入少年场，不似当时在洛阳。",
            "福善坡头回曳练，石家寺里看姚黄。",
            "春风杨柳东西陌，古道楼台南北商。",
            "流落如今归未得，白头憔悴卷城傍。"
        ],
        "title": "再和子固",
        "id": "b1ab2b85-91d0-4cde-995f-376da46a101d"
    },
    {
        "author": "周行己",
        "paragraphs": [
            "烂烂双瞳掣电光，照人皮里有秋阳。",
            "谁将鼠腊同苍璧，枉把盐车服乘黄。",
            "合有猷谋陈稷契，即看灏噩继周商。",
            "近来佳句惊人甚，敢并蒹葭玉树傍。"
        ],
        "title": "嘉夫再有冰玉交辉佳句复和酬报",
        "id": "9725084b-5360-499d-ba1d-c51c87ace14a"
    },
    {
        "author": "周行己",
        "paragraphs": [
            "杜曲林泉可寄年，功名富贵有危颠。",
            "囊中佳句浑轻与，海内名方莫浪传。",
            "赤脚拏舟能楚些，明眸度曲解回旋。",
            "且过叔度留终日，未问他年骑锦鞯。"
        ],
        "title": "和李文叔见招",
        "id": "b16a20ad-7280-404a-8b1c-ac724c4f807e"
    },
    {
        "author": "周行己",
        "paragraphs": [
            "事业功名看百年，千杯醉墨谩张颠。",
            "关西夫子时方弃，稷下诸儒谁与传。",
            "契阔十年纔道旧，间关千里又言旋。",
            "飘萍断梗无根柢，愁唤羸童理破鞯。"
        ],
        "title": "再和文叔",
        "id": "303b2368-69d4-44a8-a4fc-60ce802dd07e"
    },
    {
        "author": "周行己",
        "paragraphs": [
            "白首遑遑谩世忧，我今问米下扬州。",
            "支离病骨难堪暑，浩荡归心不待秋。",
            "兵火雕零余故里，功名衰谢独扁舟。",
            "腐儒老死终无用，收拾纶竿好去休。"
        ],
        "title": "病中思归呈千之十七兄",
        "id": "1b19b173-746b-45fe-9ace-2b36e46fece2"
    },
    {
        "author": "周行己",
        "paragraphs": [
            "故乡何处海东头，地尽东南最胜州。",
            "水陆归程几百驿，风尘回首恰三秋。",
            "无才北使能降敌，决意东归已办舟。",
            "去国不缘明主弃，只缘多病更宜休。"
        ],
        "title": "再用前韵趣归",
        "id": "9780ae15-bf44-4016-903e-221427d6e6d9"
    },
    {
        "author": "周行己",
        "paragraphs": [
            "春雨秋风无尽期，鸢飞鱼跃各天机。",
            "年光逝水催前浪，世事浮云换白衣。",
            "草木变衰知节改，田园芜没要吾归。",
            "人生万事惟心可，真处何妨世俗讥。"
        ],
        "title": "和孙德平病秋思归",
        "id": "c6452013-22ff-4c1d-901c-3bce5ea336a4"
    },
    {
        "author": "周行己",
        "paragraphs": [
            "陆沈僚底惘骙瞿，玩世滑稽常自如。",
            "鞍马犹堪供矍铄，功名谁复念居诸。",
            "胸怀金玉天知我，仕宦风波丞负予。",
            "尊酒夜阑听软语，清谈笑嚯极羣书。"
        ],
        "title": "奉和知丞苗几山",
        "id": "06bf93bc-8d8f-43d5-9671-2b3229850674"
    },
    {
        "author": "周行己",
        "paragraphs": [
            "布谷催耕候已深，骄阳未肯化为霖。",
            "一年铃阁传斋禁，三月花时负赏心。",
            "空谷灵湫能奋响，丛祠古木已成阴。",
            "侏儒饱死浑无计，属耳颓墙听雨音。"
        ],
        "title": "和使君闵雨",
        "id": "9238f5ad-50db-4bc0-b7f4-ba200cf5f11b"
    },
    {
        "author": "周行己",
        "paragraphs": [
            "城北城南春渺然，幅巾藜杖望晴天。",
            "何须多事途穷哭，莫倚高才瓮下眠。",
            "渭水来从鸟鼠穴，陇山真接首阳巅。",
            "登临未尽牛羊下，安得羲和叱驭旋。"
        ],
        "title": "次胡志衡韵",
        "id": "cadf9b47-cdbf-45a5-845f-bc917962bf96"
    },
    {
        "author": "周行己",
        "paragraphs": [
            "十年尘土送春衣，每见春风忆翠微。",
            "射策决科知已误，求田问舍早须归。",
            "人生岂料长身健，行李还应与愿违。",
            "遥望故山心独往，杖藜三叹暮云飞。"
        ],
        "title": "和蔡八十约同归",
        "id": "7fe19218-3a19-4aeb-b0aa-6682a4463c22"
    },
    {
        "author": "周行己",
        "paragraphs": [
            "闻说寻山意已清，况逢佳客作山行。",
            "百年心事同杯酒，万里春风出帝城。",
            "秋燕欲归栖集稳，春鸥无事往来轻。",
            "风流定是输陶谢，应笑痴人似步兵。"
        ],
        "title": "再和蔡八十约归",
        "id": "51e23eff-f47e-4daf-ace3-9c7c5f3a9415"
    },
    {
        "author": "周行己",
        "paragraphs": [
            "小雨滋春态，余花落晚香。",
            "扁舟还独往，谁与论行藏。"
        ],
        "title": "兰溪驿",
        "id": "e8cf1205-2b5b-4bdd-ad1a-3ce3e9b1c706"
    },
    {
        "author": "周行己",
        "paragraphs": [
            "易简干坤理，和平兆庶情。",
            "谁知为帝力，万国自生成。"
        ],
        "title": "姑射仙人",
        "id": "931e47a0-5529-4e74-a96d-a1e3a11e2fa5"
    },
    {
        "author": "周行己",
        "paragraphs": [
            "秀润瞻眉宇，清真接话言。",
            "端能愈吾疾，已觉意超然。"
        ],
        "title": "鲁直帖",
        "id": "522c2e0a-fa69-410e-9096-57de741aa48e"
    },
    {
        "author": "周行己",
        "paragraphs": [
            "铁面黄犀骨，霜髭灿猬毛。",
            "晚年聊混俗，犹不废称豪。"
        ],
        "title": "李端叔帖",
        "id": "8c108edf-7b07-429f-840d-317575366208"
    },
    {
        "author": "周行己",
        "paragraphs": [
            "戏事刍陈子，浮生甑堕休。",
            "遗音余翰墨，人尚想风流。"
        ],
        "title": "米元章帖",
        "id": "61e68465-f65b-407e-a7f3-202e861d26f2"
    },
    {
        "author": "周行己",
        "paragraphs": [
            "绝庐高隠白云间，德行人知是闵颜。",
            "侧席求贤新诏黑，肯教夫子久居山。"
        ],
        "title": "和丁忠节三首  其一",
        "id": "ac985ebe-1d1e-481f-9ebc-9fefcd058a25"
    },
    {
        "author": "周行己",
        "paragraphs": [
            "七十稀年几许闲，星星鬓发半衰颜。",
            "寸心灰尽周公梦，不恋朝衣只恋山。"
        ],
        "title": "和丁忠节三首  其二",
        "id": "3d737196-d932-47e3-9f7a-a79263953396"
    },
    {
        "author": "周行己",
        "paragraphs": [
            "大儒出处自无心，调燮功高利物深。",
            "用舍行藏皆是道，不分朝市与山林。"
        ],
        "title": "和丁忠节三首  其三",
        "id": "c9d1b873-f29f-44a1-8c62-1697e2636d17"
    },
    {
        "author": "周行己",
        "paragraphs": [
            "海雁年年自往来，迢迢此去几时回。",
            "春风满路真消息，应是桃花处处开。"
        ],
        "title": "送禅照大师四首  其一",
        "id": "305b61bf-9b86-49cc-9273-7827b946dd04"
    },
    {
        "author": "周行己",
        "paragraphs": [
            "千峰如画不安排，的的天然更莫猜。",
            "草碧花红春鸟叫，此中何处问如来。"
        ],
        "title": "送禅照大师四首  其二",
        "id": "ff2b487a-3728-435c-ab25-b8e6460dc9c0"
    },
    {
        "author": "周行己",
        "paragraphs": [
            "行行识取灵岩路，多少游人只么回。",
            "门前有个擎天柱，千万归时带取来。"
        ],
        "title": "送禅照大师四首  其三",
        "id": "6eb400dc-a2ef-4a65-bc0c-8935cafc28f0"
    },
    {
        "author": "周行己",
        "paragraphs": [
            "脱却多年破草鞋，脚根步步踏如来。",
            "昔人根钝真堪笑，直待血流方始回。"
        ],
        "title": "送禅照大师四首  其四",
        "id": "25788043-9921-48dc-94b0-fef25fabf04b"
    },
    {
        "author": "周行己",
        "paragraphs": [
            "幕下胸中水镜寒，否臧定不失毫端。",
            "要知四海皆兄弟，莫作前人青白看。"
        ],
        "title": "知赵鼎臣赠吕令二首  其一",
        "id": "e4b49e1c-102c-4643-9272-45d069091b25"
    },
    {
        "author": "周行己",
        "paragraphs": [
            "坐衙官似坐禅僧，万物风行自饮冰。",
            "纵解他心无所得，不知何处计才能。"
        ],
        "title": "知赵鼎臣赠吕令二首  其二",
        "id": "1a61bdff-ac1c-488d-8424-b70b2618a3ed"
    },
    {
        "author": "周行己",
        "paragraphs": [
            "楷公不见十三年，何处高谈洞下禅。",
            "禅里相思无是处，不相思处有谁传。"
        ],
        "title": "偶书楷老帖後",
        "id": "03b6c9e1-22b1-4fdc-8478-45b648cfbf59"
    },
    {
        "author": "周行己",
        "paragraphs": [
            "送春小雨作轻凉，碧瓦鳞鳞动霁光。",
            "紫燕衔泥归旧屋，黄蜂采蜜度斜阳。"
        ],
        "title": "春日五首  其一",
        "id": "f043db3e-66b1-4aab-8631-7832c8d67a3b"
    },
    {
        "author": "周行己",
        "paragraphs": [
            "小窗午枕梦初醒，特特来寻春径行。",
            "晴日暖风无俗客，岸巾柳底听新鶑。"
        ],
        "title": "春日五首  其二",
        "id": "663505da-accc-4b21-a37a-075886bf884e"
    },
    {
        "author": "周行己",
        "paragraphs": [
            "蛱蝶寻花经竹过，蜘蛛结网趁丝行。",
            "檐前翻翼频来燕，叶底窥人欲去鶑。"
        ],
        "title": "春日五首  其三",
        "id": "2150df5a-3d89-45dd-9adb-175c4e684f2d"
    },
    {
        "author": "周行己",
        "paragraphs": [
            "深院回廊春日长，晴丝冉冉暖浮光。",
            "五株恰似陶彭泽，满县愧尔潘河阳。"
        ],
        "title": "春日五首  其四",
        "id": "c7b5d56b-43bb-4c18-af84-b25bd9e9fcda"
    },
    {
        "author": "周行己",
        "paragraphs": [
            "无頼春物恼人愁，百年心事信沈浮。",
            "何时买得会稽宅，蜡屐自作乌衣游。"
        ],
        "title": "春日五首  其五",
        "id": "27e3fad1-b36a-4ae1-9e96-7085c32a3baa"
    },
    {
        "author": "周行己",
        "paragraphs": [
            "正月一日思悠哉，水边尽日意迟回。",
            "岂无俗人一杯酒，不作区区城里来。"
        ],
        "title": "元日同麻万纪王振叔行南寺五首  其一",
        "id": "01882545-792c-46c1-ace2-a8f459a4fa0c"
    },
    {
        "author": "周行己",
        "paragraphs": [
            "岸头欣欣木向荣，岸下涓涓春水生。",
            "晴日暖风无俗客，故寻野径逐溪行。"
        ],
        "title": "元日同麻万纪王振叔行南寺五首  其二",
        "id": "255e71a4-4189-4711-a7c3-32718d084478"
    },
    {
        "author": "周行己",
        "paragraphs": [
            "寒风昨夜动天起，春色今朝入眼浓。",
            "桥北斜斜柳垂绿，岸南细细草生茸。"
        ],
        "title": "元日同麻万纪王振叔行南寺五首  其三",
        "id": "69d0aeff-fb9e-4f60-b148-847540e3093f"
    },
    {
        "author": "周行己",
        "paragraphs": [
            "南寺桥头缓缓归，却来高阁更迟迟。",
            "水边白鹭双双立，树杪乌鸦个个飞。"
        ],
        "title": "元日同麻万纪王振叔行南寺五首  其四",
        "id": "09a0f2fb-20a5-42e7-9209-c2c0a7b88830"
    },
    {
        "author": "周行己",
        "paragraphs": [
            "出自西门入北门，南回东转逐村村。",
            "轻黄浅绿饱经眼，却得归来细细论。"
        ],
        "title": "元日同麻万纪王振叔行南寺五首  其五",
        "id": "3ed41824-31c1-401e-b243-1a5456dd5164"
    },
    {
        "author": "周行己",
        "paragraphs": [
            "平生已作老蓝川，晚意贤关道可传。",
            "一篑未容当百涨，独将斯事着余篇。"
        ],
        "title": "哭吕与叔四首  其一",
        "id": "6ef54cdb-5a87-4b7c-a405-4e88e9cc37e1"
    },
    {
        "author": "周行己",
        "paragraphs": [
            "淹留也复可疑人，不向清朝乞此身。",
            "芸阁校雠非苟禄，每回高论助经纶。"
        ],
        "title": "哭吕与叔四首  其二",
        "id": "c215e752-1d66-4269-a067-664caf7c3898"
    },
    {
        "author": "周行己",
        "paragraphs": [
            "朝闻夕死事难明，不尽心源漫久生。",
            "手足启云犹是过，默然安得议亏成。"
        ],
        "title": "哭吕与叔四首  其三",
        "id": "cf29835e-fc91-4b90-b2b8-982b6dcd90c6"
    },
    {
        "author": "周行己",
        "paragraphs": [
            "朝廷依制起三王，叹惜真儒半已亡。",
            "犹有伊川旧夫子，飘然鹤发照沧浪。"
        ],
        "title": "哭吕与叔四首  其四",
        "id": "2d344c5d-a481-4795-b901-f760af536309"
    },
    {
        "author": "周行己",
        "paragraphs": [
            "晴日熏人午睡迷，轻舟小楫梦中归。",
            "觉来搔首窗前立，草绿花红燕子飞。"
        ],
        "title": "睡起偶书二首  其一",
        "id": "bec75c27-071b-4e47-aae3-1efe042f80a7"
    },
    {
        "author": "周行己",
        "paragraphs": [
            "炉香一炷满床书，野杏山桃三四株。",
            "食罢睡余还独立，一身此外复何须。"
        ],
        "title": "睡起偶书二首  其二",
        "id": "0b8d7ee2-a0d7-45d1-ad06-5f2514ca403e"
    },
    {
        "author": "周行己",
        "paragraphs": [
            "冻云垂地雪纷飞，日暮天寒雁已归。",
            "犹有江头问津者，不知此去欲何依。"
        ],
        "title": "潇湘暮雪",
        "id": "ec48e1d0-9762-4578-9b34-cf3e28f65d08"
    },
    {
        "author": "周行己",
        "paragraphs": [
            "春尽辽阳无信来，花奁鸾镜满尘埃。",
            "黄鶑恰恰惊人梦，欲到郎边却么回。"
        ],
        "title": "春闺怨三首  其一",
        "id": "18ee2d9c-656e-4504-b0d6-71b381f67fe5"
    },
    {
        "author": "周行己",
        "paragraphs": [
            "深院无人帘幕垂，漫裁白纻作春衣。",
            "停针忽忆当年事，羞见梁间燕子飞。"
        ],
        "title": "春闺怨三首  其二",
        "id": "b4b39bc7-59e5-49c4-a0fd-0f1f156fa9f4"
    },
    {
        "author": "周行己",
        "paragraphs": [
            "燕子引雏来去飞，杨花漠漠草萋萋。",
            "窗前睡起浑无绪，倚遍栏干日又西。"
        ],
        "title": "春闺怨三首  其三",
        "id": "52e710a5-e5ed-45b1-b5de-ea50f26542e2"
    },
    {
        "author": "周行己",
        "paragraphs": [
            "平生万卷漫多闻，一悟中庸得本真。",
            "从此尽将覆醤瓿，只于心地起经纶。"
        ],
        "title": "示负书",
        "id": "343ba1cc-1275-433a-9ed5-6c2e0640421e"
    },
    {
        "author": "周行己",
        "paragraphs": [
            "回舟小息取僧房，一枕春风意味长。",
            "江上鹁鸪啼雨罢，隔洲烟树日苍苍。"
        ],
        "title": "留题祇陀僧房",
        "id": "294c7a10-f94e-48c9-8203-0f01bae14005"
    },
    {
        "author": "周行己",
        "paragraphs": [
            "春来不饮动经旬，空戴陶潜漉酒巾。",
            "风雨恼春愁独坐，提壶无事故撩人。"
        ],
        "title": "从姚毅夫乞酒",
        "id": "47e8b678-06f6-452f-8211-9873d4fa2444"
    },
    {
        "author": "周行己",
        "paragraphs": [
            "藜杖芒鞋一幅巾，翛然无事可关身。",
            "一壶任醉春长在，南北东西作主人。"
        ],
        "title": "示提壶",
        "id": "c52516f3-b298-4710-8410-2cd9cdb16adc"
    },
    {
        "author": "周行己",
        "paragraphs": [
            "桃花流水武陵源，烟雨冥冥暗一川。",
            "试问山中避秦者，不知此景是何年。"
        ],
        "title": "武陵烟雨",
        "id": "85f93bdc-5b41-40da-a043-ec955a326f65"
    },
    {
        "author": "周行己",
        "paragraphs": [
            "飘零南北道，祇为草堂留。",
            "佳句堪排闷，端居正复愁。",
            "何年寻旧壑，无路借前筹。",
            "拟访乘槎客，真仙不可求。"
        ],
        "title": "次邢元辅知府韵二首  其一",
        "id": "49a95295-7801-448d-876e-32b5c04a8741"
    },
    {
        "author": "周行己",
        "paragraphs": [
            "高斋连大厦，安隠客心舒。",
            "每发难逢笑，时翻未见书。",
            "艰难恩意重，零落旧游疏。",
            "欲买西河地，终焉此荷锄。"
        ],
        "title": "次邢元辅知府韵二首  其二",
        "id": "2248d28a-1628-4aca-af39-29ea95c604d4"
    },
    {
        "author": "周行己",
        "paragraphs": [
            "护国门前似匡阜，云峰路上认香炉。",
            "重重妄想虽堪叹，也胜尘埃看画图。"
        ],
        "title": "香炉峰",
        "id": "0c0eb109-b0fa-4fda-8dbe-9556bd907474"
    },
    {
        "author": "周行己",
        "paragraphs": [
            "荥阳居士居罕出，高堂华厦安于山。",
            "人自垫溺岂关我，乃复辛苦事所难。",
            "徒杠未成天欲寒，风吹溱洧波漫漫。",
            "安得亟语贤刺史，刺史爱民如赤子。"
        ],
        "title": "坡南塘",
        "id": "58990c28-f0f4-42dd-af82-e92ad7692231"
    },
    {
        "author": "周行己",
        "paragraphs": [
            "南山有玄豹，七日不下食。",
            "欲泽雨露洁，成彼文章饰。",
            "皮成为身菑，不如生羽翼。",
            "只愁羽翼成，复遭罗且弋。"
        ],
        "title": "古意",
        "id": "37d6fd24-058f-4d46-87e3-9567b931b655"
    },
    {
        "author": "周行己",
        "paragraphs": [
            "学书如学禅，心悟笔自到。",
            "若非贤达人，安能字画妙。",
            "鸟迹不必传，篆籀亦异好。",
            "草圣实奇伟，变化不可料。",
            "张颠号神特，酒酣一脱帽。",
            "要识善用心，乃知皆同调。",
            "近世有钟离，笔力绝能绍。",
            "不必卫夫人，自是过逸少。",
            "浩如观波澜，划见鲸尾掉。",
            "宛转或游龙，突兀忽峰峭。",
            "精逸一何有，信是得其奥。",
            "岂但挥端毫，亦足见风操。"
        ],
        "title": "钟离中散草书",
        "id": "69b6fc84-1f50-4e2d-a1c4-2e11685ecfc5"
    },
    {
        "author": "周行己",
        "paragraphs": [
            "攘攘宇宙内，经营固多端。",
            "有求皆劳生，此身岂能安。",
            "艰难出都门，所历百辛酸。",
            "秣马临远道，欲去复盘桓。",
            "久客人情深，决别泪汍澜。",
            "亲知无别语，劝我但加餐。",
            "去去忍回首，西望路漫漫。",
            "缅怀白云下，矫首时独看。",
            "平生扁舟兴，来此事征鞍。",
            "来时颜色好，归时衣裳宽。",
            "上马不能恨，下马不敢叹。",
            "但愿还家乐，不辞行路难。"
        ],
        "title": "出都门",
        "id": "8edaf19f-394a-4c1c-b06e-4b3ed9a82d0c"
    },
    {
        "author": "周行己",
        "paragraphs": [
            "浩浩车马迹，往来各有求。",
            "而我亦何为，行役不得休。",
            "惊风吹沙砾，草木春不柔。",
            "荒山相经互，渭水日悠悠。",
            "下马古驿亭，开轩竹修修。",
            "飒飒爽气入，得慰征途忧。",
            "移床取一息，摵摵如清秋。",
            "永愿息鞍马，何当具扁舟。",
            "我生湖海间，筑居必清幽。",
            "城南五亩宅，山高水亦流。",
            "家园千木奴，不贵万户侯。",
            "既输东皋税，一饱亦易谋。",
            "藐然尘嚣外，荣贵如浮沤。",
            "咄咄狂痴子，胡为此淹留。"
        ],
        "title": "题永宁传舍",
        "id": "9cf2fc2e-18ab-4eb8-aba4-b75509d89d45"
    },
    {
        "author": "周行己",
        "paragraphs": [
            "平生敬爱人，经月不一面。",
            "出处各有道，淡泊终所愿。",
            "避喧繁台寺，稍息奔走贱。",
            "岂是蒋诩人，佳客来不倦。",
            "不责礼数优，草草具盘馔。",
            "为歌朱丝弦，知音我所恋。",
            "日暮翩然去，思君情如线。",
            "乘兴还一来，慎莫比秋扇。"
        ],
        "title": "谢黄袭明吴君宝见访",
        "id": "21e61bfc-ac09-4d2b-829c-5f8029c8341f"
    },
    {
        "author": "周行己",
        "paragraphs": [
            "君官洛水北，门前是官路。",
            "官路尘土多，君行向何处。",
            "晨朝束行李，西望长安树。",
            "惨惨寒风吹，行人不敢顾。",
            "古来行路难，君行慎许与。",
            "故人日已新，新人即复故。"
        ],
        "title": "送王六簿康朝之长安",
        "id": "5e688fd2-3ec5-4c7f-86ea-caafad4e1996"
    },
    {
        "author": "周行己",
        "paragraphs": [
            "人生本自得，苦为百虑疚。",
            "穷年灯火窗，鬰没令人瘦。",
            "方春万物作，欣欣共晴昼。",
            "步履聊出郭，疏散忘隘陋。",
            "当时二三子，来往心疏透。",
            "欢然共携手，住处同一簉。",
            "弱柳分已绿，小桃红欲溜。",
            "细草软宜籍，急流清可潄。",
            "杯倾野桥边，酒从村店售。",
            "脱帽看晴云，击木杂鸣咮。",
            "或静欲寂默，或狂忽腾蹂。",
            "野老愕僵仆，村童怪惊走。",
            "恐是天上仙，无乃人间秀。",
            "潇洒羲皇上，磊落汉庭右。",
            "日暮欲返步，已行更引脰。",
            "此会得真率，他时涣邂逅。"
        ],
        "title": "次韵张才叔蔡天复詹持国二月一日同步城南",
        "id": "110b5bb9-fdf8-40bf-a7c4-83f1973dda57"
    },
    {
        "author": "周行己",
        "paragraphs": [
            "清夜炯不寐，虚窗入圆璧。",
            "鸿雁正南飞，庭柯已改色。",
            "四运无停景，欻见节序隔。",
            "百物自穰穰，吾心自寂寂。",
            "秋物本何悲，君悲当自适。",
            "楚玉非达士，泪苦为秋滴。",
            "不如陶渊明，浊醪度晨夕。",
            "以兹俟君子，须要生理得。",
            "一饮置君忧，再饮□君□。",
            "我感知己分，为子豁丹臆。"
        ],
        "title": "次韵林千之秋夜见怀",
        "id": "930d81cc-2db4-4680-94c4-b630e2b5ee53"
    },
    {
        "author": "周行己",
        "paragraphs": [
            "少小从结发，读书怀古人。",
            "年未十四五，出走京洛尘。",
            "当时黉堂士，教我文章新。",
            "气格一入俗，至今不复振。",
            "病骥思逸足，鞭策伤苦辛。",
            "切云漫崔嵬，惭愧席上珍。",
            "迩来二三子，论交偶情亲。",
            "以我忘疵贱，所得皆凤麟。",
            "念我勤服义，嘉我能仁亲。",
            "故此倾丹臆，诲我日谆谆。",
            "论诗到平淡，文师韩子纯。",
            "学道贵能行，卓尔非因循。",
            "生平志已定，不复顾狺狺。",
            "脱略尘累絷，逝将游广津。",
            "一披雾豹姿，豁然开我神。",
            "人生贵相知，愿言结近宾。",
            "颇恨相得晚，甚知二子真。",
            "乐此臭味同，缔好期终身。"
        ],
        "title": "述忆二十韵奉赠段公度欧阳元老",
        "id": "2dc51687-85a6-4500-a61e-63876f7922e0"
    },
    {
        "author": "周行己",
        "paragraphs": [
            "谁谓巫山高，朝言暮可期。",
            "而我有所思，邂逅藐无时。",
            "谁能心似石，见此月如眉。",
            "款款琴上声，此意人讵知。"
        ],
        "title": "巫山高",
        "id": "c6a80da6-7000-44b0-bd0f-5c054f555601"
    },
    {
        "author": "周行己",
        "paragraphs": [
            "春风应应至，寸草亦知时。",
            "人生非木石，谁能无所思。",
            "桃花乱愁眼，柳叶忆蛾眉。",
            "所思良不遂，愿言何可期。"
        ],
        "title": "有所思",
        "id": "86c33184-d84a-48fa-9178-baee28b9231b"
    },
    {
        "author": "周行己",
        "paragraphs": [
            "此地一为别，风尘歧路赊。",
            "登临原有待，岩谷更重华。",
            "石窦寒凝髓，虹梁迥缀霞。",
            "仙源端可狎，飞辔绕林涯。"
        ],
        "title": "重游仙岩",
        "id": "312fc651-44ee-426a-9d15-19c6b8f18362"
    },
    {
        "author": "周行己",
        "paragraphs": [
            "美人娟娟似秋月，宫中女儿嫉欲杀。",
            "恶言忽入恩爱移，自是君王不情察。",
            "深宫夜冷调秦筝，曲曲翻成哀怨声。",
            "愿得风吹落君耳，回心照妾相思情。"
        ],
        "title": "美人曲",
        "id": "694bb08c-d312-4a20-ad6e-ddbd650431b9"
    },
    {
        "author": "周之深",
        "paragraphs": [
            "地险知人特地来，猿禽意思也徘徊。",
            "遥瞻圣境真如在，休问石门开未开。"
        ],
        "title": "石桥",
        "id": "30bcf1f7-bb61-4662-8b2e-4fcd6e56da05"
    },
    {
        "author": "周之深",
        "paragraphs": [
            "西郊出郭未十里，寺在白云深处藏。",
            "僧为爱闲长闭户，客来无路自回廊。",
            "近松古瓦落夜子，傍水小池生暮光。",
            "指点依稀饭箩水，不知何处问兴亡。"
        ],
        "title": "游清果寺",
        "id": "fcfe65d3-13cd-4619-b899-2339f5f8cb46"
    },
    {
        "author": "阎与道",
        "paragraphs": [
            "高僧足一丘，门外漫维舟。",
            "车马倦尘境，林泉清晚秋。",
            "石分秦剑利，云伴女坟愁。",
            "回首羣鸦暮，飞鸣丈室头。"
        ],
        "title": "游虎丘",
        "id": "01b52d7e-6bdc-4ce5-b635-ebcb465b5751"
    },
    {
        "author": "郑道",
        "paragraphs": [
            "天风吹我上齐云，小涧清从石乳分。",
            "濯罢尘缨吾欲忘，白云满地未斜曛。"
        ],
        "title": "白云亭",
        "id": "a39baa39-82fd-4941-ad1c-75c6d628e1e4"
    },
    {
        "author": "刘棠",
        "paragraphs": [
            "兀兀尘编日自迷，怪来春色转芳菲。",
            "吹嘘气象湖山远，点缀工夫草木微。",
            "挈榼不辞倾美酒，挥戈宁解住残晖。",
            "身闲官冷何欣幸，秉烛长随五马归。"
        ],
        "title": "同太守游东湖",
        "id": "7a61c50f-e8d2-4f52-8d71-fa4a17d82683"
    },
    {
        "author": "傅求",
        "paragraphs": [
            "利锁名缰脱者希，钟鸣漏尽尚忘归。",
            "独全至乐能齐物，未达高年遂拂衣。",
            "明月数声仙鹤唳，秋风一尺鲙鲈肥。",
            "赏心乐事知多少，只恐蒲轮到钓矶。"
        ],
        "title": "寄张贶",
        "id": "9cbeb0c9-f3d7-43ae-8c0b-364ea32f3aac"
    },
    {
        "author": "李彦弼",
        "paragraphs": [
            "嵌窦栖霞，𠿕𧇠转杓。",
            "左骖鸾翼，右耳凤箫。",
            "爽排酷烈，境邈氛嚣。",
            "静者多妙，于焉消摇。"
        ],
        "title": "傲暑栖霞洞",
        "id": "bfb474bc-fb81-471f-aac2-a67c501a0134"
    },
    {
        "author": "李彦弼",
        "paragraphs": [
            "文英子建声华烜，少陵尝咏波澜阔。",
            "遐流亹亹钟宜春，观君紫芝真秀拔。",
            "华山騄耳汗血孙，奚取王良手刍秣。",
            "骎骎凌厉追遗风，胡为顿缨驰骆越。",
            "谁嗟长庚有老裔，壮龄直欲排紫闼。",
            "初从附凤矫飞翔，晚乃射虎耽疏豁。",
            "强颜方喜安斗筲，禀分何能愧圭撮。",
            "胸中琳琅茀埃𡏖，自恧铅锋乏破割。",
            "时过西邻蕲发药，溜引玉泉浇胏渴。",
            "新商执矩早威令，甘霔腾虚摧虐魃。",
            "约君飘鳬泛沧漪，背负青天□夭阏。",
            "风来空穴袭发毛，刷腋凉飙振絺葛。",
            "泠然便拟子列游，不待别起青苹末。",
            "徐跻七星跐山椒，杓魁歊虚状旋斡。",
            "近君白雪热何有，高谈一激锥囊脱。",
            "扳肩作者古蹊径，余事篇章随击钵。",
            "盘趺不减二华君，妙阅枯棋战挑捾。",
            "光驺摇纵莫可留，四序翩翩几箭筈。",
            "顷看金柳流鶑鸣，俄听玉露丛蝉聒。",
            "清辉默韵无弦琴，乌用檀槽挥一抹。",
            "我方骚愁愁到骨，潜睨蠹蟫眉目繓。",
            "徒操诗穷拥鼻吟，□或酒酣将月喝。",
            "生平刚肠久已屈，頼尔匹夫难志夺。",
            "故交纷纭翱赤霄，大钧播物昭穷达。",
            "德尊一代元坎坷，儒腐百年决粗粝。",
            "南溟垂翅云翼收，北窗默卧霜须捋。",
            "病马犹期春草长，涸鱼终需江水活。",
            "君行趋觐长安日，轶兴横秋畴可遏。",
            "公卿倾风定援手，鸿造机缄由一拨。",
            "江湖要作迥相忘，静言可笑相濡沫。"
        ],
        "title": "与曹圣延游风洞及七星观遂成长句",
        "id": "ebdb7121-5e5f-4b2d-acce-ec163043c1b4"
    },
    {
        "author": "司马槱",
        "paragraphs": [
            "销尽轻寒不自禁，新愁唯向静中深。",
            "寻常曾入三更梦，咫尺空论万里心。",
            "人去凤帏云漠漠，雁回珠箔日沈沈。",
            "春风洞口花长在，只许刘郎一度寻。"
        ],
        "title": "闺怨二首  其一",
        "id": "31a6d0cb-2ca5-4e9a-b892-682adb6ba4dc"
    },
    {
        "author": "司马槱",
        "paragraphs": [
            "绣帘珠箔一重重，十里香风入眼浓。",
            "镜合紫鸾来有信，云深青鸟去无踪。",
            "楚王台下寻常见，宋玉墙头取次逢。",
            "可惜好花攀折尽，飘零芳蕊付游蜂。"
        ],
        "title": "闺怨二首  其二",
        "id": "6a92eb7a-b36e-4563-a110-2768cb2e8b3d"
    },
    {
        "author": "司马槱",
        "paragraphs": [
            "梅簇荒台自可羞，相君爱赏忘宵游。",
            "未言美实和羹味，且荐清香泛酒瓯。"
        ],
        "title": "和上元日游南园赏梅花",
        "id": "59a844f5-b6b6-4f43-a2a5-fdce8c8fb0ed"
    },
    {
        "author": "司马槱",
        "paragraphs": [
            "琼叶半开童女颊，蕨芽初长小儿拳。",
            "山中云雨虽无味，何似山河走暮烟。"
        ],
        "title": "千顷山  其一",
        "id": "c527133f-4463-413e-a853-d2b9f3d885be"
    },
    {
        "author": "司马槱",
        "paragraphs": [
            "一池春水应江潮，中起沙鸥数尺高。",
            "谁谓风云远朝市，乱山深处亦波涛。"
        ],
        "title": "千顷山  其二",
        "id": "a7155fe4-172a-4ffd-ba87-f28ca99eca31"
    },
    {
        "author": "司马槱",
        "paragraphs": [
            "欲为龙池游，束装戒蓐食。",
            "鸡鸣天未曙，呼儿重蜡屐。",
            "萦回遡寒溪，确荦疲乱石。",
            "迢迢万丈岭，宛转苍龙脊。",
            "山高吐朝气，恍不辨咫尺。",
            "俯听雷雨声，仰逐猿猱迹。",
            "委蛇度花坞，绿静草可席。",
            "喜如出笼槛，身轻飞鸟掷。",
            "不辞双足茧，远探蛟龙客。",
            "传闻此山顶，旧有沧海色。",
            "尔来三十年，潭湫变枯荻。",
            "至今应江潮，尚浮鸥鹭集。",
            "至理竟未解，对之空太息。",
            "不如西湖游，挥篙泛瑶碧。"
        ],
        "tags": [
            "西湖"
        ],
        "title": "千顷山  其三",
        "id": "17bce05b-994a-45f1-a724-a95a5c1a8aaa"
    },
    {
        "author": "司马槱",
        "paragraphs": [
            "藤梢蔓荒寒，藓花阴空青。",
            "窈窕石窦中，两耳风雨并。",
            "初闻声萧骚，活火急铜瓶。",
            "再听逗余响，万羽起寒汀。",
            "我疑此山空，石脚连沧溟。",
            "中有蛟龙蛰，鼻息隠雷霆。",
            "又迓仙翁去，丹灶留岩扃。",
            "至今炉鼎中，水火争不停。",
            "山前老比丘，霜眉眼如萤。",
            "能传古老语，濯我耳昕醒。",
            "便欲慰尘凡，脱我随爽灵。"
        ],
        "title": "风水洞",
        "id": "bb79edec-25f8-4beb-8019-a84259eed651"
    },
    {
        "author": "司马槱",
        "paragraphs": [
            "雷雨何时起蛰龙，苍痕夭矫石岩空。",
            "不绿嗜好寻刘累，定向人闲试叶公。"
        ],
        "title": "蜕龙洞  其一",
        "id": "d4e4399d-8dc6-43e8-9339-f4aba9e601a4"
    },
    {
        "author": "司马槱",
        "paragraphs": [
            "梅萼春前破，松髯雨後滋。",
            "石崖鸣野鹤，竹坞窜香狸。",
            "山脚重重转，溪流泯泯迟。",
            "殷懃窥洞府，又得濯龙池。"
        ],
        "title": "蜕龙洞  其二",
        "id": "79346b74-52fa-4c8e-9aa9-6972f98bbd56"
    },
    {
        "author": "司马槱",
        "paragraphs": [
            "石冷苔生晕，风高竹度凉。",
            "道人何处去，春色半沧浪。"
        ],
        "title": "题清泠轩",
        "id": "83d63a55-9eea-48b3-9365-97d043a0e550"
    },
    {
        "author": "司马槱",
        "paragraphs": [
            "撩花踏水细寻香，闲逐孤云入翠冈。",
            "九锁已深看更好，七人相对话应长。",
            "百年空向尘埃老，五月聊乘洞府凉。",
            "可笑潜川狂道士，未逢玉室与金堂。"
        ],
        "title": "游九锁",
        "id": "1b2df644-55b5-4bc7-8b86-d70e9991b586"
    },
    {
        "author": "司马槱",
        "paragraphs": [
            "洛阳碧水扬春风，铜驼陌上桃花红。",
            "高楼叠柳绿相向，绡帐金銮香雾浓。",
            "龙裘公子五陵客，拳毛赤兔双蹄白。",
            "金钩宝玦逐飞香，醉入花丛恼花魄。",
            "青娥皓齿列吴娼，梅粉妆成半额黄。",
            "罗屏绣幕围寒玉，帐里吹笙学凤凰。",
            "细绿围红晓烟湿，车马騑騑云栉栉。",
            "琼蕊杯深琥珀浓，鸳鸯枕镂珊瑚涩。",
            "吹龙笛，歌白纻，兰席淋漓日将暮。",
            "君不见灞陵岸上杨柳枝，青青送别伤南浦。"
        ],
        "title": "洛春谣",
        "id": "934083d9-7d43-4714-92fc-04b3f0a9bb93"
    },
    {
        "author": "司马槱",
        "paragraphs": [
            "身既事十主，女亦妃九龙。"
        ],
        "title": "句",
        "id": "98c4bc24-ac07-40f3-b5d2-d3b0c48514fc"
    },
    {
        "author": "司马棫",
        "paragraphs": [
            "枫落吴江小雪天，三三两两捕鱼船。",
            "蹇馿瘦马何方客，眼看风波不着鞭。"
        ],
        "title": "江干小雪",
        "id": "a74be278-d886-450e-87e1-dfd1c622e7fc"
    },
    {
        "author": "司马棫",
        "paragraphs": [
            "二月春风初不恶，後园桃李先春落。",
            "高堂去妇对花愁，君恩非轻妾命薄。",
            "忆昔三星光在天，煌煌车马朱门前。",
            "结褵幸得事君子，愿托丝萝千万年。",
            "履痕纔徧君家地，相看已觉君心异。",
            "门外新欢一破颜，室中旧爱双垂泪。",
            "妾心比玉自坚贞，君眼如星到处明。",
            "女子睽离太山重，丈夫弃置鸿毛轻。",
            "莫夸绿发红颜好，女色由来何可保。",
            "君不见灞上銮舆祓禊回，阿娇已向长门老。"
        ],
        "title": "妾薄命",
        "id": "da4b0453-149b-4a20-8f30-d907af0dbc6c"
    },
    {
        "author": "司马棫",
        "paragraphs": [
            "红英乱点绿苔钱，林影扶疏翠可怜。",
            "飞蝶惹残花上露，戏鱼摇碎水中天。",
            "金羁不见寻芳马，兰棹空停载酒船。",
            "送尽春归人未老，鶑啼花发又明年。"
        ],
        "title": "春晚独游凤林园",
        "id": "6af95c59-aef4-4acc-89cb-7d15326eda5c"
    },
    {
        "author": "司马棫",
        "paragraphs": [
            "坐见茅斋一叶秋，小山丛桂鸟声幽。",
            "不知叠嶂夜来雨，清晓石楠花乱流。"
        ],
        "title": "茅斋",
        "id": "8d447d56-5c8f-4d67-9a7d-29b4ad49e46b"
    },
    {
        "author": "司马棫",
        "paragraphs": [
            "谁教作雁破羣飞，一舸南游遂不归。",
            "乍见音容悲且喜，不知魂梦是邪非。",
            "陟冈望远心犹在，携幼还家意已违。",
            "泪眼重寻丘壑去，可堪犹采故山薇。"
        ],
        "title": "哭兄",
        "id": "edd7f5a9-2298-4479-8a68-5e8e2ce877ef"
    },
    {
        "author": "司马棫",
        "paragraphs": [
            "山似九折坂，河非八节滩。",
            "跻攀复揭厉，奈此行路难。"
        ],
        "title": "华亭峡道中",
        "id": "190b7ea0-e9a3-4bba-9167-ea7f3abcbb85"
    },
    {
        "author": "陈希伋",
        "paragraphs": [
            "千载传闻孰是非，高梧修竹晚风微。",
            "欲知古寺曾栖凤，楼殿今无燕雀飞。"
        ],
        "title": "题凤栖寺",
        "id": "f46a3c7c-226b-4703-8c0c-009ad40bfa0a"
    },
    {
        "author": "吴习礼",
        "paragraphs": [
            "湖北封疆最上游，荆门中有惠泉流。"
        ],
        "title": "句",
        "id": "3b9f376f-96cf-46ec-be8d-50e716612655"
    },
    {
        "author": "范温",
        "paragraphs": [
            "夷甫雌黄须倚阁，君卿唇舌要施行。"
        ],
        "title": "句",
        "id": "96024dab-132b-48fb-b5ef-936d62667840"
    },
    {
        "author": "朴景绰",
        "paragraphs": [
            "胜事年年传习久，盛观全属远方宾。"
        ],
        "title": "句",
        "id": "06fecc2e-7c1a-46d2-9207-12faeaece5a3"
    },
    {
        "author": "罗可",
        "paragraphs": [
            "斜侵潘岳鬓，横上马良眉。"
        ],
        "title": "句",
        "id": "5adb91aa-f870-42bb-9311-15815116d0c4"
    },
    {
        "author": "张重",
        "paragraphs": [
            "颜色耐雪霜，桃李不能妬。",
            "但取节操高，莫起夺朱恶。"
        ],
        "title": "紫竹",
        "id": "581e4cd9-30e1-4171-956c-c5664fec4b31"
    },
    {
        "author": "刘正夫",
        "paragraphs": [
            "水定浮春岫，鸦盘落远林。",
            "上方钟送夕，隠几兴何深。"
        ],
        "title": "宣妙院上方",
        "id": "ad1d635b-e258-458d-aa04-6ecef9789b70"
    },
    {
        "author": "刘正夫",
        "paragraphs": [
            "紫宸朝罢衮衣闲。"
        ],
        "title": "句",
        "id": "367d27b5-fbec-4a42-b3a1-4929364017e9"
    },
    {
        "author": "释道平",
        "paragraphs": [
            "七颠八倒，业识忙忙。",
            "螺江回首处，笑杀谢三郎。"
        ],
        "title": "谒真如悟法述偈",
        "id": "3150870f-81b4-469e-bce1-6945f42ed307"
    },
    {
        "author": "释道平",
        "paragraphs": [
            "山僧不会佛法，为人总没来由。",
            "或时半开半合，或时全放全收。",
            "还如万人丛里，冷地掉个石头。",
            "忽然打着一个，方知触处周流。"
        ],
        "title": "偈二首  其一",
        "id": "d688c737-4dba-4b63-948c-89e9a235daae"
    },
    {
        "author": "释道平",
        "paragraphs": [
            "赵州有四门，门门通大道。",
            "玉泉有四路，路路透长安。",
            "门门通大道，毕竟谁亲到。",
            "路路透长安，分明进步看。",
            "岁晚未归客，西凤门外寒。"
        ],
        "title": "偈二首  其二",
        "id": "4dc51975-8687-40ac-8e01-790603c4889b"
    },
    {
        "author": "释道平",
        "paragraphs": [
            "似地擎山，不知山之孤峻。",
            "如石含玉，不知玉之无暇。",
            "古人恁么说话，大似抱贼叫屈。",
            "普融门下，人人慷慨。",
            "生擒虎兕，活捉狞龙。",
            "眼里着得须弥山，耳里着得大海水。",
            "不是向人夸伎俩，丈夫标致合如斯。"
        ],
        "title": "举盘山示众偈",
        "id": "b6aea086-9144-4c96-9177-d4fb813fd9e6"
    },
    {
        "author": "释景祥",
        "paragraphs": [
            "灵山话，曹溪指，放过初生斫额底。",
            "未问龙眠老古锥，昨夜三更转向西。"
        ],
        "title": "偈",
        "id": "b011237a-6758-4173-acbf-23bea1ea9ce8"
    },
    {
        "author": "释景祥",
        "paragraphs": [
            "尾在黄河北，头枕黄河南。",
            "善财无鼻孔，依旧向南参。"
        ],
        "title": "陕府铁牛",
        "id": "fea692a2-d664-405a-8fb2-9bc8c03f0414"
    },
    {
        "author": "释寘",
        "paragraphs": [
            "福岩山上云，舒卷任朝昏。",
            "忽尔落平地，客来难讨门。"
        ],
        "title": "偈",
        "id": "e04fbc2d-32d6-4f3e-99da-2807d903b8db"
    },
    {
        "author": "周滨",
        "paragraphs": [
            "三舅报无常，诸甥脚手忙。",
            "熟搥三挺皂，烂煮一锅汤。",
            "垢腻从君洗，形骸任尔扛。",
            "六钉声寂寂，千古路茫茫。"
        ],
        "title": "临终与蔡氏甥",
        "id": "86d21f62-b35d-4918-81ee-f45c5dea9f2a"
    },
    {
        "author": "王老志",
        "paragraphs": [
            "多年退罢老公人，手种桑麻数百根。",
            "尽是笔头挼捻得，一枝枝上有冤魂。"
        ],
        "title": "答沂州吏",
        "id": "51b76821-0262-446a-a44d-70a615d97034"
    },
    {
        "author": "余辟",
        "paragraphs": [
            "不夸长揖出宫闱，不重为渔老钓矶。",
            "最爱清宵银汉上，客星时共帝星辉。"
        ],
        "title": "钓台",
        "id": "89b33b70-5530-4a5c-a2f5-b1b8156da1f0"
    },
    {
        "author": "傅谦受",
        "paragraphs": [
            "仙家楼阁霭清芬，倦客停骖日欲曛。",
            "争得便如陶靖节，拂衣来此看孤云。"
        ],
        "title": "题太平兴国宫",
        "id": "275b60c4-38ee-4fb6-8ec7-a896a5e0ff0b"
    },
    {
        "author": "陆字",
        "paragraphs": [
            "园花今烂漫，一一手亲栽。",
            "惟有新离恨，东风吹不开。"
        ],
        "title": "别友人",
        "id": "b39304da-b494-4dcf-b314-b3a820e5fdf4"
    },
    {
        "author": "李作乂",
        "paragraphs": [
            "太学有马涓，南省无马涓。",
            "秋榜有马涓，春榜无马涓。"
        ],
        "title": "戏马巨济",
        "id": "c82c9701-ff08-4535-aff4-cb0fa72ccdb9"
    },
    {
        "author": "徐评",
        "paragraphs": [
            "一法圆融万法该，白莲香社应时开。",
            "渊明不解同方便，何事攒眉不肯来。"
        ],
        "title": "题白莲堂",
        "id": "8560296e-458b-4259-b426-39df17201b74"
    },
    {
        "author": "徐评",
        "paragraphs": [
            "荟蔚苍岩下，灵踪此暂蟠。",
            "云雷一夜起，风雨满山寒。",
            "骨腐苔方绿，涎余石未干。",
            "试凭图画去，聊羡叶公看。"
        ],
        "title": "题蜕龙洞",
        "id": "94e43bd4-f88d-43c6-9067-b879c14a5cbb"
    },
    {
        "author": "徐评",
        "paragraphs": [
            "岑寂千山曲，萦纡一径微。",
            "楼台青嶂合，窗户乱云飞。",
            "野色侵僧衲，池光射客衣。",
            "偶来修吏隠，到此益忘机。"
        ],
        "title": "宁国院",
        "id": "c693bf98-06db-4605-a9c0-c7f0d36ccbbe"
    },
    {
        "author": "葛次仲",
        "paragraphs": [
            "玉露中秋夜，亭亭月正圆。",
            "一霄当皎洁，万象共澄解。",
            "送别高台上，添愁野帐前。",
            "无因驻清景，歌舞入明年。"
        ],
        "title": "中秋月集句  其一",
        "id": "de355936-799b-4474-983f-e610f605737e"
    },
    {
        "author": "葛次仲",
        "paragraphs": [
            "凉夜清秋半，常娥照玉轮。",
            "九霄微有露，万里正无尘。",
            "气射繁星灭，明翻宿鸟频。",
            "寥寥天地内，风景一时新。"
        ],
        "title": "中秋月集句  其二",
        "id": "af3547d0-8766-4962-b191-3cd3a9391956"
    },
    {
        "author": "葛次仲",
        "paragraphs": [
            "全吴临巨溟，青山天一隅。",
            "静境林麓好，胜槩凌方壶。",
            "泓泓野泉洁，暧暧烟谷虚。",
            "攀云造禅扃，跻险筑幽居。",
            "道人刺猛虎，复来薙榛芜。",
            "咄嗟檀施开，以有此屋庐。",
            "侧叠万古石，功就岂斯须。",
            "磥砢成广殿，鬼工不可图。",
            "有穷者孟郊，过此亦踌躇。",
            "赋诗留岩屏，词律响琼琚。",
            "我访岑寂境，幸与高士俱。",
            "时升翠微上，凉阁对红蕖。",
            "岸帻偃东斋，果药杂纷敷。",
            "上方风景清，华敞绰有余。",
            "高窗瞰远郊，万壑明晴初。",
            "赏爱未能去，頳霞照桑榆。",
            "老僧道机熟，闲持贝叶书。",
            "秉心识本源，高谈出有无。",
            "茗酌待幽客，顿令烦抱舒。",
            "儒道虽异门，意合不为殊。",
            "抖擞垢秽衣，惟有牟尼珠。",
            "余生愿休止，投策谢归涂。"
        ],
        "title": "昆山慧聚寺集句",
        "id": "1a37e974-754a-418c-8bbf-729a59fcf1be"
    },
    {
        "author": "葛次仲",
        "paragraphs": [
            "万里清江万里天，一村桑柘一村烟。",
            "渔翁醉睡又醒睡，高唱夕阳孤岛边。"
        ],
        "title": "诗一首",
        "id": "d89a7039-cf25-4b9d-8a0d-3c10d31c4a9e"
    },
    {
        "author": "葛次仲",
        "paragraphs": [
            "荣枯不经意。"
        ],
        "title": "句",
        "id": "ae99b8dc-cd52-42e6-b23f-58739a128ad6"
    },
    {
        "author": "楼异",
        "paragraphs": [
            "斩新高髻掠云开，翠色罗衣一样裁。",
            "知有真仙此中住，故命天女捧书来。"
        ],
        "title": "嵩山二十四咏 青童峰",
        "id": "f801e3c9-c458-4275-ad14-e6e3ef829ada"
    },
    {
        "author": "楼异",
        "paragraphs": [
            "一片黄云驻不飞，中天帝子欲何知。",
            "不须更问玉人事，自有嵩高峻极诗。"
        ],
        "title": "嵩山二十四咏 黄盖峰",
        "id": "d7d54727-4008-4c2e-9148-9788d261017e"
    },
    {
        "author": "楼异",
        "paragraphs": [
            "谁知方丈与瀛洲，尘世纷纷漫白头。",
            "不到嵩山最高处，世人容易揖浮邱。"
        ],
        "title": "嵩山二十四咏 浮邱峰",
        "id": "f7f68df7-858d-4920-91b5-12ad52c66f39"
    },
    {
        "author": "楼异",
        "paragraphs": [
            "昔有仙翁住此间，炼成青发与朱颜。",
            "一朝跨鹤升天去，涧草岩花岂复攀。"
        ],
        "title": "嵩山二十四咏 三鹤峰",
        "id": "a5294b10-3403-4fdd-90be-6f4299371c3b"
    },
    {
        "author": "楼异",
        "paragraphs": [
            "汉家天子学神仙，曾遇真人耳过肩。",
            "不待菖蒲长黑发，须知逸乐自延年。"
        ],
        "title": "嵩山二十四咏 遇圣峰",
        "id": "a83381d5-35a8-4021-bdf6-28cb3d71eb33"
    },
    {
        "author": "楼异",
        "paragraphs": [
            "仙仗西来感百神，泥金检玉尚如新。",
            "山灵知是真天子，万岁声中第一人。"
        ],
        "title": "嵩山二十四咏 万岁峰",
        "id": "6da85144-23b4-4479-9a60-6595dc0bcd0f"
    },
    {
        "author": "楼异",
        "paragraphs": [
            "皎皎冰盘莹百围，广寒宫殿见依稀。",
            "青山万叠浑如洗，浮翠光中一镜飞。"
        ],
        "title": "嵩山二十四咏 玉镜峰",
        "id": "76728823-3510-4f9e-ad60-269bb292dc35"
    },
    {
        "author": "楼异",
        "paragraphs": [
            "苍苔藤蔓饰须眉，狮子标形是与非。",
            "果解嚬呻作哮吼，窟中狐兔定魂飞。"
        ],
        "title": "嵩山二十四咏 狮子峰",
        "id": "5abf7f7f-5c3c-4611-a18f-1c1f61367f8e"
    },
    {
        "author": "楼异",
        "paragraphs": [
            "万里封侯相不如，道人曾此获阴符。",
            "轩牙露舌惊樵采，猛士还当捋尔须。"
        ],
        "title": "嵩山二十四咏 虎头峰",
        "id": "59f84a0c-9c41-4e70-ad5c-c33ddbef61b1"
    },
    {
        "author": "楼异",
        "paragraphs": [
            "触石孤飞一叶蓬，雷公电母昼鞭龙。",
            "但知四海为霖雨，不道中天第几峰。"
        ],
        "title": "嵩山二十四咏 起云峰",
        "id": "539fd5f7-147b-42ab-b7e8-610584e06f24"
    },
    {
        "author": "楼异",
        "paragraphs": [
            "当年翔凤此徘徊，曾为真人览德来。",
            "今日飞鸣天外过，纷纷燕雀不须猜。"
        ],
        "title": "嵩山二十四咏 凤凰峰",
        "id": "9ded1494-2a66-4c5d-84dd-b4b4bafbe22c"
    },
    {
        "author": "楼异",
        "paragraphs": [
            "想见金壶泻墨河，皂林余润鬰嵯峨。",
            "伯阳当日传经後，肯向山阴与换鹅。"
        ],
        "title": "嵩山二十四咏 金壶峰",
        "id": "4756bb35-d3d1-4890-b455-8af6031f0053"
    },
    {
        "author": "楼异",
        "paragraphs": [
            "华盖峰高未易穷，扪参历井到天中。",
            "回头却顾人间世，但见羣青似小童。"
        ],
        "title": "嵩山二十四咏 华盖峰",
        "id": "a16ebddc-6365-4054-b9a0-4e9c322f95bb"
    },
    {
        "author": "楼异",
        "paragraphs": [
            "玄武名峰古所传，晨昏吐气作云烟。",
            "虽无钻灼刳肠患，岁晚风霜亦可怜。"
        ],
        "title": "嵩山二十四咏 玄龟峰",
        "id": "1c484e50-9c12-46fd-bb76-4ade6d12242a"
    },
    {
        "author": "楼异",
        "paragraphs": [
            "头角低回藓蔓封，蜿蜒端似卧真龙。",
            "旱干岁祷多灵应，时见油云出此峰。"
        ],
        "title": "嵩山二十四咏 卧龙峰",
        "id": "5cd562f1-e1bd-4617-87b9-d445fa10e7fb"
    },
    {
        "author": "楼异",
        "paragraphs": [
            "鹤乘云軿下九天，玉盘星子竟谁先。",
            "相应汉武题花品，留作人间聚八仙。"
        ],
        "title": "嵩山二十四咏 会仙峰",
        "id": "4d399e91-d863-4b46-b440-bcd39559090b"
    },
    {
        "author": "楼异",
        "paragraphs": [
            "当年曾悟镜中形，道骨仙风拟紫冥。",
            "二十四峰明月夜，玉笙须向揖仙听。"
        ],
        "title": "嵩山二十四咏 子晋峰",
        "id": "70120939-4ffe-4102-b7e3-ebe8bda6db5c"
    },
    {
        "author": "楼异",
        "paragraphs": [
            "丹楹未羡人间侈，玉柱一峰天外高。",
            "自古大材须大用，扶持广厦岂辞劳。"
        ],
        "title": "嵩山二十四咏 玉柱峰",
        "id": "6de26900-9f21-4ca3-9830-ab79eba3a842"
    },
    {
        "author": "楼异",
        "paragraphs": [
            "翳雾埋云皓首翁，难将书传考前踪。",
            "商山羽翼朝天後，化作中天一石峰。"
        ],
        "title": "嵩山二十四咏 老翁峰",
        "id": "2d5ed962-8291-4963-9d06-7c52c1536491"
    },
    {
        "author": "楼异",
        "paragraphs": [
            "汉武求仙未得仙，玉人何事落峰前。",
            "故知帝子乘云下，神盖峰头启洞天。"
        ],
        "title": "嵩山二十四咏 玉人峰",
        "id": "c46bfa1e-80c5-44d7-b1ae-5dd0a78ecb67"
    },
    {
        "author": "楼异",
        "paragraphs": [
            "玉仙曾此驻云车，日薄窗纱映雪肤。",
            "七字天书人不辨，定知玄女手中符。"
        ],
        "title": "嵩山二十四咏 玉女峰",
        "id": "a5ac20e3-f43c-4a7a-85ba-a48cd8f3fcca"
    },
    {
        "author": "楼异",
        "paragraphs": [
            "孕玉怀金不待媒，蓊然佳气罩崔嵬。",
            "天教秀拔诸峰上，未信狂飙解折摧。"
        ],
        "title": "嵩山二十四咏 独秀峰",
        "id": "31bb7b3d-72ee-4f07-a941-c14ee4768b86"
    },
    {
        "author": "楼异",
        "paragraphs": [
            "翠幄笼云自一家，萝梯夜碾七香车。",
            "举头雨过余霞散，绿芰池开菡萏花。"
        ],
        "title": "嵩山二十四咏 积翠峰",
        "id": "b92979ba-f5ab-4c9a-aa4d-4aea77ea7915"
    },
    {
        "author": "楼异",
        "paragraphs": [
            "仰攀日月风云近，俯瞰冈峦培塿低。",
            "绝顶光芒长不断，人言太白此中栖。"
        ],
        "title": "嵩山二十四咏 太白峰",
        "id": "3ae5bcd1-6f20-4b07-aac2-e5c080faf1cc"
    },
    {
        "author": "楼异",
        "paragraphs": [
            "诗题：宿少林寺首句：六六仙峰绕佛居。"
        ],
        "title": "存目",
        "id": "120fadb9-62a1-4730-896e-df0b0f4b742d"
    },
    {
        "author": "李朴",
        "paragraphs": [
            "皓魄当天晓镜升，云间仙籁寂无声。",
            "平分秋色一轮满，长伴云衢千里明。",
            "狡兔空从弦外落，妖蟆休向眼前生。",
            "灵槎拟约同携手，更待银河彻底清。"
        ],
        "tags": [
            "月亮",
            "中秋节"
        ],
        "title": "中秋",
        "id": "17f31ace-4b6a-4346-892c-388f9c305d63"
    },
    {
        "author": "李朴",
        "paragraphs": [
            "天书远下事征求，乡里同推马少游。",
            "世事已非三不可，年华却是一宜休。",
            "岂缘薄禄贻身累，祇为当时分主忧。",
            "筇杖芒鞋留我伴，伫闻谈笑即封侯。"
        ],
        "title": "次韵玉岩应诏  其一",
        "id": "8900f6d5-9bd6-46d2-85de-eb3a302dfc91"
    },
    {
        "author": "李朴",
        "paragraphs": [
            "掷饵求鱼计亦难，长鲸摇曳海波宽。",
            "狂风有待三秋起，健翮须教万里抟。",
            "直以逸民朝圣主，不随计吏上春官。",
            "庖刀休用援尸祝，巾笥宁封贡禹冠。"
        ],
        "title": "次韵玉岩应诏  其二",
        "id": "f4174f7b-475b-4b47-9829-fe5c8b2016e0"
    },
    {
        "author": "李朴",
        "paragraphs": [
            "阿阁曾看紫凤栖，暮年江国拥旌麾。",
            "孤云南北本无定，浮世悲欢那可期。",
            "鹤顶丹砂埋药灶，鸭头绿水浸春陂。",
            "待公踏遍红尘地，景物归来似旧时。"
        ],
        "title": "忆玉岩  其一",
        "id": "e8e1c5ad-b5a5-493f-b2bf-c15bf29d1dee"
    },
    {
        "author": "李朴",
        "paragraphs": [
            "秋风燕雀正关关，忽见篱边菊又斑。",
            "寒雁自知霜露重，海鸥常伴水云闲。",
            "百年往事丹心里，千古声名直道间。",
            "此意属公须慷慨，晚云成雨便归山。"
        ],
        "title": "忆玉岩  其二",
        "id": "834d1973-839e-46b0-b71a-c52fba295d0b"
    },
    {
        "author": "李朴",
        "paragraphs": [
            "云根秀出碧芙蓉，烟晃霞飞瑞霭中。",
            "地脉九枝龙奋蛰，天河一派练横空。"
        ],
        "title": "崆峒山",
        "id": "799c258c-8ab2-49d3-a69d-b1b7bfebdf1d"
    },
    {
        "author": "李朴",
        "paragraphs": [
            "天竺崎岖绝海边，何人分作赣江禅。",
            "鹫山巧叠三峰石，葛坞深疏两派泉。",
            "一醉风光能几许，十年尘迹尚依然。",
            "欲题豹隠还相笑，盼断长空簇暝烟。"
        ],
        "title": "天竺山",
        "id": "c6240637-e333-437d-8010-dbf6952b879c"
    },
    {
        "author": "李朴",
        "paragraphs": [
            "踏尽层峦上小亭，日华初泛晓烟清。",
            "尘埃不到门常静，身世相忘性自灵。"
        ],
        "title": "马祖岩",
        "id": "4d509b96-b706-4903-a9b3-b4e25592d9a3"
    },
    {
        "author": "李朴",
        "paragraphs": [
            "处处香筵拂绮罗，为传神女渡天河。",
            "休嫌天上佳期少，已恨人间巧态多。",
            "齚舌自应工妩媚，方心谁更苦镌磨。",
            "独收至拙为吾事，笑指双针一缕过。"
        ],
        "title": "乞巧",
        "id": "2fa2971f-cce0-4170-9149-ee14781b731c"
    },
    {
        "author": "李朴",
        "paragraphs": [
            "金弋百战古虔州，滚滚双江日夜流。",
            "杯酒登台同极目，夕阳渔唱起沙鸥。"
        ],
        "title": "八境台",
        "id": "37555067-76b1-47c7-9b10-162d7d7835e9"
    },
    {
        "author": "李朴",
        "paragraphs": [
            "春烟澄霁色，杖策出郊垧。",
            "叠嶂浮空翠，孤云罨断青。",
            "燕衔泥作垒，僧结草为亭。",
            "万树山风里，钟声下界听。"
        ],
        "title": "游通天岩",
        "id": "635d4924-1533-476d-abda-1f261546222e"
    },
    {
        "author": "蒋瑎",
        "paragraphs": [
            "野旷吴天杳，江浮楚梦吞。",
            "桂香飘露叶，松古兀霜根。",
            "碧荠他州树，黄芦何处村。",
            "世尘飞不到，清磬落空门。"
        ],
        "title": "和张祜韵",
        "id": "3efe071a-2638-4cc2-a2c8-58037a825b47"
    },
    {
        "author": "蒋瑎",
        "paragraphs": [
            "依崖架僧坊，微云冒经床。",
            "阔睨沧海潮，幽聆诸天香。",
            "远水泻空碧，层轩逗寒光。",
            "愿言寄暮齿，永诀声利场。"
        ],
        "title": "和孟郊韵",
        "id": "49ec2f10-ad05-411a-9407-454a32574e57"
    },
    {
        "author": "蒋瑎",
        "paragraphs": [
            "谁知清淡者，冬月亦登临。"
        ],
        "title": "句",
        "id": "05ac4c25-36fb-410c-8e4d-97eb7a8dfcfb"
    },
    {
        "author": "李师德",
        "paragraphs": [
            "坠典遗经已表章，又传清跸幸胶庠。",
            "黄龙绕驾天移仗，白雪分袍士缀行。",
            "况是体元能作圣，更欢稽古效规王。",
            "太平盛世文明远，万国儒风自一堂。"
        ],
        "title": "驾幸太学",
        "id": "2a67580d-4014-488c-96fa-80b19b8bbb86"
    },
    {
        "author": "张彦修",
        "paragraphs": [
            "翠峦齐耸压平湖，晚绿朝红画不如。",
            "寄语商山闲四皓，好来各占一峰居。"
        ],
        "title": "四顶山",
        "id": "34f59b7f-7552-4e6e-b73c-4893825ce309"
    },
    {
        "author": "都贶",
        "paragraphs": [
            "不可思议，是大火聚。",
            "便恁么去，不离当处。"
        ],
        "title": "偈",
        "id": "6209c32e-0022-499a-8c57-2ad73ae98a8d"
    },
    {
        "author": "黄潜",
        "paragraphs": [
            "三贤同一隠，所遇时则异。",
            "不居云水乡，讵泄英雄气。"
        ],
        "title": "三高堂",
        "id": "a63950c9-2ed9-4cae-a6e1-466f55a502be"
    },
    {
        "author": "阮之武",
        "paragraphs": [
            "野老相传有九仙，尝游此地忽升天。",
            "霓旌鹤驭今何在，千古空岩锁暮烟。"
        ],
        "title": "九仙岩",
        "id": "4d74412d-934a-4a43-8b1c-5e6be6451032"
    },
    {
        "author": "阮之武",
        "paragraphs": [
            "楚续光辉存简策，汉碑突兀锁期思。",
            "风云会合当年事，箫鼓喧阗此日祠。",
            "弱嗣负薪廉节着，怪蛇膏剑德名垂。",
            "庙封又见标遗爱，子产英灵想已知。"
        ],
        "title": "汉遗爱庙碑",
        "id": "49394057-d5a9-4534-a9e1-c3d76e40f0ab"
    },
    {
        "author": "阮之武",
        "paragraphs": [
            "亭溪山号悉从吾，占得声光万古无。",
            "不似零陵柳司马，贬他好景乱名愚。"
        ],
        "title": "愚溪",
        "id": "043b8400-9493-4cf1-b164-1de73b8f2b74"
    },
    {
        "author": "阮之武",
        "paragraphs": [
            "晋人僊去莫知春，依旧空岩锁暮云。",
            "西照满前无限景，有谁能此忆瞿君。"
        ],
        "title": "夕阳岩",
        "id": "218eaec8-ef18-418b-9cc9-54e0e42b3bb0"
    },
    {
        "author": "阮之武",
        "paragraphs": [
            "石磴萝梯隠翠微，坐间时有紫云飞。",
            "纷纷郁郁来还去，难问瞿仙几日归。"
        ],
        "title": "紫云岩",
        "id": "b36499d6-378f-4302-8a61-35f68b3f94e1"
    },
    {
        "author": "阮之武",
        "paragraphs": [
            "洗开无用木，放出自然屏。",
            "一簇冈峦势，多般人物形。",
            "金坚性难坏，玉润色常青。",
            "得地生禅剎，休嗟在大垧。"
        ],
        "title": "石塘寺",
        "id": "6bb6be6b-5c1e-423e-b815-be647a404cb1"
    },
    {
        "author": "杜扞",
        "paragraphs": [
            "行爱种桃处，蒙蒙罩轻素。",
            "花深人不辨，似入迷仙路。"
        ],
        "title": "引烟坞",
        "id": "003e3e4f-57e2-4316-9105-cfcbe845763d"
    },
    {
        "author": "杜扞",
        "paragraphs": [
            "湛碧一泓深，潺湲泻不断。",
            "高穹沛四时，派别环周半。"
        ],
        "title": "天泽源",
        "id": "a73bb683-de74-4511-9811-ebbece92ad4d"
    },
    {
        "author": "杜扞",
        "paragraphs": [
            "铁乌老龙挺，谁为辨雌雄。"
        ],
        "title": "句  其一",
        "id": "9abe7946-4e51-46a9-9d99-8a2e3849e08f"
    },
    {
        "author": "杜扞",
        "paragraphs": [
            "倘使在南阳，应为孔明石。"
        ],
        "title": "句  其二",
        "id": "6e0043ed-c5d4-4f01-8ed8-4c2268a77ad6"
    },
    {
        "author": "杜扞",
        "paragraphs": [
            "应为览德归，来仪化灵迹。"
        ],
        "title": "句  其三",
        "id": "3c52841d-ba99-43f0-a19c-9fdcd137d6dc"
    },
    {
        "author": "杜扞",
        "paragraphs": [
            "波心石船并，中载白莲馨。"
        ],
        "title": "句  其四",
        "id": "2bdf6b4c-5755-48db-8bd8-de85d37a64cf"
    },
    {
        "author": "杜扞",
        "paragraphs": [
            "上就巾子头，轩昂成皂盖。"
        ],
        "title": "句  其五",
        "id": "2bcb15f4-3cf4-4eac-8392-e257cfbe7dcc"
    },
    {
        "author": "韩常卿",
        "paragraphs": [
            "丹灶棋盘去不收，未知踪迹为谁留。",
            "烟霞空锁樵人径，松桧重阴古寺楼。",
            "怪木化龙云雨夜，碧波涵月镜潭秋。",
            "辽东梦断无归鹤，山自嵯峨水自流。"
        ],
        "title": "董凤山",
        "id": "64ba3077-a8ca-4ae7-9594-b562de5d45b6"
    },
    {
        "author": "郑琡",
        "paragraphs": [
            "别有丹青图不得，数声渔笛月明中。"
        ],
        "title": "句",
        "id": "e4fab6f9-38f9-4725-bd4c-070d3630635e"
    },
    {
        "author": "郭正",
        "paragraphs": [
            "青山为主身为客，主人借客青山宅。",
            "白云自在千里飞，长松不换三冬碧。",
            "藤枯谁与写作龙，龟老何年化为石。",
            "落花流水发源深，鸣雁过江悲晚色。",
            "家无妻子心无累，顶冒寒霜踵藏息。",
            "月明舞影聊尽欢，一点尘寰不留迹。",
            "傥来轩冕真可嗟，朝为公卿暮逋谪。",
            "屈原贾谊尔为谁，问君何似青山客。"
        ],
        "title": "姜相峰",
        "id": "2d59d8a1-40a4-459f-8668-d925745f5a7c"
    },
    {
        "author": "王祈",
        "paragraphs": [
            "叶垂千口剑，干耸万条鎗。"
        ],
        "title": "句",
        "id": "575e52a3-b0ca-4924-8bd4-7d8d28f954b6"
    },
    {
        "author": "刘彦和",
        "paragraphs": [
            "五世登科只一家。"
        ],
        "title": "句",
        "id": "b504fa02-b78d-46a7-91f8-4247e777aa9b"
    },
    {
        "author": "杜钦况",
        "paragraphs": [
            "山回路疑绝，林深秘岩扃。",
            "凿翠出金碧，开轩列云屏。",
            "希有昔成道，久矣斯岩灵。",
            "法定卧苍壁，白日穿空明。",
            "令威指泉窦，一凿秋寒澄。",
            "定水供万众，不缩亦不盈。",
            "如公禅宗秀，于世本无营。",
            "聊为出山云，乘风无纵横。",
            "坐令多宝藏，百神转雷霆。",
            "夜月啸雕虎，玉匣开晶荧。",
            "笑指八解池，外流中不倾。",
            "何必空山雷，始悟物我情。"
        ],
        "title": "灵岩行",
        "id": "1ab76b8d-0269-457f-9924-522ebb9f8181"
    },
    {
        "author": "徐鹗",
        "paragraphs": [
            "先生晦迹谷水东，志趣不与晋贤同。",
            "遥听鹤唳笑二陆，巢倾穴碎非为工。",
            "浩然养素远声利，脱去羁束离樊笼。",
            "醉隠亭中二十载，桃红李白摇春风。",
            "感时啸咏聊自适，谁知富贵为穷通。",
            "羡君高操超流俗，直疑变化称朱公。"
        ],
        "title": "朱氏天和堂",
        "id": "06a1c293-61cb-42ac-94b5-544b01a32606"
    },
    {
        "author": "王介之",
        "paragraphs": [
            "奔雷漱玉向高秋，长伴神仙出众流。",
            "下得碧山终未足，待归沧海始应休。",
            "云饶浄色依依敛，猿傍寒声历历愁。",
            "别有千寻在何处，庐山南面虎溪头。"
        ],
        "tags": [
            "庐山"
        ],
        "title": "福圣观",
        "id": "0e4793bb-acf7-4692-9b88-925e278b1812"
    },
    {
        "author": "樊绂",
        "paragraphs": [
            "残月犹悬夜，开帆风若何。",
            "鸣鸡催晓色，舟子起吴歌。",
            "一曲清江上，三春别兴多。",
            "野鸥无意绪，闲卧对沧波。"
        ],
        "title": "维扬晓发",
        "id": "f910a1b3-3501-43e2-9360-1f144a48755e"
    },
    {
        "author": "杨恬",
        "paragraphs": [
            "此君高节贯春冬，山色泉声旦暮同。",
            "对面便为三益友，终朝相伴一衰翁。",
            "病嫌细字无心读，老厌闲花过眼空。",
            "頼有堂中不言客，冷颜常共北窗风。"
        ],
        "title": "三友堂",
        "id": "d63ad034-d7af-4c11-990f-17c12d5caccb"
    },
    {
        "author": "杨恬",
        "paragraphs": [
            "昔居山中谁见亲，青山对面同笑颦。",
            "引泉养竹与为友，徜徉不觉冬复春。",
            "三年相看不知厌，声音笑貌无久新。",
            "虽非多闻与直谅，堂堂不愧琴张仁。",
            "已将物我等一致，政自兀兀忘吾身。",
            "离群索居亦已久，昔如形影今参辰。",
            "强托鸣琴写风韵，欲凭妙笔摹精神。",
            "绣衣使者古君子，天球大训东序珍。",
            "胡为喻蜀久持节，登车揽辔劳拊循。",
            "朅来堂上寓幽赏，不为豺虎埋双轮。",
            "悠然独酌对三友，更邀风月为嘉宾。",
            "谢胐忘形许入室，李白对影成三人。",
            "寄谢山中五贤者，德不孤立当有邻。",
            "寥寥千里十余载，乃逢青眼屈复申。",
            "夷齐西周两饿叟，展禽东鲁一绌臣。",
            "引而高之自孔子，不尔埋没随埃尘。",
            "君不见黄梅岭上一拳石，意气已若骄峨岷。"
        ],
        "title": "和顿公",
        "id": "8be31b56-9883-46bb-9457-342b8f9877e9"
    },
    {
        "author": "宇文绍奕",
        "paragraphs": [
            "峭拔耸青天，巍峨镇方国。",
            "愿与君为友，万古长一色。"
        ],
        "title": "三友堂 山",
        "id": "b1e4d0ac-da86-4f11-8978-992861fae26c"
    },
    {
        "author": "宇文绍奕",
        "paragraphs": [
            "青泉出山下，到海流不息。",
            "愿与君为友，果行而育德。"
        ],
        "title": "三友堂 泉",
        "id": "0f6b1981-97f1-434b-9b67-909a63963636"
    },
    {
        "author": "宇文绍奕",
        "paragraphs": [
            "清淡不媚春，挺挺凌霜雪。",
            "愿与君为友，虚中而劲节。"
        ],
        "title": "三友堂 竹",
        "id": "37f0041e-a2a0-497c-8bec-63e3427aa3d7"
    },
    {
        "author": "宇文绍奕",
        "paragraphs": [
            "清风泠然来，襟袖皆披拂。",
            "愿与君为友，相见长及物。"
        ],
        "title": "三友堂 风",
        "id": "ce59e909-c0d2-4bbe-8152-925098d47955"
    },
    {
        "author": "宇文绍奕",
        "paragraphs": [
            "明月丽青天，羣星隠晶耀。",
            "愿与君为友，容光无不照。"
        ],
        "title": "三友堂 月",
        "id": "af8a1fd5-73f2-4acf-a36d-1c6bfeb5edef"
    },
    {
        "author": "释克勤",
        "paragraphs": [
            "使乎不辱命，临机贵专对。",
            "安禅捋虎须，着着超方外。",
            "不唯明窗下安排，掇向绳床拶崄崖。",
            "拈椎竖拂奋雄辩，金声玉振犹奔雷。",
            "九旬落落提纲宗，衲子济济长趋风。",
            "解粘去缚手段辣，驱耕夺食犹雍容。",
            "秋风忽作要归去，了却武陵一段事。",
            "勃窣理窟乃胸中，行行不患无知己。",
            "临行索我送行篇，要棘蓬与金刚圈。",
            "短歌须要十数丈，长句只消三两言。",
            "金毛狮子解翻身，个是丛林杰出人。",
            "不日孤峰大哮吼，五叶一花天地春。"
        ],
        "title": "颂",
        "id": "c666ebf4-0e3e-4d2a-8f09-79597b96b4a6"
    },
    {
        "author": "释克勤",
        "paragraphs": [
            "蜗牛角上三千界，云月溪山共一家。",
            "既尔业缘无避处，不如随分纳些些。"
        ],
        "title": "偈五十三首  其一",
        "id": "e5336adc-77fb-4318-8828-ffc54d0bce6f"
    },
    {
        "author": "释克勤",
        "paragraphs": [
            "平旦清晨五月一，吹起少林无孔笛。",
            "十方沙界坦然平，大地山河印印出。",
            "二祖曾不往西天，达磨曾不到梁国。",
            "大家共贺太平歌，摩诃般若波罗蜜。"
        ],
        "title": "偈五十三首  其二",
        "id": "776c5c73-8d3a-42d6-baae-27caa2b3a51e"
    },
    {
        "author": "释克勤",
        "paragraphs": [
            "病遇良医，饥逢王鳝。",
            "醤里得盐，雪中送炭。"
        ],
        "title": "偈五十三首  其三",
        "id": "378943fa-6cda-401a-bd74-25b9d2824d3b"
    },
    {
        "author": "释克勤",
        "paragraphs": [
            "只这是，大似撒沙向眼中。",
            "只这不是，还如注水向耳里。",
            "直下无事，平地陷入。",
            "别有机关，堕坑落堑。",
            "祇园屈曲流泉急，鹫岭巍峨云出迟。"
        ],
        "title": "偈五十三首  其四",
        "id": "fd029fa2-1ca9-47b3-8237-e84f1dd2faa6"
    },
    {
        "author": "释克勤",
        "paragraphs": [
            "云居开大炉鞴，不止烹佛烹祖。",
            "但有一切持来，烈焰堆中辨取。",
            "是则当处平和，不是切宜退步。",
            "煅出金刚眼睛，直得干坤独露。",
            "虽然到者田地，须知向上一路。",
            "放将三圣瞎馿，踢杀大雄猛虎。"
        ],
        "title": "偈五十三首  其五",
        "id": "2c7e650c-c72c-447c-a1ff-70f14003b89f"
    },
    {
        "author": "释克勤",
        "paragraphs": [
            "五月五日天中节，万崇千妖俱殄灭。",
            "眼里拈却须弥山，耳里拔出钉根楔。",
            "钟馗小妹舞三台，八臂那咤嚼生铁。"
        ],
        "title": "偈五十三首  其六",
        "id": "6b0699ca-dc72-464b-92ec-90d3b61a711f"
    },
    {
        "author": "释克勤",
        "paragraphs": [
            "万仞崖头撒手，要须其人。",
            "千钧之弩发机，岂为鼷鼠。",
            "云门睦州，当面蹉过。",
            "德山临济，诳謼阎闾。",
            "自余立境立机，作窠作窟，故是灭胡种族。",
            "万缘迁变浑闲事，五月山房冷似冰。"
        ],
        "title": "偈五十三首  其七",
        "id": "390fa3fa-2e5b-4a56-a7a4-10be1486f1c9"
    }
]