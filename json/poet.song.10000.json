[
    {
        "author": "胡宿",
        "paragraphs": [
            "五粒青松護翠苔，石門岑寂斷纖埃。",
            "水浮花片知仙路，風遞鸞聲認嘯臺。",
            "桐井曉寒千乳斂，茗園春嫩一旗開。",
            "馳煙未勒山亭字，可是英靈許再來。"
        ],
        "title": "沖虛觀",
        "id": "dad91d22-4b8a-4c04-a0d5-8f7ca8aff4de"
    },
    {
        "author": "胡宿",
        "paragraphs": [
            "天臺封詔紫泥馨，馬首前瞻北斗城。",
            "人在函關先望氣，帝于京兆最知名。",
            "一區東第趨晨近，數刻西廂接晝榮。",
            "正是兩宮裁化日，百金雙璧拜虞卿。"
        ],
        "title": "淮南發運趙邢州被詔歸闕",
        "id": "a820f955-c696-4b7b-ba8c-4e41e127216e"
    },
    {
        "author": "胡宿",
        "paragraphs": [
            "消盡層陰上盡梯，雪餘宮瓦弄晴暉。",
            "碧簷交照虬爭聳，朱闕相聯鳳欲飛。",
            "日向金溝春溜動，風來珠樹曉寒微。",
            "帝家池籞饒芳物，白鳥翩翩接翼歸。"
        ],
        "title": "雪後登秘閣",
        "id": "11c7624d-4d29-4ea8-96a6-a832588eb399"
    },
    {
        "author": "胡宿",
        "paragraphs": [
            "老子詩名久廢閒，喜君步驟少陵壇。",
            "句敲金玉聲名遠，韵險車斜心膽寒。",
            "傾出囊中和月露，皎如盤底走珠丸。",
            "苦藏難沒詩家事，會看塵冠早一彈。"
        ],
        "title": "謝叔子陽丈惠詩",
        "id": "9eea306f-d950-4dbb-b4ad-e5f478c48cf7"
    },
    {
        "author": "胡宿",
        "paragraphs": [
            "作者傍邊好見聞，速來就汝作比鄰。",
            "詩中活法無多子，眼裏知音有幾人。",
            "爾許精奇花粲筆，豈容塵俗海翻銀。",
            "老夫幸有千機錦，尚欠江頭一浣新。"
        ],
        "title": "又和前人",
        "id": "ad7b3f16-ab14-4377-b066-94f51803075f"
    },
    {
        "author": "胡宿",
        "paragraphs": [
            "洞戶春遲漏箭長，短轅初返洛城傍。",
            "彩雲按曲青岑醴，沈水薰衣白璧堂。",
            "前檻蘭苕依玉樹，後園桐葉護銀牀。",
            "宴殘紅燭長庚爛，還促朝珂謁未央。"
        ],
        "title": "侯家",
        "id": "0a7dd082-8b8b-423e-957a-2da765a6b4f9"
    },
    {
        "author": "胡宿",
        "paragraphs": [
            "瑟瑟新聲脫綠槐，半寒天氣日相催。",
            "西樓夜色吟偏好，南國朝雲夢未回。",
            "翠影暗牽蘋葉動，清香遥獵桂枝來。",
            "重陽漸近松醪熟，白菊如何爲放開。"
        ],
        "title": "秋風",
        "id": "11c3747b-0876-4bc5-b545-c610ae219d2c"
    },
    {
        "author": "胡宿",
        "paragraphs": [
            "冰操從來畏四知，漢江南畔擁藩麾。",
            "地經謝守開油幕，人憶山公倒接䍦。",
            "風入射堂飄鼓吹，雨隨行縣濕旌旗。",
            "前朝叔子流遺愛，拂蘚應看峴首碑。"
        ],
        "title": "送馬少卿赴襄陽",
        "id": "15423939-fb1e-45f7-8a91-598c16aa834e"
    },
    {
        "author": "胡宿",
        "paragraphs": [
            "曾飛麗藻清堯問，猶屈長才尉楚城。",
            "官是神仙標秀領，縣因靈寶紀嘉名。",
            "西崑已挾凌雲譽，外戶全消擊柝聲。",
            "早晚聲名來謁帝，會看雙璧賜虞卿。"
        ],
        "title": "送寶應李尉",
        "id": "2855f50a-0330-4a89-a3e4-ef86728b8d12"
    },
    {
        "author": "胡宿",
        "paragraphs": [
            "修篁百箇靜無埃，憶共山僧競日栽。",
            "夭矯翠虬身欲化，婆娑青鳳尾全開。",
            "風含爽籟依朱檻，月鏤青陰覆翠苔。",
            "曾爲檀欒衝雪看，玉枝相亞曉皚皚。"
        ],
        "title": "竹",
        "id": "48b20377-77ae-4ff5-a9e2-d53b7cdc6a8d"
    },
    {
        "author": "胡宿",
        "paragraphs": [
            "三最初承予告恩，一雙青翰出都門。",
            "關繻舊棄人多識，橋柱前題墨未昏。",
            "南國歸雲聊送目，河梁新月暫消魂。",
            "玉山丹府重來日，好拾風謠奏帝閽。"
        ],
        "title": "送周學士歸永嘉",
        "id": "791e213a-82a7-46ff-a5d0-91bd13237a8f"
    },
    {
        "author": "胡宿",
        "paragraphs": [
            "臺召西來二節榮，清江浮舸鴨頭平。",
            "十行受詔龍綸重，五兩占風鳥羽輕。",
            "目送華林春雨色，夢隨長樂曉鐘聲。",
            "竚看隻日延英對，丸墨宮毫屬長卿。"
        ],
        "title": "送聶學士赴闕",
        "id": "b808348b-b969-4993-a541-89423af06ef3"
    },
    {
        "author": "胡宿",
        "paragraphs": [
            "青蔾香灺掩殘書，越絕東南駕隼旟。",
            "紫陌花期經祓禊，清淮潮信待蟾蜍。",
            "鳥聲百囀春芳際，蠶候三眠夏葉初。",
            "吳地吟朋如見問，爲言江令憶鳀魚。"
        ],
        "title": "送張學士赴邵武兼過吳中別墅",
        "id": "4135267a-e675-4c30-9308-a9718371834b"
    },
    {
        "author": "胡宿",
        "paragraphs": [
            "朱航東下忽經春，藏室離居作惡頻。",
            "簡上蠹蟫終日在，樹間靈鵲至今馴。",
            "北宮自有咿嚘客，天祿誰同寂寞人。",
            "昨夜西窗有佳月，此心迢遞思冰輪。"
        ],
        "title": "寄張唐公學士",
        "id": "f84f4541-e3e9-4c1b-a259-026511f8eff3"
    },
    {
        "author": "胡宿",
        "paragraphs": [
            "絳蕊層層吐翠羅，水妃冠重曉峨峨。",
            "應嫌菖本開花少，却鬥榴房著子多。",
            "含露自知芳意在，偃風無奈落英何。",
            "更憐玉骨藏深怨，暗結千絲在綠波。"
        ],
        "title": "千葉瑞荷花",
        "id": "357397ad-8939-48a6-8c91-d6e2d4185c86"
    },
    {
        "author": "胡宿",
        "paragraphs": [
            "檻底凝漪碧漫天，角巾東路主人賢。",
            "汀花照席供春醉，沙鳥窺簾伴晝眠。",
            "何必馭風追汗漫，不妨乘月弄潺湲。",
            "流杯若仿山陰事，兼有蛙聲當管絃。"
        ],
        "title": "題漣漪亭",
        "id": "5c96a857-8149-4861-ae08-d21cdb8ef666"
    },
    {
        "author": "胡宿",
        "paragraphs": [
            "津亭歌闋戒棠舟，五兩風輕不少留。",
            "西北浮雲來魏闕，東南初日背秦樓。",
            "層城渺渺人傷別，芳草萋萋客倦遊。",
            "平樂舊歡收未得，更憑飛夢到瀛洲。"
        ],
        "title": "津亭",
        "id": "8bbc11c9-4a60-425b-b7b6-2c82a7b08451"
    },
    {
        "author": "胡宿",
        "paragraphs": [
            "多年襆被玉山岑，鬢雪欺人忽滿簪。",
            "駑馬雖然貪短豆，野麋終是憶長林。",
            "鱸魚未得乘歸興，鷗鳥惟應信此心。",
            "見說新橋好風景，會須乘月濯煩襟。"
        ],
        "title": "有懷松江",
        "id": "6572d3dc-b901-4bc9-a2d5-263b07c6d0ae"
    },
    {
        "author": "胡宿",
        "paragraphs": [
            "有客稽山岸角巾，寶書盈笈日怡神。",
            "雲銜別嶺搘筇久，月上前峰隠几頻。",
            "窗上蘿陰猿警旦，塢中茶候鳥啼春。",
            "一經鄒喭能傳世，子舍于今兩綬新。"
        ],
        "title": "寄題齊氏山齋",
        "id": "ede565ca-394b-4a15-9379-82ace4ba7b66"
    },
    {
        "author": "胡宿",
        "paragraphs": [
            "行臺西北接參墟，仗節重乘駟馬車。",
            "水是晉君沈璧後，地經唐叔賜圭餘。",
            "蕃酋重足虔條教，部吏承風畏簡書。",
            "武帳歲終還奏事，康侯三接聽新除。"
        ],
        "title": "送崔諫議都運河東",
        "id": "d08d0c59-d8cc-4106-ba53-f789f60c06cc"
    },
    {
        "author": "胡宿",
        "paragraphs": [
            "劍棧秋旗拂過鴻，行臺西去撫蠶叢。",
            "民間幼艾餐和氣，徼外酋豪偃德風。",
            "巴漢靜歸籌筆內，岷峨閒入畫圖中。",
            "時平幕府無留事，樂職何妨頌聖功。"
        ],
        "title": "送益州運使田學士",
        "id": "661fd72b-d081-4630-ba43-5412dc5e902b"
    },
    {
        "author": "胡宿",
        "paragraphs": [
            "亭下春芳接楚波，金堤勃窣路相過。",
            "窗中霽景煙姿遠，簾外晨香露氣多。",
            "紅頰倚牆花並蒂，綠陰翻檻樹交柯。",
            "朝陽定有浮杯樂，醉墨何妨記永和。"
        ],
        "title": "寄題蘭皋亭",
        "id": "9bdd51ee-4330-4d6c-81da-f6a681aeeb2e"
    },
    {
        "author": "胡宿",
        "paragraphs": [
            "碧蓋緗葩映素秋，此中蘭櫂好銷憂。",
            "相將共挈青絲籠，一笑同迴翠羽舟。",
            "日暮鳴榔隨下瀨，夜深歸櫂怯中流。",
            "東方自有羅敷婿，不顧江邊越鄂州。"
        ],
        "title": "採蓮女",
        "id": "132cee61-c26e-413a-ac96-8e34f1eafa75"
    },
    {
        "author": "胡宿",
        "paragraphs": [
            "甘櫻離會酒初醒，還赴東侯拱璧迎。",
            "江上桃歌傳樂錄，坐中鸚鵡占賓榮。",
            "仙車過洛人偏識，繡騎還邛客盡傾。",
            "後夜嚴陵臺上望，紫雲西北是神京。"
        ],
        "title": "送柳先輩從事桐廬",
        "id": "f5861c25-111c-4ed8-a667-e098f61c5be4"
    },
    {
        "author": "胡宿",
        "paragraphs": [
            "目斷江南佳麗城，欄干樓角幾長憑。",
            "越人抱膝吟遍苦，吳客觀濤病未能。",
            "此地旃檀多勝剎，一時龍象有高僧。",
            "知君暇日尋猿鳥，閒上靈峰第幾層。"
        ],
        "title": "寄杭州子文屯田兼簡真公上人",
        "id": "5ba923db-d7d0-4dbc-b057-6854bf304a95"
    },
    {
        "author": "胡宿",
        "paragraphs": [
            "北地當衢拂斗魁，竹林清暑似巖隈。",
            "將壇緒業傳金版，文苑新書集玉杯。",
            "數篋龍拏藏寶刻，一泓蟾滴試烟煤。",
            "好辭戴鶡飛千牘，東武原從禁衛來。"
        ],
        "title": "寄題王舍人書齋",
        "id": "f6f1db9b-a34a-47ce-a6ec-9a7c97547fbf"
    },
    {
        "author": "胡宿",
        "paragraphs": [
            "啄兔青骹直下飛，霜雲慘慘楚楓披。",
            "秋林月迥聞樵斧，晚市風沈見酒旗。",
            "江上敗荷無限柄，雨中殘菊不盈枝。",
            "物華怨盡仍傷別，塢笛聲中一涕垂。"
        ],
        "title": "霜野",
        "id": "f892816c-c6af-40af-898e-590aae85d963"
    },
    {
        "author": "胡宿",
        "paragraphs": [
            "顔詩摛錦有高文，席上經年未聘珍。",
            "鵠板乍停公府詔，貂裘還敝洛城塵。",
            "雪園授簡誰爲賦，煙渚歸艎不待春。",
            "何日子虛聞夜誦，尚方給札對嚴宸。"
        ],
        "title": "送陳諫東歸",
        "id": "aeb82d0d-3b60-4a8f-93f1-1b452558d31b"
    },
    {
        "author": "胡宿",
        "paragraphs": [
            "江上丹楓墮夜霜，式微愁思豈禁傷。",
            "壯圖萬里青雲在，舊徑三條碧草長。",
            "匹馬歸來江練白，惡氛收盡楚天凉。",
            "大明繼照光華旦，提筆相期翰墨場。"
        ],
        "title": "送華濤東歸",
        "id": "a6f1afad-08b0-4637-9bc5-f850aeb1936c"
    },
    {
        "author": "胡宿",
        "paragraphs": [
            "齋輅虔郊報，祠宮就國陽。",
            "繁雲猶待族，霽日忽迎長。",
            "圭璧紛佳氣，粢盛馥異香。",
            "人情欣眷祐，天意益端莊。",
            "被衮侵寒霧，升壇躡早霜。",
            "左方虛小次，午陛却中黄。",
            "六樂乾祇格，三登海宇康。",
            "千官森劍珮，萬里走梯航。",
            "神筴膺符命，天壺飲福祥。",
            "從今瓜瓞慶，鼎業熾彌昌。"
        ],
        "title": "郊祀慶成",
        "id": "f62d2bd9-438e-44cc-a440-17cf2912ea25"
    },
    {
        "author": "胡宿",
        "paragraphs": [
            "高鬟美人髻，妝閣一何鮮。",
            "迷路來春後，開花近日邊。",
            "居常澆御水，動欲絢非烟。",
            "分潤從仙掌，流薰自帝絃。",
            "雅當翻藥地，繁極曝衣天。",
            "色映芝泥熟，香交蕙炷燃。",
            "吟殘秋蕊脫，睡起午陰圓。",
            "應笑憑欄者，相看已幾年。"
        ],
        "title": "閣前紫薇花",
        "id": "8ffb2c86-32c6-4d51-935f-63bb37f8c3ff"
    },
    {
        "author": "胡宿",
        "paragraphs": [
            "寶勢嵐光秀，濃春物景鮮。",
            "飛峰凌巨浸，精構起中天。",
            "鳥畏雲濤險，僧安石室禪。",
            "貫花應作偈，望月定陳篇。",
            "不爲青霄桂，同裁白社蓮。",
            "羨君飄鵠舫，獨自號神仙。"
        ],
        "title": "陳生遊金山兼簡世昌師",
        "id": "07361bcb-a3d8-424b-b844-13dba075571e"
    },
    {
        "author": "胡宿",
        "paragraphs": [
            "藻衮御中楹，詳延得世英。",
            "賓鄉具三物，題塔冠千名。",
            "玉擅崑山價，箎兼仲氏聲。",
            "平淵二龍躍，碣石一鴻輕。",
            "慈宴堯厨洽，宸章禹律鳴。",
            "入辭瞻翠葆，去候過朱櫻。",
            "贊治崤陵險，歸寧蜀棧橫。",
            "都門百壺送，宿館五漿迎。",
            "帝所銜標雋，親前戲綵榮。",
            "勒銘知有作，叱馭肯辭行。",
            "桂色窅窊秀，棠陰蔽芾清。",
            "期年隨詔入，脩路接瑶京。"
        ],
        "title": "狀元張監丞倅陝郊兼之閬中省親",
        "id": "fd19355f-2442-4e45-a03c-d082079dcb36"
    },
    {
        "author": "胡宿",
        "paragraphs": [
            "廣內施重闥，承明敞直廬。",
            "上清通帝所，方丈擬仙居。",
            "漢后前釐席，淮王重報書。",
            "時宗登賈馬，暮召得嚴徐。",
            "玉至光秦璽，珠來照魏車。",
            "高文參正始，密旨奉權輿。",
            "王澤宣從綍，天香對滿裾。",
            "論思皆藥石，咳唾亦瓊琚。",
            "弱水滄波在，然山老墨餘。",
            "睿篇朱雁刻，宸翰白龍攄。",
            "寶肆還容礫，珍林誤植樗。",
            "匪躬無謇謇，每食有渠渠。",
            "寒日分宵直，繁雲向歲除。",
            "九門催鑰下，三殿警籤初。",
            "北斗低層掖，明河拂太虛。",
            "求衣欽德盛，襆被省才疏。",
            "多病長思越，知非晚學蘧。",
            "煙霄叨步武，江海隔樵漁。",
            "榆性誠爲鈍，葵心但欲舒。",
            "日祈同舍進，躋俗到華胥。"
        ],
        "title": "歲晚禁直呈承旨侍郎同院五學士",
        "id": "d8cab170-658e-4ccc-8af0-4ee2942f8887"
    },
    {
        "author": "胡宿",
        "paragraphs": [
            "八舍嚴周衛，千門肅漢閨。",
            "金胥催遞宿，玉羽伴歸棲。",
            "禁樹驚寒斂，仙雲拂夜低。",
            "星河紫牆外，霜月碧城西。",
            "汲字紛難整，鈞音怳易迷。",
            "有人歌白雪，此曲妙清溪。",
            "文獻初登亮，君王益徇齊。",
            "因知函鼎器，那復久烹雞。"
        ],
        "title": "次韵曼卿冬直因以勉贈",
        "id": "c838c68c-832f-48fb-aa68-27fe25759924"
    },
    {
        "author": "胡宿",
        "paragraphs": [
            "楚地五千里，揚州獨一株。",
            "香名從此貴，芳格灑然殊。",
            "國艷何勞粉，天姿不掩瑜。",
            "濃薰霏麝氣，細蕊列蜂鬚。",
            "雲朵垂三素，仙衣著六銖。",
            "吳中休插柰，天上枉栽榆。",
            "神物疑長擁，靈根此未枯。",
            "人間如定價，百琲睡龍珠。"
        ],
        "title": "后土觀瓊花",
        "id": "598393b7-7bdc-44c3-aa22-186a7183468d"
    },
    {
        "author": "胡宿",
        "paragraphs": [
            "才出羣英表，文推一代雄。",
            "靈蛇操掌上，雲夢納胸中。",
            "醉墨千峰立，吟毫八極空。",
            "居官疏皎覈，處世倦磨礱。",
            "綠酒常埋照，清琴自寄通。",
            "昌言曾拂治，密疏早談戎。",
            "天子知亭伯，時人重孟公。",
            "何言執戟滯，便到闔棺窮。",
            "鵀鳥巢門止，驊騮挶櫪終。",
            "芝筋留御帳，簫賦落王宮。",
            "薄葬依莊叟，殘書付所忠。",
            "惟餘身後得，凜凜是英風。"
        ],
        "title": "石曼卿學士輓詞",
        "id": "e639e716-07b4-457c-9a2a-7a858918cd05"
    },
    {
        "author": "胡宿",
        "paragraphs": [
            "別館拋雙闕，飛除鎮一方。",
            "黄山縈蹕道，青檜繞宮牆。",
            "緹騎千羣合，周阹四面張。",
            "管絃繁欲沸，旌旆鬰相望。",
            "走馬長楸密，更衣別寢凉。",
            "星飄肅慎矢，雪擁羽林槍。",
            "歡樂何曾極，盤遊不可狂。",
            "吾聞堯舜治，垂拱在巖廊。"
        ],
        "title": "射熊館",
        "id": "08959ff9-2c66-43c7-bf1f-0a9274ed31af"
    },
    {
        "author": "胡宿",
        "paragraphs": [
            "北地良家子，山西舊將兒。",
            "新從羽林射，得赴雁門期。",
            "橫死人無比，微行世不知。",
            "長安偏重俠，趙國素多奇。",
            "照地連錢錦，迷春鑿落巵。",
            "喝盧燕市客，顧笑楚臺姬。",
            "烟樹黄山路，霜雲白草時。",
            "雕弓孤月滿，騁馬一塵隨。",
            "應手雙雕落，回頭赤日移。",
            "却歸東第去，高宴九燈枝。"
        ],
        "title": "將家子",
        "id": "329cd769-d87d-4911-b067-581ed5088cf3"
    },
    {
        "author": "胡宿",
        "paragraphs": [
            "徼道西華內，觚棱北斗傍。",
            "神靈安肯構，恩澤賜燔香。",
            "渤澥通驪窟，崑崙拱畫梁。",
            "清壇浮早景，碧瓦霽初霜。",
            "甲帳嚴如在，丹簷迥欲翔。",
            "隆姿瞻漢后，餘烈畏軒皇。",
            "埋劍橋山遠，游冠閣道長。",
            "白雲迷處所，仙掌鎮相望。",
            "五岳扶封域，三辰緯典章。",
            "升歌留寶鼎，刻號在神房。",
            "盛德尊原廟，遺仁睦鬼方。",
            "聖文名善繼，百世溢流光。"
        ],
        "title": "詔福聖宮燒香",
        "id": "b63c7aaa-e8d9-4813-9f0e-1cf35db169e1"
    },
    {
        "author": "胡宿",
        "paragraphs": [
            "暝色凝無際，寒雞悄未晨。",
            "蓂枝將換朔，斗柄漸歸寅。",
            "水火猶分漏，龍蛇尚蟄身。",
            "四時寧有暇，萬物又勞春。",
            "樹喜丹葩秀，人憂白髮新。",
            "明朝趨寶殿，誰是奪重茵。"
        ],
        "title": "歲除",
        "id": "68f6cc75-1822-4888-b4e5-79eb149f76bc"
    },
    {
        "author": "胡宿",
        "paragraphs": [
            "丹舸傍江潯，嘔啞遠櫓音。",
            "新科持片玉，能政引孤琴。",
            "美進宮坊秩，榮歸里閈心。",
            "名參天下雋，歌著邑中黔。",
            "地志連香徑，家園带武林。",
            "吳山幾屏秀，楚水一篙深。",
            "晚鼓停餘疊，秋帆卧半陰。",
            "平時接方驥，後夜望橫參。",
            "陶菊何妨醉，江毫且剩吟。",
            "悠悠河上別，千里鬰朋簪。"
        ],
        "title": "送楊中允宰常熟",
        "id": "73f1536f-06e9-4faa-a051-676717806e6d"
    },
    {
        "author": "胡宿",
        "paragraphs": [
            "月色初藏桂，年芳漸有梅。",
            "人情欣臘破，天意許春回。",
            "陰雪迎風解，寒澌向日開。",
            "午枰宜試著，卯甕好嘗醅。",
            "寓興題紅葉，乘閒步紫苔。",
            "長吟溪上曲，偏憶洛中才。",
            "絕墨淩崖石，高文拂斗魁。",
            "詩鋒無敢犯，酒戶少能陪。",
            "綠髮裁方鬒，丹心未肯灰。",
            "琴書聊偃仰，魚鳥暫徘徊。",
            "蔚豹雖藏霧，蟠螭已得雷。",
            "只愁騰踏去，相望隔蓬萊。"
        ],
        "title": "郡齋招子美",
        "id": "962875a4-a927-44b2-8053-bb212ae8e6b6"
    },
    {
        "author": "胡宿",
        "paragraphs": [
            "盤錯才無滯，弦歌政有聲。",
            "及瓜青紙詔，謁帝紫微城。",
            "節並霜松峻，心同冰玉清。",
            "十槳行色貴，三府辟書榮。",
            "驛樹紛紅葉，江蘋老紫莖。",
            "祇應中宿路，雙節急歸程。"
        ],
        "title": "送晉陵王宰銓調",
        "id": "f2962a46-fc9d-4351-8828-72bb27e8c3ef"
    },
    {
        "author": "胡宿",
        "paragraphs": [
            "邑控三湘遠，帆經百舍遲。",
            "天文瞻翼軫，江色泛漣漪。",
            "丹闕傾心戀，蒼山舉目疑。",
            "歡杯憑秫米，騷思託蘭旗。",
            "竹律寬無害，琴堂靜不欺。",
            "期年行奉詔，虎帳對堯眉。"
        ],
        "title": "送祁陽黄宰",
        "id": "cb0cf981-18d6-416e-b028-8f096916503f"
    },
    {
        "author": "胡宿",
        "paragraphs": [
            "上客何爲者，平生富義名。",
            "飛鈐師鬼谷，談笑敵神兵。",
            "然諾千金重，交游萬戶輕。",
            "平臺置酒召，碣館側身迎。",
            "土缶邀秦擊，銅盤劫楚盟。",
            "縱橫三寸舌，厭飫五侯鯖。",
            "龍種騰長坂，霜雕刮太清。",
            "誰能彈劍鋏，北海有長鯨。"
        ],
        "title": "上客",
        "id": "f8418845-b272-47ea-84ed-84f4aa861119"
    },
    {
        "author": "胡宿",
        "paragraphs": [
            "秀極武夷峰，清才氣所融。",
            "香名傳日下，勝範迪時中。",
            "大對承三道，清篇滯半通。",
            "新吟池草綠，故事幕蓮紅。",
            "參畫文無害，沈英位未充。",
            "談高起廢疾，檄壯愈頭風。",
            "圭璧嚴書殿，房心敞帝宮。",
            "行頒上方筆，客特薦揚雄。"
        ],
        "title": "送黄推官",
        "id": "65e22e7b-84fa-42f1-86c6-f38c6a847a5f"
    },
    {
        "author": "胡宿",
        "paragraphs": [
            "金商纔換暑，雲葉早驚秋。",
            "大火宵中散，清光日下浮。",
            "凉心遺翠簟，遠夢繞滄洲。",
            "蕙圃殘香薄，筠溪碧蔭稠。",
            "小窗聊寄傲，虛閣鎮端憂。",
            "带眼渾移盡，還同沈隠侯。"
        ],
        "title": "早秋",
        "id": "2e882df7-045a-48e5-9f89-401ff28471e5"
    },
    {
        "author": "胡宿",
        "paragraphs": [
            "路寢尊嚴配，明廷考舊圖。",
            "房心通氣象，太紫狀規模。",
            "翊衛多儀縟，齋祠至信孚。",
            "籩羞甘菲薄，鼎味却鮮腴。",
            "日月垂天象，鸞龍奮寶跗。",
            "樂均諧睿律，禮蕝潤宸謨。",
            "劍珮千官拱，梯航四海趨。",
            "謙恭虛小次，登降謹黄衢。",
            "德盛三靈格，恩流萬物蘇。",
            "甘泉陪法從，千載喜歌虞。"
        ],
        "title": "明堂大禮",
        "id": "fc8afcf4-0723-4958-ba94-72f87cf59169"
    },
    {
        "author": "胡宿",
        "paragraphs": [
            "路寢凝中宇，星文直大辰。",
            "總章裁往範，齋駕奉明禋。",
            "惟聖能嚴父，於皇重饗親。",
            "永懷深肅僾，昭事極精純。",
            "鍾律咸韶古，衣冠黼黻新。",
            "九金徠貢職，萬玉儼朝倫。",
            "夷夏觀殊禮，乾祗享至仁。",
            "參祠七世廟，再降六天神。",
            "萬寶成秋野，千祥擁禁宸。",
            "睿恩覃四海，壽域躋斯民。"
        ],
        "title": "禮畢慶成",
        "id": "49561316-e387-4b19-b749-c14ac9c77f35"
    },
    {
        "author": "胡宿",
        "paragraphs": [
            "阿閣藏仙籍，英輿侍睟儀。",
            "珍函開二典，聖藻煥重離。",
            "河洛斯文在，盤盂乃訓垂。",
            "寶跗親許視，瑞物遍容窺。",
            "白鳳隨毫舉，蒼龍應墨奇。",
            "好文逢漢后，觀象值庖犧。",
            "溢幅榮分賜，班觴曲示慈。",
            "柏梁晨煦洽，仙莢晝陰移。",
            "和樂韶音美，承平鎬酒遲。",
            "再陪瑶水宴，千載慶茲時。"
        ],
        "title": "召赴天章寶文閣觀御集賜御書飛白扇子羣玉殿錫宴",
        "id": "3dbb2909-071f-412b-9e04-df7fbaf8a381"
    },
    {
        "author": "胡宿",
        "paragraphs": [
            "紫殿程書廣，鴻都校籍成。",
            "宸心睠儒學，慈宴詔樞衡。",
            "供帳來金闥，臚傳下玉京。",
            "三山開秘宿，七閣敞修楹。",
            "革履趨朝暇，華貂映席明。",
            "弁繁星錯落，佩雜玉鏘鳴。",
            "爐靜飄芳蕙，圖開識禁橙。",
            "壺均天所酒，鼎薦帝餘羹。",
            "夏屋彰仁洽，衢樽樂治平。",
            "丹樓晨唱近，碧樹曉寒輕。",
            "宇內年書有，人間月就盈。",
            "非烟舒渥旨，愛日助皇情。",
            "鳬藻深歡意，魚蒲溢頌聲。",
            "蕭斯蒙湛湛，露彼仰英英。",
            "故事留東觀，崇恩自上卿。",
            "何言挈瓶陋，亦玷舉觴榮。",
            "已重高門地，還歌食野苹。",
            "微生徒棗鈍，弱植但葵傾。",
            "就日欣逢旦，瞻河喜見清。",
            "更期紆翠葆，千載詫登瀛。"
        ],
        "title": "館中錫宴",
        "id": "273461e1-f67b-47d6-8519-f788ad1d48fb"
    },
    {
        "author": "胡宿",
        "paragraphs": [
            "至道希夷內，神威造化中。",
            "行棋延羽駕，推策敞琳宮。",
            "秘寢觚稜峻，嚴扉坐狄雄。",
            "天人凝睟表，日月在方瞳。",
            "離坎精神集，房心氣象通。",
            "中黄安戊己，遥翠拱轘嵩。",
            "陪享衣裳盛，登羞火棗豐。",
            "層壇霏顥露，甲帳肅靈風。",
            "波靜流寒瓦，霜清入曉銅。",
            "廊虛鳴尺蠖，樓迥倚晴虹。",
            "行馬依芳樹，棲禽占碧叢。",
            "游光宵自燭，雕靄晝常濛。",
            "大壯親規近，甘泉舊典崇。",
            "平時闢閶闔，盡日訪崆峒。",
            "綵仗交輪奐，天香鬥鬰葱。",
            "野長迷七聖，庭闊舞千童。",
            "祼鬯歆惟德，笙歌悅亶聰。",
            "蟠螭負金石，翔鶴下絲桐。",
            "法度昭神祖，文章炳鉅公。",
            "鼎期扶更遠，山瑞委無窮。",
            "用九乾元正，生三太極空。",
            "木龍雖有寓，芻狗本無功。",
            "迎氣陽郊始，均禧宇縣同。",
            "權衡樞極右，號令斗杓東。",
            "濬哲虔時祀，施生道化工。",
            "正辭除秘祝，承詔謁孤忠。",
            "仁與春膏動，恩隨臘霰融。",
            "天和傍星鳥，地惠及昆蟲。",
            "受記神司職，齋居帝飭躬。",
            "因知耕鑿力，誰解識淵衷。"
        ],
        "title": "詔祀西太一宮",
        "id": "34188eae-3df4-436a-9fe3-a63bd0335cf9"
    },
    {
        "author": "胡宿",
        "paragraphs": [
            "太極生真主，中原有聖人。",
            "圜丘尊上帝，大旅合羣神。",
            "行馬帷宮肅，乘龍法駕馴。",
            "禮容光日月，文德動星辰。",
            "劍履陪祠古，咸英作樂新。",
            "東方虛小次，午陛徹華茵。",
            "吉土繇誠享，高穹以道親。",
            "燭壇光景集，升燎福祥臻。",
            "寒霽三冬色，恩融四海春。",
            "萬靈今受記，長此奉堯仁。"
        ],
        "title": "郊丘侍祀",
        "id": "9d06e734-0e9d-44ab-b902-5bc9ae692040"
    },
    {
        "author": "胡宿",
        "paragraphs": [
            "弄色金橙熟，朝元玉軑襄。",
            "寶奩登美實，齋蹕駐清光。",
            "高葉參雲碧，繁苞壓樹黄。",
            "鮮明當早旭，採摘有新霜。",
            "原廟已云薦，大家猶未嘗。",
            "分頒顔在咫，捧拜手盈香。",
            "凡果深何幸，孤根遠見將。",
            "五行含戊己，二水出瀟湘。",
            "來植清琳館，叨升白璧堂。",
            "更依仙掌側，日夕近芬芳。"
        ],
        "title": "奉貢殿山亭奉詔觀橙",
        "id": "a77a07c3-6db7-4a1b-b92a-8c5e7461a0d1"
    },
    {
        "author": "胡宿",
        "paragraphs": [
            "一春紅日色，刻意借鮮妍。",
            "露葉深成翳，風枝猛欲燃。",
            "黄金爲彈重，赤水得珠圓。",
            "甘實行宮薦，香名麗賦傳。",
            "色欺丹魄上，味出紫梨前。",
            "玉果誇珍實，何曾入象筵。"
        ],
        "title": "西圃櫻桃",
        "id": "3c865f3b-0fa2-4be3-bc7f-cea70a7f4903"
    },
    {
        "author": "胡宿",
        "paragraphs": [
            "秀植登中禁，靈根記大方。",
            "纖枝乘十雨，勁節誓千霜。",
            "雲幹仍稠直，烟華稍鬰蒼。",
            "綠陰疏未合，翠鬣儼相望。",
            "育質從新甫，標名壓豫章。",
            "三休依寶構，一溉引天潢。",
            "瑞露通晨浥，靈風繞夜翔。",
            "蠹蟫驚閣爋，啼狖憶巖光。",
            "地惠覃行葦，人情樂樹楊。",
            "保無禽鹿踐，知免斧斤傷。",
            "遠勢興毫末，孤標出衆芳。",
            "寒葭寧可倚，幽草固難藏。",
            "庭鶴宜留側，臺烏莫近傍。",
            "未經鸞隠葉，不使麝居香。",
            "松操同凌雪，葵心共向陽。",
            "故情存澗壑，生意屬池隍。",
            "晝景斜臨石，禪機俯映堂。",
            "頌傳商廟桷，材入漢家梁。",
            "此世隆三代，何時構九房。",
            "瓌姿天所産，工度未應忘。"
        ],
        "title": "和蔡君謨閣前紫柏",
        "id": "802451eb-9a36-4dc5-b47c-0166230615a2"
    },
    {
        "author": "胡宿",
        "paragraphs": [
            "瑞植昭天産，祥枝感帝臨。",
            "均承元化力，同抱歲寒心。",
            "異稟笙簫質，全包律呂音。",
            "孤根皆出地，勁節約成林。",
            "蒙潤非烟近，含滋御水深。",
            "風前交吐籟，月底互翻陰。",
            "秋實思威鳳，春條宿綺禽。",
            "留觀停翠葆，託賞集華簪。",
            "蒼震猶乘卦，商巖近作霖。",
            "天支從此茂，長覆玉山岑。"
        ],
        "title": "後苑觀雙竹",
        "id": "26116f2c-2b70-4539-90e7-cc23218c65f7"
    },
    {
        "author": "胡宿",
        "paragraphs": [
            "艷冶如無罪，何由謫絳宮。",
            "不因輕阿姥，即是小仙公。",
            "丹臉翻啼雨，飛書却寄風。",
            "春溪迷柳曲，午影過牆東。",
            "密葉輕籠翠，繁陰半露紅。",
            "誰驚幽鳥散，千片觸簾櫳。"
        ],
        "title": "昭應宮小桃",
        "id": "83643c34-e4fa-4cb4-9e3f-072885d52c3c"
    },
    {
        "author": "胡宿",
        "paragraphs": [
            "霽色初休雨，寒媒稍欲霜。",
            "崦嵫驚日晏，嵔𡾊喜年康。",
            "菰米迎冬熟，萍醅破社嘗。",
            "霅聲寄檻冷，卞色入樓蒼。",
            "弱援垂榴臉，幽叢亞菊芳。",
            "牛羊馴沃野，雁鶩悅滄浪。",
            "水市能爲楫，田家乞有漿。",
            "溪音挐競去，村語醉相將。",
            "自昔分天塹，茲州介水坊。",
            "貢絲標禹土，錯繡接吳疆。",
            "佳麗南朝後，鮮明茂苑旁。",
            "風華在安石，文物有東陽。",
            "柳客詩名馥，顔公筆勢翔。",
            "山川爲吐氣，日月欲爭光。",
            "異代虛墳柏，逢辰濫郡章。",
            "壤歌知自化，符守信非良。",
            "勇爵思長劍，高謨乏智囊。",
            "葵心拱宸極，藿食念巖廊。",
            "西戍方疲陝，中原久患羌。",
            "邊人思李牧，天子問中郎。",
            "臣僕今三世，腥羶彼一荒。",
            "山西雄占隴，河曲斗分潢。",
            "漢始城張掖，秦初地朔方。",
            "限戎深得策，遮虜大爲防。",
            "小雅亡于晉，中興屬在唐。",
            "太宗神且武，貞觀粹而王。",
            "都雍三才直，安西萬里長。",
            "聲明冒葱雪，亭堠徹甘凉。",
            "聖術初無敵，孫謀本克臧。",
            "末塗虧繼守，駿命亦頹喪。",
            "上帝歆炎宋，真人奮大梁。",
            "鑿乾分上下，操斗運中央。",
            "殺氣西刑馬，妖氛北隕狼。",
            "三關收朔漠，兩鎮復河隍。",
            "龍虎其文炳，雷霆我武揚。",
            "商球傳聖弟，夏鼎授儲皇。",
            "託付神規遠，彌綸治具詳。",
            "四維嚴幅正，八柄謹低昂。",
            "地廣蘗芽出，海深神怪彰。",
            "遺雛偷嘯聚，雜種學跳梁。",
            "王者輕分土，仁人重納隍。",
            "猶如棄鱗介，不使易衣裳。",
            "禍亂收凶器，昇平隠上庠。",
            "蹛林通好固，狡穴送誠忙。",
            "圭瑞修歡聘，金行戢怒芒。",
            "生民去湯火，塞土遍耕桑。",
            "月窟頒正朔，雲封刻美祥。",
            "大璜貽燕翼，下武寖明昌。",
            "區外蒙冠带，天中布典常。",
            "三雍宣雅頌，九譯走梯航。",
            "仙致昭華玉，神來弱水香。",
            "路車均奕奕，朱芾賜煌煌。",
            "南面存亡國，西平拂肯堂。",
            "虎臣無備禦，狼子有包藏。",
            "竊欲屯蜂蟻，私相署犬羊。",
            "癡言天可上，愚謂日無亡。",
            "傳箭招廬帳，推鋒逆頡行。",
            "三河煩調度，六郡苦痍傷。",
            "旅力雖疲曳，游魂尚頡頏。",
            "寢謀思汲黯，禽敵想陳湯。",
            "多士皆方領，孤生特面牆。",
            "莂官尸禮闥，槧職玷文房。",
            "無策均宵旰，何階致富强。",
            "分從高閣束，敢避要途當。",
            "鈴下居無事，樊中脫未遑。",
            "鱸魚知味美，鷗鳥信機忘。",
            "濩落才何取，支離臂自攘。",
            "雖貪紆紫樂，豈免頓纓狂。",
            "感慨乘軒鶴，吁嗟拒轍螳。",
            "山河賞吳起，社稷歎童汪。",
            "華夏崇基本，朝廷總政綱。",
            "弓偏宜舉抑，琴緩在更張。",
            "陽德銷羣慝，天元秉至剛。",
            "偃兵誠未易，用武復何妨。",
            "雪近思王國，雲閒憶帝鄉。",
            "何時聞露布，稱薦萬年觴。"
        ],
        "title": "吳興秋晚郡齋長句",
        "id": "c8a36e18-b472-4774-ab6f-df67aa3fe20a"
    },
    {
        "author": "胡宿",
        "paragraphs": [
            "句水聲東轉，昭山勢北回。",
            "三洲環白浪，一徑踏青苔。",
            "牖對遥岑敞，門迎別嶼開。",
            "鷗鷳如舊識，蘿桂是新栽。",
            "野氣霏霏入，川華剡剡來。",
            "老猿偷熟果，馴鴿下生臺。",
            "樵斧鳴岑寂，魚扉映曲隈。",
            "觀濠立莊惠，結社坐宗雷。",
            "格磔歸禽亂，嘔啞去櫓哀。",
            "看雲秋徙倚，弄月夜徘徊。",
            "珠且矜圓折，犀休衒辟埃。",
            "沃洲應祇爾，何用憶天台。"
        ],
        "title": "題沃洲亭",
        "id": "9695e816-f4d8-4e62-99ef-30bc70b5c384"
    },
    {
        "author": "胡宿",
        "paragraphs": [
            "露夕仙葩卷，風晨寶艷開。",
            "妖漦夏庭出，禍水漢宮來。",
            "玉冷埋秋骨，珠寒斂夜胎。",
            "河分龍浪灌，月借蕊淵栽。",
            "神襪能凌水，仙裾不惹埃。",
            "文魚纔可戲，鴆鳥莫爲媒。",
            "却死熬香釜，延年刻壽杯。",
            "息媯今不語，猶尚怨荆臺。"
        ],
        "title": "荷花",
        "id": "bc62b2ba-82ba-46bc-863d-e8a3397bea7c"
    },
    {
        "author": "胡宿",
        "paragraphs": [
            "周雅傳遺詠，菁莪播淑聲。",
            "育材方被化，在沚自敷榮。",
            "得地偏蒙潤，乘時並擢英。",
            "託根分曲渚，入學隸司成。",
            "行葦仁同洽，山萊詠可并。",
            "聖恩均雨露，挺質愧微生。"
        ],
        "title": "菁菁在中沚",
        "id": "962a1ed2-e6a3-49ca-84a2-3e7b6f3546d1"
    },
    {
        "author": "胡宿",
        "paragraphs": [
            "遺魄知何許，孤風不可攀。",
            "星辰歸碧落，道德寄青山。",
            "堯舜錙銖內，巢由爾汝間。",
            "草萊升御榻，韋布揖龍顔。",
            "圭組無由屈，烟蘿却自還。",
            "幾峰雲冉冉，數里水潺潺。",
            "孤竹清何隘，磻溪老未閒。",
            "獨留冰雪操，千古凜人寰。"
        ],
        "title": "釣臺",
        "id": "9b90284d-52ff-4242-a4d5-365b1cc74ccf"
    },
    {
        "author": "胡宿",
        "paragraphs": [
            "日下東京旅，才華變世雄。",
            "高門真偉器，正始得遺風。",
            "鳴玉來江表，英聲滿洛中。",
            "銀鉤專墨妙，犀柄擅談叢。",
            "一札公車詔，千鈞矍相弓。",
            "卿才歸樸斫，英彀入牢籠。",
            "佛寺題名塔，天家奏試宮。",
            "鷦{冥鳥}有短羽，亦恐附鴛鴻。"
        ],
        "title": "送黄孝先",
        "id": "af399e52-d412-48c7-a3c0-058b2ace51d4"
    },
    {
        "author": "胡宿",
        "paragraphs": [
            "帝設英雄彀，朝多俊乂官。",
            "玉羈收汗血，珠網獲飛鸞。",
            "仙籍分丹桂，香名藹秀蘭。",
            "新從平樂試，入奉柏梁歡。",
            "辨色趨霜戟，催班近露盤。",
            "閣芸開縹帙，堤柳據歸鞍。",
            "詩就雞林買，書成太乙觀。",
            "行聞延體貌，坡上有金鑾。"
        ],
        "title": "送校理薛學士",
        "id": "a5503f90-a78e-4e4f-83ff-cdd4b15c4bf0"
    },
    {
        "author": "胡宿",
        "paragraphs": [
            "稼殿秋香熟，烟畦早景鮮。",
            "玉虬乘暇日，銅雀報豐年。",
            "壓地黄雲重，含風寶粒堅。",
            "三登繄帝力，一豫俯天田。",
            "幸厠標章讀，仍陪從蹕宣。",
            "賜禾知禮厚，視草覺恩偏。",
            "釐席思前問，經帷惜外遷。",
            "妙詩深雅意，王政食爲先。"
        ],
        "title": "和原甫侍讀從幸後苑觀稻之什",
        "id": "10c052d7-0ec4-44d6-80b0-47e8f354dc7f"
    },
    {
        "author": "胡宿",
        "paragraphs": [
            "縣枕秋江側，銅章滯雋旄。",
            "長安去日遠，單父戴星勞。",
            "秀水遥通楫，嵐峰欲妒袍。",
            "文絃一琴古，仙舄兩鳬高。",
            "家樹喧朝鵲，鄉亭寂夜獒。",
            "土風清是楚，才意苦于騷。",
            "訟少停黴索，吟多費健毫。",
            "平時洛中社，相憶醉含桃。"
        ],
        "title": "送梅堯臣宰建德",
        "id": "e8501c03-14b8-443f-87d9-0d0406393617"
    },
    {
        "author": "胡宿",
        "paragraphs": [
            "需奏登中掖，除書出上臺。",
            "獸隨朝带結，隼映使旌開。",
            "地接朱陵近，人從藏室來。",
            "蠹蟫侵舊帙，浮蟻入離杯。",
            "嶺勢遥連楚，星文却視魁。",
            "雲依蒼野住，雁隔楚峰回。",
            "夕夢驚湘瑟，春心託隴梅。",
            "南方本寬教，東里復多才。",
            "駟馬榮星駕，千金慶壽罍。",
            "未應嗟遠守，素志在循陔。"
        ],
        "title": "送劉學士出守衡陽",
        "id": "05eec3d3-c0f7-4c41-89bb-2b67aa2b0de9"
    },
    {
        "author": "胡宿",
        "paragraphs": [
            "三道膠西策，詳延俯瑞蓂。",
            "帝臨宣室坐，人拱太微庭。",
            "捷思誰加點，危言自據經。",
            "文成洛紙貴，詔下武泥馨。",
            "起草分宮筆，監州駕屏星。",
            "心存雲氣闕，夢繞斧文屏。",
            "南國標江紀，西山占地靈。",
            "檻泉通水府，窗戶接巖扃。",
            "凉月依滕閣，孤風泊孺亭。",
            "案書休犯慮，齋酒且忘形。",
            "界道宮牆紫，規蒲禁地青。",
            "歸來開院直，鼇頂架滄溟。"
        ],
        "title": "送蘇賢良之任豫章",
        "id": "b9162185-ae89-4437-a573-b8ef554b9937"
    },
    {
        "author": "胡宿",
        "paragraphs": [
            "佳邑控江湄，春來赴牒歸。",
            "波平雙槳渡，日上亂鶑飛。",
            "狎野晨耕早，蹊田晝訟稀。",
            "縣圖標地肺，家巷接烏衣。",
            "沼靜窺珍羽，樓閒數翠微。",
            "山香蒸䭀熟，溪蕊摘蒓肥。",
            "有客懷金社，因君拂玉徽。",
            "嵩雲南去遠，猶向柳依依。"
        ],
        "title": "送刁總赴句容簿",
        "id": "0d42a67a-b05f-4e1b-9a8d-6cbeb58c030c"
    },
    {
        "author": "胡宿",
        "paragraphs": [
            "臯壤乏生涯，羈遊越絕賒。",
            "一區揚子宅，四壁長卿家。",
            "囷粟知誰指，囊錢苦自嗟。",
            "秋林驚脫葉，夕枕怨啼鴉。",
            "海月隨孤棹，天風曳落霞。",
            "山城饒露蔓，水驛遍霜葭。",
            "孝子蘭方秀，先生菊未華。",
            "楚轅無久滯，把酒待回車。"
        ],
        "title": "送劉閱東遊",
        "id": "e14304c9-b83a-486c-8958-4052b80e8d51"
    },
    {
        "author": "胡宿",
        "paragraphs": [
            "天上陽旛舉，人間漏箭長。",
            "稍驚池面綠，初覺柳腰黄。",
            "遲日延三舍，條風振百昌。",
            "酒凝前臘味，梅带故年芳。",
            "雪意思王囿，雲情憶帝鄉。",
            "青門行樂處，漸近好煙光。"
        ],
        "title": "江城立春",
        "id": "683911e4-86a8-4785-8646-bb5a67dd0a6a"
    },
    {
        "author": "胡宿",
        "paragraphs": [
            "平圃回天仗，昆池降帝輿。",
            "晨葩纔隠蝶，新藻復藏魚。",
            "露重香英濕，風長釣綫舒。",
            "乳鶑遷谷近，朱鮪躍淵初。",
            "禹律鏗金奏，堯樽遍石渠。",
            "乘時覃惠宴，不是樂觀魚。"
        ],
        "title": "賞花釣魚應制",
        "id": "ebbc19cd-206b-4c77-8c10-aefa42bf6509"
    },
    {
        "author": "胡宿",
        "paragraphs": [
            "百卉迎韶律，辛夷花最先。",
            "與春宜有舊，造物底無偏。",
            "棠棣先饒韡，山櫻未敢燃。",
            "倚風遥可愛，犯雪不勝妍。",
            "影亂梅花地，香迷豆蔻天。",
            "紅啼昨夜雨，紫妬曉來煙。",
            "上藥能全命，靈滋合永年。",
            "帝家瓊圃在，此物未應捐。"
        ],
        "title": "辛夷",
        "id": "6a67f6ef-9516-4e99-aef3-51c3d8a0d882"
    },
    {
        "author": "胡宿",
        "paragraphs": [
            "信馬斗城西，芳郊春漸熙。",
            "早煙銷禁樹，初溜入天池。",
            "桃作新正臉，梅留故臘枝。",
            "甕香浮蟻日，村翳浴蠶時。",
            "聊把今朝臂，同伸即席眉。",
            "徘徊惜歸馭，風晚水生漪。"
        ],
        "title": "館中同舍城西小飲",
        "id": "e9b50ece-ec83-4f28-ac8e-08f7d1c47f04"
    },
    {
        "author": "胡宿",
        "paragraphs": [
            "典禮惟周舊，經文在魯餘。",
            "西清開縹帙，東面授丹書。",
            "訪道前釐席，崇風厚石渠。",
            "研覃忘日旰，圖繪極霞舒。",
            "千載逢亨際，三冬罷講初。",
            "聖懷輕璧馬，慈宴樂蒲魚。",
            "妙技通神細，清商按曲徐。",
            "爐香分漢殿，鼎味出堯除。",
            "諸老恩同醉，孤臣藝最疏。",
            "至仁何以報，忠義即瓊踞。"
        ],
        "title": "講畢周禮詔賜御筵",
        "id": "afed52b2-9b58-4d0e-846b-cb3259e1d875"
    },
    {
        "author": "胡宿",
        "paragraphs": [
            "寶冊尊徽號，香泥潔武都。",
            "齋心期太乙，恭己答元符。",
            "玉輅嚴清制，琅函秘聖謨。",
            "竹宮陳帝拜，嵩極動神呼。",
            "彩霧霏三境，祥輝燭九區。",
            "況當精歲出，仍與上辛俱。",
            "永接千齡統，長膺五老圖。",
            "清編流景鑠，禮自百王無。"
        ],
        "title": "丁巳歲觀玉皇冊禮",
        "id": "8c11bde6-0ca2-45e1-b24d-2e4c146707c8"
    },
    {
        "author": "胡宿",
        "paragraphs": [
            "可愛壇東竹，更籠清淺流。",
            "行根侵島嶼，脫籜滿汀洲。",
            "夜迥疑篩月，風多欲戰秋。",
            "紫莖同入畫，青石伴垂鉤。",
            "葉裏藏雌翠，陰中下戲鷗。",
            "秦松無用笑，千畝更封侯。"
        ],
        "title": "溪竹",
        "id": "e2ad82da-bcbc-4822-b870-b2e7e888dd93"
    },
    {
        "author": "胡宿",
        "paragraphs": [
            "越鳥戀南柯，春來怨別多。",
            "冷風如可御，爭奈簡書何。"
        ],
        "title": "憶東園",
        "id": "da7edd22-c985-44da-8206-17e8d075f933"
    },
    {
        "author": "胡宿",
        "paragraphs": [
            "此地橫青嶂，當年動紫氛。",
            "將軍精爽在，可解勒遺文。"
        ],
        "title": "橫山",
        "id": "ab1dbb5d-ceaf-4af1-9688-8e737df6eeb8"
    },
    {
        "author": "胡宿",
        "paragraphs": [
            "日醉風酣百卉開，錦韉爭躍大堤來。",
            "城東有客歌盆久，不敢將春上老臺。"
        ],
        "title": "漫成",
        "id": "2cc162b1-c569-4f88-a03d-9edea0f827e9"
    },
    {
        "author": "胡宿",
        "paragraphs": [
            "碧城齋禁放朝元，晚飲偷消白日閒。",
            "天上高真潜詗得，因將瑶藻擲雲間。"
        ],
        "title": "齋祠小飲資政吳侍郎以真如茶二絕句爲寄  其一",
        "id": "25de70de-2da6-4d0e-88af-07b231fe27d8"
    },
    {
        "author": "胡宿",
        "paragraphs": [
            "寶刀玉尺裁佳句，雪溜雲腴試早芽。",
            "睡魄頓消清到骨，一成僧味似僧家。"
        ],
        "title": "齋祠小飲資政吳侍郎以真如茶二絕句爲寄  其二",
        "id": "736af2f7-2398-4c0f-9e8f-c39a315578d2"
    },
    {
        "author": "胡宿",
        "paragraphs": [
            "京口劉郎是穆之，風雲未作苦棲遲。",
            "金盤一石檳榔贈，可得當年是諱饑。"
        ],
        "title": "劉開府",
        "id": "dee0cf86-4005-448c-9a05-f2262d98fdbf"
    },
    {
        "author": "胡宿",
        "paragraphs": [
            "犀甲三千越騎雄，平明來襲館娃宮。",
            "君王不得西施去，萬戶那能住甬東。"
        ],
        "title": "館娃宮",
        "id": "3fbdd0ee-e8fd-49a8-9bd3-bf4202525c94"
    },
    {
        "author": "胡宿",
        "paragraphs": [
            "雪梅連日礙層陰，昨夜銀臺瑞霰深。",
            "待詔多年無屐齒，窗間猶作洛生吟。"
        ],
        "title": "自嘲",
        "id": "32b1d4b9-642b-48b8-a25e-827314a32244"
    },
    {
        "author": "胡宿",
        "paragraphs": [
            "自知無業致吾君，只向空山弄白雲。",
            "已共此山私斷定，不須轉轍重移文。"
        ],
        "title": "弄雲亭",
        "id": "53c88366-decb-4f81-937c-9cac29ff19ba"
    },
    {
        "author": "胡宿",
        "paragraphs": [
            "寂寞函關鎖未開，田文車馬出秦來。",
            "朱門不養三千客，誰謂雞鳴得放回。"
        ],
        "title": "函谷關",
        "id": "763db418-b57f-412c-87e0-85213630953d"
    },
    {
        "author": "胡宿",
        "paragraphs": [
            "三元鳳歷當春始，萬壽龍巵進御前。",
            "綵勝朱旛宜此日，金枝玉葉慶新年。"
        ],
        "title": "皇帝閤春帖子  其一",
        "id": "9431a988-6f40-4097-b5d7-ae1ad3520f80"
    },
    {
        "author": "胡宿",
        "paragraphs": [
            "蒼玉新旂祀木神，今朝太皡始司春。",
            "農躔漸覺星辰正，壽歷長隨日月新。"
        ],
        "title": "皇帝閤春帖子  其二",
        "id": "29c3d4db-36b4-464d-8d2a-5f9e68d85b00"
    },
    {
        "author": "胡宿",
        "paragraphs": [
            "翦綵房中新勝出，披香殿裏早春回。",
            "祥雲更傍南山起，來對君王萬壽杯。"
        ],
        "title": "皇帝閤春帖子  其三",
        "id": "35942e25-6f61-4895-94b2-c8d406f24bd5"
    },
    {
        "author": "胡宿",
        "paragraphs": [
            "苑中芳樹條風細，天上黄衢杲日遲。",
            "仙果定生千歲實，祥烟長護萬年枝。"
        ],
        "title": "皇帝閤春帖子  其四",
        "id": "762f28f7-0cf0-4339-a815-44466f0b3367"
    },
    {
        "author": "胡宿",
        "paragraphs": [
            "春官青鳥司開啟，星舍蒼龍主發生。",
            "甘雨惠風資帝力，杏花蒲葉勸民耕。"
        ],
        "title": "皇帝閤春帖子  其五",
        "id": "06009a12-81c7-47e7-bddb-83e319a0b495"
    },
    {
        "author": "胡宿",
        "paragraphs": [
            "玉殿香絲縈綵縷，金盆白雪間紅花。",
            "子孫千億無疆壽，盡逐東風入帝家。"
        ],
        "title": "皇帝閤春帖子  其六",
        "id": "74f7848a-b2b0-4360-bb4f-46bc2210053e"
    },
    {
        "author": "胡宿",
        "paragraphs": [
            "羲仲司暘谷，塗山佐夏王。",
            "六宮師儉德，四海化躬桑。"
        ],
        "title": "皇后閤春帖子  其一",
        "id": "d7e1bae8-37ef-4252-b5e4-2a529325b106"
    },
    {
        "author": "胡宿",
        "paragraphs": [
            "中禁千祥集，東方萬象新。",
            "綵幡迎喜氣，寶字鏤宜春。"
        ],
        "title": "皇后閤春帖子  其二",
        "id": "f50c2eed-480a-4c7e-b3d3-8ce553cf092c"
    },
    {
        "author": "胡宿",
        "paragraphs": [
            "東陸韶光先四序，周南風化被羣芳。",
            "資生萬物昭坤德，嘉慶千春集紫房。"
        ],
        "title": "皇后閤春帖子  其三",
        "id": "28a2819c-b444-4a1b-9de1-57eaf18efb5b"
    },
    {
        "author": "胡宿",
        "paragraphs": [
            "東風初入長春殿，碧溜新融太液池。",
            "社遠未當迎燕日，川晴先近浴蠶時。"
        ],
        "title": "皇后閤春帖子  其四",
        "id": "cdb4488b-7b4d-485b-b588-fb675e5909aa"
    },
    {
        "author": "胡宿",
        "paragraphs": [
            "白綠仙雲雜紫雲，長生靈氣護元君。",
            "已膺虎劍司陰教，更珮金璫奏寶文。"
        ],
        "title": "皇后閤春帖子  其五",
        "id": "60e8d312-d509-4f0d-b64e-9f4d84473111"
    },
    {
        "author": "胡宿",
        "paragraphs": [
            "日向陰虬永，春隨綵鳳歸。",
            "玉京多燕喜，金殿滿光輝。"
        ],
        "title": "妃閤春帖子  其一",
        "id": "b1e88adb-12ed-4685-adfa-1c2beac13204"
    },
    {
        "author": "胡宿",
        "paragraphs": [
            "宮中玉漏迎遲日，天上珠躔麗次星。",
            "軒頊聖圖光億載，皇英賢範奉千齡。"
        ],
        "title": "妃閤春帖子  其二",
        "id": "ca96d45e-35d0-4321-b1f5-860578025b5d"
    },
    {
        "author": "胡宿",
        "paragraphs": [
            "音官始奏融風至，御水初傳曉凍開。",
            "寒漏催將仙臘盡，春旂飛入貴宮來。"
        ],
        "title": "妃閤春帖子  其三",
        "id": "61aa6771-73d3-4b53-b315-43ed7a1b5a0f"
    },
    {
        "author": "胡宿",
        "paragraphs": [
            "翦綵平明出藝房，長生殿裏百花芳。",
            "書銜燕子青春早，劍拂仙衣白日長。"
        ],
        "title": "妃閤春帖子  其四",
        "id": "a47b70ff-9512-430c-86b5-bdf4b4551473"
    },
    {
        "author": "胡宿",
        "paragraphs": [
            "綵樹春芳滿，仙蓂晝景長。",
            "早花依玉砌，初溜漾銀塘。"
        ],
        "title": "夫人閤春帖子  其一",
        "id": "a54d41b1-71e5-4eca-b081-db276af60a8b"
    },
    {
        "author": "胡宿",
        "paragraphs": [
            "浴種宜蠶事，修禖盡燕祠。",
            "資生迎木正，蕃衍納春祺。"
        ],
        "title": "夫人閤春帖子  其二",
        "id": "015ac9c2-3508-4534-b45f-282460c7e0ee"
    },
    {
        "author": "胡宿",
        "paragraphs": [
            "釀酒渟神水，延年飲露華。",
            "八風朝聖日，三境住仙家。"
        ],
        "title": "夫人閤春帖子  其三",
        "id": "22edd7a3-d479-41eb-ae03-df0118854d2e"
    },
    {
        "author": "胡宿",
        "paragraphs": [
            "雪晴宮樹有新梅，來報東郊淑氣回。",
            "春令先從天上起，年芳初向日邊開。"
        ],
        "title": "夫人閤春帖子  其四",
        "id": "ad6fa916-c0f3-4609-bc16-b0b0421eb190"
    },
    {
        "author": "胡宿",
        "paragraphs": [
            "迎氣青幡獵曉風，九門佳氣鬰葱葱。",
            "日華初在扶桑上，春色先歸御柳中。"
        ],
        "title": "夫人閤春帖子  其五",
        "id": "e108ad0a-fbf4-499f-9764-cfdced329dbb"
    },
    {
        "author": "胡宿",
        "paragraphs": [
            "南極注生氣，音官協夏鈞。",
            "良辰五日永，景福四時新。"
        ],
        "title": "皇帝閤端午帖子  其一",
        "id": "88efb293-e4c1-4ad7-bbdf-3837044b464f"
    },
    {
        "author": "胡宿",
        "paragraphs": [
            "曉霽澄天宇，離明敞帝閽。",
            "靈符千福集，神印百邪奔。"
        ],
        "title": "皇帝閤端午帖子  其二",
        "id": "035dc071-111b-499c-8a92-22134361bb87"
    },
    {
        "author": "胡宿",
        "paragraphs": [
            "剛日逢端始，炎辰屬長嬴。",
            "君王仁且聖，慈旨却梟羹。"
        ],
        "title": "皇帝閤端午帖子  其三",
        "id": "4fc2bb7f-1cc5-49d1-9102-9984b3d995ec"
    },
    {
        "author": "胡宿",
        "paragraphs": [
            "殿戶還飆入，宮池御水凉。",
            "綵舟人競渡，化國日偏長。"
        ],
        "title": "皇帝閤端午帖子  其四",
        "id": "963b3dd4-40c1-4e1b-97b7-26a2fc3eabe6"
    },
    {
        "author": "胡宿",
        "paragraphs": [
            "四時乘大德，五日敞金扉。",
            "陽晷移南陸，天光盛紫微。"
        ],
        "title": "皇帝閤端午帖子  其五",
        "id": "c41f20cd-1965-499a-879b-2ed928818f2d"
    },
    {
        "author": "胡宿",
        "paragraphs": [
            "商管微陰動，良辰午正端。",
            "三光扶聖壽，億載奉皇歡。"
        ],
        "title": "皇帝閤端午帖子  其六",
        "id": "b774756c-2390-462d-83f3-5ab95fb41986"
    },
    {
        "author": "胡宿",
        "paragraphs": [
            "三殿茲辰奉御觴，薰風梅雨好年光。",
            "炎天更作奇峰勢，來表南山壽歷長。"
        ],
        "title": "皇帝閤端午帖子  其七",
        "id": "ebe2924e-bd07-4704-bd98-45f5c9cad8c9"
    },
    {
        "author": "胡宿",
        "paragraphs": [
            "後宮𩾐鳥將雛樂，上苑安榴著子新。",
            "嘉節已將天合數，明離還睹日重輪。"
        ],
        "title": "皇帝閤端午帖子  其八",
        "id": "968d262f-effc-40a3-bc95-4f1cc9e3d9b1"
    },
    {
        "author": "胡宿",
        "paragraphs": [
            "南方炎帝本乘離，長育羣生在此時。",
            "命縷綵花傳故事，風光天上更相宜。"
        ],
        "title": "皇帝閤端午帖子  其九",
        "id": "45517bb6-b738-4f3d-806c-7012797c9a07"
    },
    {
        "author": "胡宿",
        "paragraphs": [
            "南方朱鳥司時令，東闕蒼龍護禁扉。",
            "萬壽御觴端日舉，祥風三殿繞雲旂。"
        ],
        "title": "皇帝閤端午帖子  其一○",
        "id": "b9cdc1e8-088f-4366-a708-12057588cc8c"
    },
    {
        "author": "胡宿",
        "paragraphs": [
            "九霄嘉節重端辰，命縷靈符粲寶文。",
            "虞舜無爲心自正，五絃琴上奏南薰。"
        ],
        "title": "皇帝閤端午帖子  其一一",
        "id": "ba52db58-c363-4b1f-86ac-40117910d48e"
    },
    {
        "author": "胡宿",
        "paragraphs": [
            "寶岐麥色黄雲重，御苑榴花丹焰深。",
            "已顯豐年資帝力，更憑佳節悅天心。"
        ],
        "title": "皇帝閤端午帖子  其一二",
        "id": "a11473f4-5d5f-430d-b554-7ac968e05bd8"
    },
    {
        "author": "胡宿",
        "paragraphs": [
            "川館親蠶後，宮房獻繭初。",
            "香繒爭點畫，綵縷競垂舒。"
        ],
        "title": "皇后閤端午帖子  其一",
        "id": "56605ad4-a64b-4c7b-9dbe-5c32d5cdde11"
    },
    {
        "author": "胡宿",
        "paragraphs": [
            "楝葉迎新侯，菖花發美祥。",
            "憂勤宣內則，嘉宴助時陽。"
        ],
        "title": "皇后閤端午帖子  其二",
        "id": "ad816a51-6a07-4b6b-887c-765d2c4f674b"
    },
    {
        "author": "胡宿",
        "paragraphs": [
            "靈艾傳芳遠，仙蓂吐葉新。",
            "配乾資厚德，介祉集嘉辰。"
        ],
        "title": "皇后閤端午帖子  其三",
        "id": "79bedc57-c101-4c80-a86b-5b398e92a689"
    },
    {
        "author": "胡宿",
        "paragraphs": [
            "星火朱光熾，繒絲采物華。",
            "讙謠宜聖日，王氣協皇家。"
        ],
        "title": "皇后閤端午帖子  其四",
        "id": "58c7bce0-17a3-4218-8bf7-9cab790600b6"
    },
    {
        "author": "胡宿",
        "paragraphs": [
            "紫禁端辰晝漏長，朱陵生氣盛南方。",
            "長秋此日司陰教，皇極同時納壽皇。"
        ],
        "title": "皇后閤端午帖子  其五",
        "id": "2bcb10b6-f1ff-4ec2-9efd-b4b13f868c24"
    },
    {
        "author": "胡宿",
        "paragraphs": [
            "壽觴百福融甘露，寶索千祥鏤彩雲。",
            "五日永逢佳令節，億年長奉睿明君。"
        ],
        "title": "皇后閤端午帖子  其六",
        "id": "27dba01f-695a-47ef-bb74-c2de450db796"
    },
    {
        "author": "胡宿",
        "paragraphs": [
            "香爐角黍傳三楚，丹篆靈符辟五兵。",
            "更有龜臺仙藥在，河洲賢德保長生。"
        ],
        "title": "皇后閤端午帖子  其七",
        "id": "9b629f8e-48bb-420f-9fa5-6bbafc5cd557"
    },
    {
        "author": "胡宿",
        "paragraphs": [
            "靈苗遠採三山藥，仙篆高飛六甲符。",
            "此日萬神同翼衛，長秋洪算與乾俱。"
        ],
        "title": "皇后閤端午帖子  其八",
        "id": "f48eeea3-10fb-43f5-9a40-8614d6e76919"
    },
    {
        "author": "胡宿",
        "paragraphs": [
            "蕤賓干氣盛炎方，坤德資生茂百昌。",
            "西域葡萄初蔓衍，成周瓜瓞更綿長。"
        ],
        "title": "皇后閤端午帖子  其九",
        "id": "da3ad881-e7e8-4515-84fc-9ea82454ffd4"
    },
    {
        "author": "胡宿",
        "paragraphs": [
            "楚糉雕盤九子香，綵絲朱索更迎祥。",
            "坤元此日扶皇極，偉兆先時協壽房。"
        ],
        "title": "皇后閤端午帖子  其一○",
        "id": "ebfebb29-f69e-470f-8b8b-14833a9e9d32"
    },
    {
        "author": "胡宿",
        "paragraphs": [
            "五絲通遺問，百草鬭輸贏。",
            "神印能袪惡，靈符解辟兵。"
        ],
        "title": "夫人閤端午帖子  其一",
        "id": "78ecf684-7101-4e6b-92f3-9a2e165455bc"
    },
    {
        "author": "胡宿",
        "paragraphs": [
            "天家饒物采，華節有光輝。",
            "明月裁歌扇，輕霞翦舞衣。"
        ],
        "title": "夫人閤端午帖子  其二",
        "id": "27598a52-bdba-4c03-832f-5fbfe2171947"
    },
    {
        "author": "胡宿",
        "paragraphs": [
            "禁苑年光麗，端辰物象華。",
            "天風結桃實，火德盛榴花。"
        ],
        "title": "夫人閤端午帖子  其三",
        "id": "82874cfd-d73b-47fa-9cdf-818fe007c329"
    },
    {
        "author": "胡宿",
        "paragraphs": [
            "蓮葉抽芳際，榴房結子初。",
            "長年鬭百草，舊俗祭三閭。"
        ],
        "title": "夫人閤端午帖子  其四",
        "id": "5437b5c6-1cdf-4f6e-b0f5-9d7fa1cfbea3"
    },
    {
        "author": "胡宿",
        "paragraphs": [
            "廣殿回雕輦，滄池漾綵舟。",
            "堯心順時令，不是重嬉遊。"
        ],
        "title": "夫人閤端午帖子  其五",
        "id": "ef748699-1620-4808-a3dd-5daec54e5943"
    },
    {
        "author": "胡宿",
        "paragraphs": [
            "魚龍曼衍夸宮戲，湘虙浮沈衒水嬉。",
            "齊上聖皇千萬壽，飄然仙樂在瑶池。"
        ],
        "title": "夫人閤端午帖子  其六",
        "id": "b71166cf-997e-42d8-a4f2-d8890443ce5f"
    },
    {
        "author": "胡宿",
        "paragraphs": [
            "故事順時羞角黍，舊儀乘節浴蘭湯。",
            "人間凉麥欣時豫，天上薰風愛日長。"
        ],
        "title": "夫人閤端午帖子  其七",
        "id": "342641be-2ca4-45ed-978a-31f95b7620b6"
    },
    {
        "author": "胡宿",
        "paragraphs": [
            "續命由來宜綵縷，辟邪相向佩靈符。",
            "夏鈞調樂長生酒，歲歲宮中祝聖圖。"
        ],
        "title": "夫人閤端午帖子  其八",
        "id": "e1dd9bd6-26c6-4505-9b9b-ad4cd5c3de55"
    },
    {
        "author": "胡宿",
        "paragraphs": [
            "宮中應節垂金縷，天上迎祥捧玉巵。",
            "更奏開元羽衣曲，年年長願侍瑶池。"
        ],
        "title": "夫人閤端午帖子  其九",
        "id": "52af1db8-a71a-443f-8281-cdc0f4744b51"
    },
    {
        "author": "胡宿",
        "paragraphs": [
            "彩艾相傳禳故氣，香茅競愛結靈芳。",
            "炎洲正覺仙遊盛，化國偏知日景長。"
        ],
        "title": "夫人閤端午帖子  其一○",
        "id": "41fb4603-e74d-44a0-832a-9554793a4b5b"
    },
    {
        "author": "胡宿",
        "paragraphs": [
            "仙李含芳遠，菖華席慶殊。",
            "俔天周作合，夢日漢爲符。",
            "宮祲生長信，山光卜鮒鰅。",
            "寶臺泉底路，千古凝金鳬。"
        ],
        "title": "挽莊懿皇太后詞  其一",
        "id": "952e7cd6-3062-46c2-a487-860d42b5ff12"
    },
    {
        "author": "胡宿",
        "paragraphs": [
            "愍冊追榮極，攢宮改卜良。",
            "玉衣秋自冷，銀海夜偏長。",
            "浪隔三山藥，香空九子堂。",
            "雲陵西望遠，嵩樹鬰蒼蒼。"
        ],
        "title": "挽莊懿皇太后詞  其二",
        "id": "1521963b-edba-47b9-a5b9-fdc323c95479"
    },
    {
        "author": "胡宿",
        "paragraphs": [
            "上主乘炎曆，真人握寶符。",
            "垂衣臨太極，脫屣厭中區。",
            "議上尊仁號，傳歸大聖圖。",
            "陵宮葬冠劍，萬國共號呼。"
        ],
        "title": "挽仁宗皇帝詞  其一",
        "id": "ff7ab70b-4b57-49e4-a074-0869bcb1c911"
    },
    {
        "author": "胡宿",
        "paragraphs": [
            "帝者因山葬，天王下度悲。",
            "壽原三聖接，神駕萬靈馳。",
            "怨入笳簫曲，威陳劍舄儀。",
            "空留人馬迹，不復到瑶池。"
        ],
        "title": "挽仁宗皇帝詞  其二",
        "id": "7eee981c-428b-4b14-a1de-05b8089076cd"
    },
    {
        "author": "胡宿",
        "paragraphs": [
            "七月朝同軌，千齡訖此辰。",
            "霜華清禁仗，雲氣護靈輴。",
            "鳳篆驚遺札，龍顔感舊真。",
            "更思羣玉宴，血淚灑孤臣。"
        ],
        "title": "挽仁宗皇帝詞  其三",
        "id": "a73d435b-8b1b-4bc1-894c-f8b90fd1f159"
    },
    {
        "author": "胡宿",
        "paragraphs": [
            "淵默無爲化，聰文上叡才。",
            "休兵藏武庫，躋俗集春臺。",
            "忽歎祇宮沒，真成杞國哀。",
            "徒傳方士說，奇藥在蓬萊。"
        ],
        "title": "挽仁宗皇帝詞  其四",
        "id": "33536915-264d-459a-9c23-dc4b7cb49a38"
    },
    {
        "author": "胡宿",
        "paragraphs": [
            "曾是陪華幄，居常奉景輿。",
            "邇英參訪道，阿閣待觀書。",
            "聖學知風自，神毫拂霧餘。",
            "那知柏梁宴，便到哭宮車。"
        ],
        "title": "挽仁宗皇帝詞  其五",
        "id": "0865623f-787a-44ad-831b-ff509e61bb07"
    },
    {
        "author": "胡宿",
        "paragraphs": [
            "神器傳歸重，時龍來久乘。",
            "告成遺玉檢，請代爽金縢。",
            "同軌遵周制，因山卜漢陵。",
            "臨朝常願治，天意邈難凴。"
        ],
        "title": "挽英宗皇帝詞  其一",
        "id": "c6f98e17-2de1-4dd2-80bd-5cfd5f98da43"
    },
    {
        "author": "胡宿",
        "paragraphs": [
            "順斗臨天下，乘雲厭世間。",
            "異香消甲帳，奇藥隔仙山。",
            "神策良難問，訾黄不可攀。",
            "西流終古恨，伊洛共潺潺。"
        ],
        "title": "挽英宗皇帝詞  其二",
        "id": "26b4a11e-cee4-4b6b-89d2-9f5e6961df91"
    },
    {
        "author": "胡宿",
        "paragraphs": [
            "彤管留遺範，霓旌逼上仙。",
            "地傷瑶水後，人哭樂池邊。",
            "采翟行將駕，斑龍跼未前。",
            "真軿不可問，知在幾重天。"
        ],
        "title": "挽溫成皇后詞  其一",
        "id": "01cbd7b5-5d22-4ae6-844e-01d141914970"
    },
    {
        "author": "胡宿",
        "paragraphs": [
            "氛祲生層掖，神華返上清。",
            "禮成金璽重，仙去玉衣輕。",
            "楚挽悲芳甸，凝笳怨碧城。",
            "宸心懷輔佐，儀典極哀榮。"
        ],
        "title": "挽溫成皇后詞  其二",
        "id": "2f6810b7-b935-4289-87d3-310db7d95554"
    },
    {
        "author": "胡宿",
        "paragraphs": [
            "早護珠庭質，曾參玉几遺。",
            "寶琮榮冊號，華榜盛宮儀。",
            "天上霓軒去，人間黼帳移。",
            "聖情同舜慕，寒日慘雲旗。"
        ],
        "title": "挽莊惠皇太后詞  其一",
        "id": "9bd4782b-5434-4a1f-8e4e-d236507fd1ea"
    },
    {
        "author": "胡宿",
        "paragraphs": [
            "曉引禁城西，凝笳怨不歸。",
            "月消三讓魄，劫盡六銖衣。",
            "鞏樹寒無色，嵩雲慘欲霏。",
            "濯龍門外路，車馬更依依。"
        ],
        "title": "挽莊惠皇太后詞  其二",
        "id": "4bcc124e-69d0-49c1-a981-b35c33dd45ef"
    },
    {
        "author": "胡宿",
        "paragraphs": [
            "長安廄吏躍花驄，竹馬遥分浙水東。",
            "遠勢早推賢相子，任誠真有古人風。",
            "稽山一鎮居封內，阿閣三休聳禁中。",
            "不及臨滄陪置酒，憶君千里寄書筒。"
        ],
        "title": "寄會稽張待制",
        "id": "f6db1b66-86e9-4831-978b-929648f2d9c8"
    },
    {
        "author": "胡宿",
        "paragraphs": [
            "一遍芳菲欲滿林，回塘過雨曉來深。",
            "紅妝珠珮交花影，白馬春衫度柳陰。",
            "向老追攀多强意，隨時風物但驚心。",
            "眼前百事輸年少，猶解因君放浪吟。"
        ],
        "title": "與周元明遊南園",
        "id": "e9ebfc1b-84ec-4880-90e3-b2281196da99"
    },
    {
        "author": "胡宿",
        "paragraphs": [
            "竄逐本無罪，羈窮向此忘。",
            "野煙含悵望，落日滿滄浪。",
            "亂草荒來綠，幽蘭死亦香。",
            "楚魂招不得，秋色似瀟湘。"
        ],
        "title": "滄浪亭",
        "id": "88c05452-9117-476e-b2a3-5ea530d62a81"
    },
    {
        "author": "胡宿",
        "paragraphs": [
            "宿枕依鄉館，天機斗覺清。",
            "一聞山鳥語，瞥起野麋情。",
            "峭木摇霜氣，疏泉曳玉聲。",
            "簡書催俗駕，窗日兩竿明。"
        ],
        "title": "秀峰寺",
        "id": "2eb31d9a-070c-4245-960a-5794d906df10"
    },
    {
        "author": "胡宿",
        "paragraphs": [
            "清德臨藩第二回，東南時望滯鹽梅。",
            "武林間歲移星座，溫樹多年直斗魁。",
            "楚客江山供逸思，吳王風月屬高才。",
            "空傳宴寢凝香句，文酒無因得仰陪。"
        ],
        "title": "寄蘇臺知府蔣密學",
        "id": "68955623-adf6-459c-850b-887e4e69ecc6"
    },
    {
        "author": "胡宿",
        "paragraphs": [
            "臯橋羈旅有梁鴻，洛下嚶嚶信未通。",
            "金谷輕爲年少客，滄浪翻作主人翁。",
            "山川勝氣生吟次，風月高情寄飲中。",
            "身外不須論得喪，儻來軒冕古今同。"
        ],
        "title": "寄子美學士",
        "id": "810a35d1-34a2-49a0-8bf9-230bfa813e63"
    },
    {
        "author": "胡宿",
        "paragraphs": [
            "畫角城頭向晚悲，鄧侯歸旆已臨歧。",
            "西郊祖帳傾簪紱，南國離聲動管絲。",
            "千里去思歌邵父，三年遺愛泣吳兒。",
            "甘棠寂寞江邊路，正是清陰蔽芾時。"
        ],
        "title": "送太守晏大夫",
        "id": "d9a7fa2f-8767-4f17-bb48-a9c87ff3cd1c"
    },
    {
        "author": "胡宿",
        "paragraphs": [
            "農家秋物成，腰鐮刈新穀。",
            "得食鷄豚肥，飽霜梨栗熟。",
            "牧童唱田歌，孺子宰社肉。",
            "野老醉亦謳，愛此羲皇俗。"
        ],
        "title": "田舍",
        "id": "4019a9a1-4607-42c5-94cf-e427ab1666b5"
    },
    {
        "author": "胡宿",
        "paragraphs": [
            "高秋感憀慄，中夜起盤桓。",
            "啼螿思月底，哀鴻查雲端。",
            "遺蜩尚號節，初鵙早催寒。",
            "新霜霑客鬢，凄風入人肝。",
            "拂枕了無寐，取琴不能彈。",
            "壯圖成齟齬，老淚空汍瀾。",
            "逢辰今匪易，行志古良難。"
        ],
        "title": "感懷",
        "id": "41e0812d-709f-48f8-bcd0-e748d8bd2a00"
    },
    {
        "author": "胡宿",
        "paragraphs": [
            "一室是仙鄉，深巖石燕翔。",
            "隔雲青瑟轉，拂水紫芝香。",
            "滴露驚神冷，靈襟徹頂凉。",
            "浮雲應不遠，衣袂好相將。"
        ],
        "title": "張公洞",
        "id": "8f07f1d5-7825-4903-b263-57c86fb74b64"
    },
    {
        "author": "胡宿",
        "paragraphs": [
            "雕章傳贈至蘇臺，盥手焚香日幾回。",
            "玉札已叨三錫命，瑶華兼枉二南才。",
            "清明花卉迎前發，紫翠湖山滿望來。",
            "曾是絳紗爲弟子，故時經帙許重陪。"
        ],
        "title": "酬杭州知府蔣密學以移漕見贈之什",
        "id": "78db6ef5-bf05-4120-97a4-cdcbca0af61e"
    },
    {
        "author": "胡宿",
        "paragraphs": [
            "將相文章主籥臣，風流曾冠玉堂人。",
            "夢回方丈停批鳳，句就伊川止獲麟。",
            "洛下勝遊空綠野，郢中高調絕陽春。",
            "猶欣正始遺音在，三復能還舊觀神。"
        ],
        "title": "覽海東相公伊川集",
        "id": "5e9a7039-82b6-4ef6-8554-e086867728fa"
    },
    {
        "author": "胡宿",
        "paragraphs": [
            "風花飛有態，烟絮墜無痕。"
        ],
        "title": "句  其一",
        "id": "3750d7f4-7e25-46e7-b0a5-68dd1971dd05"
    },
    {
        "author": "胡宿",
        "paragraphs": [
            "點筆乍驚蟾滴漬，□□□□□漿寒。"
        ],
        "title": "句  其二",
        "id": "f66ff94f-7e48-449f-9aff-c267b4064605"
    },
    {
        "author": "胡宿",
        "paragraphs": [
            "金掌氣寒知露重，玉壺聲近覺天低。"
        ],
        "title": "句  其三",
        "id": "5288f174-a1a0-451a-8c5e-e68b73ca1a71"
    },
    {
        "author": "胡宿",
        "paragraphs": [
            "雨別荆臺夢，風迴越水樵。"
        ],
        "title": "句  其四",
        "id": "f9ee3d51-f787-4c32-9d46-060caa570e6f"
    },
    {
        "author": "胡宿",
        "paragraphs": [
            "青女偷飛一夜霜。"
        ],
        "title": "句  其五",
        "id": "9c5d5c44-4d6c-4ade-87a2-6123c0cb51c4"
    },
    {
        "author": "胡宿",
        "paragraphs": [
            "武林天下奇，巽亭境中絕。"
        ],
        "title": "句  其六",
        "id": "5786ce52-c2c7-4d8f-896e-7fb357977395"
    },
    {
        "author": "王琪",
        "paragraphs": [
            "白鷺敞西軒，檐宇窮爽塏。",
            "千峰若連環，翠色不可解。",
            "是時天宇曠，六幕無纖靄。",
            "金斗熨秋江，素練橫衣带。",
            "乾坤清且歛，氣象朝昏改。",
            "蘆花作雪風，飛舞來滄海。",
            "九霄汀鷺起，萬里檣烏快。",
            "月上三山頭，鳥沒橫塘外。",
            "蒼茫洲渚寥，錯落星斗大。",
            "開尊屏絲竹，披襟向蕭籟。",
            "余生本江湖，偃蹇欣所會。",
            "清興雖自廢，苦嗜亦吾累。",
            "魚龍憑夜濤，四面忽滂湃。",
            "安得燃犀燈，煌煌發水怪。"
        ],
        "title": "秋日白鷺亭向夕有感",
        "id": "0cc9a217-e47c-4e63-ba76-81aa738f0f36"
    },
    {
        "author": "王琪",
        "paragraphs": [
            "玉蕊生禁林，地崇姿亦貴。",
            "散漫陰谷中，蓬茨復何異。",
            "清芬信幽遠，素彩非妖麗。",
            "蒼煙蔽山日，瓊瑶爲之晦。",
            "歲久自扶疏，岩深愈凝邃。",
            "請觀唐相吟，俗眼無輕視。"
        ],
        "title": "詠玉蕊花",
        "id": "3be1e2b5-080e-438a-a999-c329065b85df"
    },
    {
        "author": "王琪",
        "paragraphs": [
            "越調隋家曲，當年亦九成。",
            "哀音已亡國，廢詔尚留名。",
            "儀鳳終沉影，鳴蛙祇沸聲。",
            "凄凉不可問，落日背蕪城。"
        ],
        "title": "九曲池",
        "id": "819e2a6c-69b9-4ff4-8211-e602a940e772"
    },
    {
        "author": "王琪",
        "paragraphs": [
            "千里秦淮在玉壺，江山清麗壯吳都。",
            "昔人已化遼天鶴，舊畫難尋卧雪圖。",
            "冉冉流年去京國，蕭蕭華髮老江湖。",
            "殘蟬不會登臨意，又噪西風入座隅。"
        ],
        "title": "金陵賞心亭",
        "id": "40cade8a-b4c0-4164-9d00-9ffc4a6b280f"
    },
    {
        "author": "王琪",
        "paragraphs": [
            "大澤穹天莽同色，碧瓦閶門曉花白。",
            "石岩左右斷行人，洞庭一夜冰千尺。",
            "曾持漢節單于壘，北風如刀割人耳。",
            "知憐凍足苦雙摧，一生不向遐方履。",
            "憑誰贈我紫衣裘，中吳風土清且柔。",
            "令嚴氣正天地肅，長歌白苧臨寒流。",
            "玉蘭酒熟金醅溢，太白連雲尚殊□。",
            "書窗半掩晝始開，幾日紅梅斷消息。"
        ],
        "tags": [
            "洞庭湖"
        ],
        "title": "吳中曉寒曲",
        "id": "53e35384-8f38-4b02-a4b6-2fa36a3fe54d"
    },
    {
        "author": "王琪",
        "paragraphs": [
            "皇家四葉恢聖功，天臨日燭清華戎。",
            "漢條靜治洽柔教，老心稽古開神聰。",
            "有唐英主稱好文，仙毫灑落驅風雲。",
            "壯哉山水有奇字，煥乎八法存翠珉。",
            "自從棄置咸陽道，蘚駁煙滋委宮草。",
            "天開神贊會休辰，甄收再作皇居寶。",
            "如何淪棄三百春，迎逢睿鑒來紫宸。",
            "奎鉤粲粲光華動，羣玉森森氣象新。",
            "丹籞春妍瑞靄深，文梁藻棟結芳林。",
            "鴻翔鳳翥徑方丈，杯流泉湧蒙親臨。",
            "鯫臣榮幸從金輿，鉤婉魂驚拭目初。",
            "多慚攬筆非清藻，唯慶千齡際帝圖。"
        ],
        "title": "清輝殿觀唐明皇山水石字歌",
        "id": "85b5e4bf-1e86-4d7c-af59-361e97dde761"
    },
    {
        "author": "王琪",
        "paragraphs": [
            "寂寞之淳音，其爲樂至深。",
            "應嫌鼓腹者，獨自撫弦琴。"
        ],
        "title": "無弦琴",
        "id": "d0460f3d-53ed-459c-9653-ad2546ea575c"
    },
    {
        "author": "王琪",
        "paragraphs": [
            "班班疏雨寒無定，皎皎圓蟾望欲闌。",
            "應在浮雲儘深處，更憑絲竹一催看。"
        ],
        "title": "答永叔問",
        "id": "d02b6293-119b-4486-9e73-00c187d8594a"
    },
    {
        "author": "王琪",
        "paragraphs": [
            "館娃宮裏舊精神，粉瘦瓊寒露蕊新。",
            "園吏無端偷折去，鳳城從此有雙身。"
        ],
        "title": "紅梅",
        "id": "2e1c2701-79e6-4732-b799-ea7216085530"
    },
    {
        "author": "王琪",
        "paragraphs": [
            "談空一紀餘，重出訪巖居。",
            "身是汾陽嗣，囊惟郭璞書。",
            "公侯倒屣後，泉石結茆初。",
            "山頂收榛栗，經秋信莫疏。"
        ],
        "title": "送安公歸頂山瑞石菴",
        "id": "2aac62fc-c4c6-4cc2-9cb0-f547dfd4ac6f"
    },
    {
        "author": "王琪",
        "paragraphs": [
            "紅橋跨浪二千尺，橋上危亭在水心。",
            "六月火雲燒萬里，夜來風細似秋深。"
        ],
        "title": "垂虹亭",
        "id": "fde74cf0-9fe7-4ec2-855f-39389eebb718"
    },
    {
        "author": "王琪",
        "paragraphs": [
            "蒼崖何蟠回，嘗爲隠君宅。",
            "孰謂人琴亡，松風正蕭瑟。",
            "花閑雪英舞，鹿去巖泉冽。",
            "經聲草堂迥，天香中夜發。",
            "月落山氣深，清猿嘯亦絕。",
            "如何人外迹，輕爲世網別。"
        ],
        "title": "題招隠寺",
        "id": "58cee796-baec-4d85-b63e-4fa684af1cd1"
    },
    {
        "author": "王琪",
        "paragraphs": [
            "香溪春老誤尋芳，只有愁雲映夕陽。",
            "今日重來已如此，何須更問海生桑。"
        ],
        "title": "絕句  其一",
        "id": "245360c7-4c93-484b-a12c-a0b613f21ad8"
    },
    {
        "author": "王琪",
        "paragraphs": [
            "正月初弦二月賒，小園春事已如麻。",
            "强誇力健因移石，不減公忙爲種花。"
        ],
        "title": "絕句  其二",
        "id": "7de317bc-45b8-43ae-8569-aa537593e820"
    },
    {
        "author": "王琪",
        "paragraphs": [
            "一叢梅粉褪殘妝，塗抹新紅上海棠。",
            "開到荼䕷花事了，絲絲天棘出莓牆。"
        ],
        "title": "暮春游小園",
        "id": "6c38be56-1cb3-42ac-a50d-57965630f341"
    },
    {
        "author": "王琪",
        "paragraphs": [
            "春風吹孤雲。"
        ],
        "title": "句  其一",
        "id": "5b2ea1f0-7643-4af8-8521-ebeee296c40a"
    },
    {
        "author": "王琪",
        "paragraphs": [
            "萬壑松聲山雨過，一川花氣水風生。"
        ],
        "title": "句  其二",
        "id": "53caa61d-e146-4026-a2d8-78e531133559"
    },
    {
        "author": "王琪",
        "paragraphs": [
            "煙徑掠花飛遠遠，曉窗驚夢語匆匆。"
        ],
        "title": "句  其三",
        "id": "a5bb4410-b1d9-4903-bd77-4b22ff21b847"
    },
    {
        "author": "王琪",
        "paragraphs": [
            "隴雁半驚天在水，征人相顧月如霜。"
        ],
        "title": "句  其四",
        "id": "b650655f-8bee-4124-a61d-1d11d5cd8858"
    },
    {
        "author": "王琪",
        "paragraphs": [
            "蜀江雪浪來天際，一派泉舂寶釵碎。"
        ],
        "title": "句  其五",
        "id": "7d9e6d2e-3145-4bde-9296-09c8f49c11b7"
    },
    {
        "author": "王琪",
        "paragraphs": [
            "結伴不禁鴛瓦冷，羞明常怯玉鈎斜。"
        ],
        "title": "句  其六",
        "id": "9a312ca8-ee20-4ee0-9c17-2c84ffce1285"
    },
    {
        "author": "王琪",
        "paragraphs": [
            "張亢觸牆成八字。"
        ],
        "title": "句  其七",
        "id": "eedc02ce-81f3-4cd5-a33b-7aabaf761e45"
    },
    {
        "author": "王琪",
        "paragraphs": [
            "疾風甚雨青春老，瘦馬疲牛綠野深。"
        ],
        "title": "句  其八",
        "id": "3bbf4bd1-2822-4d3a-824a-669b7391a866"
    },
    {
        "author": "王琪",
        "paragraphs": [
            "誰將水調歌秋雁，不遣君王待曲終。"
        ],
        "title": "句  其九",
        "id": "6a79b481-1fcd-4a47-b65a-1cb64dd67525"
    },
    {
        "author": "王琪",
        "paragraphs": [
            "蠶寒冰繭瘦，蜂老露房欹。"
        ],
        "title": "句  其一○",
        "id": "05c96f0e-fd58-4f28-9965-0400d0df5410"
    },
    {
        "author": "王琪",
        "paragraphs": [
            "魚寒不食清池釣，鷺靜頻驚小閣棋。"
        ],
        "title": "句  其一一",
        "id": "3e0f5702-0939-4a18-bd4a-a258960cb4dc"
    },
    {
        "author": "王琪",
        "paragraphs": [
            "露槿東西照，風荷向背愁。"
        ],
        "title": "句  其一二",
        "id": "306293ea-adf8-444c-b1c3-19afd7933b22"
    },
    {
        "author": "王琪",
        "paragraphs": [
            "凉吹易成團扇恨，夕陽偏結小窗愁。"
        ],
        "title": "句  其一三",
        "id": "7f5e809c-67f1-45bf-be58-1af8e3bfd924"
    },
    {
        "author": "王琪",
        "paragraphs": [
            "山花冷隔何堪折，一曲紅梅字字香。"
        ],
        "title": "句  其一四",
        "id": "da0c93e9-2e95-40a5-b198-df11cafe88d5"
    },
    {
        "author": "王琪",
        "paragraphs": [
            "魚上晚潮沙市合，鴉啼寒樹石城昏。"
        ],
        "title": "句  其一五",
        "id": "3682ac2e-3500-4f72-a439-a62425fc05f5"
    },
    {
        "author": "王琪",
        "paragraphs": [
            "楓迷楚客傷春野，山晦荆王夢雨天。"
        ],
        "title": "句  其一六",
        "id": "85499465-2107-449a-9c94-89c89ed9aaf9"
    },
    {
        "author": "李虞卿",
        "paragraphs": [
            "上嶺渾如魚貫柳，下山恰似雁排空。"
        ],
        "title": "句",
        "id": "ae4beff8-0629-4832-bc7c-6578b8ba0890"
    },
    {
        "author": "周洙",
        "paragraphs": [
            "白雲深處雙輪過，紅旆叢中五馬來。",
            "父子華顛忻會聚，簪裾青眼喜遊陪。",
            "趨庭日有朱衣戲，從此無心詫老萊。"
        ],
        "title": "到州有感呈通判",
        "id": "8be37e3a-9191-4880-b1c0-465f95cfba9b"
    },
    {
        "author": "周洙",
        "paragraphs": [
            "憑君點數西南景，枕上觀山有幾州。"
        ],
        "title": "句",
        "id": "629be825-6924-476c-a077-8f5bf013a94f"
    },
    {
        "author": "王益",
        "paragraphs": [
            "不逢星漢使，誰識是靈槎。"
        ],
        "title": "句",
        "id": "2085b08f-a2a3-400a-81c8-c717f48bc311"
    },
    {
        "author": "孫沔",
        "paragraphs": [
            "茂林脩竹碧谿頭，梵宇深沈鎖翠幬。",
            "從此崇山頻企望，朝陽高處有松楸。"
        ],
        "title": "題天章寺",
        "id": "04e4bcc7-86dd-49b8-a852-b2c03bea3397"
    },
    {
        "author": "孫沔",
        "paragraphs": [
            "舊交爲帝不能邀，百尺雙臺照暮濤。",
            "逸迹已將山共永，清名仍與月爭高。",
            "魯連解難終辭祿，龍伯持傾只釣鼇。",
            "列傳古碑言未盡，一灘風竹自蕭騷。"
        ],
        "title": "題子陵釣臺  其一",
        "id": "0a597eef-ed97-4fce-9959-33e99f6db8c4"
    },
    {
        "author": "孫沔",
        "paragraphs": [
            "中興曾作故人看，抗節唯憐七里灘。",
            "枯枿卧沙疑野艇，叢篁生岸憶長竿。",
            "天邊舊迹星辰動，江上餘基水石寒。",
            "應笑渭濱周呂望，白頭因獵從和鑾。"
        ],
        "title": "題子陵釣臺  其二",
        "id": "d1fcb4d4-c756-418d-927d-b77c92901a98"
    },
    {
        "author": "孫沔",
        "paragraphs": [
            "海東霜隼品仍多，萬里秋天數刻過。",
            "狡兔積年安茂草，弋人終日望滄波。",
            "青鵁獨擊歸林麓，皁頰羣飛入網羅。",
            "爲謝文登賢太守，求方逐惡意如何。"
        ],
        "title": "酬答王仲儀龍圖",
        "id": "6f986c4a-5876-47cf-81bc-0fa7c2b0f08b"
    },
    {
        "author": "孫沔",
        "paragraphs": [
            "新治甬上居，閑逸安暮齒。"
        ],
        "title": "句",
        "id": "7faec6a8-fc15-4ac6-a157-59c6dd9de6e2"
    },
    {
        "author": "周元明",
        "paragraphs": [
            "熳爛花時錦繡張，無端下馬繫垂楊。",
            "山亭水閣笙歌地，合與行人作醉鄉。"
        ],
        "title": "南園",
        "id": "1b5a42f0-a5d9-4b12-9920-d377fc37973d"
    },
    {
        "author": "李柬之",
        "paragraphs": [
            "文行學曾顔，才名孰可攀。",
            "仁風清郡國，和氣滿江山。",
            "暫抑提雄漕，行當簉近班。",
            "須知攬轡暇，大智養閑閑。"
        ],
        "title": "送程給事知越州",
        "id": "ced066f5-a8d7-419c-ad2c-25fb00d2d7a6"
    },
    {
        "author": "李柬之",
        "paragraphs": [
            "莫教獨欠赤松遊。"
        ],
        "title": "句  其一",
        "id": "2bf0d5df-41cf-4644-a914-857ff29869b3"
    },
    {
        "author": "李柬之",
        "paragraphs": [
            "下客拋官獨自回。"
        ],
        "title": "句  其二",
        "id": "dd963df7-c8c0-4818-800a-0fe40af7781c"
    },
    {
        "author": "趙概",
        "paragraphs": [
            "稱味欒城舊，潜光谷口棲。",
            "雄文聯組繡，高論吐虹霓。",
            "遽忽悲丹旐，無因祀碧雞。",
            "徒嗟太丘德，位不至公圭。"
        ],
        "title": "老蘇先生挽詞  其一",
        "id": "79a4593b-fda0-431d-8955-5c7011699774"
    },
    {
        "author": "趙概",
        "paragraphs": [
            "侍從推詞伯，君王問子虛。",
            "早通金匱學，晚就曲臺書。",
            "露泣時難駐，琴亡韵亦疏。",
            "臧孫知有後，里閈待高車。"
        ],
        "title": "老蘇先生挽詞  其二",
        "id": "95c5ed23-37ce-46dc-8255-a9d69916a545"
    },
    {
        "author": "趙概",
        "paragraphs": [
            "建剎存真意，崇臺表大因。",
            "中藏般若偈，外護赤城神。",
            "花雨長霏晝，松風自掃塵。",
            "媿心同范寧，蓮社阻相親。"
        ],
        "title": "送梵才大師歸天台",
        "id": "18c6a8c8-3d24-4119-854b-b59ae91eeeed"
    },
    {
        "author": "趙概",
        "paragraphs": [
            "賢侯謝郡歸，從遊樂吾黨。",
            "林泉富餘地，卜築疏陳莽。",
            "是時春正中，來燕音下上。",
            "若賀大厦成，喜留衆賓賞。",
            "得名因笑談，揮墨粲題榜。",
            "所夸賢豪盛，豈止池榭廣。",
            "人心樂且閒，鳥意頡而頏。",
            "吟罇敞花軒，醉枕酣風幌。",
            "輕雲薄藻棟，初日麗珠網。",
            "紅袂生暗香，清弦泛餘響。",
            "林深隠飛蓋，岸曲遲去槳。",
            "波光欄檻明，竹氣衣巾爽。",
            "虛容凉樾入，影與文漣蕩。",
            "晨飈轉綠蕙，夕雨滋膏壤。",
            "嘉辰喜盍朋，命駕期屢往。",
            "觴詠陶淑真，世俗豈吾倣。",
            "得以爲勝遊，蕭然散煩想。",
            "公子固好士，世德復可像。",
            "今此大基構，不圖專奉養。",
            "美哉風流存，來葉足師仰。"
        ],
        "title": "來燕堂聯句",
        "id": "fb811971-d48f-4266-8231-13732e75fe3e"
    },
    {
        "author": "趙概",
        "paragraphs": [
            "滁水西偏郡，豐山北際樓。"
        ],
        "title": "句",
        "id": "d4e5914a-461f-4169-b47c-93b1007e71af"
    },
    {
        "author": "詹先野",
        "paragraphs": [
            "武夷溪九曲，曲曲可垂鈎。",
            "自得溪山樂，何須公與侯。"
        ],
        "title": "廩江",
        "id": "51458b50-f5a8-46fb-820b-180bda9c6614"
    },
    {
        "author": "宋庠",
        "paragraphs": [
            "端月戒熙陽，望舒秀圓極。",
            "洗心乘佳節，瞻像洗慈德。",
            "穆穆屋漏尊，虛堂與神寂。",
            "繪境紛自奇，法性非所得。",
            "人貌含天虛，彷彿若真覿。",
            "示現隨三界，精感超六識。",
            "華燈列清場，寶炷熏梵席。",
            "妙意隨春融，疑懷逐冰釋。",
            "欲讚已忘言，拳拳自終夕。"
        ],
        "title": "正月望夕供養大阿羅漢畫像作",
        "id": "accf7314-59a1-4e3b-9f61-18ac8177598d"
    },
    {
        "author": "宋庠",
        "paragraphs": [
            "孤壁橫天畿，巋然袤尋丈。",
            "恭承晉高士，嘗此攄遐想。",
            "臨風挹勝軌，意若無今曩。",
            "當塗昔戰龍，典午方搆象。",
            "忠賢履危運，鱗羽嬰密網。",
            "烈烈熾邦刑，耽耽翦人望。",
            "嵇呂膏碪斧，濤舒受羈鞅。",
            "先生機且神，妙用包羣枉。",
            "兀爾謝將迎，隤然寄昏放。",
            "禮法雖我讎，智恬非外奬。",
            "惻愴廣武游，留連步兵釀。",
            "朅來桑梓國，憑高念長往。",
            "舒嘯萬籟先，浮精九皇上。",
            "歸禽宛頸還，秣駟臨芻仰。",
            "當日天地心，寥寥共悲壯。",
            "咄嗟涉千祀，隠軫存遺壤。",
            "臨岸知是非，俎豆猶彷像。",
            "我來一傾耳，城隅斷餘響。",
            "梟鶚愁空林，狐狸語平莽。",
            "高韵邈已徂，清銘復誰賞。",
            "嘗聞史氏傳，塗窮輒怊悵。",
            "正人與直轡，何代非流蕩。",
            "淳風日已微，投辭謝精爽。"
        ],
        "title": "嘯臺",
        "id": "4b287534-33ed-417f-aabc-63c6c372fa14"
    },
    {
        "author": "宋庠",
        "paragraphs": [
            "殘月鼕鼓喧，中衢幰輪鶩。",
            "九關忽洞闢，萬蓋黕雲布。",
            "燭亂建章星，塵迷華陰霧。",
            "車幅避鳴騶，鑾音聽朝御。",
            "嗟予亦何爲，簉此珍羣羽。",
            "野鶴載軒愁，狂狙裹衣怒。",
            "肅穆未央朝，蹣跚壽陵步。",
            "人生固有志，躁靜各成趣。",
            "生當伏農畎，乃爾汙賢路。",
            "峨弁束蓬顛，吞腥滿饑嗉。",
            "樂育過阿陵，增裨乏塵露。",
            "徒懷一割志，但恐流芳暮。",
            "且復竢逡巡，南山有場圃。"
        ],
        "title": "入謁馬上作",
        "id": "d7126d65-cf90-4079-b23d-e774ef33810c"
    },
    {
        "author": "宋庠",
        "paragraphs": [
            "四海習彥威，英英出江漢。",
            "高韵凌風翔，雕文奪星爛。",
            "感激陽秋辭，姦雄非所憚。",
            "蜀弱自爲正，曹强乃名亂。",
            "陰忤柄臣意，飄然去恩館。",
            "驅車自北門，四顧興長歎。",
            "終焉謝病免，猶得爲人半。",
            "緬矣身後名，臨風寄悽惋。"
        ],
        "title": "習彥威",
        "id": "428b3a2f-9260-47a4-ba07-b9b3c4b58ddc"
    },
    {
        "author": "宋庠",
        "paragraphs": [
            "臨邛久倦客，彭澤賦歸來。",
            "念我何爲者，趣時良殆哉。",
            "一身仕東觀，三載寄靈臺。",
            "望見故鄉樹，頻更緹管灰。",
            "曉車愁蹇蹇，春耜負莓莓。",
            "虛名自韁鎖，豐壤成汙萊。",
            "目想社枌老，心知門柳摧。",
            "神阡迷馬鬣，柏表被狸災。",
            "一聞里人語，夜靜成多懷。",
            "他日還燕泣，前憂成誤哀。"
        ],
        "title": "有邑子夜宿話余先疇蕪廢",
        "id": "751404d1-5ce8-4599-b2b3-ca5896fbfd00"
    },
    {
        "author": "宋庠",
        "paragraphs": [
            "予本草茅士，世無鐘鼎榮。",
            "在昔未勝冠，先疇弓冶傾。",
            "茹荼濱十死，屬纊存微生。",
            "分遂甯牛飯，誰希莊雁鳴。",
            "龍具泣妻子，練裙悲弟兄。",
            "慈誨斷軻織，遺書開晏楹。",
            "感激侏儒飽，呻吟裘氏聲。",
            "下武纂丕構，協風翔四瀛。",
            "紛馳賁丘帛，高豎當衢旌。",
            "鸞翮不暇戢，驥材方自呈。",
            "車徒首燕路，冠蓋溢秦京。",
            "文章趙元叔，脣舌婁君卿。",
            "列邸曳裙入，羣公交幣迎。",
            "僕嘗不自料，奮迹希時英。",
            "弟子許都養，詞人嗤老傖。",
            "一旦褐衣召，千慙昆玉名。",
            "安知軾蛙賤，但覺軒鴻輕。",
            "初命六百石，關掌列侯城。",
            "居然懵操决，無術裨澄清。",
            "天炎屢來集，冤獄紛以盈。",
            "誚讓使臺檄，流離民屋征。",
            "結課諒無最，黜幽茲有萌。",
            "晚遘金閨彥，傳瑞提千兵。",
            "爲僚篤古義，賞善多新評。",
            "坐則席函丈，出則車連衡。",
            "高論天人際，細略米鹽爭。",
            "愚慮或窺管，嘉言茲報瓊。",
            "賞音非易遇，曠古難爲并。",
            "嚴惠不世出，蕭朱猶害成。",
            "何言末路日，獨契後凋情。",
            "累洽帝圖盛，思皇賢路平。",
            "願言寄君子，始終同所營。"
        ],
        "title": "留別知郡職方楊員外",
        "id": "cff0b200-1273-490f-919b-310d3e0b4024"
    },
    {
        "author": "宋庠",
        "paragraphs": [
            "夫君班揚儔，抱槧羣玉府。",
            "久讀未見書，躬抽繫年譜。",
            "墜緒獲先秦，亡篇出東魯。",
            "上泝三皇墳，旁探百家語。",
            "怪牒汲郡來，幽經茂陵聚。",
            "英哲資繕藏，緹油盡刊補。",
            "蒸青勁竹殘，削誤規刀苦。",
            "種別踰九流，星羅軼千部。",
            "顧我寡見聞，蒙薰異倫伍。",
            "祕帙樂共披，譌文許交舉。",
            "家㨭互紛綸，郵谿戲旁午。",
            "初無班嗣嗤，更免許慈拒。",
            "矧余羈官久，寂寞繄茅宇。",
            "禮乏贈酒瓻，疑增照觴怒。",
            "尚頼啟新編，時時發聾瞽。"
        ],
        "title": "獻臣學士與余通書因成感詠",
        "id": "e6099ff4-2f40-40bf-9de4-c2d454468492"
    },
    {
        "author": "宋庠",
        "paragraphs": [
            "徐公真丈夫，不獨文章伯。",
            "江南兵未解，主憂臣慘戚。",
            "公願紓其難，苦求使上國。",
            "庶獲一言伸，少息苞茅責。",
            "其君驚且歎，執手涕沾臆。",
            "謂言知爾晚，何此忠義激。",
            "天子叱在殿，誚讓雷霆赫。",
            "公亦從容對，曾不渝神色。",
            "仁者必有勇，斯亦古遺直。",
            "書大略其小，我有春秋癖。",
            "所以此詩中，不言公翰墨。",
            "庶警事君心，勉旃希令德。"
        ],
        "title": "左散騎常侍東海徐公",
        "id": "4097b5d1-ff9e-4431-800f-b732055efb65"
    },
    {
        "author": "宋庠",
        "paragraphs": [
            "哲匠昔締構，文榱面清池。",
            "回環水光合，左右雲容披。",
            "蒼烟限壘斷，空碧盈軒垂。",
            "蕙綠不待染，荷圓皆中規。",
            "戲魚觸新藻，幽鷺翹空坻。",
            "初筍半遺籜，殘跗猶抱枝。",
            "我來冰未泮，倏此亙炎曦。",
            "節物一以換，余懷焉獨怡。",
            "內慚固陋質，本乏廊廟姿。",
            "印綬紛璀錯，旌旄森陸離。",
            "林狙裹華黻，野鹿駭金羈。",
            "負山力已竭，傾日心空疲。",
            "知此危殆辱，斯言非我欺。",
            "橫琴不成調，慷慨念歸期。"
        ],
        "title": "夏日晚出芙蓉堂",
        "id": "a20a055a-96f5-4c8f-8b5f-81503dbe7f35"
    },
    {
        "author": "宋庠",
        "paragraphs": [
            "霜日薄西牖，境寂趣自閒。",
            "風篁宿天籟，海碧沈雲山。",
            "宮樹未全落，棲烏相與還。",
            "心疑蹈虛宇，跡乃塵清班。",
            "自顧丘壑志，何施軒冕顔。",
            "終當謝緋服，戢翼榆枋間。"
        ],
        "title": "秋晚禁廬獨坐",
        "id": "1aa57402-64e6-4560-99e7-d9206d33a8a1"
    },
    {
        "author": "宋庠",
        "paragraphs": [
            "漢家亂無象，賢才戢鱗翼。",
            "武侯霸王器，隆中事耕殖。",
            "堂堂劉豫州，介紹徐元直。",
            "一聞卧龍譽，三駕荒廬側。",
            "士爲知己用，陳辭薄霄極。",
            "說吳若轉丸，抗魏猶卷席。",
            "談笑馭關張，從容羈梁益。",
            "持邦二紀餘，君臣絕纖隙。",
            "浮埃蔽穹壤，大節淪金石。",
            "梁甫不復聞，懷賢涕霑臆。"
        ],
        "title": "孔明",
        "id": "b13dbc55-ccec-47fb-b3d4-c004779844d5"
    },
    {
        "author": "宋庠",
        "paragraphs": [
            "歲晚檀欒姿，山中映孤宇。",
            "聲繁天籟吟，影動仙幢舞。",
            "即境是真如，黄花間幽圃。"
        ],
        "title": "筠亭",
        "id": "1b9ed0d3-fdfc-4631-bf7e-962d3f290e67"
    },
    {
        "author": "宋庠",
        "paragraphs": [
            "東方昔借車，尼父嘗假蓋。",
            "一馬茲不全，夷涂出如閡。",
            "人無托乘寵，朝罕均茵載。",
            "策足本乏謀，臨風嗟有待。",
            "京洛富華廄，權奇出青海。",
            "翩翩陌上郎，滅沒爭星邁。",
            "珂音雜鸞響，韉勢動霞綵。",
            "東郭獨何爲，徒行履將敗。"
        ],
        "title": "嘗假馬于親舊不獲因感而成詠",
        "id": "ed3be7b0-3d6c-4cf6-82d7-e9cd439fb6a8"
    },
    {
        "author": "宋庠",
        "paragraphs": [
            "余本丘壑人，失計蹈塵網。",
            "軒冕忽韁鎖，風波若流蕩。",
            "高羽顛宏羅，奔驂僨歸鞅。",
            "衆僞緣境滋，千憂共身長。",
            "進乏汗馬勞，居畏濡鵜賞。",
            "力命頻遘迍，幽憂思獨往。",
            "聞君集漢陰，遁世久忘象。",
            "因溜爲鳴琴，憑巖作煙幌。",
            "復有延陵季，亦善南趎養。",
            "築宇近親仁，耕田或歌壤。",
            "且言掛瓢處，一徑捫蘿上。",
            "杳若御風遊，蕭蕭骨毛爽。",
            "芝朮紛異苗，麏鼯結幽響。",
            "老木森千尋，丹藤垂百丈。",
            "洞谷答嘯歌，雲霞代鄰黨。",
            "咨予倦遊者，緬邈期真賞。",
            "之子幸我憐，試煩翦幽莽。",
            "儻獲蝸牛居，即謝海禽饗。",
            "時從漁父魚，聊植仙人杖。",
            "漸脫區中緣，永託無生奬。"
        ],
        "title": "穀城主簿王崇者少得養生禪寂之道中年棄官入漢陰武當之間邈與世絕又有吳人山者自遠携母與王同隠時余方貧病慨然慕之因爲詩代書以寄二子且托王尋耕釣之地相與邇者竝以敘懷云",
        "id": "fa16278f-b2a3-49a1-92e5-c7f0b6734fdb"
    },
    {
        "author": "宋庠",
        "paragraphs": [
            "璇源多清派，蘭谷無絕芳。",
            "之子相門裔，高才映周行。",
            "妙年弄文史，雅志含圭璋。",
            "中歲困官簿，銖兩爭低昂。",
            "一通金閨籍，荏苒潘鬢霜。",
            "剖符屢麾阮，執戟更疲揚。",
            "聞君近多暇，歸偃三經堂。",
            "左右褫紳組，縱橫羅巾箱。",
            "安驅仁義塗，弭節名聲場。",
            "戰酣道始勝，心泰無癯尪。",
            "壯思挾飛藻，詔我臨霞章。",
            "我時坐鈴閣，寂寞如禪房。",
            "開緘一快讀，雋味腴且長。",
            "高義溢句流，清風隨篇翔。",
            "感人不無意，在水河湯湯。",
            "吾匪辯音者，空冀懷仁藏。",
            "矧屬歲躔暮，百卉皆芸黄。",
            "何以謝君子，松柏同蒼蒼。"
        ],
        "title": "和答李學士見寄長韵",
        "id": "5b6275c6-bc29-4c55-a7bc-8f9d39dfa0b3"
    },
    {
        "author": "宋庠",
        "paragraphs": [
            "多士秀王國，珍羣鶩天衢。",
            "其間延陵季，煜煜承華跗。",
            "盛藻班蔡流，芳年終賈徒。",
            "籤芸擁石室，札綈紛鴻都。",
            "刊僞富清暇，壯思彌天隅。",
            "投我塵外什，粲然風義俱。",
            "幽襟恣申詠，不覺頹陽烏。",
            "渴吻潄仙液，饑腸涵道腴。",
            "衰翁牽夙尚，騷雅嘗馳驅。",
            "疲足道雖頓，流波心未渝。",
            "過門輒大嚼，臨博猶狂呼。",
            "詎云獲真賞，聊復愜所娛。",
            "矧繄絕唱贈，無脛來明珠。",
            "報之乏瓊玖，寶玩徒區區。"
        ],
        "title": "和答吳充學士見寄長韵",
        "id": "d36d08cf-ff3f-4186-beb9-ecb67c3e0d8e"
    },
    {
        "author": "宋庠",
        "paragraphs": [
            "孤城何巑岏，西北有層構。",
            "我來一長眺，正迫歲陰候。",
            "嚴風挫萬物，霜雪復交寇。",
            "冬日苦易頹，羲車劇馳驟。",
            "宵月不相讓，空弦映矢彀。",
            "潦收陂面闊，木落山骨瘦。",
            "生平丘壑心，顧慕獨延脰。",
            "箕峰紫氛結，潁瀨瓊波潄。",
            "想像逃名夫，幽居翳仙竇。",
            "願言追遐蹤，人間謝譏詬。"
        ],
        "title": "歲晚許昌城隅登樓作",
        "id": "258d4f75-3920-4b4c-ae9d-0b5a200f46a0"
    },
    {
        "author": "宋庠",
        "paragraphs": [
            "昔年封蘗栽，生意頗柔脆。",
            "今茲見丹實，落落如星麗。",
            "斯果號難成，常踰豫章歲。",
            "孤根何爲者，尚記吾廬地。",
            "蔽芾詎因棠，連蜷乃同桂。",
            "厥包千里遥，守舍重緹惠。",
            "金顆照病眸，霜津益痟肺。",
            "却算去里年，十聽秋鴻唳。",
            "無復陸績懷，寧圖李衡計。",
            "他時攀樹悲，詎減金城涕。"
        ],
        "title": "天禧初僑寓安陸有宅一區嘗于齋前手植橘樹纔尺餘許未幾擢第隨牒遊方天聖庚午冬屏居畿邑守舍兒自安陸饋余丹橘一篋因曰此即齋前所植撫物懷舊悽然不平者久之因成感詠",
        "id": "a2d8d242-bbb1-4aa1-bb7f-6e9e353756a2"
    },
    {
        "author": "宋庠",
        "paragraphs": [
            "山海有完士，希世無良籌。",
            "偶穿東郭履，遂別野人舟。",
            "不恥篆刻賦，來肩英俊游。",
            "私智甚鳬短，塵容若鴟愁。",
            "備員太史氏，補屬富民侯。",
            "姑學了官事，何嘗分主憂。",
            "日貪斗食利，歲感星躔周。",
            "中都富才彥，方駕若龍虯。",
            "茂先善史漢，平津治春秋。",
            "高文用司馬，格五寵虞丘。",
            "間闊路逢葛，繽紛人召鄒。",
            "桑羊興賈豎，安國出縲囚。",
            "汲鄭貴交盛，徐陳英藻遒。",
            "況乃天下樞，雄雌來九州。",
            "衣冠徑複道，鼓吹出長楸。",
            "席上萬錢箸，橋邊八列騶。",
            "雍容緩魯玦，意氣拂吳鉤。",
            "咨予良不韙，瓴甓厠珠璆。",
            "吹竽昔已濫，在梁今可尤。",
            "臺閣魏舒被，風霜蘇季裘。",
            "有志謝軒鶴，無機防海鷗。",
            "恭竢杜陵課，誅茅歸故疇。"
        ],
        "title": "歲晏出沐感事內訟一首",
        "id": "6392e668-81ed-451f-9c96-7fb22d41590e"
    },
    {
        "author": "宋庠",
        "paragraphs": [
            "長安鼕鼓喧，里舍隙塵曉。",
            "有客駐歌驪，歸途指江徼。",
            "晨庖爨蘇冷，窮巷鄉輿少。",
            "乃肯顧我廬，歡言復悲嘯。",
            "悲嘯誠易知，夫君韵經奇。",
            "才高洛陽賈，賦動楚湘纍。",
            "平昔應賢詔，覽德揚英蕤。",
            "孚尹傾寶肆，沛艾絡仙羈。",
            "獻書北闕下，對策東堂垂。",
            "逢吉旦兼暮，諧音塤且箎。",
            "天官選初筮，黄綬聊藏器。",
            "三釜樂及親，尺檄甘爲吏。",
            "邇來預冬集，再調鬰奇意。",
            "羣公亟爲言，力命乃相戾。",
            "奏牘輒報聞，官書責勤蒞。",
            "簿領百里佐，風煙六朝地。",
            "銷魂南浦行，拄頰西山氣。",
            "君子永來譽，勝襟無累欷。",
            "行矣勿載譁，鄉枌方省家。",
            "春橈碎溪月，曉帆弄江霞。",
            "長洲紛藉草，故樹雜生花。",
            "予心若爲處，歲晏竚疏麻。"
        ],
        "title": "送上元勾簿吳昌卿",
        "id": "ed157806-10d4-4fe5-98d7-8ee44b3d2189"
    },
    {
        "author": "宋庠",
        "paragraphs": [
            "病餘頗厭肉，欣得僧廬蔬。",
            "僧窗亦明潔，可以觀我書。",
            "弟兄冷相對，因著柏酒醉。",
            "酹餘欲拈筆，狀乃爾狼狽。",
            "我老固有素，未至形苶具。",
            "其事故可知，寧復論年數。",
            "阿連吾語汝，我計當何取。",
            "學道既無成，何如事農圃。"
        ],
        "title": "京師故僚以余退居近畿數賜存問因敘懷自感",
        "id": "f2623dfd-8997-45e3-9947-8aff8359d078"
    },
    {
        "author": "宋庠",
        "paragraphs": [
            "履至謹冬祀，攝職叨上公。",
            "洗心奉明誡，祗宿城南宮。",
            "芳歲正遒莫，熙陽殊未融。",
            "西郊淡頹景，北牖來朔風。",
            "騖野騁歸獸，緣雲號征鴻。",
            "夕坐無晤言，情條結深衷。",
            "自撫韋布陋，奚堪廊廟崇。",
            "觀瞻動衆目，跼蹐愁我躬。",
            "自古經緯才，因勢猶汙隆。",
            "夔禹值虞奮，孔墨遭周窮。",
            "如何一介士，蔑著橫草功。",
            "仰被天宇施，遂濟人爵豐。",
            "較能劣涓𡏖，荷寵踰華嵩。",
            "物理自非是，神鑒安可蒙。",
            "區區謝病志，終冀回天聰。"
        ],
        "title": "冬至攝事南郊齋宮感懷作",
        "id": "77049deb-84eb-4356-959e-513876e9dfb8"
    },
    {
        "author": "宋庠",
        "paragraphs": [
            "勁風吹北林，落葉舞南牖。",
            "歲序忽已高，崢嶸薄星斗。",
            "大化驅羣物，始終迭相授。",
            "羲和亦何爲，挾日但西走。",
            "少壯馳目前，衰頹躡人後。",
            "星星兩霜鬢，伴我老成醜。",
            "學道苦嗟晚，捫心更餘咎。",
            "茲意將奈何，投身就杯酒。"
        ],
        "title": "念衰二首  其一",
        "id": "89a2d6d8-e851-4db1-8eb5-b452d8c2862a"
    },
    {
        "author": "宋庠",
        "paragraphs": [
            "衰容覽青銅，寒光了無隠。",
            "照我顛上毛，星星罕餘鬒。",
            "持此將奈何，歲月屢遒盡。",
            "少壯罕聞道，下士乃爲哂。",
            "操綆遽汲深，持矛復夸楯。",
            "任重力疾顛，塗窮計方窘。",
            "上孤明主恩，下違昔賢準。",
            "憂悔從中來，老至非無眹。",
            "尚忝麾守尊，居慚政條敏。",
            "孤心企寒柏，萬境付朝菌。",
            "往失奚足追，來戒或堪引。",
            "明發丘壑情，予將治歸軫。"
        ],
        "title": "念衰二首  其二",
        "id": "a95483ff-5eb2-4fe5-b4bd-8f72d7eb7d21"
    },
    {
        "author": "宋庠",
        "paragraphs": [
            "空水渺澄鮮，蒼山復盤踞。",
            "沙草媚苔磯，雲柯抱巖樹。",
            "畸人茲與留，脫世如遺屨。"
        ],
        "title": "湖山",
        "id": "21f4b122-a74b-4f26-bf9d-65ae1c05f0e9"
    },
    {
        "author": "宋庠",
        "paragraphs": [
            "故歲摇落時，憑高望揚越。",
            "流光不我與，復此值凋節。",
            "孤塔踞層岡，仙盤湧㵳泬。",
            "病足攀危梯，寸晷或三歇。",
            "浩蕩佛界寬，凌兢客心折。",
            "遠岫幾培塿，空江一明滅。",
            "海日棲簷題，霜風語鈴舌。",
            "荒墟自今古，大塊靡封埒。",
            "豁若醯覆開，醒如豆聰撤。",
            "哀哉人間世，小智互紛結。",
            "豕蝨論是非，蠻蝸定雄傑。",
            "倀倀百代俗，唧唧九流說。",
            "推致無窮中，秋毫共飄瞥。",
            "聖人小天下，樂意遺來哲。",
            "矧余蒙鄙姿，輕蹈榮利轍。",
            "溷濁六塵并，讙呶太和泄。",
            "薄言真境游，追悟生理缺。",
            "洗心刻來誓，回步懲曩跌。",
            "甘露多餘滋，聖關有幽鐍。",
            "咄嗟朝市人，此路非爾躡。"
        ],
        "title": "登大明寺塔",
        "id": "aabad642-f67d-4771-852d-37dbc141ca86"
    },
    {
        "author": "宋庠",
        "paragraphs": [
            "高子北方士，才爲國之華。",
            "靈襟絕塵藻，麗藻紛春葩。",
            "雖云服韁鎖，高意籠青霞。",
            "子昔久蒙潤，逢辰亨乃嘉。",
            "聯飛奉臺閣，相顧引龜緺。",
            "鮑叔不予怯，楚臣寧汝瑕。",
            "詔書頻出沐，歸轡屢回車。",
            "時過蔣生徑，或詣子雲家。",
            "柏將松竝悅，人與室非遐。",
            "自謂百年分，風期何所嗟。",
            "君命良不淑，浮生茲有涯。",
            "沈疴犯霜露，幽讖發龍蛇。",
            "美志一朝盡，餘哀千古賒。",
            "招魂知是否，生肘詎真耶。",
            "塗斤失郢匠，膝席夭長沙。",
            "青黄飾溝木，藩褥墜風花。",
            "世事一以謬，何言定隆窊。",
            "都門執謳紼，原路引哀笳。",
            "夕雲旌外慘，春日塚頭斜。",
            "自此掩瑶軫，其誰知伯牙。"
        ],
        "title": "哭公實學士",
        "id": "24283e94-23b0-42d7-9178-721335ca5fde"
    },
    {
        "author": "宋庠",
        "paragraphs": [
            "積雨暗長夜，山行經險巇。",
            "悲風撼林木，崖谷蔽參差。",
            "遠聞豺虎號，鬼燐弄光輝。",
            "十步九失足，中心祗自持。",
            "所適既迢遞，黽勉焉可爲。",
            "道旁見明燭，抵宿依茅茨。",
            "開戶念生客，喜逢主翁慈。",
            "暖湯趣妻子，然薪爲更衣。",
            "艱難又奚怨，少息非所期。",
            "雞鳴夜將旦，熟寐百無知。",
            "欣戚一以忘，何有安與危。",
            "生死宇宙內，曠懷亦如斯。",
            "聊紀夢中事，誰當賡我詩。"
        ],
        "title": "壬子歲四月甲申夜紀夢",
        "id": "54e24e8e-89e9-4624-863c-27e66071f760"
    },
    {
        "author": "宋庠",
        "paragraphs": [
            "出郭屏僕從，取徑問樵牧。",
            "短松新被岡，青嶂遠遮屋。",
            "雞犬無四鄰，日月自兩轂。",
            "阿師厭機緣，脫迹謝塵俗。",
            "是心大圓明，一室了具足。",
            "汲泉烹細芽，支鐺炊脫粟。",
            "默坐契從三，諸方付藏六。",
            "我來同友生，得飽徑眠熟。",
            "稍爲微風醒，已歎畏景促。",
            "買山知幾時，所惜負松菊。"
        ],
        "title": "過曹氏墳庵在灊皖間蜀僧修靜自天柱退居于此",
        "id": "748f61a5-d22d-4896-87f0-e18a1b59fb6c"
    },
    {
        "author": "宋庠",
        "paragraphs": [
            "湖上纖羅收，天邊夕蟾映。",
            "皎潔銀界寬，虛明佛心定。",
            "可愛不可持，乾坤共孤影。"
        ],
        "title": "水月",
        "id": "5384ac44-9fdd-43e0-899e-6147c192f104"
    },
    {
        "author": "宋庠",
        "paragraphs": [
            "病客卧窮里，衡扉掩殘春。",
            "隳官道家藏，竄跡農廛民。",
            "朝羅噪饑雀，暮席流芳塵。",
            "尸居怳踰歲，踵息動彌旬。",
            "忽訝絳鞲隸，傳呼越郊畛。",
            "蹀躞千餘騎，雍容兩朱輪。",
            "言是楚邦守，來過安邑貧。",
            "固宜辨貴棄，乃爾存艱辛。",
            "此道古爲重，餘風今已淪。",
            "物色認平素，載言接慇懃。",
            "始悟先子舊，早篤嘗僚親。",
            "孤心極摧櫓，感涕浩盈巾。",
            "追念舞勺歲，已識棲鸞人。",
            "師筵奉函席，學舍操書筠。",
            "童牙自忘醜，詩鉢或娛賓。",
            "公時摛句賞，謂是天麒麟。",
            "親擘彩牋贈，勉我期日新。",
            "汝南丏題品，有道定人倫。",
            "自爾一暌剌，中年嬰世紛。",
            "天聖紹休緒，頓網橫無垠。",
            "鸞鵠不藏翼，虯蝸無遁鱗。",
            "余時濫隗始，驤首摩蒼旻。",
            "司徒揖元叔，天子第平津。",
            "甲科廷尉屬，再命宮坊臣。",
            "黄香入東觀，賈誼過西秦。",
            "紬繹金匱室，珥彤瑶水濱。",
            "登瀛識褚馬，頌漢希淵雲。",
            "一朝泣風樹，九死存餘焄。",
            "中都索米後，老圃種瓜辰。",
            "惠然下車揖，高義傾前聞。",
            "却計髧髦日，二紀如逡巡。",
            "今形雖隠几，昔訓尚銘紳。",
            "丈人篤求舊，偷俗將還淳。",
            "湘水澹蒼野，衡峰凌紫氛。",
            "澤節首南夏，瑶魁瞻邃宸。",
            "戀闕魏公子，弔賢楚靈均。",
            "公懷佐時略，宜樹光朝勳。",
            "奚爲遠問俗，惜此徒傷神。",
            "宣室懋清問，華光欽寶鄰。",
            "行行愛玉體，趨節竚來臻。"
        ],
        "title": "余卧病畿邑御史王君假守潭楚道出于舍下特見存訪且尋先子之舊欽承風儀因爲詩抒感云",
        "id": "c7f1bc1b-74d1-4e87-8457-f19f1e42b698"
    },
    {
        "author": "宋庠",
        "paragraphs": [
            "前茲屬元巳，置酒蒼烟臺。",
            "芳序忽復周，春風正徘徊。",
            "懽言速僚友，亟使具觥盃。",
            "長渠溢芳溜，列坐浮香來。",
            "靈囂合衆樂，隠若南山雷。",
            "舞袂紛雜襲，賓冠儼崔嵬。",
            "美人前爲壽，顔色如瓊瑰。",
            "況我千萬日，行樂無疑猜。",
            "新歌裊天衢，興視行雲回。",
            "我時語四座，茲賞誠難哉。",
            "妙顔無再朱，白髮惟相催。",
            "跖蹻盈聖智，孔顔罹憂摧。",
            "區區百世後，美惡同塵灰。",
            "吾欲挈瑶斗，踞海爲金罍。",
            "挹茲忘憂物，與爾同嘲諧。",
            "天地爲一朝，長短何足哀。",
            "魯陽久不作，白日任西頹。"
        ],
        "title": "去年三月禊飲池上歲月易得忽復暮春因再宴僚屬作",
        "id": "230caaf3-c97a-4cbb-be24-0a571c4aecc5"
    },
    {
        "author": "宋庠",
        "paragraphs": [
            "漢家候神館，奉詔穰沈災。",
            "解纓就齋幕，恍若躋蓬萊。",
            "雲羅絓朝舄，露掌承仙杯。",
            "衆真拱象帝，寶宇正崔嵬。",
            "爐烟薰太虛，重陰爲之開。",
            "單枕不成寐，俗魂自驚猜。",
            "心迷坐忘術，萬慮無根來。",
            "天雞殊未鳴，霜雁有餘哀。",
            "借問麋鹿姿，云胡塵國台。",
            "構極謝隆棟，裨山劣纖埃。",
            "上慚稷契名，下愧丙魏才。",
            "惟餘止足戒，臨路空徘徊。"
        ],
        "title": "奉詔止雨宿齋建隆觀",
        "id": "1694f3c9-4f49-4c31-96c2-d15653836992"
    },
    {
        "author": "宋庠",
        "paragraphs": [
            "賢哉邴曼容，出處知所據。",
            "官餘六百石，輒自移疾去。",
            "富貴非不懷，殆辱亦先慮。",
            "嗟我材下中，叨恩最蕃庶。",
            "堯庭納言職，軒野方明御。",
            "服衮作槐班，曳履南宮署。",
            "雖經斥免誚，尚玷高華處。",
            "徒有守直弦，何能借前箸。",
            "愚甘六馬對，讒恨三物詛。",
            "年來感衰疾，倦鳥思返翥。",
            "抗心望先哲，俯首慚昔譽。",
            "西景尚可收，歸轅未云遽。",
            "儻以人望人，期君或吾恕。"
        ],
        "title": "念古",
        "id": "ac0548c8-37b0-44de-948f-f6a5f4f1136a"
    },
    {
        "author": "宋庠",
        "paragraphs": [
            "明晦互推斥，中都芳歲闌。",
            "星迴迫舊次，籥暖送餘寒。",
            "來辰繭有緒，去境環無端。",
            "天運故相易，人心那獨安。",
            "懷此不能寐，攬衣强盤桓。",
            "疏恐緩餘带，危惕整塵冠。",
            "耿耿燭焰直，凄凄霜氣酸。",
            "城頭隕高木，庭下敗叢蘭。",
            "撫臆累新欷，掩觴沈故懽。",
            "况乃蹈世網，虛名爭控摶。",
            "挾冊濫書府，振纓玷王官。",
            "東序羅圭瑞，西雍集鵷鸞。",
            "昏瞳眩寶肆，短翼厠仙翰。",
            "縱爾值藏疾，何容久素餐。",
            "泛泛騷客鳬，坎坎詩人檀。",
            "寧無要路津，所畏在蹣跚。",
            "枳棘附驥尾，緯蕭戲龍蟠。",
            "寄語拙艱者，無竢學邯鄲。"
        ],
        "title": "己巳歲除夜有感",
        "id": "a8dfdc82-dfa2-4963-853e-58bd96b66a7b"
    },
    {
        "author": "宋庠",
        "paragraphs": [
            "秦川貴公子，避地來荆州。",
            "流離世道喪，簡脫天姿遒。",
            "歲時不我與，假日賦銷憂。",
            "妍辭縟非霧，逸韵鏘鳴球。",
            "曹師下南服，置酒臨滄洲。",
            "慷慨前爲壽，高譚王霸籌。",
            "歸來奉丞相，攝組登華輈。",
            "獨步今已矣，空餘清漢流。"
        ],
        "title": "王粲",
        "id": "cc61dfe2-b63f-4ebf-8b6a-5f7c0e47b602"
    },
    {
        "author": "宋庠",
        "paragraphs": [
            "漢家開絕域，日夕羽書聞。",
            "朝那殺都尉，北地敗將軍。",
            "沙明疑晝雪，氣黑似秋雲。",
            "片月就城偃，長蛇隨陣分。",
            "冰藏馬窟路，血沫劍星文。",
            "直置鴻毛命，聊圖麟閣勳。"
        ],
        "title": "漢將三首  其一",
        "id": "cc2747d2-5c83-4019-888d-867f92361ad9"
    },
    {
        "author": "宋庠",
        "paragraphs": [
            "頻年隨校尉，晚節事輕車。",
            "瞻烽數奔命，辭第詎爲家。",
            "輕齎絕瀚海，間道襲昆邪。",
            "雙鞬朝負羽，三鼜夜鳴笳。",
            "金痍先雨覺，蓬鬢後霜華。",
            "如何差六級，遽使抱長嗟。"
        ],
        "title": "漢將三首  其二",
        "id": "5a0e517f-03a4-4d16-a112-944a7c03487a"
    },
    {
        "author": "宋庠",
        "paragraphs": [
            "薄伐乃中謀，和親非上策。",
            "匈奴負漢恩，男兒喜邊檄。",
            "故歲出定襄，今年救張掖。",
            "沙平落日黄，月迥遥峰白。",
            "急擊右地兵，連俘月支馘。",
            "幕府省文書，家人非尺籍。",
            "夜拔五嶺旗，晨追六騾迹。",
            "陛下焚謗書，孤臣勒燕石。"
        ],
        "title": "漢將三首  其三",
        "id": "03f04c99-2192-4ee1-ae2f-6caaee306ca8"
    },
    {
        "author": "宋庠",
        "paragraphs": [
            "秋律盪華序，濃雲生夕陰。",
            "羣芳伴雨泣，百竅隨風吟。",
            "衰螢滅遥徑，倦翼翔故林。",
            "暗隙濕已逗，孤燈青欲沈。",
            "愁人此遥夜，萬慮集幽衿。",
            "歡緒未盈尺，憂端已越尋。",
            "借問所以然，出處謬素心。",
            "家世本丘壑，才具非璆琳。",
            "靈根夙已殞，野服良所欽。",
            "搴芝幽澗畔，擉鱉故溪潯。",
            "擉爾濫官牒，今焉旅華簪。",
            "兄弟見羈鞅，交朋頼幽箴。",
            "爾講壞壁簡，我攀羣玉岑。",
            "嚴枚交逸藻，潘陸嗣清音。",
            "羣才方搆厦，短綆徒汲深。",
            "狂迷頓纓鹿，踉蹌乘軒禽。",
            "歸來翳編翟，況乃貫愁霖。",
            "求薪動踰桂，鬻賦靡酬金。",
            "原病固爲累，朔饑非所任。",
            "猶欣共姜被，歲宴樂愔愔。"
        ],
        "title": "雨夜秋興示仲氏子京",
        "id": "fe8cba0b-c21f-4b23-92c6-6b968df6963c"
    },
    {
        "author": "宋庠",
        "paragraphs": [
            "周郎有舊隠，遠在南山陲。",
            "一笑偶爲樂，九層遂成基。",
            "旁連醉令石，却眺社僧碑。",
            "地遠雲物秀，巖深松桂滋。",
            "當時騖高興，益友相攀追。",
            "樂聖自鼓腹，談經亦軒眉。",
            "風猿助清嘯，谷鳥參朋嬉。",
            "忽引朝閨籍，久乖林下期。",
            "頭白二千石，高蓋復來思。",
            "活活弄新溜，蒼蒼援故枝。",
            "雖云未投紱，良足紓煩疲。",
            "余懷本丘壑，世路方馽羈。",
            "願言獨往客，緬邈心空馳。",
            "稅駕或未晚，從君歌紫芝。"
        ],
        "tags": [
            "庐山"
        ],
        "title": "寄題職方周員外廬山笑臺",
        "id": "0c459c2e-5e6f-4b3f-a07b-02519c6d7b79"
    },
    {
        "author": "宋庠",
        "paragraphs": [
            "歲晏坐孤壁，心馳千里餘。",
            "何言共被樂，方歎專城居。",
            "野闊江海漫，風高天地虛。",
            "願言逐歸鳥，無翼將焉如。"
        ],
        "title": "歲暮北亭懷子京宛丘二首  其一",
        "id": "37a5f3d5-8629-4ce8-ab09-58c0dba5115f"
    },
    {
        "author": "宋庠",
        "paragraphs": [
            "摇落江都城，風塵宛丘道。",
            "天涯遥相望，離思何草草。",
            "迴澤騰麏䴥，滄洲叫鳬鴇。",
            "星歲日云徂，在原歎方浩。"
        ],
        "title": "歲暮北亭懷子京宛丘二首  其二",
        "id": "372fccce-5ab9-47b7-b915-ded793f3dfb5"
    },
    {
        "author": "宋庠",
        "paragraphs": [
            "昔日白接䍦，時時詣諸習。",
            "累榭今已頹，清池尚堪挹。",
            "遥源乳竇響，敗防流沙急。",
            "況復蘭蕙時，幽香遠相襲。"
        ],
        "title": "游山簡習池",
        "id": "93df7dc6-7b68-43b6-b66b-affe03f8677b"
    },
    {
        "author": "宋庠",
        "paragraphs": [
            "八月霜潦收，江槎絕烟渚。",
            "竹落如網裁，淵鱗劇雲聚。",
            "鷖鳥爭食飛，兒童荷叉語。",
            "去乙鯿項肥，吳羹免轑釜。"
        ],
        "title": "魚梁",
        "id": "8bc532fd-402f-4e2a-bda6-ff2b0369116c"
    },
    {
        "author": "宋庠",
        "paragraphs": [
            "漢家太一昏祠日，寶炬神燈徧京室。",
            "仁壽先從殿裏開，纖阿正傍樓前出。",
            "傳聞陌上樂康年，寶騎如龍人若仙。",
            "驂驔始見斗城曲，爛熳還逢星漢邊。",
            "妍歌巧笑競賡續，萬狀晶熒奪人目。",
            "洛橋羅韈自生塵，楚國香纓不藏燭。",
            "五侯四姓共豪華，況乃經過趙李家。",
            "迷路非關武陵水，添妝祗爲壽陽花。",
            "九門啟鑰光如晝，若箇游人不回首。",
            "春宵病客獨無悰，挾冊焚香坐虛牖。",
            "坐久更闌可奈何，著書自古窮愁多。",
            "鐘磬笙竽盡鄰里，誰能載酒來相過。"
        ],
        "title": "正月望夜聞影燈之盛齋中孤坐因寫所懷",
        "id": "a1b02ca5-5b47-4320-9d99-003e005696c6"
    },
    {
        "author": "宋庠",
        "paragraphs": [
            "朝端舊記生賢日，使節臨門恩有秩。",
            "詔書感會形溫辭，宴品豐華動私室。",
            "降崧孕昴誠不誣，史簡詩絃互褒述。",
            "賢人挹道隨汙隆，忽向西臺就安逸。",
            "門弧紀旦還復周，瑞霰連天芳歲遒。",
            "塤音箎曲會中坐，蘭叢玉樹來西州。",
            "稱觴獻壽私庭裏，別得人生行樂意。",
            "貳官禮樂春闈卿，托蹟逍遥漆園吏。",
            "病尹論交情最深，因聲附祝成孤吟。",
            "願將明哲保身智，遺我摧頹知止心。"
        ],
        "title": "吳侍郎生朝",
        "id": "0f2fbbb9-5563-4f09-9175-d4286852d929"
    },
    {
        "author": "宋庠",
        "paragraphs": [
            "中天帝圃蕃英蕤，氤氳嘉祥凝朝曦。",
            "竹間芳種易封殖，疊萼三葩同茂枝。",
            "慶雲景宿共靈意，鴻英託寓茲爲美。",
            "華夷面內始竝柯，慈孝歡心遂聯蘤。",
            "雲旂羽葆駐天臨，玩此能無悅聖心。",
            "幽香自逐德馨遠，麗色更緣眉彩深。",
            "因生軼草兼平露，薦祉神庭幸同侶。",
            "盛開已被帝琴風，縱落猶成佛天雨。"
        ],
        "title": "玉宸殿竝三枝牡丹歌",
        "id": "59fb526c-7848-47c1-b651-2f4e4131482d"
    },
    {
        "author": "宋庠",
        "paragraphs": [
            "三月春風滿瑶水，珍叢瑞薄紛難紀。",
            "皭若茲花四照中，揚蕤獨茂千齡祉。",
            "千齡丕應在重葩，雙吐瓊房彰協華。",
            "秀跗即鏤平臺雪，寶豔寧爭台嶺霞。",
            "球欄黼幄遥相映，姑射仙姿玉虛境。",
            "結根已近堯蓂階，借媚非關漢蓮井。",
            "天襟多豫玩羣芳，彼美幽姿首效祥。",
            "都緣剩沐太和潤，況自頻分私照光。",
            "憑休託粹成奇質，一卉時來遂逢吉。",
            "願將藥品誌佳名，永續芝房騰茂實。"
        ],
        "title": "安福殿千葉雙頭竝枝白牡丹歌",
        "id": "b93cc2ba-72b4-4eec-85d3-5bf8b917b682"
    },
    {
        "author": "宋庠",
        "paragraphs": [
            "前日來攀小園樹，枝頭蓓蕾無萬數。",
            "今朝置酒來賞花，已有殘英伴飛絮。",
            "春花如此將奈何，白日雖遲終不住。",
            "鶑歌蝶舞兩矜春，見我長嗟亦飛去。"
        ],
        "title": "感花",
        "id": "e9533e85-990f-497d-91a0-45e965d7d983"
    },
    {
        "author": "宋庠",
        "paragraphs": [
            "王舍多幽剎，林居訪凈人。",
            "旁行經葉古，寶色梵天春。",
            "風閣鈴如語，烟溪樹勝輪。",
            "道場聊抖擻，認得客衣塵。"
        ],
        "title": "南禪院",
        "id": "0f504b33-0135-4b70-924c-39716c72986e"
    },
    {
        "author": "宋庠",
        "paragraphs": [
            "憭慄衆芳歇，金英無與儔。",
            "香疑飲潭日，歡似漉巾秋。",
            "潤蘤霜華入，薰叢野色留。",
            "郢蘭休自咤，冰玉此賡酬。"
        ],
        "title": "和楊學士和答中丞晏尚書西園玩菊",
        "id": "7376bb9a-304e-4869-9b14-af60c9aeba0d"
    },
    {
        "author": "宋庠",
        "paragraphs": [
            "春夕坐神臯，天長北雁號。",
            "來思繫書足，去羨順風毛。",
            "瑞鵠天淵暖，啼烏禁樹高。",
            "夫君自江海，避弋莫爲勞。"
        ],
        "title": "春夕聞雁",
        "id": "a4b5e5f9-8912-4d43-bf7e-a97d2da8c323"
    },
    {
        "author": "宋庠",
        "paragraphs": [
            "瞥見江南樹，繁英照苑牆。",
            "無雙春外色，第一臘前香。",
            "雲葉遥驚目，瓊枝昔斷腸。",
            "莫吹羌塢笛，容易損孤芳。"
        ],
        "title": "馬上見梅花初發",
        "id": "d4832eaa-025c-4170-a75d-b3d76c3a2ae1"
    },
    {
        "author": "宋庠",
        "paragraphs": [
            "歲晏西陂好，澄波共夕陽。",
            "戲魚來有暈，驚鶩去無行。",
            "荇葉疏猶碧，蘭苕老更香。",
            "裴回歸鞅晚，併爲似滄浪。"
        ],
        "title": "西陂",
        "id": "af62af92-6964-4d9f-a999-9183e0264733"
    },
    {
        "author": "宋庠",
        "paragraphs": [
            "稍傍夕樓明，娟娟底有情。",
            "眉纖鬭蛾出，鉤曲誤魚驚。",
            "欲暗猶銜岫，將斜更上楹。",
            "刀頭君自晚，莫枉桂初生。"
        ],
        "title": "新月",
        "id": "ae122943-0b95-43a5-b0a8-67e3a8fcb207"
    },
    {
        "author": "宋庠",
        "paragraphs": [
            "病客塵纓外，幽齋法境中。",
            "庭喧施鳥食，坐拂去花風。",
            "茗溜沈甌綠，檀烟入篆紅。",
            "忘言一相對，何處妄求空。"
        ],
        "title": "過璨師房",
        "id": "7bab472d-2155-4519-9e5c-3782a02ff90a"
    },
    {
        "author": "宋庠",
        "paragraphs": [
            "白髮游梁晚，青山念楚歸。",
            "魂銷雖得別，戰勝却成肥。",
            "障日都門蓋，迎烟磵路衣。",
            "試尋南圃樹，今長幾多圍。"
        ],
        "title": "送外門朱秀才見訪都下却歸安陸舊隠",
        "id": "e3a596a2-b62d-4eae-b5df-76e33aae1d19"
    },
    {
        "author": "宋庠",
        "paragraphs": [
            "遥聞齋酎絜，來佐客觴酣。",
            "棠野歌新續，兵厨興舊諳。",
            "竹供醅上色，蘭獻液中甘。",
            "欲識西臺勝，厭厭夜雪庵。"
        ],
        "title": "次韵和吳侍郎謝王陝州寄酒",
        "id": "927789bd-5575-4b88-9b4b-5fdbc6ef7815"
    },
    {
        "author": "宋庠",
        "paragraphs": [
            "寶剎開初地，滄浪繞故城。",
            "芰蓮俱野色，鳬鴇各秋聲。",
            "岸闊烟無著，窗虛日易明。",
            "歸驂誰訝久，正爲濯塵纓。"
        ],
        "title": "建隆寺北池亭",
        "id": "ed1a1175-0c10-462b-8510-b9f3e52aaa49"
    },
    {
        "author": "宋庠",
        "paragraphs": [
            "昔歲西郊餞，曾瞻出守麾。",
            "今年東第哭，便嘆哲人萎。",
            "辰巳空成讖，膏肓不遇醫。",
            "詰朝聞衮斂，心折寢門悲。"
        ],
        "title": "前歲春僕與獻臣同餞常山公于苑西曾未再朞已均師門之痛兼承即日親奉攢塗追往悼今哽涕無已因成短詩抒感諒心契之同戚也",
        "id": "fee0941a-3fa6-4f45-93aa-26ef1021bd60"
    },
    {
        "author": "宋庠",
        "paragraphs": [
            "應運推邦直，乘時講化源。",
            "不冠嘗可奏，問樹本無言。",
            "亮節裨初載，清風裕後昆。",
            "忽嗟梁木壞，褒冊賁忠魂。"
        ],
        "title": "贈兵部尚書魯肅簡公挽詞三首  其一",
        "id": "d4a00f5a-cf02-48c1-a81c-97f295250576"
    },
    {
        "author": "宋庠",
        "paragraphs": [
            "昔事重明邸，俄陶萬物鈞。",
            "專懷長孺直，終損武侯神。",
            "舟壑先成夜，桃蹊遂不春。",
            "惟餘麗牲刻，終古誌名臣。"
        ],
        "title": "贈兵部尚書魯肅簡公挽詞三首  其二",
        "id": "963d27b2-0ca4-412e-877a-353d6c57d091"
    },
    {
        "author": "宋庠",
        "paragraphs": [
            "偉望巖巖峻，忠言諤諤昌。",
            "門無謝恩客，帷有獻書囊。",
            "王駿封侯晚，臧孫樹德長。",
            "都門蕭鼓發，行路泣云亡。"
        ],
        "title": "贈兵部尚書魯肅簡公挽詞三首  其三",
        "id": "6e4cfbbf-67b3-4c1a-963b-d0169064e6dd"
    },
    {
        "author": "宋庠",
        "paragraphs": [
            "閩錄家聲茂，唐銓吏格平。",
            "新資掾三語，舊榜佛千名。",
            "月苦鄉魂極，春寒酒意輕。",
            "高材難偶俗，慎勿對參卿。"
        ],
        "title": "送黄昱赴太平州理掾",
        "id": "1781a569-5fa2-4695-828b-7b190a49eec2"
    },
    {
        "author": "宋庠",
        "paragraphs": [
            "西漢爲郎選，南方奉使才。",
            "書隨星火落，帆拂斗牛開。",
            "束笴聞民悅，丹毫絕吏猜。",
            "奈矜持節重，無客對銜杯。"
        ],
        "title": "送比部馬員外二浙提點刑獄",
        "id": "38c6f08a-914a-482d-aaec-ea98504b4332"
    },
    {
        "author": "宋庠",
        "paragraphs": [
            "晚陌收殘雨，高軒冒夕霏。",
            "風乾移舊響，月破隠空圍。",
            "敗葉相將舞，寒雲不肯飛。",
            "興無潘掾筆，何術寫心微。"
        ],
        "title": "秋日小雨後作",
        "id": "eb946203-6ddc-4a55-ad30-39e22c034e4d"
    },
    {
        "author": "宋庠",
        "paragraphs": [
            "遠補參卿掾，來過乞墅甥。",
            "秋悲先雁引，曉涕伴參橫。",
            "薏子期蠲疾，梅花幸寄聲。",
            "片言無異俗，陰德在鄉閎。"
        ],
        "title": "送英州理掾朱舅",
        "id": "6ebbdc10-7cd5-4a03-8b3f-f5b0f6df3fdf"
    },
    {
        "author": "宋庠",
        "paragraphs": [
            "倦客睢園遠，迎家越絕長。",
            "聊甘督罰掾，羞比入貲郎。",
            "汗竹書縢密，炊菰宴具香。",
            "蘭臺英藻盛，方信乃宗彊。"
        ],
        "title": "送從兄祕校咸赴衢州都掾",
        "id": "53d01d1f-4e73-4778-a456-f557d4fab8fc"
    },
    {
        "author": "宋庠",
        "paragraphs": [
            "補吏唐資淺，遊方漢牒遥。",
            "貪榮親及祿，詎悔俊沈僚。",
            "葛詠同根庇，松期晚歲凋。",
            "曾孫柔俗美，前識缿筩銷。"
        ],
        "title": "送宗弟祕校壬赴建州理掾",
        "id": "6c71c5ff-f790-4f2c-b0d9-eaf4ac8db554"
    },
    {
        "author": "宋庠",
        "paragraphs": [
            "北土無繁卉，空亭有暝陰。",
            "狂飛憎野絮，多舌恨春禽。",
            "地燥山如朽，池寒水不深。",
            "生平箕潁志，軒冕獨何心。"
        ],
        "title": "相州春日",
        "id": "575663b8-3484-4fa5-8a7f-944150f8e1f8"
    },
    {
        "author": "宋庠",
        "paragraphs": [
            "連佐陪京郡，愁銜出祖杯。",
            "新曹拋野蕝，舊第老公槐。",
            "府檄迎車遠，戎牙宴豆開。",
            "遥知傾坐日，方歎阿𨽜才。"
        ],
        "title": "送太常王素博士許昌通理",
        "id": "34bebca7-d1e0-4bea-a543-778e08c0ee67"
    },
    {
        "author": "宋庠",
        "paragraphs": [
            "徼道千廬地，宵霖八月天。",
            "牀棲吳簟竹，窗濕漢宮錢。",
            "幕影翻層浪，簷聲響細泉。",
            "空階何所得，併是廢愁眠。"
        ],
        "title": "秋夜禁直聞雨",
        "id": "b368439d-fccb-474e-8b4e-f3c5db0deca5"
    },
    {
        "author": "宋庠",
        "paragraphs": [
            "盡日臨春水，非關問要津。",
            "舟行魚避檝，岸坐草留人。",
            "香萼千紅糝，苔花小翠鱗。",
            "已堪遺俗慮，何必擉江濱。"
        ],
        "title": "臨春水",
        "id": "f04ef571-bd86-4d23-9a65-81f14a11f3ae"
    },
    {
        "author": "宋庠",
        "paragraphs": [
            "烏渴催宵漏，雞鳴引曙光。",
            "山西河闇淡，天北斗低昂。",
            "銀燭香猶燼，瑶琴冷未張。",
            "何須開寶鑑，容鬢定蒼蒼。"
        ],
        "title": "東方欲曉",
        "id": "4d609024-70d3-4fcc-87b6-68304c366d6d"
    },
    {
        "author": "宋庠",
        "paragraphs": [
            "曉陌千槐落，嚴扉萬蓋留。",
            "浮雲低觀闕，殘漏急章溝。",
            "斗柄遥臨殿，參旗側映樓。",
            "如何軒上鶴，獨憶海天秋。"
        ],
        "title": "掖門待漏",
        "id": "3b4843b9-2c46-40c2-9ad8-a80f0717eff6"
    },
    {
        "author": "宋庠",
        "paragraphs": [
            "野卉秀禪庭，瑶華發素英。",
            "託根真不染，肖質似先鳴。",
            "露葉疑藏羽，烟蕤更作纓。",
            "何妨依忍草，休辯好丹名。"
        ],
        "title": "和吳侍郎題寶應僧房白雞冠花",
        "id": "c9c631c7-edbe-4a9a-b46b-315347e13338"
    },
    {
        "author": "宋庠",
        "paragraphs": [
            "百卉芳心罷，空園蝶影微。",
            "雖逢已凉節，尚作有情飛。",
            "露菊聊堪採，風蘭或可依。",
            "履霜從此懼，君意定何歸。"
        ],
        "title": "秋蝶",
        "id": "9fe5e054-7a75-49dc-98cd-67c5c2f94417"
    },
    {
        "author": "宋庠",
        "paragraphs": [
            "寂寞南朝寺，徘徊北顧人。",
            "鐘聲含曉籟，塔相湧仙輪。",
            "弔古千齡恨，觀空萬法塵。",
            "三車何處在，歸鞅欲迷津。"
        ],
        "title": "登大明寺塔",
        "id": "648df7f9-77ba-494c-a897-34e67fbe23e4"
    },
    {
        "author": "宋庠",
        "paragraphs": [
            "掩室維摩病，從昏太一祠。",
            "誰言鼓吹夕，獨禮天人師。",
            "燭燼委寒檠，茗華浮縹瓷。",
            "同袍不我顧，宴坐復何思。"
        ],
        "title": "燈夕齋中香火獨坐招希元不至",
        "id": "6de5b8ac-5a40-4741-a408-464e953963af"
    },
    {
        "author": "宋庠",
        "paragraphs": [
            "東別羣舒國，西踰二劍天。",
            "才高鄴都檄，政竚武城絃。",
            "莋馬征蹄苦，巖雞瑞羽鮮。",
            "離愁知遠近，萬里到橋邊。"
        ],
        "title": "送刁繹從事自龍舒西赴青城宰",
        "id": "e8a2fd30-17e8-4a96-ad7b-685859b55ab8"
    },
    {
        "author": "宋庠",
        "paragraphs": [
            "天陸箕躔動，林簫萬籟空。",
            "扶摇莊海北，悲眩魯門東。",
            "貪誡詩人隧，清思賦客雄。",
            "何因知勁草，霜陌盡飛蓬。"
        ],
        "title": "疾風",
        "id": "c24e3db3-d26f-4369-8a44-175dae0fcb1c"
    },
    {
        "author": "宋庠",
        "paragraphs": [
            "郡國高皇廟，天龍釋帝居。",
            "兵銷擒布後，臺聳畏軒餘。",
            "寶榻成蓮坐，戎韜入貝書。",
            "守臣榮就望，屏息拜前除。"
        ],
        "title": "朝謁建隆寺",
        "id": "f2885410-a9d7-4ab3-afdd-92ea27a47c25"
    },
    {
        "author": "宋庠",
        "paragraphs": [
            "路闊三條陌，雲低九鼎門。",
            "鐃風催騎響，裘霰減貂溫。",
            "谷曉天花亂，林空苑絮繁。",
            "周麰農意切，一一願流根。"
        ],
        "title": "遲明出都謝雪龍門佛祠途中復遇雪",
        "id": "b67975ad-4784-408f-8c1e-871c20c360fd"
    },
    {
        "author": "宋庠",
        "paragraphs": [
            "朝雨雜輕霾，濃陰暮未開。",
            "天低五里霧，日晦九成臺。",
            "宮溜輕淙玉，坊車小隠雷。",
            "不愁馳道遠，寶色夾千槐。"
        ],
        "title": "晚歸馳道遇雨馬上作",
        "id": "75fd2cd1-ca1d-41fb-8e85-76b3a06b2601"
    },
    {
        "author": "宋庠",
        "paragraphs": [
            "關輔陪京外，年華禁火中。",
            "柳矜河上綠，花獻酒邊紅。",
            "野市鞦韆月，春樓觱篥風。",
            "三州六鑽燧，安得不衰翁。"
        ],
        "title": "河陽寒食",
        "id": "96f75e3e-6465-4507-8072-8909d7b724b0"
    },
    {
        "author": "宋庠",
        "paragraphs": [
            "斜日紅初斂，晴山翠欲流。",
            "休歌陌婦怨，寧作賈胡留。",
            "物意如相樂，吾生有底愁。",
            "早分好風月，更上庾公樓。"
        ],
        "title": "晚晴",
        "id": "aad7224d-a7fe-499a-a50a-6d12616829e6"
    },
    {
        "author": "宋庠",
        "paragraphs": [
            "揆路同寅業，師垣出守麾。",
            "終無三令喜，便集兩楹悲。",
            "衮職嗟何補，天心感憗遺。",
            "幽泉空漏淎，非復作霖時。"
        ],
        "title": "贈中書令沂國王文正公挽詞二首  其一",
        "id": "722ea9d6-4285-4606-8872-ac992912b570"
    },
    {
        "author": "宋庠",
        "paragraphs": [
            "自昔榮歸衮，今茲駭閱川。",
            "天愁摧柱日，星痛殞箕年。",
            "素履遺儒範，忠謀溢吏篇。",
            "空餘洧鄉陌，長似峴碑前。"
        ],
        "title": "贈中書令沂國王文正公挽詞二首  其二",
        "id": "4ee485ca-67f7-4dc2-aff0-ba21008188ad"
    },
    {
        "author": "宋庠",
        "paragraphs": [
            "北里開公第，東齋集俊游。",
            "祕書家有副，甲令世傳侯。",
            "鳳竹供聯冊，鯖盤入宴羞。",
            "門前多鶴蓋，不爲騁長楸。"
        ],
        "title": "錢侯東齋",
        "id": "f2729e97-6262-4cfb-943d-26616b97ef1e"
    },
    {
        "author": "宋庠",
        "paragraphs": [
            "曲里猶龍族，西京尚主侯。",
            "勳華傳舊鉞，名理寄虛舟。",
            "得疾真無妄，觀生遂若休。",
            "偏嗟荀令沼，回作逝川流。"
        ],
        "title": "贈駙馬都尉李和文公挽詞二首  其一",
        "id": "bc6a8125-5f73-40ba-8981-b457c90407c6"
    },
    {
        "author": "宋庠",
        "paragraphs": [
            "北第琴樽歇，東原旌旆飛。",
            "清風邈無所，此路是長違。",
            "野闊車吞響，天愁日抱輝。",
            "空餘門下客，魚鳥歎何依。"
        ],
        "title": "贈駙馬都尉李和文公挽詞二首  其二",
        "id": "9d3a9460-8b49-40aa-a9fb-6de302dfa729"
    },
    {
        "author": "宋庠",
        "paragraphs": [
            "宿雨催秋物，清風卷歲華。",
            "殘蜩初去柳，寒蝶尚尋花。",
            "密篠留蒼霧，紅梨染落霞。",
            "城頭八九子，日昃亂啼鴉。"
        ],
        "title": "獨坐郡圃北齋",
        "id": "0c9abc06-5248-431c-a6d1-9741f9e7e454"
    },
    {
        "author": "宋庠",
        "paragraphs": [
            "帝禁留辭範，儒林老棟材。",
            "方期割牲禮，遽近奠楹災。",
            "歲晏巢鵀逝，天秋弔鶴來。",
            "宗工銘盛德，千古照泉臺。"
        ],
        "title": "贈太子太保晁文公挽詞二首  其一",
        "id": "49837b04-efa8-4af8-883d-de3524b39f44"
    },
    {
        "author": "宋庠",
        "paragraphs": [
            "几杖辭榮久，龍蛇感歲遷。",
            "留春太史記，成佛謝公緣。",
            "素蓋寒雲外，哀簫落月前。",
            "無煩樵牧禁，行路拜新阡。"
        ],
        "title": "贈太子太保晁文公挽詞二首  其二",
        "id": "5eec2edd-0812-4cd8-b9c8-07657c4ee1ea"
    },
    {
        "author": "宋庠",
        "paragraphs": [
            "一世文爲伯，三階象有光。",
            "何言隆棟吉，忽歎夜舟藏。",
            "襚禮朝頒冊，哀音路過喪。",
            "善人今不與，神理太茫茫。"
        ],
        "title": "贈司徒兼侍中宋宣獻挽詞四首  其一",
        "id": "2cdd1fb5-c601-4a69-bffe-ac1c34646ddd"
    },
    {
        "author": "宋庠",
        "paragraphs": [
            "梁木萎邦哲，乘輿哭第家。",
            "斂恩周衮里，追品漢貂華。",
            "素禮初無悔，浮生遂有涯。",
            "斯文從此喪，誰與辨咬哇。"
        ],
        "title": "贈司徒兼侍中宋宣獻挽詞四首  其二",
        "id": "9ecd74ea-b710-46fc-8cb3-80ef3fe2ef67"
    },
    {
        "author": "宋庠",
        "paragraphs": [
            "舛運明生疾，忠懷語絕偷。",
            "空榮人曳履，終隔相封侯。",
            "太史藏書法，門生助紼謳。",
            "惟餘文獻謚，不復嘆平頭。"
        ],
        "title": "贈司徒兼侍中宋宣獻挽詞四首  其三",
        "id": "19b49278-eb8b-4476-808b-085f3b37d3b7"
    },
    {
        "author": "宋庠",
        "paragraphs": [
            "宗工天下寶，歸葬國西原。",
            "野闊簫聲苦，雲愁旐影昏。",
            "如存三事禮，不返九京魂。",
            "河海空成淚，難酬國士恩。"
        ],
        "title": "贈司徒兼侍中宋宣獻挽詞四首  其四",
        "id": "7adac54e-5021-4d28-b293-19dcdc4db736"
    },
    {
        "author": "宋庠",
        "paragraphs": [
            "宅隠羊曇墅，門連仲蔚蒿。",
            "銜盃思左蟹，舒嘯憶東臯。",
            "楚桂風生穴，莊魚浪溢濠。",
            "平生丘壑志，終願寄民曹。"
        ],
        "title": "別墅冬霽",
        "id": "6874d011-2e83-42f1-b211-4948438faa34"
    },
    {
        "author": "宋庠",
        "paragraphs": [
            "夜枕鴻違漢，霜天雀噪園。",
            "回車長者轍，曝背野人暄。",
            "墨溜沈寒沼，松醪湛凍樽。",
            "誰能穿雪履，待詔魯班門。"
        ],
        "title": "冬霽",
        "id": "98be1f4b-b77a-44f2-ba93-b7366af9b46e"
    },
    {
        "author": "宋庠",
        "paragraphs": [
            "素範流邦冊，昌言溢帝聰。",
            "三台應天老，萬事問胡公。",
            "道有如絃直，生嗟委蛻窮。",
            "令君兼上傅，衮斂賁遺忠。"
        ],
        "title": "贈太傅中書令張文節公挽詞三首  其一",
        "id": "21e21717-dc40-46fc-bcd7-721a99e6f049"
    },
    {
        "author": "宋庠",
        "paragraphs": [
            "昔命光三事，今嗟贖百身。",
            "堂無織蒲妾，車有吐茵人。",
            "台坼層氛夜，槐凋故府春。",
            "空餘相國第，不與勢家鄰。"
        ],
        "title": "贈太傅中書令張文節公挽詞三首  其二",
        "id": "98d287ee-b12b-4b18-80ea-590dd62b9b29"
    },
    {
        "author": "宋庠",
        "paragraphs": [
            "平日開黄閣，茲辰奠素旗。",
            "留侯嘗辟穀，巖說遂騎箕。",
            "天迥哀笳咽，林長導翣遲。",
            "行人此墮淚，何必峴亭碑。"
        ],
        "title": "贈太傅中書令張文節公挽詞三首  其三",
        "id": "2c518289-093c-4b85-969c-93c59a5eaaed"
    },
    {
        "author": "宋庠",
        "paragraphs": [
            "地占心齋舊，天扶藥喜身。",
            "高懷聊避寵，幽境更隨人。",
            "樹密添新籟，叢香續故春。",
            "婆娑榮路友，偏倚此相親。"
        ],
        "title": "次韵和吳侍郎再葺東亭兼懷晁公舊隠",
        "id": "c63cc5da-a0ae-40c4-959d-28029381f4d5"
    },
    {
        "author": "宋庠",
        "paragraphs": [
            "積晦連空卷，繁蒸此夜收。",
            "峰催雲去夏，珪伴月迎秋。",
            "樹老殘煙入，庭虛爽氣留。",
            "長康惟半黠，孤詠費冥搜。"
        ],
        "title": "夏夕雨霽",
        "id": "23b7892f-1dba-4f62-a56e-3269796f8cb3"
    },
    {
        "author": "宋庠",
        "paragraphs": [
            "舊壁橫空苑，危亭納夕霏。",
            "野蟲多各韵，倦鳥忽同歸。",
            "木落驚秋晏，人愁念昨非。",
            "生平嵩潁志，尚或拂塵衣。"
        ],
        "title": "北亭",
        "id": "eb1bde96-1767-4b02-a0e9-5d9c58546de1"
    },
    {
        "author": "宋庠",
        "paragraphs": [
            "荒城樓堞少，野色徧高低。",
            "蔓草無名綠，幽禽取意啼。",
            "天形岡樹北，日脚嶺雲西。",
            "不覺凝笳動，春風引夕鼙。"
        ],
        "title": "早春北亭見城隅荒寂",
        "id": "779ee576-52db-4115-b95e-16b58336ae21"
    },
    {
        "author": "宋庠",
        "paragraphs": [
            "謝病非三最，爲氓乏一廛。",
            "何言羅爵尉，時駐舄鳬仙。",
            "華轍交深巷，餘香襲故氈。",
            "豬肝難設具，應作閔生憐。"
        ],
        "title": "寓居寰內宰邑者數見存訪因成謝",
        "id": "93219a71-9906-4c10-93d1-7993be3f9d3f"
    },
    {
        "author": "宋庠",
        "paragraphs": [
            "昔貴三公第，今營一畝居。",
            "聊堪避燥濕，兼欲貯琴書。",
            "獸窟猶思騁，鷦巢不願餘。",
            "長安窮僻地，吾亦愛吾廬。"
        ],
        "title": "得充國書報都中葺所居初成輒以自慰作一首寄子京",
        "id": "d5108550-7389-4d37-b06d-1ef6a3c499ac"
    },
    {
        "author": "宋庠",
        "paragraphs": [
            "銅紐腰新綬，烏衣省故廬。",
            "鄉無夜行諺，楹有世藏書。",
            "楚潦蘭浮檝，潘園板御輿。",
            "蚩蚩吳俗美，庖刃一投虛。"
        ],
        "title": "送晏延平宰邑分寧兼過鄉墅",
        "id": "03249ed6-7f44-4abb-bbb2-0f01fcd3e4ee"
    },
    {
        "author": "宋庠",
        "paragraphs": [
            "城闕曙烏啼，行人歎解携。",
            "舊歡苹鹿散，新意棘鸞棲。",
            "淮月涵孤蚌，江雲雜斷霓。",
            "漉沙應搆賦，春澥正平隄。"
        ],
        "title": "送靜海高簿",
        "id": "40a9aab7-39ee-4013-93e8-af431947a817"
    },
    {
        "author": "宋庠",
        "paragraphs": [
            "露畹移珍樹，丹房一紺幃。",
            "綃輕無奈疊，霞碎却相依。",
            "傃日香難斂，擎風力自微。",
            "他時零落恨，千片爲誰飛。"
        ],
        "title": "魏花千葉",
        "id": "710ce1d3-5999-48a7-b16d-78cda396e938"
    },
    {
        "author": "宋庠",
        "paragraphs": [
            "晏歲無情晚，陰飈昨夜聞。",
            "芳條臨檻勁，短日轉樓曛。",
            "苔石收蒼暈，冰溪疊素紋。",
            "蒿蘭雖異種，霜至若爲分。"
        ],
        "title": "晏歲",
        "id": "b25f375c-b737-42a1-83f1-2517f589e69c"
    },
    {
        "author": "宋庠",
        "paragraphs": [
            "冒霰初分葉，驚春已作花。",
            "鮮于紫艾綬，殷過赤城霞。",
            "破蓓香囊小，銜趺彩筆斜。",
            "騷人雖麗思，忍作桂旗車。"
        ],
        "title": "早春雪後見辛夷初發",
        "id": "6ed83713-aa5b-4744-b8b8-14373ec1b5fc"
    },
    {
        "author": "宋庠",
        "paragraphs": [
            "月御橫霄陸，溪樓敞夕霏。",
            "神龜荷裏宿，仙驥露中飛。",
            "屏箑風摧暑，攀條客念歸。",
            "冶城空極望，憂樂意多違。"
        ],
        "title": "秋夕池上",
        "id": "0ce6055a-6cec-44db-99cf-5c8d7c2cd482"
    },
    {
        "author": "宋庠",
        "paragraphs": [
            "節物更徂候，幽衿屬釣臺。",
            "蘭苕兼佩長，桂葉學旗開。",
            "鵲避驚弦去，魚隨晚餌來。",
            "謝塘多藻思，弭蓋一相陪。"
        ],
        "title": "和友人晚出池上",
        "id": "5ae411a5-1928-40b6-aa1a-051f08b2d0f9"
    },
    {
        "author": "宋庠",
        "paragraphs": [
            "歲晏陪京守，心閒俗自安。",
            "斗城供近望，天幕借餘歡。",
            "秀句然萁待，幽經濯手看。",
            "不因郵問數，誰識政條寬。"
        ],
        "title": "次韵和王密學冬暮書事",
        "id": "d7833b8a-e2fc-43f1-beda-9664efb65484"
    },
    {
        "author": "宋庠",
        "paragraphs": [
            "野水危梁渡，凌虛一徑橫。",
            "鄭車求代涉，漢櫂且專行。",
            "濠詠觀魚樂，圯書跪履情。",
            "斜陽葭菼岸，鷗鳥爲誰驚。"
        ],
        "title": "小橋",
        "id": "26e0f6b3-4cd2-417d-b500-b22fabba8214"
    },
    {
        "author": "宋庠",
        "paragraphs": [
            "世外無雙種，人間絕品黄。",
            "已能金作粉，更自麝供香。",
            "脈脈翻霓袖，差差剪鵠裳。",
            "靈華餘幾許，遥遺菊叢芳。"
        ],
        "title": "姚黄",
        "id": "793c8ded-d15b-402d-b22b-c3cc306d63b4"
    },
    {
        "author": "宋庠",
        "paragraphs": [
            "偶作津亭餞，還驚歲物非。",
            "蒼葭無際合，黄葉有聲飛。",
            "別恨隨人遠，鄉心著酒微。",
            "猶欣見山色，紆轡暫忘歸。"
        ],
        "title": "歲晚餞客南亭二首  其一",
        "id": "8b65561a-2601-42ff-889d-e9df27d224f8"
    },
    {
        "author": "宋庠",
        "paragraphs": [
            "淮壤窮南界，亭臯坐渺然。",
            "平窺京口樹，斜落海門天。",
            "重霧多藏日，寒潮不送船。",
            "江山寧有助，私作楚騷憐。"
        ],
        "title": "歲晚餞客南亭二首  其二",
        "id": "3e2b3f23-be3a-4521-97a9-a826c6ff6c3e"
    },
    {
        "author": "宋庠",
        "paragraphs": [
            "夜夕更籌永，霜飛歲籥空。",
            "斗杓常記候，蟾暈豫知風。",
            "過雁驚流弋，衰螢戀故叢。",
            "可堪鄉思發，夢繞兔園東。"
        ],
        "title": "遥夜",
        "id": "7cd5aaaf-31c8-4458-9fbc-9c1334013264"
    },
    {
        "author": "宋庠",
        "paragraphs": [
            "羽族何微眇，交交作好音。",
            "遠聞真似語，寂聽本無心。",
            "倦舌沈荒塢，嬉羣聒翠林。",
            "鷦鷯王佐筆，從此異凡禽。"
        ],
        "title": "竹雞",
        "id": "ecad881d-e71e-4075-be77-5c75a288cd0b"
    },
    {
        "author": "宋庠",
        "paragraphs": [
            "對壘毰毸地，雙驚滅玉塵。",
            "長鳴非後郭，利嘴欲專秦。",
            "鴟領聊延敵，鷹揚願殺身。",
            "君恩定多少，引距即隨人。"
        ],
        "title": "鬭鷄",
        "id": "0d2dfc42-e765-46e6-93d7-b7def9dbff5f"
    },
    {
        "author": "宋庠",
        "paragraphs": [
            "溪上照奫淪，吾纓此濯塵。",
            "風清琴籟細，波浸沼毛春。",
            "處裔蛟何待，鳴雝鷺自馴。",
            "直鉤聊適興，底處餌文鱗。"
        ],
        "title": "春渚",
        "id": "e3a1d31d-ea10-4e70-8544-c71f2cd35147"
    },
    {
        "author": "宋庠",
        "paragraphs": [
            "斷續簷聲歇，徘徊隙影賒。",
            "歸雲衝樹破，殘雨入樓斜。",
            "徑綠都成草，叢薰尚隠花。",
            "便同江海思，春水照軍牙。"
        ],
        "title": "晚霽",
        "id": "03c5facc-d6a3-4ba0-a07f-2405bec28dd5"
    },
    {
        "author": "宋庠",
        "paragraphs": [
            "旭日東南霽，霜天病骨寒。",
            "心同陽藿展，志鄙夏畦難。",
            "東洛貂裘壞，西華葛被單。",
            "嵇慵聊自樂，愛景始三竿。"
        ],
        "title": "負暄",
        "id": "e81d515b-8efc-470b-a804-302110e2c973"
    },
    {
        "author": "宋庠",
        "paragraphs": [
            "濟物功偏厚，朝宗勢不迷。",
            "一航容宋葦，六斗異涇泥。",
            "潤溢呼魚轍，光分抱甕畦。",
            "寧同南國詠，酌飲變夷齊。"
        ],
        "title": "惠泉",
        "id": "b814c22a-b8ef-44a8-bca8-668461667019"
    },
    {
        "author": "宋庠",
        "paragraphs": [
            "法集超初地，工毫構妙緣。",
            "星占世外聚，月寫相中圓。",
            "指指誰標諭，心心自默傳。",
            "惟應阿堵處，俱是到忘筌。"
        ],
        "title": "有釋子以禪會圖貺余者此圖即今駙馬都尉李公所製繪故楊大年劉子儀及都尉環禪師等信一時之盛集瞻歎不足因成紀詠",
        "id": "eafd341e-b0b2-49a9-ac67-bdfb2fe2a710"
    },
    {
        "author": "宋庠",
        "paragraphs": [
            "蕭寂東軒坐，徘徊月馭來。",
            "風休凉暈缺，旬破晚弦開。",
            "紫漢沈星樹，仙莖逼露杯。",
            "誰憐故林鵲，終夕自驚猜。"
        ],
        "title": "對月",
        "id": "b1e8fd97-dd85-4f54-8a86-3b4b06d3bf57"
    },
    {
        "author": "宋庠",
        "paragraphs": [
            "拜墓標唐令，褒親漏漢恩。",
            "永懷凄欲寄，忠訓藹如存。",
            "宰樹錦城陌，農疇潁曲村。",
            "異時裁敘傳，容或記臯門。"
        ],
        "title": "得告上冢",
        "id": "ae79cc34-bf82-4d0e-8120-104e52b80721"
    },
    {
        "author": "宋庠",
        "paragraphs": [
            "倏忽徂炎罷，驚秋自此辰。",
            "殘蜩空愛露，孤扇欲辭人。",
            "嵩少千尋嶺，滄浪萬里津。",
            "如何一乘興，烟策弄飈輪。"
        ],
        "title": "立秋後一日凉風蕭瑟便若感人",
        "id": "09a8958b-4cc0-42da-bc60-fff2d802dd88"
    },
    {
        "author": "宋庠",
        "paragraphs": [
            "關外山河闊，城邊卉木腓。",
            "露濃蟬始罷，風急燕猶飛。",
            "不雨雲中薄，澄沙水自微。",
            "善哉吾祖歎，能此送將歸。"
        ],
        "title": "河陽秋思六首  其一",
        "id": "acc1769e-d693-422b-a3a4-711d3640bc1c"
    },
    {
        "author": "宋庠",
        "paragraphs": [
            "自古悲秋物，多傷黯黯魂。",
            "鱸魚輕客宦，紈扇感君恩。",
            "潁瀨寒明野，嵩雲側露村。",
            "此中知止地，歸去掩柴門。"
        ],
        "title": "河陽秋思六首  其二",
        "id": "d1d7c47b-d893-45d4-bdb3-98cee07b28ca"
    },
    {
        "author": "宋庠",
        "paragraphs": [
            "芳序雖云晚，華顛亦已新。",
            "蛩鳴偏傍耳，燕去不辭人。",
            "山隠棲巖路，朝嬰佩玉身。",
            "故溪應更好，前夜夢垂綸。"
        ],
        "title": "河陽秋思六首  其三",
        "id": "e9f516d6-5354-4693-8f2f-1a45895f8fb8"
    },
    {
        "author": "宋庠",
        "paragraphs": [
            "出處因年警，多慚與願違。",
            "於陵終不仕，疏傅幾時歸。",
            "江柳寒陰瘦，畦菘晚葉肥。",
            "寄聲溪上鳥，且莫背人飛。"
        ],
        "title": "河陽秋思六首  其四",
        "id": "3a7547eb-4b18-4455-9f3d-7a561f875cb9"
    },
    {
        "author": "宋庠",
        "paragraphs": [
            "久雨收寒潦，層颸蕩薄埃。",
            "鳴蛙鼓吹歇，高雁弟兄來。",
            "食肉嗟謀短，關弓任世猜。",
            "故園三徑在，新菊幾叢開。"
        ],
        "title": "河陽秋思六首  其五",
        "id": "4712db92-1f3d-47f1-b88b-94562e84a9d1"
    },
    {
        "author": "宋庠",
        "paragraphs": [
            "秋物自能晚，秋聲何足悲。",
            "歡應隨壯去，病已與衰期。",
            "斗遠終難挹，天高不易欺。",
            "此心丘壑戀，匪石恐難移。"
        ],
        "title": "河陽秋思六首  其六",
        "id": "73b4238e-3905-48a8-8023-df3a564f9ec6"
    },
    {
        "author": "宋庠",
        "paragraphs": [
            "曉雨纔收潤，高軒一爽神。",
            "雪峰將變夏，桃蠹漸辭春。",
            "霽隙微陽淡，陰牆積蘚勻。",
            "空餘稚圭宅，蛙響徧諸鄰。"
        ],
        "title": "雨霽",
        "id": "9f6bed4c-9e0b-4945-aa58-d50c35610fde"
    },
    {
        "author": "宋庠",
        "paragraphs": [
            "風雨殘秋罷，年芳遂悄然。",
            "黄花沉暮蝶，蒼柳嘯孤蟬。",
            "霽日高彌淡，曛霞冷不鮮。",
            "忽聞雙鶴唳，心斷故谿田。"
        ],
        "title": "小圃雨霽",
        "id": "441f65c9-9b52-4a03-ae9a-4e2b28bcf61b"
    },
    {
        "author": "宋庠",
        "paragraphs": [
            "小雨春膏潤，微波晚照空。",
            "壺光遥送電，梁影半傾虹。",
            "珍樹疏煙合，坳塘暗溜通。",
            "羲皇誰可上，靖節有窗風。"
        ],
        "title": "霽後",
        "id": "6a9c4b0f-5dba-42d4-8428-98cfaebdc4cb"
    },
    {
        "author": "宋庠",
        "paragraphs": [
            "歲籥愁雲暮，朋簪夕宴開。",
            "賢如潁川聚，興是剡溪來。",
            "瀉酒蟾波溜，雕章燭刻催。",
            "三英知絕擬，況復是平臺。"
        ],
        "title": "凌景陽寺丞與韓綜監簿蔡襄秀才雪夕會飲聯詩數十韵以相示因成詩句",
        "id": "a17b6b76-9325-43b9-a33f-d83e7a695317"
    },
    {
        "author": "宋庠",
        "paragraphs": [
            "一水東流闊，諸峰右轉深。",
            "蟾規欲破暈，天杵不盈尋。",
            "浦逗分風席，洲喧避繳禽。",
            "憑高機事息，併爲漢川陰。"
        ],
        "title": "漢濱北樓",
        "id": "65f191c5-1c3e-442d-8e5d-774b8214ed01"
    },
    {
        "author": "宋庠",
        "paragraphs": [
            "宮漏籤聲急，天街雨脚微。",
            "曉寒凌禁樹，春氣裛朝衣。",
            "瑞霧輕猶濕，香塵重不飛。",
            "雞人傳鑰出，華旭滿彤闈。"
        ],
        "title": "晨謁宮門小雨初過",
        "id": "a693371d-0b0b-4532-b989-c5d27959566d"
    },
    {
        "author": "宋庠",
        "paragraphs": [
            "晚歲清淮路，淹留數問津。",
            "風平天合水，舟進樹迎人。",
            "饑鶩貪魚沒，高鴻望渚遵。",
            "楚鄉梅柳意，相慰似先春。"
        ],
        "title": "淮上",
        "id": "b8040031-3653-4d82-8527-94d4639c5d34"
    },
    {
        "author": "宋庠",
        "paragraphs": [
            "地迥樓堪倚，天長日更勞。",
            "何須雲渺渺，況自葉騷騷。",
            "脫兔橫岡遠，冥鴻避弋高。",
            "四愁休徧詠，俱是一霑袍。"
        ],
        "title": "北樓三首  其一",
        "id": "0a55a6b0-f2ca-4235-a26c-d2c7e956f1e2"
    },
    {
        "author": "宋庠",
        "paragraphs": [
            "孤堞神坰畔，平原歲琯陰。",
            "驚麏時易藪，倦鳥即投林。",
            "日舍翻車恨，天旄伏櫪心。",
            "蓬池八十首，半是爲登臨。"
        ],
        "title": "北樓三首  其二",
        "id": "17c93342-af3b-4bc8-bafc-639a4e60b472"
    },
    {
        "author": "宋庠",
        "paragraphs": [
            "危檻倚孤城，風襟俗慮醒。",
            "天高鴻類𩾐，雲散日如萍。",
            "疊巘斜銜岫，回川曲抱汀。",
            "騷愁千古地，椒醑弔遺靈。"
        ],
        "title": "北樓三首  其三",
        "id": "725fa52e-cc87-4f14-967e-e79d9df1a439"
    },
    {
        "author": "宋庠",
        "paragraphs": [
            "彼美閨臺彥，胡爲江海行。",
            "真貪子舍養，不厭使軺輕。",
            "茂草姑蘇苑，蒼山越絕城。",
            "莫因羊酪味，終擬笑諸傖。"
        ],
        "title": "送兩浙轉運道卿學士二首  其一",
        "id": "6a6c8dd3-ffc3-4a65-bcdd-1c003ea254de"
    },
    {
        "author": "宋庠",
        "paragraphs": [
            "新歲郵中問，殘冬湖外書。",
            "歡同烹鯉日，情是斷金餘。",
            "澤節行臺峻，天垣右席虛。",
            "不應周吏課，朝紱企歸歟。"
        ],
        "title": "送兩浙轉運道卿學士二首  其二",
        "id": "0ef736ff-5e84-4fab-a6e6-3e6446b2972c"
    },
    {
        "author": "宋庠",
        "paragraphs": [
            "洛表樓堪倚，燕陲望不窮。",
            "秋聲南送雁，寒意北隨風。",
            "歛暝關雲黑，銜規苑日紅。",
            "凋年霜霰惡，慎勿損荆叢。"
        ],
        "title": "晚登東樓懷子京鎮陽二首  其一",
        "id": "5da5fb56-6d48-491d-8922-7aae96c0f4e1"
    },
    {
        "author": "宋庠",
        "paragraphs": [
            "周界西窮陝，常山北盡邊。",
            "關河相望日，容鬢各衰年。",
            "蓬亂將風野，禽稀欲雪天。",
            "治戎如有暇，莫惜賦歸田。"
        ],
        "title": "晚登東樓懷子京鎮陽二首  其二",
        "id": "ca19dbe5-a521-402d-887e-4375c2cab2fb"
    },
    {
        "author": "宋庠",
        "paragraphs": [
            "秋葉霜前綠，秋池雨後清。",
            "殘蟬多默默，寒蝶强輕輕。",
            "丹果林梢熟，黄花草際明。",
            "心慚逃相客，世外掩柴荆。"
        ],
        "title": "秋圃感物",
        "id": "09b5c263-20be-4f90-9f83-9d387f9d3bae"
    },
    {
        "author": "宋庠",
        "paragraphs": [
            "歲晏彤帷敞，天深紫宇寬。",
            "氣和先合樂，仗密不知寒。",
            "斟酌中衢飲，伊亞別殿歡。",
            "先春皇意悅，花滿從臣冠。"
        ],
        "title": "羣玉殿十二月二十三日錫宴  其一",
        "id": "79f0b0d6-c93b-47fc-ba5b-6d9a9f510dfd"
    },
    {
        "author": "宋庠",
        "paragraphs": [
            "寶翰揮文罷，瑶觴續宴初。",
            "帝韶重舞鳳，玉藻更歌魚。",
            "景駐三休閣，歡留六尺輿。",
            "賜金將厚意，併入史臣書。"
        ],
        "title": "羣玉殿十二月二十三日錫宴  其二",
        "id": "66a0c65d-cb14-422a-8a92-e9927d4bfefa"
    },
    {
        "author": "宋庠",
        "paragraphs": [
            "苫宇切郊寰，荆扉度歲關。",
            "賓綦秋蘚合，童唱暮薪還。",
            "石上舂粱苦，牆東避世難。",
            "扊扅猶可爨，誰訪陋居顔。"
        ],
        "title": "杜門",
        "id": "19de4588-caa9-42ef-9b13-6c02238943e3"
    },
    {
        "author": "宋庠",
        "paragraphs": [
            "勤勤念耦耕，不是釣虛名。",
            "皓魄圓猶缺，芳巵滿故傾。",
            "佩韋防事急，分肉倚心平。",
            "此意將誰語，臨深坐冶城。"
        ],
        "title": "謀退四首  其一",
        "id": "df3df9c0-7a40-495e-bffa-18758050d845"
    },
    {
        "author": "宋庠",
        "paragraphs": [
            "常聞疏少傅，知足遽辭官。",
            "祖道賓儀盛，揮金里宴歡。",
            "畏途非蠖屈，高志自鵬摶。",
            "行路賢哉歎，吾心良所安。"
        ],
        "title": "謀退四首  其二",
        "id": "2cc5752d-12af-4f08-85ec-82b6855e7e9d"
    },
    {
        "author": "宋庠",
        "paragraphs": [
            "昔日於陵子，遺榮自灌園。",
            "三分輕國爵，一世謝人諠。",
            "野笠鋤春隴，橫槔汲曉源。",
            "區區冒榮者，天壤亦何言。"
        ],
        "title": "謀退四首  其三",
        "id": "5eade276-166b-4cd0-b7e3-88d19727edc2"
    },
    {
        "author": "宋庠",
        "paragraphs": [
            "濟世才無取，登朝運所遭。",
            "濡鵜真竊祿，汗馬本非勞。",
            "漢重商賢隠，堯嗟潁客高。",
            "古今閒自況，何翅九牛毛。"
        ],
        "title": "謀退四首  其四",
        "id": "73d56121-f31e-409a-a18b-275639736475"
    },
    {
        "author": "宋庠",
        "paragraphs": [
            "天淡雲摧險，風清水始波。",
            "暗蟲催紡緯，驚鵲報填河。",
            "宮扇紈規掩，仙盤露彩多。",
            "空餘歸客恨，芝朮老巖阿。"
        ],
        "title": "秋日漫興",
        "id": "6378dad6-4487-4a33-bcd1-a939b4108c6a"
    },
    {
        "author": "宋庠",
        "paragraphs": [
            "蒼霤秋霖歇，高軒夕景遲。",
            "桐凋金井恨，蘭老玉琴悲。",
            "巢燕寒初失，風蟬晚屢移。",
            "黄昏禽語鬧，相喚宿何枝。"
        ],
        "title": "晚庭",
        "id": "759bd7aa-bd3f-4be9-b2a6-47e466ea24d8"
    },
    {
        "author": "宋庠",
        "paragraphs": [
            "春色鄉枌老，波聲客櫂催。",
            "林烏貪夕哺，都鷁怨風摧。",
            "處晦囊中穎，加餐案上杯。",
            "重來期歲晏，飛藻右鄒枚。"
        ],
        "title": "送王秀才下第隨侍東去",
        "id": "533c8def-0e74-4a6a-af85-1e4edeb6c44f"
    },
    {
        "author": "宋庠",
        "paragraphs": [
            "東國有嘉招，歸心越絕遥。",
            "幾程淮蚌月，一信海鰌潮。",
            "蓮渚熏談席，霞天認賦標。",
            "時平軍版息，麗藻入雲謠。"
        ],
        "title": "送明州章從事",
        "id": "2acffa88-cc43-4a96-ae0a-b4bb2ff998b7"
    },
    {
        "author": "宋庠",
        "paragraphs": [
            "盡晝山楹坐，居然外物身。",
            "野葵能向日，怖鴿解投人。",
            "萬萼融朱蠟，平蕪識紺茵。",
            "須知無事處，堪養不才臣。"
        ],
        "title": "郡圃洗心亭宴坐對春物因書所見",
        "id": "b5c4ba27-1cd0-4f1e-ab9f-03553607d0ac"
    },
    {
        "author": "宋庠",
        "paragraphs": [
            "入暮鳬鐘警，乘凉鵠帳褰。",
            "霧來燈欲濕，螢過草疑燃。",
            "野氣樽浮桂，幽香席藉荃。",
            "無因招傲吏，同宿一壺天。"
        ],
        "title": "宿齋太一宮寄天休",
        "id": "393162ae-0c31-4566-9909-678b97f0c399"
    },
    {
        "author": "宋庠",
        "paragraphs": [
            "春色無情老，宵雲有恨低。",
            "輕寒借鴻駛，早暝入烏啼。",
            "晦燭風生幔，漂花溜漲溪。",
            "滴階兼被草，聊此況凄迷。"
        ],
        "title": "殘春夜雨",
        "id": "0aae8295-202c-4009-875c-746798ff0eb4"
    },
    {
        "author": "宋庠",
        "paragraphs": [
            "芳歲行遒盡，高堂興耿然。",
            "林號欲風野，雲綻已霜天。",
            "烏彩疑留日，鴻聲似惡弦。",
            "幽衿忽忘返，更爲月娟娟。"
        ],
        "title": "寒野",
        "id": "0c3a90b6-735f-4925-8e88-adb40fce74ed"
    },
    {
        "author": "宋庠",
        "paragraphs": [
            "迎春纔十日，應月已三蓂。",
            "池面開新素，山光復舊青。",
            "灰飛空玉琯，醅動漲金瓶。",
            "剩作尋芳具，當筵忌獨醒。"
        ],
        "title": "正月三日作",
        "id": "c69bb337-a51f-4b6d-963c-fc43a48bbdfc"
    },
    {
        "author": "宋庠",
        "paragraphs": [
            "灼灼書林彥，胡爲江海濱。",
            "希遷杜陵客，出守始平人。",
            "夕夢螭階遠，前驅隼旆新。",
            "離觴君莫愬，去去易沾巾。"
        ],
        "title": "奉送滁州趙學士",
        "id": "c6b97ee3-82ef-491a-86da-929d9d186fb2"
    },
    {
        "author": "宋庠",
        "paragraphs": [
            "故秋嘗假道，倏忽改芳年。",
            "三疊黄河上，千花白髮邊。",
            "冰消牛口渡，山綠虎牢天。",
            "東望無人會，滎陽太守賢。"
        ],
        "title": "代書寄奉寧樞密直諫議學士",
        "id": "82342f0e-fada-481f-bcc7-9add7add7a9b"
    },
    {
        "author": "宋庠",
        "paragraphs": [
            "去國三年恨，還臺九死餘。",
            "凄凉曾釜粟，感咽晏楹書。",
            "鮒勺懷窮轍，鷄棲整故車。",
            "惟當親益友，敘闊費漣如。"
        ],
        "title": "憂闋詣臺先寄獻臣天休二學士",
        "id": "14a73d33-ca6a-4728-a608-7f57f9849b1a"
    },
    {
        "author": "宋庠",
        "paragraphs": [
            "衡蓽負城開，春兼野色來。",
            "煙扶霽日柳，雪惱故年梅。",
            "波影魚先動，林聲鳥並催。",
            "欣欣羣意悅，病骨獨邅回。"
        ],
        "title": "春野五首  其一",
        "id": "035b06bb-fe6c-4ee4-bce4-e147dc2d0fad"
    },
    {
        "author": "宋庠",
        "paragraphs": [
            "陂色入柴關，陽和遠近還。",
            "平蕪隨蹇步，新水照衰顔。",
            "廢堞鳥聲樂，晴臯雉羽斑。",
            "一逢樵客語，無竢辦連環。"
        ],
        "title": "春野五首  其二",
        "id": "b6842239-1088-48d8-9fd6-4d7f5b219b0f"
    },
    {
        "author": "宋庠",
        "paragraphs": [
            "近出東郊道，時巾下澤車。",
            "田溝蛙拖紫，沙徑鳥留書。",
            "木引藤絲遠，牆蒸菌蔕虛。",
            "幽懷聊俯仰，無意事施蘧。"
        ],
        "title": "春野五首  其三",
        "id": "afa76362-2f62-4abf-80ca-aa28364d7d8f"
    },
    {
        "author": "宋庠",
        "paragraphs": [
            "沃野周原接，遥陂鄭洧連。",
            "鬰葱中縣氣，南北富人阡。",
            "鳥騁因風野，虹生欲霽天。",
            "斜陽墟落外，䍧豕食春田。"
        ],
        "title": "春野五首  其四",
        "id": "5215215c-7c04-422f-9c40-d2d3080b24f3"
    },
    {
        "author": "宋庠",
        "paragraphs": [
            "夕藹收芳甸，春蒿徧宿荄。",
            "朝虹先雨出，寒雁後陽來。",
            "遠木芊芊茂，幽花脈脈開。",
            "欣逢老農語，爭席坐林隈。"
        ],
        "title": "春野五首  其五",
        "id": "a3f7b521-2dbb-4589-92ad-bb90d4a2b420"
    },
    {
        "author": "宋庠",
        "paragraphs": [
            "偶作中林適，聊觀萬化春。",
            "蜂巢喧似市，禽舌巧于人。",
            "陂溜鳴田尾，藤梢衣樹身。",
            "鄉農時晤語，野意合天真。"
        ],
        "title": "林下",
        "id": "745f7f6e-9dc7-44bf-ab33-1d6e98e1896b"
    },
    {
        "author": "宋庠",
        "paragraphs": [
            "昔作瀛洲賞，今逢汶水春。",
            "可憐無並色，來對始衰人。",
            "溫樹遥知漢，仙桃尚記秦。",
            "臨樽如舊識，爭忍判芳辰。"
        ],
        "title": "郡圃海棠初開追憶學士院玉堂後西軒此花最盛置酒有感",
        "id": "d32e67ed-a1bb-4787-9cdb-7e6ac46dacf4"
    },
    {
        "author": "宋庠",
        "paragraphs": [
            "聞說西齋水，潺湲逼畫楹。",
            "雖添新竇響，不改故源清。",
            "花落波浮亂，杯遲屈曲行。",
            "無因陪夜宿，同賞瀑巖聲。"
        ],
        "title": "寄題奉寧樞密直諫議新葺漱玉齋",
        "id": "afd8e2de-d456-425c-86be-012e151cc9d8"
    },
    {
        "author": "宋庠",
        "paragraphs": [
            "昔走成周道，春風尚落花。",
            "今馳河內傳，秋日正臨霞。",
            "山色依前綠，顛毛只是華。",
            "見迎多故吏，衰壯兩驚嗟。"
        ],
        "title": "次鞏縣",
        "id": "069c73d9-6547-48bc-a980-b088bf7e1f00"
    },
    {
        "author": "宋庠",
        "paragraphs": [
            "百疾乘衰運，雙肱怯痺摇。",
            "身知九折痛，肉訝半分銷。",
            "掉市將誰羨，拘原莫我邀。",
            "惟堪楚林下，如槁學承蜩。"
        ],
        "title": "病臂痛踰月不能御刀筆",
        "id": "1cc7f38f-13f2-4565-b07e-0c253b13f891"
    },
    {
        "author": "宋庠",
        "paragraphs": [
            "辨道曾資智，嘶風忽絕音。",
            "故蹄休踐雪，朽骨詎酬金。",
            "附尾讒蠅散，投鞍嚙鼠侵。",
            "棄帷宜一報，盡力有前箴。"
        ],
        "title": "傷死馬",
        "id": "618ca7aa-4f52-4271-9015-c2eac13392f7"
    },
    {
        "author": "宋庠",
        "paragraphs": [
            "病骨憂南土，孤懷念北遷。",
            "欣承紫泥詔，且向汶陽田。",
            "夜雪淮冰合，朝暾海氣鮮。",
            "風波雖繚繞，自有故交憐。"
        ],
        "title": "涉淮泝清迫于冰涸舟次下邳先寄彭門趙侍御二首  其一",
        "id": "7437d771-0b7a-4077-9983-e969b05e34b7"
    },
    {
        "author": "宋庠",
        "paragraphs": [
            "此地淮壖極，連檣北轉初。",
            "風煙寒背楚，陂澤遠通徐。",
            "葆髮驚秋外，葵心戀闕餘。",
            "不憂芳歲晚，松柏自扶疏。"
        ],
        "title": "涉淮泝清迫于冰涸舟次下邳先寄彭門趙侍御二首  其二",
        "id": "a178fdb9-3ab6-44d6-81d5-9c7435cd68a4"
    },
    {
        "author": "宋庠",
        "paragraphs": [
            "地僻誅茅後，堂幽搆厦餘。",
            "誰知冶城望，更作傅巖居。",
            "凈供香厨飯，真籤蕊笈書。",
            "因公高世想，轉憶舊田廬。"
        ],
        "title": "次韵和北京太師丞相潞國公創作茅齋之什",
        "id": "ae40100d-56a7-4ff7-834d-e801d3df7fcb"
    },
    {
        "author": "宋庠",
        "paragraphs": [
            "斷簡孔堂壞，遺經汲塚虛。",
            "謾求芸辟蠹，先歎魯成魚。",
            "舊帛愁連蓋，亡篇恨蠟車。",
            "吾家先訓在，楹鑿晏生廬。"
        ],
        "title": "廢書",
        "id": "689318cd-66e7-4647-96cf-4f0a1a484010"
    },
    {
        "author": "宋庠",
        "paragraphs": [
            "故歡清潩上，今醉濁河邊。",
            "素領添新髮，春風似去年。",
            "暖雲邙北樹，芳草鞏陰田。",
            "感舊情何極，重看記室牋。"
        ],
        "title": "初春置酒河上得前忠武記室饒廷評書因成感詠以寄",
        "id": "872c0f9d-cbda-4368-b9f5-7102a46064dc"
    },
    {
        "author": "宋庠",
        "paragraphs": [
            "久卧堪憂巷，驚聞不滅書。",
            "高風五柳外，深意八行餘。",
            "努力邀加飯，相逢約下車。",
            "殷勤長跪讀，雙睫費漣如。"
        ],
        "title": "得天經書問",
        "id": "2fc40ca2-4546-47fc-8236-bb1df426b634"
    },
    {
        "author": "宋庠",
        "paragraphs": [
            "何處幽林蛻，來依禁樹鳴。",
            "風緌非冒寵，露腹祗知清。",
            "曉韵飄觚闕，殘嘶逗綵甍。",
            "秋螳多怒臂，寂寞好全生。"
        ],
        "title": "禁中寒蟬",
        "id": "b7f04cc1-2060-4312-be49-5a7a1fdf0619"
    },
    {
        "author": "宋庠",
        "paragraphs": [
            "夕軒疏雨罷，物物爲秋驚。",
            "病葉先風落，寒蟬趁候鳴。",
            "西飛愁燕急，左界恨河傾。",
            "借問三江客，鱸魚底有情。"
        ],
        "title": "感秋二首  其一",
        "id": "15c9bfe2-15ea-49b9-a204-c8a7cad4d9a2"
    },
    {
        "author": "宋庠",
        "paragraphs": [
            "歲事催人事，榮心伴客心。",
            "鸞驂收畫扇，螳臂感瑶琴。",
            "夕露繁將滴，朝雲薄亦陰。",
            "金貂寓直省，潘興轉難任。"
        ],
        "title": "感秋二首  其二",
        "id": "721f4e92-7f17-410b-9ed4-16d8223b032c"
    },
    {
        "author": "宋庠",
        "paragraphs": [
            "行年三十九，病腦劇中乾。",
            "目界空花眩，脾倉宿滓寒。",
            "未燈欹夕枕，欲食進朝丸。",
            "惟有披書樂，依稀及士安。"
        ],
        "title": "甲戌冬屬疾賜告二首  其一",
        "id": "814d7a7b-39b6-48ec-aeca-357310a5a73f"
    },
    {
        "author": "宋庠",
        "paragraphs": [
            "恩告偃衡蓽，年華飛琯灰。",
            "右眠安佛脅，深息養仙胎。",
            "數犯稽違禁，誰憐遊落材。",
            "使軺均病粟，更自囅然咍。"
        ],
        "title": "甲戌冬屬疾賜告二首  其二",
        "id": "a085f0c4-0eec-48e3-b3fd-985a3081079c"
    },
    {
        "author": "宋庠",
        "paragraphs": [
            "舊疹感春陽，岑岑體正尪。",
            "雙朧便貉睡，一息寄龜腸。",
            "味減轑羹釜，心疑照弩觴。",
            "藥苗行可采，更驗太清方。"
        ],
        "title": "小疾",
        "id": "3333ba71-cb35-47bc-9cf6-690a9162245b"
    },
    {
        "author": "宋庠",
        "paragraphs": [
            "暮壘初休角，孤譙半掩門。",
            "鴻聲騁寥泬，鴉意戀黄昏。",
            "遠岫排頭碧，春河徹底渾。",
            "關東三百里，依約是天閽。"
        ],
        "title": "晚望京邑",
        "id": "3adf11af-3fb7-444b-8577-0838e62cb9f8"
    },
    {
        "author": "宋庠",
        "paragraphs": [
            "平昔詞林伯，嘗爲右輔來。",
            "庾公偏愛月，薛縣未傾臺。",
            "鑱石雲根斷，臨波水腹開。",
            "良宵時弭蓋，方信謝莊才。"
        ],
        "title": "候月臺",
        "id": "15326624-3939-4b67-bcda-638f2927f8b8"
    },
    {
        "author": "宋庠",
        "paragraphs": [
            "兩作朱轓守，重登羽客宮。",
            "故墟牆舍壞，塵案酎杯空。",
            "款戶殊無屨，乘衣尚有風。",
            "軒游曾駐蹕，高意掩崆峒。"
        ],
        "title": "過列子觀",
        "id": "8e30552f-98ac-4596-b6bc-9fe9eefe1db7"
    },
    {
        "author": "宋庠",
        "paragraphs": [
            "遠日春風外，韶光晚思前。",
            "短青平野樹，斜碧半樓天。",
            "芝朮參雲嶺，桑麻冒蕨田。",
            "詩成無所况，題作詠懷篇。"
        ],
        "title": "北臺  其一",
        "id": "b24509d2-a4e6-4a22-b758-d69efd2d1f29"
    },
    {
        "author": "宋庠",
        "paragraphs": [
            "城堞俯漳湍，關河遠近看。",
            "曉山天外紫，秋日霧中寒。",
            "短鬢却成葆，孤心轉似丹。",
            "蕭家窮僻地，歸去養衰殘。"
        ],
        "title": "北臺  其二",
        "id": "2203783b-6c12-406b-b382-9960fdc9cffe"
    },
    {
        "author": "宋庠",
        "paragraphs": [
            "象馬王城地，禪扃此獨開。",
            "漏聲隨葉換，風意繞幡來。",
            "馴鴿依齋樹，飛花戀講臺。",
            "朝珂時一集，併爲碧雲才。"
        ],
        "title": "善惠師禪齋",
        "id": "6aa8d7f4-3ffc-4a7e-83e9-d213c1a89bbf"
    },
    {
        "author": "宋庠",
        "paragraphs": [
            "兀坐臨秋水，悠然到夕霏。",
            "蓮叢經雨折，菰米待霜肥。",
            "有餌潜鱗出，無軒野鶴飛。",
            "騶呼且勿遽，更待月華歸。"
        ],
        "title": "臨秋三首  其一",
        "id": "bbdcb491-7e53-4e52-ba5c-afe3f49c28e5"
    },
    {
        "author": "宋庠",
        "paragraphs": [
            "素潦沙成岸，蒼條柳映津。",
            "蟬休疑惜己，蜻去似猜人。",
            "紺幕隨天遠，瓊鉤伴月新。",
            "清風時一至，吹盡故纓塵。"
        ],
        "title": "臨秋三首  其二",
        "id": "acb0a7a1-4ca4-444c-ae9e-ca2bd39cef8b"
    },
    {
        "author": "宋庠",
        "paragraphs": [
            "脫葉金霜罷，滄洲滿目前。",
            "林風寒結籟，溪日晚留煙。",
            "獨木橫官彴，方苞入稻田。",
            "持麾更吏隠，殊覺主恩偏。"
        ],
        "title": "臨秋三首  其三",
        "id": "ec742920-68b8-4570-a7a4-df6f0ccafcfe"
    },
    {
        "author": "宋庠",
        "paragraphs": [
            "霧氣疑成雨，終風亟挫春。",
            "祗驚天灑礫，寧是暮吹塵。",
            "大旆亡空澤，奔車僨要津。",
            "高樓非可望，偏汗扇中人。"
        ],
        "title": "次韵和西堂風霾",
        "id": "4feb3fe1-2dc7-4201-98f5-e2d0d3a33113"
    },
    {
        "author": "宋庠",
        "paragraphs": [
            "梵聖遺靈骨，洪緣福故都。",
            "慈深雲不斷，法徧雨常俱。",
            "使節開真槨，天香奉供爐。",
            "拳拳依帝力，餘潤冀昭蘇。"
        ],
        "title": "謁龍門無畏師塔祈雨作",
        "id": "c19da4ec-956e-4f57-8f7b-5298b58d16a1"
    },
    {
        "author": "宋庠",
        "paragraphs": [
            "自昔仁爲里，于今福作田。",
            "清風殘竹地，寶色故池天。",
            "繪象成真侶，家聲入梵緣。",
            "一披龍藏集，無復歎亡篇。"
        ],
        "title": "過普明禪院二首  其一",
        "id": "71f2d1b8-ba43-460f-9e26-9d7327d4cdba"
    },
    {
        "author": "宋庠",
        "paragraphs": [
            "軒冕唐年客，溪林洛社坊。",
            "雖開居士室，未壞魯恭堂。",
            "佛樹高彌綠，天花落更香。",
            "惟餘名不滅，來伴法燈長。"
        ],
        "title": "過普明禪院二首  其二",
        "id": "ba1b69d1-d033-403c-96c4-2b0be6490bd9"
    },
    {
        "author": "宋庠",
        "paragraphs": [
            "東潬雙津隘，浮梁古制存。",
            "灘移淤岸勢，標謔漲波痕。",
            "逆浪船排首，周阿纜植根。",
            "祀勞如舉典，元凱有英魂。"
        ],
        "title": "浮橋",
        "id": "7d543bc8-0c7b-4fd6-87b4-4662c141a67c"
    },
    {
        "author": "宋庠",
        "paragraphs": [
            "舊學紛無幾，幽懷斷復尋。",
            "蒼茫萬機論，零落九州箴。",
            "枉嗜韋編讀，猶依槁簡吟。",
            "時無袁伯業，孤陋任年侵。"
        ],
        "title": "讀書多所廢忘",
        "id": "d2f8fbaa-0ef3-4db6-8bb3-509db1d6c191"
    },
    {
        "author": "宋庠",
        "paragraphs": [
            "老病何爲者，陵晨縹帙開。",
            "終無經世略，似有著書才。",
            "史記金藏匱，春秋玉作杯。",
            "吾心聊自適，萬事已焉哉。"
        ],
        "title": "晨興讀書",
        "id": "8a4b6f61-3ecf-432a-87a5-f7909d1b9d92"
    },
    {
        "author": "宋庠",
        "paragraphs": [
            "久玷疇咨地，新蒙策免恩。",
            "往非堪咋舌，來寵夢驚魂。",
            "病與疑弓釋，身隨散櫟存。",
            "惟餘太陽照，終不礙孤盆。"
        ],
        "title": "守洛",
        "id": "6a65c06b-384b-4533-b0c4-cd29b008dad6"
    },
    {
        "author": "宋庠",
        "paragraphs": [
            "何處西臺樂，高眠萬慮沈。",
            "盃盤春席罷，風雨畫堂深。",
            "氣勝龜調息，魂交蝶伴心。",
            "有人驚曉漏，顛倒整衣簪。"
        ],
        "title": "次韵和吳侍郎睡足成詠",
        "id": "3334231c-fca5-4250-a390-246eaae7d489"
    },
    {
        "author": "宋庠",
        "paragraphs": [
            "誤知三十載，頑魯寄洪鈞。",
            "物比青氈舊，年驚白髮新。",
            "河冰斜界陝，關樹曲遮秦。",
            "何日陪師席，孤懷跪自陳。"
        ],
        "title": "晚歲感舊寄永興相國晏公",
        "id": "f7194fd4-4e69-4716-9f84-06211c76ba48"
    },
    {
        "author": "宋庠",
        "paragraphs": [
            "里旅聞遺燎，連甍委夕煨。",
            "初無徙薪智，枉被及魚災。",
            "勺水寧堪救，三車諒未摧。",
            "天知君自足，聊復寄靈臺。"
        ],
        "title": "聞安道舍爲鄰火所焚",
        "id": "e99b4f0c-a35b-4548-946a-8b45a056a43c"
    },
    {
        "author": "宋庠",
        "paragraphs": [
            "層靄冒遥城，風長雨足輕。",
            "暗雲依電簇，微日記虹明。",
            "樹洗連帷出，荷翻百琲傾。",
            "幸無漂麥慮，舒嘯倚前楹。"
        ],
        "title": "南軒望雨",
        "id": "3f61ef15-bc94-4678-80fc-8b83a183ef0d"
    },
    {
        "author": "宋庠",
        "paragraphs": [
            "春溜簷聲細，層波幕影斜。",
            "雷車陳后館，雲枕楚王家。",
            "桂凝霞杯蟻，蓮空蜜炬花。",
            "莫漂枝上蝶，幽夢在天涯。"
        ],
        "title": "夕雨",
        "id": "88e0b2df-2b43-4c61-a1e8-f4b4f548fdb2"
    },
    {
        "author": "宋庠",
        "paragraphs": [
            "急澍乘雲度，凉煙落晚留。",
            "山顔紅露日，田尾濁鳴溝。",
            "知倦翩翩鳥，來思濕濕牛。",
            "東菑聊騁望，偏識種瓜疇。"
        ],
        "title": "雨歇",
        "id": "19d36323-4a7f-4749-a6d1-f0f0fe459c9a"
    },
    {
        "author": "宋庠",
        "paragraphs": [
            "急雨橫塘晚，蕭蕭逼坐隅。",
            "斜津添竹淚，繁點溢荷珠。",
            "泥重聊休燕，波翻尚浴鳬。",
            "風霆河外惡，橋卒弗傳呼。"
        ],
        "title": "池上觀雨",
        "id": "208d7cdb-33f9-436e-ada3-80a926f86079"
    },
    {
        "author": "宋庠",
        "paragraphs": [
            "春霰霽征塗，離人向蜀初。",
            "還拋博士蕝，貪佐使君旟。",
            "藻思夸名閣，忠懷慕叱車。",
            "布刀多計吏，行矣數通書。"
        ],
        "title": "送太常魚博士通守漢州",
        "id": "30d2975b-b180-4e6b-bd87-f93f4c936d82"
    },
    {
        "author": "宋庠",
        "paragraphs": [
            "故柳樊官圃，新禾上野場。",
            "晚煙林外紫，昏日水中光。",
            "菊晚香猶在，橙寒味不長。",
            "蕭然成隠趣，況復近山陽。"
        ],
        "title": "冬行西圃溪上",
        "id": "18b47c9d-50e2-42ef-985f-8913f697387b"
    },
    {
        "author": "宋庠",
        "paragraphs": [
            "偶來尋晚景，便覺滌囂煩。",
            "岸柳相攙綠，風荷各自翻。",
            "歸雲何處宿，驚鶩或時喧。",
            "不奈滄波闊，鳩山有故源。"
        ],
        "title": "四月十五日晚出溪上留連不能去",
        "id": "2c9d9850-2350-4e43-ab2e-7c54f52b6deb"
    },
    {
        "author": "宋庠",
        "paragraphs": [
            "白雪賡歌苦，華顛答難頻。",
            "寒驚穿履客，餓恥祭墦人。",
            "洴澼金終賤，胡盧瑣未真。",
            "原生寧是病，結駟往相親。"
        ],
        "title": "譏俗",
        "id": "30dd4b78-f447-48cb-b009-6a9337b01ee8"
    },
    {
        "author": "宋庠",
        "paragraphs": [
            "吾彀飛名早，卿軍補掾新。",
            "還家雁峰地，趨府鶴袍人。",
            "樹色圍荆壘，江聲瀉蜀津。",
            "無輕束矢訟，陰德及斯民。"
        ],
        "title": "送譚秘校赴江陵理曹掾先過衡陽別墅",
        "id": "9c58b777-49bc-4728-894b-0c1ed250d69c"
    },
    {
        "author": "宋庠",
        "paragraphs": [
            "貧病兩何緣，相將百慮煎。",
            "儲空擔石粟，書貸倍稱錢。",
            "客訝甘螬李，偷驚昔故氈。",
            "因聲謝才鬼，擬作送窮船。"
        ],
        "title": "貧病",
        "id": "a860fe65-b4ad-4b3b-9b27-7bf967f3fd7e"
    },
    {
        "author": "宋庠",
        "paragraphs": [
            "小小江山國，輕輕縞紵衣。",
            "波光清作面，天勢碧成圍。",
            "岸蝶隨人舞，沙鷗掠坐飛。",
            "此心兼此境，安得不忘機。"
        ],
        "title": "秋湖上晚景四首  其一",
        "id": "9b0ae117-e349-400f-bf6a-0fbe12e6b2d2"
    },
    {
        "author": "宋庠",
        "paragraphs": [
            "曲檻堪何倚，幽芳幾獨尋。",
            "頹雲山露頂，孤月水呈心。",
            "翹鷺多依淺，驚魚更就深。",
            "歸懷無晤語，身世兩浮沈。"
        ],
        "title": "秋湖上晚景四首  其二",
        "id": "9bb14521-ffd8-48d3-8025-f542d9c1bb6c"
    },
    {
        "author": "宋庠",
        "paragraphs": [
            "春溜來無限，新蒲綠未齊。",
            "蒼煙山带北，紅浪日平西。",
            "野鶩時孤往，林鸚忽並啼。",
            "一篇行一曲，依約似青溪。"
        ],
        "title": "秋湖上晚景四首  其三",
        "id": "276b5b09-ae4c-4ed6-9e94-367a36d0477a"
    },
    {
        "author": "宋庠",
        "paragraphs": [
            "浦溆春初滿，風煙晚不銷。",
            "泛杯橫截竇，通舫小開橋。",
            "蓮葉抽萍面，藤梢落樹腰。",
            "此中無駭浪，容易打雙橈。"
        ],
        "title": "秋湖上晚景四首  其四",
        "id": "4665c1ba-2231-4dfd-8ab6-e31d1be4ed1b"
    },
    {
        "author": "宋庠",
        "paragraphs": [
            "脩曲少城偏，臨秋坐眇然。",
            "殘陽鴉翅外，新月鳥行邊。",
            "隠軫齊侵地，蒼茫魯狩田。",
            "登高何必賦，歸意自悁悁。"
        ],
        "title": "北樓晚景",
        "id": "516f6fe5-c41a-45f4-9f3f-ee6c99cc6cdf"
    },
    {
        "author": "宋庠",
        "paragraphs": [
            "學道年嗟晚，知非骨已驚。",
            "世紛誇要路，天意罪浮名。",
            "汶上朱轓寵，淮南白髮生。",
            "惟餘方寸地，留貯歲寒情。"
        ],
        "title": "寄李端明獻臣",
        "id": "f4c8704d-9e61-410e-8572-f18aa657921a"
    },
    {
        "author": "宋庠",
        "paragraphs": [
            "序齒顛毛貴，傳家子綬青。",
            "蘭芳應作膳，椿老別添齡。",
            "逸豫鴻排陸，歡心鯉過庭。",
            "幾時陪雅集，醉弁一俄星。"
        ],
        "title": "次韵和吳侍郎寄致政張郎中以令子倅府迎侍河陽",
        "id": "6cfc8445-0419-4966-bc48-e5b09575d517"
    },
    {
        "author": "宋庠",
        "paragraphs": [
            "羣玉中天府，珍圖綠錯文。",
            "叢楹開禹穴，寶畫爛堯雲。",
            "萬牒真行辨，千題甲乙分。",
            "聖心尊世烈，披玩不知勤。"
        ],
        "title": "奉和御製龍圖等閣觀三聖御書",
        "id": "ab66c62c-8ae9-4ace-8495-f99ff9f22c18"
    },
    {
        "author": "宋庠",
        "paragraphs": [
            "鑰出馳宮路，更餘送曉籌。",
            "露盤先得日，溫樹未知秋。",
            "煙幕昏朱裏，風旂颺綵斿。",
            "鳴鞘歷宣室，應爲□神休。"
        ],
        "title": "曉入謻門趨殿中馬上作",
        "id": "29e2f4aa-ac31-4c71-b7d9-673d201d8e11"
    },
    {
        "author": "宋庠",
        "paragraphs": [
            "昔日蒸青地，今茲坐嘯居。",
            "人瞻分虎出，庭記墮鱣餘。",
            "蕭墨齋猶寶，莊環室舊虛。",
            "嘉名傳郡志，寧減武侯廬。"
        ],
        "title": "豹隠堂",
        "id": "ffc39fbc-1f32-4a1b-9ed6-cba7fdac7d41"
    },
    {
        "author": "宋庠",
        "paragraphs": [
            "君有誅茅地，重歸一畝宮。",
            "身同巖桂老，心似草堂空。",
            "昔歎魚隨餌，今歡鶴出籠。",
            "吾廬嵩潁畔，亦欲狎樵翁。"
        ],
        "title": "題李洗馬歸歟堂",
        "id": "05e61e93-6667-40d6-8088-1933b2f150e0"
    },
    {
        "author": "宋庠",
        "paragraphs": [
            "春序倏云晚，高臺芳意多。",
            "花成風地纈，鳥作暝林歌。",
            "樹氣薰繁幄，池紋疊細波。",
            "夾城歸騎散，煙絮徧銅駝。"
        ],
        "title": "春晦寓目",
        "id": "b5478d54-f691-4036-baef-5217322b565e"
    },
    {
        "author": "宋庠",
        "paragraphs": [
            "野水初盈沼，舒鳬亦伴游。",
            "雙膺時沒藻，斜陣或迎舟。",
            "敢厭吞腥累，真忘續脛憂。",
            "杜家鄰舍遠，刷羽恣淹留。"
        ],
        "title": "池鶩",
        "id": "3a02e684-8e45-4f90-b514-d17fd841a13a"
    },
    {
        "author": "宋庠",
        "paragraphs": [
            "去國雖傷別，乘軺尚及春。",
            "滎風清翼蓋，鞏樹綠迎人。",
            "後隊金鐃響，前驅隼旆新。",
            "衰懷無麗賦，何以詫西賓。"
        ],
        "title": "赴洛經鄭馬上偶成",
        "id": "6f764513-5f22-4430-8494-a6c8929edc7e"
    },
    {
        "author": "宋庠",
        "paragraphs": [
            "玉骨臨風怯，華釘恨带寬。",
            "凍醪催卯醉，小雪造春寒。",
            "錦瑟弦聲潤，山爐蕙炷乾。",
            "良辰他日意，慎勿怨花殘。"
        ],
        "title": "晨興春冷",
        "id": "226e36cb-c24b-46ac-a7b4-7b9a31ac4f37"
    },
    {
        "author": "宋庠",
        "paragraphs": [
            "我本無心士，終非濟世才。",
            "虛舟人莫怒，疑虎石曾開。",
            "蚊負愁山重，葵傾喜日來。",
            "欲將嘲强解，真意轉悠哉。"
        ],
        "title": "時賢多以不才誚我因自詠",
        "id": "2249b37e-08bd-4ffa-abbe-389acf7751b2"
    },
    {
        "author": "宋庠",
        "paragraphs": [
            "誰覆爲山簣，工侔架海形。",
            "神鞭陰助險，佛髻巧分青。",
            "棟老棲煙濕，禽翻避呪靈。",
            "會須依定觀，一一訪巖扃。"
        ],
        "title": "題廣愛寺楞伽山亭",
        "id": "09f93371-7b30-446a-a536-526ab666b90e"
    },
    {
        "author": "宋庠",
        "paragraphs": [
            "節物名園晚，風煙亦媚秋。",
            "鈿梢低露竹，珠罅老霜榴。",
            "塢籟晴先響，窗霞暝自收。",
            "山楹誰侍坐，正似傅巖幽。"
        ],
        "title": "和中丞晏尚書西園晚秋懷寄  其一",
        "id": "3e4f5e29-01a8-4778-9476-0fb94383daa0"
    },
    {
        "author": "宋庠",
        "paragraphs": [
            "衆籟日蕭蕭，閒園氣寂寥。",
            "風萍難覆水，霜葉易辭條。",
            "噪鵲繁聲合，寒蟬舊吹飄。",
            "試尋籬下菊，鄰酒濁盈瓢。"
        ],
        "title": "和中丞晏尚書西園晚秋懷寄  其二",
        "id": "575bb9d1-1823-4ca3-864c-772854e0c614"
    },
    {
        "author": "宋庠",
        "paragraphs": [
            "澤莽鬰蕭條，憑高不自聊。",
            "水寒陂雁集，城廢冢狐妖。",
            "野色空秋穫，林聲急暮樵。",
            "先疇東北路，鄉思託回飈。"
        ],
        "title": "城外秋晚",
        "id": "89c6cc7d-c377-48e8-b8b7-5a9cb3917db5"
    },
    {
        "author": "宋庠",
        "paragraphs": [
            "洛鄭東西接，河山表裏雄。",
            "嶺回千樹出，天轉兩崖通。",
            "虎圈周原綠，敖倉漢粟紅。",
            "今無楊僕恥，四海是關中。"
        ],
        "title": "過行慶關",
        "id": "30e65247-a411-4793-993a-eee4a7010f14"
    },
    {
        "author": "宋庠",
        "paragraphs": [
            "行李纔踰鄭，關門已及周。",
            "山支抱鞏合，洛尾貫河流。",
            "驛騎迎朱轂，封人訝白頭。",
            "往來何太數，慚恨見嵩丘。"
        ],
        "title": "再經行慶",
        "id": "5605bfa4-ea78-461c-8d5c-f4fef9a4bda3"
    },
    {
        "author": "宋庠",
        "paragraphs": [
            "景淑能藏媚，情多不頓開。",
            "初疑香色老，終伴綵煙來。",
            "夕露濡仙纈，晴陽染醉腮。",
            "施朱應有意，併爲楚人材。"
        ],
        "title": "添色紅",
        "id": "6e4c1ece-2f0f-4353-acea-da005a1597b3"
    },
    {
        "author": "宋庠",
        "paragraphs": [
            "誰取霜禾種，來依郡圃栽。",
            "芒隨虎掌熟，畦作佛袍開。",
            "自應蟬鳴候，應無蟹囓災。",
            "公庖豐甑飯，知免拾顔煤。"
        ],
        "title": "郡圃觀稻",
        "id": "3c3ddcd2-8079-4677-b2a3-23070d0240d7"
    },
    {
        "author": "宋庠",
        "paragraphs": [
            "萬彙競摇落，臨高傷旅魂。",
            "驚飈無定響，寒日有餘昏。",
            "路轉平臺苑，天降覆盎門。",
            "惓惓心未已，曷月報君恩。"
        ],
        "title": "歲晏城上北眺",
        "id": "89ef8df0-4388-446f-a350-426eb39aecf5"
    },
    {
        "author": "宋庠",
        "paragraphs": [
            "幾歲江南樹，高秋洛涘園。",
            "碧姿先雨潤，紅意後霜繁。",
            "影疊光風動，梢迷夕照翻。",
            "一陪幽興賞，容易到黄昏。"
        ],
        "title": "和中丞晏尚書西園石楠紅葉可愛",
        "id": "16975403-a3b0-4152-908c-92581de70383"
    },
    {
        "author": "宋庠",
        "paragraphs": [
            "曲浦江湖漾，文禽伊洛飛。",
            "愛尋芳蓼去，更伴晚霞歸。",
            "露溽金翹潤，菰香錦臆肥。",
            "主人真賞厚，慎勿去郊扉。"
        ],
        "title": "鸂鶒",
        "id": "d8f49a3c-a50d-402c-ade5-0c9276aedc0d"
    },
    {
        "author": "宋庠",
        "paragraphs": [
            "老屋共棲遲，窮年弔影悲。",
            "宵牀牛誤鬭，晝壁鼠無儀。",
            "窗北那成隠，家東益自嗤。",
            "因聲謝巢燕，京洛足華榱。"
        ],
        "title": "老屋",
        "id": "4e3f4714-e7b2-4541-b151-edb25db4f7da"
    },
    {
        "author": "宋庠",
        "paragraphs": [
            "洚水成災後，霜原落木秋。",
            "濁河雖自復，寒潦不知收。",
            "路壞停軺館，城摧却敵樓。",
            "民廛無黍稷，何術望神休。"
        ],
        "tags": [
            "泰山"
        ],
        "title": "曉謁城東嶽祠回馬上作",
        "id": "dea661ae-8b71-4f20-8d2a-3e8239f8049b"
    },
    {
        "author": "宋庠",
        "paragraphs": [
            "小隠非吾土，幽懷屬暮春。",
            "人憂原憲病，鬼笑子龍貧。",
            "草合看迷路，篁抽欲過鄰。",
            "俗嘲慵自解，鼷弩惜千鈞。"
        ],
        "title": "小隠春日",
        "id": "5636d532-390b-4028-aed0-5d95865db766"
    },
    {
        "author": "宋庠",
        "paragraphs": [
            "耳界千聲外，爐薰一室中。",
            "妙心那有住，真意本無空。",
            "香飯凝盂白，天花蔽席紅。",
            "閒觀色身相，方信幻人工。"
        ],
        "title": "齋中焚香宴坐",
        "id": "87debc26-8cae-4eea-b9be-5c63608c8ccd"
    },
    {
        "author": "宋庠",
        "paragraphs": [
            "早捧諸侯檄，新登九列丞。",
            "庇身聊製錦，受命更懷冰。",
            "浦葯薰行櫂，江禾壓翠塍。",
            "高樓如可望，西北一長凭。"
        ],
        "title": "送蘇寺丞宰廣德",
        "id": "23b8f7a5-682e-4644-bcea-98a5061fd3e3"
    },
    {
        "author": "宋庠",
        "paragraphs": [
            "伊瀨鳴秋麓，香樓隔雨溪。",
            "天形林罅出，山脊霧中迷。",
            "岸峻靈龕密，沙平野路低。",
            "只應觀佛土，物物便堪齊。"
        ],
        "title": "和吳侍郎微雨中與一二親友同登香山石樓",
        "id": "19d00146-7df6-4c33-b5ed-7e0ece5b5892"
    },
    {
        "author": "宋庠",
        "paragraphs": [
            "百慮靜相尋，蕭蕭芳歲陰。",
            "感君辭劇日，休我冒榮心。",
            "歷塊疲東道，巢枝憶故林。",
            "霜毛秋更短，持底受華簪。"
        ],
        "title": "歲晏感懷寄吳侍郎",
        "id": "a331ebc4-6199-4cf9-a23f-32dd1239399e"
    },
    {
        "author": "宋庠",
        "paragraphs": [
            "朋好日寥落，征驂那忍聞。",
            "先成數日惡，更負十年薰。",
            "客棹秋瀧水，官郵暮嶺雲。",
            "圖南尚良食，少作弔湘文。"
        ],
        "title": "同年龐汝弼赴宰臨賀見過敘別因成感詠",
        "id": "398fc71d-eff4-4115-bc4c-7fcca4f0bcc4"
    },
    {
        "author": "宋庠",
        "paragraphs": [
            "氣逐薰絃動，春隨畢雨殘。",
            "蠹桃欹廢井，新李礙游冠。",
            "處晦垂轅驥，干時上坂丸。",
            "無人憐仲叔，平日憶豬肝。"
        ],
        "title": "齋居有感",
        "id": "d1a3e5b0-15ee-4099-9cf2-e405818c9cf8"
    },
    {
        "author": "宋庠",
        "paragraphs": [
            "底處春來早，依依傍日華。",
            "年光隨寶勝，陽律犯鳴笳。",
            "冰沼應潜坼，風枝已自斜。",
            "江南無驛騎，何計賞梅花。"
        ],
        "title": "立春",
        "id": "1c3e3cd2-6d79-4ff8-bb6f-6a6aa91179a4"
    },
    {
        "author": "宋庠",
        "paragraphs": [
            "門有聯瓜懿，人傷摻袂分。",
            "新篇稽奏牘，故社戀鄉枌。",
            "桂魄離懷苦，蘭苕夕膳薰。",
            "芳音毋自寶，西北足歸雲。"
        ],
        "title": "李公佐歸漢東",
        "id": "3d06b564-ae2a-4015-8f0d-01c979e57333"
    },
    {
        "author": "宋庠",
        "paragraphs": [
            "高才嘗負俗，公薦此開榮。",
            "却領淹中學，還爲稷下卿。",
            "槐依鄉市綠，風入舞壇清。",
            "稽古方知力，騰飛自有程。"
        ],
        "title": "送王秘校嶺南都講學",
        "id": "cd781da8-68a4-45a5-8458-ffba45cf708f"
    },
    {
        "author": "宋庠",
        "paragraphs": [
            "歲晏坐伊川，孤襟日惘然。",
            "無功堪載策，有路即妨賢。",
            "寵辱丹心寸，年光素髮邊。",
            "含毫雖躑躅，自欲賦歸田。"
        ],
        "title": "歲晏思歸五首  其一",
        "id": "07b22e8f-1024-40fc-931b-5d138c74da1c"
    },
    {
        "author": "宋庠",
        "paragraphs": [
            "碌碌真邀寵，容容謝致君。",
            "短鳬生愧脛，狂鹿老思羣。",
            "急節驚流水，浮名伴薄雲。",
            "歸歟堪擊壤，況復值唐勳。"
        ],
        "title": "歲晏思歸五首  其二",
        "id": "616a996f-5d48-4b4b-9b4b-6cc9f54fbecf"
    },
    {
        "author": "宋庠",
        "paragraphs": [
            "昔寵塵三事，今懷念一丘。",
            "稻粱爭鶩飽，章服裹狙愁。",
            "心與蘧非化，年驚趙語偷。",
            "欲將知止意，歸謝漢恩侯。"
        ],
        "title": "歲晏思歸五首  其三",
        "id": "42c63bc4-2bae-4894-aa25-fc2b354b16d5"
    },
    {
        "author": "宋庠",
        "paragraphs": [
            "潁曲多成瀨，茨山亦有村。",
            "不知榮革履，便欲返衡門。",
            "邵圃瓜疇熟，陶廬菊徑存。",
            "敢言輕寵祿，知退是酬恩。"
        ],
        "title": "歲晏思歸五首  其四",
        "id": "212e4d44-7498-4267-beee-6cd3b8723c10"
    },
    {
        "author": "宋庠",
        "paragraphs": [
            "世有功名羨，人將躁靜殊。",
            "冥鴻專避弋，鬭鶡喜捐軀。",
            "駕敗誰矜巧，山移却信愚。",
            "白雲無誚我，歸意本區區。"
        ],
        "title": "歲晏思歸五首  其五",
        "id": "860fd4af-2bad-47ae-ab11-b01a215712cd"
    },
    {
        "author": "宋庠",
        "paragraphs": [
            "昔賁丘園聘，今嗟勢利趨。",
            "何嘗輕九九，自欲較銖銖。",
            "鉤百勞筋敗，朝三怒氣粗。",
            "因聲謝鄉校，真賞愧非夫。"
        ],
        "title": "主薦後喧訟不已",
        "id": "3a18e2a9-f666-45e4-80a4-c5bfd2a5a51c"
    },
    {
        "author": "宋庠",
        "paragraphs": [
            "關塞雲西路，僧廬左右開。",
            "過巖逢石坐，尋水到源回。",
            "天籟吟松塢，雲腴溢茗杯。",
            "宮城纔十里，導騎莫相催。"
        ],
        "title": "自寶應踰嶺至潜溪臨水煎茶",
        "id": "05bcb066-6fd2-480a-81af-80b81e090d1b"
    },
    {
        "author": "宋庠",
        "paragraphs": [
            "輔郡初辭節，孤舟始去官。",
            "橋頭帆影急，枕底浪聲寒。",
            "好爵云誰寵，危心且自安。",
            "賜車誠可愛，閒共子孫看。"
        ],
        "title": "致仕得請泛舟歸第",
        "id": "c41a5d9b-8d79-4c68-a4bc-7a41d9deaa29"
    },
    {
        "author": "宋庠",
        "paragraphs": [
            "頍弁王門客，橫經胄席師。",
            "頻揚四巡頌，屢析六身疑。",
            "寂寞終嘲白，侏儒詎信饑。",
            "一朝嗟溘盡，福善亦予欺。"
        ],
        "title": "哭子正直講",
        "id": "6098cb0a-1aa4-4b75-8313-2638fbceec35"
    },
    {
        "author": "宋庠",
        "paragraphs": [
            "好在碧檀欒，叢低度歲寒。",
            "何堪裁鳳律，只好製魚竿。",
            "拂水烟梢潤，含風鈿葉攢。",
            "芳陰聊奉庇，君試仰天看。"
        ],
        "title": "柳嘲竹",
        "id": "9c9a94c7-d087-4355-bbc1-0255cb72ba31"
    },
    {
        "author": "宋庠",
        "paragraphs": [
            "馳譽光英域，糊名限選條。",
            "州臨建業水，路出廣陵潮。",
            "歸思刀頭苦，離心旆影摇。",
            "行聞有薦牘，南闕鬰岧嶢。"
        ],
        "title": "送上元張尉",
        "id": "a5deac57-a4f9-47f8-9d4b-53e5f3520bf5"
    },
    {
        "author": "宋庠",
        "paragraphs": [
            "昔意青霞遠，新恩黄綬榮。",
            "官同吳市隠，賦壓楚鄉平。",
            "天霽晨帆駛，潮回夜艑輕。",
            "千巖勝遊近，且莫棄塵纓。"
        ],
        "title": "送餘姚顧尉",
        "id": "ba4feb30-46b9-4fd1-92cf-ebd1f9e89af0"
    },
    {
        "author": "宋庠",
        "paragraphs": [
            "千人嘗得儁，再命尚沈僚。",
            "左右爲容晚，東南作尉遥。",
            "鄉心烏鵲樹，春醉橐駝橋。",
            "今夕羈魂枕，前知爲別銷。"
        ],
        "title": "送烏程吳尉",
        "id": "45283f7c-84ae-44cf-bdd8-e9bdfd58b3e4"
    },
    {
        "author": "宋庠",
        "paragraphs": [
            "吏最三年集，僚英一尉沈。",
            "清壺人映玉，勳券廟藏金。",
            "夕館淮蟾度，春篙楚汰深。",
            "王孫情幾許，芳草徧天潯。"
        ],
        "title": "送常熟錢尉",
        "id": "5b5efa88-cc95-4376-bbcf-3aa2c76b5124"
    },
    {
        "author": "宋庠",
        "paragraphs": [
            "鄉書曾擅秀，父任此爲郎。",
            "却捧三銓檄，歸稱百歲觴。",
            "淮山瞻曉堠，皖浦轉春檣。",
            "無累徒勞歎，廉車竚薦章。"
        ],
        "title": "送舒州懷寧尉孫景先省嚴親後赴職",
        "id": "916624f1-af9a-48cc-8b81-b6f6ce767e30"
    },
    {
        "author": "宋庠",
        "paragraphs": [
            "佛塔千名榜，銓臺再調符。",
            "空登拔萃目，未免沒階趨。",
            "爨桂方辭洛，羹蓴尚及吳。",
            "振淹知孔邇，華萼映鴻都。"
        ],
        "title": "送高郵葉尉",
        "id": "70e1bca2-383b-48ee-9973-69925266f938"
    },
    {
        "author": "宋庠",
        "paragraphs": [
            "久曠三山直，空陪五日趨。",
            "文無飾羽巧，心有刻舟愚。",
            "陛戟愁饑死，關門駭寵呼。",
            "缺然偏自愧，乘馬與雙鳬。"
        ],
        "title": "官況",
        "id": "148b066d-6273-4898-846c-691cd55edc28"
    },
    {
        "author": "宋庠",
        "paragraphs": [
            "幾日霜根地，新年綠玉陰。",
            "春來雖換葉，寒去轉虛心。",
            "乳節烟膏膩，空梢夕籟沈。",
            "何時殊實老，留遺九苞禽。"
        ],
        "title": "故歲東園植竹喜今春方芳",
        "id": "81694d12-6ebd-4261-920d-c4165f80ddd0"
    },
    {
        "author": "宋庠",
        "paragraphs": [
            "何筯空圖貴，潘園且薦羞。",
            "肥非糠籺飽，炙恥彈鴞求。",
            "餘薤行堪種，芳葵莫預憂。",
            "伯陽真意在，鼠壞棄誰收。"
        ],
        "title": "蔬食",
        "id": "d6c2b7fb-9ee3-4696-b06d-cf41083e7e85"
    },
    {
        "author": "宋庠",
        "paragraphs": [
            "鼻濁哀吟倦，空懷浩歎盈。",
            "心同注鉤怯，功比畫墁輕。",
            "俗態驚狙怒，剛腸謝鶩爭。",
            "淹回江外客，日夕望堯旍。"
        ],
        "title": "浩歎",
        "id": "337ba835-383a-4cb1-a738-f8b3ea875199"
    },
    {
        "author": "宋庠",
        "paragraphs": [
            "昔歎桴乘海，今悲澗隠松。",
            "連城輕僞璧，畫室畏真龍。",
            "靜勝將生白，機亡恥合蹤。",
            "誰談龜手術，洴澼換吳封。"
        ],
        "title": "昔歎",
        "id": "78a675f6-dabb-42aa-b5cf-cb38f46d0a21"
    },
    {
        "author": "宋庠",
        "paragraphs": [
            "昔日金門署，重來素髮臣。",
            "故詞多削藁，前誡尚銘紳。",
            "寶翰餘龕鎖，仙山晦壁塵。",
            "更憐溫室樹，顔色老于人。"
        ],
        "title": "侍宴集英殿因過學士院舊廬有感",
        "id": "f4ea1607-16aa-4f1b-86ac-64fac4ba82af"
    },
    {
        "author": "宋庠",
        "paragraphs": [
            "引籍淹閨序，監州得海壖。",
            "貪隨濤鷺驛，倦趁火城天。",
            "織紵吳儂富，垂綸漢客賢。",
            "遥知懷我處，霜月暝樓邊。"
        ],
        "title": "送殿丞楊備通理睦州",
        "id": "1d30e9c3-ad3f-497d-b368-eec43119e67a"
    },
    {
        "author": "宋庠",
        "paragraphs": [
            "誰謂賈生學，兼之文帝朝。",
            "死憂王墜馬，生賦鵩如鴞。",
            "被召宣溫密，矜功絳灌驕。",
            "勤勤論五餌，史筆未相饒。"
        ],
        "title": "讀賈誼新書",
        "id": "dcdda94e-5e3b-47e3-8277-5958866b5e3e"
    },
    {
        "author": "宋庠",
        "paragraphs": [
            "澤國風波恨，孤帆日夕征。",
            "山連吳樹綠，江入漢源清。",
            "鬢亂將成葆，心摇不後旌。",
            "銷魂千里外，寧是憶蓴羹。"
        ],
        "title": "行舟漢口",
        "id": "d943a828-256a-4b5a-9d88-b9e6f388fd52"
    },
    {
        "author": "宋庠",
        "paragraphs": [
            "昔歎都門別，今聞隴坂還。",
            "風烟背秦塞，陵邑過周關。",
            "松老忘年契，朱衰玩日顔。",
            "須君述征賦，方驗此塗艱。"
        ],
        "title": "聞胡明遠記室將至",
        "id": "174afa4c-bb2f-4824-9026-1ec3a3ff830d"
    },
    {
        "author": "宋庠",
        "paragraphs": [
            "懷檄倦遊都，勞勞艤客艫。",
            "秋渠沿莨蕩，春塢見濡須。",
            "秫齊添賓酌，蘭苕入養厨。",
            "明年獻文地，南闕倚星榆。"
        ],
        "title": "送謝煜赴無爲主簿",
        "id": "9b585b7a-8940-4304-bd76-c0303b192c6d"
    },
    {
        "author": "宋庠",
        "paragraphs": [
            "斗柄仙城曉，龍鱗下隰通。",
            "三竿眺羲馭，十里過商中。",
            "水藉天容碧，塵依驛轍紅。",
            "喜聞何力語，應爲樂秋豐。"
        ],
        "title": "攝祀出城過西苑馬上作",
        "id": "be856970-39e3-4c50-afa0-9b6bc93978f9"
    },
    {
        "author": "宋庠",
        "paragraphs": [
            "關外崢嶸歲，河邊寂寞洲。",
            "寒雲能不雨，高柳强先秋。",
            "野靜狐狸出，沙長雁鶩留。",
            "登臨雖信美，無賦可銷憂。"
        ],
        "title": "關外",
        "id": "ca9cc49c-52f7-4a0e-88e5-ce96d08065ad"
    },
    {
        "author": "宋庠",
        "paragraphs": [
            "平昔元勳第，多年洛水頭。",
            "荒池威鳳去，高棟野鴟愁。",
            "木老爭侵日，花寒各媚秋。",
            "猶欣賓館在，臨賞寄名流。"
        ],
        "title": "和吳侍郎寓趙中令韓王宅",
        "id": "40a144c4-422b-4a28-b3b5-17b866624f28"
    },
    {
        "author": "宋庠",
        "paragraphs": [
            "祠館宵燈罷，歸驂曉轡輕。",
            "天規斜抱苑，斗柄曲臨城。",
            "路記仙輿轍，林空寶雉聲。",
            "上元新甲子，休氣接平明。"
        ],
        "title": "至日圜丘攝事禮畢早歸馬上口占",
        "id": "6adabdd0-eca9-4009-bed4-7a1273a05446"
    },
    {
        "author": "宋庠",
        "paragraphs": [
            "閏去秋歸早，開軒灑病襟。",
            "曉風凌羽扇，商氣襲瑶琴。",
            "竹雨無情碧，荷煙底事深。",
            "蕭蕭差可賞，只是恨年深。"
        ],
        "title": "郡圃秋日二首  其一",
        "id": "5d6b0f86-1203-405e-a8ee-d0650151056a"
    },
    {
        "author": "宋庠",
        "paragraphs": [
            "累榭孤城側，空陂八月凉。",
            "高雲收雨意，淡日作秋光。",
            "葉落風蟬塢，巢空社燕梁。",
            "變衰從此始，何術奈羣芳。"
        ],
        "title": "郡圃秋日二首  其二",
        "id": "f063982f-9926-49d1-9f17-f3b2e4da4bf8"
    },
    {
        "author": "宋庠",
        "paragraphs": [
            "幾曲西園路，幽深隠歲華。",
            "偶乘安道興，直過辟疆家。",
            "畦脈爭分溜，叢名各記花。",
            "身閒飛蓋遠，容易到曛霞。"
        ],
        "title": "次韵和吳侍郎偶至城西一二名園",
        "id": "437c502f-6083-4ec3-ab62-57dc2518748c"
    },
    {
        "author": "宋庠",
        "paragraphs": [
            "鳳谷掩西嶺，鷲宮聯四陬。",
            "山晴巖獨霧，林暑澗常秋。",
            "風御疏清磬，雲柯抱晚樓。",
            "瓊芝徧諸崦，歲暮儻來游。"
        ],
        "title": "佛嶺",
        "id": "ea139baa-f6c3-4a32-b782-17c1920c6f9b"
    },
    {
        "author": "宋庠",
        "paragraphs": [
            "黄綬榮新牒，華顛惜美材。",
            "越心枝上遠，羌思笛中來。",
            "烽燼和星落，刀環伴月開。",
            "寄言棲棘地，鸞翮少徘徊。"
        ],
        "title": "送慶州安化元處宗主簿",
        "id": "2e87eb3d-890c-4c9f-906f-0b62528df184"
    },
    {
        "author": "宋庠",
        "paragraphs": [
            "早服英雄彀，胡爲州縣勞。",
            "荆璆不自鬻，郢雪向誰高。",
            "月鼓千聲疊，霜風萬竅號。",
            "行行星聚國，芳尺慰同袍。"
        ],
        "title": "送潁陰張主簿",
        "id": "084e5eb8-6a4c-46d0-b3db-896d1d754cff"
    },
    {
        "author": "宋庠",
        "paragraphs": [
            "吳邑神仙系，梁臺英俊游。",
            "官從鸞棘試，材俟蟻封求。",
            "堂桂叨聯籍，陔蘭慶奉羞。",
            "行行離恨苦，淮月一弦秋。"
        ],
        "title": "送巢縣梅主簿",
        "id": "3fdde5b9-1fec-41c6-b331-1758c69b42eb"
    },
    {
        "author": "宋庠",
        "paragraphs": [
            "我懟流年晚，年將我志違。",
            "終風來北怒，寒日趁西歸。",
            "野獸求羣騁，離鴻望影飛。",
            "君恩殊未報，愁憶故山薇。"
        ],
        "title": "孟津歲晚十首  其一",
        "id": "f5cc784b-e5fe-4f08-9815-806458c7f07e"
    },
    {
        "author": "宋庠",
        "paragraphs": [
            "地闊山川嶮，風高萬卉乾。",
            "山煙晨作暝，河氣晚催寒。",
            "革眼移前带，梁金晦舊冠。",
            "胡然坐衰靡，無客餉千丸。"
        ],
        "title": "孟津歲晚十首  其二",
        "id": "7908a1f5-2813-45fa-be42-064eefc6aa37"
    },
    {
        "author": "宋庠",
        "paragraphs": [
            "隠軫分河壤，崢嶸念歲華。",
            "關雲沈鞏樹，樓月嘯羌笳。",
            "要路誰云騁，浮生會有涯。",
            "高哉羨門子，橫海挹朝霞。"
        ],
        "title": "孟津歲晚十首  其三",
        "id": "9a79674c-7ff8-4867-b8c4-94d3f0147269"
    },
    {
        "author": "宋庠",
        "paragraphs": [
            "歲籥行周矣，官齋坐悄然。",
            "脩篁全露節，衰柳不停煙。",
            "霜苦雲收陣，天斜月控弦。",
            "寸心如斗柄，常在帝車前。"
        ],
        "title": "孟津歲晚十首  其四",
        "id": "63f512eb-cdb3-46b6-a0ad-1ae5cb1045bf"
    },
    {
        "author": "宋庠",
        "paragraphs": [
            "曲岸羣芳歇，高臺倦目留。",
            "晉山青不斷，河潦濁難收。",
            "世路功名急，天衢歲月遒。",
            "吾生猶可養，嵩麓是耕疇。"
        ],
        "title": "孟津歲晚十首  其五",
        "id": "f4a1263b-8d6b-42c6-8971-8f852c5307ac"
    },
    {
        "author": "宋庠",
        "paragraphs": [
            "戍苦河兼重，星回歲聿悲。",
            "頹雲埋雪樹，暗水入冰池。",
            "山疊看疑近，樓高倚更危。",
            "吞腥何日了，歸去茹華芝。"
        ],
        "title": "孟津歲晚十首  其六",
        "id": "9287866d-bff3-464f-ae8c-aa893089740d"
    },
    {
        "author": "宋庠",
        "paragraphs": [
            "大室東南望，分明鸞鶴飛。",
            "何嘗無路往，自是有心違。",
            "隠谷松聲淡，仙區藥甲肥。",
            "行年六十一，非外更知非。"
        ],
        "title": "孟津歲晚十首  其七",
        "id": "60dac754-649c-471c-a859-90d367fbda48"
    },
    {
        "author": "宋庠",
        "paragraphs": [
            "芳序雖摇落，吾生任屈伸。",
            "日催輕璧士，天赦戴盆人。",
            "宵雁多號月，冰魚暗待春。",
            "自憐麋鹿性，晚節頓纓頻。"
        ],
        "title": "孟津歲晚十首  其八",
        "id": "39db6764-6582-4c85-be51-858069bb1ca0"
    },
    {
        "author": "宋庠",
        "paragraphs": [
            "昔日山林願，今茲軒冕遊。",
            "祗驚年苒苒，安議政優優。",
            "小雪煙橫野，殘笳月背樓。",
            "河邊楊樹老，不是桂淹留。"
        ],
        "title": "孟津歲晚十首  其九",
        "id": "ef7a8953-c492-4471-bef7-bbb19daabe72"
    },
    {
        "author": "宋庠",
        "paragraphs": [
            "渥赭隨顔罷，飛霜入鬢新。",
            "夜壺寒展刻，冬晷急馳輪。",
            "名美誠堪徇，身閒我獨親。",
            "聊持一樽酒，不爲畫蛇人。"
        ],
        "title": "孟津歲晚十首  其一○",
        "id": "28ac54a3-72a5-4ad4-8f1c-1f35a73cef5c"
    },
    {
        "author": "宋庠",
        "paragraphs": [
            "息偃君恩厚，崢嶸歲律遷。",
            "若驚曾爲寵，見嫉不因賢。",
            "白日孤盆外，蒼蠅尺璧前。",
            "東隅雖已失，忠意尚惓惓。"
        ],
        "title": "歲晚感事  其一",
        "id": "ef30f4d8-6b54-4f39-82fb-c367a2863a12"
    },
    {
        "author": "宋庠",
        "paragraphs": [
            "榮路冥煩客，單車寂寞州。",
            "野氛連市漲，寒水夾城流。",
            "塞上真亡馬，江邊獨信鷗。",
            "不知芳歲晚，霜雪上人頭。"
        ],
        "title": "歲晚感事  其二",
        "id": "ed5801d2-6403-4263-be43-b16ebff447d6"
    },
    {
        "author": "宋庠",
        "paragraphs": [
            "積水千陂會，孤城一角存。",
            "鳥烏喧晝霽，蛇虺喜冬溫。",
            "地夐荒民屋，天高思國門。",
            "楚優歌舞拙，何處强持樽。"
        ],
        "title": "歲晚感事  其三",
        "id": "e69645ee-cd6a-4cc6-bc29-19abf863c291"
    },
    {
        "author": "宋庠",
        "paragraphs": [
            "河洛周郊會，風烟晉部鄰。",
            "人傳種花縣，地記躍魚津。",
            "梨棗知秋晚，桑麻驗俗淳。",
            "惟憂三載課，無術效臣恂。"
        ],
        "title": "初憩河陽郡齋三首  其一",
        "id": "88764285-a8d0-42c5-b8aa-af075fd68b9c"
    },
    {
        "author": "宋庠",
        "paragraphs": [
            "積晦雲初罷，餘光火尚流。",
            "疏桐凋晚日，孤扇避高秋。",
            "令尹何妨仕，將軍不必侯。",
            "此心機息轉，只好弄羣鷗。"
        ],
        "title": "初憩河陽郡齋三首  其二",
        "id": "13ddddcb-1a66-4960-93e8-282ab5419688"
    },
    {
        "author": "宋庠",
        "paragraphs": [
            "郊圃連官圃，秋陰半歲陰。",
            "亂流橫掠野，殘日倒穿林。",
            "雪擁承簪髮，丹藏戀闕心。",
            "思歸誰作引，從古怨瑶琴。"
        ],
        "title": "初憩河陽郡齋三首  其三",
        "id": "959a1457-62b0-4642-8553-91a2561fab94"
    },
    {
        "author": "宋庠",
        "paragraphs": [
            "曉汲過春畦，高梧待鳳欹。",
            "甕思閒鑿隧，瓶險畏居湄。",
            "照影香釵墜，蠲煩素綆垂。",
            "寂寥無醉轄，瓢飲共棲遲。"
        ],
        "title": "曉汲",
        "id": "10485fd4-87b1-4300-b35b-57865f830208"
    },
    {
        "author": "宋庠",
        "paragraphs": [
            "曉出西郊道，回瞻北闕天。",
            "城頭雲斂蓋，關外月低弦。",
            "委佩辭朝紱，鳴笳逐使旃。",
            "老臣三去國，憑軾淚潺湲。"
        ],
        "title": "遲明出都",
        "id": "bd10d742-00e5-4eb0-ab5a-4691f56493f4"
    },
    {
        "author": "宋庠",
        "paragraphs": [
            "異草來何許，低昂曲沼濱。",
            "不勝叢上意，翻作葉中春。",
            "逗蕊清香遠，銜跗絳彩勻。",
            "芳心如有屬，宜在賦詩人。"
        ],
        "title": "次韵和吳侍郎以余偶名新花爲壓叢春見貺",
        "id": "ab40774e-6aa4-417f-bda1-cbc27e02bb16"
    },
    {
        "author": "宋庠",
        "paragraphs": [
            "淮海歲方新，層陰便浹辰。",
            "山山能作雨，物物解呈春。",
            "野鳥千聲異，江蕪一色勻。",
            "農區田溜滿，偏慰守藩臣。"
        ],
        "title": "淮南早春風雨連日俗以爲宜",
        "id": "42eee2d0-b890-4049-9bc3-0a67c9bb2c53"
    },
    {
        "author": "宋庠",
        "paragraphs": [
            "初啟冬冥琯，知祠亳忌壇。",
            "雲璈賡夜曲，瓊蕊供朝餐。",
            "真御扶飈遠，僊威抱斗寒。",
            "勞君懷晤語，此夕宿坡鑾。"
        ],
        "title": "和柴天休鄭舍人奉祠太一見懷之作",
        "id": "447a645d-31f8-4d47-84fe-022302e3cb08"
    },
    {
        "author": "宋庠",
        "paragraphs": [
            "節晦春蕪歇，天高暮雨空。",
            "輕雷遥應電，斜日倒成虹。",
            "陰綠苔浮水，幽光蕙轉風。",
            "何須俗士駕，三徑有蒿蓬。"
        ],
        "title": "春晦小雨",
        "id": "f6b80eaf-042b-4df1-92d8-e9231dcafc75"
    },
    {
        "author": "宋庠",
        "paragraphs": [
            "暝色蔽孤齋，空軒向夕開。",
            "花低應露下，月暗覺雲來。",
            "燭牖輕蛾聚，風枝倦鳥猜。",
            "無言聊隠几，萬境一靈臺。"
        ],
        "title": "春夕",
        "id": "438e8105-9ae6-4c9a-87fd-6c0c861ac921"
    },
    {
        "author": "宋庠",
        "paragraphs": [
            "明心本霄漢，此路極喧埃。",
            "何意鳴臯罷，翻同舞市來。",
            "波魚憂轍涸，海鳥避風災。",
            "寄語昂昂質，非君羽獨摧。"
        ],
        "title": "有將獨鶴行都市道上者左右奔迫野態憔悴因成短韵",
        "id": "afbaa5dc-1ccf-4295-a8ed-6a564183bc81"
    },
    {
        "author": "宋庠",
        "paragraphs": [
            "歌召非周陝，褎黄謝漢台。",
            "名將恩共忝，衰與疾俱來。",
            "素髮慚犀導，朱顔藉玉杯。",
            "勳勞真索莫，出處尚徘徊。",
            "且脫平津粟，誰憂長孺灰。",
            "淮陽安敢薄，卧治恐非才。"
        ],
        "title": "郡齋多疾",
        "id": "521b3f9b-63bc-410c-b5d5-ce145fe5088d"
    },
    {
        "author": "宋庠",
        "paragraphs": [
            "退食仍移疾，消煩尚偃牀。",
            "玉姿經燬潤，松色貫寒芳。",
            "潄液仙池滿，觀心慧炬光。",
            "清魂同鶴警，妙數喜龜長。",
            "且答毗城問，休回楚客腸。",
            "定知靈氣復，新句有風霜。"
        ],
        "title": "和通判刁博士屬疾次韵",
        "id": "df45a595-3055-46c1-a573-ea7515b15a69"
    },
    {
        "author": "宋庠",
        "paragraphs": [
            "隋室重氛極，唐家景命新。",
            "地歸裂殘壤，天洗戰餘塵。",
            "遂納諸戎貢，爭陪二月巡。",
            "瀛洲登俊老，煙閣盡名臣。",
            "輕重非關鼎，興亡要在人。",
            "舊都紛秀麥，前事徧書筠。",
            "哲后疑圖暇，西廂訪古頻。",
            "終篇見成敗，摘句屢諮詢。",
            "青史嘉遺直，元龜遺聖辰。",
            "願將稽古意，萬一助堯仁。"
        ],
        "title": "進讀唐書終帙",
        "id": "5f48af6a-4376-42cc-aa5d-e33179d448c8"
    },
    {
        "author": "宋庠",
        "paragraphs": [
            "長安久羈宦，門巷絕卿輿。",
            "朝綬徒云忝，賓綦日已疏。",
            "何爲趨玉趾，乃肯眷蓬廬。",
            "九棘歷華選，四環承慶餘。",
            "頻叨范叔贈，時取長卿書。",
            "清晤輒窮景，高談寧爨蘇。",
            "夫何苦吏役，忽爾愴離居。",
            "交臂願從子，盍簪嗟棄予。",
            "梁郊春草後，鞏樹夏雲初。",
            "安石訪吟社，少游乘澤車。",
            "一官方效智，萬里乍紆途。",
            "雅節鄙時尚，高才凌太虛。",
            "奏篇希乙覽，刷羽遲南圖。",
            "行矣姑自愛，漢家方向儒。"
        ],
        "title": "楊寺丞掌務西洛訪別",
        "id": "1e698390-3987-4d39-b832-defe0b2d48af"
    },
    {
        "author": "宋庠",
        "paragraphs": [
            "素籥中分夜，祥蓂對滿辰。",
            "千門迎皓彩，一氣洗空輪。",
            "凈失金釭影，寒生露掌津。",
            "仙京全是玉，佛界即成銀。",
            "宮瓦收蒼霧，天淵減翠淪。",
            "網珠聊借媚，紈扇枉迷真。",
            "爽籟通鳷鵲，斜光淡結鄰。",
            "孤懷無晤賞，長嘯待清晨。"
        ],
        "title": "中秋禁林對月",
        "id": "fbb392e4-584c-417c-8bfc-072052d07093"
    },
    {
        "author": "宋庠",
        "paragraphs": [
            "始寓南臺直，偏驚素籥霜。",
            "悲秋真騎省，出沐愧山郎。",
            "自許鷗機息，誰矜鶴脛長。",
            "塵緇洛客袂，枌老漢人鄉。",
            "篝燭沈幽幔，繙經襲隠囊。",
            "杯醪冰餘淥，硯滴瀉寒光。",
            "歲晚凋蘭佩，風乾裂芰裳。",
            "星烏繞枝倦，瑶草蔽庭荒。",
            "道爲虛心勝，情緣感物傷。",
            "勞歌少悽惻，夷路即騰驤。"
        ],
        "title": "寓宿南宮言懷",
        "id": "41adadeb-d5c4-4eec-9d33-fecf4ab9264d"
    },
    {
        "author": "宋庠",
        "paragraphs": [
            "試問山林客，胡然廊廟中。",
            "借籌終不效，數馬亦何功。",
            "䆗窱荀池北，回環漢壘東。",
            "繒雲高幕潤，瑶草半庭空。",
            "乍失蒼門燕，初聞上苑鴻。",
            "凉催珍簟卷，氣襲碧簾通。",
            "虬箭天邊漏，烏竿物外風。",
            "心傾徒類藿，髮短更驚蓬。",
            "自諗非真相，其誰恨禿翁。",
            "婆娑君勿誚，併爲主恩隆。"
        ],
        "title": "樞密東院秋日",
        "id": "24945503-6b74-4299-8d47-312b9a2ed3e6"
    },
    {
        "author": "宋庠",
        "paragraphs": [
            "梵劫扶皇歷，高才會聖門。",
            "五天真釋種，三國舊王孫。",
            "譯詁生知慧，卿聯萬戶恩。",
            "齋熏光漢邸，結集盛秦園。",
            "交照無殊俗，多聞屬上根。",
            "學徒紛霧委，經錄燦星繁。",
            "妙義觀心德，華音置使翻。",
            "祝場千偈出，空境一燈存。",
            "列聖文垂象，旁行筆記源。",
            "院碑鰲抃島，御榜鷲巢軒。",
            "地倚區中勝，人緣物外尊。",
            "十年參凈職，于此愧忘言。"
        ],
        "title": "贈傳法光梵二大卿兼述譯場之盛",
        "id": "e10df968-b59c-4498-8563-e251cb9607bc"
    },
    {
        "author": "宋庠",
        "paragraphs": [
            "綱轄尊華省，旌麾鎮舊秦。",
            "州榮朱轂守，公待黑頭人。",
            "從橐荷中密，仁風扉外春。",
            "才包揚馬思，政續趙張神。",
            "鼎餁終調鵠，天文尚翦鶉。",
            "山光函谷曉，柳色渭橋新。",
            "勒隊良家子，邀歡代舍賓。",
            "聲華今絕擬，事業古難倫。",
            "顧我非賢宰，惟朝念老臣。",
            "官銜溫室殿，城壘富平津。",
            "有秩皆踰分，無功可活民。",
            "餐霞聊却疾，面壁更求真。",
            "野屐茨峰路，漁竿潁水濱。",
            "拳拳知止誡，行及謝交親。"
        ],
        "title": "寄長安端明王左丞",
        "id": "e85d5cd8-5299-4240-ba63-b033a58bc897"
    },
    {
        "author": "宋庠",
        "paragraphs": [
            "經藝尊詩學，書林眷講臣。",
            "禮將恩並渥，道與日俱新。",
            "聖問臨篇裕，王風即席淳。",
            "妙談開寶帙，高宴寵華紳。",
            "朝笏儀庭鷺，宗藩瑞世麟。",
            "天漿聊挹斗，帝曲豫回春。",
            "惠洽需占象，歡留景駐輪。",
            "諸儒稽古力，千載頌逢辰。"
        ],
        "title": "講詩徹章置酒崇政殿講官兩府宗室近臣皆預會奏御",
        "id": "0e3e4f7d-6d66-4e8e-b6db-57058ecf23c1"
    },
    {
        "author": "宋庠",
        "paragraphs": [
            "久免台階重，頻遷郡守優。",
            "朱輪真冒寵，白髮自驚秋。",
            "事往情多感，年衰氣失遒。",
            "徘徊河裏望，凋落漢庭游。",
            "俚曲聊成唱，真筌不暇搜。",
            "空思益者友，安議賦家流。",
            "心町都遺跡，辭林幸見庥。",
            "豐謠連井甸，華札滿輕郵。",
            "已許瓊爲報，何妨漆更投。",
            "濟川毋謔我，歸夢在漁舟。"
        ],
        "title": "次韵和觀文王尚書謝余寄示新詩",
        "id": "f5276874-acbc-4d74-a805-b33611f68d99"
    },
    {
        "author": "宋庠",
        "paragraphs": [
            "火樹欝岧嶢，山車切絳霄。",
            "層樓移旦闕，複道借星橋。",
            "花散非因雨，霞多不爲朝。",
            "聲來知佩近，香去惜車遥。",
            "遇扇還聞曲，逢臺即聽簫。",
            "更籌且莫盡，綵月正飄颻。"
        ],
        "title": "都下燈夕",
        "id": "6a2b1e80-2e04-4cab-b2af-a9ee4c08e9a1"
    },
    {
        "author": "宋庠",
        "paragraphs": [
            "乾歷端辰啟，王庭慶禮昭。",
            "虞篇五端輯，漢句九賓朝。",
            "物象開蒼陸，聲明薄絳霄。",
            "寒依朱燎盡，春入綵旗遥。",
            "舞翟凌干密，蟠螭壓陛驕。",
            "晨光生劍珮，和氣引咸韶。",
            "寶極瞻垂衮，星階集珥貂。",
            "班時先正夏，拜祝故尊堯。",
            "山獻稱觴壽，雷傳浹宇謠。",
            "燕需雲布象，恩瀝斗回杓。",
            "任土虔方騁，居鄉列瑞條。",
            "須知容典盛，畫一頼曹蕭。"
        ],
        "title": "元會觀禮呈僕射相國呂公",
        "id": "2f4b12e0-c003-4b27-954e-211ba585770a"
    },
    {
        "author": "宋庠",
        "paragraphs": [
            "帝運姚華協，天元漢曆長。",
            "三正來復旦，萬壽此稱觴。",
            "洛宅均中景，塗山采舊章。",
            "禮文窮竹素，歡意動梯航。",
            "稷野茅聯位，軒筠縠向陽。",
            "中天倚華闕，大火敞明堂。",
            "交鎩髬髵隊，填街隠轔裝。",
            "九關凝協氣，複道竚清光。",
            "子事蒸蒸極，宸儀穆穆揚。",
            "母慈尊莫二，君拜祉無疆。",
            "飾喜仙園奏，薰空佛土香。",
            "含飴先侑宴，襲衮始賓王。",
            "䆗窱宮門狄，誰何陛楯郎。",
            "長紳紛拱著，珍珮藹森璋。",
            "樹次天開帟，儲恩斗具漿。",
            "風烏迎細轉，霞燎儼相望。",
            "辨御辰承蓋，呼鞭輦出房。",
            "雲咸薄金石，星日上旂常。",
            "逸綴朱干動，多儀的馬驤。",
            "麟題公有姓，鷺羽客分行。",
            "上宰陳瑶爵，黎賢抃繡裳。",
            "祈齡後天老，介福委山穰。",
            "翼翼心同竭，渠渠澤載霶。",
            "詩弦滿坑谷，庖味益圓方。",
            "盛掩鈞臺舊，儀高魯觀祥。",
            "深仁跂喙逮，嘉唱股肱良。",
            "茨夏隨天步，魚龍屏戲場。",
            "晏溫澄象緯，滲漉暨要荒。",
            "瑞典精銷祲，塗歌聖擇狂。",
            "樵蘇無發哂，崖略蹈皇綱。"
        ],
        "title": "冬至觀兩宮盛禮奏御",
        "id": "8abc82b2-79e0-45c2-844c-e8a162186202"
    },
    {
        "author": "宋庠",
        "paragraphs": [
            "初免鴻樞任，無庸白髮身。",
            "衰年雖去國，榮路尚妨人。",
            "官借荀池舊，恩加漢節新。",
            "鳴鐃先繡幰，彀騎挾朱輪。",
            "梁雪初收臘，滎波漸溢春。",
            "且持寬大詔，行及勸耕民。"
        ],
        "title": "出都赴鄭作",
        "id": "01348ddc-8afa-4657-adf7-34a0f75a40d1"
    },
    {
        "author": "宋庠",
        "paragraphs": [
            "盛節嚴周配，宏模軼漢儀。",
            "還因大庭敞，就展合宮祠。",
            "揆序乘霜籥，涓辰襲寶龜。",
            "重檐開䆗窱，綴牖列參差。",
            "蒼邸尊圓覆，嘉牲接厚祇。",
            "五精均帝饗，三聖侑靈嬉。",
            "備物先昭德，長言各奏詩。",
            "美光浮羽戚，休氣冒尊彝。",
            "虛次天彌健，還衡斗輒隨。",
            "禮成無墜典，神醉答繁釐。",
            "解作初占雨，恩濃遂浹肌。",
            "歡心偕岳抃，赦驛與星馳。",
            "載瑞催麟筆，包鋒促虎皮。",
            "具臣何以報，拜首百工熙。"
        ],
        "title": "明堂大饗慶成奏御",
        "id": "135d743d-1b09-4bad-88df-83001d823280"
    },
    {
        "author": "宋庠",
        "paragraphs": [
            "冠蓋山川舊，星灰五載餘。",
            "辭榮唐院使，麾守舊尚書。",
            "弓影臨觴悟，舟心觸物虛。",
            "塵埃題宇壁，汙潦汎杯渠。",
            "世事多榮悴，天均任慘舒。",
            "交情非苟合，筆力自雄攄。",
            "蒲坂軍旄重，河橋驛轍疏。",
            "歸耕年漸逼，鄉思滿柴車。"
        ],
        "title": "次韵和州府吳大資病愈後見寄之作",
        "id": "547227cb-9688-4fe7-8805-d1fd6f5e5796"
    },
    {
        "author": "宋庠",
        "paragraphs": [
            "林下一逢迎，幽人此養生。",
            "歌嬉入堯壤，種樹漏秦坑。",
            "歲晏農囷實，賓歡野饌盈。",
            "松黄浮晚酒，薇葉芼晨羹。",
            "霜樹榴房綻，陽畦藥甲榮。",
            "歸軒且莫駕，孤月在山楹。"
        ],
        "title": "訪李生郊居",
        "id": "90300b65-4813-4f21-844a-d87db8b15ba5"
    },
    {
        "author": "宋庠",
        "paragraphs": [
            "積德皇階厚，詒孫寶訓長。",
            "祺宮前祝祉，猗殿此開祥。",
            "即夕銅吹律，先時日抱光。",
            "由來七鬯主，更重室家王。",
            "瑞莢隨辰滿，仙蘭備浴芳。",
            "已知周卜永，方驗宋宗彊。",
            "京甸歡餘霈，宸帷溢慶觴。",
            "史臣雖弱翰，行及紀元良。"
        ],
        "title": "皇子慶誕奏御",
        "id": "ab8a7836-82a6-4a23-aa1a-a051c8bbcc94"
    },
    {
        "author": "宋庠",
        "paragraphs": [
            "泱漭朝雲簇，凄迷暮澍繁。",
            "光生斷冰水，色暗夕陽原。",
            "牧㹀隨歸笠，棲雞占鑿垣。",
            "雲輜寒未發，鴻弋暝逾喧。",
            "庭狹坳堂隘，簷高綆溜翻。",
            "泥塗采薪徑，煙火緯蕭門。",
            "桂偃幽巖蓋，蘭滋舊畹根。",
            "撫柯兼擷秀，併是憶王孫。"
        ],
        "title": "初春宿雨",
        "id": "e2a491ed-ced3-4de2-ac2b-61d6ab21a4a7"
    },
    {
        "author": "宋庠",
        "paragraphs": [
            "霜月兼寒雨，高齋伴寂寥。",
            "已能陰漠漠，更自韵蕭蕭。",
            "宮迥天低闕，津長霧失橋。",
            "蘆灰迷桂暈，梁屋掩霞朝。",
            "煙重蘭摧葉，風凄柳勁條。",
            "遠沉緱鶴唳，輕送洛鴻飄。",
            "甕圃應餘汲，芝巖定長苗。",
            "有人思舊隠，歸駕不須招。"
        ],
        "title": "洛城秋雨",
        "id": "980b0d93-2dc8-4f34-be0b-f2b5199848bd"
    },
    {
        "author": "宋庠",
        "paragraphs": [
            "協氣流羣卉，華芝茂禁庭。",
            "蟺蜎蔽珍搆，囷蠢合祥經。",
            "霞彩滋瓊理，雲葩矗蓋形。",
            "周仁慚道葦，堯德讓階蓂。",
            "被曲宸章爛，傳芳信策青。",
            "從臣叨寓目，歡意浹三靈。"
        ],
        "title": "從幸化誠殿觀芝草奏御",
        "id": "0a000145-ab97-487e-ad43-a49522f5739f"
    },
    {
        "author": "宋庠",
        "paragraphs": [
            "曩聖勤周日，虛懷軫睿思。",
            "方圖天輯命，詎恤食踰時。",
            "坐誡繁機壅，居忘側景疲。",
            "眷賢資德飽，詢善慰調饑。",
            "事帝心還小，康功服更卑。",
            "巍巍七百祚，歸報諒由斯。"
        ],
        "title": "崇政殿試御試貢士中昃不暇食因私賦",
        "id": "437e1111-feb7-44ca-9a04-c334c207c35b"
    },
    {
        "author": "宋庠",
        "paragraphs": [
            "遥羨西溪境，鳴笳從賞頻。",
            "蒲蓮應得地，魚鳥更留人。",
            "樹密藏川雨，隄長截路塵。",
            "清移嚴瀨月，歡陋習家春。",
            "按曲吳歈伎，酬篇禊帖賓。",
            "太平三輔樂，須信屬才臣。"
        ],
        "title": "寄題滑臺龍圖梅君新作西溪",
        "id": "94412191-6049-469a-9100-b7ec63c1fe8d"
    },
    {
        "author": "宋庠",
        "paragraphs": [
            "靈囿先春啟，聯跗應候開。",
            "根隨一元毓，瑞協兩宮來。",
            "吐艷迎丹旭，揚芬散薄埃。",
            "歛煙交鈿合，側露並霞杯。",
            "耀彩珠翻樹，薰空蕙借煤。",
            "化工殫巧意，不爲翦刀催。"
        ],
        "title": "奉詔賦後苑諸殿牡丹",
        "id": "6654f4b2-0292-47c8-b6fd-a3a8a13d7d30"
    },
    {
        "author": "宋庠",
        "paragraphs": [
            "總轡出西坰，寥寥旭宇明。",
            "叢岡森地秀，飛塔恍神行。",
            "惠味霑仙露，疲心識化城。",
            "遠香來不斷，空梵過猶清。",
            "坐惜忘機晚，居慚緤組榮。",
            "撫懷今古恨，高世友僚情。",
            "顧慕羣芳歇，徘徊極野平。",
            "低雲參駐蓋，寒木隠前旌。",
            "風轉松添韵，霜餘菊挫英。",
            "碧垂天勢匝，紅上日華輕。",
            "壘廢麏䴥樂，池荒雁鶩鳴。",
            "宮垣除濞國，臺址畏軒兵。",
            "勝踐欣同適，沈憂悔自嬰。",
            "理融無物我，神照罷將迎。",
            "絢藻春供麗，投珍佩合聲。",
            "莫嗤三嘆拙，聊謝兩心傾。"
        ],
        "title": "遊大明寺",
        "id": "6f21c8b9-02cf-45b5-baf8-dcd79bd037ea"
    },
    {
        "author": "宋庠",
        "paragraphs": [
            "黼座披天幄，朝簪集玉除。",
            "人來重塞表，年是上皇初。",
            "萬岫移神島，千門敞徼廬。",
            "春雲低借幕，瑶斗近臨車。",
            "露渥仙杯溢，風和法曲徐。",
            "劍丸爭獻巧，橦索競凌虛。",
            "老柘優詞麗，交竿舞態舒。",
            "盤豐行炙數，冠重賜花餘。",
            "瑞境儀韶鳳，歡心在鎬魚。",
            "太平同樂意，應有史臣書。"
        ],
        "title": "正月四日侍宴紫宸殿契丹使預會",
        "id": "c6c63e7e-2225-4d15-b126-a7b30f5e6745"
    },
    {
        "author": "宋庠",
        "paragraphs": [
            "臘破寒猶在，春融氣已回。",
            "千祥隨寶勝，萬壽入天杯。",
            "燕駿戎輸賮，虞韶律應灰。",
            "樓前風著柳，殿裏雪裝梅。",
            "妙戲魚龍出，歡心鳬藻催。",
            "欲知邦好永，奕世會鈞臺。"
        ],
        "title": "季冬立春日侍宴垂拱殿契丹使預會",
        "id": "04ad7fcb-aafa-4a2c-a59f-d8d1141c261e"
    },
    {
        "author": "宋庠",
        "paragraphs": [
            "曠蕩三河闊，東西二室連。",
            "埋雲峰樹短，抱日嶺霞鮮。",
            "黛壓周南野，嵐薰鞏右天。",
            "崢嶸元氣外，磅礴太虛前。",
            "斜麓橫包壑，傾崖碧逗煙。",
            "巢荒堯客隠，笙斷洛儲仙。",
            "夙尚臨風結，幽懷傃里縣。",
            "功名青史後，才器散樗邊。",
            "整頓登山屐，簽題煉藥篇。",
            "采芝應有路，種玉得無田。",
            "喻指存真契，如灰息世緣。",
            "寄聲鸞鶴侶，千載共來旋。"
        ],
        "title": "郡樓望嵩少作",
        "id": "0a29b5a1-f58e-4a79-81ec-110e292cb923"
    },
    {
        "author": "宋庠",
        "paragraphs": [
            "詔蹕承冬令，郊畿闢狩場。",
            "鈎陳來作衛，袀服正騰裝。",
            "表野千旌合，舒圍萬騎張。",
            "清塵風效職，捧轡日呈祥。",
            "寶畤遥驚翟，天弧即射狼。",
            "林空平陸險，雲斷見鷹揚。",
            "猛圈聊夸漢，恩羅遂祝湯。",
            "數功浮白飲，均惠割鮮嘗。",
            "別苑黄山外，仙城北斗傍。",
            "輔臣忠力盛，餘思滿雕章。"
        ],
        "title": "和參政丁侍郎從駕出獵",
        "id": "a43872a4-88ab-4490-9bfc-cc06a57e4c0b"
    },
    {
        "author": "宋庠",
        "paragraphs": [
            "昔人三十二，已賦二毛悲。",
            "況乃踰强仕，何能怨始衰。",
            "星星簪外出，冉冉鑑中垂。",
            "顔負前丹渥，心驚故石移。",
            "袁公憂漢室，蜀客問湘纍。",
            "此際重搔首，孤懷君詎知。"
        ],
        "title": "見白髮有感",
        "id": "883c632c-4439-4485-810c-0e1a85342514"
    },
    {
        "author": "宋庠",
        "paragraphs": [
            "噫氣含朝籟，離星動夕躔。",
            "威靈隨漢筑，煦嫗上虞弦。",
            "清拂蘭臺客，徐飄鄭圃仙。",
            "來應憑虎嘯，去不待蛇憐。",
            "塞外凄天馬，林端飽露蟬。",
            "入松和韵古，轉蕙逐光妍。",
            "黄落汾睢地，悲歌易水天。",
            "如何箕潁上，獨取一飄捐。"
        ],
        "title": "賦風",
        "id": "f2d10174-e8bb-47a9-ba08-5367510908e7"
    },
    {
        "author": "宋庠",
        "paragraphs": [
            "夕霧休殘雨，霏霞側半輪。",
            "溪河雖早夏，隴麥尚餘春。",
            "灰月收全暈，泥龍落故鱗。",
            "高花樹端濕，芳篠籜梢新。",
            "雷去壺猶電，風來扇未塵。",
            "橫琴聊坐嘯，何必墊游巾。"
        ],
        "title": "新晴",
        "id": "b22b0595-79cd-4076-bbc1-281f86e5e8f8"
    },
    {
        "author": "宋庠",
        "paragraphs": [
            "河洛成冰候，關山欲雪天。",
            "寒燈隨遠夢，殘曆卷流年。",
            "杯共芳醪凍，簪依短髮偏。",
            "毫釐九牛畔，頭角兩蝸前。",
            "冶外金休躍，山阿溜或穿。",
            "飄人誰怨瓦，使鬼尚須錢。",
            "招隠芝巖路，盟真玉笈篇。",
            "何當坐清潁，閒洗世中緣。"
        ],
        "title": "大寒夜坐有感",
        "id": "e78769e2-1ae7-4f8e-95cf-7912135184db"
    },
    {
        "author": "宋庠",
        "paragraphs": [
            "聞有滄洲尚，時時清洛濱。",
            "烟波能弄檝，沙鳥不驚人。",
            "佛髻寒排岫，星橋晚跨津。",
            "湍鳴知亂石，漪碎覺跳鱗。",
            "玉匕停餘劑，華纓濯故塵。",
            "今無李元禮，仙袂許誰親。"
        ],
        "title": "留臺吳侍郎時泛小舟臨玩清洛輒成拙詩奉寄",
        "id": "831cc2fd-066c-4df9-83cb-fcd0c0b7ebea"
    },
    {
        "author": "宋庠",
        "paragraphs": [
            "舊節雖龍忌，中都富物華。",
            "有行官戶柳，無數苑牆花。",
            "飲市喧銀管，優場隘幰車。",
            "街塵盤馬燥，樹日鬭雞斜。",
            "蹋鞠將軍第，吹簫貴主家。",
            "金丸隨落宿，絲障亂朝霞。",
            "水暖船爭旆，風長鼓應笳。",
            "池邊人酩酊，殿裏客伊亞。",
            "畫卵賓盤盛，香糜賜品嘉。",
            "只應王澤厚，行樂徧天涯。"
        ],
        "title": "輦下寒食",
        "id": "114350f0-2464-487d-9cfa-08a2f0529957"
    },
    {
        "author": "宋庠",
        "paragraphs": [
            "解選幽棲地，園居壓野開。",
            "清風無近至，雙派即同來。",
            "度彴幽人屐，臨渠醉客杯。",
            "倒根檉擁岸，初籜筍穿苔。",
            "溪石行堪釣，沙鷗已罷猜。",
            "宵游應更好，長負月徘徊。"
        ],
        "title": "過留臺吳侍郎新葺菜市小園",
        "id": "83c33ca4-8288-4eb0-adb3-1366d61d970c"
    },
    {
        "author": "宋庠",
        "paragraphs": [
            "節物過芳苞，幽奇勝近郊。",
            "先秋蟬棄甲，背歲鵲營巢。",
            "池小萍周岸，筠低露泣梢。",
            "摽梅資宴豆，賜臛佐晨庖。",
            "夕塢禽聲亂，芳蹊屐齒交。",
            "茂叢羅宅菊，長柄庾園匏。",
            "尸竊虞官謗，嘉肥愧遯爻。",
            "披襟時一至，未塞學心茅。"
        ],
        "title": "小園",
        "id": "48e95bbb-2004-473b-bf8e-b1a566b47a0b"
    },
    {
        "author": "宋庠",
        "paragraphs": [
            "使節馳羣望，神休答帝祈。",
            "同雲先北合，餘霰遂西飛。",
            "近野銀開界，遥山玉吐輝。",
            "梅飄知臘破，絮舞誤春歸。",
            "謝市人驚麵，曹風客比衣。",
            "稍添波面白，併作土膏肥。",
            "苑闊沈蒼霧，川明失素磯。",
            "獵場漫獸迹，農畝罷民欷。",
            "興覺龍沙接，寒將裸壤違。",
            "光迷梁日曉，潤息甕畦機。",
            "仙氅誰連袂，幽蘭更撫徽。",
            "恐應緣麗唱，歡意徹天扉。"
        ],
        "title": "次韵和吳侍郎佳雪應祈豐年有望",
        "id": "0a5d97d0-e8fa-497a-8540-883ba3f53481"
    },
    {
        "author": "宋庠",
        "paragraphs": [
            "上衮躬祠節，鳴騶出禁城。",
            "傅霖前灑潤，堯壤徧深耕。",
            "野色華兼實，歡謠斷復賡。",
            "民依大鈞播，政絕侈心萌。",
            "秋斂蠲徭版，鄉酺竚醉罌。",
            "露黄開徑菊，霜紫落園荆。",
            "蹲芋連區熟，飴荼蔽隰榮。",
            "日圍銜漢苑，天極抱秦京。",
            "聖旦千齡會，時功萬寶成。",
            "福釐前席問，元首載歌明。",
            "亮采神龜合，摛文瑞鵲驚。",
            "徒慚下里曲，仰頌泰階平。"
        ],
        "title": "次韵和張丞相攝南郊喜王畿大稔",
        "id": "677da70a-c4a5-4b7d-a0c2-029895b528da"
    },
    {
        "author": "宋庠",
        "paragraphs": [
            "祕苑羣芳歇，仙橙瑞實黄。",
            "根非淮枳變，味冠禹苞嘗。",
            "宮掌遥分露，卿雲別護霜。",
            "金垂枝杪重，星隠葉中光。",
            "土效無偏色，天吹不斷香。",
            "臨觀回羽葆，交薦佇瑶觴。",
            "給客誰矜蜀，論都謾記穰。",
            "堯仁均異賜，休氣滿簪裳。"
        ],
        "title": "從幸翠芳亭觀橙",
        "id": "5f371bcf-e06d-4e0a-a4c4-e3146295c7a9"
    },
    {
        "author": "宋庠",
        "paragraphs": [
            "武節遵時訓，神鑣御素秋。",
            "天風掃閶闔，星氣射旄頭。",
            "士肅先庚令，民歡載路謳。",
            "雷車翻藺石，蝱矢裂熊侯。",
            "旍首疏千隊，金聲勒萬騶。",
            "較能觀樹槊，超力賞亭樓。",
            "爽氣生威武，皇歡入宴羞。",
            "垂紳參注靺，凱樂間鳴球。",
            "雲夢誰夸獵，岐陽枉議蒐。",
            "欲知神武世，七德共凝猷。"
        ],
        "title": "從幸飛山教場閱武奏御",
        "id": "f7d88808-321b-48d2-ba28-c100267ac1a1"
    },
    {
        "author": "宋庠",
        "paragraphs": [
            "顥印傳侯刻，圯編翊帝圖。",
            "還生王國佐，來煥泰階符。",
            "瑞紱雙嬰觡，祥蓬四射弧。",
            "從龍參震邸，附鳳入星樞。",
            "嗣正調元席，宏開造物爐。",
            "儀刑瞻魏采，勵翼矢臯謨。",
            "穆穆資同體，拳拳避碩膚。",
            "誠雖貫霜雪，誡甚勒盤孟。",
            "師石岡爲壽，仙春道有腴。",
            "欲知難老意，八柱與天俱。"
        ],
        "title": "集賢張相國誕辰頌德十韵",
        "id": "bb5efcb9-6c21-4ed0-8b4d-b6debb44305e"
    },
    {
        "author": "宋庠",
        "paragraphs": [
            "帝業資寅亮，鴻鈞翊太寧。",
            "天開釣璜胄，家襲降崧靈。",
            "復九萌陽管，生三瑞砌蓂。",
            "毓賢茲表日，衛世遂傳經。",
            "覽德重光旦，參機茂宰庭。",
            "羣生倚舟檝，萬化入丹青。",
            "坐納藏山史，追論象服刑。",
            "前籌罄中悃，吉棟石基扃。",
            "國竚汾陽考，人祈衛武齡。",
            "孤心知所嚮，帝座六符星。"
        ],
        "title": "參政東平侍郎誕辰紀德",
        "id": "4843a8a6-6308-41da-a7aa-16e48c8b12c4"
    },
    {
        "author": "宋庠",
        "paragraphs": [
            "舊學開宏構，斯文聳奧區。",
            "由來漢丞相，善教魯諸儒。",
            "自昔升堂訓，于今避席趨。",
            "照函經滿帙，繪壁禮成圖。",
            "集講占庭鱣，懷賢詠谷駒。",
            "道存終拾芥，聲濫或逃竽。",
            "一簣宜無止，連城莫自沽。",
            "育材真孟樂，希聖乃顔徒。",
            "寸晷堪輕璧，繁英慎奪朱。",
            "霧蒸還作市，風至即名雩。",
            "曉圃林如泮，春郊水是洙。",
            "從茲弦誦地，不復歎榛蕪。"
        ],
        "title": "故相國沂公建設學官實寵茲土近聞生徒寖盛姑復慰懷因成拙詩一章奉呈州學官因以勉導來者",
        "id": "617b89ab-2644-4e1b-b29c-f0465d8fe55a"
    },
    {
        "author": "宋庠",
        "paragraphs": [
            "睿覽凝星璧，才儒集露門。",
            "披經窮魯記，摘句辯堯言。",
            "曩例褒成衮，先猷化啟源。",
            "香雲收寶袠，甘醑灧慈樽。",
            "飾喜韶音縱，均和玉色溫。",
            "史臣叨偉觀，炙行願殫論。"
        ],
        "title": "講讀春秋徹篇侍宴崇政殿奏御",
        "id": "dd4da86b-59b3-4fbe-8c16-a145931a0bf9"
    },
    {
        "author": "宋庠",
        "paragraphs": [
            "帝闕開金狄，仙輿下玉京。",
            "建春天上斗，不夜海邊城。",
            "佛火依山出，星榆夾道明。",
            "清塵隨漢蹕，紫氣護軒營。",
            "皓月樓前近，鮮風仗裏經。",
            "煙雲供瑞色，簫鼓獻歡聲。",
            "梵宇千花落，祠光衆雉驚。",
            "宸儀收寶扇，台座冠朝纓。",
            "客守宮門燎，鷄傳徼署更。",
            "皇杯頻矚勸，應爲泰階平。"
        ],
        "title": "正月望夜侍宴宣德門呈昭文富丞相",
        "id": "4e3a4b24-6fcb-485d-8d2a-256e66925765"
    },
    {
        "author": "宋庠",
        "paragraphs": [
            "令月開真館，宸游薄太霄。",
            "躬行原廟禮，更作蕊宮朝。",
            "寶扇森排羽，仙輪恍御飈。",
            "霞觴浮桂液，瓊饌薦芝苗。",
            "日霽樓先曉，天深樹不凋。",
            "繁禧將浩劫，世世會楊寥。"
        ],
        "title": "下元日扈蹕朝拜景靈宮",
        "id": "00d1c23b-8c4d-46e1-8eac-d4ce55420bfc"
    },
    {
        "author": "宋庠",
        "paragraphs": [
            "溽暑南方候，貞光大火天。",
            "流金空畏日，墮水忽驚鳶。",
            "掌露凉難挹，心瓜疾未蠲。",
            "鵩妖卑濕地，魃虐藴隆年。",
            "虛谷全收籟，焦原欲出烟。",
            "洪爐方扇物，何處預陶甄。"
        ],
        "title": "苦熱",
        "id": "dd26f759-83b5-48eb-b4d3-9c66a0a75cb2"
    },
    {
        "author": "宋庠",
        "paragraphs": [
            "秘苑儀星地，羣英得雋年。",
            "飛緌鯨浦右，供帳斗城偏。",
            "表道槐陰直，凌氛柞影圓。",
            "叢楹開玉宇，華組會瓊筵。",
            "湛湛融君渥，渠渠奬士賢。",
            "銀璫尊右席，綠幘佐雙籩。",
            "飾喜優坊伎，均恩醵禮錢。",
            "沼浮澠酒淥，坻聚舜庖羶。",
            "場迥歌聲合，風迴舞節妍。",
            "柳疑添紺幄，鸚解啄鳴弦。",
            "臣藿心傾日，需雲象在天。",
            "綈囊齎睿什，鈿軸照儒篇。",
            "寶思垂霓爛，歡聲抃岳傳。",
            "珍臺紛蹇産，翠氣浩宛延。",
            "池訝陽烏浴，橋疑漢鵲填。",
            "千夫拔河索，三令奪標船。",
            "帳殿滄波匝，鉤梯複道連。",
            "瑶甍軒鳳羽，雲島壓鼇顛。",
            "犧觡馴靈囿，天麰蔽大田。",
            "江頭拔蘭紫，林下摘櫻鮮。",
            "玉藻初盈沼，神芝欲冒廛。",
            "陽溝連禹洫，陰石駭秦鞭。",
            "冰靜恩魚出，園空瑞鵠旋。",
            "繚垣包井落，別渚上風烟。",
            "金埒爭鑣地，珠翳射雉阡。",
            "去輜雷遠陌，歸袂藻平川。",
            "乍集儲胥外，還經馺娑前。",
            "子雲嗟寂寞，無思狀甘泉。"
        ],
        "title": "庚午春觀新進士錫宴瓊林苑因書所見",
        "id": "356be805-5386-4a2f-920d-79be79cde2a4"
    },
    {
        "author": "宋庠",
        "paragraphs": [
            "薰序更朱籥，宵弦落翠蓂。",
            "人同散騎直，天與大夫醒。",
            "鞅掌曹留事，羈孤坐刻銘。",
            "整冠誰辨謗，隠几獨忘形。",
            "夜色先歸樹，凉飈欲破櫺。",
            "鎖扉來疊鼓，卷幔入疏星。",
            "綷羽依枝倦，飛花墜席馨。",
            "憂沈雙蝶夢，病學一熊經。",
            "道有支離粟，心無屈曲屏。",
            "汰沙如未及，擬殺著書青。"
        ],
        "title": "初夏三司直宿",
        "id": "370a7748-6c2e-41b3-afbd-f1ca45ce544b"
    },
    {
        "author": "宋庠",
        "paragraphs": [
            "繁霧乘陰結，寒英匝宇飄。",
            "風催洛妃舞，春伴郢人謠。",
            "逗浦添珠媚，縈叢掩柳嬌。",
            "樓空先月白，野闊助天遥。",
            "稍傍魚冰合，還依雉隴銷。",
            "一樽無與晤，幽思滿蘭苕。"
        ],
        "title": "漢上春雪",
        "id": "1bada5c7-b897-4528-86d5-22d28d8c1f0a"
    },
    {
        "author": "宋庠",
        "paragraphs": [
            "曲密叢楹地，檀欒瑞植場。",
            "靈姿紛並秀，圓節儼相當。",
            "聯景知宗茂，同根識幹彊。",
            "翠浮睢苑日，寒待帝園霜。",
            "合響天供籟，分枝玉薦蒼。",
            "即看蕃寶實，儀鳳就徊翔。"
        ],
        "title": "從幸儀鳳閣觀雙竹奏御",
        "id": "139dbffd-c640-4231-b47c-75c20f722f06"
    },
    {
        "author": "宋庠",
        "paragraphs": [
            "久貳甘泉計，新陪丹府游。",
            "天深巢鶠閣，地重鑿龍州。",
            "驅弩軍裝盛，依蓮客藻遒。",
            "別魂驚黯黯，循政佇優優。",
            "舊畤連睢遠，長汾抱晉流。",
            "劭農知俗美，虞畔記耕疇。"
        ],
        "title": "送司馬待制守河中",
        "id": "5c2ea62a-426d-4b67-a480-bc910608fda3"
    },
    {
        "author": "宋庠",
        "paragraphs": [
            "晝訪殊無補，晨趨敢憚勞。",
            "官班唐內使，文牘漢諸曹。",
            "公吏何嘗案，邊兵久罷鏖。",
            "驛沈書插羽，朝絕法吹毛。",
            "殿樹秋陰薄，仙盤旭景高。",
            "君恩如許重，聊此戴山鼇。"
        ],
        "title": "夙退禁廬",
        "id": "73ee4096-4d23-4a6f-a302-c9debb7c3752"
    },
    {
        "author": "宋庠",
        "paragraphs": [
            "先烈光朝右，英才出慶餘。",
            "公卿太丘世，父子馬談書。",
            "首牘標宸藻，聯篇敘禁廬。",
            "摛華毛得鳳，刊畫魯無魚。",
            "當備芸籤目，俄光甕牖居。",
            "漢家求異說，高致掩虞初。"
        ],
        "title": "度支蘇員外耆以再續翰林志見遺輒成酬贈",
        "id": "275b826c-ec9e-4d70-b697-df2db32ada19"
    },
    {
        "author": "宋庠",
        "paragraphs": [
            "寶剎翔鴛地，靈祠刻鹿門。",
            "天風奏林籟，海日破巖昏。",
            "轉眩三休閣，莊嚴兩足尊。",
            "峰回徒覺秀，瀑遠不知源。",
            "花拂談經席，蓮沈記漏盆。",
            "道場欣象伏，心境息猿奔。",
            "逗理機如電，觀空性復根。",
            "三車俱有路，何處駐歸轅。"
        ],
        "title": "宿鹿門寺",
        "id": "8bf7c765-584e-4e04-b3c4-151dd7ab2456"
    },
    {
        "author": "宋庠",
        "paragraphs": [
            "右輔朱轓守，南宮革履臣。",
            "孤螢難助日，病木獨依春。",
            "暗懦疑蛇客，愚忠數馬人。",
            "誰知溫省樹，自誡魯堂紳。",
            "監令車中席，江山扇外塵。",
            "何當能浼我，初不彊均茵。",
            "事往方成悔，猜除且瑩神。",
            "由來矜百鍊，從此惜千鈞。",
            "素髮慚華冕，虛舟謝要津。",
            "洗心良有謂，佞佛不無因。",
            "案上仙書{冫弓}，齋中梵㲲巾。",
            "更須窮僻地，香火報昌辰。"
        ],
        "title": "自訟一首",
        "id": "710f6dd6-494b-4124-88c4-b9a1dcd8fc4d"
    },
    {
        "author": "宋庠",
        "paragraphs": [
            "陽燎修鴻報，齋居祓至誠。",
            "還登八觚畤，親用一元牲。",
            "瑞月隨黄屋，鮮雲抱紫營。",
            "天香浮玉帛，霄籟避咸英。",
            "陟配文交舉，來同福備成。",
            "均休敷愷澤，冠朔讓尊名。",
            "喜動吹莩氣，歡流浹宇聲。",
            "空參堯壤末，試頌泰階平。"
        ],
        "title": "郊報紀事奏御",
        "id": "35d15beb-c565-4a75-b259-03ff81424bb6"
    },
    {
        "author": "宋庠",
        "paragraphs": [
            "帝揆三微曆，郊嚴七里壇。",
            "對修清廟饗，來接上神歡。",
            "閶闔開金狄，鉤陳扈玉鑾。",
            "軒游葩蓋密，漢兆紫營寬。",
            "電策千騶躍，雲柯萬戟攢。",
            "清塵風命伯，占表日名官。",
            "瑞羽叢齋邸，仙瓊飲露盤。",
            "啟毛牲辨栗，啐爵醑浮蘭。",
            "合樂迎天籟，高煙破夕寒。",
            "六飛回左御，雙闕敞南端。",
            "雍鷺翔賓紱，星鷄集赦竿。",
            "即時恩作解，先此化勝殘。",
            "善頌康衢溢，鴻名寶牒刊。",
            "貢圖包禹計，王業詠豳難。",
            "戶有更錢復，朝無賞印刓。",
            "史臣叨從祀，宣美愧濡翰。"
        ],
        "title": "大禮慶成",
        "id": "a4a5dab2-de76-4ba1-964f-5c2824d1c5da"
    },
    {
        "author": "宋庠",
        "paragraphs": [
            "秋水清能淺，秋聲斷復尋。",
            "衰荷欹似扇，新菊碎于金。",
            "匏熟猶垂格，藤乾倒附林。",
            "日光寒轉淡，山色遠彌深。",
            "索索羣芳歇，幽幽妙慮沉。",
            "薄言謝病晚，悵望丘中琴。"
        ],
        "title": "後園秋物",
        "id": "ca1f917e-c3a8-4580-b6a7-0891d85a46dc"
    },
    {
        "author": "宋庠",
        "paragraphs": [
            "寶鑑鸞沉影，仙軿鳳翼輈。",
            "腰輕時待舞，眉細不藏愁。",
            "洛館迷羅襪，秦桑露桂鉤。",
            "電微開笑靨，珠滑入歌喉。",
            "百子宮池暮，千絲越網稠。",
            "生香徒辟惡，纖草未蠲憂。",
            "燭短鴛鴦被，更闌翡翠幬。",
            "月寒喧藥杵，海闊漾霞舟。",
            "公子常逢燕，星姬鎮問牛。",
            "彫胡容一薦，溝水自分流。"
        ],
        "title": "寶鑑",
        "id": "04bafd5e-0dab-498f-b048-404d073d6017"
    },
    {
        "author": "宋庠",
        "paragraphs": [
            "久覺宦情薄，何堪星歲徂。",
            "冰魚寒不動，沙鶴晚相呼。",
            "日短揮戈舍，天閒造物爐。",
            "河澄諸浦涸，山禿萬林枯。",
            "感爲中來遠，心因不倚孤。",
            "虛名三品祿，懦政五州符。",
            "稷契熙媯祚，蕭張翼漢圖。",
            "曩賢真命世，今忝劇非夫。",
            "狐偃腥臊肉，隨何腐爛儒。",
            "是非均一馬，多少任雙鳬。",
            "念老歸歟嘆，銘恩蕞爾軀。",
            "風聲猶栗烈，酒意近屠蘇。",
            "薛縣能琴客，桓家善笛奴。",
            "歌吟聊自適，何必矢嘉謨。"
        ],
        "title": "河上歲晏",
        "id": "433e5d32-f366-4fe7-8184-71bf409d5152"
    },
    {
        "author": "宋庠",
        "paragraphs": [
            "釐席思賢久，公車下詔新。",
            "金酬燕市骨，蒲裹漢家輪。",
            "署行鄉論秀，觀光國有賓。",
            "臺招能賦客，關識賣符人。",
            "三府催偕計，諸儒待聘珍。",
            "掞天持筆距，連袂照袍銀。",
            "丹穴皆來鳳，靈淵羣躍鱗。",
            "請行多下客，答策有平津。",
            "榮路爭高足，孤生最濫巾。",
            "一鳴方及旦，六律肯遺春。",
            "類鵠猶煩刻，成龍不懼真。",
            "縱無清夜誦，猶繼壤歌民。"
        ],
        "title": "詔下有感",
        "id": "93b02cb8-cd93-464d-9a82-74e682e7e4de"
    },
    {
        "author": "宋庠",
        "paragraphs": [
            "世有生賢運，人歸得性場。",
            "朝端慕安石，民里祝庚桑。",
            "蛇影逢真悟，龜靈取數長。",
            "仙畦種芝圃，佛室雨花牀。",
            "寄傲多行樂，觀心或坐忘。",
            "柳溪能作瞑，竹塢別供凉。",
            "慧露霑僧飯，幽霞照客觴。",
            "臯夔真有自，箕潁更相望。",
            "留務尊臺簡，私游費橐裝。",
            "側聆圖任切，安得久彷徉。"
        ],
        "title": "次韵和吳侍郎自號樂城居士",
        "id": "45c21a60-e623-43c0-904c-ada02617ef8a"
    },
    {
        "author": "宋庠",
        "paragraphs": [
            "孝饗邦儀重，親祠祏室開。",
            "推尊二祧合，獻力九賓來。",
            "寶蔡前涓日，祥霙近弭災。",
            "鈎陳嚴法仗，綿蕝謹容臺。",
            "祓坐皇爲邸，登車斗轉魁。",
            "三辰隨藻衮，百末湛雲罍。",
            "徧祼靈心像，終歌帝祉隤。",
            "華紳紛嶽抃，端闕儼天回。",
            "蠅筆言絲慎，雞場赦鼓催。",
            "好生先祝網，作解遂成雷。",
            "賁有戔丘帛，刑無棄道灰。",
            "須知蒙福意，萬事入康哉。"
        ],
        "title": "祫饗禮成",
        "id": "79ba43a2-5d47-4ba6-a331-305dee191047"
    },
    {
        "author": "宋庠",
        "paragraphs": [
            "誰謂留都劇，翻同小隠年。",
            "沐頭休吏日，閉閣讀書天。",
            "竹町能依沼，山樓解納煙。",
            "癭牀閒擁腫，茅棟自連蜷。",
            "岸闊沙留鳥，波平樹繫船。",
            "雨荷朝橐重，霜果佛脣鮮。",
            "玉甃浮杯地，冰涵給釀泉。",
            "處陰靈蔡老，背塢晚䴥眠。",
            "弈思纔知路，琴歡肯要弦。",
            "扇聲方樾外，屐齒野橋邊。",
            "宮鑰雖尸寵，巖廊合避賢。",
            "有恩淪骨髓，無術效埃涓。",
            "圭祀田供粟，公餐月費錢。",
            "不知瓜代滿，癡尹戀山川。"
        ],
        "title": "西都官屬咸備尹政得以仰成暇日池圃便同塵外因書所見以志一時之幸仍以東園吏隠命篇云",
        "id": "9a87b3df-fce0-424f-9f14-eb488c7bb2df"
    },
    {
        "author": "宋庠",
        "paragraphs": [
            "上月神燈節，年康警蹕游。",
            "蒲池渭陽廟，銀闕海中洲。",
            "羽扇排雲出，飈輪抱日流。",
            "徧升均瑞祝，合宴寵靈休。",
            "畫扆霞明坐，春山彩作樓。",
            "鸞歌參帝樂，麟脯助皇羞。",
            "斟酌堯衢飲，驚呼漢殿優。",
            "天襟知衆樂，處處駐宸斿。"
        ],
        "title": "正月望日車駕謁會靈觀置酒祝禧殿",
        "id": "1e61a455-4f22-46f5-a6b3-0000e83bb6e6"
    },
    {
        "author": "宋庠",
        "paragraphs": [
            "政革秦餘暴，文興漢德優。",
            "中經雖並集，逸典更旁求。",
            "使節褒遺訓，儒林補大猷。",
            "家無藏壁恨，人弭挾書憂。",
            "探穴資遐覽，燃藜竚對讎。",
            "因斯流略盛，終古冠緹油。"
        ],
        "title": "求遺書",
        "id": "d3cf54f7-0a6d-44b6-b9dc-ff0938d24361"
    },
    {
        "author": "宋庠",
        "paragraphs": [
            "磊落離幽壤，沈潜莫記年。",
            "支機形迥出，藴玉勢相連。",
            "空穴雲猶抱，坳紋溜欲穿。",
            "虎蹲休怯射，羊叱待逢仙。",
            "峭拔希千仞，參差異一拳。",
            "詎聞輕宋璞，可要逐秦鞭。",
            "翠峙晴軒影，寒生曉檻烟。",
            "到公棋未勝，張顥印虛傳。",
            "齊碣思閒館，圯橋意舊編。",
            "何當成五色，鍊質補媧天。"
        ],
        "title": "醜石",
        "id": "52fb1248-fb9d-435f-9eef-8d924d5dd5f1"
    },
    {
        "author": "宋庠",
        "paragraphs": [
            "雙樹遺真宇，青鴛切紫氛。",
            "路盤千嶺出，鐘逼九天聞。",
            "林影隨崖斷，泉聲遇石分。",
            "曉風先得日，春崦易藏雲。",
            "佛果當軒落，仙苗護砌薰。",
            "客塵聊自拂，稽首貝多文。"
        ],
        "title": "登龜山上方寺",
        "id": "273cd641-140d-4338-b7c9-910798b8d295"
    },
    {
        "author": "宋庠",
        "paragraphs": [
            "發策非鄉秀，瘝官玷郡聯。",
            "恩深育莪沚，技薄戴盆天。",
            "病骨三鍾粟，銛鋒一割鉛。",
            "懷能真鼫鼠，惜己甚寒蟬。",
            "吏笑移書卧，人譏面壁禪。",
            "曹符憂倥傯，邑教昧平鎸。",
            "席上巾釃酒，齋中易絕編。",
            "隙塵吹曉日，甕隧引春泉。",
            "戒養聊馨膳，將蕪敢命篇。",
            "區區犬馬志，何術謝陶甄。"
        ],
        "title": "官況",
        "id": "41fba425-d0ce-4c37-81b7-aaed031f73a1"
    },
    {
        "author": "宋庠",
        "paragraphs": [
            "秋宇霜華極，翻成暮雪飄。",
            "影迷霄桂滿，氣助海鐘調。",
            "梅蘤裝宮樹，蘆花著浦苕。",
            "喜延梁客酒，愁敝洛人貂。",
            "碧瓦千溝麗，銀塘一色消。",
            "雅篇工狀物，精思入參寥。"
        ],
        "title": "次韵和侍讀梅學士秋雪",
        "id": "7d0a1b74-81ad-47bc-bd7d-75bd32ba0312"
    },
    {
        "author": "宋庠",
        "paragraphs": [
            "芳歷崢嶸歲，平臺沆漭天。",
            "初驚飛礫集，坐覺雨花妍。",
            "未夜珠還乘，非春玉作田。",
            "何嘗甘絮後，正是占梅前。",
            "亂影都難擬，幽光只自鮮。",
            "辟寒金貯屋，障淖錦裁韉。",
            "回旋凌波舞，輕明飲露仙。",
            "去應迷粉水，來欲助瓊筵。",
            "有浦皆捐珮，何窗不列錢。",
            "幽蘭君自許，儂意怯么弦。"
        ],
        "title": "對雪有寄",
        "id": "5d3bb049-f929-4c59-bd99-9cfa8f9a2478"
    },
    {
        "author": "宋庠",
        "paragraphs": [
            "節晚雲雖暗，年豐氣自嘉。",
            "乘寒初集霰，向夕遂韜霞。",
            "緩舞先縈洛，妍歌不待巴。",
            "無聲來物表，一色共天涯。",
            "露失仙人掌，春驚驛使花。",
            "拂簾珠淅瀝，裝樹玉查牙。",
            "護石雲慚素，開樓月讓華。",
            "海邊鷗誤客，遼左鶴迷家。",
            "粉液塘冰厚，瓊苗隴麥斜。",
            "中邦盈尺喜，何必問龍沙。"
        ],
        "title": "郡齋對雪",
        "id": "86e9be5e-48e4-49f5-b5c4-a339a62070f7"
    },
    {
        "author": "宋庠",
        "paragraphs": [
            "節候春雖往，年華暑未殘。",
            "蓮香開佛座，竹老退劉冠。",
            "戲渚藏赬尾，鳴臯濯素翰。",
            "堇葵紅不一，蒲稗綠多端。",
            "宜物心無對，深根氣自完。",
            "功名俱畫餠，虛玷擁旄官。"
        ],
        "title": "夏日出池上",
        "id": "10796434-77c2-492b-9a42-9acbac8be0f8"
    },
    {
        "author": "宋庠",
        "paragraphs": [
            "禁籞含暉地，春英浥露天。",
            "萬柯蒸協氣，雙蘤應祥篇。",
            "傃日香彌酷，乘風艷欲然。",
            "聯葩宸屋外，交影帝觴前。",
            "詠掩華跗秀，名均紫脫妍。",
            "朝緌歌茂貺，聲冠億斯年。"
        ],
        "title": "清輝殿雙頭牡丹",
        "id": "d65e5436-b4df-4593-9704-54b4e9fd2b25"
    },
    {
        "author": "宋庠",
        "paragraphs": [
            "太宇星津曲，靈葩帝囿中。",
            "丹房忽三出，寶艷更雙融。",
            "采絢仙囊露，香翻沛筑風。",
            "柔祇寧愛寶，元化自爲工。",
            "草讓中唐瑞，蘭嗤下畹叢。",
            "甘泉宸象洽，無獨賦青葱。"
        ],
        "title": "瑶津亭同窠雙頭牡丹",
        "id": "ee73df31-64e0-45b2-a9aa-c104a0d0fcce"
    },
    {
        "author": "宋庠",
        "paragraphs": [
            "逢旦光華盛，登賢命數優。",
            "郎星太微後，史局道山頭。",
            "違咫堯心屋，疏藩禹貢州。",
            "使旟飛隼出，臺劄偃波留。",
            "舊賜薰蘭被，新裝彍弩騶。",
            "陝分歌召伯，屠餞寵韓侯。",
            "澤國龍爲節，桑郊鹿並輈。",
            "齋中無煨酒，鈴下識輕裘。",
            "鹵簿分賓帟，江山入宴樓。",
            "蜀波餘柹盡，楚野惡氛收。",
            "後乘追文學，先春召督郵。",
            "暫稽華黼賜，聊聽昔襦謳。",
            "父子雲屏隔，鹽梅寶鉉求。",
            "歸來循吏政，終古冠緹油。"
        ],
        "title": "送荆南李學士",
        "id": "21f303fd-a719-4db8-a30b-8abd26f95265"
    },
    {
        "author": "宋庠",
        "paragraphs": [
            "岑寂省廬幽，諸曹吏始休。",
            "空煙催樹晚，急雨借庭秋。",
            "暮影層波動，簷聲萬綆流。",
            "縹牆明疊蘚，坳徑聚浮漚。",
            "亂濕緣虛隙，微凉襲翠幬。",
            "拙艱兼寓直，潘鬢怯搔頭。"
        ],
        "title": "夏日對雨",
        "id": "bb623c21-ce9f-4888-aab7-7ab3e9497b44"
    },
    {
        "author": "宋庠",
        "paragraphs": [
            "宸扆尊農扈，滮池入禁廛。",
            "耨區周耜熟，分墢禹溝連。",
            "苒苒香塍色，油油瑞畝煙。",
            "弭災消暴蟘，迎稔嘒鳴蟬。",
            "國佇曾孫稼，天臨近署田。",
            "叨陪凝蹕賞，慚乏夢魚篇。"
        ],
        "title": "從幸親稼殿觀新秧稻奏御",
        "id": "c9414271-186b-4c8b-aac6-de6bcd3d3bd3"
    },
    {
        "author": "宋庠",
        "paragraphs": [
            "星紀吳開國，雲司漢望郎。",
            "新陪豹尾乘，便襲虎頭囊。",
            "竹箭分兵契，鍾官辦使裝。",
            "苑鶑留祖席，江鶴避歸檣。",
            "世往高臺露，春餘野徑香。",
            "欲知民樂意，訟樹接維桑。"
        ],
        "title": "送刑部葉郎中出牧姑蘇",
        "id": "632800bd-c257-46fc-b046-53748d508812"
    },
    {
        "author": "宋庠",
        "paragraphs": [
            "偶作城隅逝，居然物外期。",
            "林風瓢易覺，山雨石先知。",
            "藤老猶依格，溝斜更會池。",
            "看蟬琴誤曲，過樹路成歧。",
            "節近吹花酒，歡留敗襖棋。",
            "主人名族後，嘯竹客忘疲。"
        ],
        "title": "訪宋氏溪園",
        "id": "85114bec-ec59-46d4-a38f-5baf782cb03c"
    },
    {
        "author": "宋庠",
        "paragraphs": [
            "樸遬參邦彥，幽憂負主恩。",
            "投身采樵路，脫籍上車門。",
            "病肘垂楊老，塵眸覆鑑昏。",
            "於陵三咽味，楚澤九升魂。",
            "喘甚吳牛憊，名非衛鶴尊。",
            "簞瓢舍桑客，井臼寄孥村。",
            "引重繄心照，銜哀託涕痕。",
            "餘生何足問，姑學牧雞豚。"
        ],
        "title": "仲微殿丞以余多難退居洊貽誨問復緘新什以勉病軀扶力牽課聊抒謝懇",
        "id": "e2472b0b-287a-4568-9dd4-e98b3b1b419f"
    },
    {
        "author": "宋庠",
        "paragraphs": [
            "落落窮閻靜，蕭蕭晚歲昏。",
            "臣饑徒索米，童小未應門。",
            "清世爲塵誚，私家出沐恩。",
            "斗回非挹酒，天遠詎兼盆。",
            "腐爛翔鵷鼠，青黄斷木樽。",
            "容容誰覬福，栩栩自交魂。",
            "衰柳空烟穗，寒苔疊雨痕。",
            "鳴蛙沈故沼，噪雀戀空園。",
            "有客嘲黔突，無人賞負暄。",
            "終期六百石，初服卧丘樊。"
        ],
        "title": "秋日出沐感懷",
        "id": "58963165-8822-4d72-93d1-7539be9fbd73"
    },
    {
        "author": "宋庠",
        "paragraphs": [
            "北沼凉歸早，西軒火正流。",
            "螢光偏愛夜，蛩語最知秋。",
            "好月因雲暗，清風爲樹留。",
            "烟來昏翠幕，霧下失滄洲。",
            "河轉疑天側，星回恨歲遒。",
            "惟餘雙鶴唳，不減到林丘。"
        ],
        "title": "夜出芙蓉堂",
        "id": "c9f434ce-cc95-4a08-8fd0-ee9b1f9af288"
    },
    {
        "author": "宋庠",
        "paragraphs": [
            "澤國梅蒸早，郊雲泄雨多。",
            "陰泉湧階穴，重霧宿庭柯。",
            "月魄藏仙馭，山頭洗佛螺。",
            "朝虹飲江曲，夜電發巖阿。",
            "纖箑清初暑，香藭辟舊疴。",
            "官閒門自靜，不爲翟公羅。"
        ],
        "title": "夏日久雨",
        "id": "fb18277c-5c52-4aea-af5f-4a00bb34e421"
    },
    {
        "author": "宋庠",
        "paragraphs": [
            "攝饗蠲祠令，精心屬輔臣。",
            "齋房貪結佩，歸軾阻均茵。",
            "鵠鼎庖羞潔，鷄枝殿樹春。",
            "坐凝虛室白，行祓大宮神。",
            "政佇疇咨若，朝瞻已事竣。",
            "三秋懷盛德，方信採蕭人。"
        ],
        "title": "參政李侍郎宿齋中書累日不陪歸馭因成拙句奉獻",
        "id": "5203557b-4c5f-44ae-a9b4-4e0d42ed98d9"
    },
    {
        "author": "宋庠",
        "paragraphs": [
            "公秫豐秋釀，兵厨絜燕罍。",
            "如何勤使傳，不許釂離杯。",
            "蟻甕方涵液，鴟幐幸載醅。",
            "歡游雖暫隔，飛藻已先回。",
            "左手螯初美，東籬菊尚開。",
            "故人寬禮分，一笑佇行臺。"
        ],
        "title": "和運使王密學見賞公醖",
        "id": "5ad191b4-a687-46ff-b3e4-2192798105f8"
    },
    {
        "author": "宋庠",
        "paragraphs": [
            "堯壤環中甸，周麰冠百昌。",
            "時均十雨潤，天報兩歧祥。",
            "善氣滋繁粒，薰風擁翠芒。",
            "初疑禾異畝，更覺黍非香。",
            "獻狀宸襟悅，披圖國頌颺。",
            "史臣誰汗簡，休應譜斯箱。"
        ],
        "title": "陳州獻瑞麥圖奉詔作",
        "id": "72942b1f-c1dd-4c70-be73-77c1decb349a"
    },
    {
        "author": "宋庠",
        "paragraphs": [
            "天極三元會，星精五福游。",
            "神光來集夜，邦祝此迎秋。",
            "導獻森威節，嚴真默翠幬。",
            "醴觴瓊借液，牲俎麵爲羞。",
            "蕊簡空歌續，金支寶焰流。",
            "宰衣紛曳繡，僊䙱儼居樓。",
            "降格雲頹席，歸歡電翼輈。",
            "種祠知漢德，時介萬靈休。"
        ],
        "title": "太一奉祠夜即事",
        "id": "e4f818a7-ff75-4559-82f1-4dbc44cd5459"
    },
    {
        "author": "宋庠",
        "paragraphs": [
            "駮議東曹重，修書秘府榮。",
            "緣何厭廬久，便作偃藩行。",
            "戒道熊文戟，騰裝鶴膝兵。",
            "堯雲迷闕曙，淮雨破舟程。",
            "竹契將恩遠，江波共政清。",
            "向愁窗岫好，誰賞謝宣城。"
        ],
        "title": "送給事俞學士知宣州",
        "id": "8ab261e0-d68d-4486-badd-c6dab59ae47f"
    },
    {
        "author": "宋庠",
        "paragraphs": [
            "近署新層構，仙跗錫寶題。",
            "凝章下天漢，布畫儼星奎。",
            "榜勢虬檐負，繒華鳳押棲。",
            "崇儒推宴豆，觀象聳朝閨。",
            "九張需雲洽，三休賀雀迷。",
            "從茲河洛奧，併在紫垣西。"
        ],
        "title": "舍人院觀御篆紫微閣榜賜宴奏御",
        "id": "92c37327-0238-4afc-8d05-b4f457cf9ed5"
    },
    {
        "author": "宋庠",
        "paragraphs": [
            "紀節符陽序，承恩出上闌。",
            "厨均堯脯膳，優集漢觴歡。",
            "紫菊吹花酎，丹萸辟惡丸。",
            "秋光浮翠帟，雜蘤珥華冠。",
            "宮樹遥分柞，林苕且辨蘭。",
            "神池翻瑞鵠，帝竹隠歌鸞。",
            "煙闕雲中見，嚴城斗外看。",
            "欲知人意悅，霏霧滿歸鞍。"
        ],
        "title": "重陽節玉津園錫宴",
        "id": "0d9ec37b-daea-4bff-ad6a-da43ce97134d"
    },
    {
        "author": "宋庠",
        "paragraphs": [
            "春物昌昌曲沼門，已宜留客置芳樽。",
            "柳絲到地烟無力，花臉迎陽露有痕。",
            "歌待瑶箱驚幕燕，舞留紈袖付庭鵾。",
            "清明元巳俱堪會，莫遣香槽玉液渾。"
        ],
        "title": "池上春物已爛漫寄東甫",
        "id": "6c669212-6f62-4253-937e-06da33b0cfeb"
    },
    {
        "author": "宋庠",
        "paragraphs": [
            "春草江南瑞霰霏，溪山千疊共清輝。",
            "林繁不辨妝梅落，川秀空疑月蚌歸。",
            "夕苑縈叢聊自舞，橫塘拂水更低飛。",
            "民疇脈僨農祥近，壤有堯歌絕晉饑。"
        ],
        "title": "漢上春雪呈郡太守",
        "id": "3e64bfdb-dced-49a5-bc80-de0ece75c737"
    },
    {
        "author": "宋庠",
        "paragraphs": [
            "霄極郎星護帝垣，出分魚竹誇歌喧。",
            "郵通五尺秦人道，吏擁雙朱漢守轓。",
            "粉闥荀香虛舊帳，鈴齋渝舞釂清樽。",
            "歸來何處應嚴召，振鷺神庭鑄馬門。"
        ],
        "title": "贈職方齊員外",
        "id": "a1da7c9d-3fa8-4538-9c19-bca1ad4f73b5"
    },
    {
        "author": "宋庠",
        "paragraphs": [
            "春晦西峰雁塔開，香雲清梵徹昭回。",
            "初疑咒鉢降龍出，終似軍持注水來。",
            "百穀根莖流慧潤，四郊氛祲卷暘災。",
            "守臣無狀均靈貺，如驗元非贊燮才。"
        ],
        "title": "春季開無畏靈塔祈雨至夏初霶洽",
        "id": "740b53b8-625c-455f-8cbe-f4dbe89b6b0f"
    },
    {
        "author": "宋庠",
        "paragraphs": [
            "跨陌津橋十里亭，前騶橫絕犯嚴更。",
            "銀河蕩漾斜垂地，瑶斗闌干倒倚城。",
            "苑闊樹頭迷闕影，川長烟外認灘聲。",
            "農疇閔雨心祈切，上盡叢祠日未明。"
        ],
        "title": "五鼓度洛水謁九龍祠禱雨馬上作",
        "id": "686b7aa2-5ab7-4bff-854a-b085c94e501d"
    },
    {
        "author": "宋庠",
        "paragraphs": [
            "城上繁星五鼓初，江臯申禱訪精廬。",
            "林回半隠翔鴛剎，野闊平飛畫隼旟。",
            "十地真容陪合掌，百城甘澍待隨車。",
            "先秋閔雨農心樂，宜在麟編直筆書。"
        ],
        "title": "未曉出城陪州長考功李員外禱雨大悲禪剎",
        "id": "375b4fb3-22bd-4742-b699-2f79bde3ea87"
    },
    {
        "author": "宋庠",
        "paragraphs": [
            "昔歲西都餞使旗，今茲何幸復相依。",
            "潁川士族占星聚，遼海鄉人看鶴歸。",
            "乘塞惠風消戰略，論文精辯破談圍。",
            "衰翁不敢言恩舊，但惜匆匆別袂揮。"
        ],
        "title": "次韵和龍圖何學士以榮憩鄉州有感舊見存之作",
        "id": "04f463dc-4889-49b3-981f-f3f00a4e35fe"
    },
    {
        "author": "宋庠",
        "paragraphs": [
            "里占西豪族望雄，一隅幽概掩隆中。",
            "彩鴛戢翼高梧在，蔚豹成章舊霧空。",
            "冷接安齋投轄井，細生吟榭快襟風。",
            "謝庭羅宅資真賞，蘭有清芬菊有叢。"
        ],
        "title": "題酇城張氏林亭",
        "id": "95d53938-0f21-4a01-b2c2-543b2f2022d8"
    },
    {
        "author": "宋庠",
        "paragraphs": [
            "羲輪亭午爍炎威，溪上軒窗匝翠微。",
            "野澤蒲深初類堞，壞垣苔老半成衣。",
            "爭花晚蝶縈叢住，避弋驚禽截浦飛。",
            "一袵雄風消內熱，高門無意事輕肥。"
        ],
        "title": "夏日北溪亭上",
        "id": "6fe187a7-2986-4c5d-b378-78d76eaffee1"
    },
    {
        "author": "宋庠",
        "paragraphs": [
            "儁輔西還玉體痊，銀臺歸興且陶然。",
            "談經寶序常迎日，膝席清司最近天。",
            "君拂翠緌朝右貴，我驚華髮鑑中鮮。",
            "洛都巴俚雖求舊，莫累陽春一種傳。"
        ],
        "title": "次韵和吳侍郎洊貺雅篇",
        "id": "0b615003-605b-450b-8e58-1cd19d4c92a1"
    },
    {
        "author": "宋庠",
        "paragraphs": [
            "台階抽得冒榮身，且喜西都見故人。",
            "儀世瑞鵷曾接翼，論交寒柏不知春。",
            "樽前高意青雲舊，鑑裏流年白髮新。",
            "爭奈詔書催上道，談犀從此日生塵。"
        ],
        "title": "次韵和資政吳育侍郎見贈",
        "id": "50dc1b0c-54dd-46d4-a8b8-db298a25543c"
    },
    {
        "author": "宋庠",
        "paragraphs": [
            "謝病彌年歎偃牀，知君靈氣本無傷。",
            "論筌自識忘筌意，失馬終爲得馬祥。",
            "心到不貪方是寶，物歸何有即名鄉。",
            "西都老尹歡迎近，預喜遥臨照席光。"
        ],
        "title": "次韵和新命留臺吳侍郎自適之作",
        "id": "11b9a050-902b-4d31-bc60-064dbf3fc193"
    },
    {
        "author": "宋庠",
        "paragraphs": [
            "平臺飛雪欲成花，有客西征感鬢華。",
            "內史江蓴空入夢，下邽羅雀此還家。",
            "鴻聲不斷關雲黑，角弄初休隴月斜。",
            "駉牧未妨稱吏隠，田園自有故侯瓜。"
        ],
        "title": "送竇員外失職掌廩于沙苑牧監",
        "id": "904c67cc-b97b-4a2a-a270-a10a2a03a929"
    },
    {
        "author": "宋庠",
        "paragraphs": [
            "綠髮仙郎冠譽髦，墾田分土漢家曹。",
            "詔頒紫檢瓊芝熟，歌闋青天劍棧高。",
            "巴蒟溢盤馨晝饌，郫筒環席薦春醪。",
            "西征自叱忠臣馭，千古王尊直筆褒。"
        ],
        "title": "送謝屯田徙治富順監",
        "id": "826353ee-416f-4e7c-b67c-4aa58d206878"
    },
    {
        "author": "宋庠",
        "paragraphs": [
            "廢壘孤亭四面風，座疑身世五湖東。",
            "長天野浪相依碧，落日殘雲共作紅。",
            "漁缶回環千艇合，巷蒲明滅百帆通。",
            "恍然歸興無人會，閒向青冥數塞鴻。"
        ],
        "title": "坐舊州驛亭上作",
        "id": "5b757bc4-52ad-4460-86ac-2576bb4200bb"
    },
    {
        "author": "宋庠",
        "paragraphs": [
            "內史清班近侍臣，過家恩告曰俞新。",
            "郵中別夜星催曉，殿裏歸年樹約春。",
            "幾日詞垣棲健筆，九秋朝橐冒征塵。",
            "西州歸馬歡迎處，定有臨邛負弩人。"
        ],
        "title": "送石舍人賜告還鄉",
        "id": "29b712ca-92a0-441f-b198-f6b330718bb6"
    },
    {
        "author": "宋庠",
        "paragraphs": [
            "幾日星催召節飛，迎車千蓋溢郊畿。",
            "秦城璧返蠅休汙，軒閣巢高鳳始歸。",
            "兩憩甘棠歌美化，重攀溫樹悵流暉。",
            "因君更感忠虔意，夕夢翩翩遶帝闈。"
        ],
        "title": "和吳侍郎自陝歸闕",
        "id": "3f1c1097-e949-4a01-9b4c-28e4e3972c3a"
    },
    {
        "author": "宋庠",
        "paragraphs": [
            "故人同省復同班，且喜先歸奉帝鑾。",
            "居守乍拋留宅鑰，造朝重拂寶梁冠。",
            "仙楹夕靄通飈馭，祕廡晨暉轉露盤。",
            "我有寸心空戀主，捫膺難把向君看。"
        ],
        "title": "送伯中尚書學士歸闕",
        "id": "8b5b6a3c-8ca2-429a-9900-e03595ce9e95"
    },
    {
        "author": "宋庠",
        "paragraphs": [
            "儁譽由來服搢紳，更煩餘略霽邊塵。",
            "威留玉帳時無戰，班入金華地最親。",
            "昔看草辭知大筆，今榮除館識嘉賓。",
            "一章求舊人知否，媮俗都融郢曲春。"
        ],
        "title": "酬王拱辰侍郎歸闕見贈",
        "id": "7bdcbce8-cc7e-42b2-9e91-6f776c30b6e5"
    },
    {
        "author": "宋庠",
        "paragraphs": [
            "泥檢封香矞露濃，漢庭新冊潁川功。",
            "朱轓按俗麟符郡，青被爲郎斗籍宮。",
            "儉幕卷雲賓履隔，郢樓翻雪餞壺空。",
            "明光伏奏前期近，備對芳蘭溢握紅。"
        ],
        "title": "送虞部元員外赴闕",
        "id": "883a0d0c-5c83-4f78-906c-47d8bc0399d7"
    },
    {
        "author": "宋庠",
        "paragraphs": [
            "幾夕燒熏歇被綾，東南使部望前旌。",
            "武泥給板言如綍，漢庾臨波粟似京。",
            "露橘千頭豐歲籍，江鱸百尾飫盤鯖。",
            "計籌暫爾煩經畫，囊橐行看用老成。"
        ],
        "title": "送苗郎中出漕江西",
        "id": "123da29c-c0e0-457d-a89a-b3ed44025e83"
    },
    {
        "author": "宋庠",
        "paragraphs": [
            "感會由來屬儁賢，誰知出處更相先。",
            "蒲且卷弋冥鴻日，荀令開池浴鳳年。",
            "佚老疏金催具酒，濟時商楫正橫川。",
            "高風盛德俱難狀，留與名山信史傳。"
        ],
        "title": "和致政王子融侍郎喜昭文龐相公登庸",
        "id": "7ca297a1-494c-4f6f-8501-92455afa38bb"
    },
    {
        "author": "宋庠",
        "paragraphs": [
            "粉闥仙郎鬢未秋，懿文精力允僉求。",
            "新榮亳忌祠神館，更按喬卿露冕州。",
            "楚匭貢茅紛騎置，蜀艘移粟蔽江流。",
            "富人緩役承平士，肯學研桑苦運籌。"
        ],
        "title": "送職方張員外領荆湖北漕",
        "id": "0905a97d-04f7-4153-87c1-504259376657"
    },
    {
        "author": "宋庠",
        "paragraphs": [
            "百舍星文動使軒，漢家初賜辦裝錢。",
            "犀株衛帳并兒勇，鵠髮迎塗絳老賢。",
            "歲稔萬箱資轉粟，時平三策罷開邊。",
            "中宸圖舊恩方渥，幾日從容武帳前。"
        ],
        "title": "送孫刑部領漕并部",
        "id": "cc8f90d9-9ae1-4170-bc7d-8fa2799d4c5e"
    },
    {
        "author": "宋庠",
        "paragraphs": [
            "憭慄霜華六幕空，丹萸成佩菊芬叢。",
            "香浮彭澤仙巾酒，影落龍山宴帽風。",
            "詩筆娛情真泣豆，舞腰回節更驚鴻。",
            "夕陽嶢榭愁重顧，不見舂陵舊鬰葱。"
        ],
        "title": "九日南陽與諸公會",
        "id": "d739581b-17a0-429f-8988-9e13451b5d37"
    },
    {
        "author": "宋庠",
        "paragraphs": [
            "西峙東流意欲分，紫簫呼鳳隔煙聞。",
            "書因屢答機無素，夢爲頻驚峽費雲。",
            "羽帳枕寒晨未轉，玉樓衣冷夜還薰。",
            "琴烏一曲何曾聽，七十鴛鴦失舊羣。"
        ],
        "title": "無題",
        "id": "eac0a5e5-ae19-4c14-84aa-49abd3e304ea"
    },
    {
        "author": "宋庠",
        "paragraphs": [
            "勤勤書札問青氈，鄖水逢知似曩緣。",
            "海燕不忘棲厦日，霜松寧有改柯年。",
            "陪京玉節諸侯上，坐省華貂百辟先。",
            "朝夕公歸領冠劍，定應偏作故簪憐。"
        ],
        "title": "詩寄河陽夏侍中",
        "id": "3aa26b41-1953-4dfb-afdd-d70d2a390daf"
    },
    {
        "author": "宋庠",
        "paragraphs": [
            "邊亭春色感離居，猶記衰齡本命餘。",
            "樽味阻陪曹相國，带圍空老沈尚書。",
            "軍中鼓吹千蹄馬，物外風煙一壑魚。",
            "幹棟不材須適分，願公容我作莊樗。"
        ],
        "title": "和答并州經略太尉相公元日見寄",
        "id": "5c1a8bf8-674e-4a65-b3f7-6dac43eb7a7b"
    },
    {
        "author": "宋庠",
        "paragraphs": [
            "粉署郎潜已十年，囊毫奏議委千篇。",
            "恥論頗牧雲中級，去詠齊夷海國泉。",
            "路控驛疆逢瑞翟，氣收炎浦見飛鳶。",
            "鈴齋宴坐真腴盛，幾種天花落帳前。"
        ],
        "title": "贈潯州朱祠部",
        "id": "d5fcc7fd-55f5-4dd4-b6ba-4484d12e20a2"
    },
    {
        "author": "宋庠",
        "paragraphs": [
            "西溪本慰寂寥人，何幸開樽枉勝賓。",
            "一岸仙山平壓野，兩陂官柳綠圍春。",
            "我雖酩酊能騎馬，君自風流偶墊巾。",
            "更愧和篇尋故筆，試開荷橐久生塵。"
        ],
        "title": "次韵和判曹韓學士見賞湖山",
        "id": "e4049017-6824-47e5-b683-d21e293a2323"
    },
    {
        "author": "宋庠",
        "paragraphs": [
            "年華摇落自騷騷，衰境牽人更畔牢。",
            "月裏驚烏愁夜永，篋中團扇恨風高。",
            "煙霏曲霤蜘蛛織，氣襲空階蟋蟀號。",
            "恩重才疏歸計晚，可憐身世一鴻毛。"
        ],
        "title": "小園秋思",
        "id": "9b58454b-197a-42dc-8525-471585886b5e"
    },
    {
        "author": "宋庠",
        "paragraphs": [
            "城頭吹角亂昏鴉，坐敞空樓感歲華。",
            "遥電不知何處雨，狂風還送一年花。",
            "洛橋禊席隨流水，箕嶺仙巢倚暮霞。",
            "出處半生雖未决，歸心常傍故侯瓜。"
        ],
        "title": "三月晦日夜坐有感",
        "id": "8074b56a-d546-428d-a63f-6e03e94a818b"
    },
    {
        "author": "宋庠",
        "paragraphs": [
            "督府迢迢瘴海城，掾曹三語藹蘭馨。",
            "歸郵託信梅華暖，仙劑蠲疴薏子靈。",
            "蚌月射樓吟思苦，雞潮驚枕醉魂醒。",
            "外臺誰舉沈僚俊，編著黄堂有政經。"
        ],
        "title": "送廣州劉掾",
        "id": "932ddae2-8937-4eb8-8edf-01dbbdfc5aeb"
    },
    {
        "author": "宋庠",
        "paragraphs": [
            "問君何事拙謀身，竹塢溪齋養鈍人。",
            "白鷺儀形閒照水，野鶑言語亂嘲春。",
            "半生已悔嬰朝紱，萬境方將付客塵。",
            "自笑經旬無宴具，對花孤坐嚥瓊津。"
        ],
        "title": "溪齋春日",
        "id": "e9274782-68dd-46af-9c89-43ba1b32598f"
    },
    {
        "author": "宋庠",
        "paragraphs": [
            "祕苑神池帳殿開，鈎陳遥衛斗車來。",
            "柳舒瑞霧迎僊蹕，花獻天香入壽杯。",
            "戀藻文鱗爭聚散，聽韶丹翼剩徘徊。",
            "朝簪盡慶千齡會，薰曲汾歌即席陪。"
        ],
        "title": "奉和御製賞花釣魚次韵私賦",
        "id": "1f922b11-54e8-431c-9c50-36190e9a786c"
    },
    {
        "author": "宋庠",
        "paragraphs": [
            "傾坐仙姿掩石麟，奉章車府應觀賓。",
            "謝庭早占芝蘭族，禹會初陪玉帛臣。",
            "削牘西清催筆距，賜衣中禁換袍銀。",
            "東歸待看榮鄉品，年似終童祿及親。"
        ],
        "title": "送齊進士奉章闕下",
        "id": "769503d6-04ca-494a-ad00-10be0e444194"
    },
    {
        "author": "宋庠",
        "paragraphs": [
            "春風祕殿翳華芝，親見枚臯作賦時。",
            "秀色並開棠樹萼，雋科先賞桂林枝。",
            "漢郵給傳蕃恩告，蜀醑浮觴薦壽祺。",
            "幾日陝郊迎郡副，車前懸弩雜軍麾。"
        ],
        "title": "送將作監丞張唐卿通理陝州",
        "id": "4f794c22-1899-4355-9588-06981567a1e8"
    },
    {
        "author": "宋庠",
        "paragraphs": [
            "老持藩印守河衝，苟祿惟知戀軾熊。",
            "游舊最叨青眼客，埏陶今仰黑頭公。",
            "巢由逸躅心空斷，儒墨常談耳欲聾。",
            "自笑晚年經濟業，焚香靜坐習元功。"
        ],
        "title": "郡齋感懷寄呈參政給事同年",
        "id": "ecc6b28c-6f8b-41ff-b689-795578d7bcc0"
    },
    {
        "author": "宋庠",
        "paragraphs": [
            "閣鈴無響晝輝遲，短髮山巾盡日欹。",
            "戰蟻羣行開蟄後，暝禽相語欲棲時。",
            "遥通竇水添新溜，密數庭花記落枝。",
            "訟息寬條恩莫報，晚年餘有白雲期。"
        ],
        "title": "郡齋無訟春物寂然書所見",
        "id": "23689513-b208-4e9b-8759-632f1f089cdd"
    },
    {
        "author": "宋庠",
        "paragraphs": [
            "忝司宮鑰忽三年，恩借閒州得潁川。",
            "楚北蒼茫軒后野，國南膏沃許人田。",
            "漢臺褒鳳今難繼，荀里占星俗尚傳。",
            "更頼鴨陂能慰我，鈴齋西畔似江天。"
        ],
        "title": "自洛移許初至郡齋作",
        "id": "877e3939-cd0e-4241-8d83-9e476ea052f9"
    },
    {
        "author": "宋庠",
        "paragraphs": [
            "本愧虛名類斗箕，更堪華閣玷纓緌。",
            "海邊不覺飛鳬少，天外寧知嚇鼠饑。",
            "倦客風霜嗟右席，故巢煙雨老南枝。",
            "新年定有澄清劾，歸守東岡固未遲。"
        ],
        "title": "待罪書館無所自效客有以尸素爲謔者因成答詠",
        "id": "d90ad71b-5cec-415d-ab3a-f9f24946fedd"
    },
    {
        "author": "宋庠",
        "paragraphs": [
            "八月高空卷斷霓，落霞殘照掖門西。",
            "仙城氣暖猶藏霧，輦路塵清不雜泥。",
            "殿裏風回聞禁漏，闕邊雲斂見丹梯。",
            "迎寒便立甘泉仗，扈從應無七聖迷。"
        ],
        "title": "喜晴晚歸",
        "id": "9e5beacc-d933-4920-90de-9f13fa369f3f"
    },
    {
        "author": "宋庠",
        "paragraphs": [
            "楚辭虛美獨醒賢，左手香螯伴醉眠。",
            "國器載歸壺似腹，江萍興罷幕爲天。",
            "雪樓珠麗巴人曲，芝館塵生洛浦田。",
            "晝枕蝶魂方適興，莫教痟意傍鵾絃。"
        ],
        "title": "醉枕",
        "id": "178de025-fd0a-46a7-ac6a-67867b8a79b6"
    },
    {
        "author": "宋庠",
        "paragraphs": [
            "衰鬢星星倦折腰，十年歸就故山樵。",
            "臨江徑壞茅圍屋，潁水風清樹厭瓢。",
            "防蠹舊編裁竹牒，蠲疴珍劑訪芝苗。",
            "鬻文謀食機心盡，試爲勞生諭炙鴞。"
        ],
        "title": "贈石龍趙山人",
        "id": "ea73eddb-df23-40b3-911b-0bcb8a5c0f17"
    },
    {
        "author": "宋庠",
        "paragraphs": [
            "悔倚危欄望夕霏，臨高無事亦依依。",
            "天長去鳥幾時返，風罷孤雲何處歸。",
            "一世功名慚擊節，百年耕鑿願忘機。",
            "銜恩感舊誰能免，猶喜荒洲在日圍。"
        ],
        "title": "晚坐高明臺",
        "id": "59a06c43-969c-473c-9eaa-904a54c3832b"
    },
    {
        "author": "宋庠",
        "paragraphs": [
            "太寢陪祠宿斗城，寵頒通夕助齋明。",
            "吳包瑞果金衣潤，閩焙春團寶月盈。",
            "滿腹鴟幐催御酒，溢杯羊䘓識君羹。",
            "甘滋飽德殊無寐，坐數章溝肅唱聲。"
        ],
        "title": "明堂宿齋賜貢茶珍果上樽御膳",
        "id": "1a7d96f7-68e3-4dfa-b2fc-56e043eceb32"
    },
    {
        "author": "宋庠",
        "paragraphs": [
            "冠劍中休會禁扃，暫欹孤枕拂雲屏。",
            "漢臣責重非真醉，楚客秋高恨獨醒。",
            "寶墨喜窺前賜榜，華絛猶記舊呼鈴。",
            "詔催終宴簫韶動，更學鶢鶋子細聽。"
        ],
        "title": "季秋侍宴中闕與諸公憩學士院作",
        "id": "6736cb56-5be6-42d4-b388-1f2638342b5a"
    },
    {
        "author": "宋庠",
        "paragraphs": [
            "初服仍從洛涘居，鳴蛙鐃吹滿前除。",
            "露園柘彈愁逢雀，磻渚璜鈎枉餌魚。",
            "蠟屐幽懷高下齒，斲輪真想古今書。",
            "漢人尚自嘲頻解，猶得凝神守泊如。"
        ],
        "title": "屏居春日",
        "id": "32c319ce-2235-4a46-87c6-595eda118107"
    },
    {
        "author": "宋庠",
        "paragraphs": [
            "彌旬出沐道山頭，僦廡蕭蕭避俊游。",
            "枉是胸中無塊壘，可能皮裏有陽秋。",
            "駕車款段慚鄉品，託乘鴟夷笑客愁。",
            "曲突無烟賓坐冷，時聞庭雀一啁啾。"
        ],
        "title": "休日",
        "id": "875f3b56-7765-4caa-8982-2b7e2437b489"
    },
    {
        "author": "宋庠",
        "paragraphs": [
            "戍樓西北最凌空，倦客憑闌八月風。",
            "一曲黄河連野濁，半規殘日背人紅。",
            "山林枉負沉冥志，刀筆終無尺寸功。",
            "猶喜不迷存闕地，絳英瑶斗虎牢東。"
        ],
        "title": "晚坐觀風亭三首  其一",
        "id": "20499cb2-8bf3-4582-9c73-24627482444e"
    },
    {
        "author": "宋庠",
        "paragraphs": [
            "百尺空臺河上城，遠波虛籟助秋聲。",
            "過窮旅雁書難得，啼殺饑烏曲未成。",
            "急節何當容白髮，流塵只欲傍華纓。",
            "臨高莫訝頻東顧，憂國思君不爲名。"
        ],
        "title": "晚坐觀風亭三首  其二",
        "id": "7be6db84-bc65-4370-8ecb-5b1fcea121fe"
    },
    {
        "author": "宋庠",
        "paragraphs": [
            "我來秋色逼霞曛，更作憑闌遠望人。",
            "山口遠銜遥白渡，水頭斜略小平津。",
            "年華有恨驚心去，世事無端刺眼新。",
            "深愧具茨芝朮在，掛冠終擬狎堯民。"
        ],
        "title": "晚坐觀風亭三首  其三",
        "id": "9eff6ac4-9a1c-46d3-a85b-8e33e6bb065f"
    },
    {
        "author": "宋庠",
        "paragraphs": [
            "東家華衮屢垂褒，傾耳幽蘭郢唱高。",
            "雪苑曳裾慚賦客，春塘飛筆見詩豪。",
            "千金秦市文終貴，九奏鈞天夢自勞。",
            "他日海槎如犯斗，願將孤跡託星曹。"
        ],
        "title": "謝齊屯田見惠詩什",
        "id": "bde4a4f9-4689-48bf-bf7b-27b59e763df2"
    },
    {
        "author": "宋庠",
        "paragraphs": [
            "綠髮仙郎得郡新，潁川重喜拂征塵。",
            "樽前道舊情無改，馬上裁篇筆有春。",
            "萬里江山迎使旆，九門冠劍別朝紳。",
            "請君更讀韋平傳，莫把家聲苦讓人。"
        ],
        "title": "和答越州呂鄉見贈之作兼以爲別",
        "id": "dd0fbeda-e096-4039-9f72-e20d97448aa5"
    },
    {
        "author": "宋庠",
        "paragraphs": [
            "歲陰誰不感摧頹，更值亨衢出處催。",
            "根柢只堪陪櫟社，功名何足玷雲臺。",
            "覽窮文史篇章倦，過盡榮華老病來。",
            "宮衮裁詩褒意厚，昏瞳刮膜喜重開。"
        ],
        "title": "次韵和宮保龐丞相見貺之作",
        "id": "e4c1b1a1-4914-4d85-b834-8d0a307c7be4"
    },
    {
        "author": "宋庠",
        "paragraphs": [
            "藥匕蠲疴去近班，主臺西邑借餘閒。",
            "梢雲翠色凌霜罷，巢閣仙姿瑞世還。",
            "秋沼縈心林下水，曉樓供目雨餘山。",
            "更逢酬唱俱清潤，冰玉相輝戚苑間。"
        ],
        "title": "次韵和太常韓博士寄獻留臺吳侍郎之作",
        "id": "bdc250b6-8cf3-428a-92d2-83ce2ac05846"
    },
    {
        "author": "宋庠",
        "paragraphs": [
            "青管裁篇屬舊僚，賡歌奇意亦飄飄。",
            "橫徽曲妙誰逃賞，過物風清盡應簫。",
            "此路煙霞催入洛，他年簪笏慶歸朝。",
            "乘秋不奈多高興，重取蘭薰答楚謠。"
        ],
        "title": "和吳侍郎答汝州諸官唱酬之作",
        "id": "3a26d7b6-3b72-42f1-bb1d-a7123de94080"
    },
    {
        "author": "宋庠",
        "paragraphs": [
            "卷帷收扇暮凉初，秋意盈襟小疾除。",
            "池面宿煙荷蓋老，階脣漏日竹陰疏。",
            "虛舟觸物真無意，高枕論才似有餘。",
            "學道知非堪自哂，眼昏方讀貝多書。"
        ],
        "title": "府齋秋日",
        "id": "a64cfddb-828c-4f4c-bf4d-68b32bfb7f53"
    },
    {
        "author": "宋庠",
        "paragraphs": [
            "花落亭亭素臉開，忍寒剛欲背春來。",
            "已迷江令瓊花樹，更傍周王璧水臺。",
            "楚館嬌雲愁夢斷，洛廛香雪待風回。",
            "一枝寄遠真何益，費盡南朝陸凱才。"
        ],
        "title": "梅",
        "id": "44d1df23-f248-4dba-b6d3-ee58f39b4d51"
    },
    {
        "author": "宋庠",
        "paragraphs": [
            "經年掩卧席凝塵，載喜西都接賦賓。",
            "照坐仙姿嵇玉冷，醉心英氣瑾醪醇。",
            "斑衣就養垂華組，葆髮傷秋岸幅巾。",
            "更謝妍談殊未已，肯將車駟誚原貧。"
        ],
        "title": "趙奉禮見過",
        "id": "c6675c06-8caa-487a-97d7-60c5f53a9af2"
    },
    {
        "author": "宋庠",
        "paragraphs": [
            "蜀痟平日掩芳樽，星籥年凋景易奔。",
            "天遠斷蘆催序雁，庭空飛雪妬離鵾。",
            "顔瓢枉樂堪憂巷，漢履猶思待詔門。",
            "月署仙郎多麗唱，苦嗟池草久迷魂。"
        ],
        "title": "歲暮答趙奉禮",
        "id": "380c5636-b30a-46f6-ab35-e6bc9af3c6d0"
    },
    {
        "author": "宋庠",
        "paragraphs": [
            "日出東郊郢路分，斑騅嘶斷悵離羣。",
            "漢庭習蕝仙曹遠，楚驛攀梅使綬薰。",
            "蟻酎百壺凝桂溢，鵠歌三闋轉珠聞。",
            "登臨如賦蘭臺事，十二峰前盡有雲。"
        ],
        "title": "送趙奉禮",
        "id": "e9b12922-8b4a-41c7-b3d2-5a75f1f4f887"
    },
    {
        "author": "宋庠",
        "paragraphs": [
            "雲構崔嵬敞梵筵，皇家基運此興先。",
            "如存不改當陽坐，善護常開種福田。",
            "四徹金繩規寶所，九衢瓊樹宿非煙。",
            "須知補舊延洪意，重數仙人拂石年。"
        ],
        "title": "朝謁應天神御瞻仰壯麗退憩齋房作",
        "id": "3186f36c-9f9c-469c-a21d-ce652eb31eec"
    },
    {
        "author": "宋庠",
        "paragraphs": [
            "早拂華簪謁冕旒，五更殘點便鳴騶。",
            "星沈長樂鐘聲外，月掛觚稜闕影頭。",
            "弱翮詎堪儀振鷺，孤懷終欲信羣鷗。",
            "更慚晨坐鴻樞府，容鬢先于省樹秋。"
        ],
        "title": "晨謁感懷",
        "id": "761d2bfc-4f40-42d8-965b-a14c5623521a"
    },
    {
        "author": "宋庠",
        "paragraphs": [
            "紺幰鳴珂萬蓋翔，九門冠劍擁晨光。",
            "城連南北長安斗，殿倚東西太極堂。",
            "雲裏銅烏風作籟，天邊金掌露成霜。",
            "微生備位如葵藿，只有傾心奉聖王。"
        ],
        "title": "晨謁書所見",
        "id": "5d00d4db-84ec-40cf-a2ec-3655a6522c76"
    },
    {
        "author": "宋庠",
        "paragraphs": [
            "法家高議集朝緌，成績連茅被帝暉。",
            "均賞已知羊胃爛，銘恩偏覺鼠肝微。",
            "泥塗枉入鴻鈞用，腹背還憑逸翮飛。",
            "天祿半生瘨眩病，猶堪持帚掃朱扉。"
        ],
        "title": "受詔同編修敕令終篇例賜勳一轉謝參預東平會稽二公",
        "id": "6c0df33a-e4b1-468f-905b-7a5f2a7819fa"
    },
    {
        "author": "宋庠",
        "paragraphs": [
            "楚客才多不奈秋，長安赴集苦淹留。",
            "半綸綬采緇塵化，十幅帆陰素潦收。",
            "離恨枉能寬带眼，歸期猶喜詠刀頭。",
            "督租勾簿真沈俊，終冀梁臺一召鄒。"
        ],
        "title": "送巢邑孫簿兼過江南家墅",
        "id": "4f341ac8-d6a0-4e8d-8732-fa683e978ce0"
    },
    {
        "author": "宋庠",
        "paragraphs": [
            "溪齋元巳得嘉賓，曲曲煙渠逗翠淪。",
            "潑火乍經三月雨，泛觴重記九年春。",
            "風前小舞驚餘雪，梁外清歌落暗塵。",
            "此會貴交應絕擬，斗樞星掖兩賢臣。"
        ],
        "title": "流杯小宴偶成拙詩奉呈運使王密學紫微韓舍人",
        "id": "85bcb8a0-ee0e-4aae-ae4f-1152417ac91a"
    },
    {
        "author": "宋庠",
        "paragraphs": [
            "幾曲鳴溪抱嘯臺，陰陰野氣壓浮埃。",
            "林間幽鳥自相語，水上落花何處來。",
            "逃相故畦無廢汲，封侯修竹是元栽。",
            "三川病尹妨賢久，終卜鄰扉養不才。"
        ],
        "title": "春晚獨遊沂公園",
        "id": "dc81349c-38e6-40f8-8f68-b568d407f6b7"
    },
    {
        "author": "宋庠",
        "paragraphs": [
            "沈臂驚秋肉減分，曉波衰柳對離羣。",
            "臣饑枉索中都米，卿事猶參下國軍。",
            "三襲賦臺拋苑雪，一廛鄉樹辨江雲。",
            "坐曹少茹徒勞歎，南闕干霄遲獻文。"
        ],
        "title": "送李祕校赴太平法掾",
        "id": "2b6c879d-99d2-4f01-bb05-597c8ac1da20"
    },
    {
        "author": "宋庠",
        "paragraphs": [
            "驪駒黄鵠兩成歌，即席愁顔慘未酡。",
            "舊客仙壇紅遶杏，怨魂春水綠生波。",
            "締交英域銀袍麗，宴族詩庭玉樹多。",
            "簡牘三千行自鬻，漢家鼇闕鬰嵯峨。"
        ],
        "title": "送黄秀才歸淮西",
        "id": "2a760513-ef85-4814-8d69-0e59cf99c027"
    },
    {
        "author": "宋庠",
        "paragraphs": [
            "嶠外歸來白髮新，胸中無物有經綸。",
            "局當轅下驊騮足，倚著門邊骯髒人。",
            "風雪又殘梁苑歲，煙蘿誰管楚山春。",
            "由來榮悴多如此，莫爲前薪怨後薪。"
        ],
        "title": "歎張縡",
        "id": "ebf4f183-4c74-4220-82f3-a38e66203fa7"
    },
    {
        "author": "宋庠",
        "paragraphs": [
            "十種仙葩各有名，相逢暫似到周京。",
            "簪端珥萼頭雖白，酒面含華眼更明。",
            "風暖天香吹不斷，露深宮綵洗初成。",
            "慇懃數盡千重葉，未抵銜恩感舊情。"
        ],
        "title": "洛京王尚書學士寄惠牡丹十品五十枝因成四韵代書答",
        "id": "d28dc437-2371-4403-a3bd-5ad0e7df5be3"
    },
    {
        "author": "宋庠",
        "paragraphs": [
            "新年西圃带輕寒，芳意含華洽客歡。",
            "瑞露只知催濯錦，朝霞猶欲隠乘鸞。",
            "暗期玉蕊蜂窠潤，偷裛天香蝶粉乾。",
            "應爲主人恩不淺，併留顔色占春闌。"
        ],
        "title": "和運使王密學西亭未開牡丹",
        "id": "650699b1-8f31-424b-90cd-a5657902d39b"
    },
    {
        "author": "宋庠",
        "paragraphs": [
            "日永春殘陋巷深，四鄰蕭寂小山林。",
            "張羅門外人驚爵，仰秣槽中馬聽琴。",
            "燕坐角巾移竹影，野談爭席占牆陰。",
            "灌園本是三公事，俋俋閒舒傲世心。"
        ],
        "title": "小園春晝",
        "id": "850ac2e7-352b-4221-a99b-f740f1c89637"
    },
    {
        "author": "宋庠",
        "paragraphs": [
            "三襲觚壇夜未央，金支蟾彩共熒煌。",
            "鳳輿遥憩壝門次，翟尾交分褥路香。",
            "星魄媼神聯紺席，文宗武祖侑瑶觴。",
            "萬靈醉止純休集，方信周家駿命長。"
        ],
        "title": "和中丞晏尚書圓丘觀禮",
        "id": "6e63d19b-a35d-430b-b752-11a7b6a559d1"
    },
    {
        "author": "宋庠",
        "paragraphs": [
            "園林春去自無歡，宴幕經旬掩客盤。",
            "霧野關河非意失，曉樓風雨不時寒。",
            "空梁燕濕休矜舞，曲沼蛙鳴且爲官。",
            "嵩少歸心堪悵望，紫芝赬桂老瓊巒。"
        ],
        "title": "陰晦殘春可惜二首  其一",
        "id": "ea8b0fce-87f7-4f3e-b626-5709056e1dd5"
    },
    {
        "author": "宋庠",
        "paragraphs": [
            "柳長花歇夏雲初，幽圃尋芳但綠蕪。",
            "不分伯勞隨阿母，生憎蛺蝶效當塗。",
            "昏沈嶺霧吞斜日，寂寞溪煙壓翠蒲。",
            "欲拂琴徽銷客恨，啞啞城曲已啼烏。"
        ],
        "title": "陰晦殘春可惜二首  其二",
        "id": "2962394d-c8d7-4ddd-abaf-ebe2fb813d6f"
    },
    {
        "author": "宋庠",
        "paragraphs": [
            "苑路輕驂拂曉霞，斗城南畔列侯家。",
            "臨邛貴客傾中坐，漳水詞人記後車。",
            "一石蒲桃先載酒，萬株金谷正交花。",
            "風光不減蘭亭會，醉墨憑君紀歲華。"
        ],
        "title": "同萬秀才讌楊侯別墅",
        "id": "7d1bc9c8-ce9b-4e62-a665-567aac493142"
    },
    {
        "author": "宋庠",
        "paragraphs": [
            "漢家遺堵滿山川，六里東西遂渺然。",
            "寒日似愁圭影地，秋風真作黍離天。",
            "五株杏發陵無邑，一項茅荒井失田。",
            "更歎道邊多棄骨，可能猶爲直如弦。"
        ],
        "title": "過漢洛陽故城",
        "id": "b43baf6d-3372-44a1-86f2-fe50813ab319"
    },
    {
        "author": "宋庠",
        "paragraphs": [
            "方底丁寧細札書，豫章都會冠全吳。",
            "垂腰三品龜銜綬，衛帳千兵虎刻符。",
            "藥省樹翻拋賜筆，練江波靜見還珠。",
            "西山五色多仙餌，鈴閣無聲道有腴。"
        ],
        "title": "送紫微夏舍人徙治洪州",
        "id": "3412a23a-87ed-4dcd-ac40-4eb1643c573d"
    },
    {
        "author": "宋庠",
        "paragraphs": [
            "皇心精禱動昭回，嘉雪乘時弭歲災。",
            "先作飛霙隨臘舞，便含膏澤趁春來。",
            "天淵百頃移星漢，禁籞千枝傲嶺梅。",
            "一曲巴人雖下里，願持歡意助康哉。"
        ],
        "title": "立春前二日嘉雪應祈呈昭文相公",
        "id": "220535c4-8b13-4af8-a797-013941313e17"
    },
    {
        "author": "宋庠",
        "paragraphs": [
            "古丘危磴接雲梯，遠目臨高意自迷。",
            "千里綠蕪平野北，半邊紅日亂峰西。",
            "臺傾鄴苑多殘瓦，鳳沒漳河失故隄。",
            "近塞春郊無勝事，跛䍧風馬滿山溪。"
        ],
        "title": "北臺",
        "id": "b5f76192-952b-41c0-9d58-772bf6979d0c"
    },
    {
        "author": "宋庠",
        "paragraphs": [
            "風穴靈壇背漢臯，肅將祀典會諸曹。",
            "城頭五鼓催關鑰，席上雙籩薦沼毛。",
            "冠嶺昕霞迎霽旭，冒疇農橛漬春膏。",
            "箕揚畢好宜流惠，江外刀耕楚俗勞。"
        ],
        "title": "曉出城祀風師壇馬上作",
        "id": "51090841-e841-406f-ac19-3a8c84d51a13"
    },
    {
        "author": "宋庠",
        "paragraphs": [
            "縹陂春色極晴虛，新水遥連六輔渠。",
            "沙上釣歸人獲鷸，梁邊觀罷客知魚。",
            "蒼浮樹影煙生後，紅皺溪紋日側初。",
            "刮目暫成江海趣，狂奴終憶越灘居。"
        ],
        "title": "漕渠春臺",
        "id": "779e0177-e9fe-478b-bee1-00298d09e870"
    },
    {
        "author": "宋庠",
        "paragraphs": [
            "沮洳江雲寂寞春，一軒風雨歎彌旬。",
            "灰殘淮館蟾韜暈，石去湘陵燕濕身。",
            "委路落花紅罷舞，傍樓低柳綠爭顰。",
            "蕭蕭枉結年華恨，愁煞西州掩鼻人。"
        ],
        "title": "和朱舅暮春積雨",
        "id": "b522f6db-788a-49ea-88d2-a5d753a4078f"
    },
    {
        "author": "宋庠",
        "paragraphs": [
            "車笠論交夙契深，文麒江海獲歸音。",
            "流光過隙偏驚駟，危睫沾衣不爲琴。",
            "甯扣幾勞歌白石，莊昏猶欲注黄金。",
            "無因一答瑶華問，南國洪喬牘易沈。"
        ],
        "title": "得許六書",
        "id": "c9d8e127-d275-432c-b508-46a9da681f38"
    },
    {
        "author": "宋庠",
        "paragraphs": [
            "溫詔封芝出帝居，祕曹星秩示優除。",
            "舜庭已茂三年績，魏謗初銷一篋書。",
            "丹地拾遺思汲黯，中宸批草待相如。",
            "前期雀厦無因戀，歸從清塵六尺輿。"
        ],
        "title": "馳賀監稅齊都",
        "id": "ca210028-1ac3-459e-87b9-8f7e6f46a6fe"
    },
    {
        "author": "宋庠",
        "paragraphs": [
            "斗宮分局敞星闈，伯仲登賢士論歸。",
            "奕世弓裘方善續，先春跗萼更相依。",
            "孤鴻暫作雲衢騁，三鳳行看帝閣飛。",
            "戚苑好書餘慶事，一門仙橐映朝衣。"
        ],
        "title": "次韵和吳侍郎任宗伯貳卿沖卿領天官南局皆世職有感",
        "id": "3b9a8c54-65e0-46cc-a4c6-70a5044a7132"
    },
    {
        "author": "宋庠",
        "paragraphs": [
            "歲陰休沐坐空齋，集霰飄霙次第來。",
            "仙粉有痕緣幌入，亂花無數覓叢開。",
            "故裘禦濕便羔袖，凍醴扶衰藉藥杯。",
            "向暮紛紛何所擬，謝家兒姪有清才。"
        ],
        "title": "西齋見雪寄呈靖彥惠",
        "id": "9ed95466-6622-492f-8cec-b1a9965ec130"
    },
    {
        "author": "宋庠",
        "paragraphs": [
            "有客天街夜轡還，霰花無數拂雕鞍。",
            "路疑西極瑶池近，人似南朝鶴氅寒。",
            "漏鼓傳聲催暝色，麴車迷轍寄餘歡。",
            "塤箎雅韵皆多感，偏覺陽春再和難。"
        ],
        "title": "和中丞晏尚書和答十二兄夜歸遇雪之作",
        "id": "71e26052-1e17-457e-b892-b4fea83d2fd8"
    },
    {
        "author": "宋庠",
        "paragraphs": [
            "十里甘泉鹵簿新，即時天借雪清塵。",
            "光含九陌疑無暝，花拂千旗旋作春。",
            "夾路綵樓偏著粉，中天嶢闕更成銀。",
            "絳騶案仗傳呼盛，寧似梁王不悅辰。"
        ],
        "title": "和中丞晏尚書乘輿宿殿致齋日巡仗遇雪",
        "id": "440b5104-a827-4e12-9ffa-d1772a199630"
    },
    {
        "author": "宋庠",
        "paragraphs": [
            "戍城官柝應營笳，愁枕無眠感曙鴉。",
            "料峭風頭猶助凍，蒼凉天角欲成霞。",
            "離離弈局殘星墜，脈脈刀環片月斜。",
            "尚喜初年輕病骨，半簪蓬影况蒼華。"
        ],
        "title": "初春夙興",
        "id": "57e77797-4597-4433-a032-927feff7c35c"
    },
    {
        "author": "宋庠",
        "paragraphs": [
            "楚澤離愁不避春，柳梢梅萼送行人。",
            "綠波易蕩銷魂水，紫陌難遮拂面塵。",
            "道困秦儀猶掉舌，歧多楊阮始沾巾。",
            "劍緱髀肉無窮恨，羞向耕疇獨問津。"
        ],
        "title": "送令狐揆南游",
        "id": "90e78495-e217-4aea-8647-072176c1a530"
    },
    {
        "author": "宋庠",
        "paragraphs": [
            "糾纏空驚禍福頻，沈舟未拯更摧輪。",
            "山頭枉是輕廷尉，天上何容著蹇人。",
            "南國祭犧堪畏楚，東門獵犬尚尤秦。",
            "當塗莫竦支離誚，坐受朝家十束薪。"
        ],
        "title": "己巳孟春二十六日作",
        "id": "1e7c3309-410f-4925-9027-d29431e4b5d6"
    },
    {
        "author": "宋庠",
        "paragraphs": [
            "南宮仙老本多才，素幅珍紈繪境開。",
            "高節自緣心匠出，野叢還擁筆端來。",
            "挂餘粉籜疑飄席，玩久風枝欲掃苔。",
            "俗眼莫驚無藻麗，歲寒顔色抵瓊瑰。"
        ],
        "title": "致政張郎中惠親畫墨竹二𭘻以詩爲報",
        "id": "210d8ab3-797a-4739-8b0f-36752342ea50"
    },
    {
        "author": "宋庠",
        "paragraphs": [
            "當年璧馬上荆臺，曾識長離婉婉來。",
            "巧智忍隨司馬宦，沈酣終屈廣都才。",
            "蓴鱸薦俎朝豐饌，稻蟹藏波歲絕災。",
            "鄉梓汀蘋鷄犬地，孫郎藻思若爲裁。"
        ],
        "title": "送孫記堂出宰歸安",
        "id": "1a5bd5e8-e6c8-4f29-aa04-ea13b8323289"
    },
    {
        "author": "宋庠",
        "paragraphs": [
            "孤根西土幾時傳，絳蕊緗趺早夏天。",
            "艷發雖慚李桃後，子成猶占雪霜前。",
            "醖餘霞醑香應在，染殺綃裙色未鮮。",
            "一種芳心耐風雨，敢辭重疊奏君筵。"
        ],
        "title": "榴花",
        "id": "211817d4-3119-47d4-b428-f0039170c1dd"
    },
    {
        "author": "宋庠",
        "paragraphs": [
            "霽色秋空送目勞，小臺摇落更平臯。",
            "紅垂海樹烏棲日，清溢江沱鷺浴濤。",
            "天勢暮圍鱗隰闊，雁行斜轉翼雲高。",
            "楚風摵摵迷魂地，可在揚雄獨廣騷。"
        ],
        "title": "晚臺",
        "id": "7c8ca533-be24-439b-9b29-5cddab08da7f"
    },
    {
        "author": "宋庠",
        "paragraphs": [
            "天聖光華第二春，與君同日脫凡鱗。",
            "何知素領分符地，却見青雲共榜人。",
            "千重使移行府重，一觴歡伯故儔親。",
            "言詩擊節兼風義，且欲因聲附翠珉。"
        ],
        "title": "提刑張司封同年垂訪別郡以詩爲謝",
        "id": "b21b6fd6-7233-4221-b3a9-df5e4efa1069"
    },
    {
        "author": "宋庠",
        "paragraphs": [
            "東陽世系出翹英，刮目神膚兩共清。",
            "洛紙文雄錢萬選，郄堂科美佛千名。",
            "春風適館仙軿密，海曲夸鄉縣綬輕。",
            "上最三年歸路穩，中阿芳意滿菁菁。"
        ],
        "title": "送廷評沈先輩宰江山兼過吉席",
        "id": "519e1e37-9031-44a5-851f-eef79cec08d6"
    },
    {
        "author": "宋庠",
        "paragraphs": [
            "西北遮胡晉部疆，更煩儒將下文昌。",
            "久調玉鉉三司貴，出倚金城萬里長。",
            "唐畝歲豐禾自合，汾波秋景草應黄。",
            "須知外警從茲罷，閒殺邊郵赤白囊。"
        ],
        "title": "淳之太尉相公寄示赴鎮小編三復成誦研味之餘理當酬繼但難于徧和輒取首題賦成拙句一首既伸高山仰止之願并以爲謝",
        "id": "8725a5a4-10f9-43e9-bfc2-db89a095c777"
    },
    {
        "author": "宋庠",
        "paragraphs": [
            "鈴齋西北小池臺，漠漠年光病眼開。",
            "水面綠深知凍解，柳梢黄淺覺春來。",
            "啁啾野雀遺寒毳，撥剌潜魚露戲鰓。",
            "物物惱人俱入詠，使君爭奈乏天才。"
        ],
        "title": "新春雪霽坐郡圃池上二首  其一",
        "id": "56c67ef1-46a8-4d18-b06c-e52ecbad6dde"
    },
    {
        "author": "宋庠",
        "paragraphs": [
            "溪上危堂堂下橋，臘餘春意卷寒飈。",
            "煙催樹色全疑染，暖逼禽聲自學調。",
            "封徑老苔翻敗錦，抱城空水皺輕綃。",
            "茨山小隠歸心動，坐想瓊芝幾隴苗。"
        ],
        "title": "新春雪霽坐郡圃池上二首  其二",
        "id": "1f36f15e-9892-4e3d-a663-27808acff420"
    },
    {
        "author": "宋庠",
        "paragraphs": [
            "偶然人乏貳中樞，賜罷猶專督府居。",
            "髮白自傷聞道晚，心丹誰識報恩餘。",
            "淮天目極風帆駛，韓野魂銷宰樹疏。",
            "却顧病身何所用，只堪歸釣潁灘魚。"
        ],
        "title": "淮南自訟",
        "id": "329e9ebe-e5d0-46d1-b022-bab2c85e4401"
    },
    {
        "author": "宋庠",
        "paragraphs": [
            "欣欣春色上高臺，一雨關河宿霧開。",
            "洛浦宓妃鴻已去，漢家皇后燕初來。",
            "山爐馥郁熏歌扇，錦瑟丁寧侑客杯。",
            "秉燭尋芳君莫倦，歡游纔散便徘徊。"
        ],
        "title": "春社日置酒示客",
        "id": "34268dd3-6400-4d12-9f94-376ebda956bd"
    },
    {
        "author": "宋庠",
        "paragraphs": [
            "九十芳期去不留，解痟何計貰珍裘。",
            "爐殘晉俗清明火，水冷山陰祓禊洲。",
            "風徑舞花催暮色，雨梁歸燕說春愁。",
            "離歸莫問年華事，賦筆悲于宋玉秋。"
        ],
        "title": "暮春感興",
        "id": "460d0632-f5ce-408b-ab52-be006d2e907f"
    },
    {
        "author": "宋庠",
        "paragraphs": [
            "城上凌氛百尺臺，晚秋重喜宴樓開。",
            "汎樽露菊疑相識，吹帽霜風是再來。",
            "寶瑟丁寧催客飲，丹萸爛漫辟誰災。",
            "莫驚銀燭先爲具，天際殘陽喚不回。"
        ],
        "title": "去秋九日置酒今秋復喜茲會詩呈通判比部並諸幕府",
        "id": "3ee663cf-8e51-47ac-a04b-1dce2b59dd0a"
    },
    {
        "author": "宋庠",
        "paragraphs": [
            "白頭榮路念何之，出處空驚未得宜。",
            "劉放老于宮裏樹，莊生愁煞廟中犧。",
            "嵩巖桂塢堪休影，潁曲芝廛好療饑。",
            "但願天心從爾欲，敢言歸赴赤松期。"
        ],
        "title": "孤坐北齋因懷出處之難偶成感詠",
        "id": "2507e921-7d28-4dd2-8cdb-5148d70fd72e"
    },
    {
        "author": "宋庠",
        "paragraphs": [
            "家家臯稷會亨辰，老醜無謀念孰親。",
            "自樂一麾稱外守，恥將三物詛讒人。",
            "灌園路僻蒼烟曉，洗耳灘長碧溜春。",
            "此地敢言逃楚相，他年終擬作堯民。"
        ],
        "title": "謀退",
        "id": "29db8370-e1a5-4752-b6cf-3d691413e328"
    },
    {
        "author": "宋庠",
        "paragraphs": [
            "十里商中抱帝畿，苑煙宮霧共霏微。",
            "長楊獵近寒熊吼，太液歌餘瑞鵠飛。",
            "碧護斗城天倚蓋，光銜蓬島日舒圍。",
            "樓船法從年年盛，借問孤臣何歲歸。"
        ],
        "title": "赴鄭出國門經西苑池上",
        "id": "0f6b1366-9c9f-4052-afc8-ee218ef5c4ae"
    },
    {
        "author": "宋庠",
        "paragraphs": [
            "曉拂青銅感歲闌，蕭蕭華髮强扶冠。",
            "病憎蛇影能爲怪，老愛松心不受寒。",
            "世務焦頭機已息，主恩淪髓報應難。",
            "鏌鋣自躍非吾意，且作洪鑪舊物看。"
        ],
        "title": "府齋歲晏節物感人輒成拙詩二篇上寄昭文相公樞密太尉雖俚調無取亦盍各斐然之義也  其一",
        "id": "f29f7662-6fdd-4717-a992-b74e29ccbe2e"
    },
    {
        "author": "宋庠",
        "paragraphs": [
            "處世何嘗盡值才，虛名高位自驚猜。",
            "千重浪裏隨流出，百尺竿頭試險回。",
            "衰鬢不徒欺曉雪，孤心兼欲伴寒灰。",
            "嵩陽潁曲風煙接，已仗歸雲作隠媒。"
        ],
        "title": "府齋歲晏節物感人輒成拙詩二篇上寄昭文相公樞密太尉雖俚調無取亦盍各斐然之義也  其二",
        "id": "c8d9a1bf-5d1c-4f93-8a22-ef8c459e8126"
    },
    {
        "author": "宋庠",
        "paragraphs": [
            "水從雲表濟祠來，春凍初消舊堰開。",
            "岸側淺黄先映柳，石邊新綠便成苔。",
            "就深整頓吳歈槳，因曲安排洛禊杯。",
            "莫道使君無野興，把竿常到月中回。"
        ],
        "title": "後池春水初滿",
        "id": "0c4ae610-9eb6-474b-8653-6d505ae6a855"
    },
    {
        "author": "宋庠",
        "paragraphs": [
            "蕭蕭殘雨過橫塘，翠幕生波入坐凉。",
            "淡日映雲微透脚，暖風翻葉更成光。",
            "牆頭早杏青丸小，水面新蒲紺尾長。",
            "魚鳥沈浮齋吏散，恍驚身世在濠梁。"
        ],
        "title": "池上雨過",
        "id": "05c8a52b-eddd-4f92-a60d-fe2a86eb9119"
    },
    {
        "author": "宋庠",
        "paragraphs": [
            "拂檻清晨念老餘，只堪丘壑便懸車。",
            "暗圍廓落頻移眼，坐况蒼華不滿梳。",
            "綟綬轉慚龜鈕印，土膏空負鶴頭鋤。",
            "人生出處真難决，羨殺賢哉漢二疏。"
        ],
        "title": "因覽鏡照見衰年狀貌有感",
        "id": "302492dd-8eeb-494f-af77-39f6527645f4"
    },
    {
        "author": "宋庠",
        "paragraphs": [
            "南宮仙客欲歸休，更領銅符越絕州。",
            "郎位雖嗟三不遇，友聲偏喜兩相求。",
            "朝端引籍辭羣鷺，天外忘機信白鷗。",
            "行矣松喬君自愛，虛名官職壓人頭。"
        ],
        "title": "郎中胡君出守三衢特枉長韵一篇曲敘故人之契且有嘉命別督餞章牽課所成老拙多愧聊以奉揚高節爾",
        "id": "6a01b0d7-132d-4c6c-a4fe-daf06dac4234"
    },
    {
        "author": "宋庠",
        "paragraphs": [
            "一夜春風拂苑牆，歸來何處剩凄凉。",
            "漢臯佩冷臨江失，金谷樓危到地香。",
            "淚臉補痕勞獺髓，舞臺收影費鸞腸。",
            "南朝樂府休賡曲，桃葉桃根盡可傷。"
        ],
        "title": "落花",
        "id": "0a5167cb-3f16-46c1-a506-26dded40ad9b"
    },
    {
        "author": "宋庠",
        "paragraphs": [
            "曉雨廉纖僅壓塵，落花長草小平津。",
            "十千酒美空留客，九十春歸不戀人。",
            "有恨剛腸隨指繞，無情華髮撲頭新。",
            "憑誰與射踆烏翼，免向西嵫送日輪。"
        ],
        "title": "春晦",
        "id": "e66451c9-6395-4232-9968-33dda265e5d8"
    },
    {
        "author": "宋庠",
        "paragraphs": [
            "賢路塵消篋謗殘，蕭蕭衰鬢得生還。",
            "久叨鴟尾三重閣，却趁蛾眉五日班。",
            "傷翼再來仍繞樹，行雲何處不思山。",
            "坐揮拙筆無文甚，正被中郎笑拙艱。"
        ],
        "title": "恩忝西掖垣",
        "id": "13e4a043-ed65-4347-8874-ef0ca4c00723"
    },
    {
        "author": "宋庠",
        "paragraphs": [
            "清明初過雨初收，春意重因霽景留。",
            "風定草煙還壓野，雲開山色始歸樓。",
            "邙陰高樹藏低嶺，河曲新波沒故洲。",
            "點檢叢花猶半在，應須秉燭爲君游。"
        ],
        "title": "新晴",
        "id": "92f87828-de31-4791-9b21-6b620a50ce43"
    },
    {
        "author": "宋庠",
        "paragraphs": [
            "月弦離畢破芳辰，舟子招招數問津。",
            "壓岸晚陰雲著野，蘸渠春色柳隨人。",
            "煙疇雊雉逢誰歎，風磧驚鷗莫我親。",
            "賜告有程歸棹急，赧然歸水愧游鱗。"
        ],
        "title": "清明日東歸舟次滯雨",
        "id": "821e947c-bbb4-4653-9277-ab95d5587962"
    },
    {
        "author": "宋庠",
        "paragraphs": [
            "溝水新傷摻袂人，何言便作死生分。",
            "地中玉樹無期見，琴上牙絃忍再聞。",
            "幾日離觴成漬酒，平時芳札代遺文。",
            "東亭哭罷愁回首，落照銘旌隔野氛。"
        ],
        "title": "都官謝員外今年春榜舟奉使予餞別于東亭孟夏之初不幸卒于中道其孤迎喪還都予又出弔于餞所俯仰陳迹因爲詩以寄哀",
        "id": "9249f72e-0345-4283-9cfc-ffa8319bbd0c"
    },
    {
        "author": "宋庠",
        "paragraphs": [
            "驛騎傳書拂塞塵，開緘長跪墨猶新。",
            "霜餘且喜青松在，火盡誰矜白璧真。",
            "嵇阮交遊思舊隠，臯夔功業記名臣。",
            "年來更嗜無生學，笑殺關西仗鉞人。"
        ],
        "title": "寄延州經略龐龍圖",
        "id": "35182849-689b-4286-beb3-9484e4a88b14"
    },
    {
        "author": "宋庠",
        "paragraphs": [
            "前旬風雨逼清明，柳色天高雪絮輕。",
            "冷落介推藏火月，寂寥潘令種花城。",
            "軍中蹋鞠人穿域，門外吹箎客詫餳。",
            "今日太官還直具，多年私邸隔朝纓。"
        ],
        "title": "清明",
        "id": "2f17d05c-8a50-4d71-b9a8-4ca10e23c2a7"
    },
    {
        "author": "宋庠",
        "paragraphs": [
            "碧瓦新堂壓素波，主人歡意駐鳴珂。",
            "風清共覺煩襟快，觴急都忘醉弁俄。",
            "江葦有情侵岸出，野鷗無事掠船過。",
            "西牆墨妙須珍護，皇祐高秋勝永和。"
        ],
        "title": "和吳侍郎謝余洎諸朝客見過亭沼",
        "id": "ee100e18-85ad-40e7-878a-c9875ae69f44"
    },
    {
        "author": "宋庠",
        "paragraphs": [
            "鸞鵲驚飛詔檢開，唐家僊殿育英才。",
            "毫端誤墨讒蠅盡，塞上求羣故馬來。",
            "咄咄書空徒有意，冥冥避弋本無猜。",
            "孤生舊辱知人舉，一夕聞風釋九回。"
        ],
        "title": "胥集賢復舊官",
        "id": "8ca050ac-0063-4232-b790-e1f458871fb6"
    },
    {
        "author": "宋庠",
        "paragraphs": [
            "天子乘冬校獵回，鈎陳平野轉瑶魁。",
            "萬蹄未暮先追日，疊鼓非春已作雷。",
            "得儁風毛隨禁仗，犒勤霞液出仙杯。",
            "詞臣定有長楊賦，翰墨能銷幾許才。"
        ],
        "title": "從獵晚歸馬上默成奉呈承旨端明王學士",
        "id": "cdcb1991-b19f-4342-b665-39e3b949fa45"
    },
    {
        "author": "宋庠",
        "paragraphs": [
            "祕邃嚴廬斗極傍，知君此夕較連章。",
            "天移宿幕鄰堯屋，霞灧仙杯雜嵰霜。",
            "坐覺銅籤隨漏箭，卧驚銀漢入宮牆。",
            "精心百汰知無倦，千牘皆供夜石量。"
        ],
        "title": "次韵和度支蘇員外覆考進士文卷鎖宿景福殿",
        "id": "35f603a5-079b-4b5f-961f-67f863744469"
    },
    {
        "author": "宋庠",
        "paragraphs": [
            "綠髮仙郎藻思新，就中詩語更通神。",
            "清襟逗興初無滓，綵筆呈華別有春。",
            "顧我風期情背俗，感君官職命欺人。",
            "湯湯聽盡流波曲，終愧衰聾賞未真。"
        ],
        "title": "屯田任君數以歌詩授余感嘆不足因成答贈",
        "id": "c62c928a-277c-4742-8077-1d018dd14243"
    },
    {
        "author": "宋庠",
        "paragraphs": [
            "西風書驛到河津，且喜開筩麗句新。",
            "安石風流高映世，君房言語妙驚人。",
            "公懷遠略須經國，我愧華顛未乞身。",
            "惟有論交方寸地，歲寒留得比松筠。"
        ],
        "title": "永興端明王左丞寄示見訓長句因爲後答",
        "id": "91330c02-434f-466c-b405-81cad2a68c6b"
    },
    {
        "author": "宋庠",
        "paragraphs": [
            "一辭雲陛五周年，瑣闥銷符寵再遷。",
            "時譽敢希吳陸俊，歸心偏識漢疏賢。",
            "蝸頭狼籍爭鋒地，鴻影徘徊避弋天。",
            "命駕不須頻見約，潁濱嵩麓有私田。"
        ],
        "title": "答子京",
        "id": "1cb8328d-0ea6-422f-b3fc-a28c23511bc3"
    },
    {
        "author": "宋庠",
        "paragraphs": [
            "閏曆先春破臘寒，綵花金勝寵千官。",
            "水從太液池邊動，柳向靈和殿裏看。",
            "瑞氣因風生禁仗，暖暉依日上仙盤。",
            "須知聖運隨生殖，萬國年年共此歡。"
        ],
        "title": "閏十二月望日立春禁中作",
        "id": "370a2598-9c2e-4826-8858-207c6db001ad"
    },
    {
        "author": "宋庠",
        "paragraphs": [
            "閏章餘曆氣先回，臘尾新陽已暗催。",
            "三改使符驚歲往，六傾賓酒駕春來。",
            "枝頭翦綵仙葩折，勝裏宜年寶字開。",
            "更聽美人金縷曲，從茲爭合捨尊罍。"
        ],
        "title": "立春日置酒郡齋因追感三爲郡六迎春矣呈坐客",
        "id": "f5d3b3c2-f57a-4f3c-a960-914d1a3d0eb2"
    },
    {
        "author": "宋庠",
        "paragraphs": [
            "幽剎尋春傍翠微，遊人誰解惜芳菲。",
            "陰晴野日不常見，紅白路花相雜飛。",
            "一世功名催俊傑，千金歌舞屬輕肥。",
            "左遷病守真無用，試學山公倒載歸。"
        ],
        "title": "晚春出郭游北山佛寺",
        "id": "7f91a1cc-1d56-42fb-b91b-010e87f9b50b"
    },
    {
        "author": "宋庠",
        "paragraphs": [
            "漢家挈令頼諸公，末至緣何玷選中。",
            "馬尾不知書畫誤，鳥聲偏樂友心同。",
            "忘憂日接三杯善，軋思時分一溉功。",
            "敢向明廷邀異賞，從來儒術比司空。"
        ],
        "title": "淳之九兄以僕承乏制曹幸聯局事向當成績猥辱裁篇謹抒拙詩以謝來貺",
        "id": "11d79c9e-ea8f-4e5a-a697-f65cd52c9359"
    },
    {
        "author": "宋庠",
        "paragraphs": [
            "春筥收英得幾叢，小團珍串刻閩工。",
            "甘踰寶屑非關露，快入煩襟不爲風。",
            "左䥶沸香殊有韵，越瓷涵綠更疑空。",
            "從來酪茗嘲傖鬼，莫枉奴名立異同。"
        ],
        "title": "新年謝故人惠建茗",
        "id": "48118bfb-0075-44a3-887d-ad6511933c5e"
    },
    {
        "author": "宋庠",
        "paragraphs": [
            "上林春色老朱櫻，誰見聯科紀佛名。",
            "睢苑妍辭俱右席，太丘遺業肯慚卿。",
            "離歌坐寫塤箎恨，邑政行聞魯衛聲。",
            "使橐盡堪傳尺素，雙函同慰一摇旌。"
        ],
        "title": "陳勤之兄弟同登秀科俱宰江東大邑",
        "id": "ae1a80c7-b2e5-4c43-9ae5-c514a6ba515f"
    },
    {
        "author": "宋庠",
        "paragraphs": [
            "慈恩題墨七彫年，霰雪相逢倦客天。",
            "男子詣曹羞會課，禿翁無版欲歸田。",
            "爻占後笑餘艱象，書入窮愁有剩篇。",
            "聞道漢家求失職，可能梁甲信灰然。"
        ],
        "title": "宗人緘見過",
        "id": "24be0078-e8b5-4484-992d-5f10f8668673"
    },
    {
        "author": "宋庠",
        "paragraphs": [
            "再來湖上已春殘，物物隨時亦强歡。",
            "紫葉抽荷疑弄橐，翠皮包竹好裁冠。",
            "驚橈野鶩移沙渚，貪餌鮮鱗薦客盤。",
            "盡日臨流忘吏事，須知名世六條寬。"
        ],
        "tags": [
            "西湖"
        ],
        "title": "閏三月再到西湖花卉已過春餘夏早景物亦佳因復留連日夕忘返",
        "id": "23c0d2c5-241a-4b13-b44a-09de2b4adba4"
    },
    {
        "author": "宋庠",
        "paragraphs": [
            "綠鴨東陂已可憐，更因雲竇注西田。",
            "鑿開魚鳥忘情地，展盡江河極目天。",
            "向夕舊灘都浸月，過寒新樹便留煙。",
            "使君直欲稱漁叟，願賜閒州不計年。"
        ],
        "tags": [
            "西湖"
        ],
        "title": "重展西湖二首  其一",
        "id": "78f61aba-7988-4cbc-a4f3-968c6ba0391f"
    },
    {
        "author": "宋庠",
        "paragraphs": [
            "西北雲波逗異津，兩陂相合到城闉。",
            "橋橫斷岸纔通舫，路轉新洲不踏塵。",
            "倒影剩容霞底日，暖光平展鑑中春。",
            "摧頹病守時無用，堪與鷗鷳作主人。"
        ],
        "tags": [
            "西湖"
        ],
        "title": "重展西湖二首  其二",
        "id": "84e32221-f0c7-4ab3-a9e5-90bcf4ace0d1"
    },
    {
        "author": "宋庠",
        "paragraphs": [
            "歲晚風清洛霧開，有人沿泝避囂埃。",
            "莊談解辯觀濠樂，潘興能添作賦才。",
            "蘭菊分洲爭向背，鳬鷖隨棹罷驚猜。",
            "留都吏役雖羈鞅，亦欲抽身更一陪。"
        ],
        "title": "次韵和次道學士獻贈留臺吳侍郎洛水泛舟之作",
        "id": "c45bf048-3a48-4b90-a0ee-f109da151413"
    },
    {
        "author": "宋庠",
        "paragraphs": [
            "風窗夜永燭飄煤，坐擁空爐暖凍杯。",
            "束縕未求曹相火，冥心將冷子綦灰。",
            "禪牀隠竈徒驚俗，曲突徙薪枉備災。",
            "餘燼欲銷微霰集，燎薰援錦憶平臺。"
        ],
        "title": "夜爐",
        "id": "a3dd9349-d08d-41eb-ab60-32d8b3da0622"
    },
    {
        "author": "宋庠",
        "paragraphs": [
            "濟渠冰解逗奫淪，花柳兼催近郭春。",
            "城外天形低合野，水邊樓影倒傾人。",
            "趁晴魚意雙游樂，助鬧禽聲百種新。",
            "老倚芳樽從外誚，且將吟嘯代經綸。"
        ],
        "title": "後園新水初滿坐高明臺遠眺",
        "id": "c0f138a8-ce47-4c8b-8d2f-d53b6db9c445"
    },
    {
        "author": "宋庠",
        "paragraphs": [
            "津亭理櫂拂朝霞，試補東溪縣道賒。",
            "旅突倦供樵客桂，官符貪及戍時瓜。",
            "蟾生海岸空弦濕，天倚山城一蓋斜。",
            "歲晚私書無憚數，輕郵不禁嶺頭花。"
        ],
        "title": "送貴溪尉周懿文",
        "id": "9401247b-2ec3-4c5f-85bc-c7d47489bf70"
    },
    {
        "author": "宋庠",
        "paragraphs": [
            "郎署新聞一進階，漢家臨遣重州臺。",
            "人持澤節龍形出，路建風旟隼翼開。",
            "千頃江禾年有瑞，萬盆吳繭俗豐財。",
            "吟窗剩賞雲峰翠，即是踰朞報政回。"
        ],
        "title": "送虞部楊員外出牧池州",
        "id": "764cb3a0-3b90-45c0-8df5-65bf0fe98f0d"
    },
    {
        "author": "宋庠",
        "paragraphs": [
            "江海多年滯軾熊，書林諫霤得儒宗。",
            "寬條一劄仙泥熟，慈宴千觴湛露濃。",
            "迎舸蔽川交畫鷁，隊笳橫浦細吟龍。",
            "輕揚俗改方圖舊，兩馬行催詔傳封。"
        ],
        "title": "送集賢盛諫議出牧維揚",
        "id": "484cc926-cc4a-4d3b-b221-669c0f2198ba"
    },
    {
        "author": "宋庠",
        "paragraphs": [
            "臨艎西泝近神垌，六輔聯疆見驛亭。",
            "千里暮霞烘日脚，一篙春水皺天形。",
            "野橋煙火微分市，曲岸漁樵別有汀。",
            "忽憶主人恩意厚，倚檣回首涕空零。"
        ],
        "title": "晚泊白村登舟回望因成拙句寄淮陽龍圖王給事",
        "id": "ed4d2172-3e6f-4cc3-8b81-0e5ce72f2f96"
    },
    {
        "author": "宋庠",
        "paragraphs": [
            "謝病台階別邃旒，更榮符鑰守司州。",
            "篋書已辯恩難報，臺禮雖頒政未修。",
            "潄石洛波鳴佩曉，插雲嵩色紺屏秋。",
            "煩君麗句催登覽，欲便長隨麋鹿游。"
        ],
        "title": "和龍圖王學士經涂洛邑見寄",
        "id": "f0f36215-9c6d-4cea-9fa8-333ba3d5f3c1"
    },
    {
        "author": "宋庠",
        "paragraphs": [
            "荆臺杯酒接慇懃，已是緹灰十五春。",
            "學舍早欣游霧露，辭條今服際天人。",
            "沈居雌蜺那知賞，葉牖神龍更駭真。",
            "侍上可能無狗監，子虛賦就長卿貧。"
        ],
        "title": "楊寺丞以新集見授",
        "id": "fa49a069-dfac-4868-a826-18e5bd9e51c0"
    },
    {
        "author": "宋庠",
        "paragraphs": [
            "裂繻無路學西游，衡木爲扉戀一丘。",
            "阮籍自多回轍淚，虞卿長有著書愁。",
            "江邊客素沈驚鯉，海上機心失故鷗。",
            "借問騷人才幾許，莫因鶗鴂枉悲秋。"
        ],
        "title": "天禧詔罷寄王貫之",
        "id": "ab051c34-d838-4ebd-b0ee-f538ca0bb41f"
    },
    {
        "author": "宋庠",
        "paragraphs": [
            "忍當昭世卧隆中，西笑無謀始諱窮。",
            "鷗散海邊漁事廢，炙殘京口客盤空。",
            "鄉魂怨曉虛爲蝶，頭葆悲秋不後蓬。",
            "欲把遺編論興廢，諸儒爭奈喜嘲雄。"
        ],
        "title": "乾興詔罷自詠",
        "id": "1c0471cc-0a2b-4005-8239-cfadf6f21887"
    },
    {
        "author": "宋庠",
        "paragraphs": [
            "六年衰鬢兩爲州，何意瓜時謁冕旒。",
            "去位本無三已色，過城應有復來謳。",
            "吹虀膽怯空思勉，淪骨恩深未易酬。",
            "即日詣門重謝罪，豫慚危涕滿中篝。"
        ],
        "title": "奉詔過都代書寄昭文相公",
        "id": "3d7c6265-5ca2-4edd-afc1-bf3c8e4f78df"
    },
    {
        "author": "宋庠",
        "paragraphs": [
            "綠綈珍檢九天來，綬笥騰裝拂簿埃。",
            "鈴閣餞歌鵾瑟怨，璧田仙里駟門開。",
            "厨書久汗南山竹，征袂濃薰北使梅。",
            "歲晚林光催奉計，五雲城闕倚瑶魁。"
        ],
        "title": "送安陸朱通判赴召兼過許田別墅",
        "id": "7d5756ad-2e76-4e5c-8956-93d5ccddb4ac"
    },
    {
        "author": "宋庠",
        "paragraphs": [
            "闕塞千巖入畫圖，八關修供柅征車。",
            "半斤運泰賢將用，不二門深疾始除。",
            "香鉢凈羞熏寶席，法螺仙曲逗晴虛。",
            "從茲定許陪登覺，肯效區區栗里輿。"
        ],
        "title": "和吳侍郎龍門寶應寺設齋",
        "id": "c1da86e9-f1e4-407f-a058-c8ecb823b13c"
    },
    {
        "author": "宋庠",
        "paragraphs": [
            "接武西臺屬鉅賢，琴樽歡意滿山川。",
            "論交共到忘言地，感別空驚易守年。",
            "陝界霜氛迎喜氣，潁郊秋色犯華顛。",
            "卜鄰自有歸休約，終就溪林占一廛。"
        ],
        "title": "和吳侍郎相從經歲忽有陝許之別見貺長句",
        "id": "0959896f-355f-4f1f-89d4-9df800852b77"
    },
    {
        "author": "宋庠",
        "paragraphs": [
            "君欲歸休未得休，再持符節定西侯。",
            "深嚴殿籍恩圖舊，蔽芾棠歌野續謳。",
            "洛浦神仙觀送客，崤陵風雨避傳騶。",
            "高懷莫作衰年調，公府重來尚黑頭。"
        ],
        "title": "送資政侍讀侍郎西赴陝郊",
        "id": "cbbef6ef-4b3c-435e-8f74-f2741f2c6089"
    },
    {
        "author": "宋庠",
        "paragraphs": [
            "東來春色變層陰，甘霈前符望歲心。",
            "雲葉乍驚重礎潤，土膏先過一犂深。",
            "皇慈已浹流根澤，芳節殊非貫序霖。",
            "忽枉新篇真寡和，鼻聲衰濁費長吟。"
        ],
        "title": "和河間通博王太博見貺春雨應時雅什",
        "id": "451988e0-15cf-4bfa-8e13-2b31b1de7b7e"
    },
    {
        "author": "宋庠",
        "paragraphs": [
            "荒城岑寂冒春霏，竹落江村具體微。",
            "蛙怒愛爲先雨叫，燕輕多作逆風飛。",
            "印波鸞鑑新荷小，礙路犀簪早筍肥。",
            "極目纖塵都不動，元規安得汙人衣。"
        ],
        "title": "題高明堂後池雜景二首  其一",
        "id": "93a031f8-dada-44a0-8c14-4843b2cb3063"
    },
    {
        "author": "宋庠",
        "paragraphs": [
            "一竇春泉貫曉溪，水光涵物見纖微。",
            "波鳬泛泛騷人卜，風蝶翩翩佛助飛。",
            "雨足舊蘭穿畹出，餌香鮮鮪壓鈎肥。",
            "昔聞緩带猶堪羨，退食何妨野客衣。"
        ],
        "title": "題高明堂後池雜景二首  其二",
        "id": "447b33ef-c135-4392-a2a1-d8a3efca3596"
    },
    {
        "author": "宋庠",
        "paragraphs": [
            "半生多難竄民廛，北闕重來雪履穿。",
            "木在溝中寧有間，人從河上更相憐。",
            "塵棲綬笥昏餘采，蟲食書縢脫故篇。",
            "不敢對君重撫臆，孤懷同是一潸然。"
        ],
        "title": "憂闋還臺次韵和道卿學士終喪歸集賢舊職見寄二首  其一",
        "id": "455289ed-36fa-4dd9-949f-d8c27aa42338"
    },
    {
        "author": "宋庠",
        "paragraphs": [
            "解籍書林同遇春，煢煢孤影弔窮塵。",
            "茂陵久卧添遲思，東觀重歸有戲賓。",
            "爭食已慚池鶩飽，忘機更待海鷗親。",
            "懣然末曲何能續，聊誌當年並賦人。"
        ],
        "title": "憂闋還臺次韵和道卿學士終喪歸集賢舊職見寄二首  其二",
        "id": "241a2b84-d569-468e-9f12-72e62bdb72ab"
    },
    {
        "author": "宋庠",
        "paragraphs": [
            "虛名三紀玷王朝，晚歲剛腸萬慮銷。",
            "篤學自依袁伯業，醒狂誰比蓋寬饒。",
            "將旄燭日逢兵偃，隠谷連雲負客招。",
            "白首報恩雖竭節，擬留餘力事耕樵。"
        ],
        "title": "默誦",
        "id": "44ebdbe4-103a-4df2-ae96-3f3b6ff70285"
    },
    {
        "author": "宋庠",
        "paragraphs": [
            "闕里高談擅席珍，多年嵇痺嘆沈淪。",
            "封軺續食論鄉士，綵服承顔斷織親。",
            "風直鷁郊傷六翮，機藏鼷弩惜千鈞。",
            "載餚誰就揚雄宅，覆瓿書成擔石貧。"
        ],
        "title": "贈令狐進士",
        "id": "dbc89180-3ed6-43d9-91e2-7687537d6092"
    },
    {
        "author": "宋庠",
        "paragraphs": [
            "離懷何事共凄然，雲路無因著祖鞭。",
            "賦苑竹荒沈舊賞，書郵梅老怨殘年。",
            "莊魂斷處星垂地，楚思摇時水接天。",
            "趙壹窮愁堪自笑，擬將文腹敵囊錢。"
        ],
        "title": "感懷寄進士胡肅",
        "id": "b8f16937-39d9-4781-81c3-aa72b57f0444"
    },
    {
        "author": "宋庠",
        "paragraphs": [
            "坦牀仙格照瓊筵，歸待蘭陔補逸篇。",
            "別路雲霞交友闊，慶門酥酪弟兄賢。",
            "春郊送目車流水，夕館迷魂月上弦。",
            "續食定知西笑近，馬生詞賦賈生年。"
        ],
        "title": "送謝沂進士",
        "id": "75eb1342-3b97-44e8-80ee-f7adbd11c53a"
    },
    {
        "author": "宋庠",
        "paragraphs": [
            "幾日章街認錦韉，平明頒節撫秦汧。",
            "嚴廬侍從宣勞久，郄府詩書得帥賢。",
            "彀騎千蹄嘶隴月，城笳三疊破羌烟。",
            "賓簪自古從軍樂，別夢空隨使幕蓮。"
        ],
        "title": "送總閣學士守秦亭二首  其一",
        "id": "76012827-f249-4f58-b974-16728af6dc83"
    },
    {
        "author": "宋庠",
        "paragraphs": [
            "綠圖層閣倚昭回，瑞鷃驚飛詔押開。",
            "關內趙張人續譽，禁中頗牧帝憐才。",
            "垂鞶虎綬朝裝出，夾轂蛇矛使仗來。",
            "坐鎮平時文檄簡，赤囊邊瑣有輕埃。"
        ],
        "title": "送總閣學士守秦亭二首  其二",
        "id": "aca4c7a7-5736-4ae0-9ce3-96632fc051e9"
    },
    {
        "author": "宋庠",
        "paragraphs": [
            "曉樹陰岑客舍春，卿輿不訪著書人。",
            "長楸有地金成埒，曲突無烟桂徙薪。",
            "自欠解蘭拋北阜，更堪鳴磬是南鄰。",
            "餳香醖冷沈歡緒，枉負山郎出沐辰。"
        ],
        "title": "清明出沐",
        "id": "f08b8369-cdbb-47fd-8308-8518d6fa921b"
    },
    {
        "author": "宋庠",
        "paragraphs": [
            "天街殘月斗城西，五里葱葱瑞霧迷。",
            "仙翰入陪廱澤鷺，曉籌初聽汝南雞。",
            "星翻徼道千廬密，雲斂觚稜兩觀齊。",
            "自顧山林疏賤質，誰將車馬載驚鼷。"
        ],
        "title": "朝謁待漏偶成詠懷",
        "id": "b5d99478-e928-4494-978d-ee6c98b5464f"
    },
    {
        "author": "宋庠",
        "paragraphs": [
            "河裏孤城歲倍寒，冰霜千里正漫漫。",
            "爐熏寶焰翻沈暖，酒入衰容不借丹。",
            "翠幕障風褰影數，玉琴抽雪按徽難。",
            "天高木落千花盡，閒撫青松仔細看。"
        ],
        "title": "孟津跨大河寒氣特盛歲暮作",
        "id": "c3851acc-2a66-42f3-9c53-1d2ffc1eb21f"
    },
    {
        "author": "宋庠",
        "paragraphs": [
            "世事悠悠未遽央，虛名真意兩相忘。",
            "休誇失馬曾歸塞，未省牽牛解服箱。",
            "四客高風輕楚漢，五君新詠棄山王。",
            "秋來數有漁樵夢，多在箕峰潁水旁。"
        ],
        "title": "世事",
        "id": "a515c23e-862f-447c-be20-cbc8820c068a"
    },
    {
        "author": "宋庠",
        "paragraphs": [
            "疾間勤勤解郡章，北樓舒嘯寄徜徉。",
            "山圍軒后乘車野，水接堯民洗耳鄉。",
            "拂衽風頭迎爽籟，壓林霞尾送殘陽。",
            "冶城極望雖高世，爭奈臨秋鬢未霜。"
        ],
        "title": "和吳侍郎留題北樓",
        "id": "3fb29a17-592b-4831-903d-315826e802e8"
    },
    {
        "author": "宋庠",
        "paragraphs": [
            "鶗鴂三驚楚澤秋，回腸更用斛添愁。",
            "燕臺市駿千金骨，漢客逃名九罭鰌。",
            "木斷華樽俱失性，瓢空陋巷獨堪憂。",
            "夏畦墦食非吾事，終訪班生問一丘。"
        ],
        "title": "寄許師孟",
        "id": "cea13ae5-89d7-4809-aba6-ac39b441ce76"
    },
    {
        "author": "宋庠",
        "paragraphs": [
            "萬仞青雲接翼翔，江南離思滿雕章。",
            "輕投暗路珠無脛，驟濯迷魂玉有漿。",
            "奏記諸公多感慨，擬騷前哲剩凄凉。",
            "寄懷何止三年字，留祕傳家古錦囊。"
        ],
        "title": "同年胡宿自江外寄遺詩筆雜文",
        "id": "5adcb649-35d1-49c1-a582-ffa7eeb356a5"
    },
    {
        "author": "宋庠",
        "paragraphs": [
            "八年三郡駕朱輪，更忝鴻樞對國均。",
            "老去師丹多忘事，少來之武不如人。",
            "車中顧馬空能數，海上逢鷗想見親。",
            "惟有弟兄歸隠志，共將耕鑿報堯仁。"
        ],
        "title": "寄子京",
        "id": "a2a930c5-b3ab-4c5a-a3e0-c98db6887c95"
    },
    {
        "author": "宋庠",
        "paragraphs": [
            "小園乘暖敞孤齋，畦埒經春盡綠苔。",
            "新筍偶隨枯篠出，野花閒抱故藤開。",
            "雙桐夾路元標井，酸棗依牆本乏臺。",
            "北戶清風時一至，此身疑到上皇來。"
        ],
        "title": "晚春小園觀物",
        "id": "8e6c8d62-ee7e-4c55-9021-a7781491a90a"
    },
    {
        "author": "宋庠",
        "paragraphs": [
            "河橋煙北寂寥城，山圃雖春氣尚清。",
            "戲蝶有時飛自遠，野禽終日語無情。",
            "露痕浥浥添花重，風意沾沾助絮輕。",
            "看徧物華還自看，乾坤同是一浮生。"
        ],
        "title": "郡圃觀春物有感",
        "id": "8b9d1219-08eb-4e1c-98b8-4851c1d2b63e"
    },
    {
        "author": "宋庠",
        "paragraphs": [
            "臨溪長是見歸烏，摇落初驚歲物徂。",
            "虎掌煙芒金穗密，雁頭霜葉紺輪枯。",
            "差差去幕東西燕，兩兩隨波上下鳬。",
            "更向岸邊橫飲舫，便疑狂醉宿江湖。"
        ],
        "title": "晚出池上觀秋物",
        "id": "920bc220-7500-4100-9803-2f506d8d7b81"
    },
    {
        "author": "宋庠",
        "paragraphs": [
            "雨畢天高卷斷虹，郊原無物不秋豐。",
            "禾麻自稱霜前熟，梨棗偏依日處紅。",
            "煙外短帘閒映柳，水邊輕翼暗隨風。",
            "田廬我亦牽魂夢，歸去嵩陽一老翁。"
        ],
        "title": "秋霽觀野物",
        "id": "a37de30d-f921-4f90-8414-896c7340f3b6"
    },
    {
        "author": "宋庠",
        "paragraphs": [
            "二月春風引夕陰，鞏煙邙樹悵登臨。",
            "醯鷄甕外天方闊，偃鼠河濱水正深。",
            "萬疊紺螺山北聳，半邊紅壁日西沈。",
            "憑高薄暮人誰見，一寸如丹魏闕心。"
        ],
        "title": "孟津晚景",
        "id": "43484bd9-0674-4f40-a582-6b1c81112be8"
    },
    {
        "author": "宋庠",
        "paragraphs": [
            "憭慄梧楸似楚騷，霜餘寒水失溪毛。",
            "游鱗潑潑心應樂，亂雀飛飛意不高。",
            "平世功名難强立，昔賢卿相是真逃。",
            "人間萬事無涯際，爭得先生一藉糟。"
        ],
        "title": "晚出池上",
        "id": "f2c9d347-4936-460a-ab9a-dba1fb61b371"
    },
    {
        "author": "宋庠",
        "paragraphs": [
            "賢路綢繆早奮庸，搢紳元許黑頭公。",
            "巖霖暫卷浮雲外，國棟來參散櫟中。",
            "仙禁巢阿思瑞鶠，野場收弋看冥鴻。",
            "恐難便遂東山卧，憂樂須將一世同。"
        ],
        "title": "次韵和吳侍郎答汝州劉從事",
        "id": "eb00823c-7108-43cf-ae98-52c0da03c336"
    },
    {
        "author": "宋庠",
        "paragraphs": [
            "君家酥酪弟兄賢，督府從軍滯幕蓮。",
            "江上歸音魚失素，天邊離思月成弦。",
            "阮毫答記無遺草，楚賦悲秋有剩篇。",
            "玉骨道風沈俊久，漢條新計會甘泉。"
        ],
        "title": "寄武昌胡從事",
        "id": "52c46e16-c779-42b1-979e-176d2f5b2d9b"
    },
    {
        "author": "宋庠",
        "paragraphs": [
            "河外輕寒氣未佳，春襟愁目徧天涯。",
            "濃雲破綻翻無雨，落日因循便作霞。",
            "麥隴寸苗思汙雉，柳灘新葉欲藏鴉。",
            "如膏且冀均農惠，莫枉層陰挫物華。"
        ],
        "title": "春陰復霽",
        "id": "8b1efc9b-0cd0-4507-8f37-ee78dfde502d"
    },
    {
        "author": "宋庠",
        "paragraphs": [
            "西北樓邊路欲分，神臯不見見浮雲。",
            "晉郵尺牘波中斷，洛客歸心笛裏聞。",
            "麗賦有情傷桂魄，勞歌無節怨蘭薰。",
            "漢家續食催西上，忍逐江鷗狎舊羣。"
        ],
        "title": "永陽登樓懷闕下知己",
        "id": "1c4dea4d-def6-4694-894b-3c35e88231f0"
    },
    {
        "author": "宋庠",
        "paragraphs": [
            "三楚風煙會漢津，憑高倦目此城闉。",
            "山前霧密疑藏市，樓上塵輕不污人。",
            "鳴瑟久拋雩舞地，稱觴更負永和春。",
            "私書一紙離懷苦，望斷波中六六鱗。"
        ],
        "title": "春霽漢南登樓望懷仲氏子京",
        "id": "2b3fdb38-7081-4dba-b392-f9c2afe5533c"
    },
    {
        "author": "宋庠",
        "paragraphs": [
            "雲葉西來拂畫樓，江南何處不汀洲。",
            "三春草綠王孫路，萬海梅殘隴使郵。",
            "落照窗扉塵作馬，黄昏簾幕月成鉤。",
            "張衡藻思能多少，玉案貂襜各自愁。"
        ],
        "title": "春日樓上有寄",
        "id": "84404f8f-72e7-408b-9981-6e5f2a248bcb"
    },
    {
        "author": "宋庠",
        "paragraphs": [
            "一麾南北數移官，三見鶑花送雁寒。",
            "雙鬢欺人還似雪，寸心憂國本如丹。",
            "雕蟲曲藝論文淺，乘障迂儒破敵難。",
            "惟有歸耕初志在，故田西接飲牛灘。"
        ],
        "title": "淮南汶上三見春物有感",
        "id": "312b0f8f-4ed4-468f-9535-cb3302f90543"
    },
    {
        "author": "宋庠",
        "paragraphs": [
            "日轉西軒小霧開，羲皇高興伴風來。",
            "層雲氣潤猶蒸礎，殘電光微不應雷。",
            "曲沼清渾魚對躍，暮簾明滅燕雙回。",
            "憑高更結京華恨，魂遶梁園舊吹臺。"
        ],
        "title": "暑雨初霽",
        "id": "efdf6e90-0434-4990-b7ac-cdddf939df80"
    },
    {
        "author": "宋庠",
        "paragraphs": [
            "天角殘虹截暮暉，南樓風快暑煙微。",
            "月波半露金樞穴，雲葉全收玉女衣。",
            "氣爽戍樓孤鵲去，霧沈荒苑數螢歸。",
            "凉軒更作東山詠，何處莊環有世機。"
        ],
        "title": "暑雨夕霽",
        "id": "121eb7f7-c9a8-4299-b0d5-a9181961f3ec"
    },
    {
        "author": "宋庠",
        "paragraphs": [
            "修邙纔轉便維嵩，都占黄河小曲中。",
            "秋助峰巒相倚碧，日催梨棗一番紅。",
            "煙蕪雖歇猶藏野，霜葉能飛不待風。",
            "關輔俗淳無巧弋，天邊何意有驚鴻。"
        ],
        "title": "秋出近郊",
        "id": "a2e2264f-b2bf-4cc6-a6a1-5f866de4aee1"
    },
    {
        "author": "宋庠",
        "paragraphs": [
            "登臨何處恨春殘，樓上池邊夕照間。",
            "非意野雲遮倦目，無情空水鑑衰顔。",
            "青谿久負幽人約，白髮初辭宰相班。",
            "才與不才何足辨，此心都擬付莊環。"
        ],
        "title": "初至洛陽府廨有東樓曲沼之勝時春色已過園林寂寞晚坐樓上作",
        "id": "49e1d48a-31ae-42a3-84e0-19122e65559f"
    },
    {
        "author": "宋庠",
        "paragraphs": [
            "西畿三輔切天閽，何意頒來細札文。",
            "學謬詩書慚作帥，身非甽畝更思君。",
            "使軺結轍橫周道，鄉木交陰憶漢枌。",
            "保傅上才敦雅眷，滿章褒意藹蘭薰。"
        ],
        "title": "宮保龐丞相以詩二首見寄次韵和答  其一",
        "id": "813fdeb6-4edd-434c-8a78-1ec47534e43a"
    },
    {
        "author": "宋庠",
        "paragraphs": [
            "出入台階謝奮庸，白頭持節更爲公。",
            "臨民不稱瞻巖尹，慰俗猶依贈扇風。",
            "天許雲鴻矰繳外，世憐池鶩稻糧中。",
            "一聞麗唱情何極，心結平津舊閣東。"
        ],
        "title": "宮保龐丞相以詩二首見寄次韵和答  其二",
        "id": "b3676084-cf84-41dd-bd03-36eb1fd9a175"
    },
    {
        "author": "宋庠",
        "paragraphs": [
            "秋來遥說灑煩襟，季虎昆龍伴嘯吟。",
            "弓影奮疑臨酒釋，荆枝歡意戀叢深。",
            "仙山校籍催歸傳，宿館銷魂警曙砧。",
            "我亦白頭思共被，非君誰照急難心。"
        ],
        "title": "次韵和吳侍郎喜令弟學士請告歸省",
        "id": "21b84f72-66b0-4a04-98b4-3f5fff2fcf96"
    },
    {
        "author": "宋庠",
        "paragraphs": [
            "多年零雨詠公歸，得謝高懷與世違。",
            "池鳳何嘗嗟見奪，冥鴻終不更低飛。",
            "壽觴應舉三朋酒，師衮閒拋一品衣。",
            "我亦摧頹踰耳順，異時惇史託餘輝。"
        ],
        "title": "寄致政杜相國",
        "id": "27543456-460a-4f06-8f80-e4814149da0f"
    },
    {
        "author": "宋庠",
        "paragraphs": [
            "世隠東畿賦遂初，荆枝相樂本田廬。",
            "偶隨幽鳥同還俗，何意驚鼷並載車。",
            "浴殿封芝慚視草，史階簪筆玷成書。",
            "猶欣夙契寒松在，持謝雕章悅柏餘。"
        ],
        "title": "酬仲微以舍弟忝直螭階余近塵鳳署見慶之作",
        "id": "67845998-29f8-47af-b3cf-e1f5bde7f38b"
    },
    {
        "author": "宋庠",
        "paragraphs": [
            "多年京洛寓靈臺，貪見三山縹帙開。",
            "野鶴據軒真冒祿，跛䍧生奧苦爲災。",
            "茂陵養疾愔愔骨，莊室刳心寂寂灰。",
            "南鄙孤城非灞岸，欲乘春氣望瑶魁。"
        ],
        "title": "京師故僚以余退居近畿數賜存問因敘懷自感",
        "id": "ed6a0a7d-beff-4efc-b85e-4f04866da795"
    },
    {
        "author": "宋庠",
        "paragraphs": [
            "天畿巡部聽車音，更值秋空卷夕霖。",
            "擊壤但聞堯俗樂，寬條方識漢恩深。",
            "釃渠引漕民兼富，飛檄宣風令莫侵。",
            "餘藻相存知厚意，孤松凌雪鶴鳴陰。"
        ],
        "title": "次韵和運使王密學見貽之作",
        "id": "e2925225-4c57-4bb5-8343-b93820ff081d"
    },
    {
        "author": "宋庠",
        "paragraphs": [
            "幾日都亭避憲驄，使臺分節按江東。",
            "朝端舊簡飛霜白，關外連艘餉粟紅。",
            "晨鼓疊喧雞埭月，暝帆遥卸雀桁風。",
            "先秋若有離懷詠，剩取芳筠作信筒。"
        ],
        "title": "送蔣御史領江東運使",
        "id": "29b43836-2ebd-4a44-916b-2fcd17c25fc5"
    },
    {
        "author": "宋庠",
        "paragraphs": [
            "霽雲銜苑雪雲開，春色先從禁籞回。",
            "馬上嫵眉偏認柳，樓前妝額固知梅。",
            "吹殘鳳籥驚寒律，忙殺鴟幐取凍醅。",
            "莫問康年行樂意，壽觴初罷佛燈來。"
        ],
        "title": "寓直晚歸見天街早春景物",
        "id": "90490bb6-4102-4955-bb6f-6690c97c8423"
    },
    {
        "author": "宋庠",
        "paragraphs": [
            "鄖波翻縠抱城流，夢比春風第一州。",
            "槁質枉陪溫樹密，勝襟還負峴亭游。",
            "風英百種紛如繡，溪羽千聲巧命儔。",
            "遥識使臣興感地，浮雲長映最高樓。"
        ],
        "title": "次韵和安陸王工部郡圃早春",
        "id": "67e2ca01-e7a6-4b42-84df-b61e17a0c489"
    },
    {
        "author": "宋庠",
        "paragraphs": [
            "公有長才動縉紳，朝廷不肯棄名臣。",
            "高懷空結山中社，遠略今清塞外塵。",
            "竹塢未荒溪葉密，菊叢雖舊徑花新。",
            "南臺素壁題名處，莫惜麾鐃一駐輪。"
        ],
        "title": "和經略宣徽吳太尉以將經洛陽舊隠之作",
        "id": "658376e2-e8ae-4f18-a070-282fed927632"
    },
    {
        "author": "宋庠",
        "paragraphs": [
            "二紀便蕃冒主恩，歸來榮感兩驚魂。",
            "昌辰盡見羣龍出，急景俱隨駭駟奔。",
            "史冊褒賢空汗竹，山丘餘泣已陳根。",
            "此身不減靈光殿，遺老班中巋獨存。"
        ],
        "title": "入朝感舊",
        "id": "d13f7a0b-3080-473f-b484-788cd6de1de8"
    },
    {
        "author": "宋庠",
        "paragraphs": [
            "漢枌遺産接東陂，舒嘯行吟失舊期。",
            "嶺上孤猿驚別久，山中芳草怨歸遲。",
            "鮒波希潤寧堪待，龍斷求豐忍自欺。",
            "負郭已荒金未佩，天涯浩歎滿隆墀。"
        ],
        "title": "久客懷故里",
        "id": "0f8fac5f-1baa-49b6-b750-fa9540f77387"
    },
    {
        "author": "宋庠",
        "paragraphs": [
            "最樂乘秋浩氣全，洛臺歸興滿新篇。",
            "霞漿不雜甘辛味，廟瑟都遺掩抑弦。",
            "崑嶺希珍驚倦鵲，蘭臺清吹飲吟蟬。",
            "欲知傳誦人多少，正似三都紙貴年。"
        ],
        "title": "和吳侍郎惠詩",
        "id": "780aef86-d5e4-4b5b-a646-a949a8a7939a"
    },
    {
        "author": "宋庠",
        "paragraphs": [
            "壯心銷盡見天機，敢惜功名與世違。",
            "拙似潘生難濟用，老于蘧瑗轉知非。",
            "多年鷄口慚爭食，自古駑筋愛舉肥。",
            "常恐冒榮孤晚節，春來魂夢到柴扉。"
        ],
        "title": "求志",
        "id": "d33e4b9b-785c-48fc-9d86-45fff3f46ad8"
    },
    {
        "author": "宋庠",
        "paragraphs": [
            "春城岑寂早花開，久脫冠梁有薄埃。",
            "安邑本緣饑腹累，茂陵非爲富貲來。",
            "驚羅晚雀同茅宇，爭席春農伴茗杯。",
            "自有忘言記真意，不煩騷客賦銜枚。"
        ],
        "title": "和子京旅況",
        "id": "1254a2f5-5740-4d31-8696-14eea7600e1d"
    },
    {
        "author": "宋庠",
        "paragraphs": [
            "歲稔兵厨富酒材，幾槽新溜滴芳醅。",
            "秋香自與蘭英合，春色潜依竹葉回。",
            "蟹甲佐歡賓斝溢，鴟幐參貢縣郵催。",
            "雖非平樂十千斗，願奉康成三百杯。"
        ],
        "title": "和吳侍郎謝予送酒",
        "id": "e2415fed-4217-4dce-a519-2f4d94aedbb7"
    },
    {
        "author": "宋庠",
        "paragraphs": [
            "風蟾成暈露成霜，玉箭添籌怨漏長。",
            "四載歸心同騎省，半分仙骨過東陽。",
            "驚猿久負排巢客，乘駟誰輕喻蜀郎。",
            "掩鼻裁詩多感慨，吟餘星斗轉秋潢。"
        ],
        "title": "秋夕感懷",
        "id": "eb81e555-8050-4c46-91b0-4bc0aef1ae5f"
    },
    {
        "author": "宋庠",
        "paragraphs": [
            "臨波飛閣迓層飆，溽暑狂酲此併銷。",
            "客至自同仙寇御，舟歸不減鄭公樵。",
            "雲明別島朝虹飲，月碎前溪夜鯉跳。",
            "借問北窗餘興否，羲皇高世一相招。"
        ],
        "title": "題江南程氏家清風閣",
        "id": "728be328-c3a6-4b66-aeec-3b79fc4e48c3"
    },
    {
        "author": "宋庠",
        "paragraphs": [
            "履道遺坊敞凈廬，昔人曾此賦閒居。",
            "園經漢傳揮金罷，石記商賢作礪餘。",
            "綠玉千竿多映水，蒼帷雙樹競凌虛。",
            "神交不必論年輩，一夕清吟萬境如。"
        ],
        "title": "和吳侍郎游普明禪院",
        "id": "ae08251e-0052-4843-8232-649f432c00fc"
    },
    {
        "author": "宋庠",
        "paragraphs": [
            "岷峨秀氣入京華，鵬翼摶風勢莫涯。",
            "崑玉照人呈美璞，楚蘭芬畹擢新芽。",
            "朝廷遷陟先諸彥，閭里光榮在一家。",
            "不鄙蒙陽疲病守，肯來同醉岸烏紗。"
        ],
        "title": "次韵范純仁和郭昌朝寺丞見寄二首  其一",
        "id": "3f6fafc7-20ae-4136-a5e8-e988d3937e79"
    },
    {
        "author": "宋庠",
        "paragraphs": [
            "言路再居無少補，護邊三歲乏微勛。",
            "非才自合投閒地，竭節終期報聖君。",
            "老去風光流似水，病來世味薄如雲。",
            "讀書記一將忘十，少壯誰教不自勤。"
        ],
        "title": "次韵范純仁和郭昌朝寺丞見寄二首  其二",
        "id": "303e3866-0045-4c0a-8daa-6ebcf5e04f40"
    },
    {
        "author": "宋庠",
        "paragraphs": [
            "寶構沈沈夕霧迷，儒林俊老出分麾。",
            "中天祕牒河龍負，上路鳴鐃筰馬馳。",
            "香襲寵鞶驚放獸，野連豐芋蔽蹲鴟。",
            "潼江肯學淮陽卧，仙液真腴壯壽祺。"
        ],
        "title": "送龍圖燕待制出守梓潼",
        "id": "81c9b588-fe0c-42b1-8ed1-4dc7840543b3"
    },
    {
        "author": "宋庠",
        "paragraphs": [
            "右銀仙闥倚雲開，孤客緣何待詔來。",
            "一節新恩迂使驛，五花前署隔公台。",
            "英游但喜儒紳集，涸使偏驚吏腕催。",
            "晝檻寶鵷翔帝竹，夕軒瑶斗掛宮槐。",
            "朝無濫吹終逃郭，性有真愚敢望回。",
            "雋老裁篇褒意重，遠分江漢濯餘埃。"
        ],
        "title": "次韵答襄陽龍圖燕給事慶僕序直禁林",
        "id": "7936a614-3cbe-4d73-b737-d96d6eb6bc1c"
    },
    {
        "author": "宋庠",
        "paragraphs": [
            "冰解初分竇，波平便泛舟。",
            "岸花紅弔影，沙鴨綠昂頭。"
        ],
        "title": "坐池上看水偶成五絕句  其一",
        "id": "d257d93a-c039-4af5-918e-fe592e5b1fcf"
    },
    {
        "author": "宋庠",
        "paragraphs": [
            "漾漾通仙穴，潺潺入故城。",
            "晚來丘壑思，併爲一渠聲。"
        ],
        "title": "坐池上看水偶成五絕句  其二",
        "id": "cf16ccda-a54c-4ed8-b822-56694736d4ca"
    },
    {
        "author": "宋庠",
        "paragraphs": [
            "短綠抽心草，深紅半面花。",
            "游魚知底事，跳碎水中霞。"
        ],
        "title": "坐池上看水偶成五絕句  其三",
        "id": "1641f58e-5c59-4201-b58c-a78b02a9adde"
    },
    {
        "author": "宋庠",
        "paragraphs": [
            "已開臨水徑，自作探花人。",
            "岸柳何爲者，都盧欲占春。"
        ],
        "title": "坐池上看水偶成五絕句  其四",
        "id": "59d7f7d8-a555-4f40-b6b8-e72be5232144"
    },
    {
        "author": "宋庠",
        "paragraphs": [
            "橋脚時依樹，階脣便作河。",
            "初無心可洗，誰作洗心歌。"
        ],
        "title": "坐池上看水偶成五絕句  其五",
        "id": "5e3eddce-eb19-4f8e-9aa4-aabd44cfd78d"
    },
    {
        "author": "宋庠",
        "paragraphs": [
            "何年留妙蹟，真賞日云疏。",
            "不遇臨池鑒，誰收壞壁書。"
        ],
        "title": "次韵和吳侍郎錄夢英書",
        "id": "8573efa7-8e06-4525-a83a-13745a537ef6"
    },
    {
        "author": "宋庠",
        "paragraphs": [
            "一饑慣食腥腐，三嗅不分臭香。",
            "殘質心灰已久，末年鼻壅何傷。"
        ],
        "title": "撚鼻",
        "id": "67ec741c-bdf8-4101-b6f6-7e77b4b063fd"
    },
    {
        "author": "宋庠",
        "paragraphs": [
            "竹圃雲齋謝病還，更將禪號擬香山。",
            "詔恩敘舊君何讓，從古英賢不得閒。"
        ],
        "title": "和吳侍郎曏號樂城居士今復職守陝臨歧自哂二絕  其一",
        "id": "6f556111-a8c5-441b-90f9-15a855349ccb"
    },
    {
        "author": "宋庠",
        "paragraphs": [
            "催拜連翩鳳詔飛，樂城幽概願相違。",
            "高雲出岫雖無意，且待商巖作雨歸。"
        ],
        "title": "和吳侍郎曏號樂城居士今復職守陝臨歧自哂二絕  其二",
        "id": "987795d1-bb71-4067-9705-460c474950fc"
    },
    {
        "author": "宋庠",
        "paragraphs": [
            "紫漢回天斗柄橫，蕭蕭羸馬困遄征。",
            "南歸晝繡恩偏厚，應有鄉人笑夜行。"
        ],
        "title": "擢第南歸道中早發",
        "id": "1bb08989-c69b-451c-ac9d-bb981170a4f3"
    },
    {
        "author": "宋庠",
        "paragraphs": [
            "紫垣疏舍拂霄霓，官燭臺衾夜境凄。",
            "況是顔生無飲分，小齋應免醉如泥。"
        ],
        "title": "夜坐二首  其一",
        "id": "df3bfb2d-9f80-43b8-a65b-4ed1f6524069"
    },
    {
        "author": "宋庠",
        "paragraphs": [
            "省戶沈沈奉祕齋，通宵簫唱九天來。",
            "如愚默坐將何比，維斗虛名本不材。"
        ],
        "title": "夜坐二首  其二",
        "id": "5891a60a-46a4-40b2-9480-8241cacafa27"
    },
    {
        "author": "宋庠",
        "paragraphs": [
            "鬰鬰舂陵舊帝家，黍離千古此興嗟。",
            "蕭王何事爲天子，本愛金吾與麗華。"
        ],
        "title": "道次舂陵懷古二首  其一",
        "id": "7d964f60-3f94-4c56-9bc8-b51b31098470"
    },
    {
        "author": "宋庠",
        "paragraphs": [
            "麗康遺壤亙荒途，白水烟消拱木枯。",
            "陌上停驂聊借問，帝鄉今有舊親無。"
        ],
        "title": "道次舂陵懷古二首  其二",
        "id": "c148fcc3-d370-4ef7-bac7-389718960fab"
    },
    {
        "author": "宋庠",
        "paragraphs": [
            "輕郵千里給臺符，曉月征驂上道初。",
            "自比漢儒恩太渥，一生龔勝恨私車。"
        ],
        "title": "被詔假軺傳詣闕",
        "id": "5bd561d3-bdb1-4202-a24c-100b4c1a5b57"
    },
    {
        "author": "宋庠",
        "paragraphs": [
            "柳市西頭最遠坊，歸來先掃讀書堂。",
            "閒園別有風流意，無限苔花上石牀。"
        ],
        "title": "初歸咸寧宅坐北齋作二首  其一",
        "id": "9b02b6f5-5e16-452f-b630-7325923c9860"
    },
    {
        "author": "宋庠",
        "paragraphs": [
            "宴坐聊爲適性場，徧開塵篋治縑緗。",
            "偷閒須撰齋中錄，道帙儒經各有房。"
        ],
        "title": "初歸咸寧宅坐北齋作二首  其二",
        "id": "297ab492-f956-4ebf-aaf7-390896b08512"
    },
    {
        "author": "宋庠",
        "paragraphs": [
            "修篁綠水已成陰，秀柏凌霜盡直尋。",
            "今日思人還愛樹，歲寒顔色歲寒心。"
        ],
        "title": "因游東園奉寄交代張龍圖",
        "id": "ff5d63f0-8ddf-4085-95f2-2b3f5310731b"
    },
    {
        "author": "宋庠",
        "paragraphs": [
            "退食西軒玩竺墳，鵲爐烟細篆難分。",
            "勞生未識心齋理，枉學顔徒不茹葷。"
        ],
        "title": "蔬食",
        "id": "58b98bfa-2d2f-4a2e-83bc-ec2c225bc50a"
    },
    {
        "author": "宋庠",
        "paragraphs": [
            "誰取孤根植檻旁，絳跗丹蘤鬭年芳。",
            "驚飆莫損亭亭豔，百子先秋未有房。"
        ],
        "title": "榴花",
        "id": "6189f5f1-5208-4291-9960-aa43208d192f"
    },
    {
        "author": "宋庠",
        "paragraphs": [
            "落霞殘日罷空樓，月挂黄昏破客愁。",
            "天上幸無封拜事，誰教蟾影曲如鉤。"
        ],
        "title": "晚坐北臺見新月",
        "id": "d1df4305-23f0-40ca-8667-9a3208a9295c"
    },
    {
        "author": "宋庠",
        "paragraphs": [
            "九衢橫騖徧驂騑，曉日浮雲萬蓋迷。",
            "借問東京朱伯厚，一車何苦日奔馳。"
        ],
        "title": "初止轂下車馬羸憊",
        "id": "ced597b9-d0e2-4303-b64e-9e2544159b17"
    },
    {
        "author": "宋庠",
        "paragraphs": [
            "平日少游思郡掾，當年鄧禹志功曹。",
            "如何一命聯州刺，更冠靈峰贔屭鼇。"
        ],
        "title": "初倅襄陽郡事感而自詠三首  其一",
        "id": "fda6bc53-8b9b-4fcd-99a8-255b0efa48c6"
    },
    {
        "author": "宋庠",
        "paragraphs": [
            "詔版熏芝矞露濃，千齡華旦此親逢。",
            "平刑六百叨優秩，已愧琅邪邴曼容。"
        ],
        "title": "初倅襄陽郡事感而自詠三首  其二",
        "id": "cee044ac-35ce-4cf1-90e0-3adf3220f160"
    },
    {
        "author": "宋庠",
        "paragraphs": [
            "處世儒宮井臼貧，偶懷銅刻逐觀賓。",
            "漢家衒鬻盈千數，却用淄川牧豕人。"
        ],
        "title": "初倅襄陽郡事感而自詠三首  其三",
        "id": "57562c60-d0bc-4b6b-ae81-c02160e95f8f"
    },
    {
        "author": "宋庠",
        "paragraphs": [
            "城外東風卷落花，更臨春水惜年華。",
            "單車刺史無鐃吹，叫殺荒池兩部蛙。"
        ],
        "title": "春晚坐建隆寺北池亭上",
        "id": "a6cc54bc-1803-4b18-beab-746067fbfb2c"
    },
    {
        "author": "宋庠",
        "paragraphs": [
            "狐尾單衣漢綬長，歸來珍館看啼妝。",
            "將軍幸有封侯力，忍使秦宮令太倉。"
        ],
        "title": "梁冀二首  其一",
        "id": "2cf41f15-6f39-4fbf-bbd5-f5829a980949"
    },
    {
        "author": "宋庠",
        "paragraphs": [
            "外戚豪華善意錢，折巾平幘映鳶肩。",
            "支期一世惟偷寵，虛秉東京跋扈權。"
        ],
        "title": "梁冀二首  其二",
        "id": "87762e68-99f7-4ee7-88fc-36efa25d20e1"
    },
    {
        "author": "宋庠",
        "paragraphs": [
            "箕嶺逃堯去不回，沈沈遺甃碧烟開。",
            "廉泉讓水猶堪貴，何況曾輕天下來。"
        ],
        "title": "題巢父井亭",
        "id": "380ad5d7-9501-49fb-9465-746a220beb1e"
    },
    {
        "author": "宋庠",
        "paragraphs": [
            "室餌初嘗謁帝晨，宮中雞犬亦登真。",
            "可憐南面稱孤貴，纔作仙家守厠人。"
        ],
        "title": "默記淮南王事  其一",
        "id": "587cf595-1dc2-47ea-859d-afde31123742"
    },
    {
        "author": "宋庠",
        "paragraphs": [
            "班葛才華盡冠時，如何褒貶兩參差。",
            "八公竝號翀霄客，誰作當年詣吏辭。"
        ],
        "title": "默記淮南王事  其二",
        "id": "06c089a5-d1a9-4cab-a336-01b86c1e1d19"
    },
    {
        "author": "宋庠",
        "paragraphs": [
            "二山仙藻鬰紛綸，鴻寶于中祕術新。",
            "他日鑄金多不效，餘災翻及獻方人。"
        ],
        "title": "默記淮南王事  其三",
        "id": "3acf2a07-cae1-40f4-9a81-ad794b131f11"
    },
    {
        "author": "宋庠",
        "paragraphs": [
            "隠廬早學蝸牛樣，講肆仍將馬隊鄰。",
            "北望烏衣纔一曲，擬携聯簡就書筠。"
        ],
        "title": "欲訪景升先寄",
        "id": "85d0dc41-ed25-4f8e-9151-a80789814706"
    },
    {
        "author": "宋庠",
        "paragraphs": [
            "樓上人驚歲律殘，魯郊齊壘有無間。",
            "夕陽高鳥知何意，飛盡青冥不肯還。"
        ],
        "title": "歲暮北樓晚景",
        "id": "1364c912-922e-488b-be72-54a666c7225f"
    },
    {
        "author": "宋庠",
        "paragraphs": [
            "田田香葉滿橋陰，鏤玉仙葩照玉潯。",
            "應恐天姿太明潔，淺紅微綠護芳心。"
        ],
        "title": "和吳侍郎見貺白蓮",
        "id": "a0f24923-09a7-4d33-adf0-51a613626f74"
    },
    {
        "author": "宋庠",
        "paragraphs": [
            "咒木成盧非我事，賭牛探炙亦何緣。",
            "乘閒欲數紋楸路，借問何如葛稚川。"
        ],
        "title": "招希元對奕",
        "id": "d6495192-d116-4c4c-a8b8-589a1da82c51"
    },
    {
        "author": "宋庠",
        "paragraphs": [
            "飛蓋遥聞上鑿龍，白雲蒼靄曉樓鐘。",
            "匏瓜訟閣空南望，知到諸天第幾重。"
        ],
        "title": "適聞留臺侍郎獨游龍門屬府事牽鞅輒成短詩奉寄",
        "id": "c98c336c-a78a-40be-8e99-b8237db82eca"
    },
    {
        "author": "宋庠",
        "paragraphs": [
            "重鑿瓊波弄酒船，翠珉英藻更相鮮。",
            "從茲春意無銷歇，長似山陰癸丑年。"
        ],
        "title": "再葺流杯亭兼得今翰林胡學士舊記石刻移置坐隅郡人以爲寵",
        "id": "ab98930d-3e83-4efe-9463-e21a0983e1f7"
    },
    {
        "author": "宋庠",
        "paragraphs": [
            "昔記神皇駐六龍，橫波簫鼓沸天中。",
            "誰知一代繁華意，吹作菰蒲落日風。"
        ],
        "title": "流杯亭",
        "id": "56657892-5a54-48b6-80f0-92567952e0da"
    },
    {
        "author": "宋庠",
        "paragraphs": [
            "藤篋紛披擁蠹筠，日開黄卷代談賓。",
            "一經皓首心非悔，枉是無言對斲輪。"
        ],
        "title": "齋中讀書",
        "id": "c6d4e189-050b-4677-9160-c38cbb52c52f"
    },
    {
        "author": "宋庠",
        "paragraphs": [
            "上路傳呼萬轂流，羸驂踏月五更愁。",
            "城門爭道無因入，始恨車前欠八騶。"
        ],
        "title": "入謁馬羸不進",
        "id": "a81c2df8-a8c4-4c45-8c9d-90ce81bd115a"
    },
    {
        "author": "宋庠",
        "paragraphs": [
            "曉鑑霜毛亂欲飄，感衰懷壯兩無聊。",
            "淵明雅思真高世，也解嘲人插素標。"
        ],
        "title": "惜白髮",
        "id": "21ff066c-2237-4d3a-8efa-3c47694b4478"
    },
    {
        "author": "宋庠",
        "paragraphs": [
            "雨餘春色太匆匆，已有殘英滿地紅。",
            "先落後開應定分，一般遲日一般風。"
        ],
        "title": "再到小園見落花有感  其一",
        "id": "b68364fd-ec02-433e-938a-ac48bb27b698"
    },
    {
        "author": "宋庠",
        "paragraphs": [
            "急雨前旬滯客筵，羣葩何事亦翩翩。",
            "風長日暖東君醉，無限宮娃失翠鈿。"
        ],
        "title": "再到小園見落花有感  其二",
        "id": "980c8f8e-f236-44cf-83c4-17e3eb8a683c"
    },
    {
        "author": "宋庠",
        "paragraphs": [
            "幾年辭寵解華紳，佛忍莊恬共嗇神。",
            "歲晏始知松柏茂，凌雲高節不關春。"
        ],
        "title": "次韵和丁右丞因贈致政張少卿二首  其一",
        "id": "ebb95928-1c23-4c39-8930-e7ef6c8952c3"
    },
    {
        "author": "宋庠",
        "paragraphs": [
            "芝朮新園御陌東，飄然雲鶴此相從。",
            "貴交亦有功成約，林下他年或見容。"
        ],
        "title": "次韵和丁右丞因贈致政張少卿二首  其二",
        "id": "4ce84c66-dc65-4a7a-9157-59e01f2e6b66"
    },
    {
        "author": "宋庠",
        "paragraphs": [
            "崔嵬繒闕倚雲梯，三疊鳴笳引夕鼙。",
            "使範雄嚴天意悅，瑞氛斜日紫垣西。"
        ],
        "title": "和中丞晏尚書觀上御青城案警場",
        "id": "14aa9fe6-330d-405b-989e-442a677da910"
    },
    {
        "author": "宋庠",
        "paragraphs": [
            "七子高風拂混茫，丹青遺影尚琳琅。",
            "山王偶爾兼榮遇，不得延年贈短章。"
        ],
        "title": "偶觀竹林七賢畫像",
        "id": "6829b258-5cdc-4b2b-8960-d0892576ce62"
    },
    {
        "author": "宋庠",
        "paragraphs": [
            "瀝懇囊封避政均，天恩從欲寵孤臣。",
            "回瞻始愧功名地，池有祥鵷閣有麟。"
        ],
        "title": "次韵和石學士見寄十首  其一",
        "id": "217e42c9-2e7c-4e96-bb9a-d423424f8e19"
    },
    {
        "author": "宋庠",
        "paragraphs": [
            "路寢崔嵬敞九筵，相儀曾識帝心虔。",
            "漢家山委無窮瑞，盡屬淵雲奏賦年。"
        ],
        "title": "次韵和石學士見寄十首  其二",
        "id": "f6f01802-27f0-4a43-a490-ce289da96cd8"
    },
    {
        "author": "宋庠",
        "paragraphs": [
            "奉行漢事稽遺典，陟配周詩講肇禋。",
            "一世聲名皆帝力，請君鴻筆剩書筠。"
        ],
        "title": "次韵和石學士見寄十首  其三",
        "id": "97c7767c-2d3d-4efb-97e7-1f401711a2a6"
    },
    {
        "author": "宋庠",
        "paragraphs": [
            "分符懷鑰兩叨榮，公退賓尊恨獨醒。",
            "禊洛賞花都未識，歲寒空愛竹青青。"
        ],
        "title": "次韵和石學士見寄十首  其四",
        "id": "298ec038-9dec-47b3-a87c-48863fe3d702"
    },
    {
        "author": "宋庠",
        "paragraphs": [
            "隠几鈴齋咀道腴，洛烟嵩靄徧神都。",
            "時時更作書生詠，方信隨何一腐儒。"
        ],
        "title": "次韵和石學士見寄十首  其五",
        "id": "ed6902ed-72b3-492d-a90b-cfd0c1b177cc"
    },
    {
        "author": "宋庠",
        "paragraphs": [
            "掉臂論交俗久訛，夫君高意遏頹波。",
            "蕣華暮落松凌雪，借問凋芳校幾何。"
        ],
        "title": "次韵和石學士見寄十首  其六",
        "id": "33015c30-c942-4f46-9285-0ec8e29e186a"
    },
    {
        "author": "宋庠",
        "paragraphs": [
            "榮路徘徊力已疲，保全恩惠劇春熙。",
            "須知散櫟無庸日，方到羣材搆厦時。"
        ],
        "title": "次韵和石學士見寄十首  其七",
        "id": "5953bed4-fe04-4d9e-8627-9dcb62c29599"
    },
    {
        "author": "宋庠",
        "paragraphs": [
            "久厠鸞鴻刷羽翰，大都飛意倦須還。",
            "周南日夕歸心動，笙月飄風盡有山。"
        ],
        "title": "次韵和石學士見寄十首  其八",
        "id": "eef60c7b-a08b-4146-9225-ba762d90f425"
    },
    {
        "author": "宋庠",
        "paragraphs": [
            "親見仙科唱第時，寵均宣室對神釐。",
            "漢臺詔令方深厚，好取名郎作訓辭。"
        ],
        "title": "次韵和石學士見寄十首  其九",
        "id": "227f7b27-3178-4b6d-b499-f37d3eb8c45c"
    },
    {
        "author": "宋庠",
        "paragraphs": [
            "老去勤勤念一丘，已將身世上虛舟。",
            "濟川善謔情雖厚，似倚清才惱白頭。"
        ],
        "title": "次韵和石學士見寄十首  其一○",
        "id": "4ba9eaf8-392c-4412-a8fa-fc903e592037"
    },
    {
        "author": "宋庠",
        "paragraphs": [
            "寂寂虛堂一自幽，紺梢蒼葉更臨流。",
            "不須重畫滄浪境，一片江天小樣秋。"
        ],
        "title": "碧蘆堂",
        "id": "85439776-37ca-4872-a75e-b198cbb07329"
    },
    {
        "author": "宋庠",
        "paragraphs": [
            "幾曲春淵逗碧塘，翬檐沙版照波光。",
            "多年不浴荀池鳳，戲鶩時時下夕陽。"
        ],
        "title": "故池",
        "id": "25a50769-c731-4c08-a244-e292031ca56a"
    },
    {
        "author": "宋庠",
        "paragraphs": [
            "薛縣高臺已半傾，碧波遺甃自盈盈。",
            "池蛙不辨興亡意，猶學當年鼓吹聲。"
        ],
        "title": "丁晉公故第東池上作",
        "id": "c983e37a-09c8-4df3-bfef-cef659b1e025"
    },
    {
        "author": "宋庠",
        "paragraphs": [
            "茅棟山楹抱曲池，孤懷終日此忘歸。",
            "生平方寸無機械，庭下羣鷗且莫飛。"
        ],
        "title": "東園池上書所見五首  其一",
        "id": "1c6cdff0-a72c-4b8c-8994-052ba05de6fe"
    },
    {
        "author": "宋庠",
        "paragraphs": [
            "春餘池圃似郊村，吏散斜暉半府門。",
            "燕雀不知爭底事，啁啾言語到黄昏。"
        ],
        "title": "東園池上書所見五首  其二",
        "id": "b130e9e9-863a-4de9-8920-41555cda79a3"
    },
    {
        "author": "宋庠",
        "paragraphs": [
            "堂下濺濺水欲周，水清烟底見游鯈。",
            "主人不是無芳餌，此意從來信直鉤。"
        ],
        "title": "東園池上書所見五首  其三",
        "id": "bc6c4dfa-5fd2-47b9-b446-31a2ba5e46b0"
    },
    {
        "author": "宋庠",
        "paragraphs": [
            "靜岸無風斂夕霏，田田香葉滿空地。",
            "戲魚未必能知我，我自知魚最樂時。"
        ],
        "title": "東園池上書所見五首  其四",
        "id": "7b641114-27b0-45b8-b9f8-b54c803153e0"
    },
    {
        "author": "宋庠",
        "paragraphs": [
            "雨洗神嵩紺黛凝，中天鸞鶴恣飛騰。",
            "更憐晚翠知人意，併入東樓第一層。"
        ],
        "title": "東園池上書所見五首  其五",
        "id": "c945fcdb-9314-42b1-9584-54f8734d7a61"
    },
    {
        "author": "宋庠",
        "paragraphs": [
            "二典勳華冠號榮，燦然三代繼英聲。",
            "如何孟子尊儒術，不肯臨篇信武成。"
        ],
        "title": "漫成",
        "id": "ee9853f9-1c25-4e7e-85dd-1c2720936775"
    },
    {
        "author": "宋庠",
        "paragraphs": [
            "日日開門避寵呼，舞驂飛蓋共虛徐。",
            "昔人枉解痊秦痔，只得君王五乘車。"
        ],
        "title": "漫成二絕  其一",
        "id": "b5f2afe4-b491-4f39-aad8-98d34e473d35"
    },
    {
        "author": "宋庠",
        "paragraphs": [
            "代故由來足糾紛，高才憂世强云云。",
            "太宗不用長沙傅，虛使羣臣謚孝文。"
        ],
        "title": "漫成二絕  其二",
        "id": "8a076ec5-374e-4d5a-95f3-d8a9f552792b"
    },
    {
        "author": "宋庠",
        "paragraphs": [
            "波環潁曲持竿石，雲擁嵩巖鍊藥爐。",
            "盡是他年歸隠計，更憑猿鶴作前驅。"
        ],
        "title": "絕句",
        "id": "2f440a68-3f8a-4109-a2bf-53e4d4934274"
    },
    {
        "author": "宋庠",
        "paragraphs": [
            "解郡西歸疾有痊，洛臺分籍養高賢。",
            "逍遥莫道無推重，雲外傳呼拜表天。"
        ],
        "title": "次韵和吳侍郎和沖卿寄來詩二首  其一",
        "id": "94681685-b5d2-4b60-83df-0cdc118288a5"
    },
    {
        "author": "宋庠",
        "paragraphs": [
            "暫息塵機不爲年，高風聊借九區傳。",
            "周聃漢朔誰能測，且作清時吏隠仙。"
        ],
        "title": "次韵和吳侍郎和沖卿寄來詩二首  其二",
        "id": "226071f3-4825-4a1d-9c06-dd0e9e440ac1"
    },
    {
        "author": "宋庠",
        "paragraphs": [
            "筆陣談鋒醉幕天，遥知三俊共周旋。",
            "據鞍舊將曾銷髀，不得行間左執鞭。"
        ],
        "title": "時余不得預會戲成二韵",
        "id": "d165c834-b8f2-49c0-a42f-646289fe7c0e"
    },
    {
        "author": "宋庠",
        "paragraphs": [
            "穀浪如烟曲里深，使旗齋舫此幽尋。",
            "不知魚鳥思人否，曾費東山擁鼻吟。"
        ],
        "title": "和中丞晏尚書憶譙渦二首  其一",
        "id": "3036965c-0e50-46da-94dc-514180d89303"
    },
    {
        "author": "宋庠",
        "paragraphs": [
            "沿緣綠篠無窮岸，縈带香荷幾曲溪。",
            "可惜高秋真賞地，夕陽殘月枉平西。"
        ],
        "title": "和中丞晏尚書憶譙渦二首  其二",
        "id": "3f0290bd-cf98-4e10-a96e-8c41b58fbac6"
    },
    {
        "author": "宋庠",
        "paragraphs": [
            "陽郊陪禮忽三年，目想壇觚切絳烟。",
            "今夕纖蘿還不動，百神應到紫宮前。"
        ],
        "title": "冬至夜齋中不寐遥想郊丘盛禮二首  其一",
        "id": "1ef95512-fb8f-47d0-ad6c-b6a797b953a0"
    },
    {
        "author": "宋庠",
        "paragraphs": [
            "兩扶天御陟圓丘，璧月珠星拂綵旒。",
            "誰識從官興感夜，卧聽寒柝宿揚州。"
        ],
        "title": "冬至夜齋中不寐遥想郊丘盛禮二首  其二",
        "id": "a092a80f-22d2-41b0-be78-22f7242e3645"
    },
    {
        "author": "宋庠",
        "paragraphs": [
            "陽律初回七日春，誰將靈品占佳辰。",
            "鏤金翦綵空迎福，無奈牛羊已勝人。"
        ],
        "title": "人日",
        "id": "7f32c8da-952f-4355-a3ef-5b5446d3a5e5"
    },
    {
        "author": "宋庠",
        "paragraphs": [
            "鷲宇岧嶢軼翠霏，清秋香火絕塵機。",
            "心明更接真空辨，應有天花滿席飛。"
        ],
        "title": "游廣愛寺",
        "id": "d40b874d-547a-4f61-8ded-106fed458e78"
    },
    {
        "author": "宋庠",
        "paragraphs": [
            "香撥檀槽奉客杯，細音餘響碎瓊瑰。",
            "只應强作弦中誤，且欲周郎一顧回。"
        ],
        "title": "和伯中尚書聞琵琶詩一絕",
        "id": "ec0d1930-211a-4242-8319-eec5ddf8106b"
    },
    {
        "author": "宋庠",
        "paragraphs": [
            "萬里春暉蕩曉空，芳心何處不融融。",
            "惟餘兩鬢無情雪，最耐人間解凍風。"
        ],
        "title": "正月十日作  其一",
        "id": "245fc380-9e5c-45ec-b907-2f9fa0645654"
    },
    {
        "author": "宋庠",
        "paragraphs": [
            "偶隨和氣上層臺，河裏風烟已暗開。",
            "空說虎牢天地險，不知春色過關來。"
        ],
        "title": "正月十日作  其二",
        "id": "6f9f7d5c-dd6f-4181-84bd-6232c53bed7d"
    },
    {
        "author": "宋庠",
        "paragraphs": [
            "梵樓佛火千輪出，漢畤神光百道來。",
            "爲報金吾休禁夜，太平簫鼓宴鈞臺。"
        ],
        "title": "和晏尚書宣德門侍宴觀燈",
        "id": "b6f25095-f043-4297-9026-f85e57e0bdd5"
    },
    {
        "author": "宋庠",
        "paragraphs": [
            "孝武威靈動百蠻，將軍辛苦到闐顔。",
            "儒生未必無長策，枉使匈奴害狄山。"
        ],
        "title": "讀史二首  其一",
        "id": "f4a4629f-53fa-4939-9168-23f399629cf6"
    },
    {
        "author": "宋庠",
        "paragraphs": [
            "賈傅感傷論表餌，董生推本對春秋。",
            "蹶張抵几能爲相，誰序儒家冠九流。"
        ],
        "title": "讀史二首  其二",
        "id": "941f07d4-ee22-44be-bea2-3325b8068126"
    },
    {
        "author": "宋庠",
        "paragraphs": [
            "金門高隠宰官身，盡把功名付客塵。",
            "慧露真腴內消熱，可煩霞脚一瓶春。"
        ],
        "title": "觀文丁右丞求賜茶因奉短詩二章  其一",
        "id": "a532fce8-4be0-4234-8c9d-502f54d6d63a"
    },
    {
        "author": "宋庠",
        "paragraphs": [
            "龍銜縹質尊王貢，月滿春規記焙名。",
            "此味賞音知有意，不將甘醴作交情。"
        ],
        "title": "觀文丁右丞求賜茶因奉短詩二章  其二",
        "id": "4b47151b-6277-4a79-a125-811f786f729b"
    },
    {
        "author": "宋庠",
        "paragraphs": [
            "省訪春叢豔最殊，寄來猶識錦霞舒。",
            "名園自寶仙葩種，可是全因勿翦餘。"
        ],
        "title": "和寄花詩",
        "id": "ec61cf7e-55f0-4fc7-ba72-2f988f9995c8"
    },
    {
        "author": "宋庠",
        "paragraphs": [
            "貢焙僧巖各有名，手封奇品更丁寧。",
            "衰翁劇飲雖無分，且喜雲腴伴獨醒。"
        ],
        "title": "謝答吳侍郎惠茶二絕句  其一",
        "id": "22b1c0b6-abca-4cd4-8dcb-1552e50e4871"
    },
    {
        "author": "宋庠",
        "paragraphs": [
            "一匳真茗慰鈴齋，更伴仙卿逸藻來。",
            "夜啜曉吟俱絕品，心源何處著塵埃。"
        ],
        "title": "謝答吳侍郎惠茶二絕句  其二",
        "id": "5d5b1562-7ee5-411c-8d21-de67222b6029"
    },
    {
        "author": "宋庠",
        "paragraphs": [
            "高齋新境斷纖塵，曲圃芳畦豫記春。",
            "今日且資移樹法，明年應作看花人。"
        ],
        "title": "次韵和運使王密學新葺西亭移花之作",
        "id": "a9ce98a1-5f19-400b-ae58-67261464345d"
    },
    {
        "author": "宋庠",
        "paragraphs": [
            "絳豔由來拒早霜，金英自欲應重陽。",
            "主人昔意兼新意，併爲寒葩兩種香。"
        ],
        "title": "和中丞晏尚書木芙蓉金菊追憶譙郡舊花",
        "id": "c574d262-abe4-4f73-a7ff-9e9cc3f7d5df"
    },
    {
        "author": "宋庠",
        "paragraphs": [
            "不肯歸休本俗才，癡兒了事太悠哉。",
            "勸君抽取文符手，且就凉軒鬭茗來。"
        ],
        "title": "今日棋軒風爽天休可紆步無以簿領爲解兼戲成短章",
        "id": "40feadf0-47a0-46c8-b463-fb19bb062819"
    },
    {
        "author": "宋庠",
        "paragraphs": [
            "袁褚才名自古稀，可嗟高節晚相違。",
            "遲行便足爲丞相，枉受黄羅乳母衣。"
        ],
        "title": "詠史",
        "id": "5657b421-5573-4994-b94c-49c601b201cb"
    },
    {
        "author": "宋庠",
        "paragraphs": [
            "此路前聞七聖迷，風霾終日暗天涯。",
            "心如摇旆頭如葆，却羨枯桑了不知。"
        ],
        "title": "道出襄城遇大風于野",
        "id": "df0df6cf-6c39-43ce-a9f7-e6d3fb5d9ca3"
    },
    {
        "author": "宋庠",
        "paragraphs": [
            "晼晚千花已自稀，狂風猶欲挫芳菲。",
            "王昌近在牆東住，可惜殘紅取次飛。"
        ],
        "title": "春晚殘花滿地",
        "id": "58564e30-b8e0-417f-b4c0-02e09842cbcc"
    },
    {
        "author": "宋庠",
        "paragraphs": [
            "小集曾因善敘傳，西州餘藻復盈編。",
            "中郎久已成枯骨，爭奈柯亭十六椽。"
        ],
        "title": "因覽子京西州詩藁感知音之難遇偶成短章",
        "id": "645f2e41-21dd-47a2-befc-88168bafef62"
    },
    {
        "author": "宋庠",
        "paragraphs": [
            "章街十里瑞霙飛，有客蓬山寓直歸。",
            "雙履未穿乘款段，比量東郭是輕肥。"
        ],
        "title": "天街馬上遇雪",
        "id": "a2f7649f-6251-44a0-9136-7acca2640bc9"
    },
    {
        "author": "宋庠",
        "paragraphs": [
            "一夕歡娛鳳帳秋，曉天歸駕待瓊輈。",
            "銀潢便是東西水，不獨人間有御溝。"
        ],
        "title": "七夕三首  其一",
        "id": "d0d4a32b-4139-492a-8560-fd03169c51ee"
    },
    {
        "author": "宋庠",
        "paragraphs": [
            "紫宙風輕斂夕霏，露華應濕六銖衣。",
            "鵲橋貪問經年恨，不覺蛛絲減舊機。"
        ],
        "title": "七夕三首  其二",
        "id": "e514322d-500e-48bd-99e5-b307cce380ce"
    },
    {
        "author": "宋庠",
        "paragraphs": [
            "漢家猗殿敞雲屏，青雀西來底有情。",
            "席上殘桃猶可種，劉郎爭奈不長生。"
        ],
        "title": "七夕三首  其三",
        "id": "fec6d7f9-fac3-4466-ad9a-0eba1c5259bf"
    },
    {
        "author": "宋庠",
        "paragraphs": [
            "蕭蕭墟落暮雲寒，壞曲薪歌浹野歡。",
            "何處飯牛歸路遠，一聲辛苦愬漫漫。"
        ],
        "title": "夜聞牛歌",
        "id": "a4361e1f-5319-46e4-9479-662828f37317"
    },
    {
        "author": "宋庠",
        "paragraphs": [
            "白首江湖傳散人，天弢解盡有天真。",
            "漢家不惜青蒲費，終爲枚生一裹輪。"
        ],
        "title": "和梵才寄林逋處士",
        "id": "f357559b-5c47-47ae-a3dc-3c1f425d237c"
    },
    {
        "author": "宋庠",
        "paragraphs": [
            "八法神毫煥寶題，至今鸞鵲欲驚飛。",
            "臨空莫遣流塵晦，幸有仙人拂石衣。"
        ],
        "title": "龍興題額",
        "id": "77c13130-7ef1-42b8-82cf-29ee3abab4af"
    },
    {
        "author": "宋庠",
        "paragraphs": [
            "韓邑西南上故原，春林幾處駐行軒。",
            "何妨豫卜歸休地，從古三公亦灌園。"
        ],
        "title": "聞子京拜掃後周視田廬因問有可爲歸計者二首  其一",
        "id": "f01574fb-9150-47fd-98fd-50bc56445214"
    },
    {
        "author": "宋庠",
        "paragraphs": [
            "耕疇喬木許西偏，嵩潁相望似有緣。",
            "更問具茨南復北，那邊堪作種芝田。"
        ],
        "title": "聞子京拜掃後周視田廬因問有可爲歸計者二首  其二",
        "id": "58b39ef1-fd8a-4f85-95f4-470afb8402a2"
    },
    {
        "author": "宋庠",
        "paragraphs": [
            "粉籜烟膏秀可餐，森森庭際鬭檀欒。",
            "誰教節目生皮外，却解虛心保歲寒。"
        ],
        "title": "西齋雜詠",
        "id": "c68b7a74-a44b-450b-a345-d0e57fdc712f"
    },
    {
        "author": "宋庠",
        "paragraphs": [
            "匹馬中衢類斷蓬，疏星殘月共寒空。",
            "漢家未給千門鑰，弛鐙牆陰避憲驄。"
        ],
        "title": "早謁",
        "id": "051f5292-cf7b-4d18-9467-c3eb21819ed3"
    },
    {
        "author": "宋庠",
        "paragraphs": [
            "萬物迎春兔目開，亭亭圓影覆莓苔。",
            "孤根信得全身地，可待山中養不材。"
        ],
        "title": "詠槐",
        "id": "dc3d31ba-02bf-41bc-afa0-844a8621868e"
    },
    {
        "author": "宋庠",
        "paragraphs": [
            "楚雀乘春翐翐飛，蒜頭椒目稟生微。",
            "風前莫學驚鷗散，堂上人無海客機。"
        ],
        "title": "噪雀",
        "id": "27ba1fe7-1029-4ec1-901e-5ebcdfb0ac2d"
    },
    {
        "author": "宋庠",
        "paragraphs": [
            "空庭殘雨伴風休，芳樹陰陰晚雀留。",
            "無限好枝堪斂翼，不知何事更啁啾。"
        ],
        "title": "晚庭噪雀",
        "id": "25fe0a63-3a46-4801-9203-f88baaa11d05"
    },
    {
        "author": "宋庠",
        "paragraphs": [
            "像閣岧嶢出翠陰，有人憑檻看嵩岑。",
            "方袍更語閩天舊，且取歸心付佛心。"
        ],
        "title": "登汝州等慈閣二絕句  其一",
        "id": "3fdaa0ec-fba5-4d06-be4d-0a43411622b3"
    },
    {
        "author": "宋庠",
        "paragraphs": [
            "檻外風烟洛汝通，賓簪禪毳此相從。",
            "主人解選登臨地，數片秋天六六峰。"
        ],
        "title": "登汝州等慈閣二絕句  其二",
        "id": "27166ad9-4420-4502-9cdd-177c1dd35cd6"
    },
    {
        "author": "宋庠",
        "paragraphs": [
            "繚繞西隄接暮雲，半天殘日尚留賓。",
            "歸橈直渡無多怖，縱有風波不陷人。"
        ],
        "title": "泛舟新湖晚歸呈坐客",
        "id": "c462f46b-f9bd-4f8f-877a-a93c4b308673"
    },
    {
        "author": "宋庠",
        "paragraphs": [
            "漢家甲令議蠲煩，曹札沈迷擁晝軒。",
            "城旦千條紛未舉，始知黄老得名言。"
        ],
        "title": "受詔論次令文踰月綱條未舉",
        "id": "d677a208-e886-483d-a8e7-673ee12ebf00"
    },
    {
        "author": "宋庠",
        "paragraphs": [
            "䡾䡾雕甍傍九衢，藻扃無復蕊函書。",
            "徘徊尚有飛軒月，不把孤光照碧疏。"
        ],
        "title": "書樓",
        "id": "9e9212a7-3048-4629-bef8-91355c925a9e"
    },
    {
        "author": "宋庠",
        "paragraphs": [
            "放溜輕舠掠晚沙，時時波底碎秋霞。",
            "清陰十里堪乘興，疑到江東安道家。"
        ],
        "title": "次韵和吳侍郎東城泛舟",
        "id": "6d0cab0c-ce2a-4502-8d94-55e73b83d80e"
    },
    {
        "author": "宋庠",
        "paragraphs": [
            "新年城曲坐溪臺，密霰初收晚凍開。",
            "無限禽聲兼柳意，欲催春色過湖來。"
        ],
        "tags": [
            "西湖"
        ],
        "title": "新歲雪霽到西湖作三首  其一",
        "id": "7aba5dfd-8dad-4b4e-b84e-318cedcc53b2"
    },
    {
        "author": "宋庠",
        "paragraphs": [
            "水華烟態壓回汀，客至無情亦有情。",
            "芳草不須緣短夢，一番新綠滿塘生。"
        ],
        "tags": [
            "西湖"
        ],
        "title": "新歲雪霽到西湖作三首  其二",
        "id": "f5c1607e-1371-4020-93ad-b349c3fef861"
    },
    {
        "author": "宋庠",
        "paragraphs": [
            "閒拂苔磯弄釣輪，幽懷先賞潩灘春。",
            "沙鷗似未知余意，驚舞時時錯避人。"
        ],
        "tags": [
            "西湖"
        ],
        "title": "新歲雪霽到西湖作三首  其三",
        "id": "ace97f55-ad43-4249-a65c-cc349544ddef"
    },
    {
        "author": "宋庠",
        "paragraphs": [
            "一水縈紆蕩夕霏，樵風上下燕參差。",
            "斜陽無限滄洲景，可惜山陰興盡歸。"
        ],
        "title": "暮歸舟中",
        "id": "9b00ae3a-5884-4575-922f-d42f1321eecd"
    },
    {
        "author": "宋庠",
        "paragraphs": [
            "春色東來不待招，烟光已過洛陽橋。",
            "如何解盡人間凍，鬢畔霜華轉不消。"
        ],
        "title": "早渡洛水見流澌盡解春意感人馬上偶成戲詠二首  其一",
        "id": "88107ad6-d536-4841-9c85-c1270576ec1b"
    },
    {
        "author": "宋庠",
        "paragraphs": [
            "洛浦冰消潤韈塵，野禽何處不呼春。",
            "柳梢弄色花條軟，已似遥嗤白首人。"
        ],
        "title": "早渡洛水見流澌盡解春意感人馬上偶成戲詠二首  其二",
        "id": "e8591281-67c1-41e6-9896-828448bfaaa8"
    },
    {
        "author": "宋庠",
        "paragraphs": [
            "一世夔龍集盛期，公槐邦棟聳喬枝。",
            "更將出處均天分，荀鳳莊鵬各有池。"
        ],
        "title": "次韵和張太傅寄集賢相公",
        "id": "7e6fb759-1eca-45ec-aec5-3d7f489a383c"
    },
    {
        "author": "宋庠",
        "paragraphs": [
            "曾見青旂上苑回，瑞幡仙萼翦刀催。",
            "朝來獨曝茅檐日，且暖蓬心一寸灰。"
        ],
        "title": "立春",
        "id": "5898fab4-e775-4cdc-83da-3537ba4c3f35"
    },
    {
        "author": "宋庠",
        "paragraphs": [
            "巖曲孤根爲底來，婆娑生意畫雲開。",
            "霜繁露重樛枝落，借問于今材不材。"
        ],
        "title": "庭樹",
        "id": "2675159f-1a76-46cc-8a13-e02b924c4966"
    },
    {
        "author": "宋庠",
        "paragraphs": [
            "詰曲山阿冒石梯，聽泉尋竹到招提。",
            "憑闌未徧催歸馭，可惜溪西更有溪。"
        ],
        "title": "潜溪晚歸二首  其一",
        "id": "5e773587-7e16-4362-bde5-47e3c27a6403"
    },
    {
        "author": "宋庠",
        "paragraphs": [
            "剎剎尋僧駐蓋頻，已聞歸騎趣城闉。",
            "巖雲不散溪泉咽，野色幽聲共怨人。"
        ],
        "title": "潜溪晚歸二首  其二",
        "id": "f4e81c52-eb13-4c79-b04f-b3044fc5156d"
    },
    {
        "author": "宋庠",
        "paragraphs": [
            "寶闕凌雲宴罷初，紛紛歸騎徧春衢。",
            "燈光月彩留清玩，不覺車前甚寵呼。"
        ],
        "title": "和晏尚書宴歸馬上醉題",
        "id": "208546bd-c85b-4a67-a179-d65bc32756ed"
    },
    {
        "author": "宋庠",
        "paragraphs": [
            "燕池昔有金丸戲，蟈氏今無牡菊烟。",
            "暗水羣鳴聊借問，爲官何似爲私年。"
        ],
        "title": "聞蛙有感",
        "id": "656c3595-75c9-4fe5-85a3-1f5aaa37dc76"
    },
    {
        "author": "宋庠",
        "paragraphs": [
            "萬數鳴蛙暑雨天，此聲何必問憎憐。",
            "周公忍事腸三斗，寄怒猶燒牡菊烟。"
        ],
        "title": "雨夜達旦爲蛙所聒",
        "id": "dbc7315a-2f17-4ddc-9a1d-548e051d4d07"
    },
    {
        "author": "宋庠",
        "paragraphs": [
            "唳鶴啼烏隔斗城，喈喈辛苦報朝纓。",
            "僦廬不識端門漏，長愧東窗第一聲。"
        ],
        "title": "僦廬僻遠因畜鳴雞爲入謁之候歲久馴狎其信如一因成短詠",
        "id": "528d1184-23c9-4cdc-b086-8dd5b2dd79d1"
    },
    {
        "author": "宋庠",
        "paragraphs": [
            "小園烟草接鄰家，桑柘陰陰一徑斜。",
            "卧讀陶詩未終卷，又乘微雨去鋤瓜。"
        ],
        "title": "小園四首  其一",
        "id": "6a12d6da-4418-4b05-b992-fd885c567c0d"
    },
    {
        "author": "宋庠",
        "paragraphs": [
            "歷盡危機歇盡狂，殘年惟有付耕桑。",
            "麥秋天氣朝朝變，蠶月人家處處忙。"
        ],
        "title": "小園四首  其二",
        "id": "412f28a4-e2a5-4656-866c-5cfe944e12d4"
    },
    {
        "author": "宋庠",
        "paragraphs": [
            "村南村北鵓鳩聲，刺水新秧漫漫平。",
            "行徧天涯千萬里，却從鄰父學春耕。"
        ],
        "title": "小園四首  其三",
        "id": "857a39cc-c719-4191-adf6-8b7a6827b84e"
    },
    {
        "author": "宋庠",
        "paragraphs": [
            "少年壯氣吞强敵，晚覺丘樊樂事多。",
            "駿馬寶刀俱一夢，夕陽閒和飯牛歌。"
        ],
        "title": "小園四首  其四",
        "id": "5281e43a-7d82-4aaa-89e7-fbc600d24221"
    },
    {
        "author": "宋庠",
        "paragraphs": [
            "夢驚單枕拂霜毛，月影初低燭影高。",
            "枝上萬禽猶寂寂，寒雞何事獨三號。"
        ],
        "title": "夙興",
        "id": "03b8291f-c46b-4b02-b145-c3c0d45a1786"
    },
    {
        "author": "宋庠",
        "paragraphs": [
            "勤勤高意念林丘，新買溪園洛水頭。",
            "千載聖賢方契會，恐君難作赤松游。"
        ],
        "title": "和參政丁侍郎洛下新置小園寄留臺張郎中詩三首  其一",
        "id": "41b94074-0f8d-4434-bafe-2eb174575fef"
    },
    {
        "author": "宋庠",
        "paragraphs": [
            "芝廛松塢富煙霞，更接西臺御史家。",
            "借問賢人何日聚，定知郎宿映台華。"
        ],
        "title": "和參政丁侍郎洛下新置小園寄留臺張郎中詩三首  其二",
        "id": "36712608-c245-48ac-9234-b01287d9ea55"
    }
]