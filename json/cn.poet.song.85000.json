[
    {
        "author": "王庭珪",
        "paragraphs": [
            "湘水东边唤渡舟，湘天欲暮使人愁。",
            "岂期陶令来为县，应念庞公不入州。",
            "索我题诗今老矣，看君下笔几时休。",
            "论文把酒诚堪乐，莫叹罇前欠杜秋。"
        ],
        "title": "杨文发自长沙相别忽来权邑惠诗次其韵",
        "id": "58cdc651-1032-41e5-b60d-31056067c843"
    },
    {
        "author": "王庭珪",
        "paragraphs": [
            "乌啼鹊噪竹生风，谁过柴门访病翁。",
            "清论逼人来亹亹，夕阳归马恨匆匆。",
            "遥瞻紫极黄云里，却望长安醉眼中。",
            "南北车书将混一，莫嗟吾道隔西东。"
        ],
        "title": "次韵杨文黼",
        "id": "1a23950a-cf2a-477d-a081-ceeef8c28ed1"
    },
    {
        "author": "王庭珪",
        "paragraphs": [
            "妙句高文满锦囊，坐惊蓬瓮忽生光。",
            "君家人物代不乏，文彩风流想未忘。",
            "千载运中逢太史，诸王殿下识黄香。",
            "江西多士传心印，又出宗支一派长。"
        ],
        "title": "次韵黄伯思求其祖梦升墓铭跋",
        "id": "74df79c2-b8d6-40f8-9fa5-bb6705ca6b2b"
    },
    {
        "author": "王庭珪",
        "paragraphs": [
            "无何真是本来乡，莫遣闲愁犯肺肠。",
            "会见栋梁扶大厦，不将文字吊沈湘。",
            "挥毫未辩银为管，沽酒奚须玉作觞。",
            "双竹端能作奇瑞，衡人宜护竹间堂。"
        ],
        "title": "胡邦衡北归先寄诗二首次韵迎之  其一",
        "id": "74a462fa-36a0-4482-bd19-3dd117d9f705"
    },
    {
        "author": "王庭珪",
        "paragraphs": [
            "当年大册撼天扉，圣主今呼逐客归。",
            "应是风云乘此会，便令鹓鹭着行飞。",
            "久埋剑气冲星气，暂裂荷衣换锦衣。",
            "稳上丹墀踏龙尾，九霞光里望晨晖。"
        ],
        "title": "胡邦衡北归先寄诗二首次韵迎之  其二",
        "id": "cca990b0-5f9d-4099-8ed1-571c026f8432"
    },
    {
        "author": "王庭珪",
        "paragraphs": [
            "乱後交游半不闻，天涯沦落始逢君。",
            "黔南可怪无驴养，冀北遂当空马羣。",
            "尚使高才淹管库，忽传佳句吐烟云。",
            "十年雠校金銮殿，依旧无毡似广文。"
        ],
        "title": "和吴思道韵寄郭德耘",
        "id": "98797f48-f58e-4713-98cf-df2df603f9c0"
    },
    {
        "author": "王庭珪",
        "paragraphs": [
            "射策枫庭最妙年，九衢争看若登仙。",
            "乘鸾岂慕天边贵，失马方知塞上贤。",
            "华毂朱轮多覆辙，高门大屋尚修椽。",
            "如今相国开公道，此诗他时亦盛传。"
        ],
        "title": "左世绩妙年登第而飘泊遐荒十年不得调盖尝以事忤权贵今公道方开始欲仕进索余赋诗",
        "id": "7c6577fc-2fb6-4388-a618-de879539a59d"
    },
    {
        "author": "王庭珪",
        "paragraphs": [
            "看铸铜人能几何，相逢重得复摩挲。",
            "江山如画风流在，城郭空惊岁月多。",
            "岂谓今朝闻正始，更翻新律似元和。",
            "思君夜久犹竚立，月上松梢映绿萝。"
        ],
        "title": "次韵酬周孟觉",
        "id": "c2d22cbd-1003-4517-8d80-a1e0e8d49b13"
    },
    {
        "author": "王庭珪",
        "paragraphs": [
            "试访伯鸾强徤不，但传烟渚有归舟。",
            "欲闻大士一转语，为洗南荣十日愁。",
            "青壁万寻人似玉，碧云千里月垂钩。",
            "我如堪问维摩病，狮子坐中无此流。"
        ],
        "title": "闻梁养源归卧病未出作诗问之",
        "id": "1659f581-4399-4afc-a983-36e685b7a070"
    },
    {
        "author": "王庭珪",
        "paragraphs": [
            "西风吹我梦魂惊，送子东归无限情。",
            "好往沅湘探奇绝，远看衡岳正峥嵘。",
            "黄昏渡口呼船急，後夜江头望月明。",
            "能把愁心寄明月，云开时到夜郎城。"
        ],
        "title": "送頔子归庐陵",
        "id": "0a185622-ac9f-4eb3-9e03-187f33420d48"
    },
    {
        "author": "王庭珪",
        "paragraphs": [
            "漳川螺浦共家乡，醉墨题诗尚挂墙。",
            "天末异时怀李白，风流谁复数真长。",
            "那知此日长江簿，即是昔时江夏黄。",
            "鹏背知横几千里，棘间何地可回翔。"
        ],
        "tags": [
            "长江"
        ],
        "title": "送黄介可",
        "id": "723a375a-150f-42b1-a4a5-1cade0d7e66b"
    },
    {
        "author": "王庭珪",
        "paragraphs": [
            "一梦惊回四十年，升平楼下听胪传。",
            "共攀玉兔月中桂，认得铜驼陌上仙。",
            "忽遇旗旄行县邑，先驱貔虎访林泉。",
            "王孙自是经纶手，容我沧江卧钓船。"
        ],
        "title": "谢同年赵季成通判见访",
        "id": "f75b684d-49ba-4f2f-9c9f-c7da4fad273e"
    },
    {
        "author": "王庭珪",
        "paragraphs": [
            "闻道田西刘克强，年来犹自读书忙。",
            "生平万卷非无用，岁晚一官聊足偿。",
            "曾卷笏袍还圣主，重携笔札试明光。",
            "汉庭射策推诸老，更看公孙独擅场。"
        ],
        "title": "送刘克强再赴殿试",
        "id": "089e5cc2-568a-4b78-8d42-2d926c7c5e8a"
    },
    {
        "author": "王庭珪",
        "paragraphs": [
            "门外红尘走客车，闭门风月下檐隅。",
            "南山雾雨宜藏豹，东海龙刍试秣驹。",
            "竹几蒲团消永日，铜炉纸帐梦清都。",
            "灵龟隐处无人识，似置寒冰在玉壶。"
        ],
        "title": "颐轩",
        "id": "0dda9870-56a2-4c92-9d24-5f853f6defd2"
    },
    {
        "author": "王庭珪",
        "paragraphs": [
            "天上犀枝玉蘂秋，何年桂子落岩幽。",
            "庭前忽生两好树，檐外突出双青虬。",
            "九里香飘吹梦断，十分圆影暮云收。",
            "他时合抱重来看，不是玄都观里游。"
        ],
        "title": "题青桂亭",
        "id": "ee43460e-60f9-4b85-b22c-d44bedb02185"
    },
    {
        "author": "王庭珪",
        "paragraphs": [
            "柴门忽启玉为关，疑是新移海上山。",
            "野寺僧居银窟里，广寒宫在月明间。",
            "老农击鼓迎丰歳，紫极吹箫近帝寰。",
            "腊後东风将解冻，已看峰顶露孱颜。"
        ],
        "title": "和刘乔卿雪诗",
        "id": "21415aa5-6471-4d7e-bebc-10e7df30372a"
    },
    {
        "author": "王庭珪",
        "paragraphs": [
            "袖手归来避世尘，酴醿对坐惜余春。",
            "靓妆不入市廛眼，幽韵只应邱壑人。",
            "醉唤江梅君益友，力移亭竹我比邻。",
            "天公着意怜诗客，月色西窗一夜新。"
        ],
        "title": "中夜起坐惜春亭月照酴醿清香郁然因成四韵",
        "id": "b09fb01e-6fac-40cb-901a-d07f4face839"
    },
    {
        "author": "王庭珪",
        "paragraphs": [
            "朱帘下瞰梅花发，百尺梢头挂玉钩。",
            "人在半天攀玉蕊，山如方丈接瀛洲。",
            "曾留深夜乘鸾女，相对谁家却月楼。",
            "将此层轩拟东阁，正缘诗兴似扬州。"
        ],
        "title": "任子严凌风阁",
        "id": "fe7dc715-bcee-4649-a159-ba29c2c94693"
    },
    {
        "author": "王庭珪",
        "paragraphs": [
            "欲赠初无金错刀，待凭巧冶铸豪曹。",
            "公家勋业麒麟上，国史声名泰华高。",
            "已见郎君如玉树，便为名士读离骚。",
            "甄逢他日惊人去，标目须经大手襃。"
        ],
        "title": "杨文发将趍行朝辄用所惠诗次韵一首赠别",
        "id": "75cbfa17-9208-44e2-9aa4-a2e6a3804083"
    },
    {
        "author": "王庭珪",
        "paragraphs": [
            "褒勋新命日边传，万户重封眷愈专。",
            "山海尽笼天下货，江淮流出地中钱。",
            "时平麟瑞三千歳，梦恊熊祥五百年。",
            "富国自能跻寿域，宁论齐相海王篇。"
        ],
        "title": "寄聂贲远",
        "id": "141437ab-6d24-4c33-8809-7fcf8e4a1db9"
    },
    {
        "author": "王庭珪",
        "paragraphs": [
            "义山山下三丞相，门倚山光照户庭。",
            "盛事流传千载後，寒空高并两峰青。",
            "双崖过雨好云气，绝壁参天列画屏。",
            "更羡君家亭子近，细听泉溜响泠泠。"
        ],
        "title": "张绍祖双秀亭",
        "id": "08e75655-9a70-4a50-8dce-2c4e5c9ac268"
    },
    {
        "author": "王庭珪",
        "paragraphs": [
            "竹外溪边沙石幽，欲招诗客赋临流。",
            "万竿深锁藏书屋，百丈清潭遶橘州。",
            "千里水烟渔唱晚，一堂风月暮云收。",
            "何当挽取六君子，占此佳名作胜游。"
        ],
        "title": "题竹溪读书堂",
        "id": "9ad880a8-6e5a-42f9-afcb-7c2f80bff22c"
    },
    {
        "author": "王庭珪",
        "paragraphs": [
            "碧草深林遶一区，何年开径洗烟芜。",
            "晨光浮动三竿日，古木阴森十万夫。",
            "静爱长松梢月色，绝无凡卉蔽檐隅。",
            "残枝败叶风吹尽，帘卷山尖好画图。"
        ],
        "title": "扶疏堂",
        "id": "dd31794a-c984-4817-bdd0-3db4393c7675"
    },
    {
        "author": "王庭珪",
        "paragraphs": [
            "陋巷谁过马粪王，一经题品自芬芳。",
            "桃花流水春犹浅，茗椀薫炉话更长。",
            "千里夙期冲雨霁，十年闲事入篇章。",
            "明朝未免成离恨，莫苦吟诗作许忙。"
        ],
        "title": "和曾英发见访惠诗二首  其一",
        "id": "e785b11f-a864-4254-9868-38e66f4e21ab"
    },
    {
        "author": "王庭珪",
        "paragraphs": [
            "宴坐壶中日月闲，相逢无复话吴山。",
            "如君岂是哙等伍，置我当容平子间。",
            "喜遇故人持节钺，犹能跋马问荆菅。",
            "扁舟後会重寻处，更刺滩头转一湾。"
        ],
        "title": "和曾英发见访惠诗二首  其二",
        "id": "7b5bb44c-7c5f-4b73-9216-a4c83d33b944"
    },
    {
        "author": "王庭珪",
        "paragraphs": [
            "平昔高谈古帝王，到今春草几时芳。",
            "挥毫欲上三千牍，拆袜初无一寸长。",
            "亹亹逼人逢此意，匆匆下语不成章。",
            "归来闭阁焚香坐，端为思君聊复忙。"
        ],
        "title": "别後再和一首",
        "id": "c5c7d9b3-af2f-4b8f-b1d4-e6eb7600af7f"
    },
    {
        "author": "王庭珪",
        "paragraphs": [
            "病夫投老入城闉，到处逢人说使君。",
            "岂料骑驴冲大尹，政须扛鼎识奇文。",
            "池生春草何曾梦，枫落吴江误所闻。",
            "更愿兼收湖海士，当令冀北马空羣。"
        ],
        "title": "谒魏彦成郎中",
        "id": "3d378d09-4f84-4427-a789-cd15e13b1010"
    },
    {
        "author": "王庭珪",
        "paragraphs": [
            "冒暑贪程作热官，何如避暑得清安。",
            "轻阴画出三湘境，爽气能为六月寒。",
            "自有薫风生屋角，不须纤手捧冰盘。",
            "阑干半倚红尘外，卧听江声泻碧湍。"
        ],
        "title": "王主簿清暑阁",
        "id": "1fa31c2e-7fb2-4e39-98dc-b941b1821e2c"
    },
    {
        "author": "王庭珪",
        "paragraphs": [
            "风月江山何处无，良辰乐事古难俱。",
            "其间景物从来美，此美天然画不如。",
            "莫唱黄鸡催晓曲，且听青鸟劝提壶。",
            "暮云收尽朱帘卷，四者横陈献坐隅。"
        ],
        "title": "段廷瑞四美堂",
        "id": "a2eedbab-79df-49ea-8ca7-9a4d8004091a"
    },
    {
        "author": "王庭珪",
        "paragraphs": [
            "尝记枫宸赐异恩，同时人物亦诜诜。",
            "从前百事不挂眼，初得微官便退身。",
            "教授才华欺蜀锦，参军诗句似唐人。",
            "中兴勋业归公等，顾我徒为避世民。"
        ],
        "title": "次韵周穆卿教授兼简黄元授司户",
        "id": "b5b25be9-324c-4af5-b2c9-e57fbd16bcf0"
    },
    {
        "author": "王庭珪",
        "paragraphs": [
            "夷甫清谈万事虚，阮宣亹亹定何如。",
            "䱥鱼虾鲊方乘献，豆粥萍韲立可须。",
            "柱石莫倾人栋宇，纤儿撞坏好家居。",
            "扬州丧败将谁咎，犹自空中咄咄书。"
        ],
        "title": "读晋史偶书",
        "id": "49620415-63b2-45aa-a9d2-d73339984a42"
    },
    {
        "author": "王庭珪",
        "paragraphs": [
            "扣门衲子诵诗声，双脚行纒拄杖轻。",
            "何处参同得消息，便能作句吐新清。",
            "高僧着意游湖海，逐客从谁匿姓名。",
            "试听窟中狮子吼，未应断尽野牛鸣。"
        ],
        "title": "次韵赠随上人",
        "id": "e0aae319-b7ff-4341-a96e-db4d90bd40dd"
    },
    {
        "author": "王庭珪",
        "paragraphs": [
            "何人解荐相如赋，狗盗鸡鸣岂此流。",
            "壮志未登龙虎榜，荐书重入帝王州。",
            "烟生渔浦雁初下，月满江楼雾已收。",
            "早晚书来闻好语，沙头春晚望归舟。"
        ],
        "title": "送李仲文赴省试",
        "id": "e34f77ca-c20b-4dec-b169-1a6b167bad92"
    },
    {
        "author": "王庭珪",
        "paragraphs": [
            "夜向天边识使星，使星光近少微明。",
            "朱轮疑自丹霄落，陋巷忽闻骢马鸣。",
            "台下霜威惊草木，山间旌旆烁檐楹。",
            "惭无櫑具衣冠伟，久服西都暴胜名。"
        ],
        "title": "谢梁亷济运使见访",
        "id": "22d9fb07-e694-40e2-ab21-35c8f15f6f84"
    },
    {
        "author": "王庭珪",
        "paragraphs": [
            "几年南亩把锄犂，尺一呼来上玉墀。",
            "未有涓尘答明主，只思耕钓乐清时。",
            "着鞭不惯朝骑马，击钵犹能夜读诗。",
            "回想都城春色里，看公谈笑定边陲。"
        ],
        "title": "离行在别胡舍人",
        "id": "5b370e12-8019-4fcc-83b4-366e05f6133c"
    },
    {
        "author": "王庭珪",
        "paragraphs": [
            "皇天何时生此汉，六十年前歳遇庚。",
            "不使声名惊四海，未教文阵扫千兵。",
            "如今只作痴顽老，晚节犹干造化情。",
            "每辱雕章勤剪拂，胜驱斗酒下愁城。"
        ],
        "title": "生日周公予惠诗次韵",
        "id": "9cad8433-1008-4ae1-b390-9f372728f7df"
    },
    {
        "author": "王庭珪",
        "paragraphs": [
            "至深无象本强名，不可言传着耳听。",
            "克己独称回好学，问诗唯有鲤趋庭。",
            "会须绝倒闻谈道，更看鼎来能说经。",
            "欲造渊源应此得，百川终使贯沧溟。"
        ],
        "title": "资深堂",
        "id": "daf2f049-528c-4492-9f27-12c8a820ae46"
    },
    {
        "author": "王庭珪",
        "paragraphs": [
            "画檐雪壁眺前溪，溪外羣峰碧四围。",
            "日上林梢增秀色，珠生潭底护长堤。",
            "落霞孤鹜真奇境，捉笔题诗无此词。",
            "拟就江山觅佳句，更须春草梦回时。"
        ],
        "title": "清晖亭",
        "id": "6f74c675-b7f5-4633-9088-5d724b7cd415"
    },
    {
        "author": "王庭珪",
        "paragraphs": [
            "方丈盈前送八珍，山人不是此中人。",
            "试寻僧钵斋厨近，更喜园官菜把新。",
            "秋满城头看落叶，风吹酒面已生鳞。",
            "何时共过溪边寺，雪夜扁舟发兴频。"
        ],
        "title": "次韵欧阳广明以诗送钵盂",
        "id": "da1d2ed0-bba5-47c2-a3a0-4bae06f5ff07"
    },
    {
        "author": "王庭珪",
        "paragraphs": [
            "半盂香饭敌猩唇，羮芋菹盐度几春。",
            "坐倚蒲团听粥鼓，晓擎花雨供天人。",
            "庾郎三韭徒多品，颜巷一瓢真绝伦。",
            "邑犬狺狺尚羣吠，隔篱安得近吾身。"
        ],
        "title": "次韵欧阳广明",
        "id": "d055521c-7a36-46fd-b9b3-038df5d51b1b"
    },
    {
        "author": "王庭珪",
        "paragraphs": [
            "看铸铜人五百年，摩挲已是落因缘。",
            "洛州司马老方遇，梁苑词人晚见延。",
            "稚子诗书聊可喜，荒村草木亦堪怜。",
            "庞公要说无生话，儿女团栾在眼前。"
        ],
        "title": "次韵刘唐卿",
        "id": "3c2388ab-230e-42bb-abaf-b1af446eff12"
    },
    {
        "author": "王庭珪",
        "paragraphs": [
            "天涯流落与谁同，雅什重闻正始风。",
            "文阵向来无敌手，诗坛今孰敢论功。",
            "郢中遗唱人难和，冀北成羣马遂空。",
            "接屋同邻江上寺，过从犹幸不匆匆。"
        ],
        "title": "雪中访胡次鱼因览新诗次其韵",
        "id": "5df4eb71-5968-4cf2-be9a-a0b86eb55f99"
    },
    {
        "author": "王庭珪",
        "paragraphs": [
            "耳厌钲鼙处处喧，此时犹得卧邱园。",
            "负材磥砢几无用，旧业荒凉半不存。",
            "嗟古英雄多朽骨，览君词翰可招魂。",
            "济川政要艅艎急，樗散何因被选抡。"
        ],
        "title": "和王彦谟县尉二首  其一",
        "id": "aba69e6f-ba48-4e95-ac99-fc26c061294b"
    },
    {
        "author": "王庭珪",
        "paragraphs": [
            "虎豹相传王氏门，风流千载识遗昆。",
            "吟诗作赋取高第，插羽鸣弓待报恩。",
            "寇贼渐平妖破胆，烟尘犹起客销魂。",
            "山城诗酒方为乐，岂料西归席未温。"
        ],
        "title": "和王彦谟县尉二首  其二",
        "id": "d7c61713-1ea1-4278-99bd-bf14b138975f"
    },
    {
        "author": "王庭珪",
        "paragraphs": [
            "武陵节钺控湘西，通守仍兼把一麾。",
            "玉帐静谈千里月，铜符遥镇五溪夷。",
            "漂流欲识荆州面，饥渇正如桑下儿。",
            "仰止门墙诉羁旅，穷愁那复有佳词。"
        ],
        "title": "次韵常德府葛倅见寄",
        "id": "d3058ff6-9a05-49cb-9d56-1595ed61d967"
    },
    {
        "author": "王庭珪",
        "paragraphs": [
            "书成欲奏未央宫，起废针盲略异同。",
            "已就外车传服氏，应曾彩笔梦文通。",
            "且观落纸惊回鳯，莫叹摩天欠阿鸿。",
            "宿学暮年方发策，菑川重看一衰翁。"
        ],
        "title": "和王彦休",
        "id": "8804da44-0d89-4565-ab52-f0082509f7aa"
    },
    {
        "author": "王庭珪",
        "paragraphs": [
            "开元贞观承平後，羣盗纵横似撒沙。",
            "可惜君王自神武，不知卢杞是奸邪。",
            "瓜分叛将根仍蔓，鼎付哥奴祸已芽。",
            "不有汾阳功第一，孰能谈笑定中华。"
        ],
        "title": "夜读唐鉴有作",
        "id": "98a06912-cb61-4549-b1cd-68c7eb3cdf67"
    },
    {
        "author": "王庭珪",
        "paragraphs": [
            "逐客思归正倦闻，三更枝上月微昏。",
            "一声梦断湘山曲，千古空余马足痕。",
            "东郭虽无扬子宅，西枝应有少陵村。",
            "不须宋玉怜憔悴，招得骚人几许魂。"
        ],
        "title": "次韵蔡德亿年闻子规",
        "id": "70b87ce7-944c-46f8-8f00-fd9e18dea28a"
    },
    {
        "author": "王庭珪",
        "paragraphs": [
            "忆昔乌蛮绝塞亭，巴娘歌罢月三更。",
            "重寻湘水江边路，又见萧滩榜上名。",
            "此去飞腾对天陛，不应顦顇困书生。",
            "将军三战成功後，未数焚舟老孟明。"
        ],
        "title": "赠胡绍立",
        "id": "41607429-c1f6-44ca-a1ce-5fe4c3ce8d12"
    },
    {
        "author": "王庭珪",
        "paragraphs": [
            "逐客归来访里闾，後生文彩益增奇。",
            "低头见子如东野，满耳闻人说项斯。",
            "果有高名动场屋，行观大策对丹墀。",
            "亲闱日望泥金信，报我仍须寄好诗。"
        ],
        "title": "送项直卿赴省",
        "id": "bc46f446-8d59-4f55-ba1b-7b9afd1880c2"
    },
    {
        "author": "王庭珪",
        "paragraphs": [
            "新词蔼蔼吐春云，清似金炉百和焚。",
            "白雪固宜招吠犬，真雷岂比聚飞蚊。",
            "陶潜赋就归何处，李白诗成思不羣。",
            "君是广寒修月手，顾予安敢强施斤。"
        ],
        "title": "刘大虚作十花词相示复以诗来有求挥斤之句兼简中问仆无恙吠犬不为灾次韵一首奉酬",
        "id": "e3e0fe46-5cd6-4fb9-ade2-5ec5ec17522f"
    },
    {
        "author": "王庭珪",
        "paragraphs": [
            "雷雨何年下九天，公为舟楫济长川。",
            "涸鳞亦逐龙蛇动，异气先冲牛斗边。",
            "总谓相君扶帝力，忽传飞诏落岩前。",
            "但随一气洪钧转，造物岂知然不然。"
        ],
        "title": "次韵董体仁参政",
        "id": "3202a810-6224-4da0-b812-a09e3bcfb4b0"
    },
    {
        "author": "王庭珪",
        "paragraphs": [
            "欲医诗病了无方，怅望黄州旧雪堂。",
            "歳月易奔梭一掷，文章徒费纸千张。",
            "相如赋丽终迟思，李广兵微未得当。",
            "句律年来亦如此，收功何以得鹰扬。"
        ],
        "title": "次韵李昌龄以诗督景贤堂诗",
        "id": "de16c777-9b37-4047-9a4e-63da550948d0"
    },
    {
        "author": "王庭珪",
        "paragraphs": [
            "当涂人物尽豪英，平日相逢眼自青。",
            "倾盖欲交天下士，披云如仰斗间星。",
            "向来道义多耆旧，尚有风流继典刑。",
            "更待里门容驷马，不应空顶佛名经。"
        ],
        "title": "宋英臣景贤堂",
        "id": "3793d371-37e0-4e6e-86c0-27f85d5bdd0b"
    },
    {
        "author": "王庭珪",
        "paragraphs": [
            "收科天陛几年余，犹似扬雄寂寞居。",
            "霄汉又生新羽翼，侯门应许曳长裾。",
            "暂游岭海非凡客，却上蓬瀛行秘书。",
            "何日扁舟下螺浦，会看丹诏有新除。"
        ],
        "title": "刘君鼎主簿登第累年家贫犹待阙欲游章贡谒梁提刑作诗送之",
        "id": "ff4a2546-e65b-4044-bff0-d5cceb90ff21"
    },
    {
        "author": "王庭珪",
        "paragraphs": [
            "弟兄连榜俱高荐，正遇龙飞急诏求。",
            "兰省深严清禁近，丹梯曾上广寒游。",
            "岂惟一举两黄鹄，便好同修五凤楼。",
            "草绿江南旧行路，春风归马控双虬。"
        ],
        "title": "送刘简之兄弟赴省",
        "id": "95502536-cf8e-4799-8637-88738affe10b"
    },
    {
        "author": "王庭珪",
        "paragraphs": [
            "夜郎逐客遇生还，秘阁老翁来扣关。",
            "坐听犀挥妙言语，惭非櫑具伟衣冠。",
            "高名业已照六合，贱子穷当隐半山。",
            "陆纳家风元冷澹，口将茶果荐杯盘。"
        ],
        "title": "谢向提刑见访  其一",
        "id": "2839880d-dbed-4c24-9e95-5b0b0df6b3b8"
    },
    {
        "author": "王庭珪",
        "paragraphs": [
            "渡湘千里忆分携，因诵痴儿不了诗。",
            "送我出门还作恶，今朝会面岂前期。",
            "乐天独往青山日，裴相闲居绿野时。",
            "从此功名恐相逼，伊山安得久栖迟。"
        ],
        "title": "谢向提刑见访  其二",
        "id": "9b5d6545-42ee-4baf-9a7a-e7f5a54ee220"
    },
    {
        "author": "王庭珪",
        "paragraphs": [
            "一骑追锋下九重，手持丹诏紫泥封。",
            "君王夜半应前席，郡国名高莫说功。",
            "民吏不须留召父，朝廷久已知弱翁。",
            "还如汉室中兴相，治行于今有祖风。"
        ],
        "title": "送魏彦成赴召",
        "id": "42d6fbe2-c24e-44fd-a838-206f2bb3db69"
    },
    {
        "author": "王庭珪",
        "paragraphs": [
            "城上啼乌晓欲狂，楼前争看捷旗黄。",
            "略驱部曲千余骑，不折将军半段枪。",
            "乐土异时为贼窟，太平今日有官方。",
            "弱翁治行今如此，何待天边下凤凰。"
        ],
        "title": "魏彦成座上忽见擒至吉水贼奉呈彦成",
        "id": "c4c894aa-a3a1-4155-9258-20fe4671d45d"
    },
    {
        "author": "王庭珪",
        "paragraphs": [
            "俯窥溪影忽横斜，仰看寒梅已放花。",
            "未觉东风吹水面，早惊春色到天涯。",
            "年时肌骨瘦如许，日暮烟云薄不遮。",
            "折得一枝归静院，夜深玉颊照窗纱。"
        ],
        "title": "西园探梅三首  其一",
        "id": "bcf79fb7-612e-4a27-833d-a11c4a792478"
    },
    {
        "author": "王庭珪",
        "paragraphs": [
            "东阁官梅未有诗，竹林斜出两三枝。",
            "临风玉面如相识，残雪江头想更奇。",
            "立尽小桥溪上影，谁将清调笛中吹。",
            "犯寒倾倒先春色，万木寒凝冻不知。"
        ],
        "title": "西园探梅三首  其二",
        "id": "79329fa1-2740-4c98-8e70-4c89e311ae95"
    },
    {
        "author": "王庭珪",
        "paragraphs": [
            "一株斜压半檐茅，索笑谁堪着句嘲。",
            "风度暗香浮远水，枝回嫩绿到新梢。",
            "冰生处子精神外，玉立天涯雪月交。",
            "吟处不须歌酒涴，柴门谁许野僧敲。"
        ],
        "title": "西园探梅三首  其三",
        "id": "d66ccc8e-ce36-4234-b1f4-2a589eaece58"
    },
    {
        "author": "王庭珪",
        "paragraphs": [
            "道边垂柳绿阴阴，马上携书阅古今。",
            "陋巷岂无人载酒，他乡谁是子知音。",
            "鲲鹏未化风云外，江海相思歳月深。",
            "远寄雕章觅新句，穷愁唯有苦寒吟。"
        ],
        "title": "次韵刘景明寄诗求近作",
        "id": "441f5d10-bbf6-4965-b220-44094535f4b2"
    },
    {
        "author": "王庭珪",
        "paragraphs": [
            "九十庞眉老舅翁，暂时见汝又西东。",
            "举头共看天边月，刮目知非吴下蒙。",
            "学至超然应自解，诗唯穷者乃能工。",
            "太阿锻尽山中铁，始得光芒倚碧穹。"
        ],
        "title": "外孙刘子野游学南安纔归数日又告行匆匆赠以一诗为别且以勉之",
        "id": "7beb2a7f-ad24-4aaa-a917-1de03565f411"
    },
    {
        "author": "王庭珪",
        "paragraphs": [
            "两骥腾风上九垓，瑶林琼树绝纤埃。",
            "行观海运几千里，坐待春惊二月雷。",
            "霹雳一声天外响，婆娑双桂月中开。",
            "老翁日望长安信，报喜泥金早寄回。"
        ],
        "title": "送刘天游益明赴省",
        "id": "73cd947e-d4c3-4a2f-a3df-7fb89a3fc42d"
    },
    {
        "author": "王庭珪",
        "paragraphs": [
            "泮水桥边不记年，後来谁复敢争先。",
            "襄阳耆旧今无在，江左风流寂不传。",
            "穷巷闭门佳客至，新诗照壁夜光悬。",
            "未应晚节嗟流滞，三子青袍慰眼前。"
        ],
        "title": "次韵曾英发",
        "id": "345893b4-70a6-4b33-8231-22e293a78869"
    },
    {
        "author": "王庭珪",
        "paragraphs": [
            "闻君跋马禾川道，攀𩍐遗民识辔环。",
            "满野悲风蟠蔓草，数声渔笛下汀湾。",
            "云藏甘露峰头寺，路接青湘雨後山。",
            "触思便能成百韵，偶题僧壁不须删。"
        ],
        "title": "酬梁宰惠游永新百韵诗",
        "id": "a5fb4423-6ec0-4a79-b1ac-167f9553568c"
    },
    {
        "author": "王庭珪",
        "paragraphs": [
            "穷巷俄留长者缰，清风入户竹生光。",
            "不嫌茅屋绝低小，来坐松阴移晚凉。",
            "南国诸侯老宾客，西湖六一旧家乡。",
            "锦囊剩拾诗千首，他日还思颍水傍。"
        ],
        "tags": [
            "西湖"
        ],
        "title": "谢郭运干见访",
        "id": "f625aded-8b2a-4462-aea7-7b6c0efd5179"
    },
    {
        "author": "王庭珪",
        "paragraphs": [
            "天马从来不受缰，腾云注目电争光。",
            "心如银汉纤尘静，气逼金盘晓露凉。",
            "妙语织成文绣段，扁舟刺入水云乡。",
            "朝天便若登仙去，驺驭何人得侍傍。"
        ],
        "title": "再次韵送别",
        "id": "c94ffe20-3cfc-42ba-b0f7-6b5c98359d82"
    },
    {
        "author": "王庭珪",
        "paragraphs": [
            "万木寒痴冻不苏，六花争巧出枯株。",
            "天将平地开银阙，人似清冰在玉壶。",
            "未见囓毡持汉节，徒闻穿履待公车。",
            "月边恐有瑶台路，拟欲凌空谒帝居。"
        ],
        "title": "次韵刘子方喜雪",
        "id": "7d420053-0959-43b4-ad7f-679b511ef812"
    },
    {
        "author": "王庭珪",
        "paragraphs": [
            "桃李无言对斜日，可堪回首一凄然。",
            "子云投阁知何在，太白骑鲸已上天。",
            "春蚓秋蛇留败壁，金钩玉带锁寒烟。",
            "人行古木横塘路，门掩长江上水船。"
        ],
        "tags": [
            "长江"
        ],
        "title": "怀故人留题",
        "id": "437cbc68-e7f1-4025-a258-296ea4b14e95"
    },
    {
        "author": "王庭珪",
        "paragraphs": [
            "怒发冲冠忘指瑕，要能全璧始还家。",
            "闭门且任蓬蒿长，落笔当令绮绣华。",
            "丽句美如青玉案，明珠深贮绛囊纱。",
            "爱君年少已如许，他日相逢未可涯。"
        ],
        "title": "次韵王秀才",
        "id": "bccedd0f-6ad1-4d2e-a2c1-58d76223434f"
    },
    {
        "author": "王庭珪",
        "paragraphs": [
            "遶亭春水縠纹生，拍岸风微镜面平。",
            "日破浪花摇柱础，影浮山翠落檐楹。",
            "鱼跳莲叶东西动，月涌金盆表里明。",
            "夜久光凝收绿净，冷涵星汉逼人清。"
        ],
        "title": "波光亭",
        "id": "60a229e2-f889-4873-8298-c83acd6a31aa"
    },
    {
        "author": "王庭珪",
        "paragraphs": [
            "百花狼藉点青苔，始见酴醿烂漫开。",
            "虢国朝天嫌粉污，唐昌夜月恐仙来。",
            "寒梅胜韵聊堪友，秾李凡姿讵敢陪。",
            "便欲乘风凌倒影，醉寻香径上瑶台。"
        ],
        "title": "酴醿",
        "id": "d4f9b3ee-1f15-4bd0-a027-8daddee67b23"
    },
    {
        "author": "王庭珪",
        "paragraphs": [
            "欲救斯民病久尫，想君家谱有奇方。",
            "但须去恶犹去草，要使牧人如牧羊。",
            "正值雕残经寇乱，还思激烈咏时康。",
            "当年手种闲桃李，今日成阴总类棠。"
        ],
        "title": "和黄元授送赵敦本赴万安宰",
        "id": "b563d95c-afbb-4171-b0fb-dbdabe98e38f"
    },
    {
        "author": "王庭珪",
        "paragraphs": [
            "旱魃凌空气愈炎，断无微雨应时沾。",
            "正忧龙卧深蟠水，安得江声碎泻檐。",
            "禾黍似堪供野火，妇姑犹拟共腰镰。",
            "此时政要调元手，谁作商霖慰具瞻。"
        ],
        "title": "和元授闵旱",
        "id": "6a2556f1-f720-46bc-ac51-56bd67f6af11"
    },
    {
        "author": "王庭珪",
        "paragraphs": [
            "平昔无才可致君，此生何处欲超羣。",
            "今逢四海干戈动，犹得山间卧白云。"
        ],
        "title": "建炎己酉十二月五日避乱鸽湖山十绝句  其一",
        "id": "c83d0490-9849-4bb7-88d9-e3ab272363e2"
    },
    {
        "author": "王庭珪",
        "paragraphs": [
            "偶携琴剑入山来，惊觉高僧定里回。",
            "扶下绳床始开眼，嗔人马迹涴苍苔。"
        ],
        "title": "建炎己酉十二月五日避乱鸽湖山十绝句  其二",
        "id": "0a1ad963-c69a-4953-898e-b32cfd72c200"
    },
    {
        "author": "王庭珪",
        "paragraphs": [
            "幡竿插入千岩底，鸟语飞来绝壁间。",
            "洞口行人迷处所，不知钟梵锁孱颜。"
        ],
        "title": "建炎己酉十二月五日避乱鸽湖山十绝句  其三",
        "id": "344e06b9-8680-44f2-b28a-b1de8ddc3d0e"
    },
    {
        "author": "王庭珪",
        "paragraphs": [
            "山腰危殿倚青葱，知是云峰第几重。",
            "恐有书生来问道，为凭轻打饭前钟。"
        ],
        "title": "建炎己酉十二月五日避乱鸽湖山十绝句  其四",
        "id": "2f37165e-fbcd-4dce-8ba0-16d046001a38"
    },
    {
        "author": "王庭珪",
        "paragraphs": [
            "奇峰削出青莲蕚，远溜萦回碧玉环。",
            "气接混茫藏句法，不知谁与破天悭。"
        ],
        "title": "建炎己酉十二月五日避乱鸽湖山十绝句  其五",
        "id": "0a3604d7-c1b9-471e-9a59-643e0cc50986"
    },
    {
        "author": "王庭珪",
        "paragraphs": [
            "洞里花开透碧霄，溪横三绕赤栏桥。",
            "他年桥断人迷路，咫尺山源万里遥。"
        ],
        "title": "建炎己酉十二月五日避乱鸽湖山十绝句  其六",
        "id": "8b70b3e2-55d0-47f5-9d97-96629294c702"
    },
    {
        "author": "王庭珪",
        "paragraphs": [
            "昔人骑鹤岭头归，应有仙居在翠微。",
            "绝壁苍藤无处问，时闻清唳掲云飞。"
        ],
        "title": "建炎己酉十二月五日避乱鸽湖山十绝句  其七",
        "id": "370e295c-edb3-4077-98a7-86826834e71a"
    },
    {
        "author": "王庭珪",
        "paragraphs": [
            "破腊山桃已盛开，飞花无数点青苔。",
            "莫教流出前溪去，引得鱼舟入洞来。"
        ],
        "title": "建炎己酉十二月五日避乱鸽湖山十绝句  其八",
        "id": "cc774fc2-1fee-49ce-a47b-6eb0d0df776a"
    },
    {
        "author": "王庭珪",
        "paragraphs": [
            "岩下逢人说乱离，十年眼底厌旌旗。",
            "边尘复暗江南路，堪羡山僧总不知。"
        ],
        "title": "建炎己酉十二月五日避乱鸽湖山十绝句  其九",
        "id": "8d9474f7-f38f-4941-ac90-6420c3976646"
    },
    {
        "author": "王庭珪",
        "paragraphs": [
            "伟岸棱棱似立朝，巍峨冠剑想风标。",
            "可怜有貌无肝胆，何用昂然近紫霄。"
        ],
        "title": "建炎己酉十二月五日避乱鸽湖山十绝句  其一○",
        "id": "abc21b75-96fe-4412-bcd0-fe2c4acf6fab"
    },
    {
        "author": "王庭珪",
        "paragraphs": [
            "山中自有陶宏景，窗外谁呼祁孔宾。",
            "不敢移文约周子，升沈共作太平人。"
        ],
        "title": "次韵赠周师禹二首  其一",
        "id": "2a06b5c7-089e-4cca-8b21-36346a54ebf6"
    },
    {
        "author": "王庭珪",
        "paragraphs": [
            "昼卧柴门打不开，相逢未识济川才。",
            "那知此夜闻猿处，忽有新诗随雁来。"
        ],
        "title": "次韵赠周师禹二首  其二",
        "id": "68ae742e-833e-4fa1-8877-c6f8b0672338"
    },
    {
        "author": "王庭珪",
        "paragraphs": [
            "穷居未有四立壁，负郭兼无二顷田。",
            "拟斸云根结茅屋，不知谁赠买山钱。"
        ],
        "title": "赠李子安",
        "id": "fe2d65b9-8559-41f8-9a91-1b7315757a19"
    },
    {
        "author": "王庭珪",
        "paragraphs": [
            "腊尽梅花落不停，笛声孤起不堪听。",
            "且留溪影弄清浅，更看残英动晓星。"
        ],
        "title": "次韵高秀才",
        "id": "28af957e-994e-457d-81bb-079f94e2ad73"
    },
    {
        "author": "王庭珪",
        "paragraphs": [
            "庵在深村翠岭坳，狂风卷尽屋头茅。",
            "断椽破壁何时理，卧看松阴月转梢。"
        ],
        "title": "赠松庵僧",
        "id": "2086afd7-8aaa-4d51-b6d3-a07ca95f37b4"
    },
    {
        "author": "王庭珪",
        "paragraphs": [
            "晋国衣冠扫地空，渔歌长在水云中。",
            "倚栏欲问兴亡事，木末琉璃坠晓风。"
        ],
        "title": "和郑元清同游殷仲堪读书台二首  其一",
        "id": "ba17ff4f-1168-4ab6-a1c9-6b0f0709a5d8"
    },
    {
        "author": "王庭珪",
        "paragraphs": [
            "池上高台倚碧空，郡楼相对出烟中。",
            "读书太守今何在，寂寞无人继此风。"
        ],
        "title": "和郑元清同游殷仲堪读书台二首  其二",
        "id": "33aeacd4-c20b-41d6-86be-8320588438f5"
    },
    {
        "author": "王庭珪",
        "paragraphs": [
            "丹经汗损几车牛，奥意难从纸上搜。",
            "相见纒腰无十万，待看骑鹤上扬州。"
        ],
        "title": "梁道人借示丹经数册阅未遍辄告行归其书赠之以诗二首  其一",
        "id": "878ac71d-ea03-44fe-ac4c-920de9368fba"
    },
    {
        "author": "王庭珪",
        "paragraphs": [
            "夜半沧溟看日头，忽闻风雨下层楼。",
            "却寻双径朝金阙，又跨苍龙海上游。"
        ],
        "title": "梁道人借示丹经数册阅未遍辄告行归其书赠之以诗二首  其二",
        "id": "060039ed-976a-4eb6-9142-3bdce6a9cadf"
    },
    {
        "author": "王庭珪",
        "paragraphs": [
            "踏梯割得紫云归，琢就双轮半尺围。",
            "晴日午窗新睡起，掌中轻转雪花飞。"
        ],
        "title": "谢彭仲寛惠小茶磨并仙茅二首  其一",
        "id": "47441b71-e36a-419b-b8e5-1eaaa121e1c0"
    },
    {
        "author": "王庭珪",
        "paragraphs": [
            "梦具白鸡犹不死，胸吞赤凤得长生。",
            "向来未识仙茅草，误向松根采茯苓。"
        ],
        "title": "谢彭仲寛惠小茶磨并仙茅二首  其二",
        "id": "1fdbfd4a-7fe6-46d4-8735-3fa228a16a02"
    },
    {
        "author": "王庭珪",
        "paragraphs": [
            "公荣自可不与饮，子美何时得细论。",
            "正遇题舆陈仲举，岂容无礼灌将军。"
        ],
        "title": "次韵魏伯元",
        "id": "590bcaac-567f-4f4f-9b2c-a1718efbadc6"
    },
    {
        "author": "王庭珪",
        "paragraphs": [
            "扬州庙下子规啼，曾看花开万玉妃。",
            "二十四桥明月夜，春风十里卷帘时。"
        ],
        "title": "侯大渊惠花",
        "id": "2b32e1ce-f02b-4b66-bdd1-c6cf8b4611f1"
    },
    {
        "author": "王庭珪",
        "paragraphs": [
            "池底星光个个添，半钩斜月吐纤纤。",
            "数声寒笛西风下，人在朱楼卷暮帘。"
        ],
        "title": "和读书台入夜即事二首  其一",
        "id": "0f8b831d-d7eb-44dd-9179-513a0300067e"
    },
    {
        "author": "王庭珪",
        "paragraphs": [
            "云卷寒蟾玉晕添，嫦娥遥想鬓毛纤。",
            "此时清境非人世，要望烟霄不下帘。"
        ],
        "title": "和读书台入夜即事二首  其二",
        "id": "690e475f-8c0c-41d6-9f8d-e1a397ae8725"
    },
    {
        "author": "王庭珪",
        "paragraphs": [
            "青版桥边秋月明，江风不动縠纹平。",
            "沙头野鹤摩天起，飞入紫霄云外鸣。"
        ],
        "title": "次韵卢赞元蒙田寺桥亭夜月",
        "id": "bda5abf8-681f-4efe-a1f6-e8d68c20beab"
    },
    {
        "author": "王庭珪",
        "paragraphs": [
            "昨夜送人为太守，今朝不记是何年。",
            "归来一粟庵中坐，水在瓶中月在天。"
        ],
        "title": "次韵刘美中赠段居士",
        "id": "e31f66ca-80a6-4182-a3cf-de7c716d097d"
    },
    {
        "author": "王庭珪",
        "paragraphs": [
            "探骊犹记湘西寺，爱我诗如左禅军。",
            "慈也果能拈此句，定知词笔带烟云。"
        ],
        "title": "次韵赠慈书记  其一",
        "id": "43bb5f79-f043-4b0c-9951-097439a65ae0"
    },
    {
        "author": "王庭珪",
        "paragraphs": [
            "寂音尊者断声闻，犹似衔枚未战军。",
            "横出一枝来大仰，如今不赋暮天云。"
        ],
        "title": "次韵赠慈书记  其二",
        "id": "28fbca12-7732-492f-b78d-de1b446b409b"
    },
    {
        "author": "王庭珪",
        "paragraphs": [
            "老洪作语惊一世，笔力可敌千人军。",
            "足下马驹今复出，纵横踏破岭头云。"
        ],
        "title": "次韵赠慈书记  其三",
        "id": "0ff18028-1f90-4efa-a52c-a2ebd840eefc"
    },
    {
        "author": "王庭珪",
        "paragraphs": [
            "沈谢曹刘拟绝伦，唯公词翰可招魂。",
            "新诗不拾前人语，文彩风流自一门。"
        ],
        "title": "次韵向文刚三绝  其一",
        "id": "a1194ac6-064e-478a-a1fd-8d732dc90d3d"
    },
    {
        "author": "王庭珪",
        "paragraphs": [
            "吏案堆尘番故纸，茶瓯浮雪动吟魂。",
            "长官政拥黄紬被，卧听排衙昼掩门。"
        ],
        "title": "次韵向文刚三绝  其二",
        "id": "cd9add1d-aae8-41ca-9dc8-b4d85fa87878"
    },
    {
        "author": "王庭珪",
        "paragraphs": [
            "诗仙句法可换骨，岂但能苏九死魂。",
            "要自胸中出机杼，不须剽掠傍人门。"
        ],
        "title": "次韵向文刚三绝  其三",
        "id": "409ed9f1-3e86-43b2-9d80-2b8862b8fd76"
    },
    {
        "author": "王庭珪",
        "paragraphs": [
            "卜筑江村翠岭坳，喜君书室近衡茅。",
            "牙籖插架几千册，准拟从头借一抄。"
        ],
        "title": "兵火之後家藏坟籍荡然寄居江村欲借书诸公先寄此诗  其一",
        "id": "22943d47-139d-48b9-b544-ff7319b1f8e8"
    },
    {
        "author": "王庭珪",
        "paragraphs": [
            "闻道藏书埒石渠，仍能一读五行俱。",
            "不妨借我遮愁眼，胜着闲窗饱蠧鱼。"
        ],
        "title": "兵火之後家藏坟籍荡然寄居江村欲借书诸公先寄此诗  其二",
        "id": "e13f4dc7-5856-46ae-a710-8f0431927b87"
    },
    {
        "author": "王庭珪",
        "paragraphs": [
            "满径蓬蒿贫不病，一区寂寞奈愁何。",
            "杜门芳草长杨赋，可是无人载酒过。"
        ],
        "title": "瓯阳广明病中觅酒",
        "id": "e46a942a-9673-47a1-bb8d-7cb1c2b2f541"
    },
    {
        "author": "王庭珪",
        "paragraphs": [
            "小庵深隐红尘外，云在茅檐四角边。",
            "月落乌啼天欲晓，惊回何处梦游仙。"
        ],
        "title": "胡烈臣卧云庵",
        "id": "59f3dfbf-996a-491f-9f24-94558c5a9b82"
    },
    {
        "author": "王庭珪",
        "paragraphs": [
            "丽句云笺敌夜光，穷儿得宝但能藏。",
            "惭无好语酬佳惠，徒咏春洲杜若香。"
        ],
        "title": "和葛德裕寄纸觅兰四绝句  其一",
        "id": "66da3a35-ae8e-4a7e-88ab-e21dcaacf1c7"
    },
    {
        "author": "王庭珪",
        "paragraphs": [
            "林下无人亦自芳，幽姿闲澹若深藏。",
            "与君坐上添幽客，胜爇金炉百和香。"
        ],
        "title": "和葛德裕寄纸觅兰四绝句  其二",
        "id": "989c779a-8c2f-4c7a-82e1-8071f216c10f"
    },
    {
        "author": "王庭珪",
        "paragraphs": [
            "君家词翰妙天下，虿尾银钩世所藏。",
            "赠我云蓝岂宜辱，强吟春草拾余香。"
        ],
        "title": "和葛德裕寄纸觅兰四绝句  其三",
        "id": "f6d2a6bd-cfcd-4518-b160-63c73bda4f0f"
    },
    {
        "author": "王庭珪",
        "paragraphs": [
            "两朵幽花费咏章，是中佳境若为藏。",
            "何时同上瑶台顶，遍翫芝田蕙圃香。"
        ],
        "title": "和葛德裕寄纸觅兰四绝句  其四",
        "id": "9adf444b-caa5-401e-8a7f-80c27b1a00c1"
    },
    {
        "author": "王庭珪",
        "paragraphs": [
            "念经衲子乱如麻，心悟方能转法华。",
            "待得莲花从口发，自牛车上觅三车。"
        ],
        "title": "听麟师诵经",
        "id": "9a20d70e-bfe1-4ce0-98ba-71a33935d9f9"
    },
    {
        "author": "王庭珪",
        "paragraphs": [
            "唤起赤龙耕玉池，鹊巢抱出凤凰儿。",
            "且看火里莲花发，十二楼前雪自飞。"
        ],
        "title": "答萧道人",
        "id": "02fdd10b-a08d-4a00-a2bc-ef1b1752203c"
    },
    {
        "author": "王庭珪",
        "paragraphs": [
            "深宫三鼓夜方分，梁祖唯知虑太原。",
            "错料诸儿非彼敌，斩关还入万春门。"
        ],
        "title": "读唐遗录六绝 梁祖纪",
        "id": "2b274e55-168f-4bfb-b95b-5a3c1180e955"
    },
    {
        "author": "王庭珪",
        "paragraphs": [
            "两公罢相由诸吏，提印驩呼颇自夸。",
            "因谓我曹当快活，月华门外听宣麻。"
        ],
        "title": "读唐遗录六绝 李愚刘朐同传",
        "id": "dee7fff1-82d8-4cb7-94e2-1e07715daf9e"
    },
    {
        "author": "王庭珪",
        "paragraphs": [
            "万炬千釭照一城，彩舟犹听棹歌声。",
            "铁车空驾黎阳石，岂悟碑来祸已成。"
        ],
        "title": "读唐遗录六绝 杨师厚",
        "id": "5e815b2f-65f7-475d-ad59-bb1003f2b7ae"
    },
    {
        "author": "王庭珪",
        "paragraphs": [
            "劳役三年成巨舰，出师未战失江陵。",
            "不知雷满和州载，始悟齐山截海名。"
        ],
        "title": "读唐遗录六绝 成汭",
        "id": "ca250439-3873-42bb-9f00-ea64ab4a0ad3"
    },
    {
        "author": "王庭珪",
        "paragraphs": [
            "入阁趋班最後时，崇元御史合弹之。",
            "如何进奉二十万，便逐台中乞索儿。"
        ],
        "title": "读唐遗录六绝 安审信",
        "id": "614eef80-2e5e-483f-bc86-f58eb4b6baa6"
    },
    {
        "author": "王庭珪",
        "paragraphs": [
            "大帝四朝咸败事，惟君卖国作功臣。",
            "平生自谓痴顽老，晚节仍为谬语人。"
        ],
        "title": "读唐遗录六绝 冯道",
        "id": "c6857187-8613-4067-881f-7a0cc5c10c66"
    },
    {
        "author": "王庭珪",
        "paragraphs": [
            "斜日江头春又归，半天垂柳拂云齐。",
            "流莺向晚浑无赖，隔水飞来枝上啼。"
        ],
        "title": "次韵卢赞元江亭即事二绝句  其一",
        "id": "845e84a3-8a03-422b-a5ac-7b8f6e368c99"
    },
    {
        "author": "王庭珪",
        "paragraphs": [
            "江水磨铜鉴面寒，钓鱼人在蓼花湾。",
            "云间贪看新月上，不觉小舟流下滩。"
        ],
        "title": "次韵卢赞元江亭即事二绝句  其二",
        "id": "22adbfce-dab6-4064-8aef-4737e66ef8b5"
    },
    {
        "author": "王庭珪",
        "paragraphs": [
            "东来骑火照松萝，野老逢迎笑语多。",
            "共指岩前一方石，将军大剑可横磨。"
        ],
        "title": "县尉任子严出示从军陪大将吴侯游石峒五绝句奉次元韵颂日颂平贼之功喜而有作云  其一",
        "id": "09a1c711-d23f-4cdf-b9b0-c28ce765a523"
    },
    {
        "author": "王庭珪",
        "paragraphs": [
            "石窟巉岩鬼不开，狂童乘此起氛埃。",
            "殿前兵马何曾出，旗鼓初从天上来。"
        ],
        "title": "县尉任子严出示从军陪大将吴侯游石峒五绝句奉次元韵颂日颂平贼之功喜而有作云  其二",
        "id": "800f2eb3-37a6-4fa0-a82c-c631a225486a"
    },
    {
        "author": "王庭珪",
        "paragraphs": [
            "锦带雕弓银马鞍，鸣鞭飞下白云山。",
            "回头却望经行处，已在青苍杳霭间。"
        ],
        "title": "县尉任子严出示从军陪大将吴侯游石峒五绝句奉次元韵颂日颂平贼之功喜而有作云  其三",
        "id": "1737dac6-0664-4605-84bd-ecd895d47cb8"
    },
    {
        "author": "王庭珪",
        "paragraphs": [
            "不待皇恩下九天，将军兵已入卢川。",
            "奸人妄献招安策，留客丹崖万古传。"
        ],
        "title": "县尉任子严出示从军陪大将吴侯游石峒五绝句奉次元韵颂日颂平贼之功喜而有作云  其四",
        "id": "78b6e46c-c73c-4dd2-b2ce-35b625f3bfdc"
    },
    {
        "author": "王庭珪",
        "paragraphs": [
            "回师小度石门西，铁马嘶风四百蹄。",
            "不为从军一时乐，扪萝攀径岂能跻。"
        ],
        "title": "县尉任子严出示从军陪大将吴侯游石峒五绝句奉次元韵颂日颂平贼之功喜而有作云  其五",
        "id": "554105a9-4bb2-4889-bd0d-1f00ccd09f1f"
    },
    {
        "author": "王庭珪",
        "paragraphs": [
            "高轩过我不停轮，风袂飘如出岭云。",
            "渭北江东无尽意，何时重得细论文。"
        ],
        "title": "赠筠州司户施文叔二绝句  其一",
        "id": "bfcce85f-4583-4054-b72c-5180221eb527"
    },
    {
        "author": "王庭珪",
        "paragraphs": [
            "村巷尽无车马尘，君来笑语动比邻。",
            "儿童惊问此何客，亹亹清言来逼人。"
        ],
        "title": "赠筠州司户施文叔二绝句  其二",
        "id": "bee81c14-dd75-4861-9a87-8bafd31acfa8"
    },
    {
        "author": "王庭珪",
        "paragraphs": [
            "将军欲办斩楼兰，子欲从之路匪艰。",
            "十万奇才并剑客，会看谈笑定天山。"
        ],
        "title": "送周解元赴岳侯军二绝句  其一",
        "id": "cd11c141-5d86-4623-bad9-43c4ed121c9d"
    },
    {
        "author": "王庭珪",
        "paragraphs": [
            "书生投笔未封侯，拔剑聊为万里游。",
            "燕颔果能飞食肉，要令豹尾出兜鍪。"
        ],
        "title": "送周解元赴岳侯军二绝句  其二",
        "id": "5ae38e0f-cebb-4e52-a0a0-086da5eeede2"
    },
    {
        "author": "王庭珪",
        "paragraphs": [
            "雪欲漫山冰未澌，梅花破雪吐寒枝。",
            "溪桥渐见黄昏月，应有横斜倒影诗。"
        ],
        "title": "雪中赠别黄秀才",
        "id": "c49055e4-3242-4615-a452-4e76e385ca8e"
    },
    {
        "author": "王庭珪",
        "paragraphs": [
            "江上丹枫半摇落，檐间青女忽横陈。",
            "可怜范叔寒如此，谁解绨袍念故人。"
        ],
        "title": "刘虞卿衣弊履穿有号寒之忧赋绝句以道其意",
        "id": "a186da3f-f33b-42c7-a972-14ab7fd919a6"
    },
    {
        "author": "王庭珪",
        "paragraphs": [
            "沈谢曹刘俱一体，风流文彩自难兼。",
            "黄香独负无双誉，不管红尘压帽檐。"
        ],
        "title": "次韵黄子余二绝句  其一",
        "id": "74bb7728-a2c4-4255-8016-7f9c5ac00675"
    },
    {
        "author": "王庭珪",
        "paragraphs": [
            "秋风动地吹纤末，夜雨连明搅寸心。",
            "西北高楼何缥缈，信非吾土莫登临。"
        ],
        "title": "次韵黄子余二绝句  其二",
        "id": "c27a7e27-e337-4106-9392-7b8817ac19bd"
    },
    {
        "author": "王庭珪",
        "paragraphs": [
            "池草青青细吐芽，梦回疑到惠连家。",
            "东风未暇吹桃李，先发寒梅第一花。"
        ],
        "title": "次韵刘英臣早春见过二绝句  其一",
        "id": "525c5c36-b15a-4951-bc6b-8530acac5a55"
    },
    {
        "author": "王庭珪",
        "paragraphs": [
            "春至盘蔬有蕨芽，纸窗竹屋自成家。",
            "客来清坐不饮酒，旋破龙团泼乳花。"
        ],
        "title": "次韵刘英臣早春见过二绝句  其二",
        "id": "a196515e-a7c3-447e-9125-58c3a471a23c"
    },
    {
        "author": "王庭珪",
        "paragraphs": [
            "平步蟾宫脚失梯，当年才命巧相违。",
            "遭时何必由场屋，但着青袍骑马归。"
        ],
        "title": "送罗孟弼  其一",
        "id": "661bb255-9fbf-4f4f-ab2c-80a8e9c92cda"
    },
    {
        "author": "王庭珪",
        "paragraphs": [
            "君到吴山莫问禅，禅翁无法与君传。",
            "若从妙喜觅言句，掀倒禅床却悄然。"
        ],
        "title": "送罗孟弼  其二",
        "id": "67512ea1-d613-4141-9297-fcbae517779c"
    },
    {
        "author": "王庭珪",
        "paragraphs": [
            "初下车来首劝耕，老农争走道边迎。",
            "欢声便似承平日，不待朞年政已成。"
        ],
        "title": "次韵周希稷饷耕三绝句  其一",
        "id": "a4708568-6cb1-41d5-af81-56f1c4958078"
    },
    {
        "author": "王庭珪",
        "paragraphs": [
            "夜闻催饷不成眠，遥望官壶眼欲穿。",
            "醉倒田间真快乐，念无田者益堪怜。"
        ],
        "title": "次韵周希稷饷耕三绝句  其二",
        "id": "2569b642-a451-4a83-befe-0b56f756b82c"
    },
    {
        "author": "王庭珪",
        "paragraphs": [
            "莫厌行春马足劳，弹琴吟咏节弥高。",
            "尽驱赤子持田器，勿使潢池烦贼曹。"
        ],
        "title": "次韵周希稷饷耕三绝句  其三",
        "id": "1c8ff381-8c11-409c-9294-ca00cff7cf0a"
    },
    {
        "author": "王庭珪",
        "paragraphs": [
            "会写峨眉玉局真，远看前辈画麒麟。",
            "此翁此画不常有，宜并银钩绝世珍。"
        ],
        "title": "赠写真刘琮  其一",
        "id": "d7f2106c-7172-49ff-bf57-de1c5afdd119"
    },
    {
        "author": "王庭珪",
        "paragraphs": [
            "布袜青鞋倚瘦松，我生骨相真生穷。",
            "烦君画着渔船上，刺入卢江烟雨中。"
        ],
        "title": "赠写真刘琮  其二",
        "id": "15d53fb4-03ec-4a8b-8813-768bb73da0e0"
    },
    {
        "author": "王庭珪",
        "paragraphs": [
            "画作萧然物外身，笔端如此有风神。",
            "蹇骑破帽江南岸，不是寻常行路人。"
        ],
        "title": "赠写真刘琮  其三",
        "id": "5ea1dcfa-de87-47c7-a8a3-6166e3d4e305"
    },
    {
        "author": "王庭珪",
        "paragraphs": [
            "集云回雁两峰前，木马嘶风鹤唳天。",
            "他日归来无一事，却教谁出草鞋钱。"
        ],
        "title": "送风雅长老",
        "id": "d53fa32f-1859-4e40-929b-b63f533fa88e"
    },
    {
        "author": "王庭珪",
        "paragraphs": [
            "天下干戈未尽稀，独骑瘦马苦吟诗。",
            "穷山窟里携书剑，半夜不眠听鼓鼙。"
        ],
        "title": "送胡绍立往高陂游学",
        "id": "44f451b2-359e-420f-8aa5-8f7198d4bf68"
    },
    {
        "author": "王庭珪",
        "paragraphs": [
            "十里红香衬马蹄，更穿林樾访僧扉。",
            "烟长草远望不断，忽有钟声出翠微。"
        ],
        "title": "游湖头观桃花行数里弥望不绝有僧新开兰若于万花之中留三绝句书辩公房  其一",
        "id": "4d8faaf0-ab33-440a-a69c-8c2a93999d9d"
    },
    {
        "author": "王庭珪",
        "paragraphs": [
            "城内僧来城外住，寺边花隔寺中篱。",
            "花开花落春如许，宴坐深房总不知。"
        ],
        "title": "游湖头观桃花行数里弥望不绝有僧新开兰若于万花之中留三绝句书辩公房  其二",
        "id": "ca2a53fc-b56a-4999-86a7-a8659c08f736"
    },
    {
        "author": "王庭珪",
        "paragraphs": [
            "方丈前林万木春，桃花面目更尖新。",
            "为师拈出灵云话，却恐桃花解笑人。"
        ],
        "title": "游湖头观桃花行数里弥望不绝有僧新开兰若于万花之中留三绝句书辩公房  其三",
        "id": "7c377051-4c7b-4d9f-9f89-d9c5abbfafbe"
    },
    {
        "author": "王庭珪",
        "paragraphs": [
            "闻道瓶中无积粟，不忧甑里有尘埃。",
            "饥时且就我索食，更恐胡奴送米来。"
        ],
        "title": "欧阳公制粮尽扣门索米戏书绝句送之",
        "id": "9124c6af-979f-45c2-89ab-f8ee12aba9ca"
    },
    {
        "author": "王庭珪",
        "paragraphs": [
            "溪面微凉生晚风，山衔落日半边红。",
            "临流解赋归来句，知是柴桑避俗翁。"
        ],
        "title": "次韵赵逢源秋日溪居十绝  其一",
        "id": "fa795999-d58c-4db8-b5cd-07e5451fcf1c"
    },
    {
        "author": "王庭珪",
        "paragraphs": [
            "门外仙槎泛急湍，应从霄汉落银湾。",
            "归来不记河源路，风雾凄凄月满山。"
        ],
        "title": "次韵赵逢源秋日溪居十绝  其二",
        "id": "3aa18f3e-134a-47ed-8976-531ca9d42c92"
    },
    {
        "author": "王庭珪",
        "paragraphs": [
            "水边楼上最宜秋，天在阑干四角头。",
            "觅句正缘偿宿债，着书元不为穷愁。"
        ],
        "title": "次韵赵逢源秋日溪居十绝  其三",
        "id": "ab3df025-daf0-44e8-81ad-cd396b1cd6c4"
    },
    {
        "author": "王庭珪",
        "paragraphs": [
            "仙人山水古今无，画妙诗工可得俱。",
            "论画已非前辈手，声诗能作辋川图。"
        ],
        "title": "次韵赵逢源秋日溪居十绝  其四",
        "id": "6033e632-5c67-42a9-9eb8-66add431ba5c"
    },
    {
        "author": "王庭珪",
        "paragraphs": [
            "出水芙蓉天与工，六郎何事比花红。",
            "後生不识李元礼，试听长松引劲风。"
        ],
        "title": "次韵赵逢源秋日溪居十绝  其五",
        "id": "421556b5-872d-4c55-b6cb-b44d027a5d52"
    },
    {
        "author": "王庭珪",
        "paragraphs": [
            "南岭浮云过北岭，东溪流水入西溪。",
            "秋容清澹石骨露，更看明年浪拍堤。"
        ],
        "title": "次韵赵逢源秋日溪居十绝  其六",
        "id": "05aef0c8-8186-4118-88b3-cbf14148cc63"
    },
    {
        "author": "王庭珪",
        "paragraphs": [
            "昔人万里醉为乡，暮越朝燕不裹粮。",
            "却怕醒来尘外出，千艘衔尾夜鸣榔。"
        ],
        "title": "次韵赵逢源秋日溪居十绝  其七",
        "id": "d075f42c-0846-4616-bf74-2ce839443ac9"
    },
    {
        "author": "王庭珪",
        "paragraphs": [
            "鸦翻日影弄清溪，溪上危巢鸣哺儿。",
            "林下西风晚来急，满身木叶碎琉璃。"
        ],
        "title": "次韵赵逢源秋日溪居十绝  其八",
        "id": "06aa968f-189a-4c32-a8b9-58e77f0f2911"
    },
    {
        "author": "王庭珪",
        "paragraphs": [
            "千寻塔影照江清，古殿金龙蟠绣楹。",
            "秋色排门入萧寺，闲来饭後听钟声。"
        ],
        "title": "次韵赵逢源秋日溪居十绝  其九",
        "id": "789eb519-930e-4d47-acd2-ae374ab6d9a5"
    },
    {
        "author": "王庭珪",
        "paragraphs": [
            "谁把吴松江剪断，得此鲤鱼长尺半。",
            "会逢李白过江来，骑上青天游汗漫。"
        ],
        "title": "题画鲤鱼",
        "id": "10815208-26bc-427c-8cdb-5380b17d62ef"
    },
    {
        "author": "王庭珪",
        "paragraphs": [
            "彭泽门前惟有柳，河阳县里只栽花。",
            "如今夹竹开桃李，犹似当年刺史家。"
        ],
        "tags": [
            "西湖"
        ],
        "title": "适从县门下经西湖上归见竹间桃花盛开湖上景物一新因成两绝句呈向宰  其一",
        "id": "2e79ae7a-aa3a-49f1-8493-34a1ecc75713"
    },
    {
        "author": "王庭珪",
        "paragraphs": [
            "何处春深刺史家，园林犹锁晋朝花。",
            "风烟况接西湖水，重起书斋对郡衙。"
        ],
        "tags": [
            "西湖"
        ],
        "title": "适从县门下经西湖上归见竹间桃花盛开湖上景物一新因成两绝句呈向宰  其二",
        "id": "98970db5-ce4a-480b-b474-d72ff85d2754"
    },
    {
        "author": "王庭珪",
        "paragraphs": [
            "墙根巨竹新生笋，竹下小桃初试花。",
            "竹色花光正如此，香风吹落几千家。"
        ],
        "title": "再次韵二绝句  其一",
        "id": "fafe30b7-ed18-4881-83e5-abf0d8489129"
    },
    {
        "author": "王庭珪",
        "paragraphs": [
            "新竹高斋凝燕寝，从教细雨落檐花。",
            "青山绿水中为县，卧拥黄紬听打衙。"
        ],
        "title": "再次韵二绝句  其二",
        "id": "b1e1f3e5-56cf-4889-9ad9-822fb851f6a6"
    },
    {
        "author": "王庭珪",
        "paragraphs": [
            "火炬银花照眼明，乱来谁得见升平。",
            "邦君解与民同乐，海上初移不夜城。"
        ],
        "title": "次韵韩宰上元二绝句  其一",
        "id": "096ccf3f-fdad-4546-82c6-a174f41a2ff5"
    },
    {
        "author": "王庭珪",
        "paragraphs": [
            "伤时此夜忆神京，月照鳌山辇道平。",
            "朱雀街门旧行路，星球飞上凤凰城。"
        ],
        "title": "次韵韩宰上元二绝句  其二",
        "id": "e39b93db-15d0-4f29-8ab7-12d9ea5247b1"
    },
    {
        "author": "王庭珪",
        "paragraphs": [
            "诸葛奇才当十倍，谪仙词句满三千。",
            "我惟闭阁扪书册，扫地烧香亦静便。"
        ],
        "title": "和刘英臣见寄二绝句  其一",
        "id": "3fdc7b83-7a2d-433a-8860-4d42a03890cc"
    },
    {
        "author": "王庭珪",
        "paragraphs": [
            "胸吞云梦欲八九，日诵古书常数千。",
            "撑拄枯肠只堪睡，从君嘲我腹便便。"
        ],
        "title": "和刘英臣见寄二绝句  其二",
        "id": "43fbd0e5-17fc-45d2-9f1a-7d389f394f30"
    },
    {
        "author": "王庭珪",
        "paragraphs": [
            "西风黄叶深林下，忽有新兰动地香。",
            "公子夜寒谁对语，应容幽客到书房。"
        ],
        "title": "幽兰寄向文刚二绝句  其一",
        "id": "a1e72dc2-09e6-4a82-9894-e3f679a8d5dc"
    },
    {
        "author": "王庭珪",
        "paragraphs": [
            "连夜风吹碧玉枝，山深寒重得香迟。",
            "穷秋故出迈往韵，要就高人觅好诗。"
        ],
        "title": "幽兰寄向文刚二绝句  其二",
        "id": "36b917bb-de9a-417b-bf2f-bb8178621292"
    },
    {
        "author": "王庭珪",
        "paragraphs": [
            "楚词赋物取香草，众草犹须避国香。",
            "一辱雕章重题品，何惭清庙荐芝房。"
        ],
        "title": "次韵黄超然",
        "id": "509e1a4f-1374-4014-806c-4c48e368d9cb"
    },
    {
        "author": "王庭珪",
        "paragraphs": [
            "路傍有客骑牛过，乞与蓑衣作席眠。",
            "邂逅若能相顾问，和公画上钓鱼船。"
        ],
        "title": "雪中遇胡烈臣归自郴阳戏成一绝",
        "id": "796b6047-ea69-496a-ad56-d5ee6b932b73"
    },
    {
        "author": "王庭珪",
        "paragraphs": [
            "峰头乌帽翠云裘，三百年来无此流。",
            "余论更容平子否，犹胜湛辈岘山游。"
        ],
        "title": "衡岳铨德观作  其一",
        "id": "9fd1bcd1-474d-4112-aeeb-ffcb2382f27c"
    },
    {
        "author": "王庭珪",
        "paragraphs": [
            "碧玉峰前云满径，赤栏桥畔柳参天。",
            "长廊静夜松风起，写得余声入响泉。"
        ],
        "title": "衡岳铨德观作  其二",
        "id": "c77322c6-077a-464a-bbdb-31d8da3f31b7"
    },
    {
        "author": "王庭珪",
        "paragraphs": [
            "远系长沙太守孙，家传太守活人言。",
            "刀圭一粒起人死，安得声名不出门。"
        ],
        "title": "清江张氏活人堂二绝句  其一",
        "id": "6701c395-f33e-4865-8115-548fdbaa9e50"
    },
    {
        "author": "王庭珪",
        "paragraphs": [
            "海底龙宫失护防，老龙偷得返魂方。",
            "闻君夜压春槽响，携扣柴门乞酒浆。"
        ],
        "title": "清江张氏活人堂二绝句  其二",
        "id": "498a3713-4d44-4bf3-a27f-e9ccba229d7f"
    },
    {
        "author": "王庭珪",
        "paragraphs": [
            "今人不识古人心，谁识羲皇太古音。",
            "如望银河九天上，聊分一勺濯尘襟。"
        ],
        "title": "次韵谢昌国",
        "id": "ff4da68a-e5ff-4905-81c5-596585226206"
    },
    {
        "author": "王庭珪",
        "paragraphs": [
            "黄叶西风何处村，茅檐立马问寒温。",
            "江东渭北情无限，罇酒他时得细论。"
        ],
        "title": "双田逢萧国器话别",
        "id": "dfffc81f-e357-4d61-bc25-60ec45f02420"
    },
    {
        "author": "王庭珪",
        "paragraphs": [
            "儒生无力荷干戈，乱後篇章感慨多。",
            "但拏笔头吟白雪，莫挑马棰渡黄河。"
        ],
        "title": "和康晋侯见赠",
        "id": "843a1923-b36a-4b9e-bdcd-bfe9882150d0"
    },
    {
        "author": "王庭珪",
        "paragraphs": [
            "小槽新压瓮头春，盛欲招呼雪闭门。",
            "卧对袁郎说周易，不妨伸颈饮清罇。"
        ],
        "title": "雪中以酒送欧阳广明袁叔明",
        "id": "fb863a52-4566-47bb-8b61-2a60f16d3ed2"
    },
    {
        "author": "王庭珪",
        "paragraphs": [
            "月入柴门夜色新，坐坚谈垒足佳宾。",
            "谁云老子兴不浅，政恐元规尘污人。"
        ],
        "title": "鄱阳周师禹求清轩雾斋诗二首  其一",
        "id": "8287168c-373a-49d9-b5ec-bf6700066fa0"
    },
    {
        "author": "王庭珪",
        "paragraphs": [
            "细雨如烟下九垓，始闻岩谷隐奇才。",
            "一朝文彩惊人眼，知自南山雾里来。"
        ],
        "title": "鄱阳周师禹求清轩雾斋诗二首  其二",
        "id": "30ac09ce-409b-4db0-8be2-b387a055bebf"
    },
    {
        "author": "王庭珪",
        "paragraphs": [
            "诏谓将军急击戎，连营已列汉旗红。",
            "须君磨盾作露布，破阵谁先第一功。"
        ],
        "title": "送彭士贵  其一",
        "id": "8cd4b395-b837-4793-84ba-bd2c0dbc92c1"
    },
    {
        "author": "王庭珪",
        "paragraphs": [
            "大将威名震九州，毛锥何补剑鎗头。",
            "但歌出塞从军乐，莫笑居乡马少游。"
        ],
        "title": "送彭士贵  其二",
        "id": "138dbd56-4b82-4cb4-939b-7c3a2c9d4d40"
    },
    {
        "author": "王庭珪",
        "paragraphs": [
            "羣儿墨汁翻老鸦，尔独落纸生龙蛇。",
            "郎罢不须频掣笔，渠今自会画江沙。"
        ],
        "title": "刘天锡之子八歳能作大字今年十三矣笔画愈进有雄徤之气作二绝句赠之  其一",
        "id": "6973df52-c8ee-4438-bd9b-e6becb5d5add"
    },
    {
        "author": "王庭珪",
        "paragraphs": [
            "作戈如挽百钧弩，腕力想能回万牛。",
            "江夏当年有童子，未闻落笔写银钩。"
        ],
        "title": "刘天锡之子八歳能作大字今年十三矣笔画愈进有雄徤之气作二绝句赠之  其二",
        "id": "e41abc02-e4d8-4478-a5ba-af00c9c509f9"
    },
    {
        "author": "王庭珪",
        "paragraphs": [
            "不及匆匆把一巵，丹枫黄叶助题诗。",
            "天教远谪非无意，更上沅湘看九疑。"
        ],
        "title": "郊外留别友人",
        "id": "835ded7e-5311-4f00-9456-4c865f84bf75"
    },
    {
        "author": "王庭珪",
        "paragraphs": [
            "此道陵迟久已亡，後生无复立门墙。",
            "遥知二子心如铁，端为卢溪一瓣香。"
        ],
        "title": "寄刘世臣仲美",
        "id": "c73fef0f-b1e0-43c7-a84f-4fe39baa05a0"
    },
    {
        "author": "王庭珪",
        "paragraphs": [
            "古庙香炉冷似冰，向来土木弄精灵。",
            "如今万事都不会，却笑金刚努眼睛。"
        ],
        "title": "赠无识道人",
        "id": "6c5de96a-41d8-4e6e-a270-c46a1a58266a"
    },
    {
        "author": "王庭珪",
        "paragraphs": [
            "忽见蛟蛇遶壁蟠，归时星斗已阑干。",
            "山童不识回鸾字，误认题门作凤看。"
        ],
        "title": "谢张东言",
        "id": "5f576c04-090d-4156-a1e2-e62ab6dd973f"
    },
    {
        "author": "王庭珪",
        "paragraphs": [
            "东皇收拾春归去，独遣酴醿殿後尘。",
            "怜我寒窗赋愁寂，时看玉面送残春。"
        ],
        "title": "惜春亭观酴醿",
        "id": "433f80f6-6370-4fef-912f-1b13da1f2e88"
    },
    {
        "author": "王庭珪",
        "paragraphs": [
            "未省前身是道人，莫嗟求仕困无津。",
            "东风动地泥牛吼，檐卜花开别是春。"
        ],
        "title": "彭青老好谈禅喜作诗西宁诗有谋身之语借其语激之三首  其一",
        "id": "3162c7d0-5eb6-43a1-a272-acbee12243cc"
    },
    {
        "author": "王庭珪",
        "paragraphs": [
            "未能投笔取封侯，一食聊须为口谋。",
            "日向晴窗研破砚，读书当读亿那由。"
        ],
        "title": "彭青老好谈禅喜作诗西宁诗有谋身之语借其语激之三首  其二",
        "id": "bec2d1e9-c8a6-445b-a168-847ca7a4b532"
    },
    {
        "author": "王庭珪",
        "paragraphs": [
            "好诗浑厚如金玉，妙质勿令斤斧侵。",
            "要识笔端三昧力，夜深山水自成音。"
        ],
        "title": "彭青老好谈禅喜作诗西宁诗有谋身之语借其语激之三首  其三",
        "id": "1a8468a4-04b7-4677-a73f-58d5c28de29a"
    },
    {
        "author": "王庭珪",
        "paragraphs": [
            "冥冥江雨湿蓑衣，夜上高岩宿翠微。",
            "梦断一声烟草绿，遥闻款乃扣舷归。"
        ],
        "title": "渔父词",
        "id": "4109b7bd-5efc-4c08-adc2-a55b840b863c"
    },
    {
        "author": "王庭珪",
        "paragraphs": [
            "震林狮子非凡兽，脱网鲤鱼真衲僧。",
            "宿垢消磨应已尽，竿头海底任横行。"
        ],
        "title": "曦上人顷脱尘网可谓俊哉衲僧也绝句赠之",
        "id": "253321fd-f75a-4002-bde2-397e76686355"
    },
    {
        "author": "王庭珪",
        "paragraphs": [
            "一庵茅屋白云深，坐待丹砂欲变金。",
            "谁信庵中人不睡，满池春水听龙吟。"
        ],
        "title": "游沅陵刘道人庵中唯一禅椅不置卧榻云不睡四十年矣戏作二绝  其一",
        "id": "aecc0043-6105-4776-85be-e52e88e898fa"
    },
    {
        "author": "王庭珪",
        "paragraphs": [
            "九曲江边云欲凈，三更海上月华孤。",
            "金刀直入沧溟底，夺得骊龙颔下珠。"
        ],
        "title": "游沅陵刘道人庵中唯一禅椅不置卧榻云不睡四十年矣戏作二绝  其二",
        "id": "e65e0d8e-a916-470e-9d8e-cbff872bd00b"
    },
    {
        "author": "王庭珪",
        "paragraphs": [
            "雨余山鸟百般啼，烟隔桃蹊一线微。",
            "南北东西春总好，杜鹃何苦劝人归。"
        ],
        "title": "次韵陈君授暮春感怀",
        "id": "6dc32361-6cd3-49ce-8148-b6eb70da67b7"
    },
    {
        "author": "王庭珪",
        "paragraphs": [
            "壶头直下开边郡，勋业谁如马伏波。",
            "还见远孙持汉节，坐令千骑拥雕戈。"
        ],
        "title": "辰州马观察送酒二首  其一",
        "id": "05d253f3-77c8-48e5-a014-35b79f91211e"
    },
    {
        "author": "王庭珪",
        "paragraphs": [
            "倒尽邻翁老瓦缸，使君忽送玉为浆。",
            "昌黎对月无诗酒，绝句聊酬马侍郎。"
        ],
        "title": "辰州马观察送酒二首  其二",
        "id": "eeca87de-4b66-4738-91bf-d8159c27c7fa"
    },
    {
        "author": "王庭珪",
        "paragraphs": [
            "雪霾鬼葬山头路，雾失鬼门关外村。",
            "不谓故人千万里，忽携书册夜敲门。"
        ],
        "title": "董仲仪来夜郎访死生二首  其一",
        "id": "694794f3-eb9b-4f5e-8699-08374d4ae12e"
    },
    {
        "author": "王庭珪",
        "paragraphs": [
            "我识君家董状元，草莱崛起跳天门。",
            "挥毫玉陛摩星斗，持槖明光奉至尊。"
        ],
        "title": "董仲仪来夜郎访死生二首  其二",
        "id": "08b2da4c-3856-4939-910a-d41206a49195"
    },
    {
        "author": "王庭珪",
        "paragraphs": [
            "渊明五柳非无宅，子美西枝自有村。",
            "堪笑长安近时客，纷纷骑马傍谁门。"
        ],
        "title": "次韵酬国子生赵秀才四绝句  其一",
        "id": "7e4bb680-672c-4a46-b9a0-fd5a2fb40598"
    },
    {
        "author": "王庭珪",
        "paragraphs": [
            "入关莫恋铜驼陌，待诏行趋金马门。",
            "场屋若归丞相府，可无公道得推尊。"
        ],
        "title": "次韵酬国子生赵秀才四绝句  其二",
        "id": "66f71a11-d823-45e5-98e5-60a255f469b1"
    },
    {
        "author": "王庭珪",
        "paragraphs": [
            "羡君将入银蟾窟，容我归耕谷口村。",
            "遥想明年春殿下，胪传先出九重门。"
        ],
        "title": "次韵酬国子生赵秀才四绝句  其三",
        "id": "4d3f9b20-c250-4801-b68d-c3118305022a"
    },
    {
        "author": "王庭珪",
        "paragraphs": [
            "圣主方今举八元，何人复扫相君门。",
            "迂生曲士如丘垤，回首方知泰华尊。"
        ],
        "title": "次韵酬国子生赵秀才四绝句  其四",
        "id": "9c8f0d03-8e73-4ac6-b3dd-d6f1cd56a5e0"
    },
    {
        "author": "王庭珪",
        "paragraphs": [
            "误读黄庭玉字章，醉翻王母九霞觞。",
            "从兹一堕人间世，独赖寛恩谪夜郎。"
        ],
        "title": "程子山侍讲自靖州贬所归相会于武陵怪余颜鬓未改作四绝句示之  其一",
        "id": "df13bccd-1fee-43a3-aca4-6ab562c34792"
    },
    {
        "author": "王庭珪",
        "paragraphs": [
            "问我何年谪夜郎，尚余疏发未成霜。",
            "梦朝玉帝窥香案，偷得神仙不死方。"
        ],
        "title": "程子山侍讲自靖州贬所归相会于武陵怪余颜鬓未改作四绝句示之  其二",
        "id": "c0ceb44d-e07e-4ee1-bf79-32dbd3aee6f2"
    },
    {
        "author": "王庭珪",
        "paragraphs": [
            "欲吊沈湘乏雅章，借君妙语酹余觞。",
            "已知绝倒如平子，更喜清新似庾郎。"
        ],
        "title": "程子山侍讲自靖州贬所归相会于武陵怪余颜鬓未改作四绝句示之  其三",
        "id": "deb105dc-cabf-40bd-a21e-8df60a7ef57c"
    },
    {
        "author": "王庭珪",
        "paragraphs": [
            "莫把莲花比六郎，六郎元自不禁霜。",
            "君看磥砢松千尺，高节参天孰可方。"
        ],
        "title": "程子山侍讲自靖州贬所归相会于武陵怪余颜鬓未改作四绝句示之  其四",
        "id": "511a968f-f5b7-45a5-8f36-c04cd7f51c4f"
    },
    {
        "author": "王庭珪",
        "paragraphs": [
            "解作新诗似乐章，交情风味敌壶觞。",
            "平生阅士知多少，耸壑昂霄见此郎。"
        ],
        "title": "次前韵酬赵提干二首  其一",
        "id": "eab38585-21f6-4259-aee6-9e5cf0c2d9c5"
    },
    {
        "author": "王庭珪",
        "paragraphs": [
            "留滞沅湘见此郎，气如九月雁横霜。",
            "麻鞋踏雪穿沙底，赐履他年出上方。"
        ],
        "title": "次前韵酬赵提干二首  其二",
        "id": "17dbef27-126a-4ffb-8edf-7d6d7b70559e"
    },
    {
        "author": "王庭珪",
        "paragraphs": [
            "开缄如见故人面，仍喜故园风物来。",
            "想见金刀落飞雪，何时斫脍共衔杯。"
        ],
        "title": "谢郭景文寄鱼鲊",
        "id": "372b778c-c407-45dc-ba8f-10091d2e223d"
    },
    {
        "author": "王庭珪",
        "paragraphs": [
            "雪里乌薪绝市珍，能令寒屋坐生春。",
            "此中有句谁能道，暖得曲身成直身。"
        ],
        "title": "雪中喜梁养源惠炭",
        "id": "5dc438bd-1097-4e74-9d6d-aa0249e76588"
    },
    {
        "author": "王庭珪",
        "paragraphs": [
            "沅陵春尽草萋萋，忽见扁舟系柳堤。",
            "谁寄愁心与明月，肯随君到夜郎溪。"
        ],
        "title": "江上",
        "id": "71f0b0bd-6952-4dc7-8c15-5ed054abc4a1"
    },
    {
        "author": "王庭珪",
        "paragraphs": [
            "东风来从几万里，雪拥江梅未放花。",
            "忽见土牛惊换岁，始知春色到天涯。"
        ],
        "title": "窜居夜郎雪中杜门数日不出忽郡中送春来始知今日立春",
        "id": "503b3c13-8f5b-4734-8dee-98eac859bfe2"
    },
    {
        "author": "王庭珪",
        "paragraphs": [
            "两翁俱是江南客，寒食他乡叹滞留。",
            "燕舞莺啼春未老，一罇分我洗穷愁。"
        ],
        "title": "寒食日孟司理送酒",
        "id": "48897f1f-5a02-4fd1-906f-56e407979e6a"
    },
    {
        "author": "王庭珪",
        "paragraphs": [
            "东风吹月下长汀，窗外鸡号天猝明。",
            "时有诸生来问字，隔江犹听讲书声。"
        ],
        "title": "郭仲质南窗二首  其一",
        "id": "e27de5de-9228-4fed-9b90-222854ab3d7f"
    },
    {
        "author": "王庭珪",
        "paragraphs": [
            "檐外羣山碧四围，风帆过尽小平堤。",
            "先生独坐纱帷里，挂起南窗月满溪。"
        ],
        "title": "郭仲质南窗二首  其二",
        "id": "90330ae9-f69d-4ed5-be6a-78a00b1044a7"
    },
    {
        "author": "王庭珪",
        "paragraphs": [
            "雨过风林生夜清，坐邀明月正关情。",
            "渔童酒醒莫吹笛，要听一江秋浪声。"
        ],
        "title": "夜坐听沅江水声二首  其一",
        "id": "51368057-7385-4cb3-8cf5-c1be239d6e8f"
    },
    {
        "author": "王庭珪",
        "paragraphs": [
            "水急滩高欲倒倾，来如万鼓遶山鸣。",
            "奔流更借洞庭阔，飞浪朝宗壮此声。"
        ],
        "tags": [
            "洞庭湖"
        ],
        "title": "夜坐听沅江水声二首  其二",
        "id": "dcae26ae-4664-41fd-8b72-ecdc1b6acf2e"
    },
    {
        "author": "王庭珪",
        "paragraphs": [
            "闻道春风今日回，走寻消息傍寒梅。",
            "恨无纤手挑生菜，也有青丝满饤来。"
        ],
        "title": "辰州立春清首座送生菜饼",
        "id": "1f85d553-5c9f-4017-b4ef-ee067cdd675b"
    },
    {
        "author": "王庭珪",
        "paragraphs": [
            "扣门有客怀珠玉，被褐长吟坐晚晖。",
            "雪打窗扉忽惊起，还将破帽盖头归。"
        ],
        "title": "王岩老携诗见访诗未究雪下索余作诗赠之  其一",
        "id": "01aba6f2-42ce-4344-91db-e9f8c073447f"
    },
    {
        "author": "王庭珪",
        "paragraphs": [
            "君归大酉峰前住，岁晚枫丹蕉叶黄。",
            "试访酉阳岩石里，秦人逸兴未应亡。"
        ],
        "title": "王岩老携诗见访诗未究雪下索余作诗赠之  其二",
        "id": "4c66593f-7479-4766-9a11-ae75b2fe196f"
    },
    {
        "author": "王庭珪",
        "paragraphs": [
            "细柳将军来护塞，夜郎迁客正穷居。",
            "火炉恰恰帘垂地，足了三冬读我书。"
        ],
        "title": "初寒方葺火阁而会溪知城周子康惠竹帘火炉寗公瑞惠蒲团便足了一歳无事矣作二绝答之  其一",
        "id": "d687285b-d028-4689-9179-b41d2f8184d4"
    },
    {
        "author": "王庭珪",
        "paragraphs": [
            "户外霜风入骨酸，谁褰纸阁问平安。",
            "正忧坐客寒无席，遗我新蒲入突栾。"
        ],
        "title": "初寒方葺火阁而会溪知城周子康惠竹帘火炉寗公瑞惠蒲团便足了一歳无事矣作二绝答之  其二",
        "id": "912ce12a-3938-46b2-9c2f-322579986e6a"
    },
    {
        "author": "王庭珪",
        "paragraphs": [
            "扁舟斗转五溪湾，湘北湘南饱看山。",
            "袖里云岑皆寸碧，一拳分手亦何悭。"
        ],
        "title": "寄赠王保躬求小山石二首  其一",
        "id": "ed1e0acc-2a34-4926-b98c-872968729827"
    },
    {
        "author": "王庭珪",
        "paragraphs": [
            "岩蟠蛟虎石骨瘦，地饱霜风山脚寒。",
            "我欲借君修月手，为持玉斧劈烟峦。"
        ],
        "title": "寄赠王保躬求小山石二首  其二",
        "id": "eac05e14-e5d5-4ce7-8f45-5b108afaaa7e"
    },
    {
        "author": "王庭珪",
        "paragraphs": [
            "半程蹉过夜郎溪，不到昌溪问路岐。",
            "空使辰州亭下客，隔江招手立多时。"
        ],
        "title": "寄子老  其一",
        "id": "a9fa6c73-455d-43e2-9caa-ca9cefd16549"
    },
    {
        "author": "王庭珪",
        "paragraphs": [
            "古锦林边狮子吼，一声惊倒五溪蛮。",
            "何人来问山中景，寺在千岩万壑间。"
        ],
        "title": "寄子老  其二",
        "id": "c18cada4-7832-4539-ab91-c458ab65102c"
    },
    {
        "author": "王庭珪",
        "paragraphs": [
            "红玉蘂攒青玉枝，羣芳凈尽独开时。",
            "只应天女回轩晚，散得天花满竹篱。"
        ],
        "title": "访清首座观蔷薇二首  其一",
        "id": "e8ff4565-9490-4a42-92a4-27fd3453ff3b"
    },
    {
        "author": "王庭珪",
        "paragraphs": [
            "花开花落春何在，宴坐高僧总不知。",
            "空色难谩禅伯眼，蔷薇应待老夫诗。"
        ],
        "title": "访清首座观蔷薇二首  其二",
        "id": "6bb42927-dc71-438d-bcbc-e216f3fb2795"
    },
    {
        "author": "王庭珪",
        "paragraphs": [
            "十载投荒坐献书，忽逢飞诏下荆巫。",
            "归来好上升平颂，已死奸谀不足诛。"
        ],
        "title": "赠别陈君授  其一",
        "id": "83150715-2b38-457c-a0f2-d1dbf1b23f5e"
    },
    {
        "author": "王庭珪",
        "paragraphs": [
            "雷雨沅湘振滞冤，皇恩普出九重天。",
            "乞儿犹恋权门火，应谓死灰能复燃。"
        ],
        "title": "赠别陈君授  其二",
        "id": "33bed834-e803-4053-ac60-efbb06d2fc58"
    },
    {
        "author": "王庭珪",
        "paragraphs": [
            "逐客休嗟行路难，归鸿心在杳冥间。",
            "初惊草尾千重浪，险渡湖头十八滩。"
        ],
        "title": "离辰州二首  其一",
        "id": "e7a178fa-6058-4bfa-bd4b-67fba4f25ce4"
    },
    {
        "author": "王庭珪",
        "paragraphs": [
            "行尽黄茅白苇丛，举头忽见两三峰。",
            "青青尽出湘天景，如觉身离蛮蜒中。"
        ],
        "title": "离辰州二首  其二",
        "id": "39423557-f9b6-4d4a-b8d8-3693dcd34bf9"
    },
    {
        "author": "王庭珪",
        "paragraphs": [
            "本是蓬头渔钓客，飘如行脚水云僧。",
            "谁家巨舰和州载，笑我扁舟一叶轻。"
        ],
        "title": "寻小舟东下忽见巨舰有作",
        "id": "648f4a57-708d-49df-9f30-6a0c0e073eec"
    },
    {
        "author": "王庭珪",
        "paragraphs": [
            "解访江南处士庐，行藏正自与时迂。",
            "题诗更及夜郎客，此段如今绝世无。"
        ],
        "title": "次韵任子严  其一",
        "id": "bb58038e-b2ad-4e93-b19f-ff6b359388d4"
    },
    {
        "author": "王庭珪",
        "paragraphs": [
            "君是石渠东观人，小邦聊见宰官身。",
            "山僧似不孤题品，众角丛中有一麟。"
        ],
        "title": "次韵任子严  其二",
        "id": "eb068b9f-d925-405c-b730-de2e93824eea"
    },
    {
        "author": "王庭珪",
        "paragraphs": [
            "忆探骊龙颔底珠，湘山同赋夜啼乌。",
            "当时吟罢鬼神泣，此段如今扫地无。"
        ],
        "title": "书觉范诗後",
        "id": "bcf27b94-1f78-4e05-b025-1689777e4d3a"
    },
    {
        "author": "王庭珪",
        "paragraphs": [
            "江淹才尽一双笔，庾信穷生万斛愁。",
            "对客安能吐佳句，墙东老驵正操矛。"
        ],
        "title": "戏赠文彦明  其一",
        "id": "d9f8e100-395a-40d7-8ef0-b8bcf49c7a58"
    },
    {
        "author": "王庭珪",
        "paragraphs": [
            "酒酣拔剑悲生事，病起扶藜踏浅莎。",
            "逆旅正如蝴蝶梦，还家试听扊扅歌。"
        ],
        "title": "戏赠文彦明  其二",
        "id": "d4a2b5a0-7748-4b53-81a7-65090e08a0ca"
    },
    {
        "author": "王庭珪",
        "paragraphs": [
            "子房夜半参黄石，手握豹韬挥八极。",
            "苍黄忽起振长流，天地风云皆动色。"
        ],
        "title": "和罗思武作子房孔明二诗见赠  其一",
        "id": "bdd6ad31-fe84-459f-9091-428ae49f1234"
    },
    {
        "author": "王庭珪",
        "paragraphs": [
            "三雄战争海水赤，欲揽英豪扶紫极。",
            "南阳唤起卧龙人，至今草木生颜色。"
        ],
        "title": "和罗思武作子房孔明二诗见赠  其二",
        "id": "b3729e6a-9ab8-4444-b566-9361c80cb422"
    },
    {
        "author": "王庭珪",
        "paragraphs": [
            "百年人物已无余，况说铜人鼓铸初。",
            "欲着承平旧时事，政须此老助潜夫。"
        ],
        "title": "次韵周孟觉记皮老人事三首  其一",
        "id": "45513c57-5645-42f7-91ec-a9e512e56bd0"
    },
    {
        "author": "王庭珪",
        "paragraphs": [
            "何物庞眉一老翁，能谈庆历至熙丰。",
            "只应坐厌听鼙鼓，到处逢人说耳聋。"
        ],
        "title": "次韵周孟觉记皮老人事三首  其二",
        "id": "d4270703-1ca5-4312-9cf5-8d9f78f4a273"
    },
    {
        "author": "王庭珪",
        "paragraphs": [
            "人寿何曾有百年，再逢甲子换新元。",
            "眼明重见清平日，自可治聋听好言。"
        ],
        "title": "次韵周孟觉记皮老人事三首  其三",
        "id": "534fe5a4-2520-415a-869d-81a6508fe93c"
    },
    {
        "author": "王庭珪",
        "paragraphs": [
            "螺浦东边雪浪生，峰头月出半轮明。",
            "扁舟欲载银蟾去，一听苍龙水底鸣。"
        ],
        "title": "吉州凌波亭月夜",
        "id": "bd6cef33-4728-46c4-86bf-8ab3b53a2d08"
    },
    {
        "author": "王庭珪",
        "paragraphs": [
            "夜坐吟诗窜夜郎，君将何术考休祥。",
            "近来偷得西华法，不敢烦君算短长。"
        ],
        "title": "赠日者张谷",
        "id": "3d961f0f-5030-456c-b903-24fcccaabc90"
    },
    {
        "author": "王庭珪",
        "paragraphs": [
            "八十心犹未悄然，横担拄杖布行纒。",
            "都城游徧归来日，却使谁还汤水钱。"
        ],
        "title": "癸未春被召东山益老来贺曰赵州八十犹行脚以诗答之云",
        "id": "8e9a9219-7bab-4738-9fbd-b7d8a4f6bbc8"
    },
    {
        "author": "王庭珪",
        "paragraphs": [
            "九里飞香隔岸闻，绣帘朱户閟清芬。",
            "千林落蕊扫不尽，分我幽窗一炷云。"
        ],
        "title": "寄张正伯求木樨",
        "id": "d762cc16-30f9-40c1-895f-8d7c068926fb"
    },
    {
        "author": "王庭珪",
        "paragraphs": [
            "倾盖江头酒一罇，高楼惊坐去如云。",
            "别君无语独长啸，尚想清音半岭闻。"
        ],
        "title": "送黄秀才归临川",
        "id": "387bbb77-b5e0-4b47-b178-9e4cd344088e"
    },
    {
        "author": "王庭珪",
        "paragraphs": [
            "窜逐三危山尽头，出门入门谁与游。",
            "归来颇复见此客，下笔论诗不肯休。"
        ],
        "title": "夜郎东归黄去非自双井来惠以新诗妙画次韵三绝句赠别  其一",
        "id": "8234c5e7-5bf0-4148-ac28-3e12bb8549af"
    },
    {
        "author": "王庭珪",
        "paragraphs": [
            "派後江西出一枝，传家句法自新奇。",
            "诸方知子善哮吼，恐是窟中狮子儿。"
        ],
        "title": "夜郎东归黄去非自双井来惠以新诗妙画次韵三绝句赠别  其二",
        "id": "f1a956ae-7a15-4ae8-93dd-96878b52daf2"
    },
    {
        "author": "王庭珪",
        "paragraphs": [
            "细看君诗如看画，无声诗里画何如。",
            "蟠胸秀句吐不尽，落笔因成赤鲤鱼。"
        ],
        "title": "夜郎东归黄去非自双井来惠以新诗妙画次韵三绝句赠别  其三",
        "id": "ab1d771e-d2f2-44dc-b30c-c4b9e0f9e977"
    },
    {
        "author": "王庭珪",
        "paragraphs": [
            "住山骨相无人识，何处头陀忽扣关。",
            "第一座中闻謦欬，已知输却大沩山。"
        ],
        "title": "赠别僧绍存  其一",
        "id": "519d690e-bbaa-4c79-acf4-734969613047"
    },
    {
        "author": "王庭珪",
        "paragraphs": [
            "踢倒凈瓶呼木𣔻，华林已坐一生穷。",
            "却教一座沩山主，都在头陀相法中。"
        ],
        "title": "赠别僧绍存  其二",
        "id": "4a4ac091-681e-4d36-82f1-b09d1833df04"
    },
    {
        "author": "王庭珪",
        "paragraphs": [
            "王孙疑是李长吉，诗句兼如孟浩然。",
            "乱後相逢初识面，便当倾廪与谈天。"
        ],
        "title": "和赵伯达二绝句  其一",
        "id": "e33defa4-5e84-443d-811a-8e14f86c45bd"
    },
    {
        "author": "王庭珪",
        "paragraphs": [
            "邂逅闻弦即赏音，况逢清境夜携琴。",
            "一罇相遇烟霞外，不废江湖万里心。"
        ],
        "title": "和赵伯达二绝句  其二",
        "id": "bd78d699-6542-4ef4-81c6-fc56e9a8297a"
    },
    {
        "author": "王庭珪",
        "paragraphs": [
            "雪窗未怕笔头干，能写春江三峡寒。",
            "笑指渔翁卧蓬里，不知流下钓鱼竿。"
        ],
        "title": "次韵彭青老咏雪三绝句  其一",
        "id": "a16315a1-ccec-4330-b854-91751175ee76"
    },
    {
        "author": "王庭珪",
        "paragraphs": [
            "天公剪水散花林，试比江梅色浅深。",
            "梁苑词人能赋咏，终篇不作苦寒吟。"
        ],
        "title": "次韵彭青老咏雪三绝句  其二",
        "id": "52a19976-c183-48fe-82b0-66c0936fab4c"
    },
    {
        "author": "王庭珪",
        "paragraphs": [
            "莫倚雪车诗句好，池台草木待春风。",
            "稍晴更上高楼望，要看余霞散晚红。"
        ],
        "title": "次韵彭青老咏雪三绝句  其三",
        "id": "82153f5d-34b5-49ce-860a-08f355f82e07"
    },
    {
        "author": "王庭珪",
        "paragraphs": [
            "学诗真似学参禅，水在瓶中月在天。",
            "夜半鸣钟惊大众，斩新得句忽成篇。"
        ],
        "title": "赠曦上人二绝句  其一",
        "id": "bea834c1-5684-4b21-90e7-53ba3e5411c5"
    },
    {
        "author": "王庭珪",
        "paragraphs": [
            "寺倚村南涧水开，终年行脚看山回。",
            "卢仝欲洗尘埃渇，入寺却愁曦未来。"
        ],
        "title": "赠曦上人二绝句  其二",
        "id": "f85f545f-a7a4-4455-8bbe-8aaa4793108e"
    },
    {
        "author": "王庭珪",
        "paragraphs": [
            "雪压寒梢玉作容，岭头相见又东风。",
            "人间欲问春消息，半在竹桥溪影中。"
        ],
        "title": "次韵刘惠直梅花二绝句  其一",
        "id": "24cf5f3b-df3d-42c0-aa60-5d737e91fcbc"
    },
    {
        "author": "王庭珪",
        "paragraphs": [
            "吴姬玉面如相识，寒立山隈欲下来。",
            "先与江南作春色，一枝倾倒向人开。"
        ],
        "title": "次韵刘惠直梅花二绝句  其二",
        "id": "2737a40a-7680-48c3-b304-b09a133f77e8"
    },
    {
        "author": "王庭珪",
        "paragraphs": [
            "七载投荒万里余，交游半作晓星疏。",
            "门前梅柳换新叶，忽得故人相问书。"
        ],
        "title": "夜郎归日答葛令惠诗",
        "id": "1fe7d9b2-ecb2-42b0-93ca-537f8200d9a7"
    },
    {
        "author": "王庭珪",
        "paragraphs": [
            "唤起赤龙耕玉池，池边龙虎自交驰。",
            "周天一毂三十辐，十二楼前看雪飞。"
        ],
        "tags": [
            "衡山"
        ],
        "title": "南岳张道人见访言论亹亹若有所自非鹿鹿然者也摭其语作诗赠之三十年相见为汝掀髯一笑考其所自也",
        "id": "d4623f6d-7ad3-4d06-8352-e796bca768a4"
    },
    {
        "author": "王庭珪",
        "paragraphs": [
            "愁眉此日为君开，谁道岭南无雁回。",
            "邂逅江南逢驿使，龙涎风味敌官梅。"
        ],
        "title": "次韵李宜仲以诗寄龙涎三首  其一",
        "id": "6b9aa9e5-0fd9-4283-9ee4-3a768c4e4220"
    },
    {
        "author": "王庭珪",
        "paragraphs": [
            "鹊噪柴门晓未开，香风撩我梦惊回。",
            "恨无好句酬高咏，唤起谪仙苏与梅。"
        ],
        "title": "次韵李宜仲以诗寄龙涎三首  其二",
        "id": "11470b12-0258-45ff-9876-9ec0b93a3ad2"
    },
    {
        "author": "王庭珪",
        "paragraphs": [
            "谤投山箧书犹在，力挽九关天可回。",
            "胡不北归陈苦语，莫贪南海恋甜梅。"
        ],
        "title": "次韵李宜仲以诗寄龙涎三首  其三",
        "id": "8e4e9329-e131-45de-b3c9-5a877b453ae3"
    },
    {
        "author": "王庭珪",
        "paragraphs": [
            "平生只欠掌中珠，天与此儿聊慰渠。",
            "郎罢新来着彩服，要令啼戏觅银鱼。"
        ],
        "title": "戏向文刚生子",
        "id": "0afba3d2-eae1-4796-8bd3-17ea38b3a5cf"
    },
    {
        "author": "王庭珪",
        "paragraphs": [
            "江东渭北关心事，罇酒论文更不疑。",
            "马上皱眉应得句，诗筒聊复寄微之。"
        ],
        "title": "和曾英伯",
        "id": "4b7f981a-acf4-4422-afbc-16874043c3c2"
    },
    {
        "author": "王庭珪",
        "paragraphs": [
            "逐客归寻溪上居，钓竿犹挂洞庭湖。",
            "忽逢雷子谈诗派，传法传衣共一途。"
        ],
        "tags": [
            "洞庭湖"
        ],
        "title": "雷秀才尝学诗于吕居仁能谈江西宗派中事辄次居仁韵二绝赠行  其一",
        "id": "ab9c3a7f-e725-4ed7-8287-46b67ee1e7c7"
    },
    {
        "author": "王庭珪",
        "paragraphs": [
            "闻有牙籖万卷藏，槐花应笑举人忙。",
            "向来阅士知多少，他日昂霄见此郎。"
        ],
        "title": "雷秀才尝学诗于吕居仁能谈江西宗派中事辄次居仁韵二绝赠行  其二",
        "id": "c9c0d046-fce5-4375-bfb5-2a091fa9b21b"
    },
    {
        "author": "王庭珪",
        "paragraphs": [
            "众宝沈埋万古悲，斩新拈出更题诗。",
            "临平石鼓无人识，谁把铜鱼作鼓椎。"
        ],
        "title": "周秀才取古物作十绝句见惠如丰城临平鼓之类作一绝句题其後",
        "id": "f94d2f29-70e0-46b4-87f7-d27d82372301"
    },
    {
        "author": "王庭珪",
        "paragraphs": [
            "欲貌卢溪真面目，非儒非佛亦非仙。",
            "莫将踏碓卢行者，唤作骑驴孟浩然。"
        ],
        "title": "赠写真胡生二绝句  其一",
        "id": "514bdb2c-702e-4b8f-a6ea-98b288aea436"
    },
    {
        "author": "王庭珪",
        "paragraphs": [
            "误着儒衣到骨穷，儿童拍手笑衰翁。",
            "钓鱼艇子今无恙，置我五湖烟雨中。"
        ],
        "title": "赠写真胡生二绝句  其二",
        "id": "41c7cf94-fd67-4d17-853f-e811ff077fa1"
    },
    {
        "author": "王庭珪",
        "paragraphs": [
            "君方置酒待月明，便有微云薄太清。",
            "雨罢阴云尝解驳，且教霖雨慰苍生。"
        ],
        "title": "八月十四夜彦和置酒待月遇雨",
        "id": "02cc35d9-33e3-43a6-a676-cc53d428393d"
    },
    {
        "author": "王庭珪",
        "paragraphs": [
            "玉宇初凉江练静，夜深风雨更凄清。",
            "从教洗出峰头路，云破星翻月自生。"
        ],
        "title": "次前题两首  其一",
        "id": "f896519a-3e14-4ceb-821d-02b2ec00c2e8"
    },
    {
        "author": "王庭珪",
        "paragraphs": [
            "坐待凉蟾雨欲倾，一罇相对晚风清。",
            "甲兵正要天河洗，秉烛无妨对曲生。"
        ],
        "title": "次前题两首  其二",
        "id": "3c4f6055-1599-4c89-bdce-d2142c6c5bfc"
    },
    {
        "author": "王庭珪",
        "paragraphs": [
            "共坐南窗待月明，云间忽见大江横。",
            "钓鱼船上谁家笛，吹出骚人万古情。"
        ],
        "title": "观兢渡次壁间绝句四首  其一",
        "id": "1b8c104c-01fe-424e-8825-0133f48084f2"
    },
    {
        "author": "王庭珪",
        "paragraphs": [
            "红旗画鼓照江明，两岸争看万目横。",
            "夺得锦标谁助喜，呼声动地见真情。"
        ],
        "title": "观兢渡次壁间绝句四首  其二",
        "id": "da9980d7-75a8-4f22-bd21-060dd021720a"
    },
    {
        "author": "王庭珪",
        "paragraphs": [
            "昔年买酒论文地，回雁峰前雁阵横。",
            "白首相逢夜郎道，不因生死见交情。"
        ],
        "title": "观兢渡次壁间绝句四首  其三",
        "id": "2d55c6b8-46ba-4b7b-8fc7-89898f386767"
    },
    {
        "author": "王庭珪",
        "paragraphs": [
            "心如止水贮空明，还似虚舟尽日横。",
            "妙语忽然穿月胁，笔端那有俗间情。"
        ],
        "title": "观兢渡次壁间绝句四首  其四",
        "id": "e7d8446e-c378-4b61-97cc-10008ef27aec"
    },
    {
        "author": "王庭珪",
        "paragraphs": [
            "打门谁送双圆璧，惊觉茅檐昼日眠。",
            "便觉清风生两腋，梦魂飞到月轮边。"
        ],
        "title": "谢子发惠茶",
        "id": "2168108b-b34d-4d89-8957-89f1edd5499f"
    },
    {
        "author": "王庭珪",
        "paragraphs": [
            "僧扉深倚碧岩隈，何处看云久未回。",
            "日暮鸣钟应不语，嗔人马迹涴苍苔。"
        ],
        "title": "谒僧惠端不遇",
        "id": "11b90280-16a4-4254-b86a-85ca525a1634"
    },
    {
        "author": "王庭珪",
        "paragraphs": [
            "槐花又是一番黄，天马飘飘不可缰。",
            "但得顷田耕负郭，肯将斗酒博西凉。"
        ],
        "title": "和刘端礼  其一",
        "id": "5498e2fa-055c-4f02-b0f3-8085c3b4a406"
    },
    {
        "author": "王庭珪",
        "paragraphs": [
            "白面书生铁作肝，风雨未动剑长闲。",
            "何时去斩匈奴首，直取西凉尽处山。"
        ],
        "title": "和刘端礼  其二",
        "id": "55fcf6e3-54ea-4f95-92b0-1652a74da5d3"
    },
    {
        "author": "王庭珪",
        "paragraphs": [
            "才如天马岂能羁，争看云霓笔下飞。",
            "龌龊不须谈细务，徤毫留对冕旒挥。"
        ],
        "title": "和刘端礼  其三",
        "id": "5f3e0e8e-58d9-497f-8d34-c4fee160969a"
    },
    {
        "author": "王庭珪",
        "paragraphs": [
            "嫩红轻拂女儿脸，浅绿深堆玛瑙盘。",
            "草木若能成好字，来年早寄一枝看。"
        ],
        "title": "国材侄送林檎",
        "id": "f4f1f12a-0557-433b-8415-2271022adda0"
    },
    {
        "author": "王庭珪",
        "paragraphs": [
            "上堂何事更论量，还我珠来本自光。",
            "未识飞猿岭头峻，两回掀倒夹山床。"
        ],
        "title": "赠清首座",
        "id": "d0e61f7d-b378-457a-99b0-95dab090e66a"
    },
    {
        "author": "王庭珪",
        "paragraphs": [
            "近水浅桃不忍看，似临清镜惜红颜。",
            "骑驴主簿吟诗瘦，应秃千毫笔管斑。"
        ],
        "title": "和裴主簿桃花",
        "id": "aa03f3fe-4a79-476d-9914-23b4fe49e795"
    },
    {
        "author": "王庭珪",
        "paragraphs": [
            "昨夜西风茁紫芽，不应独着野人家。",
            "安仁未倦栽桃李，添此清香一种花。"
        ],
        "title": "秋兰寄知县陈邦直",
        "id": "35e91606-8e3e-46c3-b3eb-05562a5ced74"
    },
    {
        "author": "王庭珪",
        "paragraphs": [
            "惠爱如兰正吐芽，芳风吹落几千家。",
            "明年催直金銮殿，龙口飘香看百花。"
        ],
        "title": "和答邦直二首  其一",
        "id": "981870c3-dda3-48a6-b684-08de11e24d04"
    },
    {
        "author": "王庭珪",
        "paragraphs": [
            "系出拾遗扬马後，清词丽句复名家。",
            "岂惟草木遭题品，大笔行当判五花。"
        ],
        "title": "和答邦直二首  其二",
        "id": "afdd7f37-16d8-4345-bb89-f6574a2bcf09"
    },
    {
        "author": "王庭珪",
        "paragraphs": [
            "老蚌生珠喜可涯，穷阎得宝亦堪夸。",
            "如今七歳诵千字，他日端能读五车。"
        ],
        "title": "美胡烈臣晚年生子",
        "id": "9861dbf6-cd92-486f-a7d2-b096810e14ba"
    },
    {
        "author": "王庭珪",
        "paragraphs": [
            "气压秋园百草芽，风流宜在令君家。",
            "但倾绿蚁伴清客，莫羡黄金刻藓花。"
        ],
        "title": "和彭养正陈令尹",
        "id": "b2df802e-2960-4155-bb82-3e91bb8896d3"
    },
    {
        "author": "王庭珪",
        "paragraphs": [
            "玉壶沽酒挈青丝，及取春风花发时。",
            "便把一罇留客醉，莫教红雨洗残枝。"
        ],
        "title": "和刘元弼见招",
        "id": "d62e675e-b8fe-4b0e-8575-0536bc5615fd"
    },
    {
        "author": "王庭珪",
        "paragraphs": [
            "富贵本非吾辈事，老来宁复问穷通。",
            "余龄几许君知否，愿作升平一老翁。"
        ],
        "title": "赠相士",
        "id": "07bfce76-d70c-4cdb-bf43-7c999489e9e1"
    },
    {
        "author": "王庭珪",
        "paragraphs": [
            "居士病从何处起，我今往问与谁俱。",
            "室中三万二千座，更许卢溪下语无。"
        ],
        "title": "问讯王道之病",
        "id": "6e11045b-c46c-4654-b00e-09689efad908"
    },
    {
        "author": "王庭珪",
        "paragraphs": [
            "宜城一变宣城様，入手便如锥画沙。",
            "但喜中书头未秃，不妨诗老梦生花。"
        ],
        "title": "赠宜春笔工",
        "id": "cff93d2c-d882-4566-b52b-4939ba1dd9d2"
    },
    {
        "author": "王庭珪",
        "paragraphs": [
            "密栽桃李碍车轮，柳下风微不动尘。",
            "已办寻春蜡双屐，飞花满地草如茵。"
        ],
        "title": "步芳园",
        "id": "8c8091ee-3d8c-419d-b4dd-8a1cd1413412"
    },
    {
        "author": "王庭珪",
        "paragraphs": [
            "路转烟村万木春，村深疑有避秦人。",
            "山农出谷惊相问，不信边头有战尘。"
        ],
        "title": "湖头观桃李四绝句  其一",
        "id": "d70072ae-b2bb-4554-bfa7-12ea55a0f7b4"
    },
    {
        "author": "王庭珪",
        "paragraphs": [
            "朝骑一马暮还归，尽日花间觅句迟。",
            "黄四娘家谁敢道，古来惟有少陵诗。"
        ],
        "title": "湖头观桃李四绝句  其二",
        "id": "b2fcbc6d-e4e1-4c13-be5d-3494524ea098"
    },
    {
        "author": "王庭珪",
        "paragraphs": [
            "城里池台俗俭穷，却来城外探东风。",
            "曲栏幽槛趣不远，春在郊原浩荡中。"
        ],
        "title": "湖头观桃李四绝句  其三",
        "id": "799ec6b2-27fd-4464-8712-c0177cc014ba"
    },
    {
        "author": "王庭珪",
        "paragraphs": [
            "春入千林烟雨中，桃花李花能白红。",
            "一时草木披锦绣，十里吹香坠晚风。"
        ],
        "title": "湖头观桃李四绝句  其四",
        "id": "846816b7-6013-4195-b5a6-cac056d5618d"
    },
    {
        "author": "王庭珪",
        "paragraphs": [
            "纤云卷尽日西流，人在瑶池宴未休。",
            "王母欲归香满路，晓风吹下玉搔头。"
        ],
        "title": "茉莉花三绝句  其一",
        "id": "9013b3db-b3cf-45d1-af28-8765071b16b5"
    },
    {
        "author": "王庭珪",
        "paragraphs": [
            "火云烧野叶声干，历眼谁知玉蕊寒。",
            "疑是羣仙来下降，夜深时听佩珊珊。"
        ],
        "title": "茉莉花三绝句  其二",
        "id": "94ddc3bd-8a71-45c3-9350-82b49d5253c2"
    },
    {
        "author": "王庭珪",
        "paragraphs": [
            "逆鼻清香小不分，冰肌一洗瘴江昏。",
            "岭头未负春消息，恐是梅花欲返魂。"
        ],
        "title": "茉莉花三绝句  其三",
        "id": "87356a7b-9bbb-4df5-9573-958dfa0e02b6"
    },
    {
        "author": "王庭珪",
        "paragraphs": [
            "公方持槖我休官，握手平生出肺肝。",
            "岂是尚书先着履，须知处士不弹冠。",
            "文章进直金銮殿，槽枥空余宝马鞍。",
            "忍看铭旌下螺浦，再携斗酒饯江干。"
        ],
        "title": "挽刘美中尚书",
        "id": "89fcaf36-9925-4ff6-9343-7d82d8aa3b43"
    },
    {
        "author": "王庭珪",
        "paragraphs": [
            "岭北岭南持使节，湖西兼总大农钱。",
            "庙堂正赖持国计，蓬岛祗为蜕骨仙。",
            "郎省尚虚丹禁地，铭旌忽上洞庭船。",
            "衣冠不许挂神武，端谓犹堪济巨川。"
        ],
        "tags": [
            "洞庭湖"
        ],
        "title": "挽彭子从郎中",
        "id": "5c35b53c-4ffd-462f-b04a-7ef52bfff955"
    },
    {
        "author": "王庭珪",
        "paragraphs": [
            "耆旧风流绝後尘，尚容晚歳接冠巾。",
            "英豪取友半天下，论议常倾一座人。",
            "横槊阵前工草檄，结庐江上老垂纶。",
            "只今遗像髯如棘，犹足堂堂耸缙绅。"
        ],
        "title": "挽王自然二首  其一",
        "id": "e533654f-2e3b-4b1f-9f93-2dc462502d0e"
    },
    {
        "author": "王庭珪",
        "paragraphs": [
            "衣冠南渡塞螺川，始识蓬莱王自然。",
            "舌卷风雷翻海岳，学穷精祲出人天。",
            "归来元亮荒三径，老去扬雄有一廛。",
            "斗酒只鸡思欲致，无因下马拜新阡。"
        ],
        "title": "挽王自然二首  其二",
        "id": "c077213c-9aa5-434b-85e7-0786145b6f29"
    },
    {
        "author": "王庭珪",
        "paragraphs": [
            "忆昔诸郎从板舆，当时人物渡江初。",
            "蓬莱阙外双飞鹤，葬会漳南数郡车。",
            "魄已成仙归阆苑，儿方着足上云衢。",
            "紫微即日趋严召，八座无因问起居。"
        ],
        "title": "挽王夫人",
        "id": "d3b062cf-6252-494a-b1ab-09127034510a"
    },
    {
        "author": "王庭珪",
        "paragraphs": [
            "崔卢唐旧族，谱系自名门。",
            "子舍三珠树，思刘七耳孙。",
            "是行将贵显，不及问平反。",
            "坐脱无凡语，人传有至言。"
        ],
        "title": "挽卢宜人二首  其一",
        "id": "5d61a4a4-9dec-4b64-9e6f-2c2b9ac9a258"
    },
    {
        "author": "王庭珪",
        "paragraphs": [
            "高风林下闺门里，几岁长斋绣佛前。",
            "夫子雄才尹天邑，清魂独乐上蓬仙。",
            "化为双鹤何方客，来置束刍南郡贤。",
            "会致送车填广陌，他时彤史亦须编。"
        ],
        "title": "挽卢宜人二首  其二",
        "id": "cb8bc5f9-c3ef-45c6-8799-b88960f86f4a"
    },
    {
        "author": "王庭珪",
        "paragraphs": [
            "忆昔相逢子少年，诗书从我日磨研。",
            "平生极力欲推挽，世事惊人忽变迁。",
            "未辩嘘枯送天上，忍收遗骨葬江边。",
            "双亲白髪终身恨，不见青衫落眼前。"
        ],
        "title": "挽黄忠臣二首  其一",
        "id": "8670372f-1d00-41c8-8e63-eb3a75c433e9"
    },
    {
        "author": "王庭珪",
        "paragraphs": [
            "书报登科墨未干，已闻吊客在门阑。",
            "只传金榜升华省，不得丹梯上广寒。",
            "赋就两番随计吏，花开一日遍长安。",
            "谁知鬼录南宫籍，却作修文地下官。"
        ],
        "title": "挽黄忠臣二首  其二",
        "id": "be48aaa2-2e8b-40bd-8ae4-4b27572c45f5"
    },
    {
        "author": "王庭珪",
        "paragraphs": [
            "早岁同充上国宾，与君先占广寒春。",
            "青云尚记当时事，黄土今埋如此人。",
            "别驾朱幡泥饰屏，萦纡茜绶带铜银。",
            "生前富贵无余恨，痛念堂遗白髪亲。"
        ],
        "title": "挽戴彦成通判",
        "id": "52b6b6b5-0ddc-4d27-a323-3e24a172c709"
    },
    {
        "author": "王庭珪",
        "paragraphs": [
            "弟兄词赋喧场屋，晚岁乡闾誉益哗。",
            "窗下残编雕草木，壁间遗翰走龙蛇。",
            "蜡余几緉游山屐，书满千篇载鹿车。",
            "痛惜蒲轮迎未果，寝门来哭泪横斜。"
        ],
        "title": "挽刘公弼",
        "id": "a66ded48-d129-4af6-a82a-ce6d14e4dcbb"
    },
    {
        "author": "王庭珪",
        "paragraphs": [
            "督赋宁居中上科，治身从此得名多。",
            "不闻老父踰垣走，且听儿童载道歌。",
            "吏不捉人真快乐，庭无留事足中和。",
            "邦民尽作婴儿泣，忍送輀车返烂柯。"
        ],
        "title": "挽王修华",
        "id": "5e6836a3-ae24-4c69-8544-719ff504cb18"
    },
    {
        "author": "王庭珪",
        "paragraphs": [
            "累世以赀雄里闾，惟公挟策似寒儒。",
            "欲将那律九经库，定胜江陵千木奴。",
            "玉树诸郎新命贵，锦囊丹诰宠光殊。",
            "当时籍甚吴丞相，恩泽今归两凤雏。"
        ],
        "title": "挽刘英臣",
        "id": "67365310-4f2d-4623-89af-1d8dcbb32715"
    },
    {
        "author": "王庭珪",
        "paragraphs": [
            "数椽破屋临溪水，日日读书喧四邻。",
            "白首传经穷到骨，清风入座静无尘。",
            "堆窗史传千张纸，过隙光阴一转轮。",
            "富贵掀天亦埃灭，今时何必叹斯人。"
        ],
        "title": "挽徐子平  其一",
        "id": "acf6cf96-e5d6-4158-85d8-afc85d943a82"
    },
    {
        "author": "王庭珪",
        "paragraphs": [
            "季子过徐因挂剑，吾诗似剑敢欺徐。",
            "才华本自轻场屋，诂训犹堪授里闾。",
            "踏雪打门人问字，载殽从学酒盈车。",
            "儿童诵得平生赋，不是兔园遗下书。"
        ],
        "title": "挽徐子平  其二",
        "id": "336d32d6-f40f-4846-8951-75f9b43e5f18"
    },
    {
        "author": "王庭珪",
        "paragraphs": [
            "初挟儒书战举场，弟兄旗鼓亦相当。",
            "探囊聊复起人死，系肘空余济世方。",
            "汉苑旧尝知姓字，壶天今别有仙乡。",
            "老龙犹抱玉函诀，夜扣柴门乞酒浆。"
        ],
        "title": "挽罗荆老",
        "id": "37625702-d34b-412a-b6b6-1177ea494ab6"
    },
    {
        "author": "王庭珪",
        "paragraphs": [
            "仰高虽未接华裾，清论时容着野夫。",
            "挂剑未能临死穴，隔江何处奠生刍。",
            "凄凉陶令松三径，寂寞扬雄宅一区。",
            "插架尚余三万轴，传家宜有凤凰雏。"
        ],
        "title": "挽郑教授",
        "id": "5678eb8d-5657-4db2-9d19-73c3d47ec2d8"
    },
    {
        "author": "王庭珪",
        "paragraphs": [
            "令仪早出闺中秀，少日来归丞相家。",
            "能以功名勉夫子，忍看旌旐起悲笳。",
            "锦囊篆字金装出，玉佩鸣裾帔有霞。",
            "赠典有加儿亦贵，诰黄新墨字如鸦。"
        ],
        "title": "挽曾氏安人",
        "id": "b980bfd9-473b-4bda-a34b-63a34ac8e89d"
    },
    {
        "author": "王庭珪",
        "paragraphs": [
            "少日来归奉藻苹，一门冠盖拥朱轮。",
            "平生未识德公嫂，比岁纔依孟母邻。",
            "魂返蓬莱三万里，鹤归华表几千春。",
            "南州高士应匍匐，忍看灵车下北津。"
        ],
        "title": "挽范孺人",
        "id": "0a0e43e3-cbfb-4bc6-acac-0be3af08393a"
    },
    {
        "author": "王庭珪",
        "paragraphs": [
            "徒身诸福寿尤丰，魄返仙曹第几宫。",
            "西土梦星生太白，东床选壻得梁鸿。",
            "岂无名士当时论，自有夫人林下风。",
            "来吊不知何处客，化为双鹤却飞空。"
        ],
        "title": "挽瞿氏",
        "id": "b1b586fe-b8ae-4ac5-a173-9f84c85f7045"
    },
    {
        "author": "王庭珪",
        "paragraphs": [
            "媪有才子邻我居，父老欲起高门闾。",
            "此媪不知家有无，但典髻鬟供买书。",
            "今朝恸哭城南道，忍送丧车入秋草。",
            "预愁来岁寒食时，不见襄阳德公嫂。"
        ],
        "title": "挽易氏",
        "id": "4ce56eac-5cae-489c-82aa-bba8c14a2224"
    },
    {
        "author": "王庭珪",
        "paragraphs": [
            "鬼伯歌朝露，归魂掩夜泉。",
            "起家诗礼盛，折桂弟兄贤。",
            "箭落双鵰日，君当化鹤年。",
            "阿鸿今已贵，飞去欲摩天。"
        ],
        "title": "挽刘子仪",
        "id": "65f24c86-0244-475e-9419-700022eeec4a"
    },
    {
        "author": "王庭珪",
        "paragraphs": [
            "郡从簪缨贵，驺僮意气华。",
            "呼卢晋公子，大侠鲁朱家。",
            "锦臂夸豪放，银鞍走狭斜。",
            "忍寻桃径里，无主亦开花。"
        ],
        "title": "挽欧阳仁叟",
        "id": "0ed2126f-3653-48c2-9ace-19e266482fe5"
    },
    {
        "author": "王庭珪",
        "paragraphs": [
            "母子未相识，哀号彻九穹。",
            "一生何敢望，万里忽相逢。",
            "彩服旧儿戏，锦囊新诰封。",
            "悲歌满行路，千载想遗风。"
        ],
        "title": "挽张氏安人",
        "id": "52806c1e-6922-4d88-80b2-4cc75d97ca8e"
    },
    {
        "author": "王庭珪",
        "paragraphs": [
            "渤海家声赫，先朝御史孙。",
            "霞冠宜象服，腰笏拥鱼轩。",
            "五福寿尤贵，两儿名更喧。",
            "惟嗟汉阳远，不及问平反。"
        ],
        "title": "挽欧阳宜人",
        "id": "df953253-9139-4a59-95b5-b204f9b51e3a"
    },
    {
        "author": "王庭珪",
        "paragraphs": [
            "岁歉倾禾粟，宾来剪髪鬟。",
            "其人今已朽，此事古尤难。",
            "斜日衔峰顶，秋风想佩环。",
            "出门惊吊客，双鹤下云间。"
        ],
        "title": "挽王氏夫人",
        "id": "90f38d9d-5fe4-4023-b964-85dd03e47344"
    },
    {
        "author": "王庭珪",
        "paragraphs": [
            "赐爵逢千载，皇恩下九关。",
            "诰词金篆字，珩佩玉连环。",
            "陶母今有後，莱衣不复斑。",
            "哀歌堪挽绋，徒有涙澘澘。"
        ],
        "title": "挽王氏孺人",
        "id": "5ff92b10-881f-49cf-b7c5-3fdecb22ea4e"
    },
    {
        "author": "王庭珪",
        "paragraphs": [
            "择对真佳壻，传家好弟兄。",
            "魂飞瑶海岸，风断玉箫声。",
            "举案人何在，埋文谁作铭。",
            "潘郎今未老，他日看襃荣。"
        ],
        "title": "挽郭氏孺人",
        "id": "f8bab052-eb7d-4610-a98f-78beb005ce38"
    },
    {
        "author": "王庭珪",
        "paragraphs": [
            "陇上庞公女，相家裴十娘。",
            "空门参白足，佳壻得黄香。",
            "木马风前响，莲花火里芳。",
            "弥陀真乐土，环佩响锵锵。"
        ],
        "title": "挽聂氏孺人",
        "id": "ea75591f-62fb-49f4-a395-a76b9e178e8e"
    },
    {
        "author": "王庭珪",
        "paragraphs": [
            "华胄东京旧，青楼大道边。",
            "渡江离险阻，举族得安全。",
            "追赏荣身後，褒封及眼前。",
            "清魂在蓬岛，彷佛缀羣仙。"
        ],
        "title": "挽露氏恭人",
        "id": "b9e72866-fd9c-4867-b62f-d622e8a0f1ce"
    },
    {
        "author": "王庭珪",
        "paragraphs": [
            "东南作尉本神仙，化鹤家声亦宛然。",
            "临欲骑鱼归海岛，犹能跃马拓弓弦。",
            "花间载酒经旬日，陌上悲歌隔九泉。",
            "尚有读书台下月，夜深还照碧池边。"
        ],
        "title": "挽丁陶明县尉",
        "id": "1a31ec71-93a0-4807-a311-34f211bf07bb"
    },
    {
        "author": "王庭珪",
        "paragraphs": [
            "何年来卧北山霞，犹指海边团练家。",
            "手把方书妙耕种，门高闾巷独清华。",
            "两儿驹齿日千里，万卷牙籖架五车。",
            "风动松篁起萧瑟，不堪回首听悲笳。"
        ],
        "title": "挽刘宗望",
        "id": "b1ee614c-c224-40fe-8362-c99102263b3d"
    },
    {
        "author": "王庭珪",
        "paragraphs": [
            "泷神何年此列宫，神之来兮雨溟蒙。",
            "雷公击鼓驱羣龙，神之灵兮与天通。",
            "十日五日一雨风，物无疵疠年谷丰。",
            "泷民事神甚严恭，牲羞荐酒罗鼓钟。",
            "湍虽汹涌长年工，不闻船石相撞舂。",
            "孰知此者神之功，宜歌此曲传无穷。"
        ],
        "title": "萧泷庙迎神诗",
        "id": "3cfe3e1b-2a30-41c4-9092-c59cf365fa1e"
    },
    {
        "author": "王庭珪",
        "paragraphs": [
            "红日初生碧海边，蓬莱金殿起晴烟。",
            "几重瑞气笼双阙，万室欢声动九天。",
            "百二山河扶宝祚，两阶干羽舞文砖。",
            "遥闻葱岭新都护，愿举霞觞祝万年。"
        ],
        "title": "干龙节致语口号",
        "id": "2c9050ce-339f-447d-809d-2ee14caaeb39"
    },
    {
        "author": "王庭珪",
        "paragraphs": [
            "乐事初从天上传，慈宁宫在曰华边。",
            "庆逢诞节张钧乐，奏举遐方锡御筵。",
            "满殿熏风旗彩动，一墀鸣玉佩声喧。",
            "遥闻仪鳯随韶奏，报道君王寿万年。"
        ],
        "title": "天申节致语",
        "id": "bc5e6426-a2f7-4aa5-8599-fed89aa3f9a4"
    },
    {
        "author": "王庭珪",
        "paragraphs": [
            "秀岭东边今日晴，千兵绕出阵云平。",
            "长枪大剑遮行路，後虎前貔拥使旌。",
            "看拓弓弦声霹雳，愿回甲马扫欃枪。",
            "山农野叟何曾识，来听秋风鼓角声。"
        ],
        "title": "阅军致语口号",
        "id": "fc195148-8dc5-4ed9-a7c1-629a11948183"
    },
    {
        "author": "王庭珪",
        "paragraphs": [
            "绀殿倾颓几十秋，佛应不语阿难愁。",
            "诸方檀越宜兴念，共出把茅来盖头。"
        ],
        "title": "高峰禅寺修殿疏偈",
        "id": "1e88e34e-b7c7-480a-877d-ace6131ddf20"
    },
    {
        "author": "王庭珪",
        "paragraphs": [
            "击石出火，鼓钟得声。",
            "不鼓不击，寂无声形。",
            "人之有善，物中最灵。",
            "揉以学问，其识乃明。",
            "跛鳖千里，六骥不行。",
            "玉不加琢，器何由成。",
            "吾观成叔，挺挺有立。",
            "学有渊源，家声爀熠。",
            "深山大泽，龙蛇蟠蛰。",
            "实无所迁，假迁而入。",
            "犹天之升，不落阶级。",
            "参辰殊途，追莫能及。"
        ],
        "title": "迁善斋铭",
        "id": "b2068af2-81e6-45b8-8b2b-bfdbe2f83db0"
    },
    {
        "author": "王庭珪",
        "paragraphs": [
            "大江之西，卢水之阴。",
            "有三昧手，斲无量音。",
            "震动法窟，是为老端之琴。",
            "盖尝求师于海中，登蓬莱阆风之岑，听海水林木之萧森。",
            "采枯桐以寄其妙绝，信哉点瓦砾而成金。"
        ],
        "title": "惠端琴铭",
        "id": "b548f5fb-df5c-4529-937f-391bdaacb27b"
    },
    {
        "author": "王庭珪",
        "paragraphs": [
            "桐生高冈，斧出月窟。",
            "斵而成器，神藏鬼没。",
            "此一物也，与宝剑相携于卢溪之上，三者皆天下之英物。"
        ],
        "title": "琴铭",
        "id": "10524c41-5f94-49df-83c0-c65c95eefd6e"
    },
    {
        "author": "王庭珪",
        "paragraphs": [
            "万动俱寂，如大虚空。",
            "虚空无椎，何物为钟。",
            "傍震万壑，高闻九穹。",
            "声缘何起，吾知所从。",
            "钟邪椎耶，莫尸其功。",
            "隐如雷霆，在大千中。"
        ],
        "title": "惠门寺钟铭",
        "id": "bd1d4f0d-3b89-47f7-85b7-b35b24d0f8aa"
    },
    {
        "author": "王庭珪",
        "paragraphs": [
            "蠢然冥顽孰与觉，空中雷电忽磅礴。",
            "大音希声本无作，回禄奋怒飞廉恶。",
            "一鼓成钟神所托，剑蟠蛟螭怒牙角。",
            "六种震动天雨雹，铸此铭诗呵不若。"
        ],
        "title": "宝珠寺钟铭",
        "id": "ba4c9707-1ad7-4933-951b-f29bd68e4585"
    },
    {
        "author": "王庭珪",
        "paragraphs": [
            "迦叶天中五百尊，目连罗睺皆骏奔。",
            "阿难啼哭佛日昏，谁为设法沙林园。",
            "帝释拥护六凿根，习气脱尽婆罗门。",
            "仁山金碧耀人天，瞻礼愿见前世缘。",
            "法螺一吹天上闻，还报十方罗汉恩。"
        ],
        "title": "仁山五百罗汉赞",
        "id": "17a66127-7123-4663-9e94-f0c2aff64a76"
    },
    {
        "author": "王庭珪",
        "paragraphs": [
            "太山秋毫两微尘，巨细本无不二门。",
            "四方八面开户牖，是中元有不动尊。",
            "如大圆镜万象入，如大海水百谷奔。",
            "维摩倒用那罗印，用证初心岂或沦。"
        ],
        "title": "圆通赞",
        "id": "a79c2f09-62fc-44be-93ad-fd7a695af1b5"
    },
    {
        "author": "王庭珪",
        "paragraphs": [
            "谓公为佛，乃工文章。",
            "谓公为儒，乃是和尚。",
            "非佛非儒，是虚空藏。",
            "画虽逼真，实非真相。",
            "作如是见，亦未离妄。",
            "水在瓶中，月在天上。"
        ],
        "title": "洪觉范画赞",
        "id": "2f84c784-f55e-47cc-b946-a24f16deda39"
    },
    {
        "author": "王庭珪",
        "paragraphs": [
            "非佛非仙，亦非儒者。",
            "硉硉矹矹，名满天下。",
            "孰貌其真，非真非假。",
            "读东坡诗，乃识此画。"
        ],
        "title": "李伯时画像赞",
        "id": "5ad9ac5b-874e-4d1f-9eda-e8084db6057e"
    },
    {
        "author": "王庭珪",
        "paragraphs": [
            "如马放逸兮不覊，如松磥砢兮多节。",
            "伟干如谢康乐之眉须，雄辩如楼君卿之唇舌。",
            "其高处可以上可以下，其妙处不可画不可说。"
        ],
        "title": "欧阳公制赞",
        "id": "8b8a6aa8-110f-4bcf-bd95-ab57d14b9b56"
    },
    {
        "author": "王庭珪",
        "paragraphs": [
            "硉硉矹矹，如祝融太华，高不知其几千丈。",
            "轩轩轰轰，如惊雷唳鹤，声彻乎九天之上。",
            "道在真空，空即无相。",
            "以相求之，如盲摸象。",
            "乘机应物，河岳震响。",
            "眼如掣电，舌如奔浪。",
            "转大法轮，说无尽藏。",
            "当恁么时有识之者，个是径山杲和尚。"
        ],
        "title": "杲和尚画赞",
        "id": "0ba27baa-2d7f-4751-8823-8ec8a8f896c0"
    },
    {
        "author": "王庭珪",
        "paragraphs": [
            "寂然其容，万法不起。",
            "色固无求，不怒不喜。",
            "人自即之，其门如市。",
            "忽然探囊，辄起人死。",
            "本自无生，死亦何理。",
            "公能起之，如月在水。",
            "应物现形，本无作止。",
            "我复赞之，亦游戏耳。"
        ],
        "title": "鉴达观画像赞",
        "id": "5f1eaefe-1e89-441f-82e5-38e78311b2a1"
    },
    {
        "author": "王庭珪",
        "paragraphs": [
            "森然如千丈之长松，势若摩穹。",
            "昂然如野鹤之出笼，鸡羣遂空。",
            "使之崛起，接翼鹓鸿。",
            "高冠大剑，立于庭中。",
            "七尺之躯，万夫之雄。"
        ],
        "title": "路正卿画像赞",
        "id": "a9e51ab0-316b-4a77-9ea4-34afce0aecbd"
    },
    {
        "author": "王庭珪",
        "paragraphs": [
            "不冠不束，真被褐而怀玉。",
            "眼如曳电，光掣岩谷。",
            "不为燕颔虎头，万里飞而食肉。",
            "幅巾飘然，如五柳先生。",
            "宁终身为县令，而无求于世俗。",
            "挥麈尘埃之外，遗物离人，而立于独。"
        ],
        "title": "王修华画像赞",
        "id": "73d68684-f6f0-4bee-adac-1c6fea3e2964"
    },
    {
        "author": "王庭珪",
        "paragraphs": [
            "画无老幼，形全神守。",
            "颊上三毛，端逢妙手。",
            "少年角立，试輙不偶。",
            "不复掉鞅，名闻谷口。",
            "量陂千顷，才不论斗。",
            "今踰八十，年其逮耉。",
            "古人云用之则为公为卿，不用则山谷一叟。"
        ],
        "title": "刘大虚喜神赞",
        "id": "f2cd4757-3dcc-4bdf-a542-665752853689"
    },
    {
        "author": "王庭珪",
        "paragraphs": [
            "吉州英，铁作觜。",
            "莫贬眼，只这是。"
        ],
        "title": "英和尚赞",
        "id": "029e8479-ed88-487d-894e-8ba0b3aba087"
    },
    {
        "author": "王庭珪",
        "paragraphs": [
            "横担拄杖入山，坐断高峰境界。",
            "一吼震动林木，忽然草贼大败。",
            "了则万法俱空，未了应须还债。",
            "本是两重公案，如今一道俱解。"
        ],
        "title": "戏调义高",
        "id": "8c6b03fd-8b37-42cb-8986-04b71d16f1a0"
    },
    {
        "author": "王庭珪",
        "paragraphs": [
            "云门至死不惺惺，居士仍蹉半月程。",
            "未省梦中重说梦，醉来添酒几时醒。"
        ],
        "title": "答王道之",
        "id": "114d96b8-3afe-43a1-8b28-7b5b6d4d7823"
    },
    {
        "author": "王庭珪",
        "paragraphs": [
            "头陀未具山僧像，只欠钵囊挑锡杖。",
            "我今自是在家僧，汝好将钱买和尚。"
        ],
        "title": "赠侄孙行深",
        "id": "7ffb226c-f082-4d3e-8c47-bebef13a5abb"
    },
    {
        "author": "王庭珪",
        "paragraphs": [
            "眨起眉毛钟已成，不容着手勒钟铭。",
            "一铺岭上新功德，只欠将来点眼睛。"
        ],
        "title": "赠度门僧  其一",
        "id": "a8185024-23e9-47ec-83b4-4bffb34e977e"
    },
    {
        "author": "王庭珪",
        "paragraphs": [
            "半夜钟声殷寺廊，吹螺打鼓助铮鏦。",
            "不妨白日开门睡，更遣阇梨饭後撞。"
        ],
        "title": "赠度门僧  其二",
        "id": "ce876cbd-be9b-45a3-ab27-ad2b6dd67dde"
    },
    {
        "author": "王庭珪",
        "paragraphs": [
            "海藏龙宫五千卷，口角流涎方诵遍。",
            "不如烦此六丁神，一日与君推百转。"
        ],
        "title": "祖麟作东山藏主以一偈送之",
        "id": "a39d158e-1f09-4da3-a35c-b6aef9c3681c"
    },
    {
        "author": "王庭珪",
        "paragraphs": [
            "出家未踏曹溪碓，且打吟峰寺里钟。",
            "寺有高僧善哮吼，莫将一物藴心胸。"
        ],
        "title": "赠行者悟本",
        "id": "11440095-da82-471a-af27-c73b3215fca9"
    },
    {
        "author": "王庭珪",
        "paragraphs": [
            "横担拄杖何许语，那个丛林无佛祖。",
            "但见阇梨夜不眠，衲被蒙头听粥鼓。"
        ],
        "title": "和耿伯顺赠李居士",
        "id": "7ce3f5e9-5079-4f48-82a5-5cbfbf4e75cf"
    },
    {
        "author": "王庭珪",
        "paragraphs": [
            "东山寺里逢君语，问君何谓西来祖。",
            "鼻孔撩天唤不譍，呼童汲水敲茶鼓。"
        ],
        "title": "李居士煎茶再次前韵赠之",
        "id": "88fc1689-1b86-440c-9b5e-9c91e8d3195c"
    },
    {
        "author": "王庭珪",
        "paragraphs": [
            "花药山中人解语，何必江西寻马祖。",
            "我亦会参铁觜师，如今不打这破鼓。"
        ],
        "title": "再次韵呈智禅师",
        "id": "60698317-8d23-4c60-8e14-1eb1198891fa"
    },
    {
        "author": "王庭珪",
        "paragraphs": [
            "三入唐兴寺里宿，闭门风雨云垂屋。",
            "今朝披雾立山椒，始识唐兴真面目。"
        ],
        "title": "登唐兴寺上方",
        "id": "72e065da-42a4-43df-a055-42559a7be5a5"
    },
    {
        "author": "王庭珪",
        "paragraphs": [
            "僧问灵山一会禅，不知谁与佛言论。",
            "灵山会里何曾说，只有阇梨独得闻。"
        ],
        "title": "震禅师喜谈传灯录谩以一偈示之",
        "id": "7a2fc38d-59d0-4fd4-ba23-cd6014c4940f"
    },
    {
        "author": "王庭珪",
        "paragraphs": [
            "佛固不可求，会处岂容说。",
            "苦作如是言，为谁略饶舌。"
        ],
        "title": "跋楚老帖",
        "id": "662d7854-88ee-4fc6-940d-66e4bf247e39"
    },
    {
        "author": "王庭珪",
        "paragraphs": [
            "碧眼银须粉扑衣，又随雪柳趁灯辉。",
            "怕寒还恋南华梦，凝伫钗头未肯飞。"
        ],
        "title": "夜蛾儿",
        "id": "477464cd-52cb-4c5b-904c-d372f1bf1288"
    },
    {
        "author": "王庭珪",
        "paragraphs": [
            "一泓天水染铢衣，生怕红埃透日蜚。",
            "急整离离苍玉佩，晓云光里渡河归。"
        ],
        "title": "牵牛",
        "id": "6208b145-1d91-4d03-b8fb-5440a1329e54"
    },
    {
        "author": "王庭珪",
        "paragraphs": [
            "衣裁相缬态纤秾，犹在瑶池午醉中。",
            "嫌近清明时节冷，趁渠新火一番红。"
        ],
        "title": "绯桃",
        "id": "95a5f8d9-e337-4233-ad75-6068b6c6adc2"
    },
    {
        "author": "王庭珪",
        "paragraphs": [
            "我家羣从有封胡，潇洒如君更隐居。",
            "岂但开轩隐松竹，能令满屋贮图书。",
            "朱栏手植花犹在，黄叶风飘日已疏。",
            "触目自然堪痛哭，不胜清泪湿衣裾。"
        ],
        "title": "哀挽诗",
        "id": "1c198c2e-93e1-415c-ae6f-486c740e67f2"
    },
    {
        "author": "王庭珪",
        "paragraphs": [
            "曾看词锋战举场，弟兄旗鼓略相当。",
            "两贤方折月中桂，此老翻为地下郎。",
            "弟妹力携家数口，文章空费纸千张。",
            "广寒宫里丛生桂，何日飘来垄上芳。"
        ],
        "title": "又一首",
        "id": "81dfac8e-f1bd-4124-ade5-4794e0617429"
    },
    {
        "author": "王庭珪",
        "paragraphs": [
            "奔月姮娥魂已清，锦囊空贮诰封荣。",
            "穆家酥酪盈门贵，谢氏芝兰满砌生。",
            "风散采云吹碧落，霜飘寒菊堕红英。",
            "佳城万古凄凉地，陇水东流猿夜声。"
        ],
        "title": "妇人挽词",
        "id": "30c7d9f4-14fd-42fb-881e-4790228ff783"
    },
    {
        "author": "王庭珪",
        "paragraphs": [
            "残花不待恶风吹，细雨浮花半出篱。",
            "篱外行人错回首，黄鹂飞上绿杨枝。"
        ],
        "title": "晚春",
        "id": "aea66611-10a6-4978-8c71-cf1f91018226"
    },
    {
        "author": "王庭珪",
        "paragraphs": [
            "唱彻严更凤钥开，侍祠济济列崇陔。",
            "小臣亦忝廊西献，惟秉温恭封越来。"
        ],
        "title": "明堂侍祠诗  其一",
        "id": "d4e25fd3-8937-4cbb-89a0-178cb1715075"
    },
    {
        "author": "王庭珪",
        "paragraphs": [
            "玉佩珊珊出禁扉，金莲分炬散芳菲。",
            "祠班咫尺临黄道，惹得天香满袖归。"
        ],
        "title": "明堂侍祠诗  其二",
        "id": "ee652f8a-b109-4972-97e4-5ff28b84f160"
    },
    {
        "author": "王庭珪",
        "paragraphs": [
            "雪欲留君君不住，散作晴天送君去。",
            "沧江破腊。"
        ],
        "title": "句  其一",
        "id": "69fbd231-6d34-4c48-8579-9438734883ce"
    },
    {
        "author": "王庭珪",
        "paragraphs": [
            "欲结茅斋一两间，芙蓉高处掩柴关。",
            "人逢好景。"
        ],
        "title": "句  其二",
        "id": "1ebee609-0a8e-4859-a9f4-da76b57ab62b"
    },
    {
        "author": "王庭珪",
        "paragraphs": [
            "江南一梦中，觉来说梦已无踪。",
            "会寻湘水枕上逢。",
            "逐客衣冠尚褴缕，故欲下非坚敌，试举酒兵令。"
        ],
        "title": "句  其三",
        "id": "f5cb443a-fe97-4f9a-b283-8f66b466af37"
    },
    {
        "author": "王庭珪",
        "paragraphs": [
            "白银宫。",
            "断椽破壁宛积玉千顷，流水湾如月半弓。",
            "江边寒梅自奇绝，何必更画渔蓑翁。"
        ],
        "title": "句  其四",
        "id": "f5dacfae-2778-4e76-a02a-596693277f21"
    },
    {
        "author": "王庭珪",
        "paragraphs": [
            "鹭洲盘地轴，螺浦泻天津。"
        ],
        "title": "句  其五",
        "id": "9aeea413-7194-41d7-a05d-c8e6d5b52d0e"
    },
    {
        "author": "王庭珪",
        "paragraphs": [
            "江阔吞章贡，原长接广闽。"
        ],
        "title": "句  其六",
        "id": "f1a71316-4766-4d74-866b-e43edc359c5f"
    },
    {
        "author": "王庭珪",
        "paragraphs": [
            "残春铃阁无公事，来就酴醾放晚衙。"
        ],
        "title": "句  其七",
        "id": "4c55ded4-58a5-4913-a291-a26f99b16200"
    },
    {
        "author": "王庭珪",
        "paragraphs": [
            "月影印仙迹，花香供笔灵。"
        ],
        "title": "句  其八",
        "id": "992a8177-6a92-4841-b031-579591b9aa37"
    },
    {
        "author": "珪悴中",
        "paragraphs": [
            "芒鞋竹杖西出关，行尽千山与万山。",
            "黄尘乌帽不埋没，丹霞选佛非选官。",
            "请君抬起幞头脚，向上犹有二四着。",
            "再拜更问王老师，老师规模难摸索。"
        ],
        "title": "送彭青老兼寄王民瞻",
        "id": "a9118028-3ede-42bc-a3a8-3b27a48f64cf"
    },
    {
        "author": "季陵",
        "paragraphs": [
            "飞泉一派木千章，九节蒲根涧里香。",
            "拔宅不留鸡与犬，至今无处问仙方。"
        ],
        "title": "菖蒲寺",
        "id": "8af23167-903f-4b07-be6f-e0142cda9132"
    },
    {
        "author": "朱敦儒",
        "paragraphs": [
            "藤州三月作小尽，梧州三月作大尽。",
            "哀哉官历今不颁，忆昔升平泪成阵。",
            "我今何异桃源人，落叶为秋花作春。",
            "但恨未能与世隔，时闻丧乱空伤神。"
        ],
        "title": "小尽行",
        "id": "cd19b973-c48d-456b-a9ca-52981ab6ee7f"
    },
    {
        "author": "朱敦儒",
        "paragraphs": [
            "且喜芜菁种得成，苔心散出碧纵横。",
            "脆甜肭子无反恶，肥嫩恙儿不杀生。",
            "乐羊岂断儿孙念，刘季宁无父子情。",
            "争似野人茅屋下，日高澹煮一杯羹。"
        ],
        "title": "种芜菁作羹",
        "id": "bc0b57f0-68aa-4b81-9501-0b14e130a2bf"
    },
    {
        "author": "朱敦儒",
        "paragraphs": [
            "面册面友风雨散，山鸟山花澹薄交。",
            "一榻氍毹容独卧，满盘杞菊是兼肴。"
        ],
        "title": "历世",
        "id": "423b34f9-df14-4955-921d-84f91fc3d83b"
    },
    {
        "author": "朱敦儒",
        "paragraphs": [
            "天寒犹着絮，雨湿欲蒸书。",
            "吴地人情薄，西人客计疏。",
            "无书堪着眼，有法可安心。"
        ],
        "title": "五言",
        "id": "3f54431f-6bf1-44c0-946d-7bbb15438134"
    },
    {
        "author": "朱敦儒",
        "paragraphs": [
            "谁倚黄旗唤阿瞒，令君终作可怜人。",
            "萧然惟有鹿门老，不带孙刘一点尘。"
        ],
        "title": "绝句二首  其一",
        "id": "0e22fe5b-a0ef-497c-81ec-162f531f1d03"
    },
    {
        "author": "朱敦儒",
        "paragraphs": [
            "轻阴小雨晚难收，柳瘦梅穷却似秋。",
            "可恨水仙花不语，无人共我说春愁。"
        ],
        "title": "绝句二首  其二",
        "id": "c5af8cc4-6402-464e-8c26-eee2b73f585b"
    },
    {
        "author": "朱敦儒",
        "paragraphs": [
            "梨花雨送海棠风，不借臙脂作小红。",
            "几日无人吹玉笛，鸳鸯飞入馆娃宫。"
        ],
        "title": "春怨",
        "id": "bc46c50b-8b95-465b-97f5-f8f538273ef9"
    },
    {
        "author": "朱敦儒",
        "paragraphs": [
            "青罗包髻白行缠，不是凡人不是仙。",
            "家在洛阳城里住，卧吹铜笛过伊川。"
        ],
        "title": "绝句",
        "id": "99bd5b34-a323-4be0-9d4e-a51079380b19"
    },
    {
        "author": "朱敦儒",
        "paragraphs": [
            "早年京洛识前辈，晚景江湖无故人。",
            "难与儿童谈旧事，夜攀庭树数星辰。"
        ],
        "title": "忆旧",
        "id": "659e9c03-9e76-47c5-9b22-e040dbbdf536"
    },
    {
        "author": "朱敦儒",
        "paragraphs": [
            "试将天下照，万象总分明。"
        ],
        "title": "句  其一",
        "id": "fd50c299-4d76-4cb8-964a-fb29f05fd960"
    },
    {
        "author": "朱敦儒",
        "paragraphs": [
            "岭外江数百，会此清远峡。"
        ],
        "title": "句  其二",
        "id": "5dec4ec3-1703-4596-8ddc-1e53e56ba701"
    },
    {
        "author": "朱敦儒",
        "paragraphs": [
            "春林着雨绿自足，野水漾花红不知。"
        ],
        "title": "句  其三",
        "id": "df686986-0de8-4ac8-82bc-404670993b95"
    },
    {
        "author": "朱敦儒",
        "paragraphs": [
            "解唱阳关别调声，前朝惟有李夫人。"
        ],
        "title": "句  其四",
        "id": "3c155327-1647-45ef-ac18-fa26105bb5e2"
    },
    {
        "author": "朱敦儒",
        "paragraphs": [
            "几许少年春欲夏，一番梦事绿催红。"
        ],
        "title": "句  其五",
        "id": "f6888209-9665-4ef0-bfe0-01c5afcabed7"
    },
    {
        "author": "朱敦儒",
        "paragraphs": [
            "过时不语莺解事，怕客深藏鱼见机。"
        ],
        "title": "句  其六",
        "id": "9848e316-ac52-4bdf-af12-92dadff9439e"
    },
    {
        "author": "朱敦儒",
        "paragraphs": [
            "人间万事老无味，天下四时秋最愁。"
        ],
        "title": "句  其七",
        "id": "dab70618-4a0c-4ef5-bb63-c216e0c5c566"
    },
    {
        "author": "朱敦儒",
        "paragraphs": [
            "翦茅编鹤屋，筛米聚鸡粮。"
        ],
        "title": "句  其八",
        "id": "90e715a3-fbb1-4c1d-ab9e-d99e9ba3b99c"
    },
    {
        "author": "朱敦儒",
        "paragraphs": [
            "灯昏鼠窥研，雨急犬穿篱。"
        ],
        "title": "句  其九",
        "id": "03f9c046-fee3-4d69-a693-f5c3b0bfa614"
    },
    {
        "author": "朱敦儒",
        "paragraphs": [
            "但能闭户酌季雅，安用驭风寻伯昏。"
        ],
        "title": "句  其一○",
        "id": "d1e96fc5-3924-48bd-93c3-954d7c2f233e"
    },
    {
        "author": "朱敦儒",
        "paragraphs": [
            "老鹤悔抛青嶂里，客星倦倚紫微边。"
        ],
        "title": "句  其一一",
        "id": "289c94fc-39b7-4ad0-bce0-6e71b0ce5236"
    },
    {
        "author": "朱敦儒",
        "paragraphs": [
            "而今心服陶元亮，作得人间第一流。"
        ],
        "title": "句  其一二",
        "id": "c09d3363-34d7-4232-af1a-1e25d7ad53a0"
    },
    {
        "author": "朱敦儒",
        "paragraphs": [
            "佳人不耐冷，重叠着春衣。"
        ],
        "title": "句  其一三",
        "id": "f4bf38eb-bf5c-4bdb-87a9-2d84f5c09127"
    },
    {
        "author": "马纯",
        "paragraphs": [
            "十年衰病卧林泉，鹓鹭羣飞竞刺天。",
            "黄纸除书犹到汝，固知清世不遗贤。"
        ],
        "title": "题能仁寺壁",
        "id": "4ac68717-5909-442b-9490-fcbd66bcc66e"
    },
    {
        "author": "马纯",
        "paragraphs": [
            "勋业簿中频点检，只添白发与苍颜。"
        ],
        "title": "句",
        "id": "c895c37e-2937-4592-b73b-ac70b2ae351b"
    },
    {
        "author": "石懋",
        "paragraphs": [
            "来时万缕弄轻黄，去日飞球满路傍。",
            "我比杨花更飘荡，杨花只是一春忙。"
        ],
        "title": "杨花",
        "id": "0b80b9ae-3053-48c8-b94a-b647867eec01"
    },
    {
        "author": "石懋",
        "paragraphs": [
            "名贵已居三品上，价高仍在五铢先。",
            "春来买断深红色，烧得人心似火燃。"
        ],
        "title": "金钱花",
        "id": "7e3c88d7-71f4-46fd-b6e4-21117e9a1630"
    },
    {
        "author": "石懋",
        "paragraphs": [
            "不传人间玉奁粉，别有天上金炉烟。",
            "独清合作诸兰佩，深白未数杨花绵。",
            "春风烂漫倚墙角，一月不复烧龙涎。"
        ],
        "title": "酴醾",
        "id": "553a1623-d49c-4e2b-89ee-4c6de759c09d"
    },
    {
        "author": "石懋",
        "paragraphs": [
            "苦无筋力太轻柔，何物如今得自由。",
            "带雨飘来成坠雪，卷春归去作飞球。"
        ],
        "title": "柳絮",
        "id": "c6447f3d-b7cb-4417-bc08-9cf571b522c9"
    },
    {
        "author": "石懋",
        "paragraphs": [
            "风云快约千丝雨，天地空无一点尘。",
            "晓树放开花意思，夜窗添起月精神。",
            "鹦鹉杯中未觉贫，寒凝酒面不成鳞。",
            "何如飞上参军鬓，与恼红楼歌舞人。"
        ],
        "title": "雪",
        "id": "5bcc3aba-20ec-443b-a8cb-e6ef9ca66d07"
    },
    {
        "author": "石懋",
        "paragraphs": [
            "索米长安久倦游，寂无杯盎洗牢愁。",
            "岁除借问除何事，除尽朱颜与黑头。"
        ],
        "title": "岁除",
        "id": "022d5081-8ae6-433d-bb11-2fd9e2fa5fa1"
    },
    {
        "author": "石懋",
        "paragraphs": [
            "政成郛郭春千里，公退笙歌月一楼。",
            "犬吠花阴无旧警，麦翻云穗有新畴。"
        ],
        "title": "郡守",
        "id": "791c28ce-84f5-470c-9809-ea2fc4dace86"
    },
    {
        "author": "石懋",
        "paragraphs": [
            "只应门闼悬弧际，正是干坤和气中。",
            "寿语珠联千轴富，贺樽鲸吸百川空。"
        ],
        "title": "生日",
        "id": "b7690bfe-6a8c-4b05-9acc-ebd67bd5a88d"
    },
    {
        "author": "石懋",
        "paragraphs": [
            "家是江南友是兰，水边月底怯新寒。",
            "画图省识惊春早，玉笛孤吹怨夜残。",
            "冷淡合教闲处着，清臞难遣俗人看。",
            "相逢剩作樽前恨，索笑情怀老新阑。"
        ],
        "title": "梅花",
        "id": "41cac261-e053-4a8a-af8b-979dc51c79f7"
    },
    {
        "author": "石懋",
        "paragraphs": [
            "阳和散逐管灰浮，节物那知人倦游。",
            "无可奈何霜後冷，急推不去眼中愁。",
            "康衢结束新裳杂，飞盖追随贺客稠。",
            "犹有祢衡漫一刺，侯门如海未容投。"
        ],
        "title": "长至  其一",
        "id": "f7209e52-06b2-4d55-b487-03ba4705f128"
    },
    {
        "author": "石懋",
        "paragraphs": [
            "笔墨如山宁疗饥，漫劳红日一丝迟。",
            "浊醪有理贫难醉，坐客无毡寒见欺。",
            "占岁丰凶云物动，漏春消息管灰知。",
            "江南梅使无恙否，肠断陇头花一枝。"
        ],
        "title": "长至  其二",
        "id": "b366f42e-5772-4a69-9f57-e109b7226e18"
    },
    {
        "author": "石懋",
        "paragraphs": [
            "革带频移纱帽宽，茶铛欲熟篆香残。",
            "疏梅已报先春信，小雨初成十月寒。",
            "身似野僧犹有髪，门如村舍强名官。",
            "鼠肝虫臂元无择，遇酒犹能罄一欢。"
        ],
        "title": "成都岁暮始微寒小酌遣兴",
        "id": "9cb13dc5-12cf-4920-a449-a04b4dca1865"
    },
    {
        "author": "石懋",
        "paragraphs": [
            "燕南雪花大于掌，冰柱悬檐一千丈。"
        ],
        "title": "句  其一",
        "id": "c413a200-f99a-4cef-93c2-432f093e146c"
    },
    {
        "author": "石懋",
        "paragraphs": [
            "满身美荫抱高柳，问汝适从何处来。"
        ],
        "title": "句  其二",
        "id": "9ee3d9ad-2327-4d7d-abf0-f31b06fce04e"
    },
    {
        "author": "石懋",
        "paragraphs": [
            "翻成缟带车迷路，卷上珠帘人倚楼。"
        ],
        "title": "句  其三",
        "id": "37942587-bf3f-406f-b349-cf61e1673ef0"
    },
    {
        "author": "石懋",
        "paragraphs": [
            "浓开细细黄金蕊，间颇深深碧玉丛。"
        ],
        "title": "句  其四",
        "id": "823b57ca-b620-4bc3-b7df-d7995b672d71"
    },
    {
        "author": "石懋",
        "paragraphs": [
            "弯环浅水碧依旧，自在好花红渐新。"
        ],
        "title": "句  其五",
        "id": "3c1d5645-5fb8-421c-aae7-060345f632b0"
    },
    {
        "author": "石懋",
        "paragraphs": [
            "欲问此根何处得。"
        ],
        "title": "句  其六",
        "id": "b9616720-fa86-4529-92ab-71b61f7ebdb3"
    },
    {
        "author": "郭广和",
        "paragraphs": [
            "比年学校兴，礼义生于富。",
            "使节按部来，士子皆奔辏。"
        ],
        "title": "金州",
        "id": "3e832226-8ec5-4b3c-afdb-3fb43a736b9b"
    },
    {
        "author": "释凈昭",
        "paragraphs": [
            "物外翛然获自由，殷勤诸子送他州。",
            "白云暂驻无方所，明月相随到处优。",
            "岩谷乍拖终勿思，林泉幽景岂回眸。",
            "吾今此去聊相别，汝且和光混众流。"
        ],
        "title": "临别诫弟子偈",
        "id": "efdf784e-c661-49f4-88df-a1d06d08583c"
    },
    {
        "author": "江端本",
        "paragraphs": [
            "晚风残日下危楼，斜倚栏干满眼愁。",
            "休唱阳关催别酒，春情离恨总悠悠。"
        ],
        "title": "梦中作",
        "id": "e77ba328-a473-4b96-ac91-2f1655691b4c"
    },
    {
        "author": "江端本",
        "paragraphs": [
            "苕霅忆初泛，星霜今几周。",
            "芳莲霞比色，晚水月同游。",
            "未尽烟波赏，先惊岁月遒。",
            "风尘今满眼，遥想芰荷秋。"
        ],
        "title": "次韵子我兄和沈侍御史吴兴酬唱诗三首  其一",
        "id": "d783f2d1-3ccf-4211-9941-01df13d84c1c"
    },
    {
        "author": "江端本",
        "paragraphs": [
            "宇宙烟尘日，谁何风马牛。",
            "掀天怒翼倦，卷地骇奔流。",
            "黩武非天意，穷凶与鬼谋。",
            "风波方治渺，何处可维舟。"
        ],
        "title": "次韵子我兄和沈侍御史吴兴酬唱诗三首  其二",
        "id": "a5c5fa9d-146b-4746-8a66-9a64de971a0f"
    },
    {
        "author": "江端本",
        "paragraphs": [
            "四野传烽急，中原杀气浮。",
            "游鱼惊过艇，风叶乱鸣鹙。",
            "宿雾藏文豹，寒浮露远洲。",
            "无心谋出处，知命复何忧。"
        ],
        "title": "次韵子我兄和沈侍御史吴兴酬唱诗三首  其三",
        "id": "ef18ff2e-b929-4de6-90dc-94dc716b6c26"
    },
    {
        "author": "江端本",
        "paragraphs": [
            "年衰岁晚有谁从，井臼无人伴敬通。",
            "当户秋山横积翠，拥阶霜叶委残红。",
            "倦游自笑裘先敝，赴敌谁知甲已衷。",
            "看取功名垂竹帛，不须咄咄更书空。"
        ],
        "title": "送人",
        "id": "b5d7ac5b-d851-46b3-84d0-160ae96abb12"
    },
    {
        "author": "郑测",
        "paragraphs": [
            "小园风景暮春初，随分优游亦足娱。",
            "柳似王恭殊濯濯，蝶疑庄叟自蘧蘧。",
            "浇肠漫进三蕉酒，引睡聊翻数叶书。",
            "今日始知闲有味，悔从尘土曳长裾。"
        ],
        "title": "闲居即事",
        "id": "ac820cdf-51b3-4da6-99d2-e525e30a604f"
    },
    {
        "author": "姜仲谦",
        "paragraphs": [
            "楼外青山刮眼明，轩窗当暑更风清。",
            "地分南北开天险，江泛东西几客程。",
            "四者难并同醆斝，一之已甚厌戈兵。",
            "最怜夜夜秦淮月，相伴依然似友生。"
        ],
        "title": "赏心亭",
        "id": "a05d1800-717e-43ac-9ba8-dab84e26fe0a"
    },
    {
        "author": "姜仲谦",
        "paragraphs": [
            "岳阳楼高几千尺，俯视洞庭方酒酣。",
            "万顷波光天上下，两山秋色月东南。",
            "兴来鸾鹄随行草，夜永鱼龙骇笑谈。",
            "我欲烦公钓鳌手，尽移云水到松庵。"
        ],
        "tags": [
            "洞庭湖",
            "岳阳楼"
        ],
        "title": "己酉中秋任才仲陈去非会饮岳阳楼上酒半酣高谈大笑行草间出诚一时俊游也为赋之",
        "id": "7453dba1-9fa2-4b3e-b53b-626fa384c2b0"
    },
    {
        "author": "姜仲谦",
        "paragraphs": [
            "十里松阴古道场，一亭还复枕潇湘。",
            "诗翁至死忧唐室，野客于今吊耒阳。",
            "窻户云生山雨集，岩溪花发晓风香。",
            "不唯临眺添惆怅，自是年来鬓已霜。"
        ],
        "title": "思杜亭",
        "id": "ba367a17-580c-4748-9aff-78d55ccedd8b"
    },
    {
        "author": "姜仲谦",
        "paragraphs": [
            "长芦禅剎昔经过，十载重游素髪多。",
            "南去宦情聊尔耳，西来师意竟如何。",
            "千灯不绝开堂盛，一苇常存济世多。",
            "我久途穷仗佛力，剩书内叶弭风波。"
        ],
        "title": "长芦寺",
        "id": "255136ac-3bd2-4116-9e5b-6f1499bd713e"
    },
    {
        "author": "姜仲谦",
        "paragraphs": [
            "铜鼓旧俗存，瘴江春色早。"
        ],
        "title": "句",
        "id": "3b0bfa42-51db-4dcd-8b3d-b4270d2bdfcd"
    },
    {
        "author": "刘师忠",
        "paragraphs": [
            "当年匹马度荒村，青眼相逢是此君。",
            "重到故乡归兴动，一竿风月对何人。"
        ],
        "title": "游百岩（原注：石在河南修武）",
        "id": "9437d081-e1e4-4a84-91a0-b90be7397459"
    },
    {
        "author": "江纬",
        "paragraphs": [
            "于嗟道力浅，日恐世缘熟。",
            "身虽走朝市，梦辄在岩麓。",
            "归来濯尘缨，筑室浅流瀑。",
            "檐宿谪仙云，径荒陶令菊。",
            "吟哦格调古，卫养神气肃。",
            "遐观狭宇宙，幽讨遍山谷。",
            "林泉无俗韵，松桧有清馥。",
            "悠然梦幻身，忍把利名束。",
            "吾人藴长才，未肯策高足。",
            "朅来金溪上，共奏紫芝曲。",
            "永结忘形交，何须醉醽醁。"
        ],
        "title": "和李处劢题萃清阁",
        "id": "73332906-8c65-4a7d-83dd-dc21e08503c0"
    },
    {
        "author": "王彦和",
        "paragraphs": [
            "天边一线征鸿没，山色浅深墨未匀。",
            "别浦渔舟待归去，夕阳渡口两三人。"
        ],
        "title": "书中贵人扇",
        "id": "27b1c23f-96f2-4ede-8ea7-4c77aaf3573d"
    },
    {
        "author": "颜岐",
        "paragraphs": [
            "念昔从学日，同升夫子堂。"
        ],
        "title": "句",
        "id": "abcfd394-cad6-45ed-904b-632cb8a45df0"
    },
    {
        "author": "陈克",
        "paragraphs": [
            "上林风暖脊令飞，玉带花骢侍燕归。",
            "汗简不知天上事，至尊新纳寿王妃。"
        ],
        "title": "宁王进史图",
        "id": "75984eed-d608-48b1-b08e-077558e7a1ad"
    },
    {
        "author": "陈克",
        "paragraphs": [
            "善财得法犹儿子，工巧仍参自在天。",
            "若悟菩提同戏事，不应縳律更枯禅。"
        ],
        "title": "善财参自在天",
        "id": "8f056ada-836e-48e8-a30e-0c4d5c77ecb5"
    },
    {
        "author": "陈克",
        "paragraphs": [
            "扬鞭指点万貔貅，打取卢龙十四州。",
            "烦君为发禄山冢，看我快饮月氏头。"
        ],
        "title": "题赵次张所藏贼头子二首  其一",
        "id": "344beb71-c8f2-4fa6-bc75-18d2319d6eaf"
    },
    {
        "author": "陈克",
        "paragraphs": [
            "龙章鳯姿世不乏，束手无奈于此思。",
            "丹青王会何须尔，颈血淋漓送藁街。"
        ],
        "title": "题赵次张所藏贼头子二首  其二",
        "id": "13433f20-ce0a-4fff-ac72-84ee301279e6"
    },
    {
        "author": "陈克",
        "paragraphs": [
            "溪路模糊半山雪，暗淡寒梅一枝月。",
            "醉眸无处认冰姿，两袖香风更愁绝。"
        ],
        "title": "画梅花  其一",
        "id": "d6c48560-b0a2-44a6-943e-ff67aede0e65"
    },
    {
        "author": "陈克",
        "paragraphs": [
            "长恨飘零如楚云，梦中犹记好精神。",
            "忽逢冷艶冰绡上，叹息侯家占好春。"
        ],
        "title": "画梅花  其二",
        "id": "29b31536-a8b2-4ab2-8da1-b7d7c10b56c6"
    },
    {
        "author": "陈克",
        "paragraphs": [
            "误人吹裂柯亭笛，岂有残英落绮席。",
            "始信寿阳人写真，不知江南近消息。"
        ],
        "title": "画梅花  其三",
        "id": "d8794602-693b-4ee1-b21a-078cd23fdc5c"
    },
    {
        "author": "陈克",
        "paragraphs": [
            "我本孤舟蓑笠翁，雪厓烟树一生中。",
            "如今不向江湖去，鬬舰旌旗照水红。"
        ],
        "title": "跋赵朝议江行初雪图",
        "id": "5a7be715-d2f3-4380-af6a-eb3c63160487"
    },
    {
        "author": "陈克",
        "paragraphs": [
            "大年貌得寒江雪，鳬雁沙头野彴微。",
            "个里有诗谁会得，情知不道一蓑归。"
        ],
        "title": "雪岸图",
        "id": "c5f2d4e7-0577-4630-9311-472c94469e9b"
    },
    {
        "author": "陈克",
        "paragraphs": [
            "笔间烟雨漫愁人，不是溪山自在春。",
            "一段江南好风景，夕阳花坞净无尘。"
        ],
        "title": "江南山色",
        "id": "5c42f3f8-4d97-4edb-81db-c31ee87a7810"
    },
    {
        "author": "陈克",
        "paragraphs": [
            "曹郎富天巧，发思绮纨间。",
            "规模宝月团，浅淡分眉山。",
            "丹青缀锦树，金碧罗烟鬟。",
            "炉峰香自涌，楚云杳难攀。",
            "政宜林下风，妙想非人寰。",
            "飘萧河官步，罗抺陵九关。",
            "我家老孟光，刻画非妖娴。",
            "绣鳯褐颠倒，锦鲸弃榛菅。",
            "忍将漫汗泽，败此修连姢。",
            "缄藏寄书篆，晓梦生斓斑。"
        ],
        "title": "谢曹中甫惠着色山水抺胸",
        "id": "cb519fd2-9a93-43ca-a7e5-32edb5928113"
    },
    {
        "author": "陈克",
        "paragraphs": [
            "惨淡何人画，飘飖万里心。",
            "云轻春树暗，日落暮江深。",
            "细酌渊明酒，仍弹子贱琴。",
            "知公湖海气，对此益骎骎。"
        ],
        "title": "题赵宜兴万里江山图",
        "id": "71cfc7e7-f67a-41f0-92a6-64d6990fee65"
    },
    {
        "author": "陈克",
        "paragraphs": [
            "霜落石林江气清，隔江犹见暮山横。",
            "个中只欠崔夫子，满帽秋风信马行。"
        ],
        "title": "与叔易过石佛看宋大夫画山水",
        "id": "06179110-30a3-49a5-a979-be46ebd764ff"
    },
    {
        "author": "陈克",
        "paragraphs": [
            "少游一觉扬州梦，自作清歌自写成。",
            "流水寒鸦总堪画，细看疑有断肠声。"
        ],
        "title": "大年流水绕孤村图",
        "id": "d380d505-5c6a-469e-8116-d36d0436f79c"
    },
    {
        "author": "陈克",
        "paragraphs": [
            "重楼杰阁上烟霞，戟带飘飘护翠华。",
            "侍女番休春醉着，不知野鹿犯宫花。"
        ],
        "title": "唐人画牡丹图二首  其一",
        "id": "aebb92a2-dcff-48b6-8845-2a6c01b40bdb"
    },
    {
        "author": "陈克",
        "paragraphs": [
            "残红通白及时开，不费君王羯鼓催。",
            "玉笛重拈天一笑，外边蜂蝶等闲来。"
        ],
        "title": "唐人画牡丹图二首  其二",
        "id": "b5c86617-7258-4fff-8a26-d17d874d9450"
    },
    {
        "author": "陈克",
        "paragraphs": [
            "弱毫寸纸有余地，如见天闲八尺龙。",
            "坐想时危真致此，两军旗鼓噪西风。"
        ],
        "title": "伯时四骑",
        "id": "ef38eba6-98a4-4c27-a44b-c1a0f8404801"
    },
    {
        "author": "陈克",
        "paragraphs": [
            "日长永巷车音细，插竹洒盐纷妬恃。",
            "美人零落泾水寒，两鬓风鬟一挥涕。",
            "柔毛𧤏𧤏与人羣，儿女恩怨徒纷纷。",
            "洞房那复知许事，但画远牧连空云。",
            "槲叶飘萧晚风劲，羖䍽相追寒鹊并。",
            "短童何处沙艹深，族走羣飞各天性。",
            "向来鞍马曹将军，文采班班今尚存。",
            "林下夫人更超绝，新图不作五花文。"
        ],
        "title": "曹夫人牧羊图",
        "id": "704a70ab-6d95-49e1-bd96-f9cad08e4657"
    },
    {
        "author": "陈克",
        "paragraphs": [
            "临池竞赏无心笔，破产新酬没骨花。",
            "老子眼寒俱不识，劳君煎点入香茶。"
        ],
        "title": "观钱德尝书画",
        "id": "06de3768-6612-49f8-a620-8ad0ab245188"
    },
    {
        "author": "陈克",
        "paragraphs": [
            "处处晴沙着钓纶，浴鳬飞鹭颇相亲。",
            "谁知夙昔风云会，只似寻常江海人。"
        ],
        "title": "奉题董端明渔父醉乡烧香图十六首 渔父七首 其一",
        "id": "5e479eb3-254c-428d-9062-ec48932f9c0b"
    },
    {
        "author": "陈克",
        "paragraphs": [
            "鲙缕丝丝雪色鱼，碧筩香细引村沽。",
            "江天此乐谁无分，不问官家乞鉴湖。"
        ],
        "title": "奉题董端明渔父醉乡烧香图十六首 渔父七首 其二",
        "id": "3ca4e84d-ebe3-4639-bb3d-976e9f80fc37"
    },
    {
        "author": "陈克",
        "paragraphs": [
            "君王猎罢载熊罴，锡壤分茅合霸齐。",
            "邑有鱼盐太多事，翛然何似钓璜溪。"
        ],
        "title": "奉题董端明渔父醉乡烧香图十六首 渔父七首 其三",
        "id": "9e3cce16-3ef6-4ae2-a47c-314ca8db0e1c"
    },
    {
        "author": "陈克",
        "paragraphs": [
            "倾吴佐越早经纶，朝市风波猛乞身。",
            "不道五湖春浪急，蓬窗还有捧心人。"
        ],
        "title": "奉题董端明渔父醉乡烧香图十六首 渔父七首 其四",
        "id": "6de09ec0-c282-48df-811c-ea42b090c0d4"
    },
    {
        "author": "陈克",
        "paragraphs": [
            "志和渔隐古仙真，霅水风流见後身。",
            "蓑笠何须访图画，貂蝉凛凛在麒麟。"
        ],
        "title": "奉题董端明渔父醉乡烧香图十六首 渔父七首 其五",
        "id": "a4b247e9-30a4-482e-b25a-ab86aa0ceba5"
    },
    {
        "author": "陈克",
        "paragraphs": [
            "雷泽田渔翊圣明，射蛟南幸见升平。",
            "稍分天汉昭回象，更和江湖欸乃声。"
        ],
        "title": "奉题董端明渔父醉乡烧香图十六首 渔父七首 其六",
        "id": "bdec0bf4-1ab5-4c11-aa4b-e8405024c2cc"
    },
    {
        "author": "陈克",
        "paragraphs": [
            "风烟回首钓鱼台，巾褐从容小殿开。",
            "自是玉皇香案吏，外边休奏客星来。"
        ],
        "title": "奉题董端明渔父醉乡烧香图十六首 渔父七首 其七",
        "id": "28855bd3-429b-412a-ad2f-0d0018f6d3e4"
    },
    {
        "author": "陈克",
        "paragraphs": [
            "醉乡天地谁开辟，光景冲融古到今。",
            "明月清风一长啸，杯中时见昔人心。"
        ],
        "title": "奉题董端明渔父醉乡烧香图十六首 醉乡七首 其一",
        "id": "fae5ffd7-0bb5-4817-8023-bdccdaa6dc7e"
    },
    {
        "author": "陈克",
        "paragraphs": [
            "昔人爱酒复能诗，阮籍陶潜盖有之。",
            "共道尚书兼此兴，超然异代忽同时。"
        ],
        "title": "奉题董端明渔父醉乡烧香图十六首 醉乡七首 其二",
        "id": "4eb28518-da5b-4d5b-adb7-7dee63951762"
    },
    {
        "author": "陈克",
        "paragraphs": [
            "斗酒百篇元佑初，当时流辈已萧疏。",
            "闭门日饮身强健，得见升平总不如。"
        ],
        "title": "奉题董端明渔父醉乡烧香图十六首 醉乡七首 其三",
        "id": "40f06871-ce74-4442-b710-a19ef5a89db5"
    },
    {
        "author": "陈克",
        "paragraphs": [
            "子房帷幄赞神谋，晚岁疏封自占留。",
            "代邸勋劳今绝口，上恩仍与醉乡侯。"
        ],
        "title": "奉题董端明渔父醉乡烧香图十六首 醉乡七首 其四",
        "id": "01762847-0675-4b23-9dbc-f1111f4e9bcf"
    },
    {
        "author": "陈克",
        "paragraphs": [
            "脱靴神气迥飘飘，平日千钟奉帝尧。",
            "老子浮沉人不识，酒垆争席奈渔樵。"
        ],
        "title": "奉题董端明渔父醉乡烧香图十六首 醉乡七首 其五",
        "id": "3a734d8d-6222-48b6-828d-452d360d426e"
    },
    {
        "author": "陈克",
        "paragraphs": [
            "老瓦盆中旋泼醅，陶然乐圣且衔杯。",
            "只今痛饮谁能那，宝器恩从天上来。"
        ],
        "title": "奉题董端明渔父醉乡烧香图十六首 醉乡七首 其六",
        "id": "9eb4fdfa-2279-4227-8fcd-faaa4ccf3429"
    },
    {
        "author": "陈克",
        "paragraphs": [
            "黄金细字勒杯巡，鱼水恩私晚更亲。",
            "但得赐田堪种秫，向来浮议不关身。"
        ],
        "title": "奉题董端明渔父醉乡烧香图十六首 醉乡七首 其七",
        "id": "3073a3f1-54c4-4244-a1e2-b0f2a37e6887"
    },
    {
        "author": "陈克",
        "paragraphs": [
            "相如绿绮有新声，荀令熏炉非故情。",
            "曲罢空山满香雾，飘然还上赤霄行。"
        ],
        "title": "奉题董端明渔父醉乡烧香图十六首 烧香二首 其一",
        "id": "12073deb-e281-4cec-b3f7-8b565229d5fc"
    },
    {
        "author": "陈克",
        "paragraphs": [
            "琴心非佛亦非仙，座下弦歌万二千。",
            "一瓣香中谁会得，要须灵刹散花天。"
        ],
        "title": "奉题董端明渔父醉乡烧香图十六首 烧香二首 其二",
        "id": "84e7f0ff-0d26-4c31-a91c-d722dd2a76a9"
    },
    {
        "author": "陈克",
        "paragraphs": [
            "扁舟欲向山阴去，端为林泉作此行。",
            "不独卷中携栗里，还于句里得渊明。"
        ],
        "title": "题叶硕父画卷二首  其一",
        "id": "9cd469f1-ec87-4305-8b76-19a03eec6221"
    },
    {
        "author": "陈克",
        "paragraphs": [
            "风烟幻出元晖画，林壑天然硕父诗。",
            "只似无心云出岫，轮囷萧索更多姿。"
        ],
        "title": "题叶硕父画卷二首  其二",
        "id": "5462cb56-84dd-411c-89a0-7d9cdd4d80e2"
    },
    {
        "author": "陈克",
        "paragraphs": [
            "此老从来马如狗，却笑蹇驴难朝天。",
            "聊尔据鞍犹觅句，想知行处似乘船。"
        ],
        "title": "题张文潜画帖  其一",
        "id": "af54b532-6f76-4db0-b364-c28687075508"
    },
    {
        "author": "陈克",
        "paragraphs": [
            "官曹文书堆满床，愦愦度日孤昼长。",
            "安得如彼二三子，抱琴挟策置我旁。"
        ],
        "title": "题张文潜画帖  其二",
        "id": "625d60af-d58a-4c99-92d4-7317d320960f"
    },
    {
        "author": "陈克",
        "paragraphs": [
            "何子画山心极苦，不画山林画其趣。",
            "不知此绢厚几许，隐隐深入疑有路。",
            "去年持此干贵权，数幅得官仍得钱。",
            "平民常产卖有尽，笔端有产无穷年。",
            "而今东绢知何数，不为水墨为襦袴。",
            "我怜何子老更痴，平民皆饱汝独饥。"
        ],
        "title": "何伯言画",
        "id": "1da58ac2-fee7-4175-9431-8db808ed676e"
    },
    {
        "author": "陈克",
        "paragraphs": [
            "临春结绮今何在，屹立巉巉终不改。",
            "可怜江总负君恩，白头仍作北朝臣。"
        ],
        "title": "三品石",
        "id": "3bdb2cb6-e6fb-419c-9c80-68399e888d76"
    },
    {
        "author": "陈克",
        "paragraphs": [
            "佳人在空谷，双星思银河。",
            "契阔不有命，盛时岂蹉跎。",
            "娟娟匡庐秀，如此粲者何。",
            "香蜜缀红糁，宝熏罩宫罗。",
            "幽窗下团栾，微风自婆娑。",
            "寂寥千年初，戢戢逢艾多。",
            "何阶托方便，百金聘猗傩。",
            "赤栏青篾舫，丁宁护根窼。",
            "泥沙亦天幸，扳联入宣和。",
            "谁令兰蕙徒，憔悴守岩阿。"
        ],
        "tags": [
            "庐山"
        ],
        "title": "瑞香",
        "id": "382a6280-1546-4659-9b0e-44e8908f64d9"
    },
    {
        "author": "陈克",
        "paragraphs": [
            "宣和殿里春风早，红锦熏笼二月时。",
            "流落人间真善事，九秋霜露却相宜。"
        ],
        "title": "九月瑞香盛开",
        "id": "2c762cbb-e78b-493e-afeb-7bee4f13befa"
    },
    {
        "author": "陈克",
        "paragraphs": [
            "道人已悟孩提事，弃掷泥儿坏纸鸢。",
            "闻道近来都识破，丹青便面亦轻捐。"
        ],
        "title": "代王正平从谏掾乞画凭肩美人扇子二首  其一",
        "id": "a5b240db-ac42-47d5-9f64-c62636894615"
    },
    {
        "author": "陈克",
        "paragraphs": [
            "难陀已幻登伽女，童子犹参苏密多。",
            "正士逡巡不应受，可能分供病维摩。"
        ],
        "title": "代王正平从谏掾乞画凭肩美人扇子二首  其二",
        "id": "f980b5b5-3665-4c38-b807-7df6cdb4eea8"
    },
    {
        "author": "陈克",
        "paragraphs": [
            "雨里落帆游谢乡，寒声古木共荒凉。",
            "四山为我洗苍玉，况有故人归上方。"
        ],
        "title": "游谢乡",
        "id": "158f6908-3ae0-4293-80d1-122f18da3f22"
    },
    {
        "author": "陈克",
        "paragraphs": [
            "壁间卫玠眉目是，膝下枚皋言语真。",
            "纵使无情似郎主，那能对此不沾巾。"
        ],
        "title": "闺情",
        "id": "8f5f02fc-c0bb-4b3c-a80b-5e1133e71a4a"
    },
    {
        "author": "陈克",
        "paragraphs": [
            "黄菊有本性，霜余见幽茂。",
            "名缁喻般若，太史谨占候。"
        ],
        "title": "五月菊",
        "id": "5cfc5bee-d1e2-40f8-802a-9c77a873f5ef"
    },
    {
        "author": "陈克",
        "paragraphs": [
            "朝天来诣觚棱阙，傍海归寻瀑布峰。",
            "才大不惭师号美，道高翻讶帝恩重。",
            "问程行冒江村雨，寄宿吟听水寺钟。",
            "到日依依赏清景，石桥云月满杉松。"
        ],
        "title": "送僧归天宁万年禅院",
        "id": "312a7324-e658-435d-b0ce-fcdd2a5fb345"
    },
    {
        "author": "陈克",
        "paragraphs": [
            "溪上秋风浊酒杯，白头羞见菊花开。",
            "夫耕妇馌吾将老，弟劝兄酬子不来。",
            "霜露终身思建业，云山何处是天台。",
            "百年怀抱今如此，纵有诗成似七哀。"
        ],
        "title": "舍弟书来索近诗",
        "id": "cfc944a4-5ee2-4bb1-a7bc-9e2bd365e85d"
    },
    {
        "author": "陈克",
        "paragraphs": [
            "皇天分四时，寒暑代翕张。",
            "折胶与流金，民生以为常。",
            "伊坎离何神，为帝司一方。",
            "如何纵孽鬼，乘时盗阴阳。",
            "睢盱四五辈，欻东西跳踉。",
            "诡秘各有名，为人作炎凉。",
            "或燔以炬火，或吹以鞴囊。",
            "初噤如立雪，俄赫如探汤。",
            "炎洲抵阴壑，那得在一床。",
            "阏伯追实沈，左右分寇攘。",
            "须臾异冬春，裘扇安可当。",
            "番休数汗粟，冰炭沸我肠。",
            "怫鬰不自聊，灾疢未渠央。",
            "非针艾所及，区区事祈禳。",
            "牺牲一物无，祝祠甚荒唐。",
            "殷勤谢众鬼，汝计诚未良。",
            "汝利在呕泄，藜苋焉足尝。",
            "我贫乏钱财，调汝徒披猖。",
            "来汝岂不闻，儒生类强梁。",
            "子美虽老瘦，腼颜事新妆。",
            "退之稍奸黠，百药更臭香。",
            "身病易语言，咄咄多谤伤。",
            "吾将援此例，勉作新诗章。",
            "诗以荣汝归，自可捐糗粮。",
            "资送于汝足，此外何所望。",
            "汝也宁惭，急急去我旁。"
        ],
        "title": "谢疟鬼",
        "id": "4c18ed3d-2f2b-41ce-bb55-bf8cd600ffec"
    },
    {
        "author": "陈克",
        "paragraphs": [
            "石亭梅花落如积，吐鲛斓斑竹茹赤。",
            "祝陵有酒清若空，煮糯蒸鱼作寒食。",
            "长桥新晴好天气，两市儿郎棹船戏。",
            "溪头饶鼓狂杀侬，青盖红裙偶相值。",
            "风光何处最可怜，邵家高楼白日边。",
            "楼下游人颜色喜，溪南黄帽应羞死。",
            "三月未有二月残，灵龟可信渰水干。",
            "葑草青青促归去，短萧横笛说明年。"
        ],
        "title": "阳羡春歌",
        "id": "7b08666f-cad5-4a51-a656-73cf6d86e266"
    },
    {
        "author": "陈克",
        "paragraphs": [
            "玉府多应惜谪仙，紫皇留恋到残年。",
            "画眉京溜风流在，借箸先生节概全。",
            "禄比书辞增百万，寿如门弟及三千。",
            "互乡不解华祝封，只诵天长地久篇。"
        ],
        "title": "寿张教授",
        "id": "6285d80a-aba6-4d30-9394-fb8915cfb0eb"
    },
    {
        "author": "陈克",
        "paragraphs": [
            "神仙何时开，中虚仰萦盘。",
            "呀然九地低，怪此天壤宽。",
            "窈窅辟琼户，璁珑缀珠鬘。",
            "阴道差险绝，真形谢雕剜。",
            "阆风安在哉，突兀浮云端。",
            "天高鬼神恶，欲往良独难。",
            "空飞遽未暇，穴处如何安。",
            "相将三重茅，势面玄都坛。",
            "仙田满嘉植，玉彩长阑干。",
            "心空腹自实，宁计米盐残。"
        ],
        "title": "游善权山留题三首 干洞",
        "id": "81dee17c-f8b0-4a4f-b8fa-2ce2b6215b20"
    },
    {
        "author": "陈克",
        "paragraphs": [
            "逶迤步哀壑，局蹐生微澜。",
            "惨惨白日暮，萧萧朱夏寒。",
            "崖倾势方壮，石出水益湍。",
            "淙流响磬瑟，突起横镆干。",
            "微踪乍渺茫，妙想忺盘桓。",
            "我今人世间，所向行路难。",
            "如何洞宫脚，危磴仍屈蟠。",
            "神伤阻独往，髪竖两股酸。",
            "了知仙凡隔，坐惜岁月残。",
            "心违泪交堕，已去犹长叹。"
        ],
        "title": "游善权山留题三首 水洞",
        "id": "6720826b-8307-4e85-bba4-9341016a413a"
    },
    {
        "author": "陈克",
        "paragraphs": [
            "冈峦谁穿空，脉液互吞吐。",
            "凭虚倚翠岩，发地涵潼乳。",
            "哀弦响崖寺，清镜照林坞。",
            "萦坻骤曲折，啮石犹飞舞。",
            "津涯浩无穷，神怪传自古。",
            "参差见坤轴，晃荡连水府。",
            "微生寄荒绝，多病厌咸苦。",
            "永怀宅清泠，戮力事农圃。",
            "青秧渐出水，紫笋新过雨。",
            "无惭种秫陶，更似煎茶羽。"
        ],
        "title": "游善权山留题三首 寺後湫水",
        "id": "12ad8c95-f758-4f54-b954-13ce8644a5a1"
    },
    {
        "author": "陈克",
        "paragraphs": [
            "谁道春归无觅处，眠斋香雾作春昏。",
            "君诗似说江南信，试与梅花招断魂。"
        ],
        "title": "返魂梅次苏藉韵  其一",
        "id": "c74d8264-6f99-4d7b-8530-ff09b5c77a93"
    },
    {
        "author": "陈克",
        "paragraphs": [
            "花开莫奏伤心曲，花落休矜称面妆。",
            "只忆梦为蝴蝶去，香云密处有春光。"
        ],
        "title": "返魂梅次苏藉韵  其二",
        "id": "18fd88ce-932f-42ff-93ac-b7c4298df553"
    },
    {
        "author": "陈克",
        "paragraphs": [
            "老夫粥後惟耽睡，灰暖香浓百念消。",
            "不学朱门贵公子，鸭炉烟里逞风标。"
        ],
        "title": "返魂梅次苏藉韵  其三",
        "id": "355f034f-13bb-4ecc-afc3-7043c45a0108"
    },
    {
        "author": "陈克",
        "paragraphs": [
            "鼻根无奈重烟绕，偏处春随夜色匀。",
            "眼里狂花开底事，依然看作一枝春。"
        ],
        "title": "返魂梅次苏藉韵  其四",
        "id": "3abc4224-54e9-4ed2-be88-8e23e1c899dc"
    },
    {
        "author": "陈克",
        "paragraphs": [
            "漫道君家四壁空，衣篝沈水晚朦胧。",
            "诗情似被花相恼，入我香奁境界中。"
        ],
        "title": "返魂梅次苏藉韵  其五",
        "id": "33fda902-1fcd-4fb8-bf41-a47a02273489"
    },
    {
        "author": "陈克",
        "paragraphs": [
            "鸟声妨客梦，花片搅春心。"
        ],
        "title": "句  其一",
        "id": "7c8940c7-c1b5-48b1-ad5b-d3f0b92c96b5"
    },
    {
        "author": "陈克",
        "paragraphs": [
            "易照水姿容，非复我登楼。"
        ],
        "title": "句  其二",
        "id": "38fcdcc0-241b-47e6-933b-12abff76fdab"
    },
    {
        "author": "陈克",
        "paragraphs": [
            "徘徊临北顾，慷慨俯东流。"
        ],
        "title": "句  其三",
        "id": "0ea42b85-1097-4bed-b731-c4df001389a0"
    },
    {
        "author": "陈克",
        "paragraphs": [
            "泪眼生憎好天色，离觞偏触病心情。"
        ],
        "title": "句  其四",
        "id": "7fa76ba5-d4c4-42f2-9fb0-5dec2738e469"
    },
    {
        "author": "陈克",
        "paragraphs": [
            "莫向边鸿问消息，断肠书信不如无。"
        ],
        "title": "句  其五",
        "id": "c3360d62-4614-4108-9435-76a978a37b8e"
    },
    {
        "author": "陈克",
        "paragraphs": [
            "小楫登鱼蟹，平原聚鸟乌。"
        ],
        "title": "句  其六",
        "id": "c53f226c-efe4-44f7-96dc-49875d8a442c"
    },
    {
        "author": "陈克",
        "paragraphs": [
            "俯临铁瓮重城迥，远接金陵胜气来。"
        ],
        "title": "句  其七",
        "id": "d32f206d-fe05-4d20-a043-bb568d99e75b"
    },
    {
        "author": "陈克",
        "paragraphs": [
            "北固天下奇，凭虚倚楼堞。",
            "大江走天去，控以高崨嶪。"
        ],
        "title": "句  其八",
        "id": "a382ee0e-ca8b-470b-a866-9edeb1f88168"
    },
    {
        "author": "陈克",
        "paragraphs": [
            "君今向姑孰，山好江漫漫。",
            "炯如谪仙人，千载欣复还。"
        ],
        "title": "句  其九",
        "id": "6ca0ae5c-eb0e-44d0-a4ec-aaa094277a3a"
    },
    {
        "author": "陈克",
        "paragraphs": [
            "渺渺大江流。"
        ],
        "title": "句  其一○",
        "id": "0e5581fe-6dd1-4047-93f8-c689ecc50752"
    },
    {
        "author": "陈克",
        "paragraphs": [
            "老眼不供愁。"
        ],
        "title": "句  其一一",
        "id": "409e0b8b-1c9c-49b2-bf7c-95e75ed7a028"
    },
    {
        "author": "陈克",
        "paragraphs": [
            "真成汗漫游。"
        ],
        "title": "句  其一二",
        "id": "960d78f6-7801-442e-87c9-363de4f60555"
    },
    {
        "author": "陈克",
        "paragraphs": [
            "殷勤一双眼。"
        ],
        "title": "句  其一三",
        "id": "b591bf0a-9ded-48ca-a51a-4694d4c99bea"
    },
    {
        "author": "陈克",
        "paragraphs": [
            "白头何所恨。"
        ],
        "title": "句  其一四",
        "id": "6d7ef80a-859e-4681-8839-3c5445c94dd9"
    },
    {
        "author": "陈克",
        "paragraphs": [
            "万事从来一笑空。"
        ],
        "title": "句  其一五",
        "id": "c3b145c2-c0c8-407c-a821-cd0fe7160d97"
    },
    {
        "author": "陈克",
        "paragraphs": [
            "病叟中闲已白须。"
        ],
        "title": "句  其一六",
        "id": "4d6c0977-9fd9-409a-b8a3-7989c511ff4d"
    },
    {
        "author": "陈克",
        "paragraphs": [
            "何妨莲社醉渊明。"
        ],
        "title": "句  其一七",
        "id": "17247fe3-2549-40f6-81e8-811ebd787462"
    },
    {
        "author": "陈克",
        "paragraphs": [
            "剩欲题诗写怀抱。"
        ],
        "title": "句  其一八",
        "id": "c06137f8-89e3-4766-9439-8c61f51266ee"
    },
    {
        "author": "陈克",
        "paragraphs": [
            "园林初日破朝寒。"
        ],
        "title": "句  其一九",
        "id": "36b23453-cafa-43f1-a008-9fdbc760a324"
    },
    {
        "author": "陈克",
        "paragraphs": [
            "窈窕阶除天一方。"
        ],
        "title": "句  其二○",
        "id": "f5319022-f4f3-429c-aa24-d52b59f441fc"
    },
    {
        "author": "陈克",
        "paragraphs": [
            "苍颜白髪不时新。"
        ],
        "title": "句  其二一",
        "id": "6febff5a-acb3-4cbc-863d-9cb3b2820e9c"
    },
    {
        "author": "陈克",
        "paragraphs": [
            "诗孱无奈陈桥月。"
        ],
        "title": "句  其二二",
        "id": "06b4c933-a302-498c-9d4a-27c3f738ba33"
    },
    {
        "author": "陈克",
        "paragraphs": [
            "冷蘂疏花次第匀。"
        ],
        "title": "句  其二三",
        "id": "b341bbd9-236a-4911-ba90-1a9df6246bb6"
    },
    {
        "author": "陈克",
        "paragraphs": [
            "郊原空阔凈无尘。"
        ],
        "title": "句  其二四",
        "id": "8d2cd44a-d6b2-458f-9b3e-ccab038c0135"
    },
    {
        "author": "陈克",
        "paragraphs": [
            "莫叹劳生三十九。"
        ],
        "title": "句  其二五",
        "id": "a79085e6-04db-481e-afef-b8da911cb35e"
    },
    {
        "author": "陈克",
        "paragraphs": [
            "老去光阴非我春。"
        ],
        "title": "句  其二六",
        "id": "0f175a49-9112-44cd-a9ba-b8a3d339994a"
    },
    {
        "author": "陈克",
        "paragraphs": [
            "角中飘去凄于骨，笛里吹来妙入神。"
        ],
        "title": "句  其二七",
        "id": "96591372-ab94-46a4-b56d-b5efeae97113"
    },
    {
        "author": "陈克",
        "paragraphs": [
            "愁眼不供千树雪，醉头犹奈一枝春。"
        ],
        "title": "句  其二八",
        "id": "729bd7c6-db31-4554-96a2-c001937ff78a"
    },
    {
        "author": "陈克",
        "paragraphs": [
            "蒙蒙清露濯幽葩，醉质斓斑衬晓霞。"
        ],
        "title": "句  其二九",
        "id": "a130641c-d781-4892-8f6b-3e5c15f22520"
    },
    {
        "author": "陈克",
        "paragraphs": [
            "顾我从来贫到骨，经营藜藿亦艰辛。"
        ],
        "title": "句  其三○",
        "id": "4d488fb7-9a4a-4ace-94bf-9384dee1470d"
    },
    {
        "author": "陈克",
        "paragraphs": [
            "楼下旌旗五丈余，府中贤尹计魁梧。"
        ],
        "title": "句  其三一",
        "id": "0552a009-c2fd-4f4c-8f53-7fbf126f7ff9"
    },
    {
        "author": "孙觌",
        "paragraphs": [
            "崩云四合千嶂重，奔电一掣十里红。",
            "土囊叱吸万窍风，江翻石走昏相蒙。",
            "疾雷破柱鞭老龙，百贾颠沛市井空。",
            "银河倒倾千丈谼，鱼鳖欲取山为宫。",
            "洪涛舂天怒相攻，大舸吹簸如飞蓬。",
            "醉卧掀舞一叶中，洗我云梦芥蒂胸。",
            "忽然变灭何匆匆，雷公收声电改容。",
            "霞舒雾卷萦长虹，绀碧万顷磨青铜。",
            "溪边结网南巷翁，白发黄馘射两瞳。",
            "赤鳞腾出无留踪，刻舟求剑何时逢。"
        ],
        "title": "德清龟溪亭遇大雨",
        "id": "573a8d26-63a8-45a6-8729-bcdb6455356e"
    },
    {
        "author": "孙觌",
        "paragraphs": [
            "莫鬬蜗两角，且共貉一邱。",
            "夷踞坐我旁，汝岂河南驺。",
            "割肉一噉之，徐以大白浮。",
            "哙伍君勿谯，笑谈起封侯。"
        ],
        "title": "湖州天宁寺饮王生二首  其一",
        "id": "98bc67b0-b34f-46a5-818d-5c747f114a8c"
    },
    {
        "author": "孙觌",
        "paragraphs": [
            "诸家迹便扫，得此一老兵。",
            "江东醉司马，酒中尚求名。",
            "哀哉南山萁，不平自号鸣。",
            "慎勿歌乌乌，作此老婢声。"
        ],
        "title": "湖州天宁寺饮王生二首  其二",
        "id": "70f186a2-c662-4c96-a5cd-76d0df271d9c"
    },
    {
        "author": "孙觌",
        "paragraphs": [
            "谁令醉尉怒，端是丞相嗔。",
            "交疏白眼见，愁绝翠眉颦。",
            "迟暮仍三黜，惊窥有四邻。",
            "还将万里眼，笑索岭梅春。"
        ],
        "tags": [
            "太湖"
        ],
        "title": "宿太湖口二首  其一",
        "id": "1c502d45-6ca1-45cf-b3a1-1419e07aebf4"
    },
    {
        "author": "孙觌",
        "paragraphs": [
            "白首对泷吏，骍汗愧逐臣。",
            "溪山不改色，风雨解留人。",
            "坎壈知天意，漂浮任此身。",
            "纷纷小儿女，何必浪沾巾。"
        ],
        "tags": [
            "太湖"
        ],
        "title": "宿太湖口二首  其二",
        "id": "58884d8e-2625-4c95-a5f6-7c50a16c07bf"
    },
    {
        "author": "孙觌",
        "paragraphs": [
            "溺灰不辞戎辱，箕踞未易诃。",
            "仅免遭田甲，谁能让尉佗。",
            "舆粮饯吾鬼，分灯遣诸魔。",
            "酒中有真觉，一梦到无何。"
        ],
        "tags": [
            "太湖"
        ],
        "title": "宿太湖口二首  其三",
        "id": "6c023895-d9f4-41e4-a9f0-d8502fe38d49"
    },
    {
        "author": "孙觌",
        "paragraphs": [
            "国蹙连羣盗，时危仗老臣。",
            "分忧当北顾，请幸且东巡。",
            "肘足仪三晋，创痍又一秦。",
            "不眠听野哭，愁杀路傍人。"
        ],
        "title": "余杭闻出师",
        "id": "c75751be-71d5-48fe-b1b0-88ee873491bd"
    },
    {
        "author": "孙觌",
        "paragraphs": [
            "渺渺行云幔，溶溶曳水衣。",
            "雷翻巢堕乳，风落网粘飞。",
            "独拄青藜杖，来推白板扉。",
            "平生邱壑趣，漂泊寸心违。"
        ],
        "title": "富阳道中二首  其一",
        "id": "c4a86d9a-855d-4bf2-937e-e3742ba0864a"
    },
    {
        "author": "孙觌",
        "paragraphs": [
            "白帽炎州客，青裙酒姥家。",
            "微风摇扇浪，细雨落檐花。",
            "客舍休占鵩，蛮村欲馔蛇。",
            "会令醒复醉，高枕送生涯。"
        ],
        "title": "富阳道中二首  其二",
        "id": "a6d79da5-dfb1-426d-846d-d1d294fce105"
    },
    {
        "author": "孙觌",
        "paragraphs": [
            "苍莽川流会，浑酣海气嘘。",
            "蛟龙改窟宅，雷电走空虚。",
            "殷地翻坤轴，黏天浸日车。",
            "高僧欲杯度，游客且楼居。",
            "壮观真难值，幽怀亦少摅。",
            "翩翩一鸟去，何必羡知鱼。"
        ],
        "title": "桐庐连夕大雨溪涨数十丈徙寓白塔山上方阁",
        "id": "b6b28029-77a5-49af-88e0-ce9b842ca11a"
    },
    {
        "author": "孙觌",
        "paragraphs": [
            "荡沃波澜大，凭陵意气粗。",
            "射潮鲛鳄怒，鞭石鬼神驱。",
            "云断千崖立，风行万壑趋。",
            "樯乌朝共起，水鸟夜仍呼。",
            "滟滟红升晓，霏霏翠扑肤。",
            "浮楂卧泥滓，狼藉满街衢。"
        ],
        "title": "水退",
        "id": "cc73b0cc-3976-4c07-a7c3-f10785f56a3f"
    },
    {
        "author": "孙觌",
        "paragraphs": [
            "江阔卧人影，山长送马蹄。",
            "渚莲红尚敛，沙草翠相迷。",
            "高树藏云直，疏篁压雨低。",
            "酒醒浑不记，端是武陵溪。"
        ],
        "title": "胥口",
        "id": "7bc5c6c1-3cac-4ae9-b21f-75764b09c3d7"
    },
    {
        "author": "孙觌",
        "paragraphs": [
            "北塞风尘万鼓鼙，东京社稷一戎衣。",
            "绿林羣盗驱民去，赤伏真人得帝归。",
            "诸老禅联苍玉佩，将军坐鞚紫金鞿。",
            "先生此日青霞志，一笑凌空拄杖飞。"
        ],
        "title": "钓台二首  其一",
        "id": "1ade2be2-6ee0-466c-9349-6b2117b91243"
    },
    {
        "author": "孙觌",
        "paragraphs": [
            "故人遗像丹青落，盖代荣名日月悬。",
            "万马羣空冀北野，一蛇独游原上田。",
            "晚浦苍波涵落日，秋崖老树立苍烟。",
            "直从厌代骑星去，千岁光芒夜斗边。"
        ],
        "title": "钓台二首  其二",
        "id": "4bb99536-31c3-44af-90ac-179f731339c0"
    },
    {
        "author": "孙觌",
        "paragraphs": [
            "离乱纷纷醉尉多，将军独夜灞亭过。",
            "旅巢对鵩占行役，客爼悬蛇卧宿痾。",
            "双鬓尽从愁里白，衰颜时向酒中酡。",
            "云翻雨覆须臾耳，未用区区较唯阿。"
        ],
        "title": "兰溪津亭病起二首  其一",
        "id": "a37971a8-ba8c-4e4f-9679-d37dc5210187"
    },
    {
        "author": "孙觌",
        "paragraphs": [
            "风波涌地千沤发，创痏钻皮百箭攻。",
            "药裹关心防二竖，谤书盈箧忤三虫。",
            "剖瓜女隶方求巧，结柳奴星也送穷。",
            "笑我平生持蟹手，未应咄咄左书空。"
        ],
        "title": "兰溪津亭病起二首  其二",
        "id": "621d7e53-26d3-42b1-8383-9dc71490c278"
    },
    {
        "author": "孙觌",
        "paragraphs": [
            "紫荆有信欲开花，黄犬无情不到家。",
            "偶坐厌闻鸟嚄嚄，杯行喜听鹊查查。",
            "同看明月人千里，相望孤云海一涯。",
            "骥子熊儿无恙否，风云惨澹鬬龙蛇。"
        ],
        "title": "三衢闻都督兵溃常润间怀舍弟而下",
        "id": "55f9e1a8-3ce0-47cf-af08-debce7ba7f6a"
    },
    {
        "author": "孙觌",
        "paragraphs": [
            "老蟆蚀月缺，破镜掷道边。",
            "金枢坏一夕，玉斧斵千年。",
            "何人挟寸铁，插羽飞上天。",
            "但令蟆磔死，重看十分圆。"
        ],
        "title": "月岩寺寺有岩石高数十丈一穴中空如半月状号半月岩",
        "id": "9921a193-fc28-4247-b928-c8ae0260236a"
    },
    {
        "author": "孙觌",
        "paragraphs": [
            "残夜山月吐，蓐食治野装。",
            "策策林响变，一叶风陨黄。",
            "客路感时节，起看雁南翔。",
            "秋风捩孤影，云路正茫茫。"
        ],
        "title": "立秋饶阳道中三首  其一",
        "id": "6e093baa-0f0f-405c-8669-002c3c2c027a"
    },
    {
        "author": "孙觌",
        "paragraphs": [
            "老马倦长道，解鞍聊缓觞。",
            "小雨濯鬓须，欣然惬初凉。",
            "奇苞照屋角，橘柚垂青黄。",
            "感之动中怀，弓刀戒秋防。"
        ],
        "title": "立秋饶阳道中三首  其二",
        "id": "1d60f249-d233-4b82-b84d-219db2355a85"
    },
    {
        "author": "孙觌",
        "paragraphs": [
            "窜身楚南极，守隶工遮防。",
            "投鞭得小愒，孚席纷在旁。",
            "虎贲起隅坐，悠然见中郎。",
            "一醉汩其泥，江湖渺相忘。"
        ],
        "title": "立秋饶阳道中三首  其三",
        "id": "c0a9a617-a3d6-4441-8f12-a0bace12361e"
    },
    {
        "author": "孙觌",
        "paragraphs": [
            "古道阴森翠柏行，长鞭摇曳紫游缰。",
            "佩鸣苍玉倾瑶席，地布黄金列宝坊。",
            "仙客杖飞龙有角，胡僧肠浣水生光。",
            "两朝人物空冥寞，百代风流竞淼茫。",
            "松骨倚天増老气，溪毛着水渡微香。",
            "鸦啼鹊噪秋风外，千丈藤萝挂夕阳。"
        ],
        "title": "弋阳县古葛陂也县有古刹临大溪相传云佛图澄浣肠故地",
        "id": "8452ff49-c248-4779-87d9-4370199db963"
    },
    {
        "author": "孙觌",
        "paragraphs": [
            "莽莽纒兵气，蓬茅庇一邱。",
            "尚看蒙赤帻，不复卧黄紬。",
            "抱牍杭凫鹜，征租聚沐猴。",
            "黄昏更萧瑟，风雨啸鸺鹠。"
        ],
        "title": "过安仁县权令主簿同蔡尉见访二首  其一",
        "id": "d68cc3db-62aa-4adf-9a33-c933e4a9f17b"
    },
    {
        "author": "孙觌",
        "paragraphs": [
            "投老一浮萍，长亭复短亭。",
            "谁怜仙客去，自有故人经。",
            "世乱眉多赤，情高眼独青。",
            "临分听苦语，令我醉时醒。"
        ],
        "title": "过安仁县权令主簿同蔡尉见访二首  其二",
        "id": "51948524-e568-4810-8254-a245d581b197"
    },
    {
        "author": "孙觌",
        "paragraphs": [
            "林壑已秋声，凉蝉又一鸣。",
            "人间多古意，地僻有微行。",
            "身老殊方去，愁牵百虑生。",
            "途人夜相语，豺虎正纵横。"
        ],
        "title": "宿临川村舍",
        "id": "cc01429e-10dc-4d1d-a8c3-6821f71dffe6"
    },
    {
        "author": "孙觌",
        "paragraphs": [
            "秋风袅袅转庭梧，客梦初惊一鸟呼。",
            "拣尽寒枝栖不稳，独行残夜影同孤。"
        ],
        "title": "题临川孝义寺壁二首  其一",
        "id": "28e224fa-0682-4a12-abff-c27758f59b1d"
    },
    {
        "author": "孙觌",
        "paragraphs": [
            "孤城吹角五更风，笑语团圞一梦中。",
            "战格连云家万里，书凭黄犬若为通。"
        ],
        "title": "题临川孝义寺壁二首  其二",
        "id": "bd879f4c-d51f-4f9a-be63-baceb748aa91"
    },
    {
        "author": "孙觌",
        "paragraphs": [
            "翠干轩轩迥出林，夜风吹籁紫箫音。",
            "老龙头角云霄近，玄豹文章雾雨深。",
            "末路浮荣炊剑首，半生遗恨寄琴心。",
            "愁吟独溅花前泪，故国山河百战侵。"
        ],
        "title": "疏山寺次白文林韵三首  其一",
        "id": "0980da75-6948-4fc3-859f-f0831977a49b"
    },
    {
        "author": "孙觌",
        "paragraphs": [
            "藜杖匆匆集晚林，长廊破壁撼钟音。",
            "天涯流落相逢地，杯酒殷勤莫厌深。",
            "万里功名飞燕颔，千金博饮炙牛心。",
            "更闻好句惊人倒，一洗蛮烟瘴雾侵。"
        ],
        "title": "疏山寺次白文林韵三首  其二",
        "id": "6de3d8c4-198a-46c3-9d0a-0c2992ef2979"
    },
    {
        "author": "孙觌",
        "paragraphs": [
            "黄花翠竹小丛林，卧听南山白石音。",
            "蚁鬬已空遗垤在，蜗跧终恋故庐深。",
            "掀髯一笑追前谬，礼足同参看此心。",
            "且向疏山结香火，人生莫受二毛侵。"
        ],
        "title": "疏山寺次白文林韵三首  其三",
        "id": "7676ce22-4951-4e19-ba50-4f565fa99497"
    },
    {
        "author": "孙觌",
        "paragraphs": [
            "尘涨迷三鹿，桑枯厌八蚕。",
            "征心浑不见，问疾有谁堪。",
            "坐待成风斵，应须立雪参。",
            "钦闻第一义，细说後三三。"
        ],
        "title": "疏山长老善清日诵楞严维摩二经赋小诗二首示之  其一",
        "id": "d102639f-2443-433c-a910-e8bcf63a6e8b"
    },
    {
        "author": "孙觌",
        "paragraphs": [
            "弹指三生过，伤心一念差。",
            "试标天上月，为种火中花。",
            "粗识禅为味，初欣道有牙。",
            "老师一笑许，千劫误蒸砂。"
        ],
        "title": "疏山长老善清日诵楞严维摩二经赋小诗二首示之  其二",
        "id": "07fd4948-29ff-4457-888d-91c8bec4d819"
    },
    {
        "author": "孙觌",
        "paragraphs": [
            "台殿何年有，千岩紫翠间。",
            "金仙佛世界，羽客道家山。",
            "骨朽余三窟，皮存尚一斑。",
            "伤心千古泪，相见雨潺潺。"
        ],
        "title": "明水寺五代末危全讽据临川时所建画像至今存焉寺旁最高峰有祠屋一区道士居之二首  其一",
        "id": "ae33a388-de26-4ec8-a732-b9ffb27497e9"
    },
    {
        "author": "孙觌",
        "paragraphs": [
            "愁坐猿啼里，行吟度鸟间。",
            "翠凋巾上发，红破镜中颜。",
            "老去经三折，真游付八还。",
            "无心自来往，空羡白云闲。"
        ],
        "title": "明水寺五代末危全讽据临川时所建画像至今存焉寺旁最高峰有祠屋一区道士居之二首  其二",
        "id": "1a5fb369-7e20-403b-ad68-2af57d907a8a"
    },
    {
        "author": "孙觌",
        "paragraphs": [
            "万山攒拥天一笠，北风吹雨两鬓湿。",
            "饥乌绝叫护巢飞，老蛟怒起拏云立。",
            "孤城短日砧杵急，骑驴渺渺冲泥入。",
            "桑枝倒折机杼空，道旁废井无人汲。",
            "遗民到今传旧邑，击水华鲸浪三级。",
            "故物漂流百战余，客子起坐万感集。",
            "小驿香醪如雪汁，一杯快作长虹吸。",
            "酒醒寂历照短檠，幽咽数声邻妇泣。"
        ],
        "title": "崇仁县",
        "id": "38737d04-3af9-4d07-bc0b-2c17823201a6"
    },
    {
        "author": "孙觌",
        "paragraphs": [
            "檐牙啄林杪，华殿浮青红。",
            "天风吹泬寥，万籁酣笙镛。",
            "木犀已着花，濯濯秋雨中。",
            "赪姿出素面，一洗丹粉空。",
            "幽香袭巾袂，冷艳栖房栊。",
            "迫此芳岁残，一笑谁当供。",
            "羣仙立通明，矫矫骖鸾龙。",
            "相随归阆苑，遗恨寄西风。"
        ],
        "title": "余南迁次临川奏庐陵道属闻盗掠高安新淦之间少留仙游山道祠是时庭下木犀花盛开漫山皆大松一峰苍然终日游愒其下各赋诗一篇  其一",
        "id": "f7ff8c25-8c1d-427f-a9f4-a07d8da7a6ff"
    },
    {
        "author": "孙觌",
        "paragraphs": [
            "历历水中榆，地远连玉京。",
            "抡材上华屋，袅袅黄金茎。",
            "苍官表独立，垂胡交缦缨。",
            "根深崖峤壮，势压山岳倾。",
            "万牛挽不回，老气空峥嵘。",
            "夜半风雨会，岁晚龙蛇升。",
            "我来不忍去，绕树三匝行。",
            "珍重金石交，待我烹茯苓。"
        ],
        "title": "余南迁次临川奏庐陵道属闻盗掠高安新淦之间少留仙游山道祠是时庭下木犀花盛开漫山皆大松一峰苍然终日游愒其下各赋诗一篇  其二",
        "id": "eecaf4cd-fefa-499b-bb99-125918f8c2ab"
    },
    {
        "author": "孙觌",
        "paragraphs": [
            "乱後煎百虑，老去无一欣。",
            "故人尺书至，好语中夜闻。",
            "坐久百虫绝，开帘月纷纷。",
            "长歌又一醉，酒醒击空尊。"
        ],
        "title": "遣兴",
        "id": "d1c456e5-9261-4cf4-acf6-cddf547bdcc4"
    },
    {
        "author": "孙觌",
        "paragraphs": [
            "系舟古巴江，曳杖真仙亭。",
            "金舆簇画戟，玉几罗翠屏。",
            "堂堂十八公，独立霜中英。",
            "魁然十围大，荫此一盖青。",
            "翘翘云物外，坐阅秋蒂零。",
            "道人依茅栋，蕙帐凄芳馨。",
            "苓龟傥可见，长镵斸青冥。",
            "一食浣我肠，败履插修翎。"
        ],
        "title": "题华盖仙亭大松示柳道士",
        "id": "3de7d991-8368-4f5a-a3b0-081eb00bb110"
    },
    {
        "author": "孙觌",
        "paragraphs": [
            "伤心玉案两眉齐，永负黄花九日期。",
            "万里炎州嗟我老，百年青泪向君垂。",
            "俱飞蛱蜨愁看汝，醉把茱萸欲对谁。",
            "独立西风搔短髪，一生遗恨一愁悲。"
        ],
        "title": "仙游山九日叹逝二首  其一",
        "id": "fa99de5c-84c8-4377-a2e1-b0dfdd820c4a"
    },
    {
        "author": "孙觌",
        "paragraphs": [
            "割肉早归三伏日，传柑赐饮上元灯。",
            "那知一恸殊方去，独向高台此日登。",
            "泪湿西风生眼缬，梦回残夜起衣棱。",
            "孤鸾别鹄知何处，泉路茫茫唤不应。"
        ],
        "title": "仙游山九日叹逝二首  其二",
        "id": "19f504d5-05dc-4056-a5f4-0e851c588fe6"
    },
    {
        "author": "孙觌",
        "paragraphs": [
            "穷秋客舍风雨凄，破釜生鱼甑有衣。",
            "故侯未种东陵瓜，饿夫欲采西山薇。",
            "岁晚黄精可疗饥，故园万里天一涯。",
            "未辨登山拾瑶草，且复从公茹石芝。"
        ],
        "title": "达臣议承饷石耳",
        "id": "aa3390db-8629-4de9-b7bf-9ef077223fdc"
    },
    {
        "author": "孙觌",
        "paragraphs": [
            "藜杖扶来雪满簪，谆谆好语意深深。",
            "酒倾白堕杯行玉，橘破黄苞坐饤金。",
            "醉起莫辞田父肘，甘余须识野人心。",
            "匆匆不尽遮留意，挽袖丁宁更一临。"
        ],
        "title": "山行憩田舍老父出迎以黄柑白酒为饷",
        "id": "f7eb4b25-1483-4ad6-b2eb-850bf5a9a3db"
    },
    {
        "author": "孙觌",
        "paragraphs": [
            "寒蔬离离银线乱，冻醴滟滟玉井深。",
            "坐看庭松翘翠盖，行穿野菊布黄金。",
            "犬迎客入喜见尾，鹊随人语欣会心。",
            "俗里淹留怕轑釜，驱儿招唤得重临。"
        ],
        "title": "两日复往次前韵",
        "id": "4ac6b88a-27dc-4b16-a2a1-864f9ca1c55d"
    },
    {
        "author": "孙觌",
        "paragraphs": [
            "石栈梯空一线横，路穷台殿两峥嵘。",
            "日光澹澹鸟飞没，云气茫茫龙随行。",
            "道人西归余只履，结茅宴坐千岩底。",
            "草根沥沥暗泉鸣，树外腾腾青瘴起。",
            "翠竹掩冉苍云屯，老藤蔽亏白昼昏。",
            "天低尺五雷雨上，身强丈六祖佛尊。",
            "我老栖栖厌行旅，逢人欲问前三语。",
            "不见高僧锡杖飞，山下空留千斛乳。"
        ],
        "title": "曹山寺",
        "id": "01f80af5-c1e0-4d0a-baad-42df27c19cbd"
    },
    {
        "author": "孙觌",
        "paragraphs": [
            "一念挂世网，平生误儒冠。",
            "笑看蝇穴纸，坐待鲇缘竿。",
            "薨薨酰酱瓿，岂识天壤寛。",
            "老如本逢掖，诗肩尚儒酸。",
            "久纒冠盖蔓，忽作泡影观。",
            "堂堂人天师，三世一指弹。",
            "身闲云月出，骨老霜松寒。",
            "我生饱忧患，将心觅人安。",
            "目击有妙寄，语乐非世欢。",
            "坐稳且复留，火芋分懒残。"
        ],
        "title": "赠曹山长老了如",
        "id": "e13a7984-0c85-44d9-bee4-37234ea4e348"
    },
    {
        "author": "孙觌",
        "paragraphs": [
            "明月不可呼，清夜时一出。",
            "孤光挂海涯，皎皎转空碧。",
            "道人一茅把，坐睨九年壁。",
            "磨砖破纒缚，骤若老骥逸。",
            "匆匆林下逢，怅望不暖席。",
            "锡杖已凌空，阶庭草如积。"
        ],
        "title": "送僧妙鉴住广寿寺",
        "id": "929833cf-5cb6-4687-9582-9077265fae76"
    },
    {
        "author": "孙觌",
        "paragraphs": [
            "客居莽牢落，幽绝无四邻。",
            "岁穷有衣结，日晏犹甑尘。",
            "偪仄戎马间，敢厌薪水勤。",
            "故人情义重，采采青泥芹。",
            "小摘持寄远，分余为情亲。",
            "丹荔擘轻圆，黄柑破芳辛。",
            "蹲鸱劝加餐，风味亦可人。",
            "渺渺山涧曲，浩浩水云晨。",
            "踞垆有前诺，两翁对然薪。",
            "眼缬眩红绿，共此无边春。"
        ],
        "title": "明水逵老以黄甘荔子土芋为饷小诗答谢",
        "id": "2352293c-4469-43e5-8d33-c20010980d43"
    },
    {
        "author": "孙觌",
        "paragraphs": [
            "玉手传丝催岁，金刀翦彩伴春回。",
            "兵戈满眼年年在，花鸟惊心日日来。",
            "芳意渐还三径草，暗香犹认两京梅。",
            "呼童火急供春事，冻醴生光滟玉醅。"
        ],
        "title": "次韵王子钦立春二首  其一",
        "id": "e161e0e3-a802-4747-8e25-869dbea2b6f5"
    },
    {
        "author": "孙觌",
        "paragraphs": [
            "岁晚惊呼身已老，天涯流落首空回。",
            "便将酒力推愁去，且放春光入眼来。",
            "人语嘻嘻争鬬草，宫花闪闪艳妆梅。",
            "雪消水暖春江动，绿涨葡萄万斛醅。"
        ],
        "title": "次韵王子钦立春二首  其二",
        "id": "ed95535a-72dd-4003-b71e-249211e8e024"
    },
    {
        "author": "孙觌",
        "paragraphs": [
            "翠竹含风袅袅，青山照水重重。",
            "窗户无人半掩，一龛香雾空蒙。"
        ],
        "title": "东塔六言二首  其一",
        "id": "e25ca1d8-0ab3-4a26-816b-94aa9794a2f6"
    },
    {
        "author": "孙觌",
        "paragraphs": [
            "偶与白云共出，忽随倦鸟俱还。",
            "明日重寻旧路，桃花流水空山。"
        ],
        "title": "东塔六言二首  其二",
        "id": "1ce29dfb-6e9a-45d5-9e4b-fb0d0e2e2f4d"
    },
    {
        "author": "孙觌",
        "paragraphs": [
            "山气蒙鸿衣自湿，意行曳杖穿云入。",
            "老翠阴森万竹蟠，浮苍潋滟千峰立。",
            "邂逅幽寻到萧寺，拊掌一笑掀百蛰。",
            "酒醒佛火照黄昏，坐听北窗风雨集。"
        ],
        "title": "游东塔雨中夜归二首  其一",
        "id": "2537b6d5-d942-498a-a50b-652fa4299af7"
    },
    {
        "author": "孙觌",
        "paragraphs": [
            "山色凌寒春尚瘦，潭影涵空清可漱。",
            "漠漠云行紫竹闲，斑斑雨湿黄昏後。",
            "火炬穿林鸟出巢，人语阗门狗窥窦。",
            "杖藜有兴会重来，更待黄鹂咔晴昼。"
        ],
        "title": "游东塔雨中夜归二首  其二",
        "id": "0d6b15b1-d211-49e6-b187-8d3c479c3ef6"
    },
    {
        "author": "孙觌",
        "paragraphs": [
            "王孙春望思寥寥，冠盖当年盛八萧。",
            "花靥重重墙外见，琴心切切酒中招。",
            "屠龙已破千金产，驷马重归万里桥。",
            "便解貉裘沽一醉，忍看红糁缀寒条。"
        ],
        "title": "次韵王子钦春望二首  其一",
        "id": "2aaf4264-ce3d-49a6-b7d5-b00f0b6e5340"
    },
    {
        "author": "孙觌",
        "paragraphs": [
            "万木阴中锁泬寥，晨门跋马听萧萧。",
            "故人自欲分茵去，逐客何妨折简招。",
            "共对春风班露草，却随明月下溪桥。",
            "击鲜故有诸郎在，三尺银刀贯柳条。"
        ],
        "title": "次韵王子钦春望二首  其二",
        "id": "577a3c36-2ffa-420f-a3ac-06f324d0c752"
    },
    {
        "author": "孙觌",
        "paragraphs": [
            "邹郎英妙知名久，笔端自有谈天口。",
            "客舍相逢一尊酒，众星错落见箕斗。",
            "高论欲追牛马走，长剑忽作蛟龙吼。",
            "余子碌碌那得交，江夏无双亦其偶。",
            "我观二妙屠龙手，青紫纷纷何足取。",
            "他年要作中兴碑，大字磨崖继聱叟。"
        ],
        "title": "邹次魏黄善长携文见过小诗为谢",
        "id": "24168d14-e2de-42a5-82ee-4f479546315d"
    },
    {
        "author": "孙觌",
        "paragraphs": [
            "川逝日已远，蓬漂久未归。",
            "异乡惊岁换，宿草变春晖。",
            "魂梦差参是，音容想像非。",
            "遥怜小儿女，恸哭纸钱飞。"
        ],
        "title": "癸丑寒食曹山饭僧荐章淑人不胜悼往之怀书二诗于方丈屋壁  其一",
        "id": "390f7548-eab7-45dc-ad4c-3481db42549b"
    },
    {
        "author": "孙觌",
        "paragraphs": [
            "草草木皮棺，松风生暮寒。",
            "莺啼春寂寂，萤照夜漫漫。",
            "梦里号三匝，愁边荐一箪。",
            "想思为君瘦，零落带围寛。"
        ],
        "title": "癸丑寒食曹山饭僧荐章淑人不胜悼往之怀书二诗于方丈屋壁  其二",
        "id": "42684b63-cae5-4303-b9a8-9643029e04eb"
    },
    {
        "author": "孙觌",
        "paragraphs": [
            "水满双飞白鹭，花深百啭黄鹂。",
            "寒食清明过了，一川烟草离离。"
        ],
        "title": "清明日与范季实诸人过胥泽民别墅小集二首  其一",
        "id": "a82f6722-6116-411e-9e68-ef1055ffd077"
    },
    {
        "author": "孙觌",
        "paragraphs": [
            "兀兀三杯卬困，昏昏一枕春融。",
            "酒醒落花风里，梦回啼鸟声中。"
        ],
        "title": "清明日与范季实诸人过胥泽民别墅小集二首  其二",
        "id": "0f79e63e-e39e-4b4c-a9af-b7c3222a47f7"
    },
    {
        "author": "孙觌",
        "paragraphs": [
            "弱柳千丝扬，河横一带围。",
            "腰支春作瘦，鳞甲雨生肥。",
            "逐伴鱼儿出，争巢燕子飞。",
            "匆匆班草地，不觉卧斜晖。"
        ],
        "title": "曹山春日二首  其一",
        "id": "576684c8-3632-42d2-a4b8-c841fb3564d9"
    },
    {
        "author": "孙觌",
        "paragraphs": [
            "屏拥山入坐，珠跳水溅裾。",
            "香销尘漠漠，日近竹疏疏。",
            "身逢百罹後，春残一梦余。",
            "故林千嶂外，孤抱几时摅。"
        ],
        "title": "曹山春日二首  其二",
        "id": "09eeb794-efa3-4524-8fd5-0a2f30f1763d"
    },
    {
        "author": "孙觌",
        "paragraphs": [
            "看云随卧起，饮水自敷腴。",
            "秀色共斋钵，寒声落坐隅。",
            "未开花五叶，且种橘千株。",
            "幽事相关处，时来近酒壶。"
        ],
        "title": "壁上人开轩辟地栽花种橘戏留小诗",
        "id": "bd7389a4-6b46-4f90-a622-e51089611053"
    },
    {
        "author": "孙觌",
        "paragraphs": [
            "小雨破春昏，清风洗瘴氛。",
            "霏微花上见，萧瑟夜深闻。",
            "独笑幽闲事，酣歌倚半醺。",
            "羁怀不堪写，危坐听炉芬。"
        ],
        "title": "春雨",
        "id": "17381b42-27dc-4194-84b2-39d66e062ae3"
    },
    {
        "author": "孙觌",
        "paragraphs": [
            "花落不容惜，犹残叶底春。",
            "稀红闪余映，乱绿鬬尖新。",
            "飞絮高度竹，游丝远趁人。",
            "窥帘闻好语，双鹊喜津津。"
        ],
        "title": "春晚二首  其一",
        "id": "cf5438f3-a375-4eac-a874-9fb9a8caf573"
    },
    {
        "author": "孙觌",
        "paragraphs": [
            "残尊断送春，千里未归身。",
            "莺老犹闻语，梅酸欲聚颦。",
            "独眠愁警夜，起舞听鸣晨。",
            "行路难如此，悠悠且傍人。"
        ],
        "title": "春晚二首  其二",
        "id": "84a239e0-758f-4aae-88cf-0404310f4562"
    },
    {
        "author": "孙觌",
        "paragraphs": [
            "露宿风餐两鬓华，故园芜没旧生涯。",
            "圣恩若许求帷盖，便向东陵学种瓜。"
        ],
        "title": "曹山三绝句  其一",
        "id": "93c4e8da-5c44-4d0a-bb9b-da176ab239a5"
    },
    {
        "author": "孙觌",
        "paragraphs": [
            "竹杖芒鞋稳称身，茸茸香草醉中茵。",
            "举鞭叱驭何为者，始信王阳是可人。"
        ],
        "title": "曹山三绝句  其二",
        "id": "739668b0-200f-429e-ad55-5d80dd4c25c8"
    },
    {
        "author": "孙觌",
        "paragraphs": [
            "毁瓦区区为食谋，半生炊黍在刀头。",
            "一廛会入扶犁手，不上陈登百尺楼。"
        ],
        "title": "曹山三绝句  其三",
        "id": "7be791b9-6346-48ee-8233-c418a42d943c"
    },
    {
        "author": "孙觌",
        "paragraphs": [
            "平地安知祸有机，一跌永负青云期。",
            "举羣惊雊堕罝网，衮背焕烂光陆离。",
            "山梁三嗅不忍嘬，如皋一笑吁可悲。",
            "开笼放汝须远去，莫遣韩公赋病鸱。"
        ],
        "title": "有客生致两雉不忍杀开笼纵之二首  其一",
        "id": "ccb85098-4846-4b13-8eda-be9a21ef9be7"
    },
    {
        "author": "孙觌",
        "paragraphs": [
            "谁令孤鷕遂专埸，翦迭笼中看鸟翔。",
            "文章正坐虎毛柄，铩羽一落千丈强。",
            "翠翎低摧少颜色，奇祸非汝能遮防。",
            "匆匆应媒莫浪出，尊拳毒手正交相。"
        ],
        "title": "有客生致两雉不忍杀开笼纵之二首  其二",
        "id": "0126ab17-b725-4129-8010-cf8fabbeb849"
    },
    {
        "author": "孙觌",
        "paragraphs": [
            "叶底红稀不见花，枝头绿暗可藏雅。",
            "春归古殿苍苔满，一点笼灯隐绛纱。"
        ],
        "title": "题妙觉寺壁",
        "id": "78a8d2e0-5894-488e-9295-dd537a8d6fb3"
    },
    {
        "author": "孙觌",
        "paragraphs": [
            "老眼逢春病有花，淋浪醉墨字如雅。",
            "悬知不是唐王播，惭愧高僧护碧纱。"
        ],
        "title": "再至",
        "id": "23ff20fe-bbaa-49ba-855a-d071e24f60aa"
    },
    {
        "author": "孙觌",
        "paragraphs": [
            "青山映落日，澹澹烟中明。",
            "出门无所投，曳杖随意行。",
            "破裓僧两三，喜笑争邀迎。",
            "曾巢俯修竹，飞星动高甍。",
            "老人如宿昔，真契同三生。",
            "遇人无戚疏，出语恶不情。",
            "寥寥风马牛，肝胆欲尽倾。",
            "怪我胸中山，硉兀尚不平。",
            "邯郸乐无度，短梦一饷荣。",
            "蛮触怒不休，暴骨千里横。",
            "微言起我病，内愧面汗骍。",
            "蚤知天宇大，岂有世网婴。",
            "举扇障西风，浣此沧浪缨。"
        ],
        "title": "宿妙觉竹庵赠静老",
        "id": "65dc17fe-173b-4f0b-804d-f625a85518b9"
    },
    {
        "author": "孙觌",
        "paragraphs": [
            "萧晨散幽步，不放一尘惊。",
            "高崖初日吐，坏道哀湍鸣。",
            "平生耽田里，见此心眼明。",
            "危桥属幽径，别户延朱甍。",
            "主人鸡黍约，庖烟起晨烹。",
            "长须举案出，银杯坐中行。",
            "烂漫写真意，殷勤愧深情。",
            "留欢更卜夜，华烛吐长檠。"
        ],
        "title": "胥泽民招饮二首  其一",
        "id": "6c2f404f-4da3-49b2-998f-c922a9771c50"
    },
    {
        "author": "孙觌",
        "paragraphs": [
            "苍茫夜气合，渺渺风露清。",
            "篮舆兀醉梦，翩若孤雁征。",
            "老马志万里，络首丧其生。",
            "十年饱刍豆，立仗不敢鸣。",
            "自识酒中趣，承辞身後名。",
            "皎皎一片心，不受宠辱惊。",
            "清风悲永夜，万窍同一声。",
            "醉里有归路，彷佛游化城。"
        ],
        "title": "胥泽民招饮二首  其二",
        "id": "26a28051-e779-4613-8a86-60b7deb85a89"
    },
    {
        "author": "孙觌",
        "paragraphs": [
            "同舟无胡越，四海皆弟兄。",
            "吾人虽晚接，一笑盖已倾。",
            "我老未闻道，意行堕沟坑。",
            "逢人得推骂，知非愧平生。",
            "世乱识真态，涂穷见真情。",
            "曳杖扣禅扃，撞钟听靴鸣。",
            "小窗风雨夜，对此一榻横。",
            "吾身如木偶，春至不复荣。",
            "岂无三宿恋，天雨方流行。",
            "去去得首邱，归田克残更。"
        ],
        "title": "别如老",
        "id": "09ed2370-f5b9-4aab-883b-27ef214fcec0"
    },
    {
        "author": "孙觌",
        "paragraphs": [
            "客居厌穷独，蓬艾翳环堵。",
            "庄舄尚越吟，钟仪犹楚语。",
            "吾人有奇操，空洞见城府。",
            "相逢逆旅中，雾豹初一睹。",
            "拘囹赋囚山，避谤憎市虎。",
            "褰裳肯顾我，崖峤走风雨。",
            "微吟对清夜，破此五月暑。",
            "坠露挹金茎，空花堕犀麈。",
            "孤灯映笼纱，泠滟翳复吐。",
            "耿耿遂不眠，逢逢听晨鼓。"
        ],
        "title": "徙寓妙觉佛舍胥乂民幞被相过赋夜坐",
        "id": "cf1d3266-a706-4acb-8774-d1c8aab6c1d1"
    },
    {
        "author": "孙觌",
        "paragraphs": [
            "客舍风雨交，庭芜蔓春草。",
            "蓐食悲王孙，戛釜厌邱嫂。",
            "吾人才杰立，一障狂澜倒。",
            "汤汤捍滔天，澟澟块绝岛。",
            "奇音闲大朴，妙语发天藻。",
            "壁间见蝎喜，屋上瞻乌好。",
            "跫然听足音，自足慰衰老。",
            "出门泥活活，所向碍行潦。",
            "怀人心不展，厌乱迹如扫。",
            "仲子过我庐，肩舆白云道。"
        ],
        "title": "招邹次魏",
        "id": "f8194dc8-9e0b-43aa-9bc4-23d18c438666"
    },
    {
        "author": "孙觌",
        "paragraphs": [
            "沐猴着冠天所械，笑唾千金如一芥。",
            "时时扣角咏三生，口业未除诗有债。",
            "薨薨不作秋虫声，蔼蔼欲尽春云态。",
            "平旦谁登大将坛，一军惊呼子光拜。"
        ],
        "title": "赠答渊侍者",
        "id": "c615bdde-3bdb-4840-8a96-6d64b32426c5"
    },
    {
        "author": "孙觌",
        "paragraphs": [
            "爱酒渊明望白衣，传闻骑吏款柴扉。",
            "为怜渔父鸣鞭送，欲便山翁倒载归。",
            "泪向琵琶弦上落，心随蝴蜨梦中飞。",
            "一杯属我寛愁病，免使黎侯咏式微。"
        ],
        "title": "建昌守朱直伯寄酒小诗为谢",
        "id": "c082a3cd-0fa8-451f-9625-46ee49a38f5c"
    },
    {
        "author": "孙觌",
        "paragraphs": [
            "千骑森森响铁衣，日上铜环四扇扉。",
            "何妨指点银缾索，直须倒着接篱归。",
            "已邀明月三人共，更看红尘一骑飞。",
            "何日渊明赋归去，晨光前路正熹微。"
        ],
        "title": "再用前韵",
        "id": "480d022f-4bfd-4ae5-851c-487acf3377b1"
    },
    {
        "author": "孙觌",
        "paragraphs": [
            "古寺秋崖上，清风掩半关。",
            "晚花明艳艳，晓溜落潺潺。",
            "松笋穿阶瘦，苔窠蔽石斑。",
            "翘沙怜鹭静，抱叶看蜂还。",
            "心以空无累，身从病得闲。",
            "仪曹独何事，终日赋囚山。"
        ],
        "title": "妙觉寺适轩二首  其一",
        "id": "db672a8b-8256-4954-b79f-44a2e6a1e5f9"
    },
    {
        "author": "孙觌",
        "paragraphs": [
            "老厌风沙恶，安闲且当禅。",
            "开帘延白月，倚杖立苍烟。",
            "鸟散人声里，钟残客梦边。",
            "小蒲风叶偃，薄槿露花鲜。",
            "句好吟须断，欢余醉帽偏。",
            "人生但如此，何处不翛然。"
        ],
        "title": "妙觉寺适轩二首  其二",
        "id": "41ff1705-14a0-4af1-a84a-77d9ba9513a5"
    },
    {
        "author": "孙觌",
        "paragraphs": [
            "聒聒催酤我，嘤嘤唤友声。",
            "一遭青蝇污，永负白鸥盟。",
            "睡鸭嘘烟满，苍龙噀雨鸣。",
            "参禅我未暇，一榻对僧横。"
        ],
        "title": "妙觉书事二首  其一",
        "id": "3a9085f8-b415-4a91-8ae7-fd017f49ab83"
    },
    {
        "author": "孙觌",
        "paragraphs": [
            "隐几抛书坐，欹床听雨眠。",
            "僧来逢自足，盗去失青毡。",
            "楚国虽三户，滕氓尚一廛。",
            "如今更何恨，端用酒为年。"
        ],
        "title": "妙觉书事二首  其二",
        "id": "de7ac2c0-1786-4f9e-a2df-5bc4f28ad55e"
    },
    {
        "author": "孙觌",
        "paragraphs": [
            "饭筒菰黍趁流年，葵扇桃笙尚宛然。",
            "世味半随昌歜苦，心旌长与艾人悬。",
            "鸿飞不到书来少，鹊喜无凭语浪传。",
            "两鬓萧萧吹白发，空余衰谢故人怜。"
        ],
        "title": "次韵王子钦端午",
        "id": "d3134264-bdb7-4fc3-8c32-bcb43ba65d61"
    },
    {
        "author": "孙觌",
        "paragraphs": [
            "千里之马初服辀，风鬃雾鬛跨九州。",
            "驾盐挽磨三千秋，俯首尚与驽骀游。",
            "吴郎人中第一流，文采绚烂珊瑚钩。",
            "阳春白雪和者少，夜光明月暗中投。",
            "鲁人不贵东家邱，吾髯凛凛青两眸。",
            "摐金戛玉声相求，属镂双蟠九地幽。",
            "有气夜出干斗牛，忽然化作长黄虬。",
            "睚眦之怨何足雠，一麾立断楼兰头。"
        ],
        "title": "吴益先携文见过以诗为谢",
        "id": "d6b81e34-14f6-48a7-bf5d-6040a48343cc"
    },
    {
        "author": "孙觌",
        "paragraphs": [
            "北窗风冷冷，西阁夜悄悄。",
            "缺月吐半璧，独与太白晓。",
            "缑山王郎子，粲若玉树皎。",
            "纷纷哙伍中，特立负奇表。",
            "清谈静炎燠，坚卧镇浮扰。",
            "呼童高树栅，赤帻厌凡鸟。"
        ],
        "title": "次韵王子钦",
        "id": "75f4efee-fa63-4d71-bccf-cfd1d393f696"
    },
    {
        "author": "孙觌",
        "paragraphs": [
            "二年客尘土，独夜忧悄悄。",
            "遇酒一破颜，歌呼醉连晓。",
            "寸心为谁明，伴此孤月皎。",
            "枯柟鬰峥嵘，老干空自表。",
            "蚁穿万孔萃，蛛挂千丝扰。",
            "白鹤逝不来，岂敢更择鸟。"
        ],
        "title": "再和",
        "id": "cc6373a7-b548-4632-90bc-79b8c6588607"
    },
    {
        "author": "孙觌",
        "paragraphs": [
            "日角珠庭秀两眉，谁家有此宁馨儿。",
            "莫惊堕地驹千里，久见参天桂一枝。"
        ],
        "title": "涂子野九岁子名驹字千里戏作绝句  其一",
        "id": "289253e1-2214-4858-a270-dc22d8f1430b"
    },
    {
        "author": "孙觌",
        "paragraphs": [
            "碌碌为生笑阿奴，九龄重见此英雏。",
            "千回健走非黄犊，一洗羣空定白驹。"
        ],
        "title": "涂子野九岁子名驹字千里戏作绝句  其二",
        "id": "10cb61ad-0168-4e4a-b09a-068f34754e9e"
    },
    {
        "author": "孙觌",
        "paragraphs": [
            "争名计身後，逐利了目前。",
            "道人一弹指，永断三生缘。",
            "起灭水上沤，聚散风中烟。",
            "纷纷阅凋谢，东海今桑田。",
            "缟发茁枯颅，秀眉覆两颧。",
            "已超人天上，遂拍佛祖肩。",
            "茅斋立万竹，荫此碧玉椽。",
            "绿暗云扰扰，清涵露娟娟。",
            "我老无家舍，余地寄一廛。",
            "不辞供井硙，辛苦送华颠。"
        ],
        "title": "诗赠竹庵静老人",
        "id": "bca04b3d-7c80-4398-9008-d92641974f96"
    },
    {
        "author": "孙觌",
        "paragraphs": [
            "离离黍禾暗空村，一点炊烟带雨昏。",
            "山翁过我竹阁寺，未扣爵罗廷尉门。",
            "老去不辞污诗酒，区区独醒一何有。",
            "笑语未办供主人，久客那能拒邻叟。",
            "杜陵白首尚书郎，步屧春风向草堂。",
            "人生意合无妍丑，共此一夕灯烛光。"
        ],
        "title": "置酒",
        "id": "294cac75-4180-4ab2-a6d1-f4e4efd52c64"
    },
    {
        "author": "孙觌",
        "paragraphs": [
            "跳波乱清淮，一叶寄真赏。",
            "南山如高人，标格自矜爽。",
            "胡尘暗楚甸，绝境堕渺漭。",
            "空城草木春，户外履谁两。",
            "怅望壶公龙，乘云自来往。",
            "小诗若图画，彷佛见飞桨。",
            "从今淮上山，不落梦中想。"
        ],
        "title": "读李光远诗卷次韵二首 泗州南山",
        "id": "b11cee14-bf89-4261-ac2e-69d1fd949858"
    },
    {
        "author": "孙觌",
        "paragraphs": [
            "楚山多异材，翠竹满崖谷。",
            "萧萧斤斧余，斩伐同一束。",
            "芜城带流水，万亩淇园绿。",
            "遗苞驳云锦，老节抱金玉。",
            "岁晚虎穴邻，舐掌方择肉。",
            "此君亡恙否，应坐白眼俗。"
        ],
        "title": "读李光远诗卷次韵二首 扬州谷林堂",
        "id": "247c0794-4b1a-4c0e-8def-e96dad91a39b"
    },
    {
        "author": "孙觌",
        "paragraphs": [
            "客舍秋风我欲愁，世途如漆莽悠悠。",
            "半生小利营锥末，此日危炊上剑头。",
            "万里穷乡怜我老，一廛小隐待君谋。",
            "惘然貌赤空相对，扇面令人手不休。"
        ],
        "title": "志新诵近诗次韵二首  其一",
        "id": "cdd80bdf-11f1-4f92-b962-8bb9510e7d89"
    },
    {
        "author": "孙觌",
        "paragraphs": [
            "野鹤昂昂祗自奇，水凫泛泛强随时。",
            "问禅乞我安心法，住世分君大药资。",
            "便欲乘桴从鲁叟，不须歌鳯叹周衰。",
            "超然独啸千峰上，一吷清风万窍吹。"
        ],
        "title": "志新诵近诗次韵二首  其二",
        "id": "b46bff2c-33bc-4d3f-8c99-19114eb2e13d"
    },
    {
        "author": "孙觌",
        "paragraphs": [
            "何人手执造化关，投此虹蜺跨两间。",
            "乌鹊填成天上路，鬼神鞭出海中山。",
            "飘飘尻驾凌空举，侧身下瞰千峰雨。",
            "河汉汹汹声西流，风雹相躔齐万弩。",
            "始信通天有一门，便欲晞髪扶桑根。",
            "乘槎忽逢支机石，拄杖直到洗头盆。",
            "赏俊夸雄两奇绝，邂逅一声如电掣。",
            "冥冥沧海会扬尘，大字磨崖书岁月。"
        ],
        "title": "石䂬在宜黄县之南二十五里义泉寺寺旁有磴道高里许循山而西少北忽有石梁数十丈横绝两崖之间中空无柱高出云表神剜鬼刻不可名状真洞心骇目之观而僻在一隅游客无所为而至乃赋诗一篇以告喜游而不知者",
        "id": "d47ada40-cf0b-426e-bb0c-5af676a93519"
    },
    {
        "author": "孙觌",
        "paragraphs": [
            "墙头邻女三年望，户外文君一笑窥。",
            "欲得贤夫嫁张耳，此真佳婿是羲之。",
            "定知不折飞梭齿，似说先齐举眉。",
            "不信侯门深似海，水流红叶谩题诗。"
        ],
        "title": "熊夫人遣介欲婿泽民小诗戏之",
        "id": "069d4e7e-38d5-4efa-ab3b-5b11da7ad8e4"
    },
    {
        "author": "孙觌",
        "paragraphs": [
            "读书非贵嗜，吾子喜欲迷。",
            "十年费膏火，羣嘲笑书痴。",
            "磊落载五车，望海无津涯。",
            "双瞳如秋月，一出照耀之。",
            "冥搜理窟邃，妙解锯屑霏。",
            "胸中九云梦，百怪见然犀。",
            "拊枕出鸿宝，铸金侔褭蹏。",
            "神光发中夜，太乙秉青藜。"
        ],
        "title": "题邹次魏青藜堂",
        "id": "63ee2662-33a7-47de-84fb-a07f17b1c2e1"
    },
    {
        "author": "孙觌",
        "paragraphs": [
            "离离风中花，深落任所之。",
            "泛泛水中萍，流转复在兹。",
            "静公湖海士，世网那得縻。",
            "独有铁石心，不与燥湿移。",
            "巢肩统灵鹊，搘床余老龟。",
            "区区了官事，应解笑儿痴。"
        ],
        "title": "静老容安庵二首  其一",
        "id": "45ddd162-5594-4a51-bd2f-d70754238412"
    },
    {
        "author": "孙觌",
        "paragraphs": [
            "云嘘翠扑肤，山拥青入户。",
            "祗树给孤园，桃源武陵路。",
            "一从振履还，不复乘杯渡。",
            "倚墙扪虱坐，挥弦送鸿去。",
            "水涵楼影交，风敛花气度。",
            "把茅便有余，不必黄金布。"
        ],
        "title": "静老容安庵二首  其二",
        "id": "9fa20203-e4ca-4632-982c-451d61cb3cd1"
    },
    {
        "author": "孙觌",
        "paragraphs": [
            "诸峰倚崔嵬，众壑隐奔峭。",
            "寓目欣有系，会心领其要。",
            "开庐结茅竹，伐翳斩蓬藋。",
            "此君亦可人，玉立尽娟妙。",
            "风酣翠相倚，月吐青自照。",
            "窈眇非世音，鸾鹄中夜啸。",
            "烟尘闇北关，烽火被南徼。",
            "便欲老三闾，终焉隐屠钓。"
        ],
        "title": "静老通幽轩",
        "id": "33935473-0c50-46cd-b6c1-2a6a2c0b4e07"
    },
    {
        "author": "孙觌",
        "paragraphs": [
            "白汗翻浆浃背流，清飙一扫破除休。",
            "枫江湛湛冰壶月，梧井团团玉露秋。",
            "蚁动巧闻床下鬬，驹跳首向隙中留。",
            "南山危坐高棱见，杞国区区岂我忧。"
        ],
        "title": "次韵王子钦秋怀二首  其一",
        "id": "00b5cab1-26f1-44e9-938d-ea80b0f33527"
    },
    {
        "author": "孙觌",
        "paragraphs": [
            "愁边种种关心事，客里纷纷见俗情。",
            "雁拆西风离思乱，鸟啼残夜旅魂惊。",
            "江河风景悲南渡，家室仓皇问北征。",
            "沧海横流安税驾，一桴从我任平生。"
        ],
        "title": "次韵王子钦秋怀二首  其二",
        "id": "54970e70-79e9-409e-9110-3176f6329ce8"
    },
    {
        "author": "孙觌",
        "paragraphs": [
            "山寒蔼瞑姿，枫老带涨痕。",
            "兰摧桂亦折，往往归其根。",
            "万籁各收声，一气中自存。",
            "鼻斤无可斵，尻驾不复奔。",
            "孤光照独夜，月落低金盆。"
        ],
        "title": "秋夜三首  其一",
        "id": "857be134-020d-42d9-873c-4e57f51a79a1"
    },
    {
        "author": "孙觌",
        "paragraphs": [
            "金气天与高，灯烬宵正繁。",
            "暗蛩露下绩，潜虬浪中翻。",
            "幽人醉清夜，一笑空罍尊。",
            "遇胜独心诣，了了见目存。",
            "但忧儿辈觉，难与俗人言。"
        ],
        "title": "秋夜三首  其二",
        "id": "32a93c90-f3c8-40de-b51e-72ddf997300b"
    },
    {
        "author": "孙觌",
        "paragraphs": [
            "寥寥犬吠村，微月耿黄昏。",
            "鸡豚市井空，虎豹窟宅尊。",
            "元龙百尺楼，独卧谁与论。",
            "酒圣且复中，愁魔自惊奔。",
            "弹铗归去来，稚子候柴门。"
        ],
        "title": "秋夜三首  其三",
        "id": "cffde6a9-9ca8-46f5-a5cf-a7ada85055a7"
    },
    {
        "author": "孙觌",
        "paragraphs": [
            "云族正南鹜，日车遂西沈。",
            "倚楼孤客恨，伏枕故园心。",
            "唧唧虫造哀，交交鸟遗音。",
            "危坐百感集，我何念之深。"
        ],
        "title": "秋兴  其一",
        "id": "5e66e6bd-51d4-404e-ba18-7cce25b188e3"
    },
    {
        "author": "孙觌",
        "paragraphs": [
            "浅濑落云碧，幽花弄秋妍。",
            "细细回波渡，津津笑靥圆。",
            "起谋杯中物，行挂杖头钱。",
            "阮公任真率，醉卧酒垆边。"
        ],
        "title": "秋兴  其二",
        "id": "7cf06bd8-8d92-478b-a0b5-dee9c611823c"
    },
    {
        "author": "孙觌",
        "paragraphs": [
            "霜葩翳老青，粲粲石壁下。",
            "琼树一时新，肌冰敌姑射。",
            "光风泛月彩，芳气袭兰麝。",
            "幽人三嗅泣，采玩不盈把。",
            "芙蓉强争妍，刻画粉黛假。",
            "对之若为容，惭红面如赪。"
        ],
        "title": "妙觉寺三咏 木犀",
        "id": "5d10c95f-873f-4a12-809c-0bbabb3816d9"
    },
    {
        "author": "孙觌",
        "paragraphs": [
            "高梧傍层楼，隐翳崖寺古。",
            "森森露井寒，荫此六月暑。",
            "秋风动地至，柯叶遽如许。",
            "依依别故林，黄落半粘土。",
            "凉蝉不复号，惊鹊时自语。",
            "一夜绕空枝，愁绝两翅羽。"
        ],
        "title": "妙觉寺三咏 梧桐",
        "id": "0b98d59a-9fbd-42b7-919e-6af95d5f51d5"
    },
    {
        "author": "孙觌",
        "paragraphs": [
            "沙际漾浅碧，竹外欹深红。",
            "晨光发秾丽，醉脸酣春融。",
            "欢华不满眼，荣悴一日中。",
            "娟娟泣朝露，槭槭陨夕风。",
            "顾我非灵仙，丹砂驻君容。",
            "举酒酹其根，明年何处逢。"
        ],
        "title": "妙觉寺三咏 芙蓉",
        "id": "fd9719d3-082e-4b32-9c27-8aed48170a38"
    },
    {
        "author": "孙觌",
        "paragraphs": [
            "稚子应门立，老僧迎客入。",
            "湛湛玉甃寒，唧唧铜瓶泣。",
            "小轩风雨过，窗户青红湿。",
            "晚花发秋妍，黄蜂正衙集。"
        ],
        "title": "自崇仁趋新淦凡四夕乃至一寓道观三止僧舍皆留一夕而去赋小诗记之 奴原寺",
        "id": "4d537164-5931-4bd7-91ed-d293f2f52021"
    },
    {
        "author": "孙觌",
        "paragraphs": [
            "失路迷千嶂，投林借一枝。",
            "扣门竹西寺，立马日斜时。",
            "矍铄僧窥户，睢盱犬透篱。",
            "定知嫌不速，明日与君辞。"
        ],
        "title": "自崇仁趋新淦凡四夕乃至一寓道观三止僧舍皆留一夕而去赋小诗记之 化度寺",
        "id": "4ad04527-01ae-4633-9965-3126c7d2cfc8"
    },
    {
        "author": "孙觌",
        "paragraphs": [
            "云表朝飞屐，松蹊晚驻鞍。",
            "破扉联白板，槁项系黄冠。",
            "径雨喧风箨，汀沙立露翰。",
            "小窗床坐好，对此百忧寛。"
        ],
        "title": "自崇仁趋新淦凡四夕乃至一寓道观三止僧舍皆留一夕而去赋小诗记之 栖霞观观在麻岭下",
        "id": "c7beb18c-1eea-46d1-8d21-946968339ad6"
    },
    {
        "author": "孙觌",
        "paragraphs": [
            "斜日半窗明，无人独掩扃。",
            "风铃时自语，雪柏老终青。",
            "立鹊参差见，微泉断续听。",
            "老僧浑不语，危坐卷残灯。"
        ],
        "title": "自崇仁趋新淦凡四夕乃至一寓道观三止僧舍皆留一夕而去赋小诗记之 三山寺二首 其一",
        "id": "66047e5a-a34b-475d-bd1a-d1adc4770a17"
    },
    {
        "author": "孙觌",
        "paragraphs": [
            "异县久为客，穷途饱所更。",
            "对床云伴宿，曳杖月同行。",
            "到处身如寄，看山眼蹔明。",
            "平生饮中趣，酒贱且频倾。"
        ],
        "title": "自崇仁趋新淦凡四夕乃至一寓道观三止僧舍皆留一夕而去赋小诗记之 三山寺二首 其二",
        "id": "c1734c49-d689-429e-ac06-e44982906d33"
    },
    {
        "author": "孙觌",
        "paragraphs": [
            "亡弓堕甑一时空，梦断南柯午枕中。",
            "便有樽罍追北海，更无尘土污西风。",
            "驱牛懒卧山中相，失马来看塞上翁。",
            "从此卜邻成二老，鸡豚社酒与君同。"
        ],
        "title": "余大观中偕何袭明登仕同为太学诸生别後二十六年余□南迁道清江袭明逆余于新淦之洲上苍颜白髪大略相似感叹之余饮酒赋诗以为笑乐袭明笔力雄赡操纸立就凡六七反必用前韵余继和者十二篇云  其一",
        "id": "aeefd6da-d088-45e1-a9d4-4170e95867a2"
    },
    {
        "author": "孙觌",
        "paragraphs": [
            "龙媒去尽马羣空，一曲阳春在郢中。",
            "浩浩百川齐赴海，蓬蓬万窍总号风。",
            "谁怜楚国沈湘客，独有商山避世翁。",
            "闾里应容投缓急，风波千里一舟同。"
        ],
        "title": "余大观中偕何袭明登仕同为太学诸生别後二十六年余□南迁道清江袭明逆余于新淦之洲上苍颜白髪大略相似感叹之余饮酒赋诗以为笑乐袭明笔力雄赡操纸立就凡六七反必用前韵余继和者十二篇云  其二",
        "id": "e8d53cb9-22aa-4d33-a279-b6118f1d2d3b"
    },
    {
        "author": "孙觌",
        "paragraphs": [
            "乌啼鹊噪晚庭空，并舍相呼入酒中。",
            "逐影故惭夸父日，披襟聊快楚王风。",
            "牛衣泣卧悲游子，鸠杖欢迎愧老翁。",
            "笑我独醒成底事，一邱之貉古今同。"
        ],
        "title": "再和  其一",
        "id": "62e68eda-5179-445d-b5bf-4551e1b5b6d5"
    },
    {
        "author": "孙觌",
        "paragraphs": [
            "沙平雪漫水涵空，路入千岩紫翠中。",
            "村远微明渔舍火，楼高斜矗酒旗风。",
            "可怜方外狂司马，来伴田中一秃翁。",
            "南北相望三十载，心期不改断金同。"
        ],
        "title": "再和  其二",
        "id": "bc17ebce-5ef8-4c25-b91b-f6ace8ad498c"
    },
    {
        "author": "孙觌",
        "paragraphs": [
            "瘴雨蛮烟扫地空，众星环列拱天中。",
            "豹章尚隐南山雾，鹏背将抟北海风。",
            "麟阁似闻登汉将，鹿门犹自卧庞翁。",
            "低头莫负平生志，冠盖风云万里同。"
        ],
        "title": "再和  其一",
        "id": "4b37ce86-a613-4832-8d42-3acef0fa2b22"
    },
    {
        "author": "孙觌",
        "paragraphs": [
            "夜鹤悲鸣蕙帐空，一身今在百忧中。",
            "惊魂尚喘吴牛月，短翮甘随宋鹢风。",
            "且与龟鱼为地主，不将鹅鸭恼邻翁。",
            "超然世态谁君似，兰菊春秋自不同。"
        ],
        "title": "再和  其二",
        "id": "72c546b9-67ca-4558-b478-1bb48893c6a5"
    },
    {
        "author": "孙觌",
        "paragraphs": [
            "平生惯见有司空，肠断苏州一盼中。",
            "此夜相忘千里月，他年应恨五更风。",
            "坐中不乐无三粲，客里相逢祗两翁。",
            "急雨催诗更萧瑟，小窗寒夜一灯同。"
        ],
        "title": "何倅利见许出侍儿袭明用前韵赋诗再和  其一",
        "id": "d9735524-ffc5-4e30-901e-de9725ea119f"
    },
    {
        "author": "孙觌",
        "paragraphs": [
            "锦堂莲烛夜光空，喜笑蝉联绣户中。",
            "尘绕梁飞歌白雪，袜凌波去舞回风。",
            "投梭且莫惊狂客，却扇何妨眩醉翁。",
            "青鸟殷勤问消息，留髠灭烛许谁同。"
        ],
        "title": "何倅利见许出侍儿袭明用前韵赋诗再和  其二",
        "id": "305d525d-2f05-4e8d-8736-26c1c8440ca5"
    },
    {
        "author": "孙觌",
        "paragraphs": [
            "鲁阳之戈倚半空，谁能一却日再中。",
            "惊回十二巫山雨，永隔三千弱水风。",
            "廋语尚传黄绢妇，多情好在紫髯翁。",
            "谪仙尚有杯中月，独舞婆娑醉影同。"
        ],
        "title": "何嘉会寺丞遣嫁侍儿袭明有诗次韵  其一",
        "id": "7c0746a1-e50b-41c8-ad8b-fe39b1776a1e"
    },
    {
        "author": "孙觌",
        "paragraphs": [
            "哀蝉已逐梦云空，锦字参差在眼中。",
            "应似桃花贪结子，任教柳絮舞随风。",
            "留春不住无樊子，隔水遥看有杜翁。",
            "无那丁宁花鸟使，丁香偷结两心同。"
        ],
        "title": "何嘉会寺丞遣嫁侍儿袭明有诗次韵  其二",
        "id": "61c74acd-73b3-4865-aef1-16c1376e12e2"
    },
    {
        "author": "孙觌",
        "paragraphs": [
            "饮痛琼艘百柁空，参横斗挂月当中。",
            "不愁马上衣沾露，且看尊前帻堕风。",
            "未办清歌娱醉客，莫将强韵压衰翁。",
            "为欢冷淡君应笑，注瓦倾银一体同。"
        ],
        "title": "迎薫堂小集袭明用前韵再和  其一",
        "id": "e7f9f295-618e-499b-9b1f-c4cb0e133b71"
    },
    {
        "author": "孙觌",
        "paragraphs": [
            "绘出金盘放筯空，一时酣咏醉乡中。",
            "羽觞聚泛兰亭月，璆佩锵鸣阆苑风。",
            "颠倒白纶容老子，淋漓紫绮看仙翁。",
            "诗成快写鲛人室，万颗骊珠讶许同。"
        ],
        "title": "迎薫堂小集袭明用前韵再和  其二",
        "id": "fe0f1400-5b0b-42a3-a272-f81f16cd6976"
    },
    {
        "author": "孙觌",
        "paragraphs": [
            "浮苍宛宛两眉长，泻碧汪汪一鉴光。",
            "山海相逢非浪语，小孤明日嫁彭郎。"
        ],
        "title": "何嘉会以侍儿归彭生小诗戏之",
        "id": "677f130b-76b5-4ebf-969e-25ce3648f226"
    },
    {
        "author": "孙觌",
        "paragraphs": [
            "层梯倚天碧，细路连草莽。",
            "萧萧苍松门，税此林下鞅。",
            "轮囷老树姿，偃蹇怪石状。",
            "中有莲花台，迥出诸天上。",
            "空堂卧钟鼓，古佛暗龙象。",
            "飞泉漱石除，夜半发清响。",
            "云低雪浮浮，柳动春盎盎。",
            "超摇万里眼，更欲铲叠嶂。"
        ],
        "title": "长乐寺二首  其一",
        "id": "58e71576-7fb7-4759-ac3e-2c7ec49930a5"
    },
    {
        "author": "孙觌",
        "paragraphs": [
            "万瓦冠松壁，千嶂锁云庄。",
            "故人置酒地，清夜灯烛张。",
            "破壁挂月阙，遗笙啸风廊。",
            "妖歌倾四座，醉卧锦瑟傍。",
            "寂寂花絮乱，匆匆莺燕忙。",
            "雍门已陈迹，余音空绕梁。",
            "我来久徘徊，惊呼首一昂。",
            "老僧独依然，对坐柏子香。"
        ],
        "title": "长乐寺二首  其二",
        "id": "2b8b11d8-41d0-40ff-ab44-56775e7da2a6"
    },
    {
        "author": "孙觌",
        "paragraphs": [
            "巴江新捣万谷皮，禇生粉面肤凝脂。",
            "故人千里持寄我，落笔宛宛天投霓。",
            "绨囊丹果十袭包，爆栗飞烬石火敲。",
            "红盐着树落青子，香雾噀手披黄苞。",
            "苍鹅无罪见葅醢，苦酒濯之光五采。",
            "虾跧久已成枯腊，咫尺波涛渺江海。",
            "客舍争席纷满前，馈羮不复五浆先。",
            "殷勤重饷有吾子，两夫担荷赪其肩。"
        ],
        "title": "志新遣介致书馈以巴源纸黄甘珠榄大栗鹅鲊枯虾为饷戏作长句为谢",
        "id": "249cf69d-5224-4642-8cdf-45e63af1eb71"
    },
    {
        "author": "孙觌",
        "paragraphs": [
            "麟经束高阁，掩卷有三叹。",
            "朱弦久零落，鸾胶续其断。",
            "英英左阿君，独唱音节缓。",
            "故是我辈人，吹箫得幽伴。",
            "先生拥绛纱，弟子褰素幔。",
            "一挥斵鼻斤，便举齐眉案。"
        ],
        "title": "蜀妇新寡从何纯中读左氏戏呈纯中",
        "id": "0be6bcce-e238-4f62-9079-a18d567297a7"
    },
    {
        "author": "孙觌",
        "paragraphs": [
            "小窗危坐若为情，曳杖穿云取次行。",
            "萧寺试来携手处，阳关已作断肠声。",
            "歌呼本自追曹相，恸哭那知见贾生。",
            "坐上谁人最愁绝，江州司马泪纵横。"
        ],
        "title": "嘉会饮饯爱姬大恸而别",
        "id": "3ca52a1e-0485-4631-add7-c29375a25386"
    },
    {
        "author": "孙觌",
        "paragraphs": [
            "月斧琢朣胧，团栾覆石钟。",
            "连络青云根，点注碧藓封。",
            "补天记女娲，移山诧愚公。",
            "当年偶遗漏，堕此草莽中。",
            "奇礓久沦蛰，化出金仙宫。",
            "老僧惯见之，笑视瓦砾同。",
            "砺角戏乌犍，迸火敲青童。",
            "摩挲问亡恙，千岁今一逢。",
            "堂堂张茂先，扣以蜀井桐。",
            "噌吰振林莽，叱吸万窍风。",
            "澒洞众壑满，吼彻九地通。",
            "狂奔窜幽魅，惊怒拔老龙。",
            "丰山霜露零，彭蠡波浪舂。",
            "一鸣固有待，寸筳那得攻。",
            "水曹笔五色，东序罗笙镛。",
            "辟易四坐倾，蹴蹋万马空。",
            "伟兹抱奇音，伴我窥灵踪。",
            "赋诗乃不如，露草号秋虫。"
        ],
        "title": "游钟石寺问名寺之因缘老僧指门旁石如覆钟状赋诗一首邀何袭明登仕同赋",
        "id": "9950e906-b977-4f6a-8e17-de266a2d05b8"
    },
    {
        "author": "孙觌",
        "paragraphs": [
            "三年着南冠，两见芳岁新。",
            "朝为虫蛇侣，暮与魑魅邻。",
            "行随木上坐，卧对竹夫人。",
            "独有金石交，不废风雨晨。",
            "书来一吊屈，我已屡厄陈。",
            "啧啧爨下桐，嗷嗷辙中磷。",
            "絙以朱丝绳，放之碧海津。",
            "穷途得重惠，肝胆久轮囷。"
        ],
        "title": "宜黄尉李集义遗书问安否小诗为谢",
        "id": "f1cbd8b9-af40-4e15-a8d7-2ca933f6ee90"
    },
    {
        "author": "孙觌",
        "paragraphs": [
            "岭云乱擘絮，檐雨收断线。",
            "箕神拥前驱，万瓦集微霰。",
            "玉峰忽崔嵬，炯若簪出弁。",
            "衣棱森欲起，眼缬醉复眩。",
            "属国卧餐毡，含糊不能咽。"
        ],
        "title": "雪二首  其一",
        "id": "3397eec2-5789-4049-b353-e3a724d1c038"
    },
    {
        "author": "孙觌",
        "paragraphs": [
            "喧豗凑六合，澒洞咽羣籁。",
            "俄惊江海悬，坐觉虚空隘。",
            "包藏失地险，弥漫见天大。",
            "婵娟自一种，巧丽穷百态。",
            "独余古柏青，正色老不坏。"
        ],
        "title": "雪二首  其二",
        "id": "5a3236b0-b789-4f2d-9a32-0605a0f5fc67"
    },
    {
        "author": "孙觌",
        "paragraphs": [
            "寒雨吹黄屋，胡星照紫宸。",
            "龙沙万里去，灯市七年春。",
            "感恋丹心折，悲吟白发新。",
            "孤臣卧江海，老泪满衣襟。"
        ],
        "title": "次韵王子钦上元感事三首  其一",
        "id": "a5fd8b16-47c7-4322-9d2d-81073c4b9cea"
    },
    {
        "author": "孙觌",
        "paragraphs": [
            "金地三千界，珠宫十二楼。",
            "人行仙佛土，春满帝王州。",
            "邂逅羣雄扰，消磨百战休。",
            "伤心歌舞地，锦缆起汀鸥。"
        ],
        "title": "次韵王子钦上元感事三首  其二",
        "id": "8a8d9b37-b954-4fb8-aed6-28b30523c3b8"
    },
    {
        "author": "孙觌",
        "paragraphs": [
            "冰雪依春尽，云山发兴多。",
            "微吟愁独夜，小立伫斜河。",
            "社鼓村村急，樵音处处歌。",
            "呼僮扫月榭，不饮奈明何。"
        ],
        "title": "次韵王子钦上元感事三首  其三",
        "id": "b7e04a98-8d3d-4c0e-9b5f-4c87c69dec2f"
    },
    {
        "author": "孙觌",
        "paragraphs": [
            "雪屋清如洗，云崖翠作堆。",
            "破扉风自掩，败壁雨先颓。",
            "野色初还柳，林香尚有梅。",
            "沧江千万顷，一鸟镜中回。"
        ],
        "title": "题硖江萧氏庵二首  其一",
        "id": "62551fba-ae42-41d7-a2f4-20ef1ebd2552"
    },
    {
        "author": "孙觌",
        "paragraphs": [
            "云逐归心乱，山随望眼賖。",
            "疏林欹晚照，浅溜咽春沙。",
            "客路三千过，僧窗一笑哗。",
            "此生安税驾，有地即为家。"
        ],
        "title": "题硖江萧氏庵二首  其二",
        "id": "d9aeb554-2c0e-448a-bda0-cb929d318fb4"
    },
    {
        "author": "孙觌",
        "paragraphs": [
            "扁榜银钩劲，褒题衮相尊。",
            "天边玉楼去，江上草堂存。",
            "蝇附俄千里，龙登有一门。",
            "萧郎传旧业，击水看溟鲲。"
        ],
        "title": "思贤堂萧君筑室江上馆李先之先之既没李伯纪其堂曰思贤云二首  其一",
        "id": "d64af5de-0ae0-4d48-bade-318534952528"
    },
    {
        "author": "孙觌",
        "paragraphs": [
            "相国开藩日，抠衣放鹢时。",
            "碧油来弭节，彩笔坐题诗。",
            "有客皆如此，知君更不疑。",
            "相逢一笑喜，空恨十年迟。"
        ],
        "title": "思贤堂萧君筑室江上馆李先之先之既没李伯纪其堂曰思贤云二首  其二",
        "id": "4289e5b8-f1a9-468b-a816-fe6c6e31a34e"
    },
    {
        "author": "孙觌",
        "paragraphs": [
            "野寺知名久，归鞍试一寻。",
            "乱山迎晚眺，万木拱春临。",
            "逸想超神界，安禅见佛心。",
            "时参鼻端白，趺坐息深深。"
        ],
        "title": "宿善法寺二首  其一",
        "id": "dcebd1bd-3d00-4364-9429-a90341345fb9"
    },
    {
        "author": "孙觌",
        "paragraphs": [
            "雪涨春光动，云归暮坞深。",
            "岩栖尘不到，禅貌老难侵。",
            "野虎风生啸，哀猿月伴吟。",
            "荒鸡号五点，说尽落星心。"
        ],
        "title": "宿善法寺二首  其二",
        "id": "54d56db5-4868-4715-9435-d748be36a2b9"
    },
    {
        "author": "孙觌",
        "paragraphs": [
            "水绕禅窗浄，香凝古殿深。",
            "读书不求解，酬古聊自斟。",
            "塔铃已无语，匣琴犹有心。",
            "独谣西阁夜，风满快哉襟。"
        ],
        "title": "再赋二首  其一",
        "id": "e4ea1815-64f7-4e28-989d-883a9599f8ec"
    },
    {
        "author": "孙觌",
        "paragraphs": [
            "爱竹门可款，命车壑初寻。",
            "乌啼春院静，人语夜堂深。",
            "鼠迹留僧钵，蜗涎换佛金。",
            "邻翁笑相命，春酌夜沈沈。"
        ],
        "title": "再赋二首  其二",
        "id": "2ec96cef-f544-405d-bea4-22c5d0f8e0f7"
    },
    {
        "author": "孙觌",
        "paragraphs": [
            "江行萧家峡，路入天长寺。",
            "眈眈千步廊，植杖聊一愒。",
            "山对逐客愁，花溅寒食泪。",
            "提壶苦劝人，何物关汝事。"
        ],
        "title": "天长寺",
        "id": "07a6fad7-0696-4216-b3ed-71fb6f5f7f42"
    },
    {
        "author": "孙觌",
        "paragraphs": [
            "梦断行云去，诗成急雨催。",
            "霏霏嘘谷满，闪闪映空来。",
            "出岫非无意，为霖信有材。",
            "故园小桃李，昨夜一时开。"
        ],
        "title": "次韵王子钦雨中",
        "id": "5833b34c-5366-4339-b9d6-fbc5cb810fb3"
    },
    {
        "author": "孙觌",
        "paragraphs": [
            "鼻祖有殊相，耳孙信多贤。",
            "阅世已黄壤，传家尚青毡。",
            "妙语今作者，生气犹凛然。",
            "便须勒苍珉，揭此宰树边。"
        ],
        "title": "袭明登仕出示尊公家传留读数过抚卷太息赋小诗归之",
        "id": "a3d61bdf-4611-40c2-a1aa-b639058fcf05"
    },
    {
        "author": "孙觌",
        "paragraphs": [
            "岩姿露天巧，地胜延隙光。",
            "鲸怒四海鬬，蜗跧一身藏。",
            "逃空真乐见，憩寂幽梦长。",
            "灯暗不复续，卧看月侵床。"
        ],
        "title": "再过天长寺二首  其一",
        "id": "67e4da7b-089b-4d7c-ad92-a211e373d48e"
    },
    {
        "author": "孙觌",
        "paragraphs": [
            "山立起平案，松偃卧枕冈。",
            "尚怜桃靥小，已见麦头昂。",
            "检事关兵气，逃禅入醉乡。",
            "平生江海兴，一棹付慈航。"
        ],
        "title": "再过天长寺二首  其二",
        "id": "3a8695d4-a051-4c6e-a072-0d6b3b3ef6c8"
    },
    {
        "author": "孙觌",
        "paragraphs": [
            "杯行到手莫留残，忍听金钟吼夜阑。",
            "红雨乱飘花帽动，碧云吹断玉笙寒。",
            "破除孤闷千痾散，邂逅良图一笑欢。",
            "老去便须勤秉烛，对花浑似雾中看。"
        ],
        "title": "利见置酒燕超轩袭明赋诗次韵二首  其一",
        "id": "227381f5-a569-4012-9335-75c00f57166e"
    },
    {
        "author": "孙觌",
        "paragraphs": [
            "芋火鹑衣对懒残，铜瓶泣雨又更阑。",
            "枕流洗耳真堪笑，映雪看书且耐寒。",
            "共惜分襟能几日，直须把酒罄交欢。",
            "风流喜见佳公子，未信穷途白眼看。"
        ],
        "title": "利见置酒燕超轩袭明赋诗次韵二首  其二",
        "id": "ee82e16f-640e-4823-97ec-e5c3282a864d"
    },
    {
        "author": "孙觌",
        "paragraphs": [
            "老牯挽犁泥没膝，剡剡青秧针水出。",
            "大麦登场小麦黄，桑柘叶大蚕满筐。",
            "猿鸟初呼聚俦侣，缫丝百箔闻好语。",
            "此时物色不可孤，劝君沽酒提壶卢。"
        ],
        "title": "分宜道中",
        "id": "df753d0b-61b1-4354-9222-24bac73e7b61"
    },
    {
        "author": "孙觌",
        "paragraphs": [
            "宜春客舍无一席，古观独眠不能夕。",
            "破屋飕飕人雨立，空林啧啧蛩夜绩。",
            "青袍白马郡督邮，晨门过我鸣前驺。",
            "不求五斗彭泽米，且卧百尺陈登楼。"
        ],
        "title": "宿袁州城外祥符观越日徙纠廨舍",
        "id": "e68c7381-f308-4773-a9b4-1985957dedf7"
    },
    {
        "author": "孙觌",
        "paragraphs": [
            "云梦青邱蟠楚薮，萍实江边大如斗。",
            "故垒摧颓百战余，旧事传流千载後。",
            "青崖半裂苍兕吼，空陂突过黄狐走。",
            "山深日落少人行，寂寥鸣蜩嘒高柳。",
            "江湖一梦三年久，慰我漂零一杯酒。",
            "羣盗须降汉赤眉，故侯办作秦黔首。"
        ],
        "title": "萍乡县",
        "id": "9041ec03-da66-4ef8-b3b2-99fa7d7d1764"
    },
    {
        "author": "孙觌",
        "paragraphs": [
            "主人避地卧荒村，道傍故宅今仍存。",
            "乌鸟呼风白日静，藤萝挂月苍烟昏。",
            "壁立削铁千步垣，客子不敢窥其门。",
            "一时胜事那能说，撞钟击鼓行金尊。"
        ],
        "title": "安仁县有大第一区官兵纵暴主人谷氏避不敢居三年矣县尹常馆过客于第中赋主人避地二首  其一",
        "id": "04e18528-963b-45df-b12f-c81f98b708d2"
    },
    {
        "author": "孙觌",
        "paragraphs": [
            "华榱翠桷刻蛟螭，蒿艾不翦与户齐。",
            "野鼠羣行昼蹑壁，山鬼一脚夜撼扉。",
            "胡骑扫迹今已非，官兵纵暴来无时。",
            "千炷眈眈四壁立，主人避地何时归。"
        ],
        "title": "安仁县有大第一区官兵纵暴主人谷氏避不敢居三年矣县尹常馆过客于第中赋主人避地二首  其二",
        "id": "b652a431-fdb4-48f1-bcf3-61df822c9df5"
    },
    {
        "author": "孙觌",
        "paragraphs": [
            "喷雪怒相搏，投虹贯其中。",
            "张颐吓北客，拍手笑南公。",
            "固自轻一死，终然斗两雄。",
            "踟蹰倚山阁，得失谩鸡虫。"
        ],
        "title": "衡州灵泉寺观竞渡二首  其一",
        "id": "611f3b14-3553-4b84-919d-73d47cbc8c1f"
    },
    {
        "author": "孙觌",
        "paragraphs": [
            "健捷两首虺，爬沙百足蚿。",
            "击水羣鲸动，追风一鸟翩。",
            "壮心殊未已，怒臂欲无前。",
            "亦有旁观者，跟跗奋两肩。"
        ],
        "title": "衡州灵泉寺观竞渡二首  其二",
        "id": "91b15bcb-b51a-47bc-8c8d-b7896657b12f"
    },
    {
        "author": "孙觌",
        "paragraphs": [
            "落日投林去，低云贴水飞。",
            "江翻半嶂倒，帆健一风肥。",
            "酒重倾蛮榼，歌清绕妓衣。",
            "城南多胜事，何必阆中稀。"
        ],
        "title": "即事",
        "id": "0527170f-a296-45bf-bb81-a85f2ffff011"
    },
    {
        "author": "孙觌",
        "paragraphs": [
            "三年践蛇虺，一命抵豺虎。",
            "悠悠故园心，万里崖峤阻。",
            "祝融方司南，巨岳镇全楚。",
            "沧波喷石壁，白日洒飞雨。",
            "寥寥苍梧帝，髯断泣二女。",
            "斓斑竹上泪，溅血今如许。",
            "沈文吊湘累，鱼葬得死所。",
            "寂寞千载魂，故物但角黍。",
            "吾生将安归，随此瘴江浦。",
            "逐臣正南游，倦鸟已北翥。",
            "放身秋崖上，万壑赴一睹。",
            "干戈浩茫茫，安得两翅羽。"
        ],
        "title": "回雁峰",
        "id": "a0d569e9-a327-451c-9a30-1722a1d3a335"
    },
    {
        "author": "孙觌",
        "paragraphs": [
            "羣休眩鹿马，独觉辨渑淄。",
            "虫鸟岂知道，断尾畏为牺。",
            "草木讵有灵，卫足不如葵。",
            "智嚢樗里子，痴绝顾恺之。",
            "成坏系所遭，何必陋昨非。",
            "仪曹天下士，失身蹈危机。",
            "一斥卧江海，南冠系湘累。",
            "不思蛇起陆，便作鸟择栖。",
            "匿智以为愚，更欲名其溪。",
            "溪山清可厉，溪上碧相围。",
            "石底行翠虬，烟中抹修眉。",
            "一朝纩息定，白日断履綦。",
            "丛祠翳篁竹，秋风生网丝。",
            "凛凛望千载，避世真吾师。",
            "故物不可寻，山川尚华滋。",
            "永怀西州动，兴言北山移。",
            "欣然解其会，了了不复疑。",
            "独醒亦何事，誓将餔糟醨。",
            "举酒酹一觞，宛宛度两旗。",
            "蕉黄配丹荔，歌此迎神诗。"
        ],
        "title": "愚溪",
        "id": "721601ce-d79a-4225-8941-fb4301ca208b"
    },
    {
        "author": "孙觌",
        "paragraphs": [
            "日上千峰乱，风涵万壑秋。",
            "两崖折天罅，一水涨岩幽。",
            "绝岸飞桥过，寻源秉炬游。",
            "倚空翘翠葆，漱石走苍虬。",
            "老树搀天立，奔云接地流。",
            "壮怀开浩荡，病骨耸飕飗。",
            "皓首殊方去，清尊尽日留。",
            "无人与说似，胜事满南州。"
        ],
        "title": "礲岩",
        "id": "182cb1c8-71c9-44fd-8e61-9c938f062d8c"
    },
    {
        "author": "孙觌",
        "paragraphs": [
            "千松夹道直，一水抱村流。",
            "清绝小丛林，绕舍竹修修。",
            "老僧惯见客，坏衲雪满头。",
            "野果折奇苞，畦蔬翦新柔。",
            "漂零五管去，邂逅一笑留。",
            "诗成写君壁，纪此梦中游。"
        ],
        "title": "礲岩寺",
        "id": "0632b16f-d05f-4058-8a11-356afb3e3a0a"
    },
    {
        "author": "孙觌",
        "paragraphs": [
            "窗户遥开紫翠间，小桥独立听潺潺。",
            "意谐独有清风共，兴尽聊随落照还。",
            "但见虚童蒙白帢，且无泷吏发骍颜。",
            "风花雨叶元无定，何必区区恋故山。"
        ],
        "title": "灵泉寺",
        "id": "e0e9ce4b-72a4-4cf4-a550-1478e935d82c"
    },
    {
        "author": "孙觌",
        "paragraphs": [
            "过岭逢人问象州，瘴烟如海蹴天浮。",
            "三闾逐客何将到，八桂宜人且少休。"
        ],
        "title": "次桂州二首  其一",
        "id": "ceb013d5-cf79-48b0-a5a8-fde4b31989b6"
    },
    {
        "author": "孙觌",
        "paragraphs": [
            "江上烟云翠作堆，倚天青壁雁飞回。",
            "神州一望三千里，不是南迁肯独来。"
        ],
        "title": "次桂州二首  其二",
        "id": "ee54b763-fc11-4f0c-a9c9-64e7aa3883c1"
    },
    {
        "author": "孙觌",
        "paragraphs": [
            "橘中隐商颜，桑下荫羽葆。",
            "古人日已远，贵迹今未扫。",
            "英英八桂堂，屹立表众草。",
            "名随五柳传，寿待三松倒。",
            "南堂驻金莭，伏剑收蛮獠。",
            "駪駪立万马，猎猎卷千纛。",
            "元戎领客来，小摘羞涧藻。",
            "醉缬乱繁花，移来插晴昊。"
        ],
        "title": "桂林山水奇丽妙绝天下柳子厚记訾家洲亭粗见其略余以六月六日度桂林岭欲更仆诣象属暑甚遂少留日从诸公于岩穴之下穹林巨壑近接阛阍之中远不过城闉之趾居高望远夸雄斗丽殆不可状择其尤者以十诗记之名之曰桂林十咏 八桂堂",
        "id": "e4d7df0a-88cc-4990-b2e9-4d4af5ecb992"
    },
    {
        "author": "孙觌",
        "paragraphs": [
            "十载污修门，簪槖侍帝垣。",
            "五云深莫窥，众星拱以繁。",
            "一坐牍背书，身落海上村。",
            "山川发余想，钟鼓眩昔闻。",
            "星图焕斗极，两两错地文。",
            "今日复何日，乘槎造天阍。",
            "日月起可挟，参井立能扪。",
            "谁当揭其柄，为我酌瀛尊。"
        ],
        "title": "桂林山水奇丽妙绝天下柳子厚记訾家洲亭粗见其略余以六月六日度桂林岭欲更仆诣象属暑甚遂少留日从诸公于岩穴之下穹林巨壑近接阛阍之中远不过城闉之趾居高望远夸雄斗丽殆不可状择其尤者以十诗记之名之曰桂林十咏 七星岩",
        "id": "edf9af10-e0c9-40cf-9e96-2d71923feac9"
    },
    {
        "author": "孙觌",
        "paragraphs": [
            "飞仙巢三山，弱水环四溟。",
            "谁知黄茅岭，自有白玉京。",
            "独曳一枝筇，梯空上青冥。",
            "蟾飞堕八桂，石陨化七星。",
            "幽幽炬火然，异状不可名。",
            "垂天紫云盖，插地翠羽屏。",
            "已无俗士驾，上有迁客经。",
            "敢言居夷陋，妙绝冠平生。"
        ],
        "title": "桂林山水奇丽妙绝天下柳子厚记訾家洲亭粗见其略余以六月六日度桂林岭欲更仆诣象属暑甚遂少留日从诸公于岩穴之下穹林巨壑近接阛阍之中远不过城闉之趾居高望远夸雄斗丽殆不可状择其尤者以十诗记之名之曰桂林十咏 栖霞洞",
        "id": "b0fda03d-31e0-4b97-8e23-c90d909db2af"
    },
    {
        "author": "孙觌",
        "paragraphs": [
            "万树张大伞，千嶂卧独龙。",
            "彤云竟天起，火坠九日红。",
            "投老落蛮峤，暍死愁吴侬。",
            "风流贵公子，一笑林下逢。",
            "苍崖折天罅，中有万里风。",
            "习习驾两腋，飘飘落琼宫。",
            "草木啸竽籁，涧谷酣笙镛。",
            "披我快哉襟，谁能辨雌雄。"
        ],
        "title": "桂林山水奇丽妙绝天下柳子厚记訾家洲亭粗见其略余以六月六日度桂林岭欲更仆诣象属暑甚遂少留日从诸公于岩穴之下穹林巨壑近接阛阍之中远不过城闉之趾居高望远夸雄斗丽殆不可状择其尤者以十诗记之名之曰桂林十咏 来风亭风洞在七星岩之下曾公岩之右大暑时有风出穴中泠然如冰雪被体不可久留旧有亭摧坏始撤而新之赵漕少隐置酒落其成名曰来风云",
        "id": "780b0119-994d-4411-b696-56a81bfea4af"
    },
    {
        "author": "孙觌",
        "paragraphs": [
            "跳波触石喧，古木抱崖拥。",
            "老蛟压泥蟠，一笑作潭洞。",
            "孤峰起崷崒，哀壑浩呼汹。",
            "腥风噤蛙淫，冻雨落毛氄。",
            "凛凛白昼寒，瘴髪立尽耸。",
            "旱气曛日黄，缩爪但阴拱。",
            "悠然四大海，敛此一毛孔。",
            "安得化为霖，蕙叶有光宠。"
        ],
        "title": "桂林山水奇丽妙绝天下柳子厚记訾家洲亭粗见其略余以六月六日度桂林岭欲更仆诣象属暑甚遂少留日从诸公于岩穴之下穹林巨壑近接阛阍之中远不过城闉之趾居高望远夸雄斗丽殆不可状择其尤者以十诗记之名之曰桂林十咏 龙隐岩",
        "id": "4d88158f-ac0f-48df-8197-a69fd5e25b87"
    },
    {
        "author": "孙觌",
        "paragraphs": [
            "羣峰依天立，万马屹不动。",
            "风欹紫玉珂，雨暗青丝鞚。",
            "相君千里目，渺渺孤鸿送。",
            "披云觑天巧，凿翠出岩洞。",
            "中空贯长虹，侧立剖大瓮。",
            "宛宛卧石梁，欲起时地控。",
            "玉棺已上天，甘棠有遗诵。",
            "独余涧底泉，时与幽人共。"
        ],
        "title": "桂林山水奇丽妙绝天下柳子厚记訾家洲亭粗见其略余以六月六日度桂林岭欲更仆诣象属暑甚遂少留日从诸公于岩穴之下穹林巨壑近接阛阍之中远不过城闉之趾居高望远夸雄斗丽殆不可状择其尤者以十诗记之名之曰桂林十咏 曾公岩曾子宣丞相元丰中守桂林游七星山始见此洞芟薙草莽平坦方广可容数百人悉布砖甓之入洞十余步有涧水横其前不可涉公梁石为桥以便游者号曾公岩",
        "id": "173273b0-6382-46f1-9b5b-aad227bde3d0"
    },
    {
        "author": "孙觌",
        "paragraphs": [
            "顽石解首肯，老松闻肘回。",
            "野鸟集隅坐，听法时一来。",
            "山僧古佛徒，一龛寄岩隈。",
            "哀此堕卵状，点砾妙夺胎。",
            "休去复歇去，呱呱见啼孩。",
            "独此腹胁余，斑斑尚毰毸。",
            "精通日月贯，义动金石开。",
            "异事垂千年，仆碑卧苍苔。"
        ],
        "title": "雉山岩昔有僧结庵此山中诵法华经野雉日一集听之至终卷乃去率以为常忽数日不至山下有妇人产子腰胁间余雉毛数寸寺有石纪其事",
        "id": "66398f01-4b7c-4489-b5b2-8df8fca4e7b3"
    },
    {
        "author": "孙觌",
        "paragraphs": [
            "一念去来想，万象起灭境。",
            "方寸有所营，可与天地永。",
            "五季日寻戈，四海环沸鼎。",
            "炎方一旅平，烽冷夜彻警。",
            "梯空出高营，飞阁冠五岭。",
            "照耀人天上，变灭弹指顷。",
            "故物二百年，虎死尚炳炳。",
            "小立梯层阑，乌鸟聚落景。"
        ],
        "title": "雉山岩昔有僧结庵此山中诵法华经野雉日一集听之至终卷乃去率以为常忽数日不至山下有妇人产子腰胁间余雉毛数寸寺有石纪其事 永宁寺佛阁五代末马氏据有荆广时其子賨所营也阅二百年壮丽如故有画像存焉状貌魁梧称其阁云",
        "id": "48e94835-fa19-4f53-8b16-f439ed934964"
    },
    {
        "author": "孙觌",
        "paragraphs": [
            "庞区翳榛莽，地瘴藏百怪。",
            "西山何轩轩，拔脚风尘外。",
            "中萦一线蟠，侧立两壁对。",
            "旁连九疑高，远控三湘大。",
            "孤亭坐林杪，俯见飞鸟背。",
            "号弓泣二女，御魅窜四罪。",
            "谁去窘拘囚，故自脱天械。",
            "飘飘思凌云，万里风雨会。"
        ],
        "title": "雉山岩昔有僧结庵此山中诵法华经野雉日一集听之至终卷乃去率以为常忽数日不至山下有妇人产子腰胁间余雉毛数寸寺有石纪其事 西山超然亭",
        "id": "2ac4ae7e-227e-4bd4-8c79-268a276d155d"
    },
    {
        "author": "孙觌",
        "paragraphs": [
            "山色洗眼青，遥见紫翠重。",
            "江光照肌白，靧作冰雪容。",
            "问谁三间茅，散我九节筇。",
            "江声过席上，山影落杯中。",
            "主人乐忘归，卧听鼓角雄。",
            "检点屐齿痕，斓斑尚苔封。",
            "寂寂春萝月，萧萧秋桂风。",
            "何日赋归来，庭柯抚孤松。"
        ],
        "title": "雉山岩昔有僧结庵此山中诵法华经野雉日一集听之至终卷乃去率以为常忽数日不至山下有妇人产子腰胁间余雉毛数寸寺有石纪其事 虞氏隐居雷守虞沇避地桂林结茅江上万山环立二水交流游客过其下皆有忘归与卜邻之意",
        "id": "6186b482-63b3-4950-b7f0-26b51de5c6e5"
    },
    {
        "author": "孙觌",
        "paragraphs": [
            "团圞千嶂抱，窈窕一屏开。",
            "翠黛愁将敛，乌云睡作堆。",
            "倚松真漫尔，藉草亦悠哉。",
            "更有阳台雨，朝朝暮暮来。"
        ],
        "title": "翠屏洞二首  其一",
        "id": "52f1f82e-500c-492b-85b6-da39c831a284"
    },
    {
        "author": "孙觌",
        "paragraphs": [
            "千仞欝嵯峨，纤纤翠错磨。",
            "雾鬟篸碧玉，风幔卷青罗。",
            "鹊喜窥人语，莺娇倚树歌。",
            "江花红湿处，彷像袜凌波。"
        ],
        "title": "翠屏洞二首  其二",
        "id": "78ee5ae5-9401-4806-9307-545094ac80d7"
    },
    {
        "author": "孙觌",
        "paragraphs": [
            "烟云吐长崖，风雨暗古县。",
            "竹舆赪两肩，弛担息微倦。",
            "茗饮初一尝，老父有芹献。",
            "幽姿绝媚妩，着齿得瞑眩。",
            "昏昏嗜睡翁，唤起风洒面。",
            "亦有不平心，尽从毛孔散。"
        ],
        "title": "饮修仁茶",
        "id": "fc9bd71f-1d63-4ed3-bdac-7cb6f5e265f3"
    },
    {
        "author": "孙觌",
        "paragraphs": [
            "古路三叉口，青裙两髻丫。",
            "更无陶令菊，空想卫公花。",
            "破屋堆黄叶，清江缭白沙。",
            "殷勤邀一醉，蜑酒压梨楂。"
        ],
        "title": "九日次献花铺",
        "id": "770f2f57-4c63-4985-bacf-62c7602fddc3"
    },
    {
        "author": "孙觌",
        "paragraphs": [
            "须贾之罪发可数，张仪之辨舌空存。",
            "以身藏怨今如此，不死投荒感上恩。",
            "殊俗若为投缓急，故交何处问寒温。",
            "多情鸟鹊真幽伴，莫遣张罗翟尉门。"
        ],
        "title": "入象州界",
        "id": "bba63aa7-a1e9-47a3-b9bf-61c060ffc898"
    },
    {
        "author": "孙觌",
        "paragraphs": [
            "万里南来亦偶然，一杯相属岂非天。",
            "直从尺五城南社，行尽潮南阳路八千。",
            "三夜故人应入梦，五浆客舍有谁先。",
            "使君遥簇花间马，欲伴愁人到酒边。"
        ],
        "title": "到象州寓行衙太守陈容德携酒见过二首  其一",
        "id": "17e8fedc-f0d9-49ff-9f2f-21d9c2071172"
    },
    {
        "author": "孙觌",
        "paragraphs": [
            "饤坐黄甘噀手香，堆盘丹荔照人光。",
            "莫辞蜑酒一尊赤，会压瘴茅千里黄。",
            "未省谗言遭薏苡，直将空腹傲槟榔。",
            "酒醒梦觉知何处，树影参差月满廊。"
        ],
        "title": "到象州寓行衙太守陈容德携酒见过二首  其二",
        "id": "443ec8c9-1cd6-4ba4-ae3f-35d4e31cf372"
    },
    {
        "author": "孙觌",
        "paragraphs": [
            "千丈云根荫此邦，沈沈寒影卧秋江。",
            "潭空映日苍虬动，烟暖翘沙白鹭双。",
            "梦觉滩声喧客枕，吟余竹色满僧窗。",
            "诗成绝叫层楼上，听我洪钟万石撞。"
        ],
        "title": "南山寺二首  其一",
        "id": "0314f692-e723-484c-8c69-b75fb18e1b2e"
    },
    {
        "author": "孙觌",
        "paragraphs": [
            "安心是药本非禅，遇胜欣随意所便。",
            "嚼蕊拈花身老矣，穿云涉水思茫然。",
            "行逢酒伴操觚去，倦憩僧窗借榻眠。",
            "寄语桃源问津者，人中今是地行仙。"
        ],
        "title": "南山寺二首  其二",
        "id": "8bca1796-840b-434c-86da-5502e846b345"
    },
    {
        "author": "孙觌",
        "paragraphs": [
            "鸡号更五点，众星尚煌煌。",
            "残烛半吞吐，宿酒疑在亡。",
            "碧井阴修梧，林疏月汪汪。",
            "峤南瘴疠地，饮此冰玉光。",
            "晨瓶出雪乳，一漱病齿凉。",
            "众汲欲尽及，匏尊得细尝。"
        ],
        "title": "象州行衙井泉甘冷太守而下皆饮此井",
        "id": "707963ac-79ba-4bb3-83cf-12c50ff46955"
    },
    {
        "author": "孙觌",
        "paragraphs": [
            "治国如烹鲜，驭民如牧羊。",
            "薫狐芦自焚，投鼠器必伤。",
            "曹侯百世师，狱市寄全齐。",
            "天下本无事，庸人勿扰之。",
            "危机蹈潜弩，恶吏冠虓虎。",
            "飞走岂不高，摇足堕网罟。",
            "使君古太邱，妙割无全牛。",
            "班春千骑晓，长啸万壑秋。",
            "棠阴日转午，风檐翠交舞。",
            "问道舍盖公，诵诗选何武。",
            "渭水占熊罴，万里笞羌夷。",
            "试磨南山石，更草中兴碑。"
        ],
        "title": "题象守坐啸堂",
        "id": "1ea11097-8248-48bc-a334-009e6275122b"
    },
    {
        "author": "孙觌",
        "paragraphs": [
            "三年客殊方，荣悴不堪说。",
            "迢迢家万里，奄奄命一发。",
            "使君古丈夫，兴哀在缧绁。",
            "平生风马牛，旧职比鹣蹷。",
            "欣然一笑粲，彼此百忧结。",
            "皇恩下天扉，泪泣孤臣血。",
            "行厨洗玉盘，载酒助欢悦。",
            "庖珍问五鲭，饼字炊十裂。",
            "徙突今未黔，班草永一诀。",
            "何须更秉烛，端是梦中别。"
        ],
        "title": "别象州陈守容德",
        "id": "b0f737f9-f406-4251-984d-7479bb7b0ba0"
    },
    {
        "author": "孙觌",
        "paragraphs": [
            "蛮村避谤三年过，野寺寻僧半日闲。",
            "小槛吹香花漠漠，断崖漱碧水潺潺。",
            "桄榔叶底秋声满，柏子烟中午梦还。",
            "便拟买舟随钓叟，一蓑烟雨系沧湾。"
        ],
        "title": "雉山寺青罗阁",
        "id": "3d27df3e-06d9-421b-86c9-0f4478e30d11"
    },
    {
        "author": "孙觌",
        "paragraphs": [
            "小筑三间足，雄包万象并。",
            "遥波通极浦，落日抱孤城。",
            "小语千岩应，长歌百蛰惊。",
            "坐看衣屦上，漠漠晚云生。"
        ],
        "title": "蒙亭二首  其一",
        "id": "72f2a805-cd58-41f8-897e-aecbb28ac4a5"
    },
    {
        "author": "孙觌",
        "paragraphs": [
            "落拓诗酒伴，疏慵粥饭僧。",
            "荡胸闲远抱，拄颊见高棱。",
            "鸟倦犹闻语，蛟寒正可罾。",
            "一区如可卜，吾不愧陈登。"
        ],
        "title": "蒙亭二首  其二",
        "id": "2a802be3-e938-4549-b5c1-32e10c901f10"
    },
    {
        "author": "孙觌",
        "paragraphs": [
            "丘壑心犹在，筋骸老可憎。",
            "倚筇欣小愒，躧履看先登。",
            "神马何须驾，尻舆本自兴。",
            "九关通一路，欲蹑岭云升。"
        ],
        "title": "七星观",
        "id": "b7a3c41a-a4f9-4b9d-bdc1-5c1f6939ec11"
    },
    {
        "author": "孙觌",
        "paragraphs": [
            "行尽海北天，笑指湘南路。",
            "使君载酒醪，拥节东城驻。",
            "前驱千纛直，纵猎万人呼。",
            "尘流翳白日，十里映黄雾。",
            "何人揖迎我，一苇横江渡。",
            "渺渺倦鸦翻，相随归薄暮。"
        ],
        "title": "发桂林刘帅立道同诸司出饯于甘棠渡口二首  其一",
        "id": "2b115307-17e5-43ba-a18a-d08bb66e3660"
    },
    {
        "author": "孙觌",
        "paragraphs": [
            "汹汹万号窍，飓风吹海浑。",
            "冥冥蔽一天，瘴云埋日昏。",
            "南荒底日所，黄苇三家村。",
            "谁云花解笑，但有鸟能言。",
            "缪恩解南冠，归路首北辕。",
            "酒行可以起，稚子候柴门。"
        ],
        "title": "发桂林刘帅立道同诸司出饯于甘棠渡口二首  其二",
        "id": "3f96fabb-ad2c-4d0d-a001-4dedbadb516c"
    },
    {
        "author": "孙觌",
        "paragraphs": [
            "三湘陌上逐臣归，万石亭中送客时。",
            "拄杖披榛行莽苍，汲泉磨藓看魁奇。",
            "天倾五色遗娲补，谷变千年出岘碑。",
            "何似溪边小桃李，向人膏面出风姿。"
        ],
        "title": "北归过永永守赵君宰置酒万石亭",
        "id": "4c81c3d2-e10b-41cc-aee0-8e59ef6e3ccb"
    },
    {
        "author": "孙觌",
        "paragraphs": [
            "濯濯漱壑泉，岩岩依天石。",
            "扶藜上秋空，一缕挂绝壁。",
            "胡为乘此险，登临风雨夕。",
            "千金戒垂堂，尊驭且莫叱。"
        ],
        "title": "皇妃岭",
        "id": "697c5b01-2362-401c-9a29-968087c6e517"
    },
    {
        "author": "孙觌",
        "paragraphs": [
            "万锸风雨集，三令霜雪严。",
            "适发半闾左，雅舂亦髠钳。",
            "大事难虑始，掇龟宁复占。",
            "君看执扑者，端是邑中黔。"
        ],
        "title": "过衡州馆于郡斋时太守裴梦贶督役于城上",
        "id": "e9b39829-c338-4c48-9c19-37318eb5a7b2"
    },
    {
        "author": "孙觌",
        "paragraphs": [
            "闻说宜春好，层台试一登。",
            "陇泉悲瑟瑟，松雪见层层。",
            "孤绝烟中寺，微茫树下僧。",
            "诗工传写妙，不数画师能。"
        ],
        "title": "宜春台呈太守陈次明",
        "id": "16295e47-e854-4ecc-a49c-753720689cd7"
    },
    {
        "author": "孙觌",
        "paragraphs": [
            "二江戎马後，宜春独称雄。",
            "重垣抱金柅，巨堑疏玉虹。",
            "使君师齐相，佳处在酒中。",
            "百觚倒春醸，洗尽疮痍空。",
            "西斋置一榻，时有客子从。",
            "我来属无事，新脱楚市舂。",
            "伴值呼浩然，惊座得孟公。",
            "欹眠看衙集，鼍鼓鸣逢逢。"
        ],
        "title": "西斋",
        "id": "b30bacb7-5f29-4386-ba0a-172dbc845a52"
    },
    {
        "author": "孙觌",
        "paragraphs": [
            "不羡鹏飞运，聊随雁北还。",
            "扪天上何岭，犯雪过曹山。",
            "偶到万里去，重来一梦间。",
            "观河见如旧，双鬓自斓斑。"
        ],
        "title": "再过曹山示如老",
        "id": "f094e4cb-fde5-464c-9cfb-dc62427b654c"
    },
    {
        "author": "孙觌",
        "paragraphs": [
            "一邱黄壤卧龙泉，光气轮囷夜斗边。",
            "长吏青毡无旧物，拾遗华屋有修椽。",
            "鳯麟毛骨皆如此，水石风流尚宛然。",
            "亭下不生闲草木，箨龙无数欲参天。"
        ],
        "title": "故侍御邹公抱节亭",
        "id": "4b1f2d5d-5175-4bd6-88a3-da09c2163612"
    },
    {
        "author": "孙觌",
        "paragraphs": [
            "首路冰雪严，过家梅柳动。",
            "故人一笑隔，千里劳远梦。",
            "夫君具眼只，阅世妙百中。",
            "嗜好和酸醎，不与俗人共。",
            "我老卧瘴氛，摧挠谗夫众。",
            "败履谁见收，乘槎子宜从。",
            "归袖风中翻，翩若孤云纵。",
            "殷勤三日别，折柳天下送。",
            "那知汉网疏，欲问周鼎重。",
            "江皋两牛鸣，塞垒万弦控。",
            "终当受一廛，竟欲邻二仲。",
            "请师樊迟圃，共抱汉阴瓮。"
        ],
        "title": "邹志新追路至甬桥有买田之约三衢道中作诗寄之",
        "id": "7864f760-79a9-4580-bdfe-216476124903"
    },
    {
        "author": "孙觌",
        "paragraphs": [
            "龙扰已可屠，瓠坚今可攻。",
            "不辞千金费，莫计五石容。",
            "藏器古有待，用大难为工。",
            "平生不龟手，伫此一战封。"
        ],
        "title": "送王循道赴省试四首  其一",
        "id": "a9e34d26-8554-49c3-86ea-6cbefebca40f"
    },
    {
        "author": "孙觌",
        "paragraphs": [
            "千金市骏骨，想像不可逢。",
            "安知辕轭下，磈礧卧肉鬃。",
            "天廐四十万，一洗凡马空。",
            "叶公莫惊走，始信真有龙。"
        ],
        "title": "送王循道赴省试四首  其二",
        "id": "487ad4ad-6287-4fa4-b3ed-90d83f485adb"
    },
    {
        "author": "孙觌",
        "paragraphs": [
            "秦俗自击缶，齐人善吹竽。",
            "宁闻牛角鬬，莫奏鳯将雏。",
            "独唱谁能晓，弥天和欲无。",
            "中郎非俚耳，为斵爨中枯。"
        ],
        "title": "送王循道赴省试四首  其三",
        "id": "97f5fa75-301c-4a66-bb54-5003cf88a07d"
    },
    {
        "author": "孙觌",
        "paragraphs": [
            "殖绰拜勇爵，儒冠堪溺中。",
            "可怜毛锥子，譊譊尚争雄。",
            "夫君口击赋，陈言贱雕虫。",
            "行以立谈间，可折万里冲。"
        ],
        "title": "送王循道赴省试四首  其四",
        "id": "b40812aa-81b4-458e-8f7c-08abca35589a"
    },
    {
        "author": "孙觌",
        "paragraphs": [
            "龟肌鹤瘦老臞仙，坏衲穿空雪满颠。",
            "无数岩花开自落，青山相对独依然。"
        ],
        "title": "过臻阇黎三首  其一",
        "id": "1798957b-da28-4ee3-b36a-039aced4b603"
    },
    {
        "author": "孙觌",
        "paragraphs": [
            "髯龙远舍立疏疏，白甲苍皮十抱余。",
            "当日青青折钗股，如今老结已传车。"
        ],
        "title": "过臻阇黎三首  其二",
        "id": "e18cd994-0c14-476e-960e-0a15603b035d"
    },
    {
        "author": "孙觌",
        "paragraphs": [
            "莫便将心到处安，小窗趺坐两蒲团。",
            "芋魁半熟通红火，鼻涕垂颐对懒残。"
        ],
        "title": "过臻阇黎三首  其三",
        "id": "0f392c63-62fa-4b93-b4ec-2ffc333917df"
    },
    {
        "author": "孙觌",
        "paragraphs": [
            "大师兴趣在江湖，拄杖扶行稳当车。",
            "苦要诗翁谈生活，穿云涉水到西徐。"
        ],
        "title": "送智海上人二首  其一",
        "id": "63f0c329-9b4e-4cbf-a997-10539de6e8c5"
    },
    {
        "author": "孙觌",
        "paragraphs": [
            "折鼎支砖石半欹，拾薪乞米为朝饥。",
            "昏昏一点炊烟里，见我邯郸梦觉时。"
        ],
        "title": "送智海上人二首  其二",
        "id": "ab0d4115-5800-429f-b6b0-69288a8a43f5"
    },
    {
        "author": "孙觌",
        "paragraphs": [
            "松竹骚骚绕舍鸣，沙头一夜连雨明。",
            "冲泥裹饭浇新冢，野哭干霄共一声。"
        ],
        "title": "马迹上冢遇大风雨书僧壁二首  其一",
        "id": "729d2ef6-eadc-4d14-848b-a7ee1eda1cd6"
    },
    {
        "author": "孙觌",
        "paragraphs": [
            "白帢排肩上冢归，饥乌攫肉纸钱飞。",
            "东家已改清明节，一点炊烟上翠微。"
        ],
        "title": "马迹上冢遇大风雨书僧壁二首  其二",
        "id": "3fad9daa-e0b5-48ca-b3ae-63c60b589a05"
    },
    {
        "author": "孙觌",
        "paragraphs": [
            "汉嬖宁闻通饿死，舂黥自说布当刑。",
            "侯王将相元无种，试向人奴觅卫青。"
        ],
        "title": "示相者",
        "id": "3742903d-40c6-4f93-b424-8e6ac7d73c1a"
    },
    {
        "author": "孙觌",
        "paragraphs": [
            "簪盍尽晨夜，裾连讲肆朝。",
            "昂霄初一睹，历块已先超。",
            "竟卧盐辎老，终遗爨鼎焦。",
            "月分千里共，波折两萍漂。",
            "卷地边尘合，弥天刼火烧。",
            "途穷歌兕虎，巢毁赋鹪鹩。",
            "稚子开三径，先生守一瓢。",
            "但空囊似腹，莫折磬如腰。",
            "帻堕樵风过，袍斑钓雪饶。",
            "蜗盘怜角缩，鼠黠看须摇。",
            "凫雁吾何筭，松筠子後凋。",
            "共怜身独在，相视意俱消。",
            "负衅投炎海，全生托圣朝。",
            "那知龟是鳖，已见鹏如雕。",
            "楚玉号三献，尧云焕九霄。",
            "啼乌占夜喜，归马弄风骄。",
            "便杀鸡为黍，休寻鹿覆蕉。",
            "并邻如可卜，半道不须邀。",
            "汲井浇桑本，携鉏莳药苗。",
            "千端身外事，一噱醉中嚣。",
            "蚁泛莲垂叶，鱼烹柳贯条。",
            "往来成二老，随分各逍遥。"
        ],
        "title": "某靖国中与时发同寓郡庠潜心之北窗凡三年而别别後三十五年复相遇于荆溪颐山之下苍颜白髪互相惊叹追数一时同舍生在鬼録者十八九独两翁无恙耳方筑室山中以老焉将与时发杖屦往来如杜子美所谓两老者乃赋诗而以为之先",
        "id": "a8439ec1-860c-4ab7-ae44-126b774c4416"
    },
    {
        "author": "孙觌",
        "paragraphs": [
            "拨雪披云粥面浓，三杯困卧北窗风。",
            "悠然一梦南柯去，千骑靴刀帕首红。"
        ],
        "title": "次韵王次之龙图六绝  其一",
        "id": "fa61e22c-88c7-47a4-bec9-0221da71b09f"
    },
    {
        "author": "孙觌",
        "paragraphs": [
            "蕨芽载土笋牙丛，青子森森褪小红。",
            "与物无情吾老矣，如今休恨五更风。"
        ],
        "title": "次韵王次之龙图六绝  其二",
        "id": "f2edd351-acb2-4d28-b429-d5b2d3599599"
    },
    {
        "author": "孙觌",
        "paragraphs": [
            "青梅着子欲生仁，始见新红触眼新。",
            "李径桃蹊俱扫地，一枝独自古时春。"
        ],
        "title": "次韵王次之龙图六绝  其三",
        "id": "ab951a93-f919-49a9-93f9-4d4e1caf8824"
    },
    {
        "author": "孙觌",
        "paragraphs": [
            "一种奇葩绝众芳，朅来当户见鉏伤。",
            "犹看纫作幽人佩，独步修门擅国香。"
        ],
        "title": "次韵王次之龙图六绝  其四",
        "id": "913e03bc-dc10-4a07-bdb0-d8922ed0ae27"
    },
    {
        "author": "孙觌",
        "paragraphs": [
            "老去伤春只自嗟，追寻陈迹问京华。",
            "更搔短发西南望，病眼昏昏泪渺花。"
        ],
        "title": "次韵王次之龙图六绝  其五",
        "id": "6c264636-9344-48fc-a3e8-a0b0174ee387"
    },
    {
        "author": "孙觌",
        "paragraphs": [
            "柔桑采采树头稀，蚕妇携笼陌上归。",
            "县吏催钱星火急，只将败壁倚空机。"
        ],
        "title": "次韵王次之龙图六绝  其六",
        "id": "73ec63c3-eebc-4643-8e51-0aa3908c0271"
    },
    {
        "author": "孙觌",
        "paragraphs": [
            "锡号延春阁，知名四十年。",
            "向来香一瓣，恭为佛佗禅。",
            "雾沐山藏豹，风餐叶翳蝉。",
            "寥寥千佛後，又见一灯传。"
        ],
        "title": "诗示天宁晤老二首  其一",
        "id": "344f6048-fa96-4a65-ad8d-b72caf5730d5"
    },
    {
        "author": "孙觌",
        "paragraphs": [
            "有地逃铜马，无心待玉鱼。",
            "牛眠今可矣，龙耳欲何如。",
            "荷锸千岩去，连辘十日余。",
            "殷勤古松下，为剖瓮中书。"
        ],
        "title": "诗示天宁晤老二首  其二",
        "id": "c01c9e57-330c-4664-9db9-8b068432bd58"
    },
    {
        "author": "孙觌",
        "paragraphs": [
            "三窟憎狡兔，两端忌首鼠。",
            "含糊有前却，遗患在养虎。",
            "操刀贵能断，坐见皮寝处。",
            "应须下车搏，不待探穴取。",
            "恢恢天漏网，汹汹国破斧。",
            "惊呼咤万口，走避空一府。",
            "长围起伏虚，尺棰下戛敔。",
            "迷行出汉圏，送死入郑圃。",
            "大彘保尻领，童儿聚俦侣。",
            "枯颅归阁束，败鞟实庭旅。",
            "宁堪裹马革，但恐污牛弩。",
            "三患古所害，一死谁贳汝。",
            "绿林啸亡命，首祸自吕母。",
            "师行费千金，城坏堕百堵。",
            "踞鞞体欲消，嚢笏颊谁拄。",
            "要先羣鲸戮，未快一虎去。"
        ],
        "title": "次韵德发驱虎",
        "id": "047dc6c7-b4b7-4bee-ae02-e79c01ae1bd2"
    },
    {
        "author": "孙觌",
        "paragraphs": [
            "系马门前柳，投鞭息吾驾。",
            "青林合扶疏，木杪抗风榭。",
            "沈郎天骨清，众垤立嵩华。",
            "闭阁卧读书，一榻过僧夏。",
            "尤工五字律，句法窥鲍谢。",
            "无穷真炙輠，有味乃食蔗。",
            "我老复何为，齿髪日夜化。",
            "寅缘苇间见，拊髀起一咤。",
            "悬知掷地响，自欲补天罅。",
            "坐令长安楮，顿起千金价。"
        ],
        "title": "读沈德润诗卷",
        "id": "93525b1b-577b-40f3-9fd5-8655e4cfbe30"
    },
    {
        "author": "孙觌",
        "paragraphs": [
            "潜泉不到一周星，膝上郎君得我惊。",
            "大府潭潭真老相，长淮滚滚旧家声。",
            "渥洼随地须千里，穷发垂天伫一鸣。",
            "莫遣画蛇安两足，宫袍赐锦待先成。"
        ],
        "title": "读王季恭诗卷小诗为谢二首  其一",
        "id": "f638bf7b-9a79-4066-b4e1-5abce6737df3"
    },
    {
        "author": "孙觌",
        "paragraphs": [
            "金钟吼彻晓霜清，瓦釡如雷不敢鸣。",
            "欲识呼卢真彦道，试吟石鼎调弥明。",
            "牙籖万轴撑膓满，金检千篇唾手成。",
            "堪笑韩公太多可，浪传侯喜有诗声。"
        ],
        "title": "读王季恭诗卷小诗为谢二首  其二",
        "id": "588ae98a-7c9e-4ed3-be9f-f6f108a7707b"
    },
    {
        "author": "孙觌",
        "paragraphs": [
            "昔年隐君子，共修地下文。",
            "王官竟不返，幸树十里春。",
            "哀哉抱长思，恸哭苍山根。",
            "肠回日万周，系此三尺坟。",
            "伤心閟黄壤，矫首望白云。",
            "云去无处所，泪湿冢前麟。"
        ],
        "title": "寄题钱申仲漆堂隐居四首 望云亭",
        "id": "b8da5f66-75bf-49a8-ae85-0e4b9e01e13c"
    },
    {
        "author": "孙觌",
        "paragraphs": [
            "离离陌上花，春到锦营中。",
            "上冢千骑出，竟天晚旌红。",
            "故园已陈迹，风流余此翁。",
            "渺渺山间曲，披披烟雨丛。",
            "种桃今着花，千岩贮春风。",
            "锦绣裹山谷，遗民悲故宫。"
        ],
        "title": "寄题钱申仲漆堂隐居四首 芳美亭",
        "id": "5f7eb200-3b93-41b3-b2c2-8a74e9e63687"
    },
    {
        "author": "孙觌",
        "paragraphs": [
            "行有叱驭难，坐有垂堂畏。",
            "莫驱九折险，轻用千金贵。",
            "为贫聊尔尔，兴尽我辄逝。",
            "平生慕朱游，肯污薛宣吏。",
            "清晓拄笏坐，西山有佳气。",
            "一笑食蛤蜊，宁复知许事。"
        ],
        "title": "寄题钱申仲漆堂隐居四首 遂初亭",
        "id": "be2ccce7-3697-4647-9842-0f3300260ed3"
    },
    {
        "author": "孙觌",
        "paragraphs": [
            "硗硗锡为骨，瘦脊盘九龙。",
            "中涵千斛乳，连络万窍通。",
            "漆堂枕其股，飘饮乃不供。",
            "诗翁亏天巧，妙契卓锡工。",
            "青林破苍玉，碧井卧白虹。",
            "他年一杯酒，配食桑苎翁。"
        ],
        "title": "寄题钱申仲漆堂隐居四首 通慧亭",
        "id": "91fe9f49-2d62-44bf-92f4-1a0f736396ac"
    },
    {
        "author": "孙觌",
        "paragraphs": [
            "古县水山国，万室蟠其中。",
            "环成千嶂合，并合不泉通。",
            "我公擅一壑，曾云生荡胸。",
            "放神八极外，坐驾两腋风。",
            "峨峨十二环，半出帘幕重。",
            "修眉画新就，一抹翠扫空。",
            "欣对惬平生，似为悦已容。",
            "百金置酒地，窗户浮青红。",
            "高陵拄笏见，采菊篱下逢。",
            "坡陀迳千丈，横绝垂天雄。",
            "日丽莺谷晚，沙喧燕泥融。",
            "悠然命巾车，往往载客从。",
            "大句琢天巧，朱弦奏三终。",
            "溪山久寂寥，高辞擅无穷。",
            "天王驾羣英，长辔系九戎。",
            "安知横山下，一榻似老龙。",
            "功名方鼎来，龟祥兆飞熊。",
            "勒石诵中兴，浯台两穹崇。",
            "西州归谢傅，东海表太公。",
            "千年丁令威，骑鹤还故宫。"
        ],
        "title": "寄题胡茂老枢密横山堂",
        "id": "92e0c895-2afa-4fbc-957a-606b19c9c546"
    },
    {
        "author": "孙觌",
        "paragraphs": [
            "六龙暴鬛海生尘，霖雨方资命世材。",
            "此去谢公须强起，谁令陶令赋归来。",
            "追怀玉笋三年别，指点芗林一笑开。",
            "大舸横江日千里，凭谁倒曳九牛回。"
        ],
        "title": "次韵向伯恭侍郎致政归临江",
        "id": "2899cb24-ad9f-4f11-b58d-ae2e64407464"
    },
    {
        "author": "孙觌",
        "paragraphs": [
            "碧玉旋螺插暮烟，遥看桂子落僧前。",
            "试寻白水田头路，一苇横江浪接天。"
        ],
        "title": "湖州道中四首 望道场山塔 其一",
        "id": "3ec93101-c029-4d25-b14e-afaafe857f43"
    },
    {
        "author": "孙觌",
        "paragraphs": [
            "萧寺知名四十年，身投笼槛到无缘。",
            "行人指点松间路，正在孤云落照边。"
        ],
        "title": "湖州道中四首 望道场山塔 其二",
        "id": "ca3cea71-55bf-45ff-90e5-fb3056feb450"
    },
    {
        "author": "孙觌",
        "paragraphs": [
            "宿雨乍收山气敛，清风欲发曙光寒。",
            "纷纷鸟动行人起，百尺浮图水底看。"
        ],
        "title": "湖州道中四首 早发下若",
        "id": "720aae97-ae6a-490d-a8e0-44af7960da93"
    },
    {
        "author": "孙觌",
        "paragraphs": [
            "千章古木翳山根，谁与山僧共寂寥。",
            "珍重庭松寒不死，苍皮老干雪齐腰。"
        ],
        "title": "湖州道中四首 东山",
        "id": "4df96815-e69b-499e-a99c-9c788ee57325"
    },
    {
        "author": "孙觌",
        "paragraphs": [
            "波间指点见青红，雪脊嶒棱倚半空。",
            "幻出生绡三万幅，游人浑在画图中。"
        ],
        "title": "湖州道中四首 横山堂 其一",
        "id": "b869dcc4-cb55-4bfa-a1ed-561fd229d94a"
    },
    {
        "author": "孙觌",
        "paragraphs": [
            "苍云千亩荫平寛，露叶风枝绕舍寒。",
            "莫遣先生赋归去，且令小吏报平安。"
        ],
        "title": "湖州道中四首 横山堂 其二",
        "id": "50840e21-3043-4752-82c1-7b9489a49015"
    },
    {
        "author": "孙觌",
        "paragraphs": [
            "溜雨苍皮四十围，年来又见子孙枝。",
            "龙钟白首门前客，待看成阴合抱时。"
        ],
        "title": "湖州道中四首 横山堂 其三",
        "id": "0bdf33bc-309f-4187-9ff7-6d4b053678c8"
    },
    {
        "author": "孙觌",
        "paragraphs": [
            "老蚕上薄，倦鸟投林。",
            "牛闲人卧，荠麦交阴。",
            "孤舟纵横，绿涨一寻。",
            "好风徐来，清和满襟。",
            "举杯属影，伴我孤斟。",
            "老矣钟仪，尚操楚音。",
            "高山流水，寓此琴心。",
            "上人问我，何念之深。"
        ],
        "title": "荆溪道中四言送僧",
        "id": "8f72310d-9cdf-42f8-9f25-520d84b98f36"
    },
    {
        "author": "孙觌",
        "paragraphs": [
            "碧瘦峨千叠，清深涨一篙。",
            "红轻花似肉，绿细柳如缲。",
            "句好无强对，神超有独遨。",
            "苇间青箬笠，彷佛见秦逃。"
        ],
        "title": "题谷隐二首  其一",
        "id": "73a34a36-3785-4b3f-9e66-2041346ea72f"
    },
    {
        "author": "孙觌",
        "paragraphs": [
            "露湿芙蓉晚，风酣橘柚秋。",
            "衣巾红影乱，尊俎翠光流。",
            "尘暗迷三马，阳骄喘万牛。",
            "五湖烟雨里，不系有虚舟。"
        ],
        "title": "题谷隐二首  其二",
        "id": "484e3311-ad9b-4086-b899-243929833ff4"
    },
    {
        "author": "孙觌",
        "paragraphs": [
            "青衫触熟并西州，没马黄尘接地流。",
            "庾亮南楼应有待，薛宣东阁可能留。",
            "官闲端为三升恋，兴尽还从五斗休。",
            "绘出金盘堆白雪，秋江一叶认归舟。"
        ],
        "title": "送张牧之赴南昌辟",
        "id": "a78d8b0a-0e43-4290-bdce-08626f86d386"
    },
    {
        "author": "孙觌",
        "paragraphs": [
            "宛宛白虹贯，曾梯出天半。",
            "乘云来帝旁，立侍玉皇案。",
            "银河径千里，水接天漫漫。",
            "一杯属明月，俯见人影乱。",
            "张公江海客，坐啸白鸥伴。",
            "寥寥如清风，一啸亦可唤。",
            "明朝驾戎轩，插羽流白汗。",
            "行矣且勿驱，未怪安石缓。",
            "神光射斗南，绚若金碧烂。",
            "出门问何祥，铜章付雷焕。"
        ],
        "title": "四月十五日牧之赴南昌辟某与季野从周饯于松沛佛舍竟酒步月至垂虹亭久之遂别戏作数句送牧之",
        "id": "7362cf54-1986-4938-ad03-e3415713c005"
    },
    {
        "author": "孙觌",
        "paragraphs": [
            "落日催行客，马上振短策。",
            "触途眉见赤，堕俗眼生白。",
            "安知青林中，有此江上宅。",
            "决眦破天藏，荡胸纳空光。",
            "一奁注寒晶，表里洞八窗。",
            "风水自吐吞，喷云忽满江。",
            "臞翁目如电，坐阅东海变。",
            "酒酣跨赤鲤，谒帝通明殿。",
            "霓裳月中闻，罗袜波上见。",
            "垂老寄渔商，家风在潇湘。",
            "虚舟自不系，倦鸟宁复翔。",
            "一榻如见容，拄杖挂钵嚢。"
        ],
        "title": "臞庵",
        "id": "c08a3518-ed67-4c4c-a984-51b4f670727a"
    },
    {
        "author": "孙觌",
        "paragraphs": [
            "桑枣翳一邱，风雨鸣四壁。",
            "晨门响丁丁，一笑喜折屐。",
            "臞仙诗作瘦，句有径山色。",
            "哀弹发朱弦，妙寄追白石。",
            "虚名子过听，愧卧不能夕。",
            "归袖挽莫留，凌空看飞锡。"
        ],
        "title": "送径山僧",
        "id": "d0632619-b665-4ad2-98c0-8f721bfcc4ab"
    },
    {
        "author": "孙觌",
        "paragraphs": [
            "一别名山十五年，宦情羁思两茫然。",
            "故人半作累累冢，只有苍官立道边。"
        ],
        "title": "过慧山见旧题二首  其一",
        "id": "65113a2f-525a-489f-9f25-27c607275212"
    },
    {
        "author": "孙觌",
        "paragraphs": [
            "髀肉消磨马上鞍，尘沙满眼路漫漫。",
            "不须更障西风扇，为酌崖泉一洗看。"
        ],
        "title": "过慧山见旧题二首  其二",
        "id": "3282a226-0b38-4e45-8640-ad19a77e7785"
    },
    {
        "author": "孙觌",
        "paragraphs": [
            "安眠不蹋鼓蓬蓬，荣路先回鹢退风。",
            "独片角巾东路去，休惊蕙帐北山空。",
            "画图便可追三士，同社谁能作两翁。",
            "待拄一筇随蓟叟，摩挲铜狄霸城东。"
        ],
        "title": "王左司致政还乡二首  其一",
        "id": "f2a54360-fefd-4dcf-a5dc-ccccdee7b5d1"
    },
    {
        "author": "孙觌",
        "paragraphs": [
            "水满沧浪旧钓矶，春风江上片帆归。",
            "繁红不见桃千树，老干空惊柳十围。",
            "万壑烟云供坐啸，一龛香火结真依。",
            "落花细草应堪籍，醉撼长条雪满衣。"
        ],
        "title": "王左司致政还乡二首  其二",
        "id": "768217f5-a277-43fe-8753-0276bb7b42ba"
    },
    {
        "author": "孙觌",
        "paragraphs": [
            "黄帽青鞋两鬓斑，一簔聊寄此身闲。",
            "不因误入桃花去，那得夤缘见帏间。"
        ],
        "title": "过臞庵示王文孺二首  其一",
        "id": "be8e4f31-7d65-45fe-855f-27fa83a85aff"
    },
    {
        "author": "孙觌",
        "paragraphs": [
            "鸡犬无声白日闲，一筇九节过眉班。",
            "会须俎豆三高上，且寄风流二老间。"
        ],
        "title": "过臞庵示王文孺二首  其二",
        "id": "445b3ce6-5188-4f1f-af0e-df713658c947"
    },
    {
        "author": "孙觌",
        "paragraphs": [
            "海禺纳万艘，市区沸百贾。",
            "黄尘翳白日，千骑腾一鼓。",
            "蛟巢十字路，四顾尽旷土。",
            "蜗角两大国，一怒有漂杵。",
            "角名眩多卢，聚讼攻众楚。",
            "昏昏气成雾，濯濯汗浃雨。",
            "朱公误涉世，吏隐寄圭组。",
            "俗缘堕人境，心大接天宇。",
            "搴芳采莲舟，撷秀艺药圃。",
            "山寒石棱紫，树老松鬛古。",
            "风牵碧罗卷，雨压翠纛舞。",
            "宁须鸟催酤，自有花解语。",
            "观鱼乐洋洋，梦蝶飞栩栩。",
            "坐令游侠窟，化作仙佛土。",
            "高卧水国秋，静憩月庭午。",
            "不解壶公龙，天上有官府。"
        ],
        "title": "华亭朱师实中大燕超堂",
        "id": "45ea0587-00c4-435b-9301-8b3aa01bebac"
    },
    {
        "author": "孙觌",
        "paragraphs": [
            "云根瘴滔天，万叠如连环。",
            "峨峨一镜中，绾结十二鬟。",
            "坛殿岁月古，敝石苍苔斑。",
            "毛公已仙去，故物尚人间。",
            "羣胡射汉月，猎火焮百蛮。",
            "安知橘中乐，避世真商山。",
            "英英东阳孙，高情寄人寰。",
            "诛茅择地胜，斩崖破天悭。",
            "开轩叠苍玉，乱峰刻孱颜。",
            "循除绕罗带，浅溜鸣潺湲。",
            "意行云共出，地坐草可班。",
            "兴至亦乘桴，一簔卧沧湾。"
        ],
        "tags": [
            "洞庭湖"
        ],
        "title": "洞庭沈氏园亭",
        "id": "cca67927-b395-4edb-8c23-ef8027a5d4c5"
    },
    {
        "author": "孙觌",
        "paragraphs": [
            "幽绝小蓬壶，参差见画图。",
            "乱青山四出，一碧水平铺。",
            "洲蕊红相照，沙茸细欲无。",
            "莲房骈百子，橘圃聚千奴。",
            "布谷休催种，提壶且劝酤。",
            "楚腰飞燕燕，秦缶和乌乌。",
            "便旋惊回雪，连娟引贯珠。",
            "西风催画鹢，落日咏骊驹。",
            "浩荡川原隔，惊呼岁月徂。",
            "寥寥清夜梦，直拟控抟扶。"
        ],
        "tags": [
            "洞庭湖"
        ],
        "title": "洞庭善庆堂置酒小诗寄之",
        "id": "65126876-4c36-45a9-9fbc-dbe3f7f9da08"
    },
    {
        "author": "孙觌",
        "paragraphs": [
            "昔年曾上德云堂，木奴千树新着霜。",
            "白首重来十载後，六华檐卜薫风香。",
            "湖上青青只如旧，湖波涨渌浓于酒。",
            "堂中老宿尚依然，乌鹊巢肩柳生肘。"
        ],
        "title": "华山德云堂",
        "id": "31335c55-e33f-432d-a51b-2411c0e6c0a9"
    },
    {
        "author": "孙觌",
        "paragraphs": [
            "谁令坚白鸣，自作雪雨争。",
            "莫遣蝇钻楮，便恐鼠污羮。",
            "遵师表众惑，自逐鞭影行。",
            "拊几无一言，大千作雷鸣。"
        ],
        "title": "讲堂",
        "id": "0338cd0e-72d7-46a0-968e-75820b7b56ea"
    },
    {
        "author": "孙觌",
        "paragraphs": [
            "巉巉两崖青，漫漫一奁白。",
            "抵沙射月影，窗户栖珠璧。",
            "定心如止水，逝将老空寂。",
            "手弄一掬寒，面傃千仞碧。",
            "须防童子喜，往往犯瓦砾。"
        ],
        "title": "折玉崖",
        "id": "97b7e340-c0ce-42c0-8ac2-2542a13c3e3f"
    },
    {
        "author": "孙觌",
        "paragraphs": [
            "百感关心老泪潸，一抔埋玉卧空山。",
            "着鞭竟看驹千里，窥管初惊豹一斑。",
            "贫病故侯今白髪，风流公子尚青纶。",
            "不须优孟追谐笑，已见遗珠合浦还。"
        ],
        "title": "兴化朱公大卿没于庚申岁既除丧矣其子彦寔过余于晋陵留十日而别赋二小诗以饯之  其一",
        "id": "ef1e5819-6271-41f3-a8c1-0b1e5f0a7ff4"
    },
    {
        "author": "孙觌",
        "paragraphs": [
            "柴扉忽枉故人车，躧履欢迎一笑初。",
            "梦里覆蕉疑有鹿，食前弹铗叹无鱼。",
            "匆匆注瓦浇村醸，草草供盘折野蔬。",
            "他日死生君一访，上林鸿雁有书无。"
        ],
        "title": "兴化朱公大卿没于庚申岁既除丧矣其子彦寔过余于晋陵留十日而别赋二小诗以饯之  其二",
        "id": "109a9973-0259-4254-b11e-5456f7e92786"
    },
    {
        "author": "孙觌",
        "paragraphs": [
            "满酌黄垆万户春，倒披紫绮八仙人。",
            "句中得妙陶元亮，酒里知名贺季真。",
            "九酝调成花上露，一丸爊出鼎中银。",
            "老来不办追强对，分我余光幸借邻。"
        ],
        "title": "读张彦明饮酒赋诗唱酬次韵归之",
        "id": "2bd530eb-51b1-478e-90f3-70cbcb146b70"
    },
    {
        "author": "孙觌",
        "paragraphs": [
            "晋马已老矣，楚弓今得之。",
            "怀璧万里至，化鹤千岁归。",
            "主人有故巢，鸠居不复栖。",
            "俄惊桑田换，已见城郭非。",
            "偶寻蕉中覆，忽得爨下遗。",
            "平生手所种，老大今十围。",
            "故壁初见蝎，空床尚支龟。",
            "塞翁一笑喜，共赋青毡诗。"
        ],
        "title": "青毡堂",
        "id": "9a84286f-dde7-490a-a1ea-98d3b74343ee"
    },
    {
        "author": "孙觌",
        "paragraphs": [
            "邂逅不暖席，踌蹰空复情。",
            "偶随孤月出，又作片云征。",
            "已振空中锡，聊班地上荆。",
            "他年葛洪井，更欲问三生。"
        ],
        "title": "别云阇黎",
        "id": "5cfa0b41-c615-4d58-a340-091b662d8bcb"
    },
    {
        "author": "孙觌",
        "paragraphs": [
            "千灯佛祖後，五字岛阿间。",
            "危坐肘生柳，独谣肩耸山。",
            "浮杯更东渡，振履又西还。",
            "为我觅钓舟，一簔伴子闲。"
        ],
        "title": "送僧慧彻",
        "id": "cddb7d34-beaf-4532-8a8d-303bdc1b724e"
    },
    {
        "author": "孙觌",
        "paragraphs": [
            "松根络断崖，石脚泫细泉。",
            "书堂何代育，故物尚依然。",
            "右丞今摩诘，尚友千载前。",
            "神交梦仙舟，地胜真辋川。",
            "散策尘外躅，脱屣区中缘。",
            "杯尊酌花鸟，一醉藉草眠。"
        ],
        "title": "右丞相张公达明营别墅于汝川记可游者九处绘而为图贻书属晋陵孙某赋之 澹台书堂",
        "id": "f6f0f8fe-333a-4de2-8899-630e1ef6f94b"
    },
    {
        "author": "孙觌",
        "paragraphs": [
            "蔼蔼竹树交，一潭荫寒青。",
            "已无蛙黾污，尚有蛟龙腥。",
            "林疏泛月彩，艳艳一镜平。",
            "我心一如此，炯炯珠夜明。",
            "意行鱼共乐，坐稳鸥不惊。",
            "更欲漱吾齿，不挂功与名。"
        ],
        "title": "右丞相张公达明营别墅于汝川记可游者九处绘而为图贻书属晋陵孙某赋之 泊湖潭",
        "id": "533e2efe-6527-4567-b4dc-398cd8fd38c2"
    },
    {
        "author": "孙觌",
        "paragraphs": [
            "天公磔蛙死，堕地化为石。",
            "魁然此江郊，面滞苍烟色。",
            "葱茏一拳青，凝湛半蒿碧。",
            "犹疑老蟾窟，尚吐月中液。",
            "我来蹈其背，坐睨倚天壁。",
            "鼓吹不复鸣，烟雨空寂历。"
        ],
        "title": "右丞相张公达明营别墅于汝川记可游者九处绘而为图贻书属晋陵孙某赋之 虾蟆石",
        "id": "091fd6e5-4d95-4a54-807c-52d8249f5166"
    },
    {
        "author": "孙觌",
        "paragraphs": [
            "穿云访幽伴，倚枝苍崖根。",
            "冥冥篁竹中，古寺松为门。",
            "野僧营一饱，乞食山下村。",
            "拥鼻且独谣，未觉钓石温。",
            "世事风雨过，岁阴波浪奔。",
            "飘然得远游，寄此五石尊。"
        ],
        "title": "右丞相张公达明营别墅于汝川记可游者九处绘而为图贻书属晋陵孙某赋之 多宝院",
        "id": "522a9c97-e937-497b-8f43-86d71cb9d5f5"
    },
    {
        "author": "孙觌",
        "paragraphs": [
            "潭潭云幕垂，杪树秋磬发。",
            "飞仙驾青鸾，通籍在金阙。",
            "遥见切云冠，尚想凌波袜。",
            "殷勤小梅花，独照黄昏月。",
            "生绡湿香雾，翠袖卷烟雪。",
            "忽然东风恶，一夜吹石裂。"
        ],
        "title": "右丞相张公达明营别墅于汝川记可游者九处绘而为图贻书属晋陵孙某赋之 梅仙潭",
        "id": "4b0b1926-bc15-49e1-ae4d-1f6216773c71"
    },
    {
        "author": "孙觌",
        "paragraphs": [
            "曾台接丛霄，东西郁相望。",
            "地灵钟神秀，人物擅一方。",
            "相居践台斗，争雄两巍卬。",
            "倚薄云雨近，蔽亏星月光。",
            "陈迹恍如接，尊名缀前芳。",
            "独有真男子，平生盛孝章。"
        ],
        "title": "右丞相张公达明营别墅于汝川记可游者九处绘而为图贻书属晋陵孙某赋之 金石台",
        "id": "0c5cc8c0-c843-4036-8c22-4f8f71537919"
    },
    {
        "author": "孙觌",
        "paragraphs": [
            "佳人去何之，岁月忽已逝。",
            "怀人昔孟光，问道今法喜。",
            "百年草头露，一梦月中蚁。",
            "见此两足尊，感动泪如洗。",
            "区区记刻舟，儿嬉亦漫尔。",
            "永断三生缘，付此一弹指。"
        ],
        "title": "右丞相张公达明营别墅于汝川记可游者九处绘而为图贻书属晋陵孙某赋之 怀贤庵",
        "id": "05ca1a7f-67af-42fe-820c-21e5b940bc48"
    },
    {
        "author": "孙觌",
        "paragraphs": [
            "曾棱倚高寒，突兀擅空阔。",
            "江横碧罗带，山断青玉玦。",
            "湛湛清不摇，霏霏翠如泼。",
            "松蹊奋苍鬛，苔石换绿髪。",
            "阴森揉肌粟，蒨绚乱眼缬。",
            "凭栏送落景，一鸟烟中没。"
        ],
        "title": "右丞相张公达明营别墅于汝川记可游者九处绘而为图贻书属晋陵孙某赋之 翠积楼",
        "id": "92de5045-d8a8-4e40-8560-cca579fabf28"
    },
    {
        "author": "孙觌",
        "paragraphs": [
            "张公卧江海，戢羽如鹏蹲。",
            "平生廊庙具，投老三家村。",
            "一壑身所寄，万里心自存。",
            "买花红间坐，种竹青满门。",
            "似闻橘生奴，渐见桐有孙。",
            "提壶时见广，一笑空罍尊。"
        ],
        "title": "右丞相张公达明营别墅于汝川记可游者九处绘而为图贻书属晋陵孙某赋之 甘陂庄院",
        "id": "623f252a-c91c-4c20-904d-66ec362a49b2"
    },
    {
        "author": "孙觌",
        "paragraphs": [
            "老仙蹑两凫，自歌于蒍于。",
            "千岑对隐几，万竹绕直庐。",
            "上有丹鳯穴，巢居插修梧。",
            "奇毛间五采，斓斑此英雏。",
            "啾啾黄雀羣，百陋见一姝。",
            "追风吓六鹢，逐日坠九乌。",
            "芝田有遗啄，握粟未可呼。",
            "天池九万里，一飞试南图。"
        ],
        "title": "题宜兴闾邱令巢鳯亭二首  其一",
        "id": "e100f495-a3c8-4b31-aa29-9d0df469bcbd"
    },
    {
        "author": "孙觌",
        "paragraphs": [
            "少年有殊相，瓠白非臞儒。",
            "三吴山水窟，见此紫鳯雏。",
            "家无儋石储，腹有万卷书。",
            "陈编践刍狗，博具抵牧猪。",
            "手持半段枪，伎痒始一呼。",
            "倒海探龙颔，据地捋虎须。",
            "有客持钧枢，大书表其闾。",
            "盛事传不朽，画入荆溪图。"
        ],
        "title": "题宜兴闾邱令巢鳯亭二首  其二",
        "id": "fb761b60-a715-49c5-b936-adb280e82834"
    },
    {
        "author": "孙觌",
        "paragraphs": [
            "零落衣冠污尘土，戴盆望天那得睹。",
            "青黄不着爨下焚，糟粕空传纸上语。",
            "判花视草迹已陈，十年闭口不论文。",
            "君诗蔼蔼春云似，来吊湘江九死魂。"
        ],
        "title": "和张正民通守",
        "id": "54fb305e-a34d-41ef-8c32-2e78c0e7b51c"
    },
    {
        "author": "孙觌",
        "paragraphs": [
            "真人东方行，携幼坐小辇。",
            "五星聚光炯，八龙卧偃蹇。",
            "张公世忠孝，七叶冠蝉冕。",
            "翘翘麟一角，濯濯蕙九畹。",
            "声名大小冯，门巷南北阮。",
            "埙篪自鸣和，满耳听睍睆。",
            "舂粟悲汉谣，然萁笑魏褊。",
            "讵闻华亭鹤，空忆上蔡犬。",
            "堂堂鼎轴老，秉道迪天显。",
            "宁投千金璧，不践九折坂。",
            "飞飞鸿雁行，恋恋桑榆暖。",
            "草木商山村，烟波洞庭晚。",
            "芝老正堪茹，橘熟行可搴。",
            "连床话团栾，共此一笑莞。",
            "当年伯仲氏，衫鬓绿婉婉。",
            "彩衣戏翁侧，玉立尽瑚琏。",
            "峥嵘六门阙，突兀今在眼。",
            "岁月知几何，华皓森雪巘。",
            "扶颠属匠石，起死待和扁。",
            "富贵挽不来，拄颊但手板。",
            "谈间锯屑霏，酒伴金荷卷。",
            "舞茵翔两鸾，歌板曳犹茧。",
            "冰壶明月吐，琪树清风满。",
            "起寻赤松游，仙籍标阆苑。"
        ],
        "tags": [
            "洞庭湖"
        ],
        "title": "张全真大资四老堂",
        "id": "40f2de80-fdd4-4911-99c1-9d52695e90ec"
    },
    {
        "author": "孙觌",
        "paragraphs": [
            "帐底诸生拥鼻谣，诗书满腹似边韶。",
            "禹门击水高三级，尧殿披云焕九霄。",
            "骏马看花春寂寂，长檠烧烛夜寥寥。",
            "一飞更上金銮去，满袖香烟散早朝。"
        ],
        "title": "少逸登第还里中喜而赋诗少逸过余出示和篇次韵为贺",
        "id": "c7963da7-d2d6-4d41-a75e-e90efa1bfe1f"
    },
    {
        "author": "孙觌",
        "paragraphs": [
            "伐树已扫迹，种花今问津。",
            "一筇随卧起，四壁空无邻。",
            "有怀平生游，老手妙斵轮。",
            "去搴柯山秀，尽作泮水芹。",
            "裁诗问无恙，寄此岭头云。"
        ],
        "title": "三衢教授陈德召宠贶新篇兼辱寄惠古史赋三小诗为谢  其一",
        "id": "508b2fb2-31ab-4ede-be35-7e241e3854be"
    },
    {
        "author": "孙觌",
        "paragraphs": [
            "世人识真少，耳剽得惊坐。",
            "安知百尺楼，上有元龙卧。",
            "儒官为官曹，学子书吏课。",
            "长谣振商音，丽藻发楚些。",
            "独有白雪章，妙绝无人和。"
        ],
        "title": "三衢教授陈德召宠贶新篇兼辱寄惠古史赋三小诗为谢  其二",
        "id": "f95a70fe-b7b4-4c86-bcd5-2193fcd6bc70"
    },
    {
        "author": "孙觌",
        "paragraphs": [
            "太史命世豪，始作表传记。",
            "着书自一家，亦足见奇伟。",
            "寥寥千载向，笔削号古史。",
            "排斥已甚哉，不学而见诋。",
            "孰云争名者，区区在朝市。"
        ],
        "title": "三衢教授陈德召宠贶新篇兼辱寄惠古史赋三小诗为谢  其三",
        "id": "8219ce29-c198-4d89-ad76-ef2de352167d"
    },
    {
        "author": "孙觌",
        "paragraphs": [
            "老人昔记观何处，白髪苍颜只如故。",
            "湛然不与生灭期，始信真心有常住。",
            "公今忘物兼忘我，坎止留行无不可。",
            "桑下了无三宿恋，壁间一坐九年过。",
            "振履忽逐秋鸿往，浮杯又趁春潮上。",
            "一片孤云自在飞，不落人中去来想。"
        ],
        "title": "题灵岩五至堂",
        "id": "39108f39-4032-4a10-895c-7def99febf7b"
    },
    {
        "author": "孙觌",
        "paragraphs": [
            "三椽容膝地，一枕曲肱眠。",
            "手把故人画，起行梦相牵。",
            "明河天上落，一派堕我前。",
            "溶溶注银海，浩浩泻玉川。",
            "老眼眩欲迷，今在第几天。",
            "堂堂通德门，种德今百年。",
            "斋房九茎芝，岳井十丈莲。",
            "连枝挺奇秀，见此两谪仙。",
            "诗成粲珠玉，纸落生云烟。",
            "一飞看昂霄，云中雁行连。"
        ],
        "title": "郑惇老谦老寄示四赋小诗为谢",
        "id": "17903849-2bb4-450e-80f5-78bf9febb1c6"
    },
    {
        "author": "孙觌",
        "paragraphs": [
            "翳翳林影交，小合俯江郊。",
            "千崖障锦绣，万壑鸣弦匏。",
            "翛然一枝筇，寄此三重茅。",
            "久知风可御，更取云为巢。",
            "抱石舒翠缕，绣色纔可睹。",
            "霏霏擘春絮，欻见白鹤舞。",
            "凝矑一瞬间，忽展垂天羽。",
            "起从潭中龙，去作山下雨。"
        ],
        "title": "章席祖巢云阁",
        "id": "13b4e7ad-922a-4c02-abcd-5dca2ec9a24e"
    },
    {
        "author": "孙觌",
        "paragraphs": [
            "酒胆乘酣思如涌，戏括枯笔为此弄。",
            "谁令堂上生枫树，自是胸中有云梦。",
            "前山历历粲可数，浅濑鳞鳞森欲动。",
            "一啸参差是故林，归心已逐孤云纵。"
        ],
        "title": "题李营邱画",
        "id": "dabfa31c-b305-4473-a1d0-222688d2a028"
    },
    {
        "author": "孙觌",
        "paragraphs": [
            "鱼盐市井富，冠盖车马路。",
            "生息自相吹，晨门黕如雾。",
            "超然尘外躅，硉兀见砥柱。",
            "汤汤海横流，自有安立处。",
            "幻泡水上沤，空华草头露。",
            "一峰独苍然，岁寒但如故。",
            "醉搴庭下花，吟绕池边树。",
            "便有山中臞，来随白云屦。"
        ],
        "title": "寄题莫谦仲山居西楼二首 山居",
        "id": "923a10d5-ce93-40c8-9234-7979ed253886"
    },
    {
        "author": "孙觌",
        "paragraphs": [
            "曾梯倚半空，百尺卧元龙。",
            "偃蹇一榻上，峥嵘两争雄。",
            "暮卷珠帘雨，夜镇犀帷风。",
            "吾公安在哉，云间指青红。",
            "俯视大千界，一器蚋满中。",
            "巢蚊幸有余，国蜗遂相攻。",
            "湛湛天一碧，万里磨青铜。",
            "不落牛背上，悠然送飞鸿。"
        ],
        "title": "寄题莫谦仲山居西楼二首 西楼",
        "id": "779519b5-006f-4ffc-9710-c20ca291ae06"
    },
    {
        "author": "孙觌",
        "paragraphs": [
            "萧萧阿兰若，桑苎有故家。",
            "佛屋倚高寒，僧蹊抱攲斜。",
            "殷勤泉上客，流落瘴海涯。",
            "蜑酒压梨樝，蛮烹啖蛙蛇。",
            "光洁镜一奁，照影空自嗟。",
            "老僧荐茗粥，芳鲜凝露华。",
            "驱除鼻中雷，扫尽眼界花。",
            "飘飘思凌云，摄身上苍霞。"
        ],
        "title": "过慧山方丈皥老酌泉试茶赋两诗遗之  其一",
        "id": "bd889243-1888-4e21-b63b-f71e5a434e12"
    },
    {
        "author": "孙觌",
        "paragraphs": [
            "战尘霾汉天，猎火焮胡地。",
            "一筇道垢气，步入青莲寺。",
            "眈眈九龙盘，一壑埋老翠。",
            "倚天松骨大，粘壁苔髪细。",
            "道人本臞儒，得法妙出世。",
            "胸中万斛泉，洗尽蔬笋气。",
            "大风吹泠泠，助我鸣鼓吹。",
            "名为不二门，声音作佛事。"
        ],
        "title": "过慧山方丈皥老酌泉试茶赋两诗遗之  其二",
        "id": "c85d70d1-ce2d-4693-9b2b-e4cbd1797301"
    },
    {
        "author": "孙觌",
        "paragraphs": [
            "白首重来一梦中，青山不改旧时容。",
            "乌啼月落桥西寺，攲枕犹闻半夜钟。"
        ],
        "title": "过枫桥寺示迁老三首  其一",
        "id": "3cb39390-ffa2-4504-a970-4aa740b3dcf4"
    },
    {
        "author": "孙觌",
        "paragraphs": [
            "三年瘴海卧炎霄，梦隔青风一水遥。",
            "万里归来悲故物，铜驼埋没草齐腰。"
        ],
        "title": "过枫桥寺示迁老三首  其二",
        "id": "8101f6b8-1162-4f0d-a5b8-509b2776b2e2"
    },
    {
        "author": "孙觌",
        "paragraphs": [
            "翠木苍藤一两家，门依古柳抱溪斜。",
            "古城流水参差是，不见玄都旧日花。"
        ],
        "title": "过枫桥寺示迁老三首  其三",
        "id": "ed89bc29-e2b8-48ad-a98e-12cbb5ebbb50"
    },
    {
        "author": "孙觌",
        "paragraphs": [
            "猘子龂龂老更狂，潭空百尺卧干将。",
            "但令雷焕占牛斗，不用朱云请尚方。"
        ],
        "title": "题虎邱剑池二首  其一",
        "id": "8ce841c6-98f7-4d78-a74a-d97812dab6dc"
    },
    {
        "author": "孙觌",
        "paragraphs": [
            "神兵一跃几千年，石底乖龙抱宝眠。",
            "尚有玉川怀寸铁，裁诗救月泪潺湲。"
        ],
        "title": "题虎邱剑池二首  其二",
        "id": "02ac65fd-cb2d-4bd5-bb4c-ad860805e528"
    },
    {
        "author": "孙觌",
        "paragraphs": [
            "数间茅屋水边村，杨柳依依绿映门。",
            "渡口唤船人独立，一簔烟雨湿黄昏。"
        ],
        "title": "吴门道中二首  其一",
        "id": "3b65fd4f-a233-41bf-a8d8-36c93f6e41d6"
    },
    {
        "author": "孙觌",
        "paragraphs": [
            "一点炊烟竹里村，人家深闭雨中门。",
            "数声好鸟不如处，千丈藤萝古木昏。"
        ],
        "title": "吴门道中二首  其二",
        "id": "b42cecce-2d58-4b8d-986a-a60bf8061343"
    },
    {
        "author": "孙觌",
        "paragraphs": [
            "真源閟仙扃，一线下佛龛。",
            "来从白马洞，聚作乌龟潭。",
            "触石细瑟瑟，循除走涵涵。",
            "漱齿类啮雪，湔衣真佩蓝。",
            "醉红洒面醒，衰白照影惭。",
            "延缘遂清景，拄策纵幽探。"
        ],
        "title": "龟潭二首  其一",
        "id": "a3b6bb3a-4d9f-4650-885f-1750de3b8567"
    },
    {
        "author": "孙觌",
        "paragraphs": [
            "心空闲有味，境寂澹无营。",
            "石鼎胀豕腹，幽幽暗泉鸣。",
            "铜盘印鸟迹，漠漠微云行。",
            "起挽枝上红，细倾榼中清。",
            "提壶亦劝饮，布谷仍催耕。",
            "悠然独往愿，一笑惬平生。"
        ],
        "title": "龟潭二首  其二",
        "id": "3e612602-529a-4b07-84e6-e0e63e50e2cd"
    },
    {
        "author": "孙觌",
        "paragraphs": [
            "老牯浮鼻水中归，彩雉应媒桑下飞。",
            "萝茑冥冥山四起，数家鸡犬烟树里。",
            "一支新绿涨晴沟，杨柳中间击小舟。",
            "罨画溪头乌鸟乐，呼雨唤风不能休。"
        ],
        "title": "罨画溪行四首  其一",
        "id": "06d76025-b04a-49a3-8a52-fe4d75898f7d"
    },
    {
        "author": "孙觌",
        "paragraphs": [
            "蜨趁花飞争入坐，倚空百尺游丝堕。",
            "乱山衔日半船明，断云载雨前村过。",
            "蕨芽戴土小儿拳，渔市人归柳贯鲜。",
            "罨画溪头人语好，烹鱼煮蕨饷春田。"
        ],
        "title": "罨画溪行四首  其二",
        "id": "95e0b948-382b-4561-8450-3e0d55e5f5a9"
    },
    {
        "author": "孙觌",
        "paragraphs": [
            "沙头绿暗已藏鸦，竹里犹残一两花。",
            "蜗庐抱柳开新国，燕语窥帘忆旧家。",
            "春风有信自年年，罨画溪边柳系船。",
            "陶情满满酒如泉，醉与长缾藉草眠。"
        ],
        "title": "罨画溪行四首  其三",
        "id": "b283dc19-94af-42a9-bdf6-f4ea411c6610"
    },
    {
        "author": "孙觌",
        "paragraphs": [
            "翠木苍藤缭白沙，槿篱茅店野人家。",
            "了无狡兔营三窟，只有黄蜂趁两衙。",
            "树头猎猎酒旗风，罨画溪邉卖酒翁。",
            "银缾快泻清若空，令君一笑面生红。"
        ],
        "title": "罨画溪行四首  其四",
        "id": "cdbb80ba-e3be-4f05-8806-ecc6134cd593"
    },
    {
        "author": "孙觌",
        "paragraphs": [
            "稚竹缘崖瘦，苍藤翳树昏。",
            "野花浑少态，谷鸟自能言。",
            "独曳烟中策，来倾月下尊。",
            "乐哉无与共，幽兴在桑门。"
        ],
        "title": "龟潭二首  其一",
        "id": "0a7ee688-f758-48a6-a5e2-d097d4679ef2"
    },
    {
        "author": "孙觌",
        "paragraphs": [
            "蜗舍三间小，龟泉一勺甘。",
            "楞严浑不看，弥勒久同龛。",
            "潭影千峰倒，云梢万木参。",
            "岩花自无主，红雨落毵毵。"
        ],
        "title": "龟潭二首  其二",
        "id": "d09d9020-4463-44e1-b1df-9b433b497a22"
    },
    {
        "author": "孙觌",
        "paragraphs": [
            "先生溪上宅，华榜有殊称。",
            "已为山作主，更与溪为朋。",
            "高甍俯流水，坐见南山棱。",
            "濯髪云破碎，湔衣雪崩腾。",
            "老蟾驾月来，潋滟一镜升。",
            "举棹击空明，玉壶响春冰。",
            "夜久羣动息，一啸清风兴。",
            "手持修月斧，自控赤鲤乘。"
        ],
        "title": "题董令升待制朋溪",
        "id": "a8b29921-e4ea-4853-ac88-4b93c87f9e7e"
    },
    {
        "author": "孙觌",
        "paragraphs": [
            "龙筋鹤骨老催颓，百尺修围折巨雷。",
            "倦鹊飞来空百绕，踏枝不着又惊回。"
        ],
        "title": "题莫寿朋内翰所藏东坡画枯木",
        "id": "0d999b1e-c058-4759-8d0a-f46931f8e46c"
    },
    {
        "author": "孙觌",
        "paragraphs": [
            "蛮珍分到谪仙家，断壁残璋裹绛纱。",
            "拟把金钗候汤眼，不将白玉伴脂麻。"
        ],
        "title": "李茂嘉寄茶  其一",
        "id": "7b594e08-f218-4986-a57d-4daa7c660773"
    },
    {
        "author": "孙觌",
        "paragraphs": [
            "大瓢贮月泻银瓶，瑟瑟松风入坐鸣。",
            "拟把金钗候汤眼，睡魔先已树降旌。"
        ],
        "title": "李茂嘉寄茶  其二",
        "id": "5db10edf-c499-4db1-92fe-73007a8d47b5"
    },
    {
        "author": "孙觌",
        "paragraphs": [
            "葵花卧雨金杯覆，蕉叶欹风羽扇低。",
            "若信空华俱足幻，何妨伯厚载鸡栖。"
        ],
        "title": "园中草木二首  其一",
        "id": "45b3d2f1-47be-4038-8e60-5c16f72e51d5"
    },
    {
        "author": "孙觌",
        "paragraphs": [
            "翠衿独倚秋风立，绛帻犹含宿雨偏。",
            "已见异鸡无应者，若为矫首尚昂然。"
        ],
        "title": "园中草木二首  其二",
        "id": "df0b20b9-d4c2-4e0b-9663-ebd780cfbab4"
    },
    {
        "author": "孙觌",
        "paragraphs": [
            "篱脚金花玉露团，枕丛寒蜨冷相看。",
            "不随桃李供春事，且伴松筠到岁寒。"
        ],
        "title": "题德清县舍松筠堂菊",
        "id": "26f3fe76-3517-4f54-856d-cd7f8a255954"
    },
    {
        "author": "孙觌",
        "paragraphs": [
            "平生不省问寒温，见竹欣然便扣门。",
            "我是此君风月主，不应便与俗人言。"
        ],
        "title": "余杭道中观何人家竹",
        "id": "cae0e21d-1ac4-46e9-aa35-420eff1a36dd"
    },
    {
        "author": "孙觌",
        "paragraphs": [
            "行尽千山与万山，青鞋布袜水云间。",
            "龙天正绕毗那室，乞取凋胡一钵还。"
        ],
        "title": "送雪峰化主",
        "id": "ca715ab5-ade6-4750-a21c-a3daf5e997a4"
    },
    {
        "author": "孙觌",
        "paragraphs": [
            "睡魔迎我入华胥，梦境倏然一蜨如。",
            "不用分灯遣将去，山翁茗盌为驱除。"
        ],
        "title": "山长老寄茶",
        "id": "b6a02507-15d2-4b3b-8fcd-b02f429fa2c3"
    },
    {
        "author": "孙觌",
        "paragraphs": [
            "石火光中客此身，只钻故纸敝精神。",
            "如今衰老浑无用，犹有虚名语世人。"
        ],
        "title": "吴江教院首坐索诗赋一首",
        "id": "63e89460-c4d2-4b5e-bcf2-a5e4ef375608"
    },
    {
        "author": "孙觌",
        "paragraphs": [
            "瓦盂锡杖布行纒，风意泠泠意欲仙。",
            "一片闲云无倚着，悠然吹堕野人边。"
        ],
        "title": "送僧慧卓",
        "id": "0471baa7-55c5-4e54-a3c1-3900107c2fed"
    },
    {
        "author": "孙觌",
        "paragraphs": [
            "龙天万德拥天堂，中有维摩六尺床。",
            "但遣文殊来问疾，毗耶一钵满城香。"
        ],
        "title": "送可珪化主",
        "id": "f852c376-c9f4-4746-a87f-6bb378360714"
    },
    {
        "author": "孙觌",
        "paragraphs": [
            "无台无镜亦无尘，云何去现句文身。",
            "只有华严八千偈，酬对毘那彼上人。"
        ],
        "title": "复阇黎寄示龙兴举老唱酬书一偈还之",
        "id": "c8b2449a-4100-418b-8ff4-0e27a67d7b52"
    },
    {
        "author": "孙觌",
        "paragraphs": [
            "青尖簇簇两春山，翠垒峨峨十二鬟。",
            "彷佛阳台梦中见，试凭画手驻君颜。"
        ],
        "title": "题删定侄画卷次其韵",
        "id": "1a1ea161-d3cb-4a93-9488-8af6b8b1a89e"
    },
    {
        "author": "孙觌",
        "paragraphs": [
            "月标指上自见，珠系衣中可寻。",
            "卷去与人遮眼，却来问佛征心。"
        ],
        "title": "修上人以楞严圆觉二经见寄书六言一偈",
        "id": "647e8029-2d10-463e-82d1-b5df9468666e"
    },
    {
        "author": "孙觌",
        "paragraphs": [
            "妙绝窥三赋，雄才想二豪。",
            "望惊河伯叹，却走季咸逃。",
            "句挟青邱大，吟翻白雪高。",
            "定知空骥北，犹待九方皋。"
        ],
        "title": "郑惇老谦老出示三赋",
        "id": "0918812d-2385-4c80-88cb-217de1c2dbed"
    },
    {
        "author": "孙觌",
        "paragraphs": [
            "一枝插向钗头见，千树开时雪里看。",
            "惭愧道人三昧手，尽将春色寄豪端。"
        ],
        "title": "题隆上人墨梅花",
        "id": "4d72a4f5-e269-4ddb-9c78-03152c3cb547"
    },
    {
        "author": "孙觌",
        "paragraphs": [
            "绿髪青衫美少年，追风一抹紫鸾鞭。",
            "十年竹马儿童旧，洗眼来看立道边。"
        ],
        "title": "送五侄归南安",
        "id": "4e3e9098-a25d-402e-a4b1-2d22cc0b3c14"
    },
    {
        "author": "孙觌",
        "paragraphs": [
            "露叶纤纤翦绿琼，三椽潇洒竹间亭。",
            "青莲池上狻猊坐，碧玉壶中翡翠屏。",
            "晓幌日移光破碎，夜窗风过响珑玲。",
            "何人暂脱红尘履，一枕昏昏醉鼾醒。"
        ],
        "title": "题因阇黎静节轩二首  其一",
        "id": "3e338fe5-5311-4289-b023-49083e2f4966"
    },
    {
        "author": "孙觌",
        "paragraphs": [
            "苍云十亩护禅扃，中有金仙不死庭。",
            "邂逅种桃规作伴，萧条对鹤两忘形。",
            "空华闪闪风中絮，浪蕊悠悠水上萍。",
            "珍重此君真石友，岁寒不改自青青。"
        ],
        "title": "题因阇黎静节轩二首  其二",
        "id": "645acf5b-3b9a-46cc-9e7d-f6dba84ac825"
    },
    {
        "author": "孙觌",
        "paragraphs": [
            "埋没榛芜不记年，穿云络石自溅溅。",
            "柳州莫作愚溪对，乞与佳名到处传。"
        ],
        "title": "龟潭三首  其一",
        "id": "6fdda7ae-7be9-415d-a2b2-dfe8569b480d"
    },
    {
        "author": "孙觌",
        "paragraphs": [
            "莳竹流泉占一邱，倚筇尽日看游鯈。",
            "崎岖好事无人共，独饮泉旁自献酬。"
        ],
        "title": "龟潭三首  其二",
        "id": "96f31010-f833-4e80-86ac-757163f91d03"
    },
    {
        "author": "孙觌",
        "paragraphs": [
            "山空水浄竹娟娟，玉砾金沙自炯然。",
            "宿鹭惊窥潭底日，潜鱼翻动水中天。"
        ],
        "title": "龟潭三首  其三",
        "id": "c398e246-7167-44a2-82c8-8e5533f00a3b"
    },
    {
        "author": "孙觌",
        "paragraphs": [
            "茆栋依林出，松扉傍水斜。",
            "浮苍围百叠，乱绿翳三叉。",
            "屋破蜗书壁，庭芜鹤印沙。",
            "小桃供一笑，已着两三花。"
        ],
        "title": "春事三首  其一",
        "id": "ab357356-6856-4526-a622-385313ec10ce"
    },
    {
        "author": "孙觌",
        "paragraphs": [
            "闲随白云行，倦倚青松立。",
            "嚼叶须鬛香，藉草衣巾湿。",
            "风从月下生，月向杯中吸。",
            "戴星莫匆匆，秉烛要汲汲。"
        ],
        "title": "春事三首  其二",
        "id": "8e37d2ef-3318-4558-bac7-ad5eec599e29"
    },
    {
        "author": "孙觌",
        "paragraphs": [
            "黄鹂遗好音，碧草萦别恨。",
            "雨擢翠千寻，风敛红一寸。",
            "持醪散百忧，琢句破孤闷。",
            "呼童数击鲜，无久诸郎溷。"
        ],
        "title": "春事三首  其三",
        "id": "528e23a3-99e5-4f8d-bb18-2e90e5bb3e39"
    },
    {
        "author": "孙觌",
        "paragraphs": [
            "粲粲丰肌犹外好，便便大腹已中空。",
            "故衣狼藉三秋雨，破扇飘摇一夜风。"
        ],
        "title": "龟潭守冢僧伐去大芭蕉种二松其上赋小诗记之二首  其一",
        "id": "4a580b7a-09d2-484b-a129-92f3137b0c24"
    },
    {
        "author": "孙觌",
        "paragraphs": [
            "草亡木卒太匆匆，独有髯龙在眼中。",
            "雨折风吹终不死，霜根雪节贯青铜。"
        ],
        "title": "龟潭守冢僧伐去大芭蕉种二松其上赋小诗记之二首  其二",
        "id": "67c836ec-88a7-4123-8cc9-9129d4b94f9e"
    },
    {
        "author": "孙觌",
        "paragraphs": [
            "一龛明灭佛前灯，破裓犹残一两僧。",
            "说似鸿盘读书处，试寻幽伴拄乌藤。"
        ],
        "title": "游金沙寺寺有陆希声侍郎读书堂在颐山上二首  其一",
        "id": "4eb15f04-51d2-4378-9fa7-3f0982a7b590"
    },
    {
        "author": "孙觌",
        "paragraphs": [
            "绿笋遗苞半出篱，清溪一曲翠相迷。",
            "古苔称意坏墙满，好鸟尽情深树啼。"
        ],
        "title": "游金沙寺寺有陆希声侍郎读书堂在颐山上二首  其二",
        "id": "2191d837-a700-4270-bf41-8d11c3f2342c"
    },
    {
        "author": "孙觌",
        "paragraphs": [
            "平生不读一行经，解说如来最上乘。",
            "但绕禅床行一帀，免教钻纸似痴蝇。"
        ],
        "title": "金沙寺端老营大藏殿小诗示之",
        "id": "8bbd164f-78cb-4141-a41c-d8e21f164bbe"
    },
    {
        "author": "孙觌",
        "paragraphs": [
            "豆熟连村雨叶黄，秔肥蘸水露华香。",
            "凉蝉已抱寒茎槁，冻蜨犹穿晚菊忙。"
        ],
        "title": "秋日二首  其一",
        "id": "b3e520fb-5576-47e6-adf0-6dbae7dbd2a6"
    },
    {
        "author": "孙觌",
        "paragraphs": [
            "云巘曾棱路远苍，井梧萧瑟陨疏黄。",
            "浪浪一枕芭蕉雨，端为幽人滴夜长。"
        ],
        "title": "秋日二首  其二",
        "id": "e04afff0-876a-4765-9b01-03d0cc9d0397"
    },
    {
        "author": "孙觌",
        "paragraphs": [
            "残雪溶溶水披冻，山空翠湿衣巾重。",
            "东家西家酒初熟，南枝北枝春欲动。",
            "班坐偶随鸥鹭集，意行适与牛羊共。",
            "直将万事付狙公，莫浪欢喜蹋破瓮。"
        ],
        "title": "岁暮郊行",
        "id": "54c84bcd-37e1-4b5b-ae22-89eb7ddb5652"
    },
    {
        "author": "孙觌",
        "paragraphs": [
            "黄芦吹雪满汀洲，万里烟波接素秋。",
            "数点征帆天上落，一轮斜日水中流。",
            "长桥蹋月随君伴，小阁浮天赋远游。",
            "便买一舟为泛宅，此生何必老莵裘。"
        ],
        "title": "臞庵浮天阁",
        "id": "a43c620c-b8fa-4e59-a33f-061f6279634f"
    },
    {
        "author": "孙觌",
        "paragraphs": [
            "铜臭应作幺，梦尸当得官。",
            "喁喁鱼聚沫，戢戢蚋集酸。",
            "高人有远抱，一笑视鼠肝。",
            "水将洗耳用，山作拄颊看。",
            "种芳茹秋菊，搴秀纫春兰。",
            "披披芰荷衣，采采苜蓿盘。",
            "三径偭真境，一瓢非世欢。",
            "富贵挽不来，为我歌考盘。"
        ],
        "title": "向伯恭侍郎致政芗林筑一堂名之曰企疏晋陵孙某闻而赋诗二首  其一",
        "id": "fa69b3f3-57ed-4b95-ab13-d79d3fd82a64"
    },
    {
        "author": "孙觌",
        "paragraphs": [
            "且学方回痴，莫羡董公健。",
            "谁令躯七尺，浪作青紫楦。",
            "更摇乞怜尾，仍出吊丧面。",
            "芗林有老仙，蚤具佛眼见。",
            "国恩倘粗酬，已债遂焚劵。",
            "驱除竹马弃，狼藉刍狗践。",
            "寥寥汉二傅，千岁一关楗。",
            "竟日饮无何，更补离骚传。"
        ],
        "title": "向伯恭侍郎致政芗林筑一堂名之曰企疏晋陵孙某闻而赋诗二首  其二",
        "id": "c237dda1-74c2-400f-9c49-8ba17e64b094"
    },
    {
        "author": "孙觌",
        "paragraphs": [
            "岁岁来寻罨画春，看山弄水意长新。",
            "不知流水今何处，只有青山是故人。"
        ],
        "title": "再至龟潭",
        "id": "c0df6042-1498-4275-a4f2-08781b567657"
    },
    {
        "author": "孙觌",
        "paragraphs": [
            "清溪三百曲，一片春风绿。",
            "茅屋有人家，窈窕闭深竹。",
            "老去耽田里，寓目快亲瞩。",
            "风漪卷翠绡，云巘镂苍玉。",
            "寻盟唤白鸥，解佩赎黄犊。",
            "独啸无一人，传声满空谷。"
        ],
        "title": "湖洑上冢系舟丁山田舍小憩",
        "id": "fd0d2308-aa14-47d4-b30d-74268497e663"
    },
    {
        "author": "孙觌",
        "paragraphs": [
            "阿香推雷车，蹑云捕黄蛇。",
            "打头风似箭，注面雨如麻。",
            "篙师不改色，移舟并苍霞。",
            "结缆系桑本，小定起复挐。",
            "畏途失九折，迷津悟三叉。",
            "谁知一笑中，平地有褒斜。"
        ],
        "title": "舟次蜀山遇大风雨",
        "id": "67f8ea43-a1a9-4572-9def-4f0092e3fc73"
    },
    {
        "author": "孙觌",
        "paragraphs": [
            "莫羡马革裹，犹堪柳车囚。",
            "谁令骨作鲠，且慕舌为柔。",
            "自笑丹心折，人言老语偷。",
            "直将轮覆井，仍取带维舟。",
            "唾面我勿拭，溺灰汝何尤。",
            "君看箦中尸，起断魏齐头。"
        ],
        "title": "读史",
        "id": "ba426ee1-a63f-43b0-a7f5-54dd41c8b8be"
    },
    {
        "author": "孙觌",
        "paragraphs": [
            "莽莽原野迥，练练沙水清。",
            "迳封面苔滑，树陨风箨鸣。",
            "小立听鸟语，深寻见鱼行。",
            "夕阳红未敛，彷佛见参横。"
        ],
        "title": "临安道中二首  其一",
        "id": "1ebe14b4-83dc-4383-955b-790d27030cdb"
    },
    {
        "author": "孙觌",
        "paragraphs": [
            "微流隐复见，一曲宛秋蛇。",
            "柳老虫巢叶，潮平鸟篆沙。",
            "青鞋踏雨滑，乌帽倚风斜。",
            "何处堪携手，宜城卖酒家。"
        ],
        "title": "临安道中二首  其二",
        "id": "7e98b16a-a937-4b47-adf0-acb80343800d"
    },
    {
        "author": "孙觌",
        "paragraphs": [
            "当年树下遂儿嬉，直到将军衣锦时。",
            "老干千年龙化後，如今空有寄生枝。"
        ],
        "title": "将军树",
        "id": "5329237c-5233-4ef0-a729-cb5edef79c70"
    },
    {
        "author": "孙觌",
        "paragraphs": [
            "道人余浄业，种竹把云根。",
            "野色禅窗迅，秋声客枕喧。",
            "持鉏掀鼠壤，插棘护龙孙。",
            "不放纤尘立，清风自满门。"
        ],
        "title": "广教寺种玉轩",
        "id": "4a092371-e261-48f0-b592-146f4f8f1a82"
    },
    {
        "author": "孙觌",
        "paragraphs": [
            "高甍缥渺冠曾巅，一握孤云尺五天。",
            "试向堂前参翠柏，要看地底出青莲。"
        ],
        "title": "广教寺涌翠阁",
        "id": "93099b69-b86d-4b4f-9559-cf918891a345"
    },
    {
        "author": "孙觌",
        "paragraphs": [
            "宰树连山泪叶春，累累高冢卧麒麟。",
            "羊昙一恸西州去，华屋生存有几人。"
        ],
        "title": "某送妻母章硕人之葬道过紫藤省拜妻祖庄敏公及妻伯叔诸公之墓题胜因寺壁",
        "id": "8fb89449-20d3-440e-8ea6-65365696cac6"
    },
    {
        "author": "孙觌",
        "paragraphs": [
            "扶疏绕屋树葱茏，一笑欢迎得此翁。",
            "燕麦兔葵俱扫地，只栽桃李占春风。"
        ],
        "title": "临安罗氏占春轩",
        "id": "c8bf15e8-c52a-4e43-81a8-55a154682e69"
    },
    {
        "author": "孙觌",
        "paragraphs": [
            "孤烟抱水村，落日满云树。",
            "乱山如连环，杨柳是门处。",
            "青缭竹溪湾，翠点苔石路。",
            "钟鱼寂无声，白日掩僧户。",
            "茗碗酌云腴，香篆擢烟缕。",
            "坐稳不知夕，炯炯山月吐。"
        ],
        "title": "寄题虞阳山周氏隐居五咏 妙光庵",
        "id": "ec2fb555-b6b4-4fd5-a739-a8a6b34e1fdf"
    },
    {
        "author": "孙觌",
        "paragraphs": [
            "浮生知几何，闻道苦不早。",
            "过眼电掣云，转看露晞草。",
            "怱怱已解镳，马鬛翳蓬葆。",
            "夫君悟无生，不待须髪皓。",
            "朝行清溪曲，暮宿白云道。",
            "柴门鸟迹绝，槁叶风自扫。",
            "竹间雨泠泠，花上日杲杲。",
            "坐对五大夫，自足休吾老。"
        ],
        "title": "寄题虞阳山周氏隐居五咏 佚老堂",
        "id": "1545b379-c519-4bdd-965b-e9b0c3f00aeb"
    },
    {
        "author": "孙觌",
        "paragraphs": [
            "老来厌朝市，静占五百弓。",
            "山棱瘦如削，水面清若空。",
            "行穿万盖青，卧戴一叶红。",
            "黄柑千头奴，白凫五尺童。",
            "银刀贯翠缕，象鼻卷碧筩。",
            "一醉百不知，渔父真家风。",
            "幽寻属无事，散此九节筇。",
            "空蒙水云里，端生画屏中。"
        ],
        "title": "寄题虞阳山周氏隐居五咏 柳堂渔舍",
        "id": "74766d31-bee2-45f6-93a2-74b3e18c7894"
    },
    {
        "author": "孙觌",
        "paragraphs": [
            "樵磴盘苍巘，渔矶俯碧潭。",
            "羣尖清染黛，一曲翠挼蓝。",
            "冉冉松云细，娟娟竹露涵。",
            "春风万杨柳，绿影乱毵毵。"
        ],
        "title": "寄题虞阳山周氏隐居五咏 环翠亭",
        "id": "a56e5626-1431-477c-8bc4-43dd64c8a700"
    },
    {
        "author": "孙觌",
        "paragraphs": [
            "一干中柴立，交柯拥四垂。",
            "定知三世种，已长五孙枝。",
            "端是神明力，非关雨露私。",
            "踌躇三匝绕，为赋角弓诗。"
        ],
        "title": "寄题虞阳山周氏隐居五咏 五秀堂",
        "id": "3ce10eb6-2a55-4695-9f12-656363d72363"
    },
    {
        "author": "孙觌",
        "paragraphs": [
            "滇池赤藤使者，太乙青藜老仙。",
            "如何一筇九节，拄到玉女盆边。"
        ],
        "title": "卓持者手持筇竹见遗书六言一偈",
        "id": "2e0d47ed-1702-4b1a-90cb-fde3677f6c26"
    },
    {
        "author": "孙觌",
        "paragraphs": [
            "雨苔荒迳石，风叶拥门衡。",
            "破甑渠能顾，虚舟任自横。",
            "烛残无共影，谷应有同声。",
            "试问门前辙，多应是友生。"
        ],
        "title": "喜陈绍曾至",
        "id": "3acba6ee-b841-4b5a-a369-c3412b3ff8f9"
    },
    {
        "author": "孙觌",
        "paragraphs": [
            "小雨送残暑，新凉入郊墟。",
            "丹叶互明灭，玄云时卷舒。",
            "行蚁尚移垤，盘蜗已伏庐。",
            "翛翛风响变，零落扇思疏。"
        ],
        "title": "重阳前数日微暑小雨遂凉二首  其一",
        "id": "8189d5de-05be-4e3d-b375-76f2d54fd86e"
    },
    {
        "author": "孙觌",
        "paragraphs": [
            "披衣趁鸡晨，耿耿残月曙。",
            "林表霁霞升，青红满云树。",
            "凉蝉犹抱叶，寒虫欲坏户。",
            "行行绕黄菊，狼藉衣上露。"
        ],
        "title": "重阳前数日微暑小雨遂凉二首  其二",
        "id": "362fed6c-8bdd-46d7-a079-f6ee61a0ff4a"
    },
    {
        "author": "孙觌",
        "paragraphs": [
            "归鸟破烟没，飞泉隔陇分。",
            "松门挂疏雨，樵路蹋行云。",
            "独往随漫兴，高谈遗世纷。",
            "悠然一杯酒，可以傲人羣。"
        ],
        "title": "昆山道中二首  其一",
        "id": "41631be1-68ad-4b4d-9295-4839a5ae7cc6"
    },
    {
        "author": "孙觌",
        "paragraphs": [
            "日脚衔半璧，江面横匹素。",
            "一片黄芦秋，摵摵风景暮。",
            "闲枕曲肱眠，自琢捻须句。",
            "稍稍山月吐，已复草多露。"
        ],
        "title": "昆山道中二首  其二",
        "id": "09015114-9dbd-429e-aa33-7b5b0aea985a"
    },
    {
        "author": "孙觌",
        "paragraphs": [
            "十年流落卧漳滨，种秫畦蔬手自亲。",
            "心似疲牛犹喘月，身如病木岂知春。",
            "试弹长铗撩公子，忽解绨袍值故人。",
            "健笔纵横惊老眼，恍疑帝所梦韶钧。"
        ],
        "title": "次韵叶首善龙图见寄",
        "id": "4a7e0543-42ab-46f3-8dda-cbbc85fa1c6f"
    },
    {
        "author": "孙觌",
        "paragraphs": [
            "高人卧江海，烟雨三家村。",
            "白眼憎俗徒，青山自当门。",
            "披图望千载，耿耿尚自存。",
            "金铸騕褭蹏，漆书科斗文。",
            "虬螭盘六印，牺象刻四尊。",
            "剑包虎皮斑，琴漫蛇腹纹。",
            "犹吐星芒寒，尚带雷斧痕。",
            "我亦望古者，昂昂真戴盆。",
            "傥未倚门挥，应许置榻论。",
            "从公问奇字，载酒过子云。"
        ],
        "title": "吴汉逸家荆溪蓄古书奇器甚富余欲造观而未果赋小诗先之",
        "id": "3dd610d2-8783-4b18-a8c7-2149cc7af832"
    },
    {
        "author": "孙觌",
        "paragraphs": [
            "笔下凿开混沌，眼中见此崔嵬。",
            "海上神鳌负出，天边灵鹫飞来。"
        ],
        "title": "题删定侄画卷二首  其一",
        "id": "ff8c3331-978e-476b-b38a-0a858732ca51"
    },
    {
        "author": "孙觌",
        "paragraphs": [
            "水边两鹄语时，山下一牛鸣地。",
            "苍梧翠竹森然，长与闲云卧起。"
        ],
        "title": "题删定侄画卷二首  其二",
        "id": "f0569159-4919-4126-8fcf-8963cc2235be"
    },
    {
        "author": "孙觌",
        "paragraphs": [
            "分寸跻攀曳九牛，一锥无地拙于鸠。",
            "穿针结缕非吾事，不上天孙乞巧楼。"
        ],
        "title": "寄题四明吴勰拙轩二首  其一",
        "id": "03067dc3-8e57-43f9-95a3-a4b49ba3475e"
    },
    {
        "author": "孙觌",
        "paragraphs": [
            "老罢谁当问喘牛，羁栖具作寄巢鸠。",
            "盖茆一把藏吾拙，便是元龙百尺楼。"
        ],
        "title": "寄题四明吴勰拙轩二首  其二",
        "id": "6dce9519-29ce-4629-93a5-630530be433d"
    },
    {
        "author": "孙觌",
        "paragraphs": [
            "翠樾两檐交复，紫苔一径微通。",
            "雨箨犹含夏绿，风苞已褪春红。"
        ],
        "title": "寄题临安王氏通幽轩",
        "id": "02be64f6-fc9e-4fd8-9fa4-950d905eb5c5"
    },
    {
        "author": "孙觌",
        "paragraphs": [
            "修纤似束楚腰支，杨柳春风二月时。",
            "金地化身千佛眼，锦江新様十宫眉。"
        ],
        "title": "柳",
        "id": "72e1577e-f0d6-4b61-958a-c3ce03c023e5"
    },
    {
        "author": "孙觌",
        "paragraphs": [
            "山空发清响，楼迥落余霏。",
            "掩冉花头重，浑酣水面肥。",
            "喧豗沉地镜，飘洒浄垣衣。",
            "数点苍茫里，饥乌接翅归。"
        ],
        "title": "雨二首  其一",
        "id": "48773f8d-60ce-4041-aaee-f451e209e3c2"
    },
    {
        "author": "孙觌",
        "paragraphs": [
            "淅沥珠跳瓦，淋浪绠缒檐。",
            "林园春寂寂，灯火夜厌厌。",
            "寒着衣棱起，愁牵酒户添。",
            "诗翁独无事，危坐捻衰髯。"
        ],
        "title": "雨二首  其二",
        "id": "ce46ab6e-f8a4-408b-89ab-3d7de515d6ca"
    },
    {
        "author": "孙觌",
        "paragraphs": [
            "剥啄动柴荆，相看两眼青。",
            "诗如云态度，人似鹤仪形。",
            "妙斵窥天巧，哀弹感梦灵。",
            "定知花雨里，乱石点头听。"
        ],
        "title": "送僧德最",
        "id": "5930c6d7-cb7a-4841-a1d4-a68a283301e0"
    },
    {
        "author": "孙觌",
        "paragraphs": [
            "拟把高天补，曾将巨海填。",
            "犹残如蜗练，尚带祖龙鞭。",
            "势重坤舆壮，根深粤峤连。",
            "孤骞抟鹫羽，突立冠鳌颠。",
            "锡号俄三品，论材但一拳。",
            "谁令此奇伟，偃卧独魁然。"
        ],
        "title": "朱彦直穹石堂",
        "id": "d84c034a-74b3-48fe-9c2a-f0fd7da5f328"
    },
    {
        "author": "孙觌",
        "paragraphs": [
            "屋头唤雨泥滑滑，万瓦纷披土囊发。",
            "西园春事一时休，繁红浸乱烟脂雪。",
            "绿萝高张翠羽盖，苍巘中断青玉玦。",
            "不见枝上一点红，千顷桑麻光似泼。"
        ],
        "title": "小园春事二首  其一",
        "id": "682ad4ea-1030-46c2-a90c-5ed4378c577a"
    },
    {
        "author": "孙觌",
        "paragraphs": [
            "小园花柳争春发，风雨颠狂二三月。",
            "断梗梢空转若迷，细红糁迳繁如缬。",
            "叵堪绕屋溜潺潺，可厌触途泥活活。",
            "不妨暂柅故人车，大似陈公井中辖。"
        ],
        "title": "小园春事二首  其二",
        "id": "11c8178d-67e1-431d-aa8a-25db47ee9795"
    },
    {
        "author": "孙觌",
        "paragraphs": [
            "断堑疏新碧，长林惊远扬。",
            "鱼跳蒲叶偃，鹊起树头昂。",
            "觅句投诗社，逃禅入醉乡。",
            "梦回残酒里，月可一庭方。"
        ],
        "title": "夏日田舍二首  其一",
        "id": "7385c728-d37b-47e3-947c-fab806e36572"
    },
    {
        "author": "孙觌",
        "paragraphs": [
            "麦卧黄云垄，秧分绿锦畦。",
            "犬来迎客路，鸟去背人啼。",
            "虺虺饥雷吼，昏昏醉缬迷。",
            "只疑尘土涴，独自照清溪。"
        ],
        "title": "夏日田舍二首  其二",
        "id": "91ec5e19-2b3b-46de-ac8b-04ee9cd521c8"
    },
    {
        "author": "孙觌",
        "paragraphs": [
            "冉冉征途去，眈眈畏日长。",
            "枕流浣清泚，倚树憩苍凉。",
            "蝉抱风枝响，萤升露草光。",
            "不眠愁独夜，卧看月侵床。"
        ],
        "title": "夏日京口道中二首  其一",
        "id": "f21020b8-1db7-430f-a9cf-88b89ee90518"
    },
    {
        "author": "孙觌",
        "paragraphs": [
            "亭皋一雨过，清飙吹面凉。",
            "云绽微月吐，引杯吸空光。",
            "独诣敞神界，冥搜破天荒。",
            "扣舷歌小海，幽意满沧浪。"
        ],
        "title": "夏日京口道中二首  其二",
        "id": "0ce447c6-fbbc-4c8a-983d-af44914d2c5a"
    },
    {
        "author": "孙觌",
        "paragraphs": [
            "败屋茨生草，崩崖蔓老藤。",
            "布金无长者，持钵有残僧。",
            "拨刺鱼跳釡，睢盱鼠瞰灯。",
            "炎炎三伏暑，岑绝冷如冰。"
        ],
        "title": "京口普照寺",
        "id": "0c522266-d011-45a0-83af-7d2212b0a66b"
    },
    {
        "author": "孙觌",
        "paragraphs": [
            "羣魔起为祟，百堵掀作灰。",
            "那闻五花叶，但见一莓苔。",
            "将军道南宅，万础蟠金堆。",
            "天瑞黄鹤下，地涌青莲开。",
            "老仙逃僧去，大士问疾来。",
            "龙天拥猊坐，百蛮奋春雷。"
        ],
        "title": "都统刘侯筑新第不居供佛其中号布金庵遣骑入泉南迎山老主之",
        "id": "e250f016-3566-41ac-8c79-28f77dd771d9"
    },
    {
        "author": "孙觌",
        "paragraphs": [
            "小桥分路各西东，寂寂松窗半掩同。",
            "客梦悠扬残酒里，一池荷叶雨声中。"
        ],
        "title": "吴门道中",
        "id": "a741cf14-c2f4-45af-b0e2-4b8517bc0d3d"
    },
    {
        "author": "孙觌",
        "paragraphs": [
            "老柳当门翠十寻，桑麻一曲窈然深。",
            "苍苔满地无人扫，只有酴醿一架阴。"
        ],
        "title": "魏江道上得小庵解装小愒",
        "id": "0df92049-bf91-49c5-b588-0f07cfb3c010"
    },
    {
        "author": "孙觌",
        "paragraphs": [
            "应化来江右，乘流出峤南。",
            "後身逢七七，前话续三三。",
            "坐见诸天绕，来听二士谈。",
            "更无木上坐，只有佛同龛。"
        ],
        "title": "示鹤林山老二首  其一",
        "id": "f759a307-6973-4023-9c64-23138d550470"
    },
    {
        "author": "孙觌",
        "paragraphs": [
            "一别三千里，重临二十年。",
            "霜蒹空老矣，雪柏自依然。",
            "习气诗情在，真心佛果圆。",
            "相看无一语，趺坐炷炉烟。"
        ],
        "title": "示鹤林山老二首  其二",
        "id": "fbb5fce6-fc54-48d8-aee5-1997ddc332c0"
    },
    {
        "author": "孙觌",
        "paragraphs": [
            "半篙渌涨狎鸥边，万点青尖拄笏前。",
            "水色山容斗清好，吴中关市有巢仙。"
        ],
        "title": "宜兴林尉山父巢仙亭二首  其一",
        "id": "0af22aff-1c4f-4049-b9c5-65e8090bb495"
    },
    {
        "author": "孙觌",
        "paragraphs": [
            "且可浮沉随俗里，更将强健斗尊前。",
            "悬知天上多官府，盍向人中作地仙。"
        ],
        "title": "宜兴林尉山父巢仙亭二首  其二",
        "id": "97cc2b11-a652-4cdb-a76a-cc0b7c657c94"
    },
    {
        "author": "孙觌",
        "paragraphs": [
            "月堕山城小，沙寒水国秋。",
            "云根拔地起，冰柱蹴天浮。",
            "紫翠分鳌岭，青红杂蜃楼。",
            "舟航通万里，城郭数三州。",
            "刺史冯熊贵，仙翁控鲤游。",
            "八龙追後骏，五马驻前驺。",
            "露舄迎门鹊，风帘压海牛。",
            "地偏余胜迹，山好对冥收。",
            "雨为催诗至，云应度曲留。",
            "欢呼领百罚，跌宕散千忧。",
            "颠倒青霞帔，淋漓紫绮裘。",
            "谁镵岘山石，千载记风流。"
        ],
        "title": "浮远堂",
        "id": "4a3cd768-94b3-4513-a182-eb316023adf3"
    },
    {
        "author": "孙觌",
        "paragraphs": [
            "霜气森森背有芒，风棱槭槭面疑创。",
            "破衾且作龟头缩，短褐愁牵鹤胫长。"
        ],
        "title": "连雪苦寒二首  其一",
        "id": "b1fc38fd-312b-4ee7-9f68-e9bac53aafaf"
    },
    {
        "author": "孙觌",
        "paragraphs": [
            "怪底骑驴咏雪诗，东风有信在南枝。",
            "来麰已报丰年瑞，属国餐毡且耐饥。"
        ],
        "title": "连雪苦寒二首  其二",
        "id": "fb15bc5d-383e-41f9-b7ee-92f304abe876"
    },
    {
        "author": "孙觌",
        "paragraphs": [
            "岭雪班班在，崖泉咽咽鸣。",
            "一州明晓霁，万壑贮春声。",
            "蹬滑藤枝健，沙晴屐齿轻。",
            "小儿修浄供，酌茗慰孤清。"
        ],
        "title": "大雪後喜晴二首  其一",
        "id": "413c1e1a-a598-4928-a4ed-ab5b8f01e430"
    },
    {
        "author": "孙觌",
        "paragraphs": [
            "雪浄山容改，风回野意新。",
            "草根清漠漠，沙尾碧鳞鳞。",
            "有客推门版，呼童整角巾。",
            "风流杨柳似，一噱散千颦。"
        ],
        "title": "大雪後喜晴二首  其二",
        "id": "c7f3344f-3691-4578-8b54-2e250d26787a"
    },
    {
        "author": "孙觌",
        "paragraphs": [
            "不负丹鸡约，来寻白马盟。",
            "龙钟着帽进，爵跃倒衣迎。",
            "感慨追平昔，惊呼问死生。",
            "殷勤一樽酒，闲健且同倾。"
        ],
        "title": "送邹次贾归临川二首  其一",
        "id": "252e5d7d-4e38-4803-be80-47b15ab55f58"
    },
    {
        "author": "孙觌",
        "paragraphs": [
            "徒步轻千里，重临贲一邱。",
            "留欢不暖席，索去忽扁舟。",
            "惜别犹班草，传声可置邮。",
            "踌躇搔白首，独上仲宣楼。"
        ],
        "title": "送邹次贾归临川二首  其二",
        "id": "369bf53c-4a73-48a4-aabb-6417b5ee9d2a"
    },
    {
        "author": "孙觌",
        "paragraphs": [
            "一迳青苔短短篱，小桃竹外两三枝。",
            "殷勤待得黄昏月，正见斜红卧酒卮。"
        ],
        "title": "南唐门道上见桃二首  其一",
        "id": "3d6cfc43-49c0-4843-a5ca-1f83ab56a9f1"
    },
    {
        "author": "孙觌",
        "paragraphs": [
            "细红如糁未全匀，洗雨梳风日日新。",
            "前度刘郎在何处，故林空锁一枝春。"
        ],
        "title": "南唐门道上见桃二首  其二",
        "id": "9dca918a-43ff-4a46-83e5-05f3c505d5c3"
    },
    {
        "author": "孙觌",
        "paragraphs": [
            "演漾浮清樾，千凝漫绿莎。",
            "更无野鸟渡，自有窟蟾过。",
            "短绠飞苍雪，长缨卷素波。",
            "会须号一噫，霹雳起龙梭。"
        ],
        "title": "惠楙吉水轩二首  其一",
        "id": "d039b558-2d63-4c21-a808-00b388bd5c59"
    },
    {
        "author": "孙觌",
        "paragraphs": [
            "练练迎朝霁，漻漻卷夜氛。",
            "挽河半天落，贮月一瓢分。",
            "荡胸饱新授，洗耳浣昔闻。",
            "谁知望梅者，肺渴已如焚。"
        ],
        "title": "惠楙吉水轩二首  其二",
        "id": "002d534d-5761-43ee-90ff-e692757b7ab0"
    },
    {
        "author": "孙觌",
        "paragraphs": [
            "纷纷戏事扰真情，梦入槐宫一饷荣。",
            "莫向蜗庐分两国，只将蚁垤当専城。",
            "遨头定自污三顾，纸尾何妨署一名。",
            "南望崆峒堪拄笏，白云飞处眼偏明。"
        ],
        "title": "送删定侄赴高安郡丞",
        "id": "b60b2d44-c120-4933-b4ac-d4e11893dce5"
    },
    {
        "author": "孙觌",
        "paragraphs": [
            "杨公相大历，独擅德爵尊。",
            "清渭贯泾浊，寸胶定河浑。",
            "高名冠朝伦，流风被仍昆。",
            "悠然向千载，凛凛尚目存。",
            "官闲拥黄紬，卧听衙集喧。",
            "萧萧凫鹥行，重糈不到门。",
            "蝗虎不待驱，闻风自惊奔。",
            "所贵知我希，已及鱼与豚。"
        ],
        "title": "寄题杨元光黄岩清畏轩",
        "id": "179aebf7-1b47-41d8-b06b-6a954bed77dc"
    },
    {
        "author": "孙觌",
        "paragraphs": [
            "草迳冲泥滑，松门隐雾深。",
            "潜鱼寒上窟，宿鸟暝投林。",
            "风树摇青冢，云萝倚碧浔。",
            "禅翁蒙一衲，寂寞海潮音。"
        ],
        "title": "题致思庵二首  其一",
        "id": "0acfbcfd-9e49-42cb-b75e-b5b33083f076"
    },
    {
        "author": "孙觌",
        "paragraphs": [
            "宿雨连村暗，春流隔陇分。",
            "樯乌吟外见，城角定中闻。",
            "石鼎涵苍润，铜炉涌翠芬。",
            "明朝南北路，相望两孤云。"
        ],
        "title": "题致思庵二首  其二",
        "id": "4a824c3b-e5fb-4e0d-b086-c1c83214e4eb"
    },
    {
        "author": "孙觌",
        "paragraphs": [
            "昔年携客寄僧龛，败屋疏篱一草庵。",
            "白首重来看修竹，连山楼观亦眈眈。"
        ],
        "title": "焦山吸江亭二首  其一",
        "id": "8e6da78c-fbf0-487c-90f2-aa02096b8252"
    },
    {
        "author": "孙觌",
        "paragraphs": [
            "万顷苍茫一岛孤，潭潭云海现毘卢。",
            "问君吸尽西江水，中有曹溪一滴无。"
        ],
        "tags": [
            "长江"
        ],
        "title": "焦山吸江亭二首  其二",
        "id": "2e7e2fe1-c379-4470-a366-54f0daef8010"
    },
    {
        "author": "孙觌",
        "paragraphs": [
            "猊坐诸天绕，龙龛百鬼神。",
            "扪萝穿窈窕，拄策上峥嵘。",
            "雨送秋声入，风迎夜气生。",
            "降肛壹鼍吼，撇烈两岛惊。",
            "独诣超神界，真游梦化城。",
            "微吟更有味，琢雪斗僧清。"
        ],
        "title": "再赋五至堂二首  其一",
        "id": "a33f427c-92e6-4008-8b32-49203ee6efde"
    },
    {
        "author": "孙觌",
        "paragraphs": [
            "老衲僧中龙，得度佛三世。",
            "苴茅制不借，剖竹作如意。",
            "征心讯空王，礼足依梵帝。",
            "住世无三宿，应缘有五至。",
            "百年杞国忧，四大偃师戏。",
            "应作如是观，浮云本无蒂。"
        ],
        "title": "再赋五至堂二首  其二",
        "id": "5da95255-0783-41dc-bf86-43a1ffd41b5c"
    },
    {
        "author": "孙觌",
        "paragraphs": [
            "为山在进篑，学海自盈科。",
            "但见拳石小，纔容一苇过。",
            "骎骎拔地起，千丈青坡陀。",
            "漫漫拍天流，万顷翠错磨。",
            "勉斋何为者，直意慕山河。",
            "高视俯遗垤，孤清镇颓波。",
            "巨植蟠杞梓，修麟窘蛟鼍。",
            "谁能探高深，潜珍有随和。"
        ],
        "title": "胡恭夫勉斋",
        "id": "dd095e37-c2bc-497d-b127-0ff3f35eb6bd"
    },
    {
        "author": "孙觌",
        "paragraphs": [
            "红紫纷纷半在亡，一轩风雨送春忙。",
            "青梅着子浑无数，绿笋穿林已许长。"
        ],
        "title": "静节轩二首  其一",
        "id": "e43d6ce8-8b95-4e26-b460-ac237998fa75"
    },
    {
        "author": "孙觌",
        "paragraphs": [
            "莲叶平铺塘水满，栋花半落渚风清。",
            "无言独立苍茫里，更听黄鹂一两声。"
        ],
        "title": "静节轩二首  其二",
        "id": "27ac0b0f-375e-46e8-8216-4851e77ca3df"
    },
    {
        "author": "孙觌",
        "paragraphs": [
            "魏公大雅士，英英峙冰玉。",
            "平反廷尉府，共理滁阳牧。",
            "奋髯慑狐鼠，折棰行凫鹜。",
            "高眠日照廊，坐啸风生竹。",
            "度堂云雨上，斗柄高插屋。",
            "摆落区中缘，超摇尘外躅。",
            "遥苍拥鬟髻，漱碧韵琴筑。",
            "虽无花解笑，自有云树宿。",
            "王春亦已班，臣昼可屡卜。",
            "举目送归鸿，寄此千里目。"
        ],
        "title": "滁守平远堂",
        "id": "cb741666-d500-440e-9207-536907aa7390"
    },
    {
        "author": "孙觌",
        "paragraphs": [
            "绕舍莳兰荪，褰帘对竹君。",
            "移床栖樾荫，脱屣护苔纹。",
            "钓影垂潭月，樵歌出岭云。",
            "殷勤一瓢水，侑此井中芹。"
        ],
        "title": "龟潭二首  其一",
        "id": "54e2f0a7-71c1-4a0e-8f90-e98dfcd1ae9b"
    },
    {
        "author": "孙觌",
        "paragraphs": [
            "风涟细娟娟，月彩光弥弥。",
            "庭空韵琴筑，故入幽人耳。",
            "皓白有真色，澹泊非世味。",
            "谁能听蛙淫，唤汝作鼓吹。"
        ],
        "title": "龟潭二首  其二",
        "id": "437c02c2-73cc-486b-9422-26b36eb64ff4"
    },
    {
        "author": "孙觌",
        "paragraphs": [
            "一嶂横青霭，千沤起碧浔。",
            "行穿山半腹，坐占水中心。",
            "蹋雨松蹊滑，冲烟蓼屿深。",
            "时来有登涉，应不系升沉。"
        ],
        "title": "雨中泊蜀山见渔人自山半负樵入舟鼓棹而去",
        "id": "9d24457b-6ea2-4f04-ae7d-2962d3331124"
    },
    {
        "author": "孙觌",
        "paragraphs": [
            "覆地红深寸，连村翠着行。",
            "桑空蚕箔满，芹老燕泥香。",
            "且泥无何饮，徐思有底忙。",
            "独谣无语悟，倚杖立斜阳。"
        ],
        "title": "胡桥别墅",
        "id": "d59b9f27-4e54-41ce-a34d-5a55be818fc9"
    },
    {
        "author": "孙觌",
        "paragraphs": [
            "露盖青相倚，云屏翠作围。",
            "石泉鸣牛枕，迳苏上春衣。",
            "井遂登晨汲，庖烟起夕霏。",
            "浮生眠食耳，终不羡轻肥。"
        ],
        "title": "示龟潭文上人二首  其一",
        "id": "3d6c7faa-1de9-4a37-94b3-fc8342ce36cf"
    },
    {
        "author": "孙觌",
        "paragraphs": [
            "扫石风生坐，披云雨湿衣。",
            "飘飘一蝉脱，猎猎两凫飞。",
            "伏槛观鱼乐，钩帘待燕归。",
            "疏钟何处寺，出谷自依依。"
        ],
        "title": "示龟潭文上人二首  其二",
        "id": "6e841e75-82d9-4851-8411-5c4fc2c6ae11"
    },
    {
        "author": "孙觌",
        "paragraphs": [
            "亡是谈乌有，彭郎得小姑。",
            "谁言鸠作妇，谩道雁为奴。",
            "络纬那能织，提壶岂解酤。",
            "龟兹堪一笑，非马亦非驴。"
        ],
        "title": "读类说二首  其一",
        "id": "bdf088d8-1065-4aa0-a497-fb742cb52dd7"
    },
    {
        "author": "孙觌",
        "paragraphs": [
            "额痒会出耳，足闲仍有牦。",
            "石顽飞作燕，楮老孕生鸡。",
            "枫瘿那因怒，松枋岂是肥。",
            "君看转丸手，亦复化神奇。"
        ],
        "title": "读类说二首  其二",
        "id": "75b8e23a-4d25-4308-af83-9b048a7c539a"
    },
    {
        "author": "孙觌",
        "paragraphs": [
            "阖闾曾城外，寒山古道西。",
            "若人具双眼，与佛拍肩齐。",
            "白浪喷鹢首，黄尘送马蹄。",
            "憧憧南北路，一榻有高栖。"
        ],
        "title": "示枫桥温老",
        "id": "70f2bf03-a0cf-423f-8fa3-661bb78c7ad1"
    },
    {
        "author": "孙觌",
        "paragraphs": [
            "白㲲青鞋竹杖随，伏犀插脑看魁奇。",
            "水如说法翻千偈，山似哦诗蹙两眉。",
            "率尔扣门依佛宝，欣然命驾有心期。",
            "匆匆班草河桥上，几日重临慰所思。"
        ],
        "title": "枫桥璨书记出示近赋长句为诗答之",
        "id": "ba340df8-ed9d-4950-99b8-ff906c648bdb"
    },
    {
        "author": "孙觌",
        "paragraphs": [
            "长廊籍籍履声中，邂逅欢迎得此公。",
            "会续千灯齐古佛，先拈一瓣供诗翁。"
        ],
        "title": "读灵岩圆首座诗卷二首  其一",
        "id": "9334ab11-5d9c-4aec-bd92-95691545d735"
    },
    {
        "author": "孙觌",
        "paragraphs": [
            "万境崩腾倒笔前，飘飘落纸似云烟。",
            "要看墨妙供千手，莫遣诗翁入两肩。"
        ],
        "title": "读灵岩圆首座诗卷二首  其二",
        "id": "cf8906fc-4011-43d5-99d8-a09c4018b01d"
    },
    {
        "author": "孙觌",
        "paragraphs": [
            "捻断吟须皱两眉，镂冰琢雪等儿嬉。",
            "解题孤月如鸡口，堪笑穷郊作许悲。"
        ],
        "title": "能仁寺悟上人来枫桥访余索诗赋两绝句  其一",
        "id": "77b7a234-0d91-4a69-ac2c-96812c010f81"
    },
    {
        "author": "孙觌",
        "paragraphs": [
            "老去都将笔砚焚，相逢相问只寒温。",
            "更无一语堪酬对，已入维摩不二门。"
        ],
        "title": "能仁寺悟上人来枫桥访余索诗赋两绝句  其二",
        "id": "d846c546-da54-4897-9a7b-304297f14c80"
    },
    {
        "author": "孙觌",
        "paragraphs": [
            "读书过眼亦千年，脱帽挥毫涌百泉。",
            "句出惊传龙菌蠢，赋成争诵蜺连蜷。",
            "铜池茎叶三山秀，玉井根株七泽连。",
            "容貌魁梧端可想，不应诗瘦自臞仙。"
        ],
        "title": "读沈公序诗卷",
        "id": "9ff71833-03a6-4946-9fb6-35a9f779afd9"
    },
    {
        "author": "孙觌",
        "paragraphs": [
            "摆落攀缘断，驱除磊磈平。",
            "庭松敌老健，潭水伴孤清。",
            "待月出时看，寻云起处行。",
            "相随木上坐，徙倚到参横。"
        ],
        "title": "龟潭二首  其一",
        "id": "e9869344-0af1-4eb4-b10f-254cb6a40b8a"
    },
    {
        "author": "孙觌",
        "paragraphs": [
            "投老一无取，游空百不闻。",
            "莫参东阁吏，恐污北山文。",
            "心定对止水，身闲卧白云。",
            "嗒然吾丧我，何意傲人羣。"
        ],
        "title": "龟潭二首  其二",
        "id": "ca2a12c8-b4c9-441a-aafc-f8a79853ad14"
    },
    {
        "author": "孙觌",
        "paragraphs": [
            "本自骖鸾驾，何因下爵罗。",
            "未冲霄汉去，且傍水云过。",
            "收拾为闲伴，提携作好歌。",
            "莫怀轩冕意，风月共婆娑。"
        ],
        "title": "山阳守吴子仁遗两鹤喜而赋诗二首  其一",
        "id": "1b834ca2-9b84-4962-a25e-2668764421f7"
    },
    {
        "author": "孙觌",
        "paragraphs": [
            "缟袂真仙驭，玄裳羽客衣。",
            "千年令威至，万里佐卿归。",
            "蹋雨青苔院，栖烟白板扉。",
            "萧条真老伴，相对两忘机。"
        ],
        "title": "山阳守吴子仁遗两鹤喜而赋诗二首  其二",
        "id": "cbcffda3-3aa3-4ad8-8a24-b94dabfe23d0"
    },
    {
        "author": "孙觌",
        "paragraphs": [
            "鸡犬三家市，蓬蒿一亩宫。",
            "萝牵篱羃翠，萚陨砌堆红。",
            "宿鸟来还去，微泉咽复通。",
            "幽寻殊未已，落日满疏桐。"
        ],
        "title": "舟过湖洑泊丁山二首  其一",
        "id": "b604d8e0-b81e-421e-945a-4e7907540ca4"
    },
    {
        "author": "孙觌",
        "paragraphs": [
            "日下残红敛，烟升积翠重。",
            "鸥轻波浩荡，鱼乐自从容。",
            "野馌迎秋获，邻讴相夜舂。",
            "田翁有真意，一笑酒中逢。"
        ],
        "title": "舟过湖洑泊丁山二首  其二",
        "id": "3ce2b9f6-71ba-45ed-bc0e-92ad4cde049d"
    },
    {
        "author": "孙觌",
        "paragraphs": [
            "一邱破天巧，万壑回春姿。",
            "使君载酒地，不着鼓吹随。",
            "翛然一幅巾，自与幽人期。",
            "水浅欲平杯，风细不满旗。",
            "疏疏残雨里，独理钓鱼丝。"
        ],
        "title": "寄题洪巨济中大鄱阳园亭四咏 协趣亭",
        "id": "7e735b8b-0d5d-4400-bead-fab6a03bf33c"
    },
    {
        "author": "孙觌",
        "paragraphs": [
            "千岩紫翠中，缥缈浮画栋。",
            "屏风十二叠，坦坦见空洞。",
            "攒青照坐寒，老翠湿衣重。",
            "度曲挽云留，举杯邀月共。",
            "乐矣殊未央，正作南柯梦。"
        ],
        "title": "寄题洪巨济中大鄱阳园亭四咏 翠屏洞",
        "id": "2242169c-3dec-4a09-9332-7172c58283ca"
    }
]