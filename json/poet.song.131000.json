[
    {
        "author": "陆游",
        "paragraphs": [
            "蜗庐四壁空，也过百年中。",
            "葑火朝供爨，芦绵夕御风。",
            "不憎穷有祟，自以放名翁。",
            "但恨村醪薄，衰颜只暂红。"
        ],
        "title": "蜗庐",
        "id": "e6489776-8f73-4476-a91d-6e58b614a3fc"
    },
    {
        "author": "陆游",
        "paragraphs": [
            "一指头禅用不穷，一刀匕药去凌空。",
            "汗牛充栋成何事，堪笑迂儒错用功。"
        ],
        "title": "冬夜读书有感二首  其一",
        "id": "92d222ab-23a1-4f3c-8f87-88a9bbedd139"
    },
    {
        "author": "陆游",
        "paragraphs": [
            "胸中十万宿貔貅，皂纛黄旗志未酬。",
            "莫笑蓬窗白头客，时来谈笑取幽州。"
        ],
        "title": "冬夜读书有感二首  其二",
        "id": "0e27c07c-90bc-4557-8dbe-64b7d0234b04"
    },
    {
        "author": "陆游",
        "paragraphs": [
            "卧聴百舌语帘栊，已是新春不是冬。",
            "堪叹老来如许病，正令无病亦无悰。"
        ],
        "title": "十二月九日枕上作",
        "id": "af54c42e-91ca-4209-ae42-5ee8a0004b05"
    },
    {
        "author": "陆游",
        "paragraphs": [
            "黄河衮衮抱潼关，苍翠中条接华山。",
            "城郭丘墟人尽老，药炉依旧白云间。"
        ],
        "title": "记梦三首  其一",
        "id": "ab0f8ee1-3085-4e6e-a68b-bf8693c32dd6"
    },
    {
        "author": "陆游",
        "paragraphs": [
            "西巖老宿雪垂肩，白石为粮四百年。",
            "喜我未忘山下路，慇懃握手一欣然。"
        ],
        "title": "记梦三首  其二",
        "id": "ad76dad0-3889-4db7-9f22-c567e88a40f1"
    },
    {
        "author": "陆游",
        "paragraphs": [
            "三髻山童喜欲颠，下山迎我拜溪边。",
            "松阴拂罢苍苔石，接竹穿云理旧泉。"
        ],
        "title": "记梦三首  其三",
        "id": "cfb271d5-654d-488a-8f11-09d3d849d289"
    },
    {
        "author": "陆游",
        "paragraphs": [
            "湖中居人事舟檝，家家以舟作生业。",
            "女儿粧面花样红，小繖翻翻乱荷叶。",
            "日暮归来月色新，菱歌缥缈泛烟津。",
            "到家更约西邻女，明日湖桥看赛神。"
        ],
        "title": "镜湖女",
        "id": "2d73e771-983d-4cbe-8900-95fb17eaf887"
    },
    {
        "author": "陆游",
        "paragraphs": [
            "山村今年晚禾旱，奏下民租蠲太半。",
            "水村雨足米狼戾，也放三分慰民意。",
            "看榜归来迭歌舞，共喜清平好官府。",
            "老翁犹记军兴时，汝辈少年那得知。"
        ],
        "title": "水村曲",
        "id": "d46fb649-cdca-4e62-8ea8-90ec338ae58c"
    },
    {
        "author": "陆游",
        "paragraphs": [
            "忘忧自古无上筞，欲饮家贫酒杯迮。",
            "今朝鹊喜报远饷，未坼赤泥先动色。",
            "鱼长三尺催脍玉，巨蟹两螯仍斫雪。",
            "勿言地僻少过从，清风明月俱吾客。",
            "驱除二竖走三彭，零落眼花生耳热。",
            "陶然酣卧聴松声，愧尔公卿足忧责。"
        ],
        "title": "石洞饷酒",
        "id": "d8cf8c6a-06da-4879-bff7-da62df2d7332"
    },
    {
        "author": "陆游",
        "paragraphs": [
            "病退身仍健，春回日渐长。",
            "神诃金鼎药，龙出玉函方。",
            "美睡三竿日，安禅半篆香。",
            "残年已如许，幸复起膏盲。"
        ],
        "title": "病退",
        "id": "ce7e7b78-ebc9-416d-9e01-f5601a601b9d"
    },
    {
        "author": "陆游",
        "paragraphs": [
            "身放江湖远，年推里巷尊。",
            "邻翁分酒子，羽客借桐孙。",
            "决决冰消涧，纎纎柳映门。",
            "小车非汉相，时亦到前村。"
        ],
        "title": "偶书",
        "id": "11c3bf0d-f46c-4980-b56e-7bd03e380cc6"
    },
    {
        "author": "陆游",
        "paragraphs": [
            "南言莼菜似羊酪，北说茘枝如石榴。",
            "自古论人多类此，简编千载判悠悠。"
        ],
        "title": "读史",
        "id": "8ac16398-447a-4b30-8a1f-0b5778303ca8"
    },
    {
        "author": "陆游",
        "paragraphs": [
            "酣酣霞晕力通神，澹澹鹅雏色可人。",
            "一笑破除垂老日，满怀揺荡隔年春。",
            "梅花的的吹初破，杨柳纎纎染未匀。",
            "醉倒桥边人不怪，西曹免护相君茵。"
        ],
        "title": "饮石洞酒戏作",
        "id": "ac3e8ed4-b1a5-4b53-aa11-02e0b47ebf73"
    },
    {
        "author": "陆游",
        "paragraphs": [
            "霜重晨簷滴，薪干夜焙温。",
            "老惟便布褐，病不出柴门。",
            "瓶里梅花堕，窗间鹊语喧。",
            "闲人信无事，午睡到黄昏。"
        ],
        "title": "霜寒",
        "id": "27ffdef9-32ba-424c-9ba0-09b6fde6be45"
    },
    {
        "author": "陆游",
        "paragraphs": [
            "击鼓坎坎，吹笙呜呜。",
            "绿袍槐简立老巫，红衫绣裙舞小姑。",
            "乌桕烛明蜡不如，鲤鱼糁美出神厨。",
            "老巫前致词，小姑抱酒壶。",
            "愿神来享常欢娱，使我嘉谷收连车。",
            "牛羊暮归塞门闾，鸡鹜一母生百雏。",
            "岁岁赐粟，年年蠲租。",
            "蒲鞭不施，圜土空虚。",
            "束草作官但形模，刻木为吏无文书。",
            "淳风复还羲皇初，绳亦不结况其余。",
            "神归人散醉相扶，夜深歌舞官道隅。"
        ],
        "title": "赛神曲",
        "id": "07253ef2-e787-42d3-9902-93dd63066c95"
    },
    {
        "author": "陆游",
        "paragraphs": [
            "凉州四面皆沙碛，风吹沙平马无迹。",
            "东门供张接中使，万里朱宣布袄勑。",
            "勅中墨色如未干，君王心念儿郎寒。",
            "当街谢恩拜舞罢，万岁声上黄云端。",
            "安西北庭皆郡县，四方朝贡无征战。",
            "旧时胡虏陷关中，五丈原头作边面。"
        ],
        "title": "凉州行",
        "id": "e5970bde-6dc1-4a29-888d-13954c6dc453"
    },
    {
        "author": "陆游",
        "paragraphs": [
            "送君远戍交河北，男儿自以身许国。",
            "不能弯弓骑恶马，欲随君去何由得。",
            "登山矫首西北云，形容虽变心犹存。",
            "月明夜夜照泪痕，铁心石肠输与君。"
        ],
        "title": "望夫石",
        "id": "b0526f70-c8f9-46e8-a252-534e77975331"
    },
    {
        "author": "陆游",
        "paragraphs": [
            "短篱曲曲对开门，修竹阴阴不见村。",
            "别浦回潮鱼沪密，孤舟春近雁沙温。",
            "路逢行客时交辔，店卖新醅一举樽。",
            "忽过乱山幽绝处，恍如白帝到东屯。"
        ],
        "title": "江村道中书触目",
        "id": "43262de4-e2e5-41a5-8051-50856598e0e6"
    },
    {
        "author": "陆游",
        "paragraphs": [
            "采莲吴姝巧笑倩，小舟点破烟波面。",
            "双头折得欲有赠，重重叶盖羞人见。",
            "女伴相邀拾翠羽，归棹如飞那可许。",
            "倾鬟障袖不譍人，遥指石帆山下雨。"
        ],
        "title": "采莲曲",
        "id": "70f37812-8c4d-4279-a96d-1e31bde9cdb2"
    },
    {
        "author": "陆游",
        "paragraphs": [
            "万里当时寄一官，十年客枕不曾安。",
            "鬼愁滩下扁舟晚，蛇退陂前古驿寒。",
            "昔叹远游生雪鬓，近缘多病学金丹。",
            "功名非复衰翁事，独有江山兴未阑。"
        ],
        "title": "兀坐颇念游歴山水戏作",
        "id": "469ba000-11c3-4527-a80b-57d088c5379d"
    },
    {
        "author": "陆游",
        "paragraphs": [
            "五杂组，山雉羽。",
            "往复还，江头路。",
            "不得已，贵臣去。"
        ],
        "title": "五杂组二首  其一",
        "id": "b2ebbfbb-6eaa-4999-888e-6a936e29c8bd"
    },
    {
        "author": "陆游",
        "paragraphs": [
            "五杂组，机上绮。",
            "往复还，冶逰子。",
            "不得已，富儿死。"
        ],
        "title": "五杂组二首  其二",
        "id": "8a876468-8a0d-4c79-b7ed-fbf4eb866ce9"
    },
    {
        "author": "陆游",
        "paragraphs": [
            "湖上千峰翠作围，正应佳处著渔扉。",
            "迂疏自计难谋食，老病谁令未拂衣。",
            "万里沧波鸥乍没，千年华表鹤重归。",
            "一盂粟饭吾何恨，自古高人有采薇。"
        ],
        "title": "渔扉",
        "id": "f6745b32-06c8-4e4e-afe6-8f0d868e2be1"
    },
    {
        "author": "陆游",
        "paragraphs": [
            "夜雨灯前感概深，为邦一士重千金。",
            "风云未展康时略，天地能知许国心。",
            "剑忽拄颐都将相，帽曾压耳隠山林。",
            "英雄自古常如此，君看隆中梁甫吟。"
        ],
        "title": "咏史",
        "id": "f3d85a3d-3e2d-4e6b-a6fd-b3c64ea4b2c9"
    },
    {
        "author": "陆游",
        "paragraphs": [
            "楚王手自格猛兽，七泽三江为苑囿。",
            "城门夜开待猎归，万炬照空如白昼。",
            "乐声前后震百里，树树栖乌尽惊起。",
            "宫中美人谓将旦，发泽口脂费千万。",
            "乐声早暮少断时，莫怪栖乌无穏枝。"
        ],
        "title": "乌栖曲",
        "id": "ad214ff8-6e6e-4c6d-9f29-6004b3d8b6d2"
    },
    {
        "author": "陆游",
        "paragraphs": [
            "君北游司并，我南适熊湘。",
            "邂逅淮阴市，共饮官道傍。",
            "丈夫各有怀，穷达讵可量。",
            "临别一取醉，浩歌神激扬。",
            "勲业有际会，风云正苍茫。",
            "乱点剑峰血，苦寒芒屦霜。",
            "死即万鬼邻，生当致虞唐。",
            "丹鸡不须盟，我非儿女肠。"
        ],
        "title": "古别离",
        "id": "c60f7ec5-bea5-47c2-901b-93b8234fd905"
    },
    {
        "author": "陆游",
        "paragraphs": [
            "夜深青灯耿窗扉，老翁稚子穷相依。",
            "韲盐不给脱粟饭，布褐仅有悬鹑衣。",
            "偶然得肉思共饱，吾儿苦让不忍违。",
            "儿饥读书到鸡唱，意虽甚壮气力微。",
            "可怜落笔渐健快，其奈瘦面无光辉。",
            "布衣儒生例骨立，纨袴市儿皆瓠肥。",
            "勿言学古徒自困，吾曹舍此将安归。",
            "作诗自寛亦慰汝，吟罢抚几频歔欷。"
        ],
        "title": "书叹",
        "id": "32d99340-ace3-4eda-86ae-03efb6e7e59b"
    },
    {
        "author": "陆游",
        "paragraphs": [
            "新春尚七日，小雨暗江城。",
            "茆簷夜点滴，已作春雨声。",
            "轻黄上柳枝，嫩绿抽菊萌。",
            "造物本何心，谁主此发生。",
            "颇疑重云外，斗杓已东倾。",
            "老至不可却，一尊忘浊清。"
        ],
        "title": "十二月二十六夜聴雨",
        "id": "f873ef9c-c762-45a8-849a-2b3efc69dcea"
    },
    {
        "author": "陆游",
        "paragraphs": [
            "傍簷百舌语璁珑，已觉新春在眼中。",
            "欲起未成还小睡，忽看初日满窗红。"
        ],
        "title": "起晚",
        "id": "7d76030f-f774-44f6-b067-8bd1b293015b"
    },
    {
        "author": "陆游",
        "paragraphs": [
            "酣畅年来岂易逢，韲汤蜜汁亦时中。",
            "玉醅忽逐春风至，一吸悬知百榼空。"
        ],
        "title": "陈少监饷澄清堂酒",
        "id": "23916da9-e65b-4fde-88a5-da0a50308bbd"
    },
    {
        "author": "陆游",
        "paragraphs": [
            "黑风卷地连三日，密雪穿帘又一回。",
            "衰病不禁天色恶，笑谈谁共酒尊开。",
            "忍寒瘦马嘶空枥，覔食饥鸦啄废台。",
            "笑遣蛮童撼园竹，辍羮分火待归来。"
        ],
        "title": "雪中作",
        "id": "1d06495b-3cd4-4369-8360-f01349bc5b85"
    },
    {
        "author": "陆游",
        "paragraphs": [
            "我昔自蜀归，百年已过半。",
            "观棋未终局，回视斧柯烂。",
            "饱知山林乐，富贵何足换。",
            "退休失健决，正坐闇且懦。",
            "齿发日衰残，岁月难把玩。",
            "萧朱尚或隙，籍湜固宜畔。",
            "出门无一欣，抚事有三叹。",
            "新年遂七十，推敬愧里闬。",
            "眷眷惜兹夕，凛凛畏明旦。",
            "豁然忽大笑，愁若春冰泮。",
            "穷达真两忘，生死付一贯。",
            "清尊既潋滟，硕果亦璀璨。",
            "拥门纷鼓笛，上寿列童冠。",
            "老翁亦忘疲，起舞影零乱。",
            "不独夸痴顽，自足洗患难。",
            "投床判宿酲，美睡到日旰。"
        ],
        "title": "甲寅元日予七十矣酒间作短歌示子",
        "id": "80f25700-c11f-450f-a342-a78f67d1b4fd"
    },
    {
        "author": "陆游",
        "paragraphs": [
            "七十残年百念枯，桑榆元不补东隅。",
            "但存隠具金鸦觜，那梦朝衣玉鹿卢。",
            "身世蚕眠将作茧，形容牛老已垂胡。",
            "客来莫问先生处，不钓娥江即镜湖。"
        ],
        "title": "七十",
        "id": "a1891a98-6cdf-4524-a292-a221f50954c6"
    },
    {
        "author": "陆游",
        "paragraphs": [
            "七十今年是，连朝乐未休。",
            "比邻更颂祷，亲党共迟留。",
            "羊映红纒酒，花簪绛帕头。",
            "从今日有喜，农事起西畴。"
        ],
        "title": "正旦后一日",
        "id": "9b83d32e-732f-4f56-9cf4-83bda34e6e90"
    },
    {
        "author": "陆游",
        "paragraphs": [
            "采花枝上宝旛新，看徧秦山楚水春。",
            "村舍不知时节换，傍檐百舌苦撩人。"
        ],
        "title": "立春",
        "id": "76a1d80f-5529-43c5-8c2e-9ac02519e64d"
    },
    {
        "author": "陆游",
        "paragraphs": [
            "发白未及童，齿揺未及脱。",
            "正如一席饮，烧烛将见跋。",
            "谿山环草舍，霜露侵布褐。",
            "文章虽自力，亦已强弩末。",
            "寜将垂老耳，更受世事聒。",
            "匡庐入我梦，行已寄瓶钵。"
        ],
        "tags": [
            "庐山"
        ],
        "title": "老境",
        "id": "0562a259-3398-4499-b6d7-3d462113fa22"
    },
    {
        "author": "陆游",
        "paragraphs": [
            "西戍凉州鬓未丝，嶓山漾水几题诗。",
            "剑分苍石高皇迹，巖拥朱门老子祠。",
            "烧兔驿亭微雪夜，骑驴栈路早梅时。",
            "登临不用频悽断，未死安知无后期。"
        ],
        "title": "偶怀小益南郑之间怅然有赋",
        "id": "a84fe251-c867-4824-92bd-4cd0f1561136"
    },
    {
        "author": "陆游",
        "paragraphs": [
            "忆昨从戎丞相府，元瑜书檄仲宣诗。",
            "云屯骑士临边日，鱼贯降戎献捷时。",
            "史册误人悲壮志，关河回首负初期。",
            "岂知二纪身犹在，衰鬓星星老侍祠。"
        ],
        "title": "再用前韵不依次",
        "id": "644dc5b3-d97c-414f-8e8e-6104fa4147fd"
    },
    {
        "author": "陆游",
        "paragraphs": [
            "日日来寻坡上梅，枯槎忽见一枝开。",
            "广寒宫里长生药，医得冰魂雪魄回。"
        ],
        "title": "北坡梅开已久一枝独不著花立春日忽放一枝戏作",
        "id": "e1c16175-aeda-47e4-bfba-105ebe008252"
    },
    {
        "author": "陆游",
        "paragraphs": [
            "新岁逢人日，老夫持道斋。",
            "断冰浮野水，微绿发枯荄。",
            "霁景丰年象，闲吟旷士怀。",
            "春旛已陈迹，鬭巧笑吴娃。"
        ],
        "title": "人日",
        "id": "26e78c41-bff4-44fc-822d-f36b7c324040"
    },
    {
        "author": "陆游",
        "paragraphs": [
            "玉关西望气横秋，肯信功名不自由。",
            "却是文章差得力，至今知有吕衡州。"
        ],
        "title": "夜读吕化光文章抛尽爱功名之句戏作",
        "id": "fcde0934-e1d7-4e64-b5bb-2f02e091a153"
    },
    {
        "author": "陆游",
        "paragraphs": [
            "行药来村北，观鱼立水边。",
            "忽逢长揖客，能算小行年。",
            "酒薄聊頳頬，囊空阙赠钱。",
            "时清君未死，访我华山前。"
        ],
        "title": "遇术士饮以巵酒",
        "id": "759c51c0-7585-4c5e-888d-5a472739def3"
    },
    {
        "author": "陆游",
        "paragraphs": [
            "老子即今双白鬓，镜湖自古几青山。",
            "半窗萝月独欹枕，满院松风常掩关。",
            "天地许寛谁碍汝，琴尊是处可开颜。",
            "将行亦莫买春草，幸有一笻相伴闲。"
        ],
        "title": "闲趣",
        "id": "fab55cbd-0549-48c5-ae7b-ce43030bc6f8"
    },
    {
        "author": "陆游",
        "paragraphs": [
            "深院窗扉晓色迟，新愁宿醉两参差。",
            "雨声欲与梦相入，春意不随人共衰。",
            "零落残梅临小彴，纵横野水赴清池。",
            "物华撩我缘何事，似恐新年渐废诗。"
        ],
        "title": "正月二十日晨起弄笔",
        "id": "ef4ec2c9-dbe7-46d5-afe0-452cb14575d6"
    },
    {
        "author": "陆游",
        "paragraphs": [
            "枉是儒冠遇太平，穷人那许共功名。",
            "枯肠不饱三升稷，皓首犹亲二尺檠。",
            "寓世已为当去客，爱书更付未来生。",
            "夜阑抚几愁无奈，起视离离斗柄倾。"
        ],
        "title": "春夜读书",
        "id": "b386aa47-cf80-46ef-ba9d-4b7b8005277d"
    },
    {
        "author": "陆游",
        "paragraphs": [
            "春色初回杜若洲，隔烟时见矫轻鸥。",
            "嵩云缑月年年梦，楚柁吴樯处处愁。",
            "鱼跃银刀论网买，酒倾绿蚁满杯浮。",
            "前生杜牧吾身是，又向江南遍倚楼。"
        ],
        "title": "春晴泛湖入城",
        "id": "df43c546-ea52-4acd-86e8-b33b8f965dc8"
    },
    {
        "author": "陆游",
        "paragraphs": [
            "老病人扶气力微，阑干西角立斜晖。",
            "流年冉冉功名误，新冢累累故旧稀。",
            "仗马曾鸣宜永弃，牧羝虽乳敢言归。",
            "住庵活计无多子，只要笻枝与衲衣。"
        ],
        "title": "书斋壁二首  其一",
        "id": "c8f7428e-b6c8-4f8e-bbd5-c3672c342447"
    },
    {
        "author": "陆游",
        "paragraphs": [
            "落魄人间不记年，晚营茆栋镜湖边。",
            "室空惟是四壁立，面瘦渐生双頬颧。",
            "地僻门无残客到，岁丰路有醉人眠。",
            "君看朝市红尘閙，始信吾曹是地仙。"
        ],
        "title": "书斋壁二首  其二",
        "id": "cf2215ca-6521-4d5a-8702-5001db68ff1c"
    },
    {
        "author": "陆游",
        "paragraphs": [
            "睡起悠然弄衲琴，铜猊半烬海南沉。",
            "凄凉故里逢春处，忠愤孤臣许国心。",
            "水满凫鹥初拍拍，雨余花木已阴阴。",
            "吾儿捩柂淮边未，归近清愁转不禁。"
        ],
        "title": "春日睡起",
        "id": "44c851ad-df52-4aaf-b546-d4802f66ab06"
    },
    {
        "author": "陆游",
        "paragraphs": [
            "病侵腰膂两经秋，欲下绳床不自由。",
            "客至难令三握发，佛来仅可小低头。",
            "安禅还我闲蒙衲，怒气从渠勇挟辀。",
            "亦欲署门还懒去，死生贵贱两悠悠。"
        ],
        "title": "老病谢客或者非之戏作",
        "id": "f19ea6d1-347d-4c2a-862b-a8b28512ff07"
    },
    {
        "author": "陆游",
        "paragraphs": [
            "目昏罢观书，足蹇停游山。",
            "二事差可乐，造物乃复悭。",
            "得非闵我老，作意镌其顽。",
            "扫除尽宿习，使得终日闲。",
            "闲亦何负汝，剡曲茆三间。",
            "奇石玩荦角，清流聴潺湲。",
            "勿言村醪薄，数酌可解颜。",
            "翛然日已夕，卧看飞鸟还。"
        ],
        "title": "永日无一事作诗自诒",
        "id": "54001d05-12b5-42b3-bc8e-7005ff85cb31"
    },
    {
        "author": "陆游",
        "paragraphs": [
            "方兰移取徧中林，余地何妨种玉簪。",
            "更乞两丛香百合，老翁七十尚童心。"
        ],
        "title": "窗前作小土山蓻兰及玉簪最后得香百合并种之戏作",
        "id": "2ea2700c-d0db-4743-8901-d33bd9ffdab5"
    },
    {
        "author": "陆游",
        "paragraphs": [
            "花泾二月桃花发，霞照波心锦裹山。",
            "说与东风直须惜，莫吹一片落人间。"
        ],
        "title": "泛舟观桃花五首  其一",
        "id": "290eb48e-557e-4c89-a44e-97c5af3a59f7"
    },
    {
        "author": "陆游",
        "paragraphs": [
            "桃源只在镜湖中，影落清波十里红。",
            "自别西川海棠后，初将烂醉荅春风。"
        ],
        "title": "泛舟观桃花五首  其二",
        "id": "f1c71fdf-38c3-4473-ab4b-1b331924d61c"
    },
    {
        "author": "陆游",
        "paragraphs": [
            "种桃亦解比封君，世故纷纷寂不闻。",
            "九转金丹应已熟，全家仙去隠红云。"
        ],
        "title": "泛舟观桃花五首  其三",
        "id": "bcda1183-e67c-48b2-968c-3ae0e011e765"
    },
    {
        "author": "陆游",
        "paragraphs": [
            "湖南小山花更多，不醉将如春色何。",
            "钓得鲜鳞堪斫脍，任教微雨湿渔簔。"
        ],
        "title": "泛舟观桃花五首  其四",
        "id": "7982b880-b0a4-4654-80bc-77a8e50d534b"
    },
    {
        "author": "陆游",
        "paragraphs": [
            "邻曲一生花里活，村翁疑是古遗民。",
            "初来自被春留住，枉道当时为避秦。"
        ],
        "title": "泛舟观桃花五首  其五",
        "id": "6c0b8419-3c8d-4d81-a0b1-1c9866f797be"
    },
    {
        "author": "陆游",
        "paragraphs": [
            "人生如意毎难全，草草园池却自然。",
            "世事已抛高枕外，春风常在短笻前。",
            "堕空花片纷红雨，徧地苔痕长绿钱。",
            "酒户渐增诗兴在，天容此老剩狂颠。"
        ],
        "title": "新辟小园六首  其一",
        "id": "bfb029b5-1232-4138-846e-0145d1eb99e4"
    },
    {
        "author": "陆游",
        "paragraphs": [
            "西戍归来鬓已霜，生儿又过乃翁长。",
            "眼明身健残年足，饭软茶甘万事忘。",
            "学废仅能书妵字，客来懒复倒衣裳。",
            "山园寂寂春将晚，酷爱幽花似蜜香。"
        ],
        "title": "新辟小园六首  其二",
        "id": "faa98485-5651-4524-bae4-d636c04501b7"
    },
    {
        "author": "陆游",
        "paragraphs": [
            "席地幕天君勿嘲，随宜野蓛与山殽。",
            "幽花避日藏深叶，归燕寻人理旧巢。",
            "曲水咏觞空念昔，斜川邻曲自论交。",
            "清贫尚愧茶山在，送老湖边有把茆。"
        ],
        "title": "新辟小园六首  其三",
        "id": "669e38d0-c9c2-4421-9b68-99039db69be5"
    },
    {
        "author": "陆游",
        "paragraphs": [
            "新展山园半畆强，笑人车马出笼坊。",
            "山禽乍暖慇懃语，野蘤无风自在香。",
            "点点水纹迎细雨，疏疏篱影界斜阳。",
            "出门遥向邻翁说，释耒相从共一觞。"
        ],
        "title": "新辟小园六首  其四",
        "id": "7d094edf-d010-4021-a37c-b061c54545e4"
    },
    {
        "author": "陆游",
        "paragraphs": [
            "东轩嫩日上疏櫺，吹尽浮云作意晴。",
            "林暖墙头双鹊语，水清池面小鱼行。",
            "畦添药品谁能别，架引藤阴忽已成。",
            "倚杖怡然便终日，老夫那复不平鸣。"
        ],
        "title": "新辟小园六首  其五",
        "id": "24fb84d7-2c62-48a9-b7c0-a8bf1ddf4216"
    },
    {
        "author": "陆游",
        "paragraphs": [
            "祠禄縻人未弃官，春深幽谷有余欢。",
            "笋生遮道妨行药，果熟团枝碍整冠。",
            "煮酒拆泥初滟滟，生绡裁扇又团团。",
            "退飞风际由来事，莫羨青霄刷羽翰。"
        ],
        "title": "新辟小园六首  其六",
        "id": "f16171d3-fb05-4580-91e2-ef03652104eb"
    },
    {
        "author": "陆游",
        "paragraphs": [
            "零落残花一两枝，绿阴庭院燕差池。",
            "隔墙笑语秋千散，惆怅三泉驿里时。"
        ],
        "title": "上巳小饮追忆干道中尝以是日病酒留三泉江月亭悽然有感",
        "id": "52b558c8-286b-4830-a450-9f147ce942ac"
    },
    {
        "author": "陆游",
        "paragraphs": [
            "大千沙界一浮沤，成壊元知不自由。",
            "寓迹个中谁耐久，问君底事不归休。",
            "春陂欲雨黄鸦閙，晚渡无人白犊浮。",
            "七十之年何啻足，戏凭药物小迟留。"
        ],
        "title": "晚步门外散怀二首  其一",
        "id": "9bd243da-b7f3-4380-a289-ce2928ee9457"
    },
    {
        "author": "陆游",
        "paragraphs": [
            "万化纷纷本一机，不为腐骨欲安归。",
            "彭殇共尽孰修短，尧桀两忘无是非。",
            "濡首极知当痛饮，剪翎那复许群飞。",
            "江郊未解春寒恶，高柳吹花又满衣。"
        ],
        "title": "晚步门外散怀二首  其二",
        "id": "9a5835b2-0c76-4895-ac77-5d07f58bd3e2"
    },
    {
        "author": "陆游",
        "paragraphs": [
            "东风吹雨恼游人，满路新泥换细尘。",
            "花睡柳眠春自懒，谁知我更懒于春。"
        ],
        "title": "欲出遇雨",
        "id": "7fcc9914-a0cc-4227-98f7-f74f2851ecc9"
    },
    {
        "author": "陆游",
        "paragraphs": [
            "衰鬓萧然满镜霜，一庵归老镜湖傍。",
            "有怀每恨交朋远，无食方知日月长。",
            "落笔未妨诗衮衮，闭门犹喜气扬扬。",
            "晚来袖手蒲团穏，笑唤儿童代夜香。"
        ],
        "title": "饥坐戏咏",
        "id": "9679eb4c-980e-496b-b383-81b5db58e420"
    },
    {
        "author": "陆游",
        "paragraphs": [
            "今年彻底贫，不复具一肉。",
            "日高对空案，肠鸣转车轴。",
            "春荠忽已花，老笋欲成竹。",
            "平生饭蔬食，至此亦不足。",
            "孰知读书却少进，忍饥对客谈尧舜。",
            "但令此道粗有传，深山饿死吾何恨。"
        ],
        "title": "蔬食",
        "id": "c2696787-a9c6-43a9-85c0-18738fb9790a"
    },
    {
        "author": "陆游",
        "paragraphs": [
            "风恶阑回雨，天寒勒住花。",
            "寻幽扶楖栗，息倦倚槎枒。",
            "分韵僧吟苦，争碁客笑譁。",
            "相逢仍草草，归路并山斜。"
        ],
        "title": "山亭",
        "id": "bf10da2b-0a1d-48b7-84de-bf7388e7eccd"
    },
    {
        "author": "陆游",
        "paragraphs": [
            "尽道三巴远，那无一纸书。",
            "衰迟自难记，不是故人疏。"
        ],
        "title": "久不得张汉州书",
        "id": "a486b3ab-1056-473b-9507-924c757af6f3"
    },
    {
        "author": "陆游",
        "paragraphs": [
            "一事元无可得忙，悠然半醉倚胡床。",
            "牡丹枝上青春老，燕子声中白日长。",
            "身世已如风六鹢，文章仍似闰黄杨。",
            "太平有象无人识，南陌东阡擣?香。"
        ],
        "title": "春晚村居",
        "id": "ac267d2a-6ab4-4a83-b07d-d9d20530c016"
    },
    {
        "author": "陆游",
        "paragraphs": [
            "花过木阴合，溪云生莫凉。",
            "牛行响白水，鹭下点青秧。",
            "古寺宛如昔，稚松森已行。",
            "耆年不下榻，童子为烧香。"
        ],
        "title": "游云山诸兰若",
        "id": "3a37d870-91a8-48fc-9ba4-8efb0dce603d"
    },
    {
        "author": "陆游",
        "paragraphs": [
            "我自何山来，覔路占楼钟。",
            "聨翩两葛巾，跌荡一短笻。",
            "深谷已曛黑，夕阳犹半峰。",
            "堂中千岁师，磊砢如古松。",
            "残僧三四辈，斗粟各自舂。",
            "长廊久寂寞，香火亦阙供。",
            "颇闻在世时，一钵制恶龙。",
            "时时出雷雨，百里常年丰。",
            "宿缘忽云尽，献供无春农。",
            "馋乌晨攫饭，饥鼠夜穿墉。",
            "而况我辈人，生世本不逢。",
            "胡不安汝分，终年抗尘容。",
            "静观兴废事，可洗芥蒂胸。",
            "一笑下山去，村坞烟重重。"
        ],
        "title": "与子坦子聿游明觉十四韵",
        "id": "0fdadb50-fbfa-49cd-8bbc-776043909c49"
    },
    {
        "author": "陆游",
        "paragraphs": [
            "一窗新绿惬幽情，袖手哦诗取次成。",
            "墙外蜜蜂来又去，可怜终日太忙生。"
        ],
        "title": "净智西窗",
        "id": "82c0f991-e12b-415e-81a4-d673fc9077d9"
    },
    {
        "author": "陆游",
        "paragraphs": [
            "风前掩苒草吹香，溪上霏微雨送凉。",
            "万里安西无梦到，却寻僧话破年光。"
        ],
        "title": "小僧乞诗",
        "id": "83148e91-6ce3-46e7-a0c5-9809088e8b93"
    },
    {
        "author": "陆游",
        "paragraphs": [
            "老便寂寂厌纷纷，借得禅房卧看云。",
            "夜宴怕逢觥录事，秋山佣伴猎将军。",
            "余年敢望十寒暑，夙习正须三沐熏。",
            "斜日满窗谁唤起，数声啼鸟隔溪闻。"
        ],
        "title": "西窗睡起",
        "id": "6bb23163-50b4-47b3-9689-225879a9db6f"
    },
    {
        "author": "陆游",
        "paragraphs": [
            "旅饭风埃小市傍，却呼拄杖踏斜阳。",
            "可怜陌上离离草，一种逢春各短长。"
        ],
        "title": "平水",
        "id": "7affe149-f1cc-4fdb-97bb-98e4b02de20f"
    },
    {
        "author": "陆游",
        "paragraphs": [
            "愁眼已无寐，更堪衰病婴。",
            "萧萧窗竹影，磔磔水禽声。",
            "捶楚民方急，烟尘虏未平。",
            "一身那敢计，雪涕为时倾。"
        ],
        "title": "三月二十五夜达旦不能寐二首  其一",
        "id": "61e77dc5-36de-4a53-954d-51f1d4525745"
    },
    {
        "author": "陆游",
        "paragraphs": [
            "忧国心常折，观书眼欲枯。",
            "百年终坎?，一饭且枝梧。",
            "忽忽残春过，迢迢清夜徂。",
            "壮心空万里，老病要人扶。"
        ],
        "title": "三月二十五夜达旦不能寐二首  其二",
        "id": "d3cd99c8-3337-4082-94d1-ef8355dd179c"
    },
    {
        "author": "陆游",
        "paragraphs": [
            "此老胸中万顷寛，小园幽径日追欢。",
            "寜教酒欠寻常债，耻就人求本分官。",
            "高柳阴浓烟欲暝，丛花红湿露初溥。",
            "要知泽国年光晚，已过清明尚浅寒。"
        ],
        "title": "园中小饮",
        "id": "b27b8f85-fa37-4986-af02-c2b9c5ccc2b1"
    },
    {
        "author": "陆游",
        "paragraphs": [
            "船掠湖堤不入城，葛巾羽扇试春行。",
            "女墙迤逦横轻霭，佛阁峥嵘倚晚晴。",
            "树冒藤花堆故绣，风吹莺语送新声。",
            "细思造物何由报，遣作闲人过此生。"
        ],
        "title": "舟中夕望",
        "id": "2f1eaa22-9a66-42c2-9518-4acb819f41a9"
    },
    {
        "author": "陆游",
        "paragraphs": [
            "桃李逢春次第开，坐看零落付苍苔。",
            "压车麦穂黄云重，食叶蚕声白雨来。",
            "镜里顿惊年事速，天边谁挽斗杓回。",
            "可怜团扇尘侵损，又见生绡月様裁。"
        ],
        "title": "四月一日作",
        "id": "5514a91d-911b-4923-b134-1ef81c039a8c"
    },
    {
        "author": "陆游",
        "paragraphs": [
            "新换单衣细葛轻，翛然随处得闲行。",
            "绿阴浦口维舟处，霁日塲中打麦声。",
            "醉叟卧途知酒贱，耕农满野喜时平。",
            "老来无复雕龙思，遇兴新诗取次成。"
        ],
        "title": "舟行过梅市",
        "id": "20b9cc7d-2911-4744-bc5a-7b7c548cdbbe"
    },
    {
        "author": "陆游",
        "paragraphs": [
            "初夏未觉暑，微阴殊胜晴。",
            "藤冠称新沐，莼菜解余酲。",
            "偶据盘陀坐，还扶楖栗行。",
            "平生志勋业，今日一毫轻。"
        ],
        "title": "山园杂赋四首  其一",
        "id": "e78e8472-ca4c-467c-b0c2-57cc8d0c1805"
    },
    {
        "author": "陆游",
        "paragraphs": [
            "藤阴初覆架，菱蔓渐穿萍。",
            "水绕篱根绿，山从树罅青。",
            "长辞帝所梦，不愧草堂灵。",
            "赖有黄醅法，终年任醉醒。"
        ],
        "title": "山园杂赋四首  其二",
        "id": "8cf414c8-c605-4476-8e13-95d8decefee0"
    },
    {
        "author": "陆游",
        "paragraphs": [
            "一日老一日，一年贫一年。",
            "元无肉食相，且作地行仙。",
            "本不营三窟，何须直一钱。",
            "村墟樱笋閙，剩放醉中颠。"
        ],
        "title": "山园杂赋四首  其三",
        "id": "84d994b3-c7e1-4c70-b057-648bee40f019"
    },
    {
        "author": "陆游",
        "paragraphs": [
            "芳荃真妙士，霜菊亦奇才。",
            "邂逅心生敬，慇懃手自培。",
            "扶持新长桂，护惜欲残梅。",
            "此意何人解，颓然付酒杯。"
        ],
        "title": "山园杂赋四首  其四",
        "id": "e3445df3-4166-4d55-ba1b-70d789d0749e"
    },
    {
        "author": "陆游",
        "paragraphs": [
            "西窗偏受夕阳明，好事能来慰此情。",
            "看画客无寒具手，论书僧有折钗评。",
            "姜宜山茗留闲啜，豉下湖莼喜共烹。",
            "酒朱门非我事，诸君小住聴松声。"
        ],
        "title": "西窗",
        "id": "bc518951-7631-47ab-84cd-5811f0f91d81"
    },
    {
        "author": "陆游",
        "paragraphs": [
            "呦呦山头鹿，毛角自媚好。",
            "渴饮涧底泉，饥齧林间草。",
            "汉家方和亲，将军灞陵老。",
            "天寒弓力劲，木落霜气早。",
            "短衣日驰射，逐鹿应弦倒。",
            "金槃犀筯命有系，翠壁苍崖迹如扫。",
            "何时诏下北击胡，却起将军远征讨。",
            "泉甘草茂上林中，使我母子常相保。"
        ],
        "title": "山头鹿",
        "id": "f5228829-a0bb-4873-9738-7cb8f70b33a2"
    },
    {
        "author": "陆游",
        "paragraphs": [
            "浸种二月初，插秧四月中。",
            "小舟载秧把，往来疾于鸿。",
            "吴盐雪花白，村酒粥面浓。",
            "长歌相赠答，宛转含豳风。",
            "日暮飞桨归，小市鼓冬冬。",
            "起居问尊老，勤俭教儿童。",
            "何人采此谣，为我告相公。",
            "不必赐民租，但愿常年丰。"
        ],
        "title": "夏四月渴雨恐害布种代乡邻作插秧歌",
        "id": "faf92c46-ed51-4020-949f-587ed85b37b6"
    },
    {
        "author": "陆游",
        "paragraphs": [
            "云童童，挟雨来。",
            "雨未濡土云已开，不能为人敛浮埃。",
            "山南山北空闻雷，青秧欲槁吁可哀。"
        ],
        "title": "云童童行",
        "id": "d514dea1-ba0a-45c7-ab43-64e712457b2e"
    },
    {
        "author": "陆游",
        "paragraphs": [
            "汉末盗贼如牛毛，千戈万槊更相鏖。",
            "两都宫殿摩云高，坐见霜露生蓬蒿。",
            "渠魁赫赫起临洮，僵尸自照脐中膏。",
            "危难继作如崩涛，王朝荒秽谁复薅。",
            "逾城散走坠空壕，扶老将幼山中号。",
            "昔者群枉根株牢，众愤不能损秋毫。",
            "谁知此乱亦不遭，名虽放斥实遁逃。",
            "平民踣死声嗸嗸，今兹受祸乃我曹。"
        ],
        "title": "董逃行",
        "id": "e3ae9067-9c57-49f0-8de4-13a226428d23"
    },
    {
        "author": "陆游",
        "paragraphs": [
            "黄沙白雾昼常昏，嗣岁丰凶讵易论。",
            "寂寂不闻秧鼓动，哑哑实厌水车翻。",
            "粟囷久尽无遗粒，泪席尝沾有旧痕。",
            "闻道忧民又传诏，苍生何以报君恩。"
        ],
        "title": "闵雨二首  其一",
        "id": "5740c4bf-6e35-4f21-8e44-7c272b1439b6"
    },
    {
        "author": "陆游",
        "paragraphs": [
            "赤日黄尘江上村，徴租惟有吏过门。",
            "微风敢喜北窗卧，大旱恐非东海寃。",
            "千载傅巖疑可致，一篇洪范向谁论。",
            "青蔬半亩垂生死，且唤邻翁共灌园。"
        ],
        "title": "闵雨二首  其二",
        "id": "4b2d2ffe-a7eb-4f62-919a-127a3bdc9600"
    },
    {
        "author": "陆游",
        "paragraphs": [
            "楚巫奔走畏天悭，变化寜知转盼间。",
            "初夜电光揺北斗，平明云气冒南山。",
            "坐令沃野新秧徧，已觉丰年旧观还。",
            "白首老农愁破处，梦回高枕听潺潺。"
        ],
        "title": "喜雨",
        "id": "06d608bf-e1af-4ed5-9f38-23386669d362"
    },
    {
        "author": "陆游",
        "paragraphs": [
            "已作梅黄雨，犹余麦秀寒。",
            "穿林红练带，拔地碧琅玕。",
            "酒向愁边薄，衣从病后寛。",
            "所欣消渴减，乳酪正甘酸。"
        ],
        "title": "初夏",
        "id": "f2c98483-5ca9-4811-8997-817f8f5de5c7"
    },
    {
        "author": "陆游",
        "paragraphs": [
            "门巷桑麻暗，庖厨笋豉香。",
            "僮奴课鉏菜，婢子学烧糠。",
            "贫任青春过，闲知白日长。",
            "非关爱疏懒，无事可成忙。"
        ],
        "title": "村舍",
        "id": "c308e6c9-33b0-4018-aa8e-341a46d706b9"
    },
    {
        "author": "陆游",
        "paragraphs": [
            "野人无历日，鸟啼知四时。",
            "二月闻子规，春耕不可迟。",
            "三月闻黄鹂，幼妇闵蚕饥。",
            "四月鸣布谷，家家蚕上簇。",
            "五月鸣鸦舅，苗稚忧草茂。",
            "人言农家苦，望晴复望雨。",
            "乐处谁得知，生不识官府。",
            "葛衫麦饭有即休，湖桥小市酒如油。",
            "夜夜扶归常烂醉，不怕行逢灞陵尉。"
        ],
        "title": "鸟啼",
        "id": "69487d06-1678-4424-a0d6-65ae5e27a9ee"
    },
    {
        "author": "陆游",
        "paragraphs": [
            "废陇荒陂浥浥耕，生无勲业死无名。",
            "衰颓日甚君休问，三十年前白发生。"
        ],
        "title": "感旧",
        "id": "ed792958-4c22-493f-873c-cc889af4b12d"
    },
    {
        "author": "陆游",
        "paragraphs": [
            "白发萧萧老空谷，人叹厄穷心自足。",
            "东郊晓射堕锦雉，北崦春耕叱黄犊。",
            "区区世事何足论，未死断知常闭门。",
            "关河好在万里路，理乱不至三家村。",
            "夜分灯暗月入户，赋诗肯道儒冠误。",
            "饥鹰劲翮高有声，横截陂湖正南去。"
        ],
        "title": "读书至夜半灯尽欲睡慨然有感",
        "id": "d5c39345-b7e0-4ea3-97e1-44bab7029b49"
    },
    {
        "author": "陆游",
        "paragraphs": [
            "壮岁元多病，长年敢自期。",
            "贱贫交易绝，忧患梦常悲。",
            "续食叨微禄，寛心赖小儿。",
            "平生镜湖上，天乞小茆茨。"
        ],
        "title": "遣兴",
        "id": "ade4d56f-b811-42c5-ac37-8b9451a209d9"
    },
    {
        "author": "陆游",
        "paragraphs": [
            "农舍虽云苦，君恩讵可忘。",
            "茧稠初满簇，麦熟已登场。",
            "渺渺开村路，登登筑野塘。",
            "但须时雨足，击壤咏时康。"
        ],
        "title": "农舍",
        "id": "71a00671-bda3-43a1-9e6b-3a3e11edebfc"
    },
    {
        "author": "陆游",
        "paragraphs": [
            "霏霏乱点暗朝光，蓛蓛奇声度野塘。",
            "一浦未输新涨绿，四郊聊压旱尘黄。",
            "风生团扇清无暑，衣覆熏笼润有香。",
            "竹屋茆簷得奇趣，不须殿阁咏微凉。"
        ],
        "title": "四月晦日小雨",
        "id": "23ac55d5-f972-4ad6-913a-ced211304a94"
    },
    {
        "author": "陆游",
        "paragraphs": [
            "萧萧菰蒲如荻林，五月已觉秋意深。",
            "烟波灭没有渔艇，浦溆飞鸣多水禽。",
            "稽山出云极奇变，陆子岸帻方微吟。",
            "一声菱唱起何许，洗尽万里功名心。"
        ],
        "title": "泛舟过吉泽",
        "id": "56c01545-4211-406f-85b6-ac8963470839"
    },
    {
        "author": "陆游",
        "paragraphs": [
            "高庙衣冠月出游，中原父老泪交流。",
            "诸公谁効回天力，散吏空怀恤纬忧。",
            "雨细渔庵晨举网，月明耕陇夜驱牛。",
            "神州克复知何日，北望飞蓬万里秋。"
        ],
        "title": "书叹",
        "id": "59c2b23a-8916-45ca-9539-d31cc7cad02d"
    },
    {
        "author": "陆游",
        "paragraphs": [
            "城郭迎龙鼓吹喧，甘膏三夕慰黎元。",
            "草荒常日经行路，水到前村旧涨痕。",
            "黄犊尽耕稀旷土，绿苗无际接旁村。",
            "家家足食山无盗，安枕何劳夜闭门。"
        ],
        "title": "五月得雨稻苗尽立",
        "id": "fbadc580-f316-4f50-9ff0-4d9463f98d62"
    },
    {
        "author": "陆游",
        "paragraphs": [
            "跼蹐蜗庐迮，萧条鹤发新。",
            "途穷贫入梦，身老病欺人。",
            "带索忘三组，羮藜抵八珍。",
            "蓬窗一杯酒，自觉胆轮囷。"
        ],
        "title": "薄醉遣怀",
        "id": "6bc5dccc-7961-4aed-891d-6db998bccb7b"
    },
    {
        "author": "陆游",
        "paragraphs": [
            "莫笑耽书不计年，寒儒业定几生前。",
            "读经今日韦编绝，作赋当时铁砚穿。",
            "公路晚悲身至此，令威归叹冢累然。",
            "三更听雨蓬窗底，又作鳏鱼夜不眠。"
        ],
        "title": "五月十一日夜坐达旦",
        "id": "ef2176d1-4547-45e0-8fc7-aaef70306952"
    },
    {
        "author": "陆游",
        "paragraphs": [
            "谁画阳关赠别诗，断肠如在渭桥时。",
            "荒城孤驿梦千里，远水斜阳天四垂。",
            "青史功名常蹭蹬，白头襟抱足乖离。",
            "山河未复胡尘暗，一寸孤愁只自知。"
        ],
        "title": "题阳关图",
        "id": "301d28f4-c6db-471a-8cbd-14fac24a7e23"
    },
    {
        "author": "陆游",
        "paragraphs": [
            "城中五月汗霑衣，吾爱吾庐喜气微。",
            "珍簟含风来远饷，轻罗叠雪出鸣机。",
            "艾人当户佳时过，筒黍堆盘旧俗非。",
            "漫欲题诗还懒去，老来百事与心违。"
        ],
        "title": "新暑书事",
        "id": "acaa2abd-8a43-4ea2-b9c3-554dd3e2f958"
    },
    {
        "author": "陆游",
        "paragraphs": [
            "时雨及芒种，四野皆插秧。",
            "家家麦饭美，处处菱歌长。",
            "老我成惰农，永日付竹床。",
            "衰发短不栉，爱此一雨凉。",
            "庭木集奇声，架藤发幽香。",
            "莺衣溼不去，劝我持一觞。",
            "即今幸无事，际海皆农桑。",
            "野老固不穷，击壤歌虞唐。"
        ],
        "title": "时雨",
        "id": "01f60651-28d1-46d6-83bf-ae1ec0cef8d8"
    },
    {
        "author": "陆游",
        "paragraphs": [
            "桑柘成阴百草香，缫车声里午风凉。",
            "客来莫说人间事，且共山林夏日长。"
        ],
        "title": "示客",
        "id": "bc84516d-f89b-4c50-a79b-5045cb58c248"
    },
    {
        "author": "陆游",
        "paragraphs": [
            "日日树头鹎鵊鸣，夜夜溪边姑恶声。",
            "堂中老子独无语，寂然似可终吾生。",
            "大鹏一举九万程，下视海内徒营营。",
            "秋虫春鸟非我类，何至伴渠鸣不平。"
        ],
        "title": "南堂默坐",
        "id": "e8184829-3037-4cb9-a4a1-0818d0bda1fe"
    },
    {
        "author": "陆游",
        "paragraphs": [
            "燕子生雏梅子黄，断云残雨过林塘。",
            "孤舟正作笭箵梦，九陌难随褦襶忙。",
            "团扇兴来闲弄笔，寒泉漱罢独焚香。",
            "太平处处熏风好，不独宫中爱日长。"
        ],
        "title": "夏日",
        "id": "f41a8ad5-3527-43a3-bccf-2ff3914d5dc2"
    },
    {
        "author": "陆游",
        "paragraphs": [
            "白发萧然海上村，犹能草草置清樽。",
            "今年项里杨梅熟，绿李来禽不足言。"
        ],
        "title": "小酌",
        "id": "a9635fb7-281b-42de-8e22-a41c066dbdf0"
    },
    {
        "author": "陆游",
        "paragraphs": [
            "露溼芙蕖冷，月明薝卜香。",
            "残醉吹欲无，飕飕发根凉。",
            "岂惟弃世事，形影亦相忘。",
            "空忆南山下，新秋射虎场。"
        ],
        "title": "夏夜二首  其一",
        "id": "93243e74-b605-458a-a88a-2988e3a7039d"
    },
    {
        "author": "陆游",
        "paragraphs": [
            "我昔在南郑，夜过东骆谷。",
            "平川月如霜，万马皆露宿。",
            "思从六月师，关辅谈笑复。",
            "那知二十年，秋风枯苜蓿。"
        ],
        "title": "夏夜二首  其二",
        "id": "14b94969-6a7f-4d41-aff9-1710d051e2c9"
    },
    {
        "author": "陆游",
        "paragraphs": [
            "凋尽朱颜白尽头，神仙富贵两悠悠。",
            "胡尘遮断阳关路，空听琵琶奏石州。"
        ],
        "title": "看镜二首  其一",
        "id": "35e4a9a6-471b-468f-be05-3c5878af5cee"
    },
    {
        "author": "陆游",
        "paragraphs": [
            "七十衰翁卧故山，镜中无复旧朱颜。",
            "一联轻甲流尘积，不为君王戍玉关。"
        ],
        "title": "看镜二首  其二",
        "id": "2deac8d7-8950-4305-8156-7ca0a30ce125"
    },
    {
        "author": "陆游",
        "paragraphs": [
            "汉家和亲成故事，万里风尘妾何罪。",
            "掖庭终有一人行，敢道君王弃憔悴。",
            "双驼驾车夷乐悲，公卿谁悟和戎非。",
            "蒲桃宫中颜色惨，鸡鹿塞外行人稀。",
            "沙碛茫茫天四围，一片云生雪即飞。",
            "太古以来无寸草，借问春从何处归。"
        ],
        "title": "明妃曲",
        "id": "88eadf4b-a772-41b0-8c67-9119b49852dc"
    },
    {
        "author": "陆游",
        "paragraphs": [
            "我志日已衰，诗亦无杰句。",
            "正如随翅鹤，怅望辽海路。",
            "虽云须药物，幸未迫霜露。",
            "裂裳裹两踵，此诗亦已屡。",
            "嵯峨青城云，惨淡嶓冢树。",
            "秋风吹短裘，万里入芒屦。"
        ],
        "title": "思远游",
        "id": "e0a2a419-bc65-4520-8722-e7dcfcaf76a9"
    },
    {
        "author": "陆游",
        "paragraphs": [
            "太息重太息，吾生谁与归。",
            "那知暮景迫，但觉故人稀。",
            "避祸归犹困，忧谗默亦非。",
            "今年贫彻底，拟卖旧渔矶。"
        ],
        "title": "太息",
        "id": "289b0c2d-9fee-4d4c-980d-0bf4b4794d4e"
    },
    {
        "author": "陆游",
        "paragraphs": [
            "少城骏马逐春风，二十年间万事空。",
            "清梦都忘双鬓改，绣筵还喜一尊同。",
            "乌巾掩冉簪花重，羯鼓敲铿列炬红。",
            "安得此欢真入眼，碧油幢拥主人翁。"
        ],
        "title": "六月二十六日夜梦赴季长招饮",
        "id": "8c3cecab-b83e-41b5-a670-e7a314e2fd45"
    },
    {
        "author": "陆游",
        "paragraphs": [
            "凉气苏衰疾，幽情入杖藜。",
            "月惊孤鹊起，天带众星西。",
            "松菊今彭泽，山川古会稽。",
            "清吟殊未惬，喔喔已晨鸡。"
        ],
        "title": "夜分不寐起坐园中至旦",
        "id": "8293bfef-b04e-4c83-8a43-8e42647a56d1"
    },
    {
        "author": "陆游",
        "paragraphs": [
            "此手乃可怜，经月不把酒。",
            "著书又苦晚，何以图不朽。",
            "空庭坐三更，磊落垂北斗。",
            "向来历关河，万里空回首。",
            "岂知三十年，竟作越中叟。",
            "后生虽满眼，非复旧交友。",
            "形体迫衰谢，妻子亦何有。",
            "怅望怀古人，吞声死农亩。"
        ],
        "title": "露坐",
        "id": "e28bb474-ec61-49f3-9eda-eaefb52fd38c"
    },
    {
        "author": "陆游",
        "paragraphs": [
            "心安已到无心处，病去浑如未病前。",
            "晨起更知秋色好，一庭风露听鸣蝉。"
        ],
        "title": "晨起",
        "id": "120bf676-98b0-4fa5-b928-53d2a0b57918"
    },
    {
        "author": "陆游",
        "paragraphs": [
            "偶从北崦缭东岗，曳杖行歌踏夕阳。",
            "一径入云多鹿迹，数家临水共渔梁。",
            "野风萧瑟知秋早，社酒淋漓喜岁穰。",
            "邻曲不须怜老惫，尚能寻句答年光。"
        ],
        "title": "散步东村",
        "id": "47057023-ccb6-4c0d-873a-1e0658a2a957"
    },
    {
        "author": "陆游",
        "paragraphs": [
            "凉飔淅淅撼庭柯，微雨萧萧集浦荷。",
            "草阁簷虚觉山近，蓬窗地迮得香多。",
            "谋身自拙穷无鬼，闭户长闲睡有魔。",
            "台省诸公盛冠剑，固应老子得婆娑。"
        ],
        "title": "早秋四首  其一",
        "id": "94a08b91-41ac-41b9-80c4-53deaf8dd3be"
    },
    {
        "author": "陆游",
        "paragraphs": [
            "秋入房栊夜渐长，纱厨笛簟怯新凉。",
            "萤光得意穿帘隙，桐叶知时拂井床。",
            "世事本来谁得鹿，人生何处不亡羊。",
            "灯前笑向吾儿说，又过铜匜半篆香。"
        ],
        "title": "早秋四首  其二",
        "id": "a2f87486-c64e-4653-a570-863faa0200d6"
    },
    {
        "author": "陆游",
        "paragraphs": [
            "落魄巴江号放翁，斯名岁晚亦成空。",
            "酒醒遥夜孤舟雨，睡美清秋一榻风。",
            "骇浪千重无死地，神丹九转有新功。",
            "云端不遇飞仙过，谁顾幽人寂寞中。"
        ],
        "title": "早秋四首  其三",
        "id": "757cc873-6e73-4ff2-aed3-4db472479251"
    },
    {
        "author": "陆游",
        "paragraphs": [
            "貂裘尘土忆东周，瓜陇风霜隐故侯。",
            "懒似老鸡频失旦，衰如蠹叶早知秋。",
            "壶觞非复平生友，岁月空添客子愁。",
            "病起笔端犹健在，未妨挥洒赋登楼。"
        ],
        "title": "早秋四首  其四",
        "id": "95bee03b-5a58-4b02-b910-60e8b67eacdb"
    },
    {
        "author": "陆游",
        "paragraphs": [
            "梦中不记适何邦，风饱蒲颿入大江。",
            "久矣眼中无此快，蹴天雪浪溅船窗。"
        ],
        "title": "七月二十一日午睡梦泛江风涛甚壮觉而有赋",
        "id": "a5d8cbbe-e1f9-4a43-88ea-0f1ba32f7834"
    },
    {
        "author": "陆游",
        "paragraphs": [
            "暮年远屏天所借，落佩倒冠如得谢。",
            "虽无壶酒助歌呼，幸有蠹书供枕藉。",
            "市声不闻耳差静，车辙扫空身转暇。",
            "雨悭葵叶未吐甲，露重榴房初坼罅。",
            "深红菱角密覆水，烂紫蒲桃重垂架。",
            "直令掩关避世俗，未害煎茶唤邻舍。",
            "萧萧鸡犬衡门晚，寂寂灯火幽窗夜。",
            "劝君切勿纵高谈，性命如丝不禁吓。"
        ],
        "title": "幽居戏赠邻曲",
        "id": "0365a7af-2801-4f04-8ebc-5edc0c94a454"
    },
    {
        "author": "陆游",
        "paragraphs": [
            "失马真成福，移山未必愚。",
            "故园三径废，余俸一钱无。",
            "望道心常渴，观书眼欲枯。",
            "宦游归自好，不必为莼鲈。"
        ],
        "title": "遣兴二首  其一",
        "id": "afa3fb83-31aa-4171-9c68-692d4f3a13ff"
    },
    {
        "author": "陆游",
        "paragraphs": [
            "疗饥惟恃粥，动步已须人。",
            "欲午犹支枕，经旬不过邻。",
            "鹊栖寒自稳，鸥没远难驯。",
            "莫笑谋身拙，黄冠学季真。"
        ],
        "title": "遣兴二首  其二",
        "id": "78605540-529c-4311-ae45-4f8a875f1d39"
    },
    {
        "author": "陆游",
        "paragraphs": [
            "凄凉怀古地，惨澹暮秋天。",
            "红树秦驰道，青山禹庙壖。",
            "湖风飘断角，墟日起孤烟。",
            "老恨功名晚，无人共著鞭。"
        ],
        "title": "步至湖上寓小舟还舍五首  其一",
        "id": "be60de72-fdc6-42be-b1bc-f1870b4b68ed"
    },
    {
        "author": "陆游",
        "paragraphs": [
            "山居苦无事，携稚出门行。",
            "酒贱逢人醉，农闲到处耕。",
            "巷牛听晚笛，池鹜唼枯萍。",
            "东望生秋兴，楼台压缭城。"
        ],
        "title": "步至湖上寓小舟还舍五首  其二",
        "id": "82567162-08fb-410c-a69d-a1f47255e890"
    },
    {
        "author": "陆游",
        "paragraphs": [
            "病堕支离境，闲寻漫浪游。",
            "湖平天镜晓，山峭石帆秋。",
            "赊酒家家许，看花处处留。",
            "归途倦扶杖，却上钓鱼舟。"
        ],
        "title": "步至湖上寓小舟还舍五首  其三",
        "id": "d6dbb4ed-acb5-41fd-bad9-2f26784a5fac"
    },
    {
        "author": "陆游",
        "paragraphs": [
            "万壑争流地，身闲得纵观。",
            "未能容蟹舍，聊得寄渔竿。",
            "远浦樵风急，空山窆石寒。",
            "踟蹰不知晚，磔磔有归翰。"
        ],
        "title": "步至湖上寓小舟还舍五首  其四",
        "id": "a122ca61-5d24-4ed4-94e7-88e46786200c"
    },
    {
        "author": "陆游",
        "paragraphs": [
            "细浪随摇檝，新凉入岸巾。",
            "断行初到雁，空担暮归人。",
            "漫道贫非病，谁知懒是真。",
            "疏钟起诗思，迢递度烟津。"
        ],
        "title": "步至湖上寓小舟还舍五首  其五",
        "id": "60264d95-835e-4d76-84b1-6afba9bc828c"
    },
    {
        "author": "陆游",
        "paragraphs": [
            "汝阴太史万签藏，酸枣先生六世芳。",
            "豹尾属车留不住，却寻陈迹海陵仓。"
        ],
        "title": "送王仲言倅泰州绝句二首  其一",
        "id": "cc507fb4-6f0c-4b20-93c2-8ee3193eb890"
    },
    {
        "author": "陆游",
        "paragraphs": [
            "紫薇杰作传千载，物色分留待下车。",
            "老病难陪曳裾客，因来时寄一行书。"
        ],
        "title": "送王仲言倅泰州绝句二首  其二",
        "id": "46c8a879-9050-4fd9-9d88-2a15247f69d0"
    },
    {
        "author": "陆游",
        "paragraphs": [
            "舴艋为家云作友，流年尽付樽中酒。",
            "清啸穿林鸾凤吟，草书落纸龙蛇走。",
            "人间无复王景略，千载风云常寂寞。",
            "安得熊罴十万师，蹴踏幽并洗河洛。"
        ],
        "title": "醉中作",
        "id": "5b25a9e0-d516-4e5f-a3f2-1c5665a79315"
    },
    {
        "author": "陆游",
        "paragraphs": [
            "阑干斗插酉，惨淡河络角。",
            "开岁财属尔，草木忽摇落。",
            "平生历畏涂，赤手犯蛟鳄。",
            "幸收垂尽日，归卧一丘壑。",
            "乡邻怪此老，肮脏尚如昨。",
            "使无湖海宽，朝市何处著。",
            "诸公方衮衮，一士要谔谔。",
            "谋食古所羞，终身美藜藿。"
        ],
        "title": "秋夜书感",
        "id": "c702b611-b666-420d-ba0d-1720a0971624"
    },
    {
        "author": "陆游",
        "paragraphs": [
            "残暑侵人畏汗霑，清秋乍见月纤纤。",
            "自烧熟火添香兽，旋把寒泉注砚蟾。",
            "佳客误占萤入户，远书空喜鹊鸣簷。",
            "悠然独对清灯卧，谁念柴门老病兼。"
        ],
        "title": "八月三日骤凉有感",
        "id": "38bb7991-9396-4f62-960a-99f70067ab95"
    },
    {
        "author": "陆游",
        "paragraphs": [
            "残暑初归肺病苏，胡床清夜集前除。",
            "风高木叶危将脱，月上天河淡欲无。",
            "鹊影绕枝栖未稳，荷盘擎露重相扶。",
            "凄然又起流年感，两鬓如蓬日夜枯。"
        ],
        "title": "南堂与儿辈夜坐",
        "id": "b7538681-ea19-4e56-9952-49b1497f0984"
    },
    {
        "author": "陆游",
        "paragraphs": [
            "南荡东陂弄夕霏，葛巾鹤氅试秋衣。",
            "纤纤新月迎船出，两两珍禽背水飞。",
            "病思渐苏开酒戒，宦情已绝谢尘鞿。",
            "郊居是处堪乘兴，不怕城笳苦唤归。"
        ],
        "title": "泛舟至鲁墟",
        "id": "cb8e7d16-5c34-44da-a4f8-22a792fa5c11"
    },
    {
        "author": "陆游",
        "paragraphs": [
            "身入今年老，囊从早岁空。",
            "元无击鲜事，常作啜醨翁。",
            "菹有秋菰白，羹惟野苋红。",
            "何人万钱筯，一笑对西风。"
        ],
        "title": "园蔬荐村酒戏作",
        "id": "131032df-79b9-4f78-bdeb-5b55e451ac4f"
    },
    {
        "author": "陆游",
        "paragraphs": [
            "买牛耕剡曲，举世笑迂疏。",
            "流落愈忧国，衰残犹读书。",
            "滔滔安税驾，耿耿独愁余。",
            "破屋秋多雨，情怀用底摅。"
        ],
        "title": "雨夕排闷二首  其一",
        "id": "1159af92-3ecc-4a36-94d9-5e1057245c5e"
    },
    {
        "author": "陆游",
        "paragraphs": [
            "烟雨暗郊墟，颓然卧草庐。",
            "虫喧梦回枕，灯伴读残书。",
            "短褐频关念，荒畦久废锄。",
            "更堪湖水涨，累日食无鱼。"
        ],
        "title": "雨夕排闷二首  其二",
        "id": "bb828a20-b8d5-4808-b942-e4cc1b24ac1e"
    },
    {
        "author": "陆游",
        "paragraphs": [
            "社瓮醅香燕子归，阴风吹雨暗郊扉。",
            "疏沟园叟方携锸，采药蛮童已溼衣。",
            "山雉尾垂冲霭去，水鸡翅重蹋波飞。",
            "凭阑一笑君知否，肺渴秋来势渐微。"
        ],
        "title": "雨中作",
        "id": "43b08de2-1cb5-400b-bfd9-ac5bbc14c598"
    },
    {
        "author": "陆游",
        "paragraphs": [
            "揖逊干戈两不知，巢居穴处各熙熙。",
            "无端凿破干坤秘，祸始羲皇一画时。"
        ],
        "title": "读易",
        "id": "16e5cfd5-9a0a-4e4c-88ff-440c576eb1a7"
    },
    {
        "author": "陆游",
        "paragraphs": [
            "小市歌呼散，幽人悄独行。",
            "断鸿沙际冷，重露草根明。",
            "信古痴常绝，酬恩命本轻。",
            "还家掩屏卧，衰涕浩纵横。"
        ],
        "title": "郊行夜归有感",
        "id": "13da5bf5-d18c-4a79-b208-2bbb2505bcea"
    },
    {
        "author": "陆游",
        "paragraphs": [
            "三十六策醉特奇，竹林诸公端可师。",
            "秋风萧萧吹鬓丝，蟹螯正可左手持。",
            "醉倒村路儿扶归，瞠儿不识问是谁。",
            "浩歌起舞夜何其，北斗磊落明河移。",
            "贵人惜醉渠自痴，黄金络马夸市儿。",
            "一朝祸来莫支持，新州如山不可移。"
        ],
        "title": "醉歌",
        "id": "1e599480-4009-43db-9c89-7152e42235fd"
    },
    {
        "author": "陆游",
        "paragraphs": [
            "放翁病起不禁愁，买酒看山自献酬。",
            "八月吴中未摇落，谁令衰鬓早知秋。"
        ],
        "title": "买酒",
        "id": "dd707604-8b5a-45f4-a8d5-4a63937a74b7"
    },
    {
        "author": "陆游",
        "paragraphs": [
            "淙淙雨声泻高秋，稻粱浸澜雨不休。",
            "志士仁人万行泪，孤臣孽子无穷忧。",
            "一身穷困未暇恤，如此无事理有不。",
            "圣言古训举不验，简编可用汗马牛。",
            "呜呼有粟吾得食，夜睡何时得安席。",
            "我生犹及宣和年，建炎以来身所历。",
            "高皇一言感天地，盗贼千群扫无迹。",
            "疽囊虽惨固可医，谁为圣代施鍼石。"
        ],
        "title": "秋雨叹",
        "id": "2fca9d62-0300-433e-b357-62aeb2a8d29c"
    },
    {
        "author": "陆游",
        "paragraphs": [
            "恩许还山已六年，誓凭耕稼饯华颠。",
            "养心虽若冰将释，忧国犹虞火未然。",
            "议论孰能忘忌讳，人材正要越拘挛。",
            "群公亦采刍荛否，贞观开元在目前。"
        ],
        "title": "忧国",
        "id": "3de3468b-fc3a-4f87-ae9a-d6048cdfc9f8"
    },
    {
        "author": "陆游",
        "paragraphs": [
            "居家元是客，在俗亦如僧。",
            "点滴簷间雨，青荧帐外灯。",
            "壮心终蹭蹬，去日捷飞腾。",
            "不及寒沙雁，来时下杜陵。"
        ],
        "title": "夜意",
        "id": "cb3f36f4-0ecb-43cf-88da-ee582bdd2025"
    },
    {
        "author": "陆游",
        "paragraphs": [
            "风如拔山怒，雨如决河倾。",
            "屋漏不可支，窗户俱有声。",
            "乌鸢堕地死，鸡犬噤不鸣。",
            "老病无避处，起坐徒叹惊。",
            "三年稼如云，一旦败垂成。",
            "夫岂或使之，忧乃及躬耕。",
            "邻曲无人色，妇子泪纵横。",
            "且抽架上书，洪范推五行。"
        ],
        "title": "大风雨中作",
        "id": "853553ca-321a-473b-bff5-fcd4697e809f"
    },
    {
        "author": "陆游",
        "paragraphs": [
            "闭门无事不胜闲，心境超然一室宽。",
            "香岫火深生细霭，砚池风过起微澜。",
            "睡余但欲依书几，坐久还思弄钓竿。",
            "扰扰平生成底事，镜湖归隐老黄冠。"
        ],
        "title": "题斋壁二首  其一",
        "id": "5b738e47-4b51-4cd9-98bc-e502c8b45e68"
    },
    {
        "author": "陆游",
        "paragraphs": [
            "手斸云根结草庐，平生心事满无余。",
            "二升菰米晨炊饭，一碗松灯夜读书。",
            "天理直须闲处看，人谋常向巧中疏。",
            "烟波有趣君知否，裂网伸钩也得鱼。"
        ],
        "title": "题斋壁二首  其二",
        "id": "e8a269e5-4584-4455-b8fc-b1d8a68f66ca"
    },
    {
        "author": "陆游",
        "paragraphs": [
            "穷途多感慨，老境少知闻。",
            "酒里闲消日，书中自策勋。",
            "全躯希碌碌，扫轨厌纷纷。",
            "每愧吾乡老，头童念致君。"
        ],
        "title": "穷途",
        "id": "104a21dc-7c80-414a-8c9a-45138848af4b"
    },
    {
        "author": "陆游",
        "paragraphs": [
            "行年七十尚携鉏，贫悴还如白纻初。",
            "好事邻僧勤送米，过门谿友强留鱼。",
            "客来旋过墙头酒，睡起闲抽架上书。",
            "要信荣枯元不动，胸中浩浩著空虚。"
        ],
        "title": "贫病",
        "id": "3d350ee9-d9b5-4b48-9519-b6ce4789b4b7"
    },
    {
        "author": "陆游",
        "paragraphs": [
            "舂粳入甑香炊玉，压酒鸣槽滴碎珠。",
            "甲第朱门漫豪侈，山家风味定应无。"
        ],
        "title": "秋晚四首  其一",
        "id": "2c8bd7db-b264-46fe-8d1f-1c612bac0124"
    },
    {
        "author": "陆游",
        "paragraphs": [
            "新筑场如镜面平，家家欢喜贺秋成。",
            "老来懒惰惭丁壮，美睡中闻打稻声。"
        ],
        "title": "秋晚四首  其二",
        "id": "e100ecb7-f978-4548-802d-d58d65721d19"
    },
    {
        "author": "陆游",
        "paragraphs": [
            "秋菰出水白于玉，寒荠绕墙甘若饴。",
            "正是长斋岂不可，凛然大节固难移。"
        ],
        "title": "秋晚四首  其三",
        "id": "9db409f7-6800-4498-8da2-9f4dfb3df7a8"
    },
    {
        "author": "陆游",
        "paragraphs": [
            "竹竿坡面老别驾，饭颗山头瘦拾遗。",
            "自古诗人例如此，放翁穷死未须悲。"
        ],
        "title": "秋晚四首  其四",
        "id": "9618dd7d-7ac9-44c1-b8fc-f6290d706789"
    },
    {
        "author": "陆游",
        "paragraphs": [
            "老枳垂藤昼常黑，雏鹰声作婴儿啼。",
            "伐薪归来遇急雨，石路下山如踏梯。"
        ],
        "title": "山村书所见二首  其一",
        "id": "4b69c66b-960c-4fe1-b044-46d6de8728de"
    },
    {
        "author": "陆游",
        "paragraphs": [
            "荒坡茫茫牧牛童，扳角上背捷如风。",
            "腰间一枝搢枯竹，横吹短笛过村东。"
        ],
        "title": "山村书所见二首  其二",
        "id": "39ae40d0-8bcf-40d9-961b-ca31e274e828"
    },
    {
        "author": "陆游",
        "paragraphs": [
            "前年度岭踏斜阳，曾卜松阴置草堂。",
            "只倚气吞云梦泽，竟无钱买雪堆庄。",
            "烟脂菱角空频摘，火齐杨梅已再尝。",
            "事不如心居十九，往来常羨捕鱼郎。"
        ],
        "title": "三年前与儿辈步过东泾小岭得胜处可营别墅贫不能成偶复至其地怅然有感",
        "id": "881fcbf9-628c-47c0-a8f3-6c45379098d8"
    },
    {
        "author": "陆游",
        "paragraphs": [
            "季秋哉生明，风露正凄冷。",
            "放翁澹无事，乐此清夜永。",
            "饥鹰栖不稳，劲翅起东岭。",
            "湖边千树柳，何处寄幽影。",
            "人生寓宇内，俯仰一炊顷。",
            "此心无愧负，箪食均五鼎。",
            "许身辈稷卨，终亦输箕颍。",
            "天风倘可乘，采莲登玉井。"
        ],
        "title": "园中秋夕",
        "id": "537a57ae-69d9-4855-a2f0-b505941e3a6b"
    },
    {
        "author": "陆游",
        "paragraphs": [
            "老翁七十如童儿，置书不观事游嬉。",
            "园中垒瓦强名塔，庭下埋盆聊作池。",
            "青蒲红蓼共掩映，病棕瘦竹相扶持。",
            "衰颓已作老骥卧，来往尚如黄犊驰。",
            "但知身存百无害，莫问老健能几时。",
            "汝勤挟䇲乃堪笑，且共饭豆羹秋葵。"
        ],
        "title": "秋晴每至园中辄抵暮戏示儿子",
        "id": "92aa5f0c-686d-41c1-a9be-7a33651d01d1"
    },
    {
        "author": "陆游",
        "paragraphs": [
            "小圃醒还醉，幽窗起复眠。",
            "虚明炷香地，清润斸花天。",
            "老去才虽尽，穷来志益坚。",
            "阿瞒那可语，平日笑桥玄。"
        ],
        "title": "醉睡初觉偶作",
        "id": "2edc0058-cedc-439b-af38-88012fc2dbcc"
    },
    {
        "author": "陆游",
        "paragraphs": [
            "学已三冬富，书犹万卷藏。",
            "名场虽蹭蹬，朝论极揄扬。",
            "小试襦袴咏，遂辞鹓鹭行。",
            "秋风九原路，挽铎倍凄凉。"
        ],
        "title": "汪茂南提举挽词二首  其一",
        "id": "3219622e-a3ce-4f90-bafb-769aa4aece36"
    },
    {
        "author": "陆游",
        "paragraphs": [
            "往者绍兴末，江淮闻战鼙。",
            "上流烦旧德，下客辱深知。",
            "陈迹成今古，追怀每涕櫂。",
            "郎君虽不识，抚事亦增悲。"
        ],
        "title": "汪茂南提举挽词二首  其二",
        "id": "28b85a21-3e7f-4b50-8b4d-eb9413163aee"
    },
    {
        "author": "陆游",
        "paragraphs": [
            "我虽生乱离，犹及见前辈。",
            "衣冠方南奔，文献往往在。",
            "幸供扫洒役，迹忝诸生内。",
            "话言犹在耳，造次敢不佩。",
            "残年趋死近，孤学与时背。",
            "妄出更何求，终老事耕耒。",
            "史君稽古学，力大障横溃。",
            "广文亦伟士，名字震当代。",
            "同舟肯过我，凛与前修配。",
            "忧时抱忠鲠，论事极慷慨。",
            "嗟予虽益衰，耳目幸未废。",
            "何当卜邻墙，早暮聆謦欬。"
        ],
        "title": "谢徐居厚汪叔潜携酒见访",
        "id": "6668c3d6-8926-4710-bf88-cf324bcc995e"
    },
    {
        "author": "陆游",
        "paragraphs": [
            "郑子有书癖，对书百事忘。",
            "头乱不暇栉，炙冷不暇尝。",
            "持此金石心，力求古文章。",
            "吟哦屈宋作，蚤夜声琅琅。",
            "方挥却日戈，耻窥及肩墙。",
            "不见今六年，所得非复常。",
            "扁舟夜过我，剧论神激扬。",
            "徐出二三篇，稊米于太仓。",
            "已足起衰懦，黑丝生鬓霜。",
            "使得尽见之，殆可鍼膏肓。",
            "愿子继自今，勿惜倾锦囊。",
            "因来数为寄，岁晚慰所望。"
        ],
        "title": "喜郑唐老相过",
        "id": "712ef252-106c-4d1a-aad7-4927ccca4832"
    },
    {
        "author": "陆游",
        "paragraphs": [
            "栗里归栽菊，青门隐卖瓜。",
            "羸躯病天色，衰鬓怯年华。",
            "野旷乌声乐，溪清雁影斜。",
            "门前秋潦退，也拟筑堤沙。"
        ],
        "title": "秋晚散步门外",
        "id": "90c0c715-53f6-49bf-82ba-b461961caa9a"
    },
    {
        "author": "陆游",
        "paragraphs": [
            "徐子作别十年余，无人可寄一纸书。",
            "闲门美睡畏剥啄，自怪一念常关渠。",
            "西风萧萧吹槁叶，秋光正满蜗牛庐。",
            "读书易倦出无友，抚几惝恍空愁予。",
            "蜀庄之孙住南郭，亦复迹远非情疏。",
            "何时同载过老子，共饭赤米羹青蔬。"
        ],
        "title": "寄徐秀才斯远并呈庄贤良器之",
        "id": "aa63adae-cf2c-45ba-a014-3180640acd9a"
    },
    {
        "author": "陆游",
        "paragraphs": [
            "闲中高趣傲羲皇，身卧维摩示病床。",
            "活眼砚凹宜墨色，长毫瓯小聚茶香。",
            "门无客至惟风月，案有书存但老庄。",
            "问我东归今几日，坐看庭树六番黄。"
        ],
        "title": "闲中",
        "id": "bd07bcd9-caaa-4dc0-a0cf-7e6ab6e40924"
    },
    {
        "author": "陆游",
        "paragraphs": [
            "驱除云雾极知难，敢意天公不作悭。",
            "汛扫中庭待明月，攀跻危榭望青山。",
            "取琴理曲茶烟畔，看鹤梳翎竹影间。",
            "不为新晴宜著句，拟将幽事破除闲。"
        ],
        "title": "秋霁",
        "id": "bb68cea4-5518-4aae-8781-9db721ec412e"
    },
    {
        "author": "陆游",
        "paragraphs": [
            "晨起梳头拂面丝，行年七十岂前期。",
            "此生犹著几两屐，长日惟消一局棋。",
            "空釜生鱼忍贫惯，闲门罗雀与秋宜。",
            "区区名义真当勉，正是先师戒得时。"
        ],
        "title": "晨起",
        "id": "f6231a6e-f9d5-47de-9ee9-2b848cb4fdd2"
    },
    {
        "author": "陆游",
        "paragraphs": [
            "庭树非不荣，霜霣万叶枯。",
            "朋友岂我弃，渐远势自疏。",
            "中夜起太息，发箧觅旧书。",
            "尘昏蠹蚀损，行缺字欲无。",
            "一读色已变，再读涕泪濡。",
            "卷书置箧中，宁使饱蠹鱼。"
        ],
        "title": "箜篌谣二首寄季长少卿  其一",
        "id": "37ab4686-83eb-42db-a969-4d7c200ab49c"
    },
    {
        "author": "陆游",
        "paragraphs": [
            "少壮离别时，回顾日月长。",
            "会合终有期，何恨天一方。",
            "我齿如败屐，君发如新霜。",
            "余日复几何，万里遥相望。",
            "欲泣老无泪，欲梦不可常。",
            "寄书何时到，江汉春茫茫。"
        ],
        "title": "箜篌谣二首寄季长少卿  其二",
        "id": "3452621d-dabb-47b6-8b50-a60a8a2fd663"
    },
    {
        "author": "陆游",
        "paragraphs": [
            "贵已不如贱，狂应又胜痴。",
            "新寒压酒夜，微雨种花时。",
            "堂下藤成架，门边枳作篱。",
            "老人无日课，有兴即题诗。"
        ],
        "title": "闷极有作",
        "id": "f00fca33-8742-45e1-a707-4ae5259aec76"
    },
    {
        "author": "陆游",
        "paragraphs": [
            "常记当年入洛初，华灯百万掷樗蒲。",
            "平生意薄刀笔吏，投老身为山泽臞。",
            "已罢向空书咄咄，尚能击缶和呜呜。",
            "今朝客至无寻处，正伴园丁斸芋区。"
        ],
        "title": "自咏",
        "id": "5816fbc2-b7a7-4e34-9373-dad059d11dc4"
    },
    {
        "author": "陆游",
        "paragraphs": [
            "梦中不知何岁月，长亭惨淡天飞雪。",
            "酒肉如山鼓吹喧，车马结束有行色。",
            "我起持公不得语，但道不料今遽别。",
            "平生故人端有几，长号顿足泪迸血。",
            "生存相别尚如此，何况一旦泉壤隔。",
            "欲怀鸡黍病为重，千里关河阻临穴。",
            "速死从公尚何憾，眼中宁复见此杰。",
            "青灯耿耿山雨寒，援笔诗成心欲裂。"
        ],
        "title": "梦范参政",
        "id": "103e2962-0830-453d-a273-6e30e0e4d51f"
    },
    {
        "author": "陆游",
        "paragraphs": [
            "富贵常求系日绳，阨穷却羨弃家僧。",
            "强颜始觉贫为害，对镜方嗟老可憎。",
            "出户风霜欺短褐，读书父子共昏灯。",
            "圣师梦奠二千载，一卷遗言终可凭。"
        ],
        "title": "乞奉祠未报食且不继",
        "id": "e2735a66-f8c5-4f54-8f50-b09b11049df3"
    },
    {
        "author": "陆游",
        "paragraphs": [
            "信步得佳寺，入门吹断香。",
            "林深栗鼠健，屋老瓦松长。",
            "吊古增凄怆，凭高寄慨慷。",
            "匆匆兴未尽，新月映方塘。"
        ],
        "title": "山寺",
        "id": "6410e40d-fb14-456b-874f-e27b1620b2e1"
    },
    {
        "author": "陆游",
        "paragraphs": [
            "早擅渊源学，常怀恳款忠。",
            "云龙际千载，典册冠三公。",
            "论谏宁中止，谋谟不苟同。",
            "此心谁复识，志士泣秋风。"
        ],
        "title": "太师魏国史公挽歌词五首  其一",
        "id": "896a608d-e762-4175-ba36-ef7f30f36909"
    },
    {
        "author": "陆游",
        "paragraphs": [
            "位历公卿贵，身兼将相荣。",
            "珥貂仪一品，锡带价连城。",
            "入告推忠厚，躬行本志诚。",
            "斯民何以报，万里徧春耕。"
        ],
        "title": "太师魏国史公挽歌词五首  其二",
        "id": "7b807a72-6328-439c-aa07-d8ad16a5021d"
    },
    {
        "author": "陆游",
        "paragraphs": [
            "道德补天石，勋劳夹日龙。",
            "犯颜无不尽，造膝略皆从。",
            "岁贡来戎币，秋防灭塞烽。",
            "画图麟阁上，犹足折遐冲。"
        ],
        "title": "太师魏国史公挽歌词五首  其三",
        "id": "9cb4669f-1c82-44c4-a5b6-61d73a57727b"
    },
    {
        "author": "陆游",
        "paragraphs": [
            "旧弼初收召，惟公力赞扬。",
            "都亭移供帐，全魏彻封疆。",
            "大度宁猜阻，群言自中伤。",
            "拳拳虚左意，犹可质穹苍。"
        ],
        "title": "太师魏国史公挽歌词五首  其四",
        "id": "7b9a815c-f6c1-44c9-b0d4-292dd30dac39"
    },
    {
        "author": "陆游",
        "paragraphs": [
            "垄干劳久戍，大将未班师。",
            "抗议回天意，忘身为圣时。",
            "人心崄莫测，时事远难知。",
            "汗简方传信，孤生欲语谁。"
        ],
        "title": "太师魏国史公挽歌词五首  其五",
        "id": "a6c5edef-6453-401d-a75e-6ff518ccb7d5"
    },
    {
        "author": "陆游",
        "paragraphs": [
            "神女庙前秋月明，黄牛峡里暮猿声。",
            "危途性命不容恤，百丈牵船侵夜行。"
        ],
        "title": "三峡歌九首  其一",
        "id": "7113f628-0916-4c02-bcfa-6769bd1326ed"
    },
    {
        "author": "陆游",
        "paragraphs": [
            "不怕滩如竹节稠，新滩已过可无忧。",
            "古妆峨峨一尺髻，木盎银杯邀客舟。"
        ],
        "title": "三峡歌九首  其二",
        "id": "3e1c1054-0e22-4e4a-a814-76130603fba2"
    },
    {
        "author": "陆游",
        "paragraphs": [
            "十二巫山见九峰，船头彩翠满秋空。",
            "朝云暮雨浑虚语，一夜猿啼明月中。"
        ],
        "title": "三峡歌九首  其三",
        "id": "af0dedbf-e5a7-4c61-aaf1-0c1cd6bb62f1"
    },
    {
        "author": "陆游",
        "paragraphs": [
            "锦绣楼前看卖花，麝香山下摘新茶。",
            "长安卿相多忧畏，老向夔州不用嗟。"
        ],
        "title": "三峡歌九首  其四",
        "id": "f57b5ba7-efff-429d-82d0-a16e28fd983d"
    },
    {
        "author": "陆游",
        "paragraphs": [
            "险诈沾沾不愧天，交情回首薄如烟。",
            "东游万里虽堪乐，滟滪瞿唐要放船。"
        ],
        "title": "三峡歌九首  其五",
        "id": "1a5e7a2a-c88d-4767-979a-4a43545cc4f2"
    },
    {
        "author": "陆游",
        "paragraphs": [
            "蛮江水碧瘴花红，白舫黄旗无便风。",
            "涪万四时常避水，棚居高出乱云中。"
        ],
        "title": "三峡歌九首  其六",
        "id": "46554ebd-0d9b-4a34-9dc0-06e248c272d8"
    },
    {
        "author": "陆游",
        "paragraphs": [
            "乱插山花篢子红，蛮歌相和瀼西东。",
            "忽然四散不知处，踏月扪萝归峒中。"
        ],
        "title": "三峡歌九首  其七",
        "id": "5d4f26ff-1ae2-4b67-910a-32135e4a7d69"
    },
    {
        "author": "陆游",
        "paragraphs": [
            "万州溪西花柳多，四邻相应竹枝歌。",
            "问君今夕不痛饮，奈此满川明月何。"
        ],
        "title": "三峡歌九首  其八",
        "id": "63bc2a52-cc4b-4a2b-8c93-cdb64315e17a"
    },
    {
        "author": "陆游",
        "paragraphs": [
            "我游南宾春暮时，蜀船曾系挂猿枝。",
            "云迷江岸屈原塔，花落空山夏禹祠。"
        ],
        "title": "三峡歌九首  其九",
        "id": "52363dca-bfc7-454b-8b4b-9d782eb1b676"
    },
    {
        "author": "陆游",
        "paragraphs": [
            "桑落可酿酒，草枯可呼鹰。",
            "平生当此时，意气十倍增。",
            "即今境界别，千钱买短篷。",
            "镜湖三百里，往来寒日中。",
            "小甑炊雕胡，玉食无此美。",
            "卧闻水鸟声，世念去如洗。",
            "知此恨太晚，享此恐不足。",
            "南山忽已昏，更就渔村宿。"
        ],
        "title": "十月三日泛舟湖中作",
        "id": "e207b2ad-fbec-4ddd-bdf8-24c9b82ba4b0"
    },
    {
        "author": "陆游",
        "paragraphs": [
            "寒漏参差断，晨鸡次第鸣。",
            "匆匆半枕梦，草草一杯羹。",
            "泽国多逢雨，闲人不计程。",
            "云间出寸塔，迎我有余情。"
        ],
        "title": "早行",
        "id": "b9c48e4a-9ba0-4240-8e1e-e22d993442a7"
    },
    {
        "author": "陆游",
        "paragraphs": [
            "楼上呜呜角，桥边点点灯。",
            "聚沙新到雁，趁渡独归僧。",
            "日隐山光暗，天低海气蒸。",
            "居人笑老子，醉发乱鬅鬙）。"
        ],
        "title": "晚泊",
        "id": "e23bfcab-e369-4fd6-9ce3-f96a10b16c35"
    },
    {
        "author": "陆游",
        "paragraphs": [
            "暮年世事转悠悠，揽涕凄然类楚囚。",
            "不道浑无排遣处，病观周易闷梳头。"
        ],
        "title": "遣怀",
        "id": "d8f912b2-add7-4586-8780-423e97bf9f09"
    },
    {
        "author": "陆游",
        "paragraphs": [
            "世事无穷膏火煎，羁魂病骨久羸然。",
            "觉时不及梦差乐，死去始嗟生可怜。",
            "慷慨知非请缨日，推移忽及挂冠年。",
            "扬帆海浦差强意，卧看秋涛蹴远天。"
        ],
        "title": "舟行戏书",
        "id": "be28a6a1-0c5c-4103-a44a-8a96e72ee8cf"
    },
    {
        "author": "陆游",
        "paragraphs": [
            "黄叶雨中尽，饥鸿烟际来。",
            "时艰岁仍恶，身死病相催。",
            "西埭无行路，南山有疾雷。",
            "囊空罢沽酒，一醉转悠哉。"
        ],
        "title": "久雨",
        "id": "b2c04366-d828-427f-b22e-6aec4695a9dd"
    },
    {
        "author": "陆游",
        "paragraphs": [
            "老生日日困盐齑，异味椶鱼与楮鸡。",
            "敢望槎头分缩项，况当霜后得团脐。",
            "堪怜妄出缘香饵，尚想横行向草泥。",
            "东崦夜来梅已动，一樽芳酝径须携。"
        ],
        "title": "偶得长鱼巨蟹命酒小饮盖久无此举也",
        "id": "c7a4db0e-fdd6-409c-8d12-512043324591"
    },
    {
        "author": "陆游",
        "paragraphs": [
            "我似人间不系舟，好风好月亦闲游。",
            "归来华表千年鹤，灭没烟波万里鸥。",
            "岁晚客貂那复叹，时艰嫠纬未忘忧。",
            "野人只欲安耕钓，江左夷吾可见不。"
        ],
        "title": "泛舟湖山间有感",
        "id": "8d7412b2-078a-4c88-a145-fcbccade48d7"
    },
    {
        "author": "陆游",
        "paragraphs": [
            "绿衣迎拜属车尘，草木曾霑雨露春。",
            "三十五年身未死，却为天下最穷人。"
        ],
        "title": "望永思陵二首  其一",
        "id": "d92bcf5f-977f-426b-a311-1a09c8673e79"
    },
    {
        "author": "陆游",
        "paragraphs": [
            "旰食忧民宴乐疏，太仓几有九年储。",
            "贾生未解人间事，北阙犹陈痛哭书。"
        ],
        "title": "望永思陵二首  其二",
        "id": "85802d6c-78ca-4a1d-95b1-7b2611f7823d"
    },
    {
        "author": "陆游",
        "paragraphs": [
            "旧交髯簿久相忘，公子相从独味长。",
            "醉死糟丘终不悔，看来端的是无肠。"
        ],
        "title": "糟蟹",
        "id": "58527b31-6d59-4204-a751-aad464633a43"
    },
    {
        "author": "陆游",
        "paragraphs": [
            "梅花欲动梦魂狂，橙子闲搓指爪香。",
            "莫怪草堂清到骨，一梳残月伴新霜。"
        ],
        "title": "霜夜三首  其一",
        "id": "cb3a0a88-b7b2-479e-9efa-420a6edf25e1"
    },
    {
        "author": "陆游",
        "paragraphs": [
            "黄甘磊落围三寸，赤蟹轮囷可一斤。",
            "更唤东阳曲道士，与君霜夜策奇勋。"
        ],
        "title": "霜夜三首  其二",
        "id": "275fde31-fbd2-4a41-8b69-d1bd2eb320ba"
    },
    {
        "author": "陆游",
        "paragraphs": [
            "澹月窥窗似有情，更堪梅影向人横。",
            "放翁不受天魔恼，独拥青毡睡到明。"
        ],
        "title": "霜夜三首  其三",
        "id": "5f387a6e-decb-4005-a225-b681fc45aae3"
    },
    {
        "author": "陆游",
        "paragraphs": [
            "放翁老手竟超然，俗子何由与作缘。",
            "百榼旧曾夸席地，一窗今复幻壶天。",
            "梦回橙在屏风曲，雨霁梅迎拄杖前。",
            "吾爱吾庐得安卧，笑人思颍忆平泉。"
        ],
        "title": "书室明暖终日婆娑其间倦则扶杖至小园戏作长句二首  其一",
        "id": "072c2a97-6372-4b4d-b4d9-0aaf700dd181"
    },
    {
        "author": "陆游",
        "paragraphs": [
            "美睡宜人胜按摩，江南十月气犹和。",
            "重帘不卷留香久，古砚微凹聚墨多。",
            "月上忽看梅影出，风高时送雁声过。",
            "一杯太淡君休笑，牛背吾方扣角歌。"
        ],
        "title": "书室明暖终日婆娑其间倦则扶杖至小园戏作长句二首  其二",
        "id": "5731ef5b-d445-414f-b735-4d4ed5dd9cd7"
    },
    {
        "author": "陆游",
        "paragraphs": [
            "老客人间百事慵，乐哉闭户过今冬。",
            "朝炉兽炭腾红焰，夜榻蛮毡拥紫茸。",
            "猬刺坼蓬新栗熟，鹅雏弄色冻醅浓。",
            "题诗正自消闲日，本不争先万户封。"
        ],
        "title": "初冬",
        "id": "f7ba887f-b9a2-4a36-99ee-2825204a90f6"
    },
    {
        "author": "陆游",
        "paragraphs": [
            "一雨三日泥，泥干雨还作。",
            "出门每有碍，使我惨不乐。",
            "百钱买木屐，日日绕村行。",
            "东阡与北陌，不间阴与晴。",
            "青鞋岂不佳，要是欠耐久。",
            "何当踏深雪，就饮湖桥酒。"
        ],
        "title": "买屐",
        "id": "62565d1b-c0c3-4fd5-96ef-89ef138e93a4"
    },
    {
        "author": "陆游",
        "paragraphs": [
            "藤疏不覆架，桐落欲平沟。",
            "闰岁风霜晚，衰年日月遒。",
            "观书方坐石，把钓又登舟。",
            "不是无羁束，闲人得自由。"
        ],
        "title": "十月晦日作",
        "id": "228dfcf8-2669-4051-9921-ed6d5451171b"
    },
    {
        "author": "陆游",
        "paragraphs": [
            "凡骨已蜕身自轻，勃落叶上行无声。",
            "华阴市楼醉舞罢，却上蓬峰看月明。"
        ],
        "title": "赠道友五首  其一",
        "id": "e220ce1b-9525-4c2f-96b0-95bfae028bb3"
    },
    {
        "author": "陆游",
        "paragraphs": [
            "忆在长安烂漫游，大明宫阙与云浮。",
            "今朝偶上慈恩塔，北望茫茫禾黍秋。"
        ],
        "title": "赠道友五首  其二",
        "id": "0f2641a6-8f6f-413c-996e-0332a29e859c"
    },
    {
        "author": "陆游",
        "paragraphs": [
            "当时辛苦学长生，准拟中原看太平。",
            "今日醉游心已足，一瓢归去隐青城。"
        ],
        "title": "赠道友五首  其三",
        "id": "55ab2346-5906-4d82-8fc1-d814b5412136"
    },
    {
        "author": "陆游",
        "paragraphs": [
            "二杯兀兀复腾腾，服气烧丹总不能。",
            "借问生涯在何许，孤舟风雨伴渔灯。"
        ],
        "title": "赠道友五首  其四",
        "id": "a526c5e3-3922-4a33-8328-7ce0b0fd026e"
    },
    {
        "author": "陆游",
        "paragraphs": [
            "零落残碑草棘中，北邙萧瑟又秋风。",
            "旧时忆在鹓行里，几见宣麻拜相公。"
        ],
        "title": "赠道友五首  其五",
        "id": "96b57690-3c8b-45a2-8321-38e9040f4ead"
    },
    {
        "author": "陆游",
        "paragraphs": [
            "儒林早岁窃虚名，白首何曾负短檠。",
            "堪叹一衰今至此，梦回闻汝读书声。"
        ],
        "title": "示子聿",
        "id": "42db712a-8e8f-4037-a2d4-55341fb68efa"
    },
    {
        "author": "陆游",
        "paragraphs": [
            "平生百不遂，惟有老如期。",
            "眼涩观书夜，心衰把酒时。",
            "僧分新掘药，客诵旧题诗。",
            "四十年前我，回看定是谁。"
        ],
        "title": "老境",
        "id": "7d14b5ff-0ecd-4d0e-8307-5fe618adaf5d"
    },
    {
        "author": "陆游",
        "paragraphs": [
            "出郭西南十里过，小园风月得婆娑。",
            "翠屏三扇恰相倚，玉镜一奁谁为磨。",
            "投镊未嫌衰鬓白，插花聊喜醉颜酡。",
            "耶溪更尽青鞋兴，免使将军怒脱靴。"
        ],
        "title": "予所居三山在镜湖上近取舍东地一亩种花数十株彊名小园因戏作长句",
        "id": "54a537e3-d7fa-4ef2-94fc-53a897108eab"
    },
    {
        "author": "陆游",
        "paragraphs": [
            "残骸日益衰，晨夜抱疾痛。",
            "地炉得微火，终日不憙动。",
            "读书旧成癖，今但坐作梦。",
            "未能追鸿冥，乃复分鹤俸。",
            "风霜舍边柳，合抱皆手种。",
            "眼中人尽非，欲话谁与共。"
        ],
        "title": "被命再领冲佑有感",
        "id": "509b19c4-c005-4828-89d1-21885b73a218"
    },
    {
        "author": "陆游",
        "paragraphs": [
            "东归剡曲寄彷徉，闲日虽冬亦自长。",
            "梅瘦有情横淡月，云轻无力护清霜。",
            "长鱼通印盐花白，珍鲊披绵曲糁香。",
            "一饱喟然还自悯，彊颜垂老食官仓。"
        ],
        "title": "冬夜戏书三首  其一",
        "id": "123b3be4-4deb-47d8-bc03-a2d98fb1e0e6"
    },
    {
        "author": "陆游",
        "paragraphs": [
            "将挂衣冠彊小留，期年毕竟是归休。",
            "青毡独拥欺霜夜，浊酒频倾洗客愁。",
            "鹤影冷翻丹井月，雁声遥带玉关秋。",
            "一生自笑闲中过，不为功名也白头。"
        ],
        "title": "冬夜戏书三首  其二",
        "id": "283a3611-44be-46ba-a14b-3f4d2c8e21ed"
    },
    {
        "author": "陆游",
        "paragraphs": [
            "老树霜余已尽红，纵横落叶满庭中。",
            "一钩澹澹西南月，万鼓凭凭东北风。",
            "赊酒每惭添旧券，读书何计策新功。",
            "蓬窗坐睡摧颓甚，隔竹敲茶赖小童。"
        ],
        "title": "冬夜戏书三首  其三",
        "id": "769019e3-e042-4733-b4cc-f1a8c8fde88b"
    },
    {
        "author": "陆游",
        "paragraphs": [
            "落叶纷可扫，幽花寒自开。",
            "囷空无雀噪，门静有僧来。",
            "孤学时方弃，穷途势莫回。",
            "呼儿了租赋，莫待县符催。"
        ],
        "title": "幽居二首  其一",
        "id": "4e845bf7-ef79-4acc-9f8b-263db5735d32"
    },
    {
        "author": "陆游",
        "paragraphs": [
            "雨霁鸡栖早，风高雁阵斜。",
            "园丁刈霜稻，村女卖秋茶。",
            "缺井磨樵斧，枯桑系钓槎。",
            "客来那用问，此是放翁家。"
        ],
        "title": "幽居二首  其二",
        "id": "33b97626-85cc-4219-a9f2-b41d8de70371"
    },
    {
        "author": "陆游",
        "paragraphs": [
            "士勇赴知己，义重身固轻。",
            "尊公况有命，子得辞此行。",
            "结庐出门去，迢迢过蛮荆。",
            "溯江卜风色，入峡听猿声。",
            "万里一纸书，南寄孤雁征。",
            "山阴在何处，计子难为情。",
            "愿言早来归，邻曲当出迎。",
            "檥舟柯桥市，一榼手自倾。"
        ],
        "title": "送苏召叟秀才入蜀效宛陵先生体",
        "id": "01b76b32-93f4-435f-b2b5-1e5606d48509"
    },
    {
        "author": "陆游",
        "paragraphs": [
            "老子从来任运行，爱君堂以漫为名。",
            "北邙大有英雄骨，枉用工夫过一生。"
        ],
        "title": "寄题哲上人漫堂",
        "id": "179a1b5d-866a-4fa7-b8d3-1b5101ccc57e"
    },
    {
        "author": "陆游",
        "paragraphs": [
            "寒水茫茫浸月明，疏钟杳杳带霜清。",
            "一樽浊酒有妙理，十里荒鸡非恶声。",
            "物外虽增新跌宕，胸中未洗旧峥嵘。",
            "颓然坐睡蒲团稳，残火昏灯伴五更。"
        ],
        "title": "冬夜独酌",
        "id": "1a3b2122-e752-41bc-bf5e-fb4e788716d1"
    },
    {
        "author": "陆游",
        "paragraphs": [
            "冷饭黄齑傲太平，鬓丝原不为愁生。",
            "忽因灯死得奇观，明月满窗梅影横。"
        ],
        "title": "夜坐灯灭戏作",
        "id": "ca97c29d-fe6e-47d8-8177-105a61afa4ad"
    },
    {
        "author": "陆游",
        "paragraphs": [
            "锦膺绣羽名山鸡，清泉可饮林可栖。",
            "稻粱满野弃不啄，虽有奇祸无阶梯。",
            "东村西村烟雨晚，萧艾离离林薄浅。",
            "翩然一下骇机发，汝虽知悔安能免。",
            "汉家天子南山下，万骑合围穷日夜。",
            "犬牙鹰爪死不辞，触机折颈吁可悲。"
        ],
        "title": "艾如张",
        "id": "a11204c1-8f56-46ff-92fc-5cc7e728b6b9"
    },
    {
        "author": "陆游",
        "paragraphs": [
            "咸阳宫阙天下壮，五更卫士传鸡唱。",
            "重门洞开銮驾出，回中更在云霄上。",
            "云霄一路蟠青冥，车声隐辚驰雷霆。",
            "宓妃穿仗王母下，何必轩皇居大庭。",
            "君王游幸无终极，万年尽是欢娱日。",
            "文成已死方不仇，茂陵松柏秋萧瑟。"
        ],
        "title": "上之回",
        "id": "8e43527b-a024-4091-8227-d50b1726a379"
    },
    {
        "author": "陆游",
        "paragraphs": [
            "不酸金橘种初成，无核枇杷接亦生。",
            "珍产已从幽圃得，浊醪仍就小槽倾。"
        ],
        "title": "杂咏园中果子四首  其一",
        "id": "a76c128f-ac36-46c7-83cc-a1889b468180"
    },
    {
        "author": "陆游",
        "paragraphs": [
            "浆石榴随糕作节，蜡樱桃与酪同时。",
            "两株偶向池边种，可喜今年坠折枝。"
        ],
        "title": "杂咏园中果子四首  其二",
        "id": "94ce2a98-cba5-465b-831d-793abf486431"
    },
    {
        "author": "陆游",
        "paragraphs": [
            "架垂马乳收论斛，港种鸡头采满船。",
            "鼋鼎若为占食指，曲车未用堕馋涎。"
        ],
        "title": "杂咏园中果子四首  其三",
        "id": "76b1b418-8d57-476c-b41f-c4950582ed22"
    },
    {
        "author": "陆游",
        "paragraphs": [
            "山杏谿桃本看花，累累成实亦堪夸。",
            "盐收蜜渍饶风味，送与山僧下夜茶。"
        ],
        "title": "杂咏园中果子四首  其四",
        "id": "535f466b-7833-41b1-8852-3aa3586b9999"
    },
    {
        "author": "陆游",
        "paragraphs": [
            "声利能令智者愚，放翁闭户养迂疏。",
            "地炉枯叶夜煨芋，竹笕寒泉晨灌蔬。",
            "狥俗不如翻著袜，爱山只合倒骑驴。",
            "今朝更有欣然处，万里知心一纸书。"
        ],
        "title": "闭户二首  其一",
        "id": "561df2dd-542b-4aaf-a434-8b9c98c7fb60"
    },
    {
        "author": "陆游",
        "paragraphs": [
            "冠盖长安几番新，放翁只似向来贫。",
            "满窗红日价无敌，半榼新醅香动人。",
            "宴坐心光无蔽障，横眠踵息自清匀。",
            "世间不用询名字，身是无怀上古民。"
        ],
        "title": "闭户二首  其二",
        "id": "5cad3046-1e5a-41c0-a787-d277169ca3a4"
    },
    {
        "author": "陆游",
        "paragraphs": [
            "翁饥不能具小餐，儿冻何由成复裈。",
            "藏书充栋读至老，固愿少出苏黎元。",
            "念当万事度可否，肯使一恨弥干坤。",
            "古来贤达多晚谬，千载遗笑绮与园。",
            "老翁肝心等铁石，他年骨朽此固存。",
            "村沽虽薄亦取醉，起看江月倾金盆。"
        ],
        "title": "连日大寒夜坐复苦饥戏作短歌",
        "id": "fef6cd88-9b77-4dae-ae77-0f32fceab8a9"
    },
    {
        "author": "陆游",
        "paragraphs": [
            "伛偻衰翁雪满颠，爱花耽酒似当年。",
            "虽无锦障七十里，也有青铜三百钱。",
            "数掩竹篱分小径，一泓沙井贮寒泉。",
            "栽红接白株株活，坐拥春工太半权。"
        ],
        "title": "园中对酒作",
        "id": "4857052c-8c02-473a-8960-b37a5cb92e15"
    },
    {
        "author": "陆游",
        "paragraphs": [
            "大道本生知，崇高志不移。",
            "凝神超事物，观妙极希夷。",
            "访药三山远，遗弓万国悲。",
            "神孙昔钟爱，天作太平基。"
        ],
        "title": "孝宗皇帝挽词三首  其一",
        "id": "9b3cdd69-6028-4ec9-99e5-dbf71c189a13"
    },
    {
        "author": "陆游",
        "paragraphs": [
            "代邸膺图日，临朝涕泗横。",
            "诚心非外饰，至孝化群生。",
            "高庙联龙衮，思陵接柏城。",
            "平生奉亲意，一理贯幽明。"
        ],
        "title": "孝宗皇帝挽词三首  其二",
        "id": "3276ee75-1301-490a-943c-075f5360d122"
    },
    {
        "author": "陆游",
        "paragraphs": [
            "便殿咨询早，深宫宴乐稀。",
            "欲颁传位诏，犹索未明衣。",
            "寿损名方永，身癯国愈肥。",
            "孤臣泣陵柏，心折九虞归。"
        ],
        "title": "孝宗皇帝挽词三首  其三",
        "id": "2a465367-0e6e-4f24-9e91-7cabc8bb7025"
    },
    {
        "author": "陆游",
        "paragraphs": [
            "小儿破帽出求师，老父寒炉夜画诗。",
            "不耐青灯写孤影，聊呼薄酒慰长饥。",
            "我今仅守诗书业，汝勿轻捐少壮时。",
            "但恨北风如许恶，湖桥归路想流澌。"
        ],
        "title": "小儿入城",
        "id": "f1315371-693e-43c4-9a5f-52ff2a5476c4"
    },
    {
        "author": "陆游",
        "paragraphs": [
            "万螘披书卷，孤萤引篆香。",
            "病思无事乐，老悔少年狂。",
            "南渡衣冠盛，西征道路长。",
            "如今俱梦破，高枕看人忙。"
        ],
        "title": "夜坐二首  其一",
        "id": "ff1bd705-5971-4e0f-8cb9-e8a46a297f45"
    },
    {
        "author": "陆游",
        "paragraphs": [
            "叶尽木无声，天高夜自明。",
            "映窗灯半灭，掠野雁孤征。",
            "瓦裂人间事，云浮身后名。",
            "惟应托长镵，寂寞送浮生。"
        ],
        "title": "夜坐二首  其二",
        "id": "e1c79694-76a3-4774-a771-e6a9e2eaf225"
    },
    {
        "author": "陆游",
        "paragraphs": [
            "惰游不能耕，心愧新舂白。",
            "啸傲茅三间，主人终胜客。"
        ],
        "title": "纵笔五首  其一",
        "id": "cb31cb0d-2f9a-4eca-9995-3184deedfaa0"
    },
    {
        "author": "陆游",
        "paragraphs": [
            "朝士腰下黄，山僧鼻端白。",
            "放翁俱笑汝，饱饭作闲客。"
        ],
        "title": "纵笔五首  其二",
        "id": "ad8914ff-a1f2-4f8b-9634-a5c2f6ad2df8"
    },
    {
        "author": "陆游",
        "paragraphs": [
            "温温地炉红，皎皎纸窗白。",
            "忽闻啄木声，疑是敲门客。"
        ],
        "title": "纵笔五首  其三",
        "id": "ee011de5-f57a-464c-8cad-f372552fda45"
    },
    {
        "author": "陆游",
        "paragraphs": [
            "雪晴蓼甲红，雨足韭头白。",
            "虽无万钱具，野饭可留客。"
        ],
        "title": "纵笔五首  其四",
        "id": "9dfc2008-f415-4f8b-b73b-78b01839db86"
    },
    {
        "author": "陆游",
        "paragraphs": [
            "小儿勿大勤，使汝发早白。",
            "长为南亩民，殊胜东合客。"
        ],
        "title": "纵笔五首  其五",
        "id": "267c7029-3e5a-48dd-a251-6d57a4fd56b6"
    },
    {
        "author": "陆游",
        "paragraphs": [
            "老翁病起厌端居，随意东西不问途。",
            "霜野草枯鹰欲下，江天云溼雁相呼。",
            "空垣破灶逃租屋，青帽红灯卖酒炉。",
            "未畏还家踏泥潦，园丁持炬小儿扶。"
        ],
        "title": "郊行夜归书触目",
        "id": "154ae68c-6347-409a-a548-8c08e7c64960"
    },
    {
        "author": "陆游",
        "paragraphs": [
            "老人闭户动经月，懒就东家借蹇驴。",
            "身后有名岂如酒，体中不佳聊读书。",
            "秦王开图见匕首，汉相狥市载厨车。",
            "人间忧怖古如此，莫怪荒畦常荷锄。"
        ],
        "title": "闭户",
        "id": "a1ca0401-9221-468d-b049-1b0c1e2ab210"
    },
    {
        "author": "陆游",
        "paragraphs": [
            "草径江村人迹绝，白头病卧一书生。",
            "窗间月出见梅影，枕上酒醒闻雁声。",
            "寂寞已甘千古笑，驰驱犹望两河平。",
            "后生谁记当年事，泪溅龙床请北征。"
        ],
        "title": "十一月五日夜半偶作",
        "id": "e561817d-52cd-4bd4-8315-569934b9aff2"
    },
    {
        "author": "陆游",
        "paragraphs": [
            "日出气稍和，呼船渡烟津。",
            "微风西南来，水面生鱼鳞。",
            "适此一日佳，聊娱百年身。",
            "捋须俯船舷，一笑彼何人。",
            "闰余春事早，已觉阳和新。",
            "梅花处处开，幽香袭衣巾。",
            "久病喜我出，问讯倾乡邻。",
            "舟回不须速，看涌白玉轮。"
        ],
        "title": "晴和出游湖山间",
        "id": "12e78ed7-fca8-45e8-9cd6-e2bbd48a3273"
    },
    {
        "author": "陆游",
        "paragraphs": [
            "卖剑还山学老农，不堪衰与病交攻。",
            "将军闭户方锄菜，处士携家欲赁舂。",
            "残齿彊留终臲卼，病腰扶拜苦龙钟。",
            "壮游谁信梁州日，大雪登城望夕烽。"
        ],
        "title": "病思",
        "id": "b9cfe20f-1dbf-46be-b315-b9dfee5823fa"
    },
    {
        "author": "陆游",
        "paragraphs": [
            "老自安故乡，况复触罪罟。",
            "五年三奉祠，每请幸听许。",
            "贫家似破屋，随事且撑拄。",
            "虽殊乞墦肉，已近掘野鼠。",
            "平生胆力薄，不敢犯张禹。",
            "有时一言失，恐惧气如缕。",
            "念此思挂冠，白首冀安处。",
            "吾儿哀乃翁，岁暮忍羁旅。",
            "何时得斗粟，归舍聊共煮。",
            "便草北关书，乞骸归卒伍。"
        ],
        "title": "寄子虡",
        "id": "c4475bb8-985a-437d-b48d-945e66995521"
    },
    {
        "author": "陆游",
        "paragraphs": [
            "纸阁砖炉火一锨，断香欲出碍蒲帘。",
            "放翁不管人间事，睡味无穷似蜜甜。"
        ],
        "title": "纸阁午睡二首  其一",
        "id": "eeb5184e-ac91-4630-9935-ba2faf2c211c"
    },
    {
        "author": "陆游",
        "paragraphs": [
            "黄䌷被暖青毡稳，纸阁油窗晚更妍。",
            "一饱无营睡终日，自疑身在结绳前。"
        ],
        "title": "纸阁午睡二首  其二",
        "id": "0b612dcb-597e-40f3-9c99-a030203aca82"
    },
    {
        "author": "陆游",
        "paragraphs": [
            "愁极不成寐，起开窗下书。",
            "似囚逢纵释，如痒得爬梳。",
            "灯火夜过半，风霜岁欲除。",
            "平生济时意，却作爱吾庐。"
        ],
        "title": "夜分复起读书",
        "id": "60239234-3237-4dc6-b5eb-8202480da041"
    },
    {
        "author": "陆游",
        "paragraphs": [
            "午枕初回梦蝶床，红丝小硙破旗枪。",
            "正须山石龙头鼎，一试风炉蟹眼汤。",
            "巖电已能开倦眼，春雷不许殷枯肠。",
            "饭囊酒瓮纷纷是，谁赏蒙山紫笋香。"
        ],
        "title": "效蜀人煎茶戏作长句",
        "id": "efc673dd-cfce-45c9-9499-50c60a14a8c7"
    },
    {
        "author": "陆游",
        "paragraphs": [
            "百忧袭暮年，怀抱日骚屑。",
            "虽云归故乡，何异万里客。",
            "穷冬迫寒饿，凛有在陈厄。",
            "驾言适近村，惨惨天欲雪。",
            "人沽村市酒，马齧山坡麦。",
            "旅炊杂沙土，得饱何暇择。",
            "手皲若龟兆，面槁无人色。",
            "士穷自其分，所幸全大节。",
            "功名已甑堕，身世真瓦裂。",
            "不学玉关人，饥鹰方夜掣。"
        ],
        "title": "书逆旅壁",
        "id": "a8ef1ae1-e4c8-4db5-9264-6762589fda81"
    },
    {
        "author": "陆游",
        "paragraphs": [
            "谢病掩柴荆，年来懒趣成。",
            "舌根茶味永，鼻观酒香清。",
            "已矣驰驱息，悠然磊磈平。",
            "高眠得三昧，梦断已窗明。"
        ],
        "title": "懒趣",
        "id": "025bb679-e442-4f35-bfc2-3bcf6346ab4e"
    },
    {
        "author": "陆游",
        "paragraphs": [
            "要信人生各有缘，闲中富贵亦关天。",
            "绿窗静对千梢竹，翠窦新疏一脉泉。",
            "爱百衲琴常锁匣，买双钩帖不论钱。",
            "个中得意君知否，不换金貂与玉蝉。"
        ],
        "title": "闲中富贵二首  其一",
        "id": "55160ffe-5999-4363-89eb-356b83bb07b3"
    },
    {
        "author": "陆游",
        "paragraphs": [
            "天为疏慵剩与闲，一庵青嶂白云间。",
            "衲僧过别归庐阜，羽客来寻说华山。",
            "冬笋生林龙𧥄𧥄，寒泉落磵佩珊珊。",
            "俗人自是无因到，虽设柴门不上关。"
        ],
        "title": "闲中富贵二首  其二",
        "id": "78049f16-805c-4bc2-a205-f63e9a4ccf26"
    },
    {
        "author": "陆游",
        "paragraphs": [
            "遗事复遗荣，空斋一榻横。",
            "宿酲投未正，新句煅初成。",
            "山崦传梅信，天窗送雪声。",
            "戏题匀碧纸，遣鹤报青城。"
        ],
        "title": "书近况寄蜀中道旧",
        "id": "9e966e5c-f13d-4f64-be1d-9a89e152f58a"
    },
    {
        "author": "陆游",
        "paragraphs": [
            "富贵犹宜早退休，一生龃龉更何求。",
            "赋形未至欠壬甲，语命宁须增斗牛。",
            "栗里收身贫亦乐，平陵埋骨死无忧。",
            "狂歌醉舞真当勉，剩折梅花插满头。"
        ],
        "title": "醉中自赠",
        "id": "3d2c155a-a4b7-40ac-afe4-612c72982c9b"
    },
    {
        "author": "陆游",
        "paragraphs": [
            "二顷元知未易求，不如马磨学文休。",
            "正令未死有几日，那得残年丛百忧。",
            "霜野挟弓朝射雁，烟陂吹笛暮呼牛。",
            "兴来醉倒寻常事，莫信儿童笑白头。"
        ],
        "title": "明日自和",
        "id": "c5f75b29-847b-41c1-9ac6-6c8421d8508d"
    },
    {
        "author": "陆游",
        "paragraphs": [
            "荒山风雪岁将残，贷粟迢迢犯苦寒。",
            "急燎征裘憩牛屋，旋沽村酒挂驴鞍。",
            "清贫彻骨初无憾，老健逢人彊自宽。",
            "深夜还家未能睡，解囊吹火取诗看。"
        ],
        "title": "雪中至近村",
        "id": "6281880d-84df-4ae8-aacd-d0e1c6e0ed3f"
    },
    {
        "author": "陆游",
        "paragraphs": [
            "昨暮送客归，短櫂过鲁墟。",
            "故庐有遗趾，青山绕墙隅。",
            "桑竹虽鬰然，旧植已无余。",
            "瓦砾不可求，而况屋壁书。",
            "系舟问邻人，搔首久踌躇。",
            "行当挂朝衣，躬耕返吾初。"
        ],
        "title": "岁暮感怀十首以余年谅无几休日怆已迫为韵  其一",
        "id": "d4b67a41-44f1-42e8-ad72-61693d63d13c"
    },
    {
        "author": "陆游",
        "paragraphs": [
            "我家释耒起，远自东封前。",
            "诗书守素业，蝉联二百年。",
            "长老日零落，念之心惕然。",
            "每恐后生辈，或为利欲迁。",
            "我少亦知学，蹭蹬及华颠。",
            "讼过岂不力，寿非金石坚。"
        ],
        "title": "岁暮感怀十首以余年谅无几休日怆已迫为韵  其二",
        "id": "0279cbf2-171c-4ba5-bc03-ac8b0cd50202"
    },
    {
        "author": "陆游",
        "paragraphs": [
            "我壮已早衰，晨镜每惆怅。",
            "药物姑自持，耆老曷敢望。",
            "造物有乘除，贫悴博无恙。",
            "归乡更多感，朋旧尽凋丧。",
            "客来多避席，谓我丈人行。",
            "此意讵敢忘，报子以直谅。"
        ],
        "title": "岁暮感怀十首以余年谅无几休日怆已迫为韵  其三",
        "id": "9e77bf04-8199-43f9-9164-8a85b79a2a37"
    },
    {
        "author": "陆游",
        "paragraphs": [
            "士生始志学，固为圣人徒。",
            "人人可稷卨，世世皆唐虞。",
            "仰事与俯育，治道无绝殊。",
            "孔孟之所传，世俗顾谓迂。",
            "申韩尚刻薄，老庄竞虚无。",
            "尔车非不良，盍行九轨途。"
        ],
        "title": "岁暮感怀十首以余年谅无几休日怆已迫为韵  其四",
        "id": "f6e68395-3987-460e-b2d2-85e07dc0a604"
    },
    {
        "author": "陆游",
        "paragraphs": [
            "江左谢太傅，高卧颇自喜。",
            "东山岂不佳，惜也终一起。",
            "阿坚偶自败，元子亦适死。",
            "区区疑谤中，勋业端有几。",
            "当时嘲小草，虽戏实中理。",
            "所以山中人，至今笑园绮。"
        ],
        "title": "岁暮感怀十首以余年谅无几休日怆已迫为韵  其五",
        "id": "f77138d4-d7aa-43c3-98c6-7d26d5541e92"
    },
    {
        "author": "陆游",
        "paragraphs": [
            "家世本无年，甲子近一周。",
            "小子独何幸，七十今平头。",
            "往者收朝迹，亟欲求归休。",
            "厚恩许奉祠，得禄岁愈忧。",
            "三釜不及亲，顾为妻子留。",
            "何由洗此愧，欲挽天河流。"
        ],
        "title": "岁暮感怀十首以余年谅无几休日怆已迫为韵  其六",
        "id": "36d61dd4-d390-4fce-821b-144bdc32285e"
    },
    {
        "author": "陆游",
        "paragraphs": [
            "高皇昔中兴，风雨躬沐栉。",
            "一士未尝遗，万里皆驰驲。",
            "廉听辟言路，虚怀询得失。",
            "孤臣实草芥，亦获对宣室。",
            "龙颜宛在目，德不报万一。",
            "桥山松柏寒，泪尽史臣笔。"
        ],
        "title": "岁暮感怀十首以余年谅无几休日怆已迫为韵  其七",
        "id": "e27a87b4-7b77-4a54-998c-22d5335c4c50"
    },
    {
        "author": "陆游",
        "paragraphs": [
            "王师宿梁益，行台护诸将。",
            "腐儒忝辟书，万里至渭上。",
            "旌旗照关路，风雪暗戎帐。",
            "堂堂铁马阵，亹亹木牛饷。",
            "谁知骨相薄，空负心胆壮。",
            "回首二十年，抚事增悲怆。"
        ],
        "title": "岁暮感怀十首以余年谅无几休日怆已迫为韵  其八",
        "id": "b132c0ca-f1f8-4fb4-b4b6-b332442fb4f0"
    },
    {
        "author": "陆游",
        "paragraphs": [
            "在昔祖宗时，风俗极粹美。",
            "人材兼南北，议论忘彼此。",
            "谁令各植党，更仆而迭起。",
            "中更夷狄祸，此风犹未已。",
            "臣不难负君，生者固卖死。",
            "傥筑太平基，请自厚俗始。"
        ],
        "title": "岁暮感怀十首以余年谅无几休日怆已迫为韵  其九",
        "id": "688fbb2e-ae8d-46d9-b65a-43af8585d981"
    },
    {
        "author": "陆游",
        "paragraphs": [
            "井地以养民，整整若棋画。",
            "初无甚贫富，家有五亩宅。",
            "哀哉古益远，祸始开阡陌。",
            "富豪役千奴，贫老无寸帛。",
            "困穷礼义废，盗贼起蹙迫。",
            "谁能讲古制，寿我太平脉。"
        ],
        "title": "岁暮感怀十首以余年谅无几休日怆已迫为韵  其一○",
        "id": "92c2ccbc-f0ab-472a-b70f-d30f304e34c7"
    },
    {
        "author": "陆游",
        "paragraphs": [
            "吾儿得巖砚，其径甫踰寸。",
            "奇哉掌握物，乃有琮璧润。",
            "器宝备才德，初不以形论。",
            "汝能志山林，怀之可嘉遯。"
        ],
        "title": "桐江哲上人以端砚遗子聿才寸余而质甚奇天将雨辄先流瓮予为效宛陵先生体作诗一首",
        "id": "e0252d63-dd83-458b-a412-f4fc3e190610"
    },
    {
        "author": "陆游",
        "paragraphs": [
            "春近寒尤苦，先生不下堂。",
            "乌皮蒙燕几，白拂挂禅床。",
            "书架斜斜设，梅花细细香。",
            "悠然睡还起，已觉日微长。"
        ],
        "title": "立春前三日作",
        "id": "752bd504-9829-41db-a020-401bde6918b7"
    },
    {
        "author": "陆游",
        "paragraphs": [
            "过宋不见元城公，渡淮不见陈了翁。",
            "当时人人皆太息，至今海内倾高风。",
            "老夫七十居乡县，龌龊龙钟何足见。",
            "辱君雪里来叩门，自说辛勤求识面。",
            "我得茶山一转语，文章切忌参死句。",
            "知君此外无他求，有求宁踏三山路。"
        ],
        "title": "赠应秀才",
        "id": "103fc083-b0b2-4286-ac89-1bbf608821e9"
    },
    {
        "author": "陆游",
        "paragraphs": [
            "今年液水满西畴，父老人人卜有秋。",
            "只要耕犁及时节，裹茶买饼去租牛。"
        ],
        "title": "春耕",
        "id": "cc77591a-1781-4f12-82df-9bb96686eb84"
    },
    {
        "author": "陆游",
        "paragraphs": [
            "入春十日九日阴，积雪未解雨复霪。",
            "西家船漏湖水涨，东家驴病街泥深。",
            "去秋宿麦不入土，今年米贵如黄金。",
            "老妪哭子那可听，僵死不覆黔娄衾。",
            "州家遣骑馈春酒，欲饮复止吾何心。",
            "出门空叹岁华速，已见微绿生高林。"
        ],
        "title": "首春连阴",
        "id": "65f4d0a8-0567-4da6-8880-ce30fb380fe0"
    },
    {
        "author": "陆游",
        "paragraphs": [
            "衰翁不出门，岁月过电雹。",
            "窗明地炉暖，袖手坐寂寞。",
            "可怜瓶中梅，烂漫几开落。",
            "小园亦数树，曾未破一萼。",
            "三更北风急，雨雪恐复作。",
            "且当勤举杯，莫恨浮蚁浊。"
        ],
        "title": "夜坐",
        "id": "540a070d-35bc-4055-8873-f10a52457e17"
    },
    {
        "author": "陆游",
        "paragraphs": [
            "老境三年病，新元十日阴。",
            "疏篱枯蔓缀，坏壁绿苔侵。",
            "忧国孤臣泪，平胡壮士心。",
            "吾非儿女辈，肯赋白头吟。"
        ],
        "title": "新春",
        "id": "ef4e8885-c291-4d9a-bbf4-20dea9fcb95b"
    },
    {
        "author": "陆游",
        "paragraphs": [
            "从戎昔在山南日，彊半春光醉里销。",
            "绿树啼莺窥帽影，画桥飞絮逐鞭梢。",
            "花经小雨开差晚，笙怯余寒涩未调。",
            "惆怅流年又如许，羁魂欲仗楚词招。"
        ],
        "title": "得季长书追怀南郑幕府慨然有作",
        "id": "e7fcfbd4-0df5-4eea-b3ec-b6f71368807b"
    },
    {
        "author": "陆游",
        "paragraphs": [
            "当年与子别江干，渐老心知后会难。",
            "岂料今宵清梦里，东门交辔说春寒。"
        ],
        "title": "正月十一日夜梦与亡友谭德称相遇于成都小东门外既觉慨然有作",
        "id": "f295cdf0-4ab4-4639-a9c4-2122334bb901"
    },
    {
        "author": "陆游",
        "paragraphs": [
            "邂逅稽山许揽须，尘埃时得近冰壶。",
            "不辞我老鸡豚社，且喜公归樱笋厨。",
            "满室琴书怀燕几，一川风雨送行舻。",
            "勉哉早了功名债，要画骑牛第二图。"
        ],
        "title": "送陈吏部还朝",
        "id": "cb9b342e-f2f0-4bfa-aba8-310446734243"
    },
    {
        "author": "陆游",
        "paragraphs": [
            "一枰翻覆战枯棋，庆吊相寻喜复悲。",
            "失马翁言良可信，牧猪奴戏未妨为。",
            "白蛇断处真成快，黑帜空时又一奇。",
            "敛付两奁来对酒，泠泠听我诵新诗。"
        ],
        "title": "观棋",
        "id": "c7f258d6-74c0-4e72-9f7b-e63aeb1c54a5"
    },
    {
        "author": "陆游",
        "paragraphs": [
            "篛帽丝丝雨，芒鞋策策泥。",
            "柳斜风带北，花敛日平西。",
            "社酒夸新压，春芜喜遍犁。",
            "深村无客过，父子自扶携。"
        ],
        "title": "春行",
        "id": "ed0082d0-6eaf-432b-8383-abfa7574d838"
    },
    {
        "author": "陆游",
        "paragraphs": [
            "应接年光老渐慵，犹能一饮百分空。",
            "半霑蝶粉帘栊雨，远送莺声巷陌风。",
            "千缕曲尘杨柳绿，万枝猩血海棠红。",
            "从来造物陶甄手，却在闲人诗句中。"
        ],
        "title": "雨霁春色粲然喜而有赋",
        "id": "55f8d8c1-1d5a-4eff-8b6f-8b5efd94ad3a"
    },
    {
        "author": "陆游",
        "paragraphs": [
            "云际茅茨一两间，春来幽事日相关。",
            "临窗静试下巖砚，欹枕卧看灵壁山。",
            "红练带飞俱意得，锦熏笼暖尚香悭。",
            "今朝社过添惆怅，高栋巢空燕未还。"
        ],
        "title": "幽思",
        "id": "e0a92533-c021-4962-8a7b-34467daf3592"
    },
    {
        "author": "陆游",
        "paragraphs": [
            "青铁作小冠，白纻缝短褐。",
            "右扶九节杖，左执七缀钵。",
            "何尝有定止，到处可生活。",
            "惟有烈士心，白刃不能夺。",
            "相逢一笑粲，滞思得披豁。",
            "挥袂去若飞，跂望已天末。"
        ],
        "title": "赠持钵道人",
        "id": "a13d4ad5-662c-44b7-8087-0ccc8eb1d68f"
    },
    {
        "author": "陆游",
        "paragraphs": [
            "杨柳春风绿万条，凭鞍一望已魂消。",
            "当年凤集城边路，曾爱纤纤拂画桥。"
        ],
        "title": "柳二首  其一",
        "id": "4a4ba7d0-402d-427a-91e2-2d6fd005f36d"
    },
    {
        "author": "陆游",
        "paragraphs": [
            "西园雨打杏花稀，便面章台事已非。",
            "只恐无情堤上柳，又将风絮送春归。"
        ],
        "title": "柳二首  其二",
        "id": "c2d98615-d209-4579-92c7-8684d08f9593"
    },
    {
        "author": "陆游",
        "paragraphs": [
            "祠禄留人未挂冠，山园三亩著身宽。",
            "百年竟向愁边老，万事元输静处看。",
            "花径糁红供晚醉，月天生晕作春寒。",
            "汗青事业都忘尽，时赖吾儿举话端。"
        ],
        "title": "山园杂咏五首  其一",
        "id": "62ebfbbf-fad9-432b-894a-6bab23a4ae78"
    },
    {
        "author": "陆游",
        "paragraphs": [
            "残春终日在林亭，散发披衣醉复醒。",
            "科斗已成蛙合合，樱桃初结子青青。",
            "鱼游沧海宁濡沫，禽慕雕笼即翦翎。",
            "薄晚东风吹小雨，笑携长镵伴畦丁。"
        ],
        "title": "山园杂咏五首  其二",
        "id": "a5f3f60a-2854-43f7-aa87-bc39c24e1f29"
    },
    {
        "author": "陆游",
        "paragraphs": [
            "桃花烂熳杏花稀，春色撩人不忍违。",
            "俗客年来真扫迹，清樽日暮独忘归。",
            "鱼行池面红云散，鹊起枝头绛雪飞。",
            "莫道颠狂无诉处，卧看香篆掩斋扉。"
        ],
        "title": "山园杂咏五首  其三",
        "id": "9e7add14-c9b0-4545-bb63-32dc4b7f73f4"
    },
    {
        "author": "陆游",
        "paragraphs": [
            "已过社雨尚春寒，小醉初醒怯倚栏。",
            "柳带花移宜土润，鹤和雏养要笼宽。",
            "孤翁白首投村社，诸彦青云接羽翰。",
            "谁信幽居多乐事，晚窗儿女话团圞。"
        ],
        "title": "山园杂咏五首  其四",
        "id": "175a05ca-92c7-4a50-9dab-845441ac5f00"
    },
    {
        "author": "陆游",
        "paragraphs": [
            "春光何止二分空，寒食都无数日中。",
            "密叶成阴花寂寂，旧巢添土燕匆匆。",
            "纸鸢收线愁风恶，秧马掀泥喜雨濛。",
            "堪叹今年衰更甚，苍颜纵醉不成红。"
        ],
        "title": "山园杂咏五首  其五",
        "id": "cd444e35-023f-4b15-9ed9-843f5731ca7c"
    },
    {
        "author": "陆游",
        "paragraphs": [
            "宦游四十年，归逐桑榆暖。",
            "皇恩念黎老，一官犹置散。",
            "春残桃李尽，风雨闭空馆。",
            "有怀无与陈，万事付酒碗。",
            "近代固多贤，吾意终不满。",
            "可怜杜拾遗，冒死明房琯。",
            "慷慨讵非奇，经纶恨才短。",
            "群胡穴中原，令人叹微管。"
        ],
        "title": "雨夜书感二首  其一",
        "id": "1c22332f-23f3-400d-b158-c93775e756e9"
    },
    {
        "author": "陆游",
        "paragraphs": [
            "儒生不自贵，执艺等卜祝。",
            "诗书定何物，为汝市爵禄。",
            "唐虞虽日远，凛凛犹在目。",
            "谁能举其要，治功端可复。",
            "平生粗知此，俛仰发已秃。",
            "一豪不获施，老病死巖谷。",
            "安知万世后，终无可封俗。",
            "愿广稽古心，端拱咨岳牧。"
        ],
        "title": "雨夜书感二首  其二",
        "id": "91a5b61d-faae-47fc-8f94-b3ac0c54cf0f"
    },
    {
        "author": "陆游",
        "paragraphs": [
            "躬耕蕲一饱，闵闵望有年。",
            "水旱适继作，斗米几千钱。",
            "镜湖泆已久，造祸初非天。",
            "孰能求其故，遗迹犹隐然。",
            "增卑以为高，培薄使之坚。",
            "坐复千载利，名托亡穷传。",
            "民愚不能知，仕者苟目前。",
            "吾言固应弃，悄怆夜不眠。"
        ],
        "title": "镜湖",
        "id": "278c3bef-e65e-44f1-b75b-6e7531df2e26"
    },
    {
        "author": "陆游",
        "paragraphs": [
            "平生万事付之天，百折犹能气浩然。",
            "试问软尘金络马，何如柔橹月侵船。",
            "英雄到底是痴绝，富贵但能妨醉眠。",
            "三百里湖随意住，人间真有地行仙。"
        ],
        "title": "舟中戏书",
        "id": "eb6fadfb-9892-4b54-9d5b-4932dda91b30"
    },
    {
        "author": "陆游",
        "paragraphs": [
            "梨花堆雪柳吹绵，常记梁州古驿前。",
            "二十四年成昨梦，每逢春晚即凄然。"
        ],
        "title": "春晚怀山南四首  其一",
        "id": "0f53c1fb-21b3-4d14-b1be-e6fa5e554692"
    },
    {
        "author": "陆游",
        "paragraphs": [
            "壮岁从戎不忆家，梁州裘马鬭豪华。",
            "至今夜夜寻春梦，犹在吴园藉落花。"
        ],
        "title": "春晚怀山南四首  其二",
        "id": "17e7248b-bae1-4ea0-8f74-667d565eaf1d"
    },
    {
        "author": "陆游",
        "paragraphs": [
            "梁州一别几清明，常忆西郊信马行。",
            "桃李成尘总闲事，梨花杨柳最关情。"
        ],
        "title": "春晚怀山南四首  其三",
        "id": "ecb7f00e-a321-4aa8-87ea-59d9c242e048"
    },
    {
        "author": "陆游",
        "paragraphs": [
            "身寄江湖两鬓霜，金鞭朱弹梦犹狂。",
            "遥知南郑城西路，月与梨花共断肠。"
        ],
        "title": "春晚怀山南四首  其四",
        "id": "2148aac0-24c7-45c8-8e97-eb427bf0cabc"
    },
    {
        "author": "陆游",
        "paragraphs": [
            "海棠已成雪，桃李不足言。",
            "纤纤麦被野，鬰鬰桑连村。",
            "稚蚕细如螘，杜宇号朝昏。",
            "展墓秫饵美，坐社黍酒浑。",
            "早笋渐上市，青韭初出园。",
            "老夫下箸喜，尽屏鸡与豚。",
            "幽居亦何乐，且洗两耳喧。",
            "呼儿烧柏子，悠然坐东轩。"
        ],
        "title": "春晚书斋壁",
        "id": "2e01b19f-4d04-43d5-8e0f-2519aaf85e8f"
    },
    {
        "author": "陆游",
        "paragraphs": [
            "七十一翁心事阑，坐叨祠禄养衰残。",
            "樽中无酒但清坐，架上有书犹纵观。",
            "吏部齿摇心怅望，将军髀满泪汍澜。",
            "客来共饭增羞涩，小摘山蔬不掩盘。"
        ],
        "title": "七十一翁吟",
        "id": "1df15a39-6aca-4abb-a085-3c4e98b578b0"
    },
    {
        "author": "陆游",
        "paragraphs": [
            "东园三日雨兼风，桃李飘零扫地空。",
            "惟有山茶偏耐久，绿丛又放数枝红。"
        ],
        "title": "山茶一树自冬至清明后著花不已",
        "id": "119b3c54-e995-4a7d-a80c-8ce2c5386529"
    },
    {
        "author": "陆游",
        "paragraphs": [
            "初日破苍烟，零乱松竹影。",
            "老夫起烧香，童子行汲井。",
            "平生水云身，不堕车马境。",
            "愿言学庞公，全家事幽屏。"
        ],
        "title": "晨起",
        "id": "3972831c-39fe-47e9-bc3e-c6fd9bbb945f"
    },
    {
        "author": "陆游",
        "paragraphs": [
            "寂寂野人家，柴扉傍水斜。",
            "僧分晨钵笋，客共午瓯茶。",
            "燕户添新土，蛛丝罥落花。",
            "悠然便终日，惟此送年华。"
        ],
        "title": "春晚杂兴六首  其一",
        "id": "264e8703-821c-4d40-8b29-834f6c549992"
    },
    {
        "author": "陆游",
        "paragraphs": [
            "泽国固多雨，暮春犹薄寒。",
            "儿童葺茶舍，妇女赛蚕官。",
            "阅世年虽往，为农兴未阑。",
            "穷途得一饱，亦足慰艰难。"
        ],
        "title": "春晚杂兴六首  其二",
        "id": "fbae2c40-81cb-4f6d-a041-738671866ea1"
    },
    {
        "author": "陆游",
        "paragraphs": [
            "池面萍初紫，墙头杏已青。",
            "携儿撑小艇，留客坐孤亭。",
            "相法无侯骨，生年直酒星。",
            "正须遗万事，莫遣片时醒。"
        ],
        "title": "春晚杂兴六首  其三",
        "id": "7a0a788c-6f91-45f2-a5d9-daaeddc77fc0"
    },
    {
        "author": "陆游",
        "paragraphs": [
            "小市湖桥北，幽居石埭西。",
            "蒲深姑恶哭，树密秭归啼。",
            "山茗封青箬，村酤坼赤泥。",
            "平生汗简手，投老惯扶犁。"
        ],
        "title": "春晚杂兴六首  其四",
        "id": "a4f67f6f-7a76-4559-96e9-b16582dd3869"
    },
    {
        "author": "陆游",
        "paragraphs": [
            "病疡无意绪，闭户作生涯。",
            "草草半盂饭，悠悠一碗茶。",
            "笑穿居士屩，闲看女郎花。",
            "莫问明朝事，忘家即出家。"
        ],
        "title": "春晚杂兴六首  其五",
        "id": "75eb5ec5-318e-4eb5-817b-b0588b7390df"
    },
    {
        "author": "陆游",
        "paragraphs": [
            "青梅荐煮酒，绿树变鸣禽。",
            "处世已如客，伤春无复心。",
            "焚香惟默坐，曳杖亦幽寻。",
            "一日悠然过，深惭惜寸阴。"
        ],
        "title": "春晚杂兴六首  其六",
        "id": "c4389427-bfb3-4a74-97eb-c17207697e7a"
    },
    {
        "author": "陆游",
        "paragraphs": [
            "列屋蛾眉不足夸，可斋别自是生涯。",
            "闲将西蜀团窠锦，自背南唐落墨花。"
        ],
        "title": "斋中杂题四首  其一",
        "id": "440f2ecf-ad9e-432c-b669-7ee65d71e3f9"
    },
    {
        "author": "陆游",
        "paragraphs": [
            "小醉微吟过一春，人间侬是最闲人。",
            "龟毛拂子长三尺，拈起风光处处新。"
        ],
        "title": "斋中杂题四首  其二",
        "id": "2eda8b6d-1c26-4e7a-a9d5-ad913b8f20c2"
    },
    {
        "author": "陆游",
        "paragraphs": [
            "棐几砚涵鸜鹆眼，古奁香斮鹧鸪斑。",
            "绝知造物殷勤意，成就衰翁到死闲。"
        ],
        "title": "斋中杂题四首  其三",
        "id": "7b00e321-ece7-4cbf-9171-d57e9150a5f0"
    },
    {
        "author": "陆游",
        "paragraphs": [
            "幽居厌见凡花草，红紫纷纷不复栽。",
            "自斸苍苔换黄土，南山移得玉芝来。"
        ],
        "title": "斋中杂题四首  其四",
        "id": "d0c962c2-481e-475b-bf59-e6b91701ad9e"
    },
    {
        "author": "陆游",
        "paragraphs": [
            "年过七十日夜衰，羸然骨立不支持。",
            "一身百病作无时，饭且不足那论医。",
            "镜中之人定是谁，面骨突兀鬓成丝。",
            "买棺作冢计已迟，一旦宁免累诸儿。",
            "门前湖山可遨嬉，心虽欲往力不随。",
            "左车牙脱吁可悲，问汝何不食肉糜。"
        ],
        "title": "老疾戏自赠",
        "id": "970c98cd-0643-4e2a-a5df-9907237e93a6"
    },
    {
        "author": "陆游",
        "paragraphs": [
            "少年嗜书竭目力，老去观书涩如棘。",
            "短檠油尽固自佳，坐守一窗如漆黑。",
            "渔歌袅袅起三更，哀而不怨非凡声。",
            "明星已高声未已，疑是湖中隐君子。"
        ],
        "title": "夜坐闻湖中渔歌",
        "id": "ca6f37d5-6c82-48d0-b989-baaefeaeed03"
    },
    {
        "author": "陆游",
        "paragraphs": [
            "单衣初著下湖天，飞盖相随出郭船。",
            "得雨人人喜秧信，祈蚕户户敛神钱。",
            "黄鸡煮𦞦无停筯，青韭淹葅欲堕涎。",
            "丞相传闻又三押，衡茅未改日高眠。"
        ],
        "title": "上巳书事",
        "id": "11d8c360-fb23-4fb8-bfcb-424dc21b45b6"
    },
    {
        "author": "陆游",
        "paragraphs": [
            "手摘酴醿翦牡丹，山家草草亦杯盘。",
            "溪头一夜风吹雨，又作残春几日寒。"
        ],
        "title": "对酒",
        "id": "2f05584c-ba7f-4cd7-9533-78753c1490a8"
    },
    {
        "author": "陆游",
        "paragraphs": [
            "陆君拙自谋，七十犹粝食。",
            "著书虽如山，身不一钱直。",
            "默自观我生，困弱良得力。",
            "转喉畏或触，唾面敢自拭。",
            "世路方未夷，机阱宁有极。",
            "但能常闭门，尊拳贷鸡肋。"
        ],
        "title": "自规",
        "id": "ccd2569d-9d84-421e-89bc-462b6524f813"
    },
    {
        "author": "陆游",
        "paragraphs": [
            "孤村烟草暮凄迷，笠子蓑衣自架犁。",
            "生计似蛛聊补网，弊庐如燕旋添泥。",
            "人亡耆旧多时学，地废陂湖失古堤。",
            "迂阔自知无著处，敢因穷厄怨推挤。"
        ],
        "title": "穷居有感",
        "id": "3ead5999-6be6-47da-9161-62f3471430e1"
    },
    {
        "author": "陆游",
        "paragraphs": [
            "日铸珍芽开小缶，银波煮酒湛华觞。",
            "槐阴渐长帘栊暗，梅子初尝齿颊香。",
            "户户祈蚕喧鼓笛，村村乘雨筑陂塘。",
            "年光何预衰翁事，伴蝶随莺也解狂。"
        ],
        "title": "春夏之交风日清美欣然有赋三首  其一",
        "id": "f4a14cd2-6210-4ec2-b686-d8a76bc84de5"
    },
    {
        "author": "陆游",
        "paragraphs": [
            "天遣残年脱馽鞿，功名不恨与心违。",
            "绿陂细雨移秧罢，朱舫斜阳擘纸归。",
            "花市丹青卖团扇，象床刀尺制单衣。",
            "白头曳杖人争看，共叹浮生七十稀。"
        ],
        "title": "春夏之交风日清美欣然有赋三首  其二",
        "id": "99169cab-b37c-441d-ac10-0fe3d93fb27d"
    },
    {
        "author": "陆游",
        "paragraphs": [
            "芳润园林不似贫，年光无尽逐番新。",
            "来禽颜色不禁雨，抟黍语言如惜春。",
            "身外岂关吾辈事，镜中已换昔时人。",
            "神僊定未超尘俗，犹插金貂侍帝晨。"
        ],
        "title": "春夏之交风日清美欣然有赋三首  其三",
        "id": "6005f795-908e-4db7-ab6b-4c45efee9b58"
    },
    {
        "author": "陆游",
        "paragraphs": [
            "疏钟渡水来，素月依林上。",
            "烟火认茅庐，故倚船篷望。"
        ],
        "title": "夜归",
        "id": "2c293f6d-2c59-48af-97d4-597072980af6"
    },
    {
        "author": "陆游",
        "paragraphs": [
            "有山皆种麦，有水皆种秔。",
            "牛领疮见骨，叱叱犹夜耕。",
            "竭力事本业，所愿乐太平。",
            "门前谁剥啄，县吏征租声。",
            "一身入县庭，日夜穷笞搒。",
            "人孰不惮死，自计无由生。",
            "还家欲具说，恐伤父母情。",
            "老人傥得食，妻子鸿毛轻。"
        ],
        "title": "农家叹",
        "id": "5d73944d-f9c2-44ce-a99b-53443b7f36bf"
    },
    {
        "author": "陆游",
        "paragraphs": [
            "到处人家可乞浆，槐阴巷陌午风凉。",
            "水陂漫漫新秧绿，山垄离离大麦黄。",
            "父子力耕春渐老，妇姑共绩夜犹长。",
            "尧民击壤虽难继，芹美怀君未敢忘。"
        ],
        "title": "三月十一日郊行",
        "id": "d59db481-f580-40a8-ac19-44a4160e8b33"
    },
    {
        "author": "陆游",
        "paragraphs": [
            "老去人间乐事稀，一年容易又春归。",
            "市桥压担莼丝滑，村店堆盘豆荚肥。",
            "傍水风林莺语语，满原烟草蝶飞飞。",
            "郊行已觉侵微暑，小立桐阴换夹衣。"
        ],
        "title": "初夏行平水道中",
        "id": "e2ca101e-7d81-42f9-ba43-ad1cd9aaa5b4"
    },
    {
        "author": "陆游",
        "paragraphs": [
            "放逐还家一老翁，痴顽自笑更谁同。",
            "倚栏风月黄昏后，携杖园林绿润中。",
            "泳水小鱼依藻荇，觅巢轻燕拂帘栊。",
            "此身要岂坚牢物，莫遣须臾酒盏空。"
        ],
        "title": "初夏幽居偶题四首  其一",
        "id": "36d1a381-7680-4cb2-a33e-86bb0803f676"
    },
    {
        "author": "陆游",
        "paragraphs": [
            "展尽高槐日渐长，了无蜂蝶为花忙。",
            "青梅旋摘宜盐白，煮酒初尝带腊香。",
            "林下光阴无一事，水边窗户有余凉。",
            "应门不用辞衰疾，车马何由到野堂。"
        ],
        "title": "初夏幽居偶题四首  其二",
        "id": "2b12c9f6-daaf-41d0-b583-beeafde605bb"
    },
    {
        "author": "陆游",
        "paragraphs": [
            "昔如转战堕重围，今幸鶱翔脱骇机。",
            "晓树好风莺独语，夜窗细雨燕相依。",
            "安居不恨蜗庐迮，得食宁论鹤料微。",
            "更喜暮年彊健在，又看刀尺制缣衣。"
        ],
        "title": "初夏幽居偶题四首  其三",
        "id": "71fda2d0-8c6c-47ba-be86-37df1e9b134e"
    },
    {
        "author": "陆游",
        "paragraphs": [
            "朱樱羊酪喜新尝，碧井桐阴转午凉。",
            "书几得晴宜试墨，衣篝因润称熏香。",
            "枯龟自觉支床稳，老马安能试草长。",
            "半世学骚终不近，空余清梦上沅湘。"
        ],
        "title": "初夏幽居偶题四首  其四",
        "id": "1e623fd3-355b-4a64-abf8-25d58a92dc53"
    },
    {
        "author": "陆游",
        "paragraphs": [
            "青青水中萍，粲粲墙下草。",
            "开岁才几时，已叹春事老。",
            "鸣禽傍窗户，怪我倦幽讨。",
            "长吟感人怀，病枕起亦早。",
            "下床呼獠奴，浩荡恣洒扫。",
            "绿阴列苍石，芳樽得频倒。",
            "客来但与饮，谈天有何好。",
            "亦莫雕肺肝，吟哦学郊岛。"
        ],
        "title": "晨起",
        "id": "192e3fe4-8351-496d-b2a2-963f40cb787f"
    },
    {
        "author": "陆游",
        "paragraphs": [
            "剡曲西边筑草堂，小园聊复寄相羊。",
            "鱼行水际汀苹动，麝过林中野草香。",
            "觅句有时携笔砚，遣怀随事具杯觞。",
            "少年朋旧凋零尽，不独思人亦自伤。"
        ],
        "title": "小圃",
        "id": "8ee6a059-ea36-4655-b6f2-9dfe56cd5855"
    },
    {
        "author": "陆游",
        "paragraphs": [
            "青门不种故侯瓜，拣得湖山便寄家。",
            "老境一廛依水竹，壮游万里犯风沙。",
            "气衰那办饮无算，病著更知生有涯。",
            "莫道吾庐全索寞，墙东新补数株花。"
        ],
        "title": "幽居",
        "id": "7b013b5a-93a5-48cd-8bb4-ab7abc85352d"
    },
    {
        "author": "陆游",
        "paragraphs": [
            "小斋寂寂似禅寮，卧数更筹觉夜遥。",
            "帐外残灯欺不寐，梁间栖燕伴无聊。",
            "江湖蹭蹬朱颜改，忧患侵凌壮志消。",
            "挂旆天山少年事，此身终负圣明朝。"
        ],
        "title": "夜赋",
        "id": "d72d7f5b-e782-46c3-ac3b-eb872042e0a1"
    },
    {
        "author": "陆游",
        "paragraphs": [
            "病过新年逐日添，清愁残醉两厌厌。",
            "惜花萎去常遮日，待燕归来始下帘。",
            "堂上清风生玉麈，涧中寒溜注铜蟾。",
            "一生留滞君休叹，意望天公本自廉。"
        ],
        "title": "闲中书事二首  其一",
        "id": "38806b0e-cf93-4a1b-8c1e-f435281c7d0c"
    },
    {
        "author": "陆游",
        "paragraphs": [
            "一亩山园半亩池，流年忽逮挂冠期。",
            "卖花醉叟剥红桂，种药高僧寄玉芝。",
            "午枕为儿哦旧句，晚窗留客算残棋。",
            "登庸策免多新报，老子痴顽总不知。"
        ],
        "title": "闲中书事二首  其二",
        "id": "82b213b9-2a53-4d33-8e03-bc026bf8035a"
    },
    {
        "author": "陆游",
        "paragraphs": [
            "纷纷红紫已成尘，布谷声中夏令新。",
            "夹路桑麻行不尽，始知身是太平人。"
        ],
        "title": "初夏十首  其一",
        "id": "d7b096b6-345f-4e84-a5ea-5ae6010a445f"
    },
    {
        "author": "陆游",
        "paragraphs": [
            "翦韭腌齑粟作浆，新炊麦饭满村香。",
            "先生醉后骑黄犊，北陌东阡看戏场。"
        ],
        "title": "初夏十首  其二",
        "id": "7f60eacc-83b6-45bc-9acb-89b243e6eb33"
    },
    {
        "author": "陆游",
        "paragraphs": [
            "稻未分秧麦已秋，豚蹄不用祝瓯窭。",
            "老翁七十犹彊健，没膝春泥夜叱牛。"
        ],
        "title": "初夏十首  其三",
        "id": "e557180a-2ed0-429c-a639-6559ac7460be"
    },
    {
        "author": "陆游",
        "paragraphs": [
            "买得新船疾似飞，蚕饥遥望采桑归。",
            "越罗蜀锦吾何用，且备豳人卒岁衣。"
        ],
        "title": "初夏十首  其四",
        "id": "3bb34237-2966-4043-b5a6-790e4ef6ede7"
    },
    {
        "author": "陆游",
        "paragraphs": [
            "槐柳成阴雨洗尘，樱桃乳酪并尝新。",
            "古来江左多佳句，夏浅胜春最可人。"
        ],
        "title": "初夏十首  其五",
        "id": "20895315-acfe-4258-aba5-8e6acf5745fe"
    },
    {
        "author": "陆游",
        "paragraphs": [
            "杜鹃血尽啼未歇，蝴蝶梦残心更狂。",
            "我自人间少情者，老来十倍惜年光。"
        ],
        "title": "初夏十首  其六",
        "id": "04000228-ad7f-41f3-953d-7da4e6e91b23"
    },
    {
        "author": "陆游",
        "paragraphs": [
            "赐食金盘出宝闺，玄熊掌映紫驼蹄。",
            "侯家但诧承恩泽，岂识山厨苦荬齑。"
        ],
        "title": "初夏十首  其七",
        "id": "ff328163-b067-4218-8f6d-7542b788801e"
    },
    {
        "author": "陆游",
        "paragraphs": [
            "隋家古寺郡西南，寺废残僧只二三。",
            "藜藿满庭尘闇佛，时闻铙鼓赛春蚕。"
        ],
        "title": "初夏十首  其八",
        "id": "32d27d5a-8a4d-49b2-9ab7-ada68765e72b"
    },
    {
        "author": "陆游",
        "paragraphs": [
            "渺渺荒陂古埭东，柳姑小庙柳阴中。",
            "放翁老惫扶藜杖，也逐乡人祷岁丰。"
        ],
        "title": "初夏十首  其九",
        "id": "134f7da7-c685-449e-9289-7fdf3780f88b"
    },
    {
        "author": "陆游",
        "paragraphs": [
            "老翁卖卜古城隅，兼写宜蚕保麦符。",
            "日日得钱惟买酒，不愁醉倒有儿扶。"
        ],
        "title": "初夏十首  其一○",
        "id": "050afd59-1731-49d3-99c3-47dbd02921ae"
    },
    {
        "author": "陆游",
        "paragraphs": [
            "京尘相值各匆忙，谁信闲人日月长。",
            "争叶蚕饥闹风雨，趁虚茶懒鬭旗枪。",
            "林中晚笋供厨美，庭下新桐覆井凉。",
            "堪笑山家太早计，已陈竹几与藤床。"
        ],
        "title": "四月旦作时立夏已十余日",
        "id": "31e27c27-a74d-4fb7-a973-a9254342d229"
    },
    {
        "author": "陆游",
        "paragraphs": [
            "春风舍人去，陆子叹以惊。",
            "欲挽春使回，无奈布谷声。",
            "春亦何负汝，旦暮声不停。",
            "或谓布谷者，一气感使鸣。",
            "春老自当去，微禽彼何情。",
            "上天运四时，斗柄亦峥嵘。",
            "奈何独私春，欲使久不倾。",
            "南风吹众绿，一扫紫与赪。",
            "此时岂不佳，乃尔怀不平。",
            "勿作儿女态，起视东郊耕。"
        ],
        "title": "春夏之交鸣鸟百族惟布谷声最悲急动人戏作十韵",
        "id": "44ace8f0-d829-4be8-9c10-5d97a69b3b54"
    },
    {
        "author": "陆游",
        "paragraphs": [
            "倚杖柴门外，踟蹰到日斜。",
            "儿童拾笋箨，妇女卖茶芽。",
            "掠岸过渔艇，隔篱闻纬车。",
            "年来诗料别，满眼是桑麻。"
        ],
        "title": "倚杖",
        "id": "4d6d4768-d5de-404b-8da2-d05043ff79c7"
    },
    {
        "author": "陆游",
        "paragraphs": [
            "蝶舞蔬畦晚，鸠鸣麦野晴。",
            "就阴时小息，寻径复微行。",
            "村妇窥篱看，山翁拂席迎。",
            "市朝那有此，一笑慰余生。"
        ],
        "title": "野步",
        "id": "b79bea38-25ef-4daf-83b8-5a27c8f81b8d"
    },
    {
        "author": "陆游",
        "paragraphs": [
            "初夏暑雨薄，但觉白日长。",
            "向来万里心，尽付一竹床。",
            "新笋出林表，森然羽林枪。",
            "时闻解箨声，灵府生清凉。",
            "平生喜昼眠，此志晚乃偿。",
            "安枕了无梦，孰为蝶与庄。",
            "徐起掬寒泉，中有菱丝香。",
            "清啸送落日，与世永相忘。"
        ],
        "title": "竹窗昼眠",
        "id": "b81170ff-9d3c-4a16-a875-bca669f4a1fb"
    },
    {
        "author": "陆游",
        "paragraphs": [
            "腾腾吾丧我，兀兀我忘吾。",
            "万事皆堕甑，一身真朽株。",
            "江天号鹳鹤，村巷暗楸梧。",
            "薄酒犹堪醉，归来稚子扶。"
        ],
        "title": "腾腾",
        "id": "9194c6e0-169f-4875-8ffe-ba7cad3dc85e"
    },
    {
        "author": "陆游",
        "paragraphs": [
            "闲人了无事，地僻称幽栖。",
            "{臼市}米留鸡食，移琴避燕泥。",
            "桐生窗欲暗，笋长径还迷。",
            "不作容车计，门闾尽放低。"
        ],
        "title": "幽栖二首  其一",
        "id": "19d90340-d0ea-4113-9fc4-631a95a541df"
    },
    {
        "author": "陆游",
        "paragraphs": [
            "谁谓幽栖陋，茅茨足庇床。",
            "雨便梧叶大，风度楝花香。",
            "浴佛儿童喜，缫丝妇女忙。",
            "朅来三十载，吾鬓固宜霜。"
        ],
        "title": "幽栖二首  其二",
        "id": "d2b914c7-ade5-4f7a-9e73-60930d8f23ef"
    },
    {
        "author": "陆游",
        "paragraphs": [
            "虚堂四簷竹修修，朱夏正午如高秋。",
            "八尺风漪云碧裯，一榻宽如禹九州。",
            "屈信展转俱自由，息以两踵无与喉。",
            "世方窘若鱼吞钩，我独超然鹰脱鞲。",
            "一物不向灵台留，非睡非觉以神游。",
            "青城紫阁多朋俦，相逢握手笑不休。"
        ],
        "title": "睡起",
        "id": "b58d0f45-5419-4220-b87c-f8405222b0b5"
    },
    {
        "author": "陆游",
        "paragraphs": [
            "当年蜀道秦关，万里飘然往还。",
            "酒病曾留西县，眼明初见南山。"
        ],
        "title": "愁坐忽思南郑小益之间二首  其一",
        "id": "ef86020a-99a1-4f03-8553-46f26850f9e0"
    },
    {
        "author": "陆游",
        "paragraphs": [
            "筹笔门前芳草，回龙道上青山。",
            "万里犹能梦到，再游未信天悭。"
        ],
        "title": "愁坐忽思南郑小益之间二首  其二",
        "id": "66c90ad9-209e-44ea-b28d-627563302e92"
    },
    {
        "author": "陆游",
        "paragraphs": [
            "七十未捐书，正恐死乃息。",
            "起挑窗下灯，度此风雨夕。"
        ],
        "title": "四月十三夜四更起读书",
        "id": "02ca6b85-580b-4733-9f2c-4ef7205b9152"
    },
    {
        "author": "陆游",
        "paragraphs": [
            "楸花楝花照眼明，幽人浴罢葛衣轻。",
            "燕低去地不盈尺，鹊喜傍簷时数声。",
            "对弈轩窗消永昼，晒丝院落喜新晴。",
            "忽惊重五无多日，采缕缠筒吊屈平。"
        ],
        "title": "夏雨初霁题斋壁",
        "id": "f7e69721-5875-4c47-b29e-7938f32ce71b"
    },
    {
        "author": "陆游",
        "paragraphs": [
            "萱草石榴相续开，数枝晚笋破苍苔。",
            "背人红练穿林去，直是无情不再来。"
        ],
        "title": "东窗",
        "id": "bccb6d70-19f2-4f6f-a3a2-e19d326cb438"
    },
    {
        "author": "陆游",
        "paragraphs": [
            "两忘尧桀自心平，此念胡为扫复生。",
            "幸是安眠无一事，苦怜莺语恶枭声。"
        ],
        "title": "闻枭",
        "id": "86515663-b0e2-4642-9365-8e9d247b2152"
    },
    {
        "author": "陆游",
        "paragraphs": [
            "穷阎父子自相依，寂寂茅庐映竹扉。",
            "瓜蔓水生初抹岸，楝花寒动却添衣。",
            "吾玄自笑岂尚白，汝瘦元知能胜肥。",
            "苦学勿为干禄计，宦途虽乐不如归。"
        ],
        "title": "雨中示子聿",
        "id": "9f0f7bf7-fa31-47f8-9227-5d649c51667b"
    },
    {
        "author": "陆游",
        "paragraphs": [
            "杨梅空有树团团，却是枇杷解满盘。",
            "难学权门堆火齐，且从公子拾金丸。",
            "枝头不怕风摇落，地上惟忧鸟啄残。",
            "清晓呼僮乘露摘，任教半熟杂甘酸。"
        ],
        "title": "山园屡种杨梅皆不成枇杷一株独结实可爱戏作长句",
        "id": "42109f42-e58b-451d-b29e-1fe5331f6571"
    },
    {
        "author": "陆游",
        "paragraphs": [
            "平日居山恨不深，暂来差足慰幽寻。",
            "僧归共说道逢虎，院静惟闻风满林。",
            "毫盏雪涛驱滞思，篆盘云缕洗尘襟。",
            "此行殊胜邯郸客，数刻清闲直万金。"
        ],
        "title": "梦游山寺焚香煮茗甚适既觉怅然以诗记之",
        "id": "94f73201-124c-41be-97b8-f71c186aeacd"
    },
    {
        "author": "陆游",
        "paragraphs": [
            "柴扉昼掩竹林幽，坐使炎天变素秋。",
            "扇月团团似初满，簟波细细欲平流。",
            "朋侪零落关河阻，疾病沉绵岁月遒。",
            "赖有澄湖常在眼，虎头不用画沧洲。"
        ],
        "title": "夏日",
        "id": "e8934c82-09be-47e2-9385-6e12bc76d72e"
    },
    {
        "author": "陆游",
        "paragraphs": [
            "巢山避世纷，身隐万重云。",
            "半谷传樵响，中林过鹿群。",
            "虫锼叶成篆，风蹙水生纹。",
            "不蹋溪桥路，僊凡自此分。"
        ],
        "title": "巢山二首  其一",
        "id": "8de474e6-9603-4f0e-8754-ce1bd3487557"
    },
    {
        "author": "陆游",
        "paragraphs": [
            "短发巢山客，人知姓字谁。",
            "穿林双不借，取水一军持。",
            "渴鹿群窥涧，惊猿独袅枝。",
            "何曾畜笔砚，景物自成诗。"
        ],
        "title": "巢山二首  其二",
        "id": "f6b85c3c-64d2-43b7-80d6-1781c9ab67b5"
    },
    {
        "author": "陆游",
        "paragraphs": [
            "飐飐荷离水，翩翩燕出巢。",
            "苔添雨后晕，笋放露中梢。",
            "世路千重浪，生涯一把茅。",
            "款门僧亦绝，无句炼推敲。"
        ],
        "title": "四月二十三日作二首  其一",
        "id": "7cf41c30-e2ab-4b40-9b55-328ac3e175a8"
    },
    {
        "author": "陆游",
        "paragraphs": [
            "莫笑茅庐迮，何曾厌日长。",
            "饭余餐酪滑，浴罢葛巾凉。",
            "落日桐阴转，微风栀子香。",
            "贫家犹裹粽，随事答年光。"
        ],
        "title": "四月二十三日作二首  其二",
        "id": "eb912385-0a5e-4ffd-b907-f180338df70b"
    },
    {
        "author": "陆游",
        "paragraphs": [
            "清风发疏林，皦月上素壁。",
            "悠然倚庭楯，爱此风月夕。",
            "人间好时节，俯仰成宿昔。",
            "少年不痛饮，老大空叹息。"
        ],
        "title": "观月",
        "id": "432050bc-1c05-410e-8611-4c5f3cfa24a2"
    },
    {
        "author": "陆游",
        "paragraphs": [
            "溽暑雨将作，南风来解围。",
            "幽花临砌坼，乳燕傍巢飞。",
            "腰斧剶桑去，携篮采药归。",
            "翻怜少年老，叠雪诧宫衣。"
        ],
        "title": "溽暑",
        "id": "7972534d-489f-4eed-8a8b-a8a6b5e1ba07"
    },
    {
        "author": "陆游",
        "paragraphs": [
            "衰老少睡眠，睡晚觉常早。",
            "五更揽衣起，漏鼓犹考考。",
            "青灯耿孤影，不睡坐亦好。",
            "读尽一编书，南窗朝日杲。"
        ],
        "title": "晨起",
        "id": "6c0abf72-4381-44d1-8779-f011d9de10e2"
    },
    {
        "author": "陆游",
        "paragraphs": [
            "沟水细无声，窗扉晚更明。",
            "帘开燕双入，人静鹊群行。",
            "青李求初至，黄醅酿已成。",
            "出门无奈懒，不是傲公卿。"
        ],
        "title": "闲思二首  其一",
        "id": "d7e6438b-5ab7-4fd7-aa71-575a748f4897"
    },
    {
        "author": "陆游",
        "paragraphs": [
            "小雨时时作，幽花续续红。",
            "新蝉落庭树，痴燕集屏风。",
            "傍枕抛书卷，临池下钓筒。",
            "闲中有真乐，那得难途穷。"
        ],
        "title": "闲思二首  其二",
        "id": "b71659bb-136a-4794-81cc-4c5f63670f0a"
    },
    {
        "author": "陆游",
        "paragraphs": [
            "稻陇移初遍，梅天涩未晴。",
            "轻阴昏茗色，余润咽琴声。",
            "时傍菱塘立，还寻沙径行。",
            "杜门终此世，更誓未来生。"
        ],
        "title": "梅天",
        "id": "f0ae648a-c479-4f0f-b0d2-6e9ff66e28c1"
    },
    {
        "author": "陆游",
        "paragraphs": [
            "灯暗一室幽，鸟鸣四山静。",
            "道人坐倚壁，度此清夜永。",
            "少时志功名，痴绝如捕影。",
            "造物遗以穷，磨砻发深省。",
            "坐令盆盎浅，渺渺波万顷。",
            "虽未造道真，南辕终至郢。"
        ],
        "title": "夜坐",
        "id": "74054eb8-a45c-4b2a-b741-a6034e0a10c7"
    },
    {
        "author": "陆游",
        "paragraphs": [
            "凶年已度麦方秋，学道从来幸寡求。",
            "荷锸自随身若寄，漉篱可卖饭何忧。",
            "邻翁濒死复相见，村市小凉时独游。",
            "不怕归时又侵夜，新添略彴跨清沟。"
        ],
        "title": "麦熟市米价减邻里病者亦皆愈欣然有赋",
        "id": "38e40f66-b1bf-4860-aa42-d416cf2b98c6"
    },
    {
        "author": "陆游",
        "paragraphs": [
            "风声如翻涛，雨点如撒菽。",
            "皇天念此老，一为洗烦促。",
            "呼童取短檠，聊展旧书读。",
            "凄然对孤影，感叹衰鬓秃。",
            "兀如老病马，关河久在目。",
            "伏枥虽已疲，连云思苜蓿。"
        ],
        "title": "雨中作",
        "id": "55b9ae21-d887-42c5-be5f-4e5b6067384c"
    },
    {
        "author": "陆游",
        "paragraphs": [
            "齿牙摇动鬓毛疏，四壁萧然卧草庐。",
            "急雨声酣战丛竹，孤灯焰短伴残书。",
            "壮心未减从戎日，苦学犹如觅举初。",
            "自笑坚顽谁得似，同侪太半已丘墟。"
        ],
        "title": "夜雨",
        "id": "e163a078-6c3b-46a9-9be5-846505e63f7b"
    },
    {
        "author": "陆游",
        "paragraphs": [
            "重五山村好，榴花忽已繁。",
            "粽包分两髻，艾束著危冠。",
            "旧俗方储药，羸躯亦点丹。",
            "日斜吾事毕，一笑向杯盘。"
        ],
        "tags": [
            "风俗",
            "端午节"
        ],
        "title": "乙卯重五",
        "id": "7355a038-267d-4ad9-9fd8-d7b3b5546dac"
    },
    {
        "author": "陆游",
        "paragraphs": [
            "北窗八尺卧文藤，夜雨生凉洗鬰蒸。",
            "袅袅清愁萦断角，悠悠孤梦伴残灯。",
            "羸躯垂老嗟焉往，公论犹存似可凭。",
            "聊向斯文图不朽，未甘粥饭学山僧。"
        ],
        "title": "夏夜风雨极凉枕上口占",
        "id": "abcfba66-557b-468c-9156-0f93470496bb"
    },
    {
        "author": "陆游",
        "paragraphs": [
            "半世伥伥信所之，穷居仍抱暮年悲。",
            "烧金术误囊衣薄，种黍年凶酒味醨。",
            "大厦万间空有志，后车千乘更无期。",
            "掩书常笑城南杜，麻屦还朝授拾遗。"
        ],
        "title": "穷居",
        "id": "f7739d3f-3522-46ee-8ed6-7d833481c227"
    },
    {
        "author": "陆游",
        "paragraphs": [
            "白首躬耕遇洊饥，江南自笑欲畴依。",
            "凌烟勋业无人许，濯锦园林有梦归。",
            "心似游僧思远适，身如败将陷重围。",
            "客来彊欲相宽释，每说人生七十稀。"
        ],
        "title": "思蜀",
        "id": "15cfa838-7fe2-43ff-8d35-beefd0915dd4"
    },
    {
        "author": "陆游",
        "paragraphs": [
            "夜漏欲尽鸡初唱，梦到神仙信非妄。",
            "泉流直舂碧涧底，松根横走苍崖上。",
            "徐行林际遇飞桥，峭壁惊涛临万丈。",
            "非惟履崄足踸踔，已觉处忧神悄怆。",
            "空巖滴乳久化石，宝盖珠璎纷物象。",
            "鬼神惨澹疑欲搏，龙蜃蜿蜒谁敢傍。",
            "长眉老仙乘白云，握手授我绿玉杖。",
            "三生汝有世外缘，一念已断尘中障。",
            "虽云曩事不复忆，怜汝瞳子神犹王。",
            "何须更待熟金丹，从我归哉住昆阆。"
        ],
        "title": "五月二十三夜记梦",
        "id": "32abdd4d-19b3-4263-9a88-4ad97f86a783"
    },
    {
        "author": "陆游",
        "paragraphs": [
            "曩岁榜扁舟，万里归自蜀。",
            "五月下瞿唐，六月过浮玉。",
            "于时始识公，一笑忘暑毒。",
            "羽扇临清流，华觞跋红烛。",
            "一别十五年，去日如电速。",
            "孤生晚还朝，敛退惭陆陆。",
            "要津非所冀，见公心自足。",
            "斥归又七载，衰病将就木。",
            "造物哀其穷，公来位岳牧。",
            "每见语谆谆，与世异寒燠。",
            "圣朝方急贤，登用及钓筑。",
            "如公实旧德，顾岂待梦卜。",
            "初闻一札下，已报四辈趣。",
            "悬知新天子，虚怀须启沃。",
            "愿公论其大，始为天下福。",
            "即宣垂拱麻，宁复摛文宿。"
        ],
        "title": "送叶尚书",
        "id": "e646a414-748f-4270-9cd7-5a00159f3daf"
    },
    {
        "author": "陆游",
        "paragraphs": [
            "冷饭杂沙砾，短褐蒙霜露。",
            "黄叶满山邮，行人跨驴去。"
        ],
        "title": "路傍曲三首  其一",
        "id": "1a22201c-b291-49f8-ad67-5ee64bdf1b80"
    },
    {
        "author": "陆游",
        "paragraphs": [
            "大道南北出，车轮无停日。",
            "彼岂皆奇才，我独饥至夕。"
        ],
        "title": "路傍曲三首  其二",
        "id": "8a85734c-4df6-4065-8a4b-ab86f5c3efc4"
    },
    {
        "author": "陆游",
        "paragraphs": [
            "凄凉路傍曲，朱门人不知。",
            "秋街槐叶落，正是断肠时。"
        ],
        "title": "路傍曲三首  其三",
        "id": "38d243c7-1a93-4ea0-a3a7-b2de444d9528"
    },
    {
        "author": "陆游",
        "paragraphs": [
            "火云嵯峨如叠嶂，百病攻衰非一状。",
            "低簷小屋桑竹村，忽辱君来问亡恙。",
            "蹶然揽衣起闯门，裹饭仍烦远相饷。",
            "岁饥野外无供给，羞涩余粮不盈盎。",
            "我守此穷三十年，尚恐死前无力量。",
            "君诚不以老弃予，苦语见规宜勿让。"
        ],
        "title": "赠汪叔潜",
        "id": "3347307e-6f7a-4c5b-b168-ed05ba56437d"
    },
    {
        "author": "陆游",
        "paragraphs": [
            "莫笑衰残百不能，一枝筇杖捷飞腾。",
            "山空野火焚秦篆，日澹烟芜遍禹陵。",
            "小浦涨潮迎钓艇，疏钟出谷送行僧。",
            "踟蹰不觉归途晚，村落人家已上灯。"
        ],
        "title": "出游",
        "id": "562539df-ebfd-4098-abe2-e7f62d85a008"
    },
    {
        "author": "陆游",
        "paragraphs": [
            "天为新秋故作凉，海风吹雨入虚堂。",
            "凉生庭树阴阴绿，润袭篝衣浥浥香。",
            "杯泛鹅儿供小啜，碓舂云子喜新尝。",
            "一年又见星桥近，未信仙家日月长。"
        ],
        "title": "立秋后四日雨",
        "id": "7e2bf7a0-b5f5-4fcc-8697-917c8a0ba795"
    },
    {
        "author": "陆游",
        "paragraphs": [
            "老眼无眠觉夜长，揽衣不复待窗光。",
            "明星渐淡避初日，秋露已浓生晓凉。",
            "出草幽花红紫杂，穿林啼鸟去来忙。",
            "是中有趣君知否，喧寂年来已两忘。"
        ],
        "title": "夙兴",
        "id": "f8291eec-6e08-4b59-84b1-af6431703bfe"
    },
    {
        "author": "陆游",
        "paragraphs": [
            "绛帐先生见处别，少年立节如冰雪。",
            "胸中凛凛万卷书，一字不为庸人说。",
            "存心养性以事天，人知不知渠晏然。",
            "穷经日夜废寝饭，不怕诸生嘲腹便。",
            "三旌五鼎俱忘想，致一工夫在存养。",
            "我今老病死即休，未死尚欲从公讲。"
        ],
        "title": "存养堂为汪叔潜作",
        "id": "cc8d6633-8fd4-480b-a553-bd85a5b16c56"
    },
    {
        "author": "陆游",
        "paragraphs": [
            "三著朝冠入上都，黄封频醉渴相如。",
            "马慵立仗宁辞斥，兰偶当门敢怨锄。",
            "富贵尚思还此笏，衰残故合爱吾庐。",
            "灯前目力依然在，且尽山房万卷书。"
        ],
        "title": "感昔二首  其一",
        "id": "4c58afc5-253c-4a25-ba8a-c378d30649e6"
    },
    {
        "author": "陆游",
        "paragraphs": [
            "五丈原头秋色新，当时许国欲忘身。",
            "长安之西过万里，北斗以南惟一人。",
            "往事已如辽海鹤，余年空羨葛天民。",
            "腰间白羽凋零尽，却照清溪整角巾。"
        ],
        "title": "感昔二首  其二",
        "id": "3c10d22a-0f82-4373-a19e-ba98d45717e7"
    },
    {
        "author": "陆游",
        "paragraphs": [
            "人与鸦俱晓，天凭雁送秋。",
            "极知生意尽，彊为汝曹留。",
            "药饵倾残橐，风霜迫故裘。",
            "倚屏搔短发，且复寄悠悠。"
        ],
        "title": "病稍平示儿辈",
        "id": "6405c21b-bf10-49f2-823c-4cd2a5e1b104"
    },
    {
        "author": "陆游",
        "paragraphs": [
            "野堂萧飒雪侵冠，历尽人间行路难。",
            "病马不收烟草暝，孤桐半落井床寒。",
            "长瓶浊酒犹堪醉，败箧残编更细看。",
            "此兴不随年共老，未容城角动忧端。"
        ],
        "title": "野堂四首  其一",
        "id": "092c7421-107c-4201-8a21-bbdd8d975fd2"
    },
    {
        "author": "陆游",
        "paragraphs": [
            "姓名无复世人闻，静处何妨独策勋。",
            "久矣不堪东阁客，归哉无愧北山文。",
            "横林霜近有丹叶，平野雨余多断云。",
            "更喜鸬鹚来渐熟，一溪烟水与中分。"
        ],
        "title": "野堂四首  其二",
        "id": "f9a1d75b-a6f5-4ce8-8aff-b1fcc0a3406c"
    },
    {
        "author": "陆游",
        "paragraphs": [
            "野堂地僻无车马，草径柴门昼亦扃。",
            "栗里虽贫储旧粟，玉川终老抱遗经。",
            "病身凛凛残秋叶，故友寥寥欲旦星。",
            "赖有吾儿堪暖眼，夜阑常共一灯青。"
        ],
        "title": "野堂四首  其三",
        "id": "6e3e4cff-fb67-4fb1-b1e4-ee867dffcb46"
    },
    {
        "author": "陆游",
        "paragraphs": [
            "鼓缶酣歌乐太平，野堂窗户极疏明。",
            "弃官正为愚无用，谢客新缘病有名。",
            "闲入乡人赛神社，时从长者放鱼行。",
            "欢然更有关心处，打稻家家趁晚晴。"
        ],
        "title": "野堂四首  其四",
        "id": "47519331-47d0-45c1-9b37-28b49be0859a"
    },
    {
        "author": "陆游",
        "paragraphs": [
            "秋风吹海氛，气候颇不令。",
            "昏昏七十翁，扰扰半月病。",
            "著书殊未成，即死目不瞑。",
            "扶持赖药物，仅得全性命。",
            "雨添苔晕青，风入桐枝劲。",
            "深巷无人声，搘颐发孤咏。"
        ],
        "title": "七月下旬得疾不能出户者十有八日病起有赋",
        "id": "4f59d040-0603-4bec-901d-9541adcdf8f7"
    },
    {
        "author": "陆游",
        "paragraphs": [
            "有客饷珍草，发奁惊绝奇。",
            "正尔取嚼龁，炮制不暇施。",
            "异香透昆仑，清水生玉池。",
            "至味不可名，何止甘如饴。",
            "儿稚喜语翁，雪颔生黑丝。",
            "老病失所在，便欲弃杖驰。",
            "晨鸡唤梦觉，齿颊余甘滋。",
            "寄声山中友，安用求金芝。"
        ],
        "title": "梦有饷地黄者味甘如蜜戏作数语记之",
        "id": "5be14d26-f20f-4f74-ad08-cdc3c88cb34e"
    },
    {
        "author": "陆游",
        "paragraphs": [
            "灯欲残时酒半消，断砧疏雨共无憀。",
            "老来万事浑非昔，惟有诗情似灞桥。"
        ],
        "title": "秋夜二首  其一",
        "id": "ae4393a5-cb79-440a-a452-ec13075d0124"
    },
    {
        "author": "陆游",
        "paragraphs": [
            "夜雨凄凉客思迷，闻砧却是梦回时。",
            "人人解说悲秋事，不似诗人彻底知。"
        ],
        "title": "秋夜二首  其二",
        "id": "62d5358e-ffc2-4b2c-9717-28de7f15db0e"
    },
    {
        "author": "陆游",
        "paragraphs": [
            "残年迫衰谢，一病不枝梧。",
            "书倩傍人读，行须稚子扶。",
            "冥心付天地，毕世钓江湖。",
            "无米博佳传，虚名那可图。"
        ],
        "title": "病起惫甚有叹",
        "id": "5f4fa05e-31f8-4d6f-89ac-c97590f03e39"
    },
    {
        "author": "陆游",
        "paragraphs": [
            "扶病寻溪友，忘忧泛钓槎。",
            "渚寒无宿鹭，月白有啼鸦。",
            "败壁青灯暗，幽窗稚子譁。",
            "无生未暇说，且复议桑麻。"
        ],
        "title": "小舟晚归二首  其一",
        "id": "9fd7c947-5539-42b8-90ed-8beed0e97441"
    },
    {
        "author": "陆游",
        "paragraphs": [
            "秋晚吾庐好，柴门映断山。",
            "潮生鱼箔短，木落雉媒闲。",
            "缭堞苍茫外，渔舟浩荡间。",
            "客来常谢病，老钝耐嘲讪。"
        ],
        "title": "小舟晚归二首  其二",
        "id": "51c07f54-d782-490b-94e5-764c1b7ac533"
    },
    {
        "author": "陆游",
        "paragraphs": [
            "老眼清无寐，孤怀默自伤。",
            "思人交旧尽，抚事岁时长。",
            "篱犬吠残月，江枫凋早霜。",
            "放翁殊耐事，掩卷拨炉香。"
        ],
        "title": "夜坐",
        "id": "8aac5618-4265-41d5-a0c3-4ee2c2f9b440"
    },
    {
        "author": "陆游",
        "paragraphs": [
            "老夫病起日支离，幽事关心只自知。",
            "社近邻翁馈新酿，客归童子拾残棋。",
            "功名已付来生了，笔墨尤非晚岁宜。",
            "余习可怜除未尽，移花引水伴儿嬉。"
        ],
        "title": "幽事",
        "id": "de0645f4-2a44-4158-8e5b-92b294299c1f"
    },
    {
        "author": "陆游",
        "paragraphs": [
            "酒兴诗情尚自如，形骸可怪顿成疏。",
            "平生只倚双凫舄，此日常须一鹿车。",
            "寂寂岂惟惭邓禹，厌厌更觉类曹蜍。",
            "晚窗弄笔聊湔祓，数首清诗手自书。"
        ],
        "title": "病后衰甚非篮舆不能出门感叹有赋",
        "id": "c443e387-c291-4e44-92bb-1ed2a576d0d9"
    },
    {
        "author": "陆游",
        "paragraphs": [
            "人生四十叹头颅，久矣心知负壮图。",
            "未死皆为闲日月，无求尽有醉工夫。",
            "风凋木叶流年晚，秋入窗扉病骨苏。",
            "信步出门湖万顷，季鹰不用忆莼鲈。"
        ],
        "title": "秋思",
        "id": "e0e66744-e8fd-44e7-8d94-c08e5ce06386"
    },
    {
        "author": "陆游",
        "paragraphs": [
            "五十年来命压头，即今残发不禁愁。",
            "乱鸦阵起霜天晚，落叶声干古渡秋。",
            "小市啜醨聊兀傲，长亭秣蹇得迟留。",
            "一身自处穷如许，幸是无因为国谋。"
        ],
        "title": "题村店壁",
        "id": "683ff255-9786-421d-a894-b5380d579bfb"
    },
    {
        "author": "陆游",
        "paragraphs": [
            "病去身差健，秋高气渐寒。",
            "未甘常伏几，时作一凭阑。",
            "玉粒炊粳软，香尘捣药残。",
            "欣然顾儿辈，灯下语团栾。"
        ],
        "title": "病去",
        "id": "f817e594-959c-44db-9c07-23fca170e1db"
    },
    {
        "author": "陆游",
        "paragraphs": [
            "白首称祠吏，清时作幸民。",
            "招呼林下客，游戏梦中身。",
            "山路乌骡稳，烟波画檝新。",
            "村村有花柳，无事即寻春。"
        ],
        "title": "白首",
        "id": "58b38c1b-b0e1-45cf-8df2-c0f730c25d1f"
    },
    {
        "author": "陆游",
        "paragraphs": [
            "暮年虽病不甚剧，啜药噉粥犹自力。",
            "今年七月风眩作，儿子在前不能识。",
            "杯中药冷呼不醒，全家相顾无人色。",
            "昏昏但思向壁卧，虫臂鼠肝宁暇恤。",
            "医巫技殚欲敛手，天高鬼恶吁莫测。",
            "偶然得活出望外，扶杖下床犹屡踣。",
            "读书心在目力短，袖手坚坐到窗黑。",
            "无功禄食四十年，叹息此责何由塞。"
        ],
        "title": "书病",
        "id": "798c831e-9e5c-4282-98d4-d95ee1124bbf"
    },
    {
        "author": "陆游",
        "paragraphs": [
            "红树青林带暮烟，并桥常有卖鱼船。",
            "樊川诗句营丘画，尽在先生拄杖边。"
        ],
        "title": "舍北晚眺二首  其一",
        "id": "7057f9ee-6815-429a-8631-10248739e51b"
    },
    {
        "author": "陆游",
        "paragraphs": [
            "日日津头系小舟，老人自懒出门游。",
            "一枝筇杖疏篱外，占断千巖万壑秋。"
        ],
        "title": "舍北晚眺二首  其二",
        "id": "6b030052-f77a-42c4-8c08-d9dd9fdd972c"
    },
    {
        "author": "陆游",
        "paragraphs": [
            "早岁传闻月旦评，殿门邂逅眼偏明。",
            "当时一坐推谈止，今日丛林见话行。",
            "老卧烟村身偶在，夜开蠹纸泪如倾。",
            "岂知三十余年后，河洛胡尘讫未平。"
        ],
        "title": "夜阅箧中书偶得李德远数帖因思昔相从时所言后多可验感叹有作",
        "id": "f51d91de-e736-4c15-9046-7f8ba81de6d4"
    },
    {
        "author": "陆游",
        "paragraphs": [
            "漆园傲吏养生主，栗里高人归去来。",
            "俱作放翁新受用，不妨平地脱尘埃。",
            "松崖壁立临樵坞，竹径蛇蟠上啸台。",
            "送尽夕阳山更好，与君踏月浩歌回。"
        ],
        "title": "登东山",
        "id": "7db7080c-38f8-4df7-b8ce-76f3d6a5a8ed"
    },
    {
        "author": "陆游",
        "paragraphs": [
            "萧然曲肱地，自号直心翁。",
            "拙宦三灾过，劳生一笑空。",
            "新蔬经雨绿，晚稻得霜红。",
            "饱食真无事，浩歌明月中。"
        ],
        "title": "贫乐",
        "id": "ab6386d5-a847-48fd-a3dc-cba8a00260e9"
    },
    {
        "author": "陆游",
        "paragraphs": [
            "九日村醅熟，逢迎不用呼。",
            "樽前狂起舞，陌上醉相扶。",
            "残发新霜白，衰颜落叶枯。",
            "明年何足问，且复插茱萸。"
        ],
        "title": "乙卯重九",
        "id": "39c1f55c-df06-4d9b-ada6-3693054444c3"
    },
    {
        "author": "陆游",
        "paragraphs": [
            "病去身轻试杖藜，满村荞麦正离离。",
            "照溪自叹尚微瘦，趁渡人言殊未衰。",
            "草塞瓶头沽浊酒，花簪笠顶引群儿。",
            "裴回不恨归差晚，正爱青灯映竹篱。"
        ],
        "title": "纵步近村",
        "id": "1212d4f7-e0ca-4407-a04d-9d3bdb211022"
    },
    {
        "author": "陆游",
        "paragraphs": [
            "看尽人间利与名，归来始觉此身轻。",
            "祸机不败渔舟兴，乐事浑输地碓声。",
            "破箧虽无衣可典，寒畦已有芋堪烹。",
            "余年且健贫何害，剩与邻翁醉太平。"
        ],
        "title": "题斋壁",
        "id": "83355d16-e255-47be-9a5e-da6cf8239f62"
    },
    {
        "author": "陆游",
        "paragraphs": [
            "屡出专戎阃，遄归上政途。",
            "勋劳光竹帛，风采震羌胡。",
            "签帙新藏富，园林胜事殊。",
            "知公僊去日，遗恨一毫无。"
        ],
        "title": "范参政挽词二首  其一",
        "id": "32923298-d44b-45af-90e5-0f389e40f276"
    },
    {
        "author": "陆游",
        "paragraphs": [
            "孤拙知心少，平生仅数公。",
            "凋零遂无几，迟暮与谁同。",
            "琼树世尘外，神山云海中。",
            "梦魂宁复接，恸哭向西风。"
        ],
        "title": "范参政挽词二首  其二",
        "id": "d0b82aef-b0eb-406d-a7af-9af00a749ab8"
    },
    {
        "author": "陆游",
        "paragraphs": [
            "周公居东三食新，夷吾在鲁丘厄陈。",
            "圣贤忧患尚如此，况我本是羁穷人。",
            "今秋危病辄不死，余业自笑坚顽身。",
            "结茅所幸得佳处，石帆天镜无纤尘。",
            "扪萝峭壁上采药，腰斧长歌行负薪。",
            "寻僧独泛若耶月，携友共采湘湖莼。",
            "蠡亡范金陋勾践，斯颂刻石憎嬴秦。",
            "不如一酹禹祠去，恶衣菲食真吾邻。"
        ],
        "title": "病后往来湖山间戏书",
        "id": "22af4ff6-6c5d-4d11-abcc-2671f651e9dd"
    },
    {
        "author": "陆游",
        "paragraphs": [
            "六年归卧水云乡，本自无闲可得忙。",
            "羸病岂知身尚健，迂疏真与世相忘。",
            "霜清水落年华晚，月黑枭鸣夜漏长。",
            "琐琐井蛙何足计，一篇秋水笑蒙庄。"
        ],
        "title": "秋夜遣怀",
        "id": "bbf49850-be01-40bc-becf-af88801b29b3"
    },
    {
        "author": "陆游",
        "paragraphs": [
            "吴中十月雪霜悭，风景暄妍叶未殷。",
            "杲日还看浴东海，薄云不解冒南山。",
            "蛙鸣合合荒池曲，蝇出营营食案间。",
            "安得玄冥正时令，红炉绿酒一开颜。"
        ],
        "title": "初冬暄甚",
        "id": "4d3f5240-c27b-4e62-b164-aa53ef5b4501"
    },
    {
        "author": "陆游",
        "paragraphs": [
            "一镜三百里，环以碧玉峰。",
            "天公赐我厚，极目为提封。",
            "烟收见石帆，雨霁望卧龙。",
            "嵯峨宝林塔，迢递天章钟。",
            "兴来思一出，霜晴及初冬。",
            "父老舍杖迎，衣冠颇严恭。",
            "语我相识久，幸未弃老农。",
            "间者传伏枕，喜闻足音跫。",
            "贫舍有盘餐，勿责异味重。",
            "荞饼新油香，黍酒瓮面浓。",
            "已遣买扑握，亦可致噞喁。",
            "愿公领此意，秣蹇聊从容。",
            "我起为太息，厚意敢不从。",
            "吾生行逆境，平地九折邛。",
            "况今又老退，如子岂易逢。",
            "但愿从今健，衰疾缓见攻。",
            "遇兴即扣门，草具烦炊舂。",
            "但恐乘月来，妨子睡味浓。"
        ],
        "title": "赠湖上父老十八韵",
        "id": "912c2781-a182-4778-873b-50389b1784de"
    },
    {
        "author": "陆游",
        "paragraphs": [
            "落叶扫还积，断鸿飞更鸣。",
            "羸躯得霜健，老眼向书明。",
            "水瘦河声壮，萁枯马力生。",
            "竟为农父死，白首负功名。"
        ],
        "title": "初冬感怀二首  其一",
        "id": "c91e5da5-2eaa-4bb8-8643-1fade9faf665"
    },
    {
        "author": "陆游",
        "paragraphs": [
            "庭芜失故绿，园树染新丹。",
            "病思闲支枕，诗情独倚阑。",
            "带移频觉瘦，貂弊不禁寒。",
            "惟有墙阴荠，离离又满盘。"
        ],
        "title": "初冬感怀二首  其二",
        "id": "b91eb4d4-06a5-49a4-ab64-9bbe98097680"
    },
    {
        "author": "陆游",
        "paragraphs": [
            "城南杜五少不羁，意轻造物呼作儿。",
            "一门酣法到孙子，熟视严武名挺之。",
            "看渠胸次隘宇宙，惜哉千万不一施。",
            "空回英概入笔墨，生民清庙非唐诗。",
            "向令天开太宗业，马周遇合非公谁。",
            "后世但作诗人看，使我抚几空嗟咨。"
        ],
        "title": "读杜诗",
        "id": "faa05e41-de87-4cc2-b776-3c63c8baa5f6"
    },
    {
        "author": "陆游",
        "paragraphs": [
            "一梦邯郸亦壮哉，沙堤金辔络龙媒。",
            "两行画戟森朱户，十丈平桥夹绿槐。",
            "东阁群英鸣佩集，北庭大战捷旗来。",
            "太平事业方施设，谁遣晨鸡苦唤回。"
        ],
        "title": "记九月三十日夜半梦",
        "id": "256dc5f9-04b9-4559-93e1-d5052d6aef7d"
    },
    {
        "author": "陆游",
        "paragraphs": [
            "数家茅屋自成村，地碓声中昼掩门。",
            "寒日欲沉苍雾合，人间随处有桃源。"
        ],
        "title": "小舟游近村舍舟步归四首  其一",
        "id": "91ba704d-de6b-4983-84fa-dd3a0269ef89"
    },
    {
        "author": "陆游",
        "paragraphs": [
            "借得渔船溯小谿，系船浦口却扶藜。",
            "莫言村落萧条甚，也胜京尘没马蹄。"
        ],
        "title": "小舟游近村舍舟步归四首  其二",
        "id": "4f16e2dd-1bad-481a-bf4a-54b195e111ce"
    },
    {
        "author": "陆游",
        "paragraphs": [
            "不识如何唤作愁，东阡南陌且闲游。",
            "儿童共道先生醉，折得黄花插满头。"
        ],
        "title": "小舟游近村舍舟步归四首  其三",
        "id": "b492b4d4-594f-4bf3-a5cd-9a5ecfc25d1d"
    },
    {
        "author": "陆游",
        "paragraphs": [
            "斜阳古柳赵家庄，负鼓盲翁正作场。",
            "死后是非谁管得，满村听说蔡中郎。"
        ],
        "title": "小舟游近村舍舟步归四首  其四",
        "id": "6e32e312-0b7e-464b-8b7b-c82b16488fdd"
    },
    {
        "author": "陆游",
        "paragraphs": [
            "看遍东南数十州，寄船却溯蜀江秋。",
            "孤云两角山亡恙，斗米三钱路不忧。",
            "万里得诗长揖去，它年挈笠再来不。",
            "放翁烂醉寻常事，莫笑黄花插满头。"
        ],
        "title": "蜀僧宗杰来乞诗三日不去作长句送之",
        "id": "18a99628-2a3f-4663-8908-63d67c4f2d51"
    },
    {
        "author": "陆游",
        "paragraphs": [
            "羲农去不反，释老似而非。",
            "太息众皆醉，逝将谁与归。",
            "经时忘肉味，尽日掩柴扉。",
            "安得同心者，灯前语造微。"
        ],
        "title": "羲农",
        "id": "e0dd82ee-14c7-4990-934b-50a68168431e"
    },
    {
        "author": "陆游",
        "paragraphs": [
            "老眼睡眠少，空村霜露凄。",
            "铮铮闻叩铁，喔喔数鸣鸡。",
            "月入知窗破，衾单幸屋低。",
            "明晨炊米尽，吾起不容稽。"
        ],
        "title": "冬夜不寐",
        "id": "4d3e3829-a4c8-4d11-99b2-a90081578316"
    },
    {
        "author": "陆游",
        "paragraphs": [
            "塞向倾书槴，开炉积豆萁。",
            "林居得温暖，天遣养衰迟。",
            "瓮盎藏蔬后，鉏耰下麦时。",
            "农家冬最乐，我老颇能知。"
        ],
        "title": "十月",
        "id": "6bdc6650-b7f2-4438-bec0-d71802f402b3"
    },
    {
        "author": "陆游",
        "paragraphs": [
            "羸躯抱疾时时剧，白发乘衰日日增。",
            "净扫东窗读周易，笑人投老欲依僧。"
        ],
        "title": "读易二首  其一",
        "id": "def544c8-137a-481c-a0cf-9b7c53528d48"
    },
    {
        "author": "陆游",
        "paragraphs": [
            "老喜杜门常谢客，病惟读易不迎医。",
            "冬来更愧乖慵甚，醉过收荞下麦时。"
        ],
        "title": "读易二首  其二",
        "id": "743e8af9-16ae-49a9-a3bc-b75eb4aecd6b"
    },
    {
        "author": "陆游",
        "paragraphs": [
            "霜高木叶空，月落天宇黑。",
            "哀哀断行雁，来自关塞北。",
            "江湖稻粱少，念汝安得食。",
            "芦深洲渚冷，岁晚霰雪逼。",
            "不知重云外，何处避毕弋。",
            "我穷思远征，羨汝有羽翼。"
        ],
        "title": "闻雁",
        "id": "0fd13910-c240-454d-bffe-c4353650e455"
    },
    {
        "author": "陆游",
        "paragraphs": [
            "士如天马龙为友，云梦胸中吞八九。",
            "秦皇殿上夺白璧，项羽帐中撞玉斗。",
            "张纲本不问狐狸，董龙何足方鸡狗。",
            "风埃蹭蹬不自振，宝剑床头作雷吼。",
            "忆遇高皇识隆准，岂意孤臣空白首。",
            "即今埋骨丈五坟，骨会作尘心不朽。",
            "胡不为长星万丈扫幽洲，胡不如昔人图复九世仇。",
            "封侯庙食丈夫事，龊龊生死真吾羞。"
        ],
        "title": "悲歌行",
        "id": "fcbbca69-89f7-4f1f-877b-b0808fc8f95d"
    },
    {
        "author": "陆游",
        "paragraphs": [
            "吴中霣霜晚，冬草有未衰。",
            "坐令老病叟，遂失凋年悲。",
            "翩翩乌纱帽，袅袅残菊枝。",
            "虽无车马客，时与邻翁期。",
            "新醅压尚浑，雉兔亦及时。",
            "自觉胜渊明，但醉不赋诗。"
        ],
        "title": "村饮",
        "id": "34e2f9cc-81cf-4e2a-8b19-c2deeef2758c"
    },
    {
        "author": "陆游",
        "paragraphs": [
            "汉东九十九重冈，武都九十九脉泉。",
            "岂如君家环翠阜，小潭佩玦声锵然。",
            "我欲从君乞庵地，开轩下看泉中天。",
            "金丹九转太多事，服水自可追飞仙。",
            "云孙相遇不相识，笑问尘世今何年。",
            "掬泉弄月清啸罢，却折玉井秋风莲。"
        ],
        "title": "镜湖西南有山曰外山民某氏居之其居少西小潭受飞泉群山环合真异境也为作短歌",
        "id": "8755405c-8945-4de7-8e3d-ae1a48b4b29b"
    },
    {
        "author": "陆游",
        "paragraphs": [
            "少傅奉诏朝京师，檥船生我淮之湄。",
            "宣和七年冬十月，犹是中原无事时。"
        ],
        "title": "十月十七日予生日也孤村风雨萧然偶得二绝句  其一",
        "id": "69aecb77-0067-4f6a-99a4-f69fe7a98ee3"
    },
    {
        "author": "陆游",
        "paragraphs": [
            "我生急雨暗淮天，出没蛟鼍浪入船。",
            "白首功名无尺寸，茅簷还听雨声眠。"
        ],
        "title": "十月十七日予生日也孤村风雨萧然偶得二绝句  其二",
        "id": "7d601164-c402-4706-a478-20895d14b5ac"
    },
    {
        "author": "陆游",
        "paragraphs": [
            "龙骧万斛去如鸿，巨浪惟能窘短篷。",
            "不是山灵嫌俗驾，一生常值打头风。"
        ],
        "title": "游山舟中遇风雨戏作",
        "id": "ab33bad8-85d2-44b0-a395-618815961170"
    },
    {
        "author": "陆游",
        "paragraphs": [
            "晚境常忧豁可憎，苦留终不受丁宁。",
            "主贫何恨客辞去，木老元知叶自零。",
            "未害朵颐临肉俎，但妨叩齿读仙经。",
            "从今有酒须勤买，莫学骚人要独醒。"
        ],
        "title": "一齿动摇似不可复留有感",
        "id": "c911e86c-643b-421d-a714-1abec9f9819e"
    },
    {
        "author": "陆游",
        "paragraphs": [
            "老翁七十亦何求，尚赖山行散百忧。",
            "擫耳帽宽新小疾，独猿车稳正闲游。",
            "酒旗滴雨村场晚，茶灶炊烟野寺秋。",
            "若论人间长久事，高吟何啻傲封侯。"
        ],
        "title": "山行",
        "id": "98f48aed-ba25-4e07-8698-d290959a007e"
    },
    {
        "author": "陆游",
        "paragraphs": [
            "穷冬短景苦匆忙，老学庵中日自长。",
            "名誉不如心自肯，文辞终与道相妨。",
            "吾心本自同天地，俗学何知溺粃糠。",
            "已与儿曹相约定，勿为无益费年光。"
        ],
        "title": "老学庵",
        "id": "c56b3eae-5924-4de0-ad9e-2b83bc57a795"
    },
    {
        "author": "陆游",
        "paragraphs": [
            "放臣不复望修门，身寄江头黄叶村。",
            "酒渴喜闻疏雨滴，梦回愁对一灯昏。",
            "河潼形胜宁终弃，周汉规模要细论。",
            "自恨不如云际雁，南来犹得过中原。"
        ],
        "title": "枕上偶成",
        "id": "1a6e9450-4b7b-4d47-8a31-9811c0ed5b23"
    },
    {
        "author": "陆游",
        "paragraphs": [
            "潘岳一篇秋兴，李成八幅寒林。",
            "舍北偶然倚杖，尽见古人用心。"
        ],
        "title": "舍北闲望作六字绝句",
        "id": "a6f8156c-4fa7-467e-a415-0257233a9735"
    },
    {
        "author": "陆游",
        "paragraphs": [
            "竹间仅有屋三楹，虽号吾庐实客亭。",
            "已断雨声重点滴，欲残灯影更晶荧。",
            "酒惟排闷难中圣，茶却名家可作经。",
            "头眩减来还病蹇，何时彻底得康宁。"
        ],
        "title": "题庵壁二首  其一",
        "id": "74200951-a551-4ad7-898b-8c6633a0d637"
    },
    {
        "author": "陆游",
        "paragraphs": [
            "身似蜗牛粗有庐，却缘无用得安居。",
            "地炉封火欺寒雨，纸阁油窗见细书。",
            "荞熟山僧分馎饦，船来溪友饷薪樗。",
            "闭门莫笑衰颓甚，读易论诗亦未疏。"
        ],
        "title": "题庵壁二首  其二",
        "id": "87337ec8-dce9-41a8-8946-e705ad47e799"
    },
    {
        "author": "陆游",
        "paragraphs": [
            "老眼轻千乘，枯肠却八珍。",
            "直令身潦倒，未害胆轮囷。",
            "酒里遗浮世，书中见古人。",
            "平生笑园绮，老蹋帝城尘。"
        ],
        "title": "纵笔三首  其一",
        "id": "59d98402-2ebf-432f-be72-efe60c217d52"
    },
    {
        "author": "陆游",
        "paragraphs": [
            "壮岁志天下，崎岖无一施。",
            "高谈对邻父，朴学付痴儿。",
            "补栅怜鸡冷，分粮悯雀饥。",
            "吾生忽至此，惆怅镜中丝。"
        ],
        "title": "纵笔三首  其二",
        "id": "a15c3be2-69ad-44a7-b373-15157f6227f6"
    },
    {
        "author": "陆游",
        "paragraphs": [
            "天道何时定，人生固有涯。",
            "壮年行出塞，晚岁病还家。",
            "积愤凭谁豁，孤忠祇自嗟。",
            "今朝茅屋底，隐约听霜笳。"
        ],
        "title": "纵笔三首  其三",
        "id": "5353bfea-06da-4f5c-ba14-27b0d82bf583"
    },
    {
        "author": "陆游",
        "paragraphs": [
            "玉姝眉黛翠连娟，弄翰闲题小碧笺。",
            "人世愁多无著处，故应分与蕊宫仙。"
        ],
        "title": "十月二十八日夜鸡初鸣时梦与数女仙遇其一作诗示予颇哀怨如人间语惟末句稍异予戏之曰若无此句不可为神仙矣其一从傍戒曰汝当勿忘此规作诗者甚有愧色予颇悔之既觉赋两绝句以解嘲  其一",
        "id": "7284bc59-0d1b-4ad6-97e1-34643404adb0"
    },
    {
        "author": "陆游",
        "paragraphs": [
            "虹作飞桥蜃吐楼，群仙来赋海山秋。",
            "玉姝定自多才思，更与人间替说愁。"
        ],
        "title": "十月二十八日夜鸡初鸣时梦与数女仙遇其一作诗示予颇哀怨如人间语惟末句稍异予戏之曰若无此句不可为神仙矣其一从傍戒曰汝当勿忘此规作诗者甚有愧色予颇悔之既觉赋两绝句以解嘲  其二",
        "id": "2c4c44ac-1eb9-4a00-b6cc-f743dfff7bec"
    },
    {
        "author": "陆游",
        "paragraphs": [
            "缘崖曲曲羊肠路，傍水疏疏麂眼篱。",
            "举起短鞭成一笑，吾诗正是策勋时。"
        ],
        "title": "山行二首  其一",
        "id": "cf243886-1f26-4680-bb59-fd7a148143f0"
    },
    {
        "author": "陆游",
        "paragraphs": [
            "眼边处处皆新句，尘务经心苦自迷。",
            "今日偶然亲拾得，乱松深处石桥西。"
        ],
        "title": "山行二首  其二",
        "id": "5652e05e-4353-4ea4-b2c3-3158cadba83a"
    },
    {
        "author": "陆游",
        "paragraphs": [
            "间何阔，逢诸葛，畏人常忧不得活。",
            "事不谐，问文开，不蹋权门更可哀。",
            "即今白发如霜草，一饱茫然身已老。",
            "惟有躬耕差可为，卖剑买牛悔不早。",
            "年丰米贱身独饥，今朝得米无薪炊。",
            "地上去天八万里，空自呼天天岂知。"
        ],
        "title": "贫甚作短歌排闷",
        "id": "f69d1935-002e-4dd0-bf4d-3a3039f34226"
    },
    {
        "author": "陆游",
        "paragraphs": [
            "烈士生不遇，栖栖为旅人。",
            "英魂死不没，凛凛为明神。",
            "明神受帝命，庙食福我民。",
            "牲酒何足言，压抑姑少伸。",
            "火旱千里赤，与人下雷雨。",
            "洚水不反壑，谈笑出平土。",
            "善人锡之福，奸伪亦击汝。",
            "岂若世上人，吞声气如缕。"
        ],
        "title": "过张王行庙",
        "id": "ca341bec-66b1-4e56-ba74-bdb89217559f"
    },
    {
        "author": "陆游",
        "paragraphs": [
            "旧时家住长安城，万户千门秋月明。",
            "紫陌朱楼歌吹海，酣宴不觉银河倾。",
            "受降城头更奇绝，莽莽平沙千里月。",
            "选兵夜出打番营，铁马蹴冰冰欲裂。",
            "塞月未落成功回，腰鼓横笛如春雷。",
            "长安高楼岂不乐，与此相去何辽哉。",
            "丈夫志在垂不朽，漆胡骷髅持饮酒。",
            "举头云表飞金盘，痛饮不用思长安。"
        ],
        "title": "秋月曲",
        "id": "a6a44cfb-85e9-42ef-b8ba-39acf184358f"
    },
    {
        "author": "陆游",
        "paragraphs": [
            "萧骚白发满纶巾，犹是人间诗酒身。",
            "湖上悲秋新有作，眼边败意绝无人。",
            "稻粱栖亩雁初下，烟水粘天鸥自驯。",
            "堪笑推移成老大，时时几杖接乡邻。"
        ],
        "title": "即事",
        "id": "9a05516d-6b4f-4d06-bd15-2d6f340dd340"
    },
    {
        "author": "陆游",
        "paragraphs": [
            "感慨常自悲，发为穷苦辞。",
            "偪仄不少伸，梦中亦酸辛。",
            "脂车思远道，太息令人老。",
            "中原宋舆图，今仍传胡雏。",
            "此责在臣子，诸公其可已。",
            "谈笑复旧京，令人忆西平。"
        ],
        "title": "悲歌行",
        "id": "e8c2e427-d4c8-425c-b7fe-22488efd5517"
    },
    {
        "author": "陆游",
        "paragraphs": [
            "莘渭当时已误来，商山芝老更堪哀。",
            "人生若要常无事，两颗梨须手自煨。"
        ],
        "title": "读李泌事偶书",
        "id": "3d5874c7-26b4-4253-9157-5c26b1b62a5c"
    },
    {
        "author": "陆游",
        "paragraphs": [
            "晨起梳头懒，披衣立草堂。",
            "雾昏全隐树，气暖不成霜。",
            "滩急回鱼队，天低衬雁行。",
            "新春犹一月，已觉日微长。"
        ],
        "title": "晨起",
        "id": "afab6e9e-ace4-41ef-8254-5cf3e9e3ad7a"
    },
    {
        "author": "陆游",
        "paragraphs": [
            "一秋未雨冬未雪，坐使肺肝生客热。",
            "不惟裘褐藏箧笥，卧毯坐毡俱未设。",
            "樽中有酒不敢尝，小瓮黄齑却时啜。",
            "新春距今一月尔，便恐蝗生残宿麦。",
            "天公老手真可人，夜雨萧萧洗旱尘。",
            "北风吹雪定不晚，喜入三山汤饼碗。"
        ],
        "title": "喜雨",
        "id": "1841bcf6-3235-48b9-b72e-9470734876b5"
    },
    {
        "author": "陆游",
        "paragraphs": [
            "坚闭门来又过冬，一裘且复拥龙钟。",
            "不辞陋巷如浆冷，自爱新醅似粥醲。",
            "迎妇桥边灯煜煜，赛神林外鼓冬冬。",
            "岂惟自得闲中趣，要遣儿孙世作农。"
        ],
        "title": "闲趣",
        "id": "e68078ee-308a-4269-a740-2f0a758f2f6f"
    },
    {
        "author": "陆游",
        "paragraphs": [
            "人生非金石，寿夭不自知。",
            "一日复一日，亦或至耄期。",
            "方其未死间，早夜勿自欺。",
            "嗟彼陷溺者，太山起毫厘。",
            "努力戒惰偷，尧舜可庶几。",
            "我今齿发弊，彊健复几时。",
            "一寸学古心，自视犹可为。",
            "鸡鸣推枕起，为善亦孳孳。",
            "天定终胜人，吾世或未衰。",
            "素业果有传，三复吾此诗。"
        ],
        "title": "自警",
        "id": "0e991c48-4ad1-47c9-b901-f8ea9ee017df"
    },
    {
        "author": "陆游",
        "paragraphs": [
            "镜湖归隐老黄冠，布褐萧然一室宽。",
            "灯影青荧人未睡，雨声点滴夜将阑。",
            "四朝出处朋侪尽，半世漂流骨相寒。",
            "青史无名端可耻，著书留与后人看。"
        ],
        "title": "雨后二首  其一",
        "id": "053b35ec-42ac-4eb0-91ac-d1e2b03b7c75"
    },
    {
        "author": "陆游",
        "paragraphs": [
            "萧萧残发雪侵冠，冉冉清愁用底宽。",
            "把卷昏眸常欲闭，投床睡兴却先阑。",
            "惟须酒沃相如渴，未分人哀范叔寒。",
            "雨霁定知梅已动，佩壶明日试寻看。"
        ],
        "title": "雨后二首  其二",
        "id": "2848f868-eea6-4a05-9e4e-c075f08f9063"
    },
    {
        "author": "陆游",
        "paragraphs": [
            "风雨窗常黑，衰翁罢读书。",
            "纵横惭七略，废惰失三余。",
            "宴坐工夫熟，多闻习气除。",
            "韩公未解此，误诮腹空虚。"
        ],
        "title": "窗黑",
        "id": "fec421ea-1d18-452c-9f20-9415cc8e5f39"
    },
    {
        "author": "陆游",
        "paragraphs": [
            "簷雨收残滴，溪云弄晚晴。",
            "出门还浩叹，几屐了吾生。"
        ],
        "title": "雨止行至门外戏作",
        "id": "3dfb9f48-b599-4b7b-a0d5-c6b329b0a4c6"
    },
    {
        "author": "陆游",
        "paragraphs": [
            "绿岸波生染曲尘，碧天云细蹙鱼鳞。",
            "山居剩得舒长目，野饮自无拘忌人。",
            "酒瓮石边孤店晚，樵风溪畔早梅春。",
            "怀章正可惊奴辈，未胜行歌独负薪。"
        ],
        "title": "野饮",
        "id": "44269a0c-c459-46b2-9083-b5c56e9a70b9"
    },
    {
        "author": "陆游",
        "paragraphs": [
            "放翁虽老未忘情，独卧山村每自惊。",
            "鼎鼎百年如电速，寥寥一笑抵河清。",
            "梅初破藟行江路，灯欲成花听雨声。",
            "正用此时思剧饮，故交零落怆余生。"
        ],
        "title": "雨夜有怀张季长少卿",
        "id": "15fc540e-f429-4927-9d23-8f11132ada12"
    },
    {
        "author": "陆游",
        "paragraphs": [
            "拥炉听雨生睡思，涩眼瞢瞢惟欲闭。",
            "丈夫少壮要自力，饱食养慵真可愧。",
            "我今不睡欲何为，常恐儿曹落吾事。",
            "蛮毡纸帐方施行，五鼎八珍无此味。"
        ],
        "title": "雨中熟睡至夕二首  其一",
        "id": "eb05bcec-fbc8-45e2-a18e-b2502fae53be"
    },
    {
        "author": "陆游",
        "paragraphs": [
            "少陵今雨无客至，寂寞衡门昼常闭。",
            "孝先酣枕梦周公，弟子虽嘲可无愧。",
            "世上纷纷荣辱多，不如睡中差省事。",
            "小儿忽报煎茶熟，起拥寒炉究余味。"
        ],
        "title": "雨中熟睡至夕二首  其二",
        "id": "f010652e-1cc1-4b6e-84c2-3732b529b1e6"
    },
    {
        "author": "陆游",
        "paragraphs": [
            "忆昔轻装万里行，水邮山驿不论程。",
            "屡经汉帝烧余栈，曾宿唐家雪外城。",
            "壮志可怜成昨梦，残年惟有事春耕。",
            "西窗忽听空阶雨，独对青灯意未平。"
        ],
        "title": "忆昔",
        "id": "d8b0c7c4-99c8-47b2-8c29-8d208ea8e73c"
    },
    {
        "author": "陆游",
        "paragraphs": [
            "风雨经旬怯倚阑，梅花折得就灯看。",
            "有情应记去年别，无寐不禁清夜寒。",
            "病起搘筇幽兴在，春迟载酒后期宽。",
            "篱东数树尤奇绝，日遣蛮童候路干。"
        ],
        "title": "灯下看梅",
        "id": "d309c65d-56d9-4a3d-901b-3308e0c40503"
    },
    {
        "author": "陆游",
        "paragraphs": [
            "文古唐元结，经明汉仲舒。",
            "三朝八座贵，千载九丘书。",
            "早接游从末，常闻议论余。",
            "死生今永诀，追恨寄声疏。"
        ],
        "title": "程泰之尚书挽词二首  其一",
        "id": "beb5773b-198f-4d48-ad10-0e4bd26c1d57"
    },
    {
        "author": "陆游",
        "paragraphs": [
            "昔在绍兴末，同趋行殿门。",
            "方思寻宿好，忽已奉遗言。",
            "诔行曲台议，饰终明主恩。",
            "高皇旧朝士，今复几人存。"
        ],
        "title": "程泰之尚书挽词二首  其二",
        "id": "2bbefad9-f7a5-4bd4-9db5-07a7d14463f4"
    },
    {
        "author": "陆游",
        "paragraphs": [
            "数掩芦藩常不开，饥鸦两两啄青苔。",
            "雨来十日未成雪，岁尽一枝初见梅。",
            "池上晚行携独鹤，灯前夜酌拨新醅。",
            "渔村老景今如许，骏马旧游安在哉。"
        ],
        "title": "雨夕独酌书感",
        "id": "8ab74038-736c-4580-b80b-1128e6992b8a"
    },
    {
        "author": "陆游",
        "paragraphs": [
            "白首元无一事成，朝来大笑绝冠缨。",
            "花飞早已知春减，漏尽宁容更夜行。",
            "萧散且为无算饮，猖狂未免不平鸣。",
            "玉关青海今安在，麦野桑村送此生。"
        ],
        "title": "白首",
        "id": "c18cf86d-b94f-4b76-b54a-9c9f44c946a9"
    },
    {
        "author": "陆游",
        "paragraphs": [
            "日晒霜融作浅泥，酒家却在断桥西。",
            "五陵今代无豪侠，独卧茅簷听午鸡。"
        ],
        "title": "客言来自上皋道中以其语作一绝",
        "id": "d5d82cca-1940-478d-94cc-943fcf74f540"
    },
    {
        "author": "陆游",
        "paragraphs": [
            "老怯年华速，闲知昼漏长。",
            "已回酣枕梦，未过古匜香。",
            "洗面宫眉绿，开茶带胯方。",
            "山家风味在，虽病意差彊。"
        ],
        "title": "睡起",
        "id": "065d7760-c988-45ce-aa9d-9daf0655af62"
    },
    {
        "author": "陆游",
        "paragraphs": [
            "案间官历喜更端，鬓畔罗旛巧耐寒。",
            "筛辣擣香篘腊酒，染红丝绿簇春盘。",
            "衰容未觉余年迫，佳日犹思一笑欢。",
            "太息儿童痴过我，乡傩虽陋亦争看。"
        ],
        "title": "岁暮",
        "id": "3b27649a-b775-4123-a929-250e4666f558"
    },
    {
        "author": "陆游",
        "paragraphs": [
            "破腊春先到，微阴日易醺。",
            "鸟声犹寂寂，木意已欣欣。",
            "云起山分叠，风生水蹙纹。",
            "断肠何处笛，偏向醉中闻。"
        ],
        "title": "残腊二首  其一",
        "id": "fbde6faa-ebd0-46bf-b613-3e6365055305"
    },
    {
        "author": "陆游",
        "paragraphs": [
            "残腊无多日，吾生又一年。",
            "林塘明夕照，墟落淡春烟。",
            "山色危栏角，梅花绿酒边。",
            "岁时元自好，老病独凄然。"
        ],
        "title": "残腊二首  其二",
        "id": "aa1d5548-1e18-4d2f-b07a-4faa192a7b35"
    },
    {
        "author": "陆游",
        "paragraphs": [
            "悠悠日月没根株，常在人间醉一壶。",
            "倾倒欲空还潋滟，不曾教化不曾沽。"
        ],
        "title": "一壶歌五首  其一",
        "id": "7cb3f300-4acf-4d6f-95e3-79e05631f0ac"
    },
    {
        "author": "陆游",
        "paragraphs": [
            "先生醉后即高歌，千古英雄奈我何。",
            "花底一壶天所破，不曾饮尽不曾多。"
        ],
        "title": "一壶歌五首  其二",
        "id": "f53ebcbd-a9bd-459b-864e-e0623cc0e624"
    },
    {
        "author": "陆游",
        "paragraphs": [
            "自从轩昊到隋唐，几见中原作战场。",
            "三十万年如电掣，不曾记得不曾忘。"
        ],
        "title": "一壶歌五首  其三",
        "id": "37effc0e-bfd4-4287-8bc2-778b12eac76b"
    },
    {
        "author": "陆游",
        "paragraphs": [
            "耻从岳牧立尧庭，况见商周战血腥。",
            "携得一壶闲处饮，不曾苦醉不曾醒。"
        ],
        "title": "一壶歌五首  其四",
        "id": "64f34b2f-3145-49cf-a970-2dcfdafd9f61"
    },
    {
        "author": "陆游",
        "paragraphs": [
            "长安市上醉春风，乱插繁花满帽红。",
            "看尽人间兴废事，不曾富贵不曾穷。"
        ],
        "title": "一壶歌五首  其五",
        "id": "bb46cc72-98d9-42ca-9e63-9dff1ee93907"
    },
    {
        "author": "陆游",
        "paragraphs": [
            "白头属疾卧丘园，药物枝梧且仅存。",
            "月黑浅山闻鵩啸，窗明高树送鸦翻。",
            "谗欺薄命深消骨，忧集穷途黯断魂。",
            "回视少时真隔世，但余一念在元元。"
        ],
        "title": "属疾",
        "id": "c915e60b-66c3-48d4-aae7-ade097f192ce"
    },
    {
        "author": "陆游",
        "paragraphs": [
            "风入鞭梢紧，春从草色深。",
            "山坡卧新犊，园木转幽禽。",
            "勋业少年梦，关河游子心。",
            "尔来都扫尽，浊酒带醅斟。"
        ],
        "title": "新岁",
        "id": "83145840-8d02-46db-a0d0-11ff3398041c"
    },
    {
        "author": "陆游",
        "paragraphs": [
            "数声屋角听鸣禽，红糁青梢忽满林。",
            "雨过东皋一犁润，冰消南涧半篙深。",
            "逢僧竹院闲评药，携鹤山村醉拥琴。",
            "青史功名黄合贵，有时应不到如今。"
        ],
        "title": "早春",
        "id": "f6093f10-c1ce-4c8a-82f2-f428b2c29baf"
    },
    {
        "author": "陆游",
        "paragraphs": [
            "太古安知虙与尧，茹毛饮血自消摇。",
            "不须追咎为书契，初结绳时俗已浇。"
        ],
        "title": "太古",
        "id": "f306f4d5-29fe-4510-946d-7db5e995cc3a"
    },
    {
        "author": "陆游",
        "paragraphs": [
            "老惫生如寄，春寒梦亦孤。",
            "灯花时自坠，枭语迭相呼。",
            "万里书难得，三年病未苏。",
            "窗深不知晓，但觉动林乌。"
        ],
        "title": "春夜",
        "id": "7c70c097-a3fc-4045-8edb-852eef1f845e"
    },
    {
        "author": "陆游",
        "paragraphs": [
            "上天四序分寒燠，以渐相寻不相渎。",
            "今年立春七日耳，暖景温风何迫促。",
            "群蛙怒鸣蚊蚋出，蚍蜉插翅飞满屋。",
            "儿童便欲觅团扇，我亦汗垢思汤沐。",
            "山坡梅花常恨晚，一夕开尽如雪谷。",
            "篱边已放桃蕊红，庭下顿长萱芽绿。",
            "小人识浅喜欲舞，轻衫冷饼相追逐。",
            "春深疠鬼不贷人，此暖但忧非汝福。"
        ],
        "title": "正月六日作",
        "id": "f55ebf36-5655-45e5-ae91-dd3556cd3c37"
    },
    {
        "author": "陆游",
        "paragraphs": [
            "北斗以南有吴侯，人物知非第二流。",
            "读书不放一字过，闭户忽惊双鬓秋。",
            "平生离骚读千遍，屈沱秭归要亲见。",
            "归来落笔愈惊人，宋玉景差俱北面。",
            "玩芳亭中兰茝芳，朝回解带春昼长。",
            "爱君忧国有奇作，坐令壮观还沅湘。",
            "老夫曩亦同此趣，甚欲闲题玩芳句。",
            "无奈生涯今已别，倒壑枯楠忘岁月。"
        ],
        "title": "寄题吴斗南玩芳亭",
        "id": "b3697b51-9181-4468-a11c-224455f2432f"
    },
    {
        "author": "陆游",
        "paragraphs": [
            "暖逼梅花烂漫开，飘零便恐付苍苔。",
            "更堪连夜风如许，似妒愁人把一杯。"
        ],
        "title": "春初骤暄一夕梅尽开明日大风花落成积戏作三首  其一",
        "id": "3eabe71f-98b4-4c57-9d52-40cd9368c4b8"
    },
    {
        "author": "陆游",
        "paragraphs": [
            "残梅零落不禁吹，真是无花空折枝。",
            "堪笑老人风味减，三年不作送梅诗。"
        ],
        "title": "春初骤暄一夕梅尽开明日大风花落成积戏作三首  其二",
        "id": "482d5045-a9c5-48e6-9b15-d9b4a692ebdf"
    },
    {
        "author": "陆游",
        "paragraphs": [
            "年年烂醉万梅中，吸酒如鲸到手空。",
            "花欲过时常惜别，今年此别更匆匆。"
        ],
        "title": "春初骤暄一夕梅尽开明日大风花落成积戏作三首  其三",
        "id": "f6191848-4c54-4f10-b904-e05ca2ed37fa"
    },
    {
        "author": "陆游",
        "paragraphs": [
            "巍巍阙里与天崇，礼乐诗书万世宗。",
            "但说周公曾入梦，宁于老氏叹犹龙。"
        ],
        "title": "读老子传",
        "id": "e47d7077-5d3b-4e7e-9ac1-a65b39528716"
    },
    {
        "author": "陆游",
        "paragraphs": [
            "德孙学语已惊人，闷里时时一笑新。",
            "老子已应如枥骥，此郎端恐是天麟。",
            "会看神授如椽笔，莫改家传折角巾。",
            "汝叔不痴当爱汝，夜窗灯火勉相亲。"
        ],
        "title": "示元用",
        "id": "6980dd45-5a9f-436b-ab51-cbd9f1964136"
    },
    {
        "author": "陆游",
        "paragraphs": [
            "七十老翁身退耕，可怜未减旧风情。",
            "典衣取酒那论价，秉烛看花每到明。",
            "江浦时时逢画檝，寺楼处处听新莺。",
            "此生无复阳关梦，不怕樽前唱渭城。"
        ],
        "title": "春思",
        "id": "083a35f7-cbbc-4b7b-9d88-92f58db0b4c1"
    },
    {
        "author": "陆游",
        "paragraphs": [
            "天地回春律，山川扫积阴。",
            "波光迎日动，柳色向人深。",
            "霑洒忧时泪，飞腾灭虏心。",
            "人扶上危榭，未废一长吟。"
        ],
        "title": "春望",
        "id": "4aec2d02-6d02-4502-b47a-fc3ca656987f"
    },
    {
        "author": "陆游",
        "paragraphs": [
            "弊裘破帽发鬅鬙，宛似山房罢讲僧。",
            "身病不禁连夜雨，家贫只挂旧年灯。",
            "修椽柳外掀楼角，危槛云间露塔层。",
            "自笑闲游本无定，兴阑随处倚枯藤。"
        ],
        "title": "丙辰上元前一日",
        "id": "720db9d3-7dd7-4f45-916d-6db9ba9cf97c"
    },
    {
        "author": "陆游",
        "paragraphs": [
            "道心退惰如风鹢，世念坚彊似火牛。",
            "安得短篷湖海去，夜深听雨琵琶洲。"
        ],
        "title": "夜雨思括苍游",
        "id": "15730150-e921-41bb-96c5-b9f6e2f39bad"
    },
    {
        "author": "陆游",
        "paragraphs": [
            "曲尘柳色正遮门，石黛江流曲抱村。",
            "小院春光方盎盎，远山雨气又昏昏。",
            "傍簷林鸟惊幽梦，极目烟芜卷烧痕。",
            "只道余寒尚如许，不知生意满干坤。"
        ],
        "title": "春阴",
        "id": "9e2b05d4-ddde-4205-9daa-19a46e83df1a"
    },
    {
        "author": "陆游",
        "paragraphs": [
            "陆子七十犹穷人，空山度此冰雪晨。",
            "既不能挺长剑以抉九天之云，又不能持斗魁以回万物之春。",
            "食不足以活妻子，化不足以行乡邻。",
            "忍饥读书忽白首，行歌拾穗将终身。",
            "论事愤叱目若炬，望古踊跃心生尘。",
            "三万里之黄河入东海，五千仞之太华磨苍旻。",
            "坐令此地没胡虏，两京宫阙悲荆榛。",
            "谁施赤手驱蛇龙，谁恢天网致凤麟。",
            "君看煌煌艺祖业，志士岂得空酸辛。"
        ],
        "title": "寒夜歌",
        "id": "6eac7708-33b0-4c9c-8d66-4f63bbd52fd9"
    },
    {
        "author": "陆游",
        "paragraphs": [
            "又向柴荆过上元，豪华前事不须论。",
            "偶逢花发闲持酒，不得人扶懒出门。",
            "薄技号山曾献玉，荣途染指亦尝鼋。",
            "年来洗尽东陵梦，瓜垄萧萧老故园。"
        ],
        "title": "正月十六日园中偶赋",
        "id": "a647b251-c122-42cf-9fc1-cf1a1d195d0e"
    },
    {
        "author": "陆游",
        "paragraphs": [
            "庭中青松四无邻，陵霄百尺依松身。",
            "高花风堕赤玉盏，老蔓烟溼苍龙鳞。",
            "古来豪杰人少知，昂霄耸壑宁自期。",
            "抱才委地固多矣，今我抚事心伤悲。"
        ],
        "title": "陵霄花",
        "id": "c51a7746-7b21-427b-b11d-7770bf41e55c"
    },
    {
        "author": "陆游",
        "paragraphs": [
            "鹤鸣山下竹连云，凤集城边柳映门。",
            "当日不知为客乐，如今回首却消魂。"
        ],
        "title": "怀旧六首  其一",
        "id": "e988982d-8e2c-4ffd-9c4f-a63363aaf529"
    },
    {
        "author": "陆游",
        "paragraphs": [
            "骏骡西过雨漫天，千里江山在眼边。",
            "二十四年如昨梦，凭谁问讯带枷僊。"
        ],
        "title": "怀旧六首  其二",
        "id": "b302a7d9-0eb7-45bc-a00e-06407975ac11"
    },
    {
        "author": "陆游",
        "paragraphs": [
            "狼烟不举羽书稀，幕府相从日打围。",
            "最忆定军山下路，乱飘红叶满戎衣。"
        ],
        "title": "怀旧六首  其三",
        "id": "6a93219a-ebc9-47e5-a818-f7f7bb8262bf"
    },
    {
        "author": "陆游",
        "paragraphs": [
            "翠崖红栈鬰参差，小益初程景最奇。",
            "谁向豪端收拾得，李将军画少陵诗。"
        ],
        "title": "怀旧六首  其四",
        "id": "06691b76-4acd-4197-95d0-ba23dbf22c04"
    },
    {
        "author": "陆游",
        "paragraphs": [
            "回龙寺壁看维摩，最得曹吴笔意多。",
            "风雨尘埃昏欲尽，何人更著手摩挲。"
        ],
        "title": "怀旧六首  其五",
        "id": "2fe55a2c-0ff7-44e1-8dc3-b646fe1a3094"
    },
    {
        "author": "陆游",
        "paragraphs": [
            "嶓冢山头是汉源，故祠寂寞掩朱门。",
            "击鲜藉草无穷乐，送老那知江上村。"
        ],
        "title": "怀旧六首  其六",
        "id": "9967d114-dd6c-4f68-a64b-96774819bf7b"
    },
    {
        "author": "陆游",
        "paragraphs": [
            "蓬窗夜半竹骚然，坐守残编悄不眠。",
            "辛苦空成左传癖，逍遥常愧大慈僊。",
            "风宁可系功名误，日不能黏岁月迁。",
            "明旦觅船湖上去，西村桃李淡春烟。"
        ],
        "title": "夜坐",
        "id": "45392b88-d6a7-4058-9817-d32541506a71"
    },
    {
        "author": "陆游",
        "paragraphs": [
            "棹边蘸岸挼蓝水，篷外横空破墨山。",
            "更著滩头一行鹭，此身真在画图间。"
        ],
        "title": "入城舟中作",
        "id": "e2969d60-a894-41a5-824c-b7dcaa9db6e2"
    },
    {
        "author": "陆游",
        "paragraphs": [
            "朱门高柳画桥南，掠面风埃喜解骖。",
            "霁日偶逢春盎盎，野人不惯屋潭潭。",
            "堂中剩喜簪裾集，楼上时闻鼓角酣。",
            "明发扁舟觅归路，趁时吾欲事农蚕。"
        ],
        "title": "寓蓬莱馆",
        "id": "fe84b53c-e896-483f-ae17-22126f956eb9"
    },
    {
        "author": "陆游",
        "paragraphs": [
            "春日城南过宝坊，驰驱不得驻车箱。",
            "高门临道净如拭，杰屋凌空势欲翔。",
            "斋近钟鱼初送响，风微松桧自生香。",
            "暂来堪笑忙如许，坐羨高人白昼长。"
        ],
        "title": "过能仁光孝寺欲访昕老会府中速客遂不果入",
        "id": "024dc093-9edb-4f01-aea8-d274e4852c66"
    },
    {
        "author": "陆游",
        "paragraphs": [
            "秉炬夜离驿，戴星出西关。",
            "舟人飞画檝，门锁响铜环。",
            "渔火明遥浦，溪风解醉颜。",
            "邻家亦惊起，迎我笑坚顽。"
        ],
        "title": "夜二鼓留西城门归三山",
        "id": "cbcb8ade-52cd-40a4-9cc1-689ec13a831e"
    },
    {
        "author": "陆游",
        "paragraphs": [
            "千载诗亡不复删，少陵谈笑即追还。",
            "常憎晚辈言诗史，清庙生民伯仲间。"
        ],
        "title": "读杜诗",
        "id": "4b795151-9c14-42a9-973a-848912ae815c"
    },
    {
        "author": "陆游",
        "paragraphs": [
            "才名京兆掾，门阀魏公孙。",
            "遇事虽肮脏，接人终静温。",
            "宁吟灞桥雪，不扫舍人门。",
            "二妙凋零尽，衰翁慨独存。"
        ],
        "title": "苏韬光节推挽歌词",
        "id": "2ce55537-0988-482f-9952-cafc96b5e33a"
    },
    {
        "author": "陆游",
        "paragraphs": [
            "放翁真个是村翁，钓渭耕莘事不同。",
            "蹴蹋烟云两芒屩，凭陵风雪一篷笼。",
            "屡经骇浪身终免，遍阅浮沤寿未穷。",
            "幸有春衣堪换酒，道边醉卧示神通。"
        ],
        "title": "村翁",
        "id": "1b0a4413-d8f4-491d-9679-b4e3d8deaeda"
    },
    {
        "author": "陆游",
        "paragraphs": [
            "钓滩耕垄雪盈簪，从入新年病至今。",
            "远使有书常洒泪，长宵无梦更伤心。",
            "何由老眼迎归棹，空为秋风感暮碪。",
            "一纸新诗千万恨，临风怅望独长吟。"
        ],
        "title": "寄子布",
        "id": "4d009ed1-6774-4572-8b93-0a90837b3b11"
    },
    {
        "author": "陆游",
        "paragraphs": [
            "朱朱白白不禁吹，老未忘情作许悲。",
            "瑞锦已残犹有梦，明霞初散可无诗。",
            "人应偷样传图本，天亦收香付蜜脾。",
            "荣悴相寻君看取，晓来青子已团枝。"
        ],
        "title": "落花",
        "id": "4068a503-c2c9-46d4-a329-7e5a5990d82a"
    },
    {
        "author": "陆游",
        "paragraphs": [
            "身轻婚嫁毕，耳静市朝疏。",
            "褫带脱乌帻，一窗宽有余。"
        ],
        "title": "南窗",
        "id": "b3f6f415-c9d1-473f-a1c0-7b5616ad50e4"
    },
    {
        "author": "陆游",
        "paragraphs": [
            "白发无端日日新，自怜犹作百忧身。",
            "孤灯听雨常终夜，一榼寻花又送春。",
            "旋压麦糕邀父老，时分菜把饷比邻。",
            "不须频起陈人叹，已是清朝六世民。"
        ],
        "title": "排闷",
        "id": "65f8490d-7088-4b06-9c56-0296c3648a90"
    },
    {
        "author": "陆游",
        "paragraphs": [
            "老脱朝冠岸幅巾，时时乘兴过比邻。",
            "瓶无储粟吾犹乐，步有新船子岂贫。",
            "醅瓮香浮花露熟，药栏土润玉芝新。",
            "相从觅笑真当勉，又过浮生一岁春。"
        ],
        "title": "过邻家戏作",
        "id": "df462b47-0d71-4df2-ba3f-f2dff2d68288"
    },
    {
        "author": "陆游",
        "paragraphs": [
            "好树典衣买，新花扶杖看。",
            "村醪杂清浊，山果半甘酸。",
            "家事贫尤简，诗情老未阑。",
            "鸬鹚闲似我，日暮立清滩。"
        ],
        "title": "看花",
        "id": "a97634fc-63b8-4782-bf10-8965428139b7"
    },
    {
        "author": "陆游",
        "paragraphs": [
            "同侪零落晓星稀，久住人间岂自期。",
            "衰病已成垂白叟，春寒又到牡丹时。",
            "溪边唤客闲持钓，灯下留僧共覆棋。",
            "一日转头还过却，纷纷世事不须知。"
        ],
        "title": "闲趣",
        "id": "4975beea-e46c-44d8-89fc-db09b586b097"
    },
    {
        "author": "陆游",
        "paragraphs": [
            "袅袅炉香昼掩扉，残年真是解尘鞿。",
            "青{食兹}旋擣通邻好，白葛新裁制暑衣。",
            "避日小鱼穿藻去，倚风轻燕拂帘飞。",
            "要知名宦非初意，三十年前已念归。"
        ],
        "title": "春尽遣怀",
        "id": "10a47c69-aeeb-462e-862a-5b655bae69dd"
    },
    {
        "author": "陆游",
        "paragraphs": [
            "清芬六出水栀子，坚瘦九节石菖蒲。",
            "放翁闭门得二友，千古夷齐今岂无。"
        ],
        "title": "二友",
        "id": "36d92b11-8fc2-46a7-a83c-3bb62532213c"
    },
    {
        "author": "陆游",
        "paragraphs": [
            "满酌吴中清若空，共赏池边半丈红。",
            "老子通神谁得似，短筇到处即春风。"
        ],
        "title": "半丈红盛开",
        "id": "8ecb6a76-98ae-4b07-9d2f-a1951794f123"
    },
    {
        "author": "陆游",
        "paragraphs": [
            "鸡犬相闻三万里，迁都岂不有关中。",
            "广陵南幸雄图尽，泪眼山河夕照红。"
        ],
        "title": "感事四首  其一",
        "id": "bb3e0d5b-8d2d-4f16-86d4-eb7b0d7af161"
    },
    {
        "author": "陆游",
        "paragraphs": [
            "堂堂韩岳两骁将，驾驭可使复中原。",
            "庙谋尚出王导下，顾用金陵为北门。"
        ],
        "title": "感事四首  其二",
        "id": "0804674f-3664-44d6-a3d6-30e2c50a5d78"
    },
    {
        "author": "陆游",
        "paragraphs": [
            "渭上昼昏吹战尘，横戈慷慨欲忘身。",
            "东归却作渔村老，自误青春不怨人。"
        ],
        "title": "感事四首  其三",
        "id": "e780ce88-d721-411c-bdc6-8875a13e203e"
    },
    {
        "author": "陆游",
        "paragraphs": [
            "扪虱当时颇自奇，功名远付十年期。",
            "酒浇不下胸中恨，吐向青天未必知。"
        ],
        "title": "感事四首  其四",
        "id": "173952af-f6b3-444b-b75a-9c8da235083e"
    },
    {
        "author": "陆游",
        "paragraphs": [
            "南村北村春雨晴，东家西家地碓声。",
            "稻陂正满绿针密，麦陇无际黄云平。",
            "前年谷与金同价，家家涕泣伐桑柘。",
            "岂知还复有今年，酒肉如山赛春社。",
            "吏不到门人昼眠，老稚安乐如登仙。",
            "县前归来传好语，黄纸续放身丁钱。"
        ],
        "title": "丰年行",
        "id": "b16c1758-828a-4189-8e1b-fc30947f6b1e"
    },
    {
        "author": "陆游",
        "paragraphs": [
            "春归不可留，斗柄已峥嵘。",
            "老至不可却，雪鬓森千茎。",
            "少年所读书，废忘如隔生。",
            "旧交死欲尽，存者万里程。",
            "高谈无与发，欲语辄吞声。",
            "悠悠一饱计，泯泯千载名。",
            "逝将山丘归，不见河雒清。",
            "挑灯坐待旦，揽笔衰涕倾。"
        ],
        "title": "四月一日夜漏欲尽起坐达旦",
        "id": "0e00b12d-ee2d-4e40-8e3b-c886a08b8cce"
    },
    {
        "author": "陆游",
        "paragraphs": [
            "山峭插云海，楼高入烟霄。",
            "不知何宫殿，东望鬰岧峣。",
            "是时青童君，初散通明朝。",
            "风涛中破裂，涌出黄金桥。",
            "授我玉芝房，服之尘念消。",
            "凡骨一朝换，八极坐可超。"
        ],
        "title": "蓬莱行",
        "id": "081a2044-3c56-4fd4-b599-dee12cecaeca"
    },
    {
        "author": "陆游",
        "paragraphs": [
            "尊公同故里，季父接周行。",
            "晚憙乌衣巷，重逢玉树郎。",
            "名流多赏识，荣路正腾骧。",
            "愁绝河梁上，风烟暮莽苍。"
        ],
        "title": "冯县丞挽歌词",
        "id": "9d9ed72a-a35f-4d2a-af4b-c46265ff67a3"
    },
    {
        "author": "陆游",
        "paragraphs": [
            "湖山胜处放翁家，槐柳阴中野径斜。",
            "水满有时观下鹭，草深无处不鸣蛙。",
            "箨龙已过头番笋，木笔犹开第一花。",
            "叹息老来交旧尽，睡余谁共午瓯茶。"
        ],
        "tags": [
            "写景",
            "夏天",
            "伤怀",
            "山水"
        ],
        "title": "幽居初夏四首  其一",
        "id": "ef4146ef-7881-4ed8-abf5-4fb18a5f7302"
    },
    {
        "author": "陆游",
        "paragraphs": [
            "藤冠草屦病支离，门外纷纷百不知。",
            "解箨有声惊倦枕，飞花无力点清池。",
            "闲思旧事惟求醉，老感流年只自悲。",
            "绿树阴中红练起，一团零乱溼胭脂。"
        ],
        "title": "幽居初夏四首  其二",
        "id": "998b6f4d-487b-44e2-b421-6326d500cc34"
    },
    {
        "author": "陆游",
        "paragraphs": [
            "长歌嫋嫋插秧天，小繖翻翻入市船。",
            "高栋巢干初乳燕，绿槐阴密已鸣蝉。",
            "只言末俗人情恶，未废先生日晏眠。",
            "推枕起来闲弄笔，铜蟾手自挹寒泉。"
        ],
        "title": "幽居初夏四首  其三",
        "id": "c4f3c234-af51-4570-aebe-049c60f88674"
    },
    {
        "author": "陆游",
        "paragraphs": [
            "鬓毛秃尽齿牙疏，难受人间折简呼。",
            "诗酒本来无藉在，形骸况复不枝梧。",
            "槐阴渐密能鄣日，池水新生可浴凫。",
            "移得太行终亦死，平生常笑北山愚。"
        ],
        "title": "幽居初夏四首  其四",
        "id": "79333aa3-75d5-4c0c-adf5-ac8bfcf3bc8f"
    },
    {
        "author": "陆游",
        "paragraphs": [
            "西游邂逅得诸君，落笔千言酒百分。",
            "聚散亦知元有数，死生岂料不相闻。",
            "平羌空忆吟江月，小益何由度栈云。",
            "一事与君聊自慰，儿曹或可付斯文。"
        ],
        "title": "出蜀十九年故交零落殆尽慨然有作",
        "id": "61140a12-08d6-44c1-9f90-cca2e69ce891"
    },
    {
        "author": "陆游",
        "paragraphs": [
            "常记彭州送牡丹，祥云径尺照金盘。",
            "岂知身老农桑野，一朵妖红梦里看。"
        ],
        "title": "忆天彭牡丹之盛有感",
        "id": "579f19c3-5318-4973-ae79-952e48835ff1"
    },
    {
        "author": "陆游",
        "paragraphs": [
            "征行过孤垒，寂寞已千年。",
            "马病霜菅瘦，狐鸣古冢穿。",
            "烟尘身欲老，金石志方坚。",
            "零落英雄尽，何人共著鞭。"
        ],
        "title": "五月七日夜梦中作二首  其一",
        "id": "ee855c90-ef25-45a6-afa6-5d8528b674b8"
    },
    {
        "author": "陆游",
        "paragraphs": [
            "霜露薄貂裘，连年塞上留。",
            "芦笳青冢月，铁马玉关秋。",
            "振臂忘身惫，凭天报国仇。",
            "诸公方衮衮，好运幄中筹。"
        ],
        "title": "五月七日夜梦中作二首  其二",
        "id": "318467de-3b78-479e-a51c-d54aef64be6c"
    },
    {
        "author": "陆游",
        "paragraphs": [
            "急雨清风发土香，灵台如受宝犀凉。",
            "华胥一枕蘧然觉，却听蝉声送夕阳。"
        ],
        "title": "急雨",
        "id": "da358c20-086a-4704-bc8f-56575267ac6b"
    },
    {
        "author": "陆游",
        "paragraphs": [
            "夜半不成寐，起寻微月行。",
            "风生惊叶堕，露重觉荷倾。",
            "兀兀酒中趣，悠悠身后名。",
            "兴阑还掩户，坐待日东生。"
        ],
        "title": "夜中步月",
        "id": "bc8666af-8278-4170-b636-da73fcb7439c"
    },
    {
        "author": "陆游",
        "paragraphs": [
            "齿豁不可补，发脱无由栽。",
            "清晨明镜中，老色苍然来。",
            "余年亦自惜，未忍付酒杯。",
            "抽架取我书，危坐阖复开。",
            "万世见唐尧，夔龙获亲陪。",
            "寥寥三千年，气象挽可回。",
            "岂以七尺躯，顾受世俗衰。",
            "道在无不可，廊庙均蒿莱。"
        ],
        "title": "晨起",
        "id": "f705ae27-0898-45fd-9a37-17fe0efcf241"
    },
    {
        "author": "陆游",
        "paragraphs": [
            "老去惟思日月迟，更堪青鬓总成丝。",
            "无端催取流年去，最恨溪头布谷儿。"
        ],
        "title": "枕上闻布谷声",
        "id": "3cac7548-2376-4378-a530-abd4ac451374"
    },
    {
        "author": "陆游",
        "paragraphs": [
            "北风吹雨乱疏钟，蔌蔌灯花破碎红。",
            "孤梦正行天一握，高城俄报鼓三通。",
            "衰迟空抱屠龙技，豪俊谁收汗马功。",
            "但愿舆图早来复，白头敢望起云中。"
        ],
        "title": "雨夜",
        "id": "980ad1d6-a900-4f7b-a58f-ab2e20dc70f3"
    },
    {
        "author": "陆游",
        "paragraphs": [
            "啼呼梨枣忆儿时，驹隙频经日月驰。",
            "早岁已兴风木叹，余生永废蓼莪诗。",
            "燎黄恩重空垂泣，戴白身存敢自期。",
            "足蹇仅能成拜起，篮舆归路不胜悲。"
        ],
        "title": "焚黄",
        "id": "302f7a73-9bf2-415a-8926-17d8891b7a04"
    },
    {
        "author": "陆游",
        "paragraphs": [
            "陶令常耽酒，庞翁不出家。",
            "安贫炊麦饭，省事嚼茶芽。",
            "池满浮雏鸭，庭荒噪渴蛙。",
            "诗成赏音绝，自向小儿夸。"
        ],
        "title": "即事",
        "id": "93dbea98-e2de-4b3b-b59f-78e30ffbc321"
    },
    {
        "author": "陆游",
        "paragraphs": [
            "不见池边整羽衣，绕村散觅走群儿。",
            "卑飞正恐为人得，径去何须报我知。",
            "久忆苹洲应自喜，尚余菰米亦堪悲。",
            "放翁未到忘情处，日暮凭栏独咏诗。"
        ],
        "title": "失㶉鶒",
        "id": "f7969cd1-cbad-4743-adca-e27c00dd9a7a"
    },
    {
        "author": "陆游",
        "paragraphs": [
            "吾侪之生乙巳年，达者寥寥穷比肩。",
            "退士一生藜藿食，散人万里江湖天。",
            "忍贫不变我自许，挟术自营君岂然。",
            "一事尚须烦布策，几时能具钓鱼船。"
        ],
        "title": "赠童道人盖与予同甲子",
        "id": "274659fb-030f-4c27-963c-8398a5f96d8b"
    },
    {
        "author": "陆游",
        "paragraphs": [
            "一曲亭前水接天，放翁短棹弄风烟。",
            "宿芦纵有江湖趣，犹是人间赝钓船。"
        ],
        "title": "上方铦老求宿芦诗宿芦盖所寓室名以其似渔舟也",
        "id": "3cc8f5b7-bfd9-419f-8de3-3a5b42bb0ff8"
    },
    {
        "author": "陆游",
        "paragraphs": [
            "岸巾闲倚胡床坐，步屧还扶拄杖行。",
            "渐近秋清知病减，尽捐世累觉心平。",
            "翻翻双鹊风枝爽，熠熠孤萤露草明。",
            "更欲裴回尽幽兴，丽谯传漏报三更。"
        ],
        "title": "夜坐园中至夜分",
        "id": "437791ac-8beb-4560-a8d6-c12c4c9a0ce4"
    },
    {
        "author": "陆游",
        "paragraphs": [
            "露箬霜筠织短篷，飘然来往淡烟中。",
            "偶经菱市寻谿友，却拣苹汀下钓筒。",
            "白菡萏香初过雨，红蜻蜓弱不禁风。",
            "吴中近事君知否，团扇家家画放翁。"
        ],
        "title": "六月二十四日夜分梦范至能李知几尤延之同集江亭诸公请予赋诗记江湖之乐诗成而觉忘数字而已",
        "id": "8c0380cd-4f58-4cbe-aff8-57ed2870c0e3"
    },
    {
        "author": "陆游",
        "paragraphs": [
            "月澹知将晓，风清喜近秋。",
            "狂吟词跌宕，新沐发飕飗。",
            "桐叶危先堕，蝉声断更遒。",
            "达生随处乐，自笑替人愁。"
        ],
        "title": "晨起",
        "id": "71e94b20-6284-4ed6-817e-56cb35174eb2"
    },
    {
        "author": "陆游",
        "paragraphs": [
            "七年收朝迹，名不到权门。",
            "耿耿一寸心，思与穷友论。",
            "忆昔西戍日，孱虏气可吞。",
            "偶失万户侯，遂老三家村。",
            "朱颜舍我去，白发日夜繁。",
            "夕阳坐溪边，看儿牧鸡豚。",
            "雕胡幸可炊，亦有社酒浑。",
            "耳热我欲歌，四座且勿喧。",
            "即今黄河上，事殊曹与袁。",
            "扶义孰可遣，一战洗干坤。",
            "西酹吴玠墓，南招宗泽魂。",
            "焚庭涉其血，岂独清中原。",
            "吾侪虽益老，忠义传子孙。",
            "征辽诏傥下，从我属櫜鞬。"
        ],
        "title": "村饮示邻曲",
        "id": "52c4d08f-61fb-44f9-8b39-f9e24b37ca41"
    },
    {
        "author": "陆游",
        "paragraphs": [
            "十亩春芜手自犁，瓜牛庐在镜湖西。",
            "禅心每笑弹棋局，道眼长捐刮膜篦。",
            "绝食就官分鹤料，无车免客笑鸡栖。",
            "旗亭酒贱秋风近，夜夜归来醉似泥。"
        ],
        "title": "醉归",
        "id": "b4f5729b-bffe-4d0e-ad53-077d6828d610"
    },
    {
        "author": "陆游",
        "paragraphs": [
            "结屋不袤丈，著身还有余。",
            "破壁作小窗，亦足陈吾书。",
            "无酒当饮水，无肉当饭蔬。",
            "知止乃不殆，此语良非虚。",
            "古人造道处，正自无绝殊。",
            "愿君勿它求，且复爱吾庐。"
        ],
        "title": "二爱  其一",
        "id": "a4bebb4c-4f96-40b3-83e0-b83352bc0fad"
    },
    {
        "author": "陆游",
        "paragraphs": [
            "门外秋水深，日日集鸥鹭。",
            "是岂相与期，正以同类故。",
            "残年过七十，朋旧半丘墓。",
            "非吾济世心，叹息莫予助。",
            "人生非金石，去日如脱兔。",
            "三复东野诗，独立悲岁暮。"
        ],
        "title": "二爱  其二",
        "id": "fb81cd1c-ec35-495b-8c94-dc5ce6463cc6"
    },
    {
        "author": "陆游",
        "paragraphs": [
            "舍北蜻蜓浦，新秋偶一来。",
            "菱丝烟际老，芡觜露中开。",
            "渔火明还灭，沙禽去却回。",
            "吾行兴无尽，舟子莫相催。"
        ],
        "title": "蜻蜓浦",
        "id": "d3d582d7-7f6d-4dc9-829b-ec9b30dc21f1"
    },
    {
        "author": "陆游",
        "paragraphs": [
            "邺下王孙今胜流，相逢三伏凛生秋。",
            "未尝一日可无竹，似是前身王子猷。"
        ],
        "title": "题韩运盐竹隐堂绝句三首  其一",
        "id": "947effd9-6bac-4c34-a43d-3d8fbf6d7ad0"
    },
    {
        "author": "陆游",
        "paragraphs": [
            "尘埃车马日骎骎，谁解从君一散襟。",
            "待我清秋有闲日，抱琴来写万龙吟。"
        ],
        "title": "题韩运盐竹隐堂绝句三首  其二",
        "id": "e318bec3-5baf-4f35-93fa-905d895ff466"
    },
    {
        "author": "陆游",
        "paragraphs": [
            "静处知君解策勋，炉香袅袅起微云。",
            "岸巾不住寻青士，欹枕还应对墨君。"
        ],
        "title": "题韩运盐竹隐堂绝句三首  其三",
        "id": "4e937185-e8ce-480b-9cfe-9d80832903b3"
    },
    {
        "author": "陆游",
        "paragraphs": [
            "叔高初过我，风度何玉立。",
            "超然众客中，可慕不待揖。",
            "入都多宾友，伯高数来集。",
            "质如琮璧润，气等芝兰袭。",
            "晚乃过仲高，午日晒行笠。",
            "匆匆遽别去，怅望空怏悒。",
            "有如此三高，青紫何足拾。",
            "岂无知之者，相视莫维絷。",
            "穷鱼虽相悯，可愧吐微溼。",
            "亦知尊公贤，何止盖乡邑。",
            "向风每拳拳，识面真汲汲。",
            "秋风忽闻讣，执书叹以泣。",
            "造门不自决，追悔今何及。",
            "又闻著书富，手泽溢巾笈。",
            "哀毁要无益，遗稿勤缀缉。"
        ],
        "title": "哭杜府君",
        "id": "f79663f3-dcda-40ca-a2f4-5ac3b4f00288"
    },
    {
        "author": "陆游",
        "paragraphs": [
            "徂岁又如许，吾生真若浮。",
            "露蝉鸣达晓，风叶堕先秋。",
            "野迥星辰大，天空河汉流。",
            "胡床幸亡恙，且复寄悠悠。"
        ],
        "title": "初秋夜坐",
        "id": "4cf5e67b-334d-46d1-9773-50377f4cb842"
    },
    {
        "author": "陆游",
        "paragraphs": [
            "身外寥寥扫怨恩，胸中浩浩纳干坤。",
            "饱经世事常高枕，惯见人情不署门。",
            "孤日夜分生海底，百川秋涨溯河源。",
            "珥貂碧落从来事，东访蓬莱不足言。"
        ],
        "title": "宴坐自午至暮",
        "id": "e973fb17-26ce-46e8-a328-73a3fb7f064a"
    },
    {
        "author": "陆游",
        "paragraphs": [
            "独鹤还故乡，岿然但城郭。",
            "出门无与游，所至苦寂寞。",
            "裹饭事幽讨，此计殊不恶。",
            "薄暮宿渔家，苍烟带墟落。"
        ],
        "title": "舟中咏落景余清晖轻桡弄溪渚之句盖孟浩然耶溪泛舟诗也因以其句为韵赋诗十首  其一",
        "id": "3babec27-fe31-47f6-b03e-7eebe718643a"
    },
    {
        "author": "陆游",
        "paragraphs": [
            "维舟入谷口，信步造异境。",
            "隔篱鸡犬声，满地梧楸影。",
            "瓦甑炊香稻，石泉汲新井。",
            "人间苦偪仄，爱此须臾景。"
        ],
        "title": "舟中咏落景余清晖轻桡弄溪渚之句盖孟浩然耶溪泛舟诗也因以其句为韵赋诗十首  其二",
        "id": "bfec5a33-9740-43c1-85f2-182ce367dfe4"
    },
    {
        "author": "陆游",
        "paragraphs": [
            "老圃发如霜，见客能废锄。",
            "与坐使之年，自云八十余。",
            "老身六朝民，草舍数世居。",
            "力守远祖言，一字不学书。"
        ],
        "title": "舟中咏落景余清晖轻桡弄溪渚之句盖孟浩然耶溪泛舟诗也因以其句为韵赋诗十首  其三",
        "id": "3a53f0fc-b2d2-4f4f-9fef-0678ab710e0b"
    },
    {
        "author": "陆游",
        "paragraphs": [
            "沿溪得茅店，酒旗出柴荆。",
            "杖头钱已空，一醉何由成。",
            "主人语郑重，手把瓮面清。",
            "劝我姑小留，溪鱼亦可烹。"
        ],
        "title": "舟中咏落景余清晖轻桡弄溪渚之句盖孟浩然耶溪泛舟诗也因以其句为韵赋诗十首  其四",
        "id": "2643e725-5fd2-45b3-ac49-6f31c208e131"
    },
    {
        "author": "陆游",
        "paragraphs": [
            "秦皇酒瓮边，古有钓鱼矶。",
            "我来必竟日，时挈双鲤归。",
            "白鹭真可人，常先孤棹飞。",
            "高咏江练句，令人忆玄晖。"
        ],
        "title": "舟中咏落景余清晖轻桡弄溪渚之句盖孟浩然耶溪泛舟诗也因以其句为韵赋诗十首  其五",
        "id": "2eedd814-0404-461f-a17d-a51a850d087b"
    },
    {
        "author": "陆游",
        "paragraphs": [
            "镜湖三百里，风止镜面平。",
            "持以照吾心，俗尘安得生。",
            "散发鸥鹭间，万事秋毫轻。",
            "谁能拂东绢，写我孤舟横。"
        ],
        "title": "舟中咏落景余清晖轻桡弄溪渚之句盖孟浩然耶溪泛舟诗也因以其句为韵赋诗十首  其六",
        "id": "f7a27ea0-b85f-4b53-b274-8aab4ba561fc"
    },
    {
        "author": "陆游",
        "paragraphs": [
            "朝发云根寺，暮宿烟际桥。",
            "冷萤溼不飞，潜鱼惊自跳。",
            "菱船歌袅袅，荻浦风萧萧。",
            "平明宿鸟起，我亦理归桡。"
        ],
        "title": "舟中咏落景余清晖轻桡弄溪渚之句盖孟浩然耶溪泛舟诗也因以其句为韵赋诗十首  其七",
        "id": "14fec00d-e76e-452e-aac5-be6b811c832c"
    },
    {
        "author": "陆游",
        "paragraphs": [
            "古祠照沧波，老木閟云洞。",
            "轻舟不摇檝，正用一风送。",
            "汲井漱甘液，扫榻寓幽梦。",
            "所恨山未深，城笳听三弄。"
        ],
        "title": "舟中咏落景余清晖轻桡弄溪渚之句盖孟浩然耶溪泛舟诗也因以其句为韵赋诗十首  其八",
        "id": "adb54232-b455-4641-850a-662f8816e749"
    },
    {
        "author": "陆游",
        "paragraphs": [
            "禹穴探断简，樵风泛清溪。",
            "倒影森松桂，避船散凫鹥。",
            "尘中有异境，十里青玻璃。",
            "高塔忽招人，湖边日未低。"
        ],
        "title": "舟中咏落景余清晖轻桡弄溪渚之句盖孟浩然耶溪泛舟诗也因以其句为韵赋诗十首  其九",
        "id": "90957bee-c1cb-402f-a01a-90555702b515"
    },
    {
        "author": "陆游",
        "paragraphs": [
            "溪行已清秋，还舍尚残暑。",
            "天公为解围，帘栊过疏雨。",
            "青蔬喜小摘，红粒亦新杵。",
            "一饱坐北轩，苹花泣烟渚。"
        ],
        "title": "舟中咏落景余清晖轻桡弄溪渚之句盖孟浩然耶溪泛舟诗也因以其句为韵赋诗十首  其一○",
        "id": "09386b77-52b7-4d53-b821-3a03d02e3734"
    },
    {
        "author": "陆游",
        "paragraphs": [
            "浮生真是寄邮亭，短鬓匆匆失故青。",
            "睡少始知愁有力，病增方叹药无灵。",
            "谋生懒似逢秋燕，访旧疏于欲旦星。",
            "自笑若为销此恨，浊醪聊复倒余瓶。"
        ],
        "title": "浮生",
        "id": "c6517808-448f-4b1d-90bd-d140d2b24977"
    },
    {
        "author": "陆游",
        "paragraphs": [
            "高屐枯筇一老翁，灯前自笑发如蓬。",
            "泠泠月浸荒庭竹，淅淅风凋古井桐。",
            "病思未苏秋尚浅，醉魂初醒夜方中。",
            "故人万里无消息，便拟江头问断鸿。"
        ],
        "title": "秋夜",
        "id": "8e15f970-cc44-4408-ab85-a182b1c62f02"
    },
    {
        "author": "陆游",
        "paragraphs": [
            "缺月淡欲尽，老鸡鸣苦迟。",
            "聊为待旦坐，不作感秋悲。",
            "鲁叟一王法，豳人七月诗。",
            "平生经世志，老死欲谁期。"
        ],
        "title": "秋夜纪怀三首  其一",
        "id": "2c136ab1-d07a-46a2-973f-9e9785ec6aaa"
    },
    {
        "author": "陆游",
        "paragraphs": [
            "瞿昙起西域，老氏奋中州。",
            "谈理一家说，蠹民千载忧。",
            "横流当有自，独立岂相仇。",
            "垂世诗书在，儿童勿外求。"
        ],
        "title": "秋夜纪怀三首  其二",
        "id": "e53cf5d7-694b-4a2e-87d8-730ea4b8960f"
    },
    {
        "author": "陆游",
        "paragraphs": [
            "北斗垂莽苍，明河浮太清。",
            "风林一叶下，露草百虫鸣。",
            "病入新凉减，诗从半睡成。",
            "还思散关路，炬火驿前迎。"
        ],
        "title": "秋夜纪怀三首  其三",
        "id": "c3ab458c-cd6c-4968-a64a-454d773164f8"
    },
    {
        "author": "陆游",
        "paragraphs": [
            "萧飒先秋鬓，龙钟未死身。",
            "不惟今日老，已是一生贫。",
            "食菜从儿瘦，关门任客嗔。",
            "世间余一念，河雒尚胡尘。"
        ],
        "title": "书怀",
        "id": "568e3b98-5059-49b1-91e5-5c71db4f9dbf"
    },
    {
        "author": "陆游",
        "paragraphs": [
            "桔槔引水绕荒畦，病卧蜗庐不厌低。",
            "小聚数家秋霭里，平波千顷夕阳西。",
            "亭皋草木犹葱蒨，天上风云已惨凄。",
            "逋负如山炊米尽，终年枉是把鉏犁。"
        ],
        "title": "林居秋日",
        "id": "8c56fe80-93bf-4494-b8e9-3aa741df24a6"
    },
    {
        "author": "陆游",
        "paragraphs": [
            "闲拂青铜一惘然，此生应老海云边。",
            "凉飔入袂诗初就，幽鸟呼人梦不全。",
            "天上鹊归星渚冷，月中桂长露华鲜。",
            "射胡羽箭凋零尽，坐负心期四十年。"
        ],
        "title": "七月二十四日作",
        "id": "21adffe5-7ca2-44b8-9492-f94751f45643"
    },
    {
        "author": "陆游",
        "paragraphs": [
            "抚枕时时犹叹欷，阨穷已极畏凶饥。",
            "雨声淅沥孤斋冷，客梦萧条万里归。",
            "山邑风雷移蜃穴，海城水潦半民扉。",
            "如云秋稼方相贺，一饱还忧与愿违。"
        ],
        "title": "枕上作时闻临海四明皆大水",
        "id": "a2bc8b52-5cce-4273-b440-b3589ba7b279"
    },
    {
        "author": "陆游",
        "paragraphs": [
            "漫道年来未极衰，穷途憔悴实难支。",
            "半分臂减休文瘦，七尺躯存曼倩饥。",
            "尚忆青衫陪众隽，宁期白首负明时。",
            "悠然万里烟波兴，除却沙鸥总不知。"
        ],
        "title": "书怀",
        "id": "fc9c0158-5ac0-44db-8f86-c0875948bc0e"
    },
    {
        "author": "陆游",
        "paragraphs": [
            "村店闲寻酒，筇枝瘦倚肩。",
            "云齐龙卷雨，野旷鹤盘天。",
            "露井飘桐后，清觞泛菊前。",
            "欲归还小立，搔首意悠然。"
        ],
        "title": "秋阴至近村",
        "id": "cfadc493-1121-4bcb-8c12-cdd11b0cdf19"
    },
    {
        "author": "陆游",
        "paragraphs": [
            "自许山翁懒是真，纷纷外物岂关身。",
            "花如解笑还多事，石不能言最可人。",
            "净扫明窗凭素几，闲穿密竹岸乌巾。",
            "残年自有青天管，便是无锥也未贫。"
        ],
        "title": "闲居自述",
        "id": "3f80c84f-cdfa-4e48-9beb-d15f020bc50b"
    },
    {
        "author": "陆游",
        "paragraphs": [
            "墨入红丝点漆浓，闲将倦笔写秋容。",
            "雨声已断时闻滴，云气将归别起峰。",
            "斜日半穿临水竹，好风遥送隔城钟。",
            "远游更动轻舟兴，太息何人解见从。"
        ],
        "title": "秋雨初霁试笔",
        "id": "d54fd805-ad6d-4c00-bd08-40b122bdda02"
    },
    {
        "author": "陆游",
        "paragraphs": [
            "苫茅架竹亦吾庐，病起幽怀得小摅。",
            "爱酒已捐身外事，闭门犹读死前书。",
            "邻家人喜添新犊，小市奴归得早蔬。",
            "但使身安岁中熟，敢辞老境落樵渔。"
        ],
        "title": "幽怀",
        "id": "ebf99d3a-a542-496c-819b-cb87443a5cc1"
    },
    {
        "author": "陆游",
        "paragraphs": [
            "细水穿沙溜，残云扶雨归。",
            "不成游酒市，且作倚渔扉。",
            "老大徂年速，羁穷壮志违。",
            "破裘虽百结，犹胜泣牛衣。"
        ],
        "title": "雨后出门散步二首  其一",
        "id": "b9d19849-0c39-49b0-a02b-54831b6a4d03"
    },
    {
        "author": "陆游",
        "paragraphs": [
            "病叶常先霣，寒潮只暗生。",
            "扶衰赖药石，随意出柴荆。",
            "细路牛栏溼，疏篱绩火明。",
            "枯荣不须计，千古一棋枰。"
        ],
        "title": "雨后出门散步二首  其二",
        "id": "20d6ab87-f383-4a08-93a6-4a723ed75ef2"
    },
    {
        "author": "陆游",
        "paragraphs": [
            "吴下当时薄阿蒙，岂知垂老叹途穷。",
            "秋砧巷陌昏昏月，夜烛帘栊袅袅风。",
            "缩项鳊鱼收晚钓，长腰粳米出新砻。",
            "儿曹幸可团栾语，忧患如山一笑空。"
        ],
        "title": "秋夜示儿辈",
        "id": "8f4fe834-dacb-4418-88f0-6efabf2fc493"
    },
    {
        "author": "陆游",
        "paragraphs": [
            "七十人言自古稀，我今过二未全衰。",
            "读书似走名场日，许国如骑战马时。",
            "秋晚雁来空自感，夜阑酒尽不胜悲。",
            "渭滨星霣逾千载，一表何人继出师。"
        ],
        "title": "七十二岁吟",
        "id": "0ba95286-1602-402c-bdef-46cf3d335452"
    },
    {
        "author": "陆游",
        "paragraphs": [
            "风雨澒洞吞孤村，读书拥褐不出门。",
            "历观忠邪见肝肺，直与治乱穷根原。",
            "傅巖之野感帝梦，此事难以今人论。",
            "危冠长剑一见用，万里耕桑吾道尊。"
        ],
        "title": "雨夜读书二首  其一",
        "id": "fa9bfddd-b6f2-4282-b6f6-109fda73fdea"
    },
    {
        "author": "陆游",
        "paragraphs": [
            "一灯如萤雨潺潺，老夫读书蓬户间。",
            "但与古人对生面，那恨镜里凋朱颜。",
            "功名本来我辈事，人自蹭蹬天何悭。",
            "君看病骥瘦露骨，不思仗下思天山。"
        ],
        "title": "雨夜读书二首  其二",
        "id": "2d943477-2119-468f-a297-91d19f9e01d2"
    },
    {
        "author": "陆游",
        "paragraphs": [
            "聚落萧条古埭东，芦藩蓬户卧衰翁。",
            "井桐叶尽新霜后，衣杵声繁夕照中。",
            "身似败棋难复振，心如病木已中空。",
            "村醪酸涩君无笑，也解灯前作脸红。"
        ],
        "title": "秋晚",
        "id": "98febf14-1148-4b26-a6ce-ac2b1caac3ac"
    },
    {
        "author": "陆游",
        "paragraphs": [
            "已过重阳十日期，菊丛初破两三枝。",
            "自怜短鬓萧萧白，不似黄花驿里时。"
        ],
        "title": "新菊二首  其一",
        "id": "78efebd2-083b-47a0-850d-5a18b24bb148"
    },
    {
        "author": "陆游",
        "paragraphs": [
            "老去流年不耐催，微霜又见菊花开。",
            "莫言冷落西风晚，也有飞飞小蝶来。"
        ],
        "title": "新菊二首  其二",
        "id": "139417a3-8ba3-4f30-92b8-70c7c52c6f66"
    },
    {
        "author": "陆游",
        "paragraphs": [
            "一事无成老已成，不堪岁月又峥嵘。",
            "愁生新雁寒初下，睡起残灯晓尚明。",
            "天地何由容丑虏，功名正恐属书生。",
            "行年七十初心在，偶展舆图泪自倾。"
        ],
        "title": "九月二十八日五鼓起坐抽架上书得九域志泫然有感",
        "id": "b2c35a45-b411-44b8-a91f-6e011ef2275c"
    },
    {
        "author": "陆游",
        "paragraphs": [
            "平生不识桥南路，闻道清流带烟树。",
            "今朝开卷一欣然，恍若身亲到其处。",
            "徐郎独立嶷如山，招不能来麾不去。",
            "旧居万瓦碧浮烟，结茅却就桥南住。",
            "雪尽春生水似蓝，想君清啸钓鱼庵。",
            "道上红尘高十丈，断无一点到桥南。"
        ],
        "title": "题桥南堂图",
        "id": "2f98301a-7507-436d-8926-a1272699000e"
    },
    {
        "author": "陆游",
        "paragraphs": [
            "中原遗老雒川公，鬓须白尽双颊红。",
            "挥亳为君作斋榜，想见眼中余子空。",
            "余子碌碌何足数，独付庄周贾生语。",
            "看君践履四十年，始知此公不轻许。",
            "公今度世为飞僊，开卷使我神凛然。",
            "清时台省要才杰，诸公谁致雒川客。"
        ],
        "title": "题吴参议达观堂堂榜盖朱希真所作也仆少亦辱知于朱公故尤感慨云",
        "id": "6219a989-ec8a-4605-a4db-4f000ba4e3cc"
    },
    {
        "author": "陆游",
        "paragraphs": [
            "今年冬候晚，仲月始微霜。",
            "野日明枫叶，江风断雁行。",
            "穷涂多藉躏，老境易悲伤。",
            "自笑诗情懒，萧然旧锦囊。"
        ],
        "title": "舍北摇落景物殊佳偶作五首  其一",
        "id": "479742e8-88e7-4fb5-a66c-04934b03f2c0"
    },
    {
        "author": "陆游",
        "paragraphs": [
            "路拥新霜叶，溪余旧涨沙。",
            "栖乌初满树，归鸭各知家。",
            "世事元堪笑，吾生固有涯。",
            "南村闻酒熟，试遣小僮赊。"
        ],
        "title": "舍北摇落景物殊佳偶作五首  其二",
        "id": "e2d56093-abf8-4001-8fd4-db371f45fe08"
    },
    {
        "author": "陆游",
        "paragraphs": [
            "小聚鸥沙北，横林蟹舍东。",
            "船头眠醉叟，牛背立村童。",
            "日落云全碧，霜余叶半红。",
            "穷鳞与倦翼，终胜在池笼。"
        ],
        "title": "舍北摇落景物殊佳偶作五首  其三",
        "id": "159ec58b-7885-4f55-8219-e7a98bdada11"
    },
    {
        "author": "陆游",
        "paragraphs": [
            "屋角成金字，溪流作谷纹。",
            "斜通小桥路，半掩夕阳门。",
            "孤艇冲烟过，疏钟隔坞闻。",
            "杜门非独病，实自厌纷纷。"
        ],
        "title": "舍北摇落景物殊佳偶作五首  其四",
        "id": "e52bb81e-5152-4e7d-b21d-6fb1229abc67"
    },
    {
        "author": "陆游",
        "paragraphs": [
            "草径人稀到，柴扉手自开。",
            "林疏鸦小泊，溪浅鹭频来。",
            "簷角除瓜蔓，墙隅斸芋魁。",
            "东邻膰肉至，一笑举新醅。"
        ],
        "title": "舍北摇落景物殊佳偶作五首  其五",
        "id": "60299c2d-e8a7-49fd-9155-c4d1ec62c13c"
    },
    {
        "author": "陆游",
        "paragraphs": [
            "身见绍兴初改元，百罹敢料至今存。",
            "生涯破碎余龙具，学问荒唐守兔园。",
            "独立未除还笏气，余生犹待阖棺论。",
            "北窗灯暗霜风恶，且置孤愁近酒樽。"
        ],
        "title": "自嘲",
        "id": "53fb6879-97ac-44c3-85b4-b163f713e70b"
    },
    {
        "author": "陆游",
        "paragraphs": [
            "作梦今逾七十年，平生怀抱尚依然。",
            "结茅杜曲桑麻地，觅句灞桥风雪天。",
            "骠骑向来求作佛，淮南末路望登仙。",
            "世间妄想何穷尽，输与山翁一醉眠。"
        ],
        "title": "作梦",
        "id": "e8471291-a5df-4134-b9bd-2112c1878967"
    },
    {
        "author": "陆游",
        "paragraphs": [
            "杳杳霜钟十里声，娟娟江月半窗明。",
            "陈编欲绝犹堪读，微火相依更有情。",
            "九曲烟云新散吏，百年铅椠老诸生。",
            "颓然待旦君无笑，尚胜闻鸡赋早行。"
        ],
        "title": "夜坐",
        "id": "afe78b6f-8feb-4974-a0a0-2e5eed93fdd0"
    },
    {
        "author": "陆游",
        "paragraphs": [
            "西村林外起炊烟，南浦桥边系钓船。",
            "乐岁家家俱自得，桃源未必是神仙。"
        ],
        "title": "北园杂咏十首  其一",
        "id": "dbcf974e-2b31-45c4-9760-b545e2474807"
    },
    {
        "author": "陆游",
        "paragraphs": [
            "舍北桥东幽事多，老夫饭饱得婆娑。",
            "茅簷日落闻舂相，荻浦烟深有櫂歌。"
        ],
        "title": "北园杂咏十首  其二",
        "id": "fed4a36f-5a3d-4bea-802c-98b618a4150f"
    },
    {
        "author": "陆游",
        "paragraphs": [
            "小桥密接西冈路，支径深通北崦村。",
            "老子意行无远近，月中时打野人门。"
        ],
        "title": "北园杂咏十首  其三",
        "id": "0d566059-e371-4da7-a7d9-2004dcf628e4"
    },
    {
        "author": "陆游",
        "paragraphs": [
            "东吴霜薄富园蔬，紫芥青菘小雨余。",
            "未说春盘供采撷，老夫汤饼亦时须。"
        ],
        "title": "北园杂咏十首  其四",
        "id": "8275f492-e555-4a0f-857e-e7d3586e8d8a"
    },
    {
        "author": "陆游",
        "paragraphs": [
            "鉏麦家家趁晚晴，筑陂处处待春耕。",
            "小槽酒熟豚蹄美，剩与儿童乐太平。"
        ],
        "title": "北园杂咏十首  其五",
        "id": "41ec9aa8-464d-4ff0-a71b-5be1c1c5aa05"
    },
    {
        "author": "陆游",
        "paragraphs": [
            "闲伴邻翁去荷鉏，林疏历历见村墟。",
            "怪生白鹭飞无数，水落滩生易取鱼。"
        ],
        "title": "北园杂咏十首  其六",
        "id": "02a9ea32-ed60-4d6a-b818-647b16929244"
    },
    {
        "author": "陆游",
        "paragraphs": [
            "短筇行乐出柴荆，雪意阑珊却变晴。",
            "林际已看春雉起，屋头还听岁猪鸣。"
        ],
        "title": "北园杂咏十首  其七",
        "id": "84731fe5-2b96-4e7a-8444-4ddbc91d8650"
    },
    {
        "author": "陆游",
        "paragraphs": [
            "岁残已似早春天，隔水横林一抹烟。",
            "闻道埭西梅半吐，携儿闲上钓鱼船。"
        ],
        "title": "北园杂咏十首  其八",
        "id": "90fa2418-22cf-47b6-acad-c12055e96c89"
    },
    {
        "author": "陆游",
        "paragraphs": [
            "白发萧萧病满身，冻云野渡正愁人。",
            "扬鞭大散关头日，曾看中原万里春。"
        ],
        "title": "北园杂咏十首  其九",
        "id": "ce7fbe6c-ae6a-4c7d-86d2-5308a980779c"
    },
    {
        "author": "陆游",
        "paragraphs": [
            "暮年身似一虚舟，付与沧波自在流。",
            "垂地雪云吹不散，且倾桑落脍槎头。"
        ],
        "title": "北园杂咏十首  其一○",
        "id": "678c7f63-a6b9-4727-b9f2-3bc382fcd653"
    },
    {
        "author": "陆游",
        "paragraphs": [
            "发已凋疏齿已摇，高谈谁与慰无聊。",
            "苦心虽呕何由出，病骨非谗亦自销。",
            "玉雪细尘烹瑞草，烟脂小把斸灵苗。",
            "贺公吴语吾能似，太息遗魂不可招。"
        ],
        "title": "龟堂独坐遣闷二首  其一",
        "id": "101408b4-4c6d-4011-8697-b754780c70ba"
    },
    {
        "author": "陆游",
        "paragraphs": [
            "放逐还山八见春，枯颅槁项雪霜新。",
            "大床不解除豪气，凡眼安能识贵人。",
            "食有淖糜犹足饱，衣存短褐未全贫。",
            "北窗坐卧君无笑，拈起乌藤捷有神。"
        ],
        "title": "龟堂独坐遣闷二首  其二",
        "id": "9a5da891-092d-401b-ad32-73e9ab256dca"
    },
    {
        "author": "陆游",
        "paragraphs": [
            "得饱不啻足，闭门还读书。",
            "翁犹羹不糁，儿固食无鱼。",
            "衮绣曷加我，箪瓢常晏如。",
            "人生随所遇，勿替此心初。"
        ],
        "title": "复窃祠禄示儿子",
        "id": "c10cdaaa-2ab3-4efe-9b73-de11437d3ff7"
    },
    {
        "author": "陆游",
        "paragraphs": [
            "陇头十月天雨霜，壮士夜枕绿沈枪。",
            "卧闻陇水思故乡，三更起坐泪数行。",
            "我语壮士勉自彊，男儿堕地志四方。",
            "裹尸马革固其常，岂若妇女不下堂。",
            "生逢和亲最可伤，岁辇金絮输胡羌。",
            "夜视太白收光芒，报国欲死无战场。"
        ],
        "title": "陇头水",
        "id": "d6652799-9f07-48cf-a7ad-01169df4f875"
    },
    {
        "author": "陆游",
        "paragraphs": [
            "黑云黯黯如翻鸦，急霰飒飒疑投沙。",
            "初闻万窍号地籁，已见六出飞天花。",
            "宁论异事吠群犬，且喜和气连千家。",
            "穿帘投隙矜妩媚，平坑塞谷迷谽谺。",
            "遥遥林塔出玉笋，渺渺江路蟠修蛇。",
            "扣门方拟贳邻酒，篝火更欲寻僧茶。",
            "悬知朝士集阙角，靴声入贺趋正衙。",
            "吾衰久矣尚何说，所幸一稔均幽遐。"
        ],
        "title": "雪歌",
        "id": "79442f3a-37f1-48db-b7cb-be6c2679c161"
    },
    {
        "author": "陆游",
        "paragraphs": [
            "短褐枯筇老病身，龙钟也复喜新春。",
            "已知不解多年住，且作都无一事人。",
            "簷角鸟声呼醉梦，室中花气袭衣巾。",
            "朝来更有欣然处，一筯山蔬胜八珍。"
        ],
        "title": "春近",
        "id": "66e4e74d-b08e-48df-ab8f-8d68ceaf5831"
    },
    {
        "author": "陆游",
        "paragraphs": [
            "圣主乘干临斧扆，小臣承诏上丹墀。",
            "宁知齿豁头童后，更遇天崩地陷时。",
            "泣至眼枯无血续，梦随魂断独心知。",
            "白头才尽空濡笔，宁继生民下武诗。"
        ],
        "title": "望永阜陵",
        "id": "ba164a48-8d00-4038-81b3-c67cb037f95c"
    },
    {
        "author": "陆游",
        "paragraphs": [
            "黄纸初开喜可知，追怀平昔却成悲。",
            "生当京国承平日，仕及皇家再造时。",
            "小草出山初已误，断云含雨欲何施。",
            "儿孙贺罢仍无事，却赴幽人把钓期。"
        ],
        "title": "初拜再领祠宫之命有感",
        "id": "f9b964b6-a6e2-4292-a33e-a59116b8f56f"
    },
    {
        "author": "陆游",
        "paragraphs": [
            "麦野桑村有酒徒，过门相觅醉相扶。",
            "朱门日日教歌舞，也有侬家此乐无。"
        ],
        "title": "醉中信笔作四绝句既成惧观者不知野人本心也复作一绝  其一",
        "id": "0013d3c7-72a7-4cc2-9037-af2e4d445bbb"
    },
    {
        "author": "陆游",
        "paragraphs": [
            "过得一日过一日，人间万事不须谋。",
            "邻家幸可赊芳酝，红蕊何曾笑白头。"
        ],
        "title": "醉中信笔作四绝句既成惧观者不知野人本心也复作一绝  其二",
        "id": "c10ad72d-f5a8-4105-9e32-6aaf76227c42"
    },
    {
        "author": "陆游",
        "paragraphs": [
            "今朝卖谷得青钱，自出街头买彘肩。",
            "草火燎来香满屋，未容下筯已流涎。"
        ],
        "title": "醉中信笔作四绝句既成惧观者不知野人本心也复作一绝  其三",
        "id": "c912159a-d3ed-4526-877f-30459229ef3c"
    },
    {
        "author": "陆游",
        "paragraphs": [
            "老觉人间足畏涂，怕人浑似怕于菟。",
            "晴明颇动青鞵兴，先探门前有客无。"
        ],
        "title": "醉中信笔作四绝句既成惧观者不知野人本心也复作一绝  其四",
        "id": "56b2df8c-063e-427c-b6cc-d5bd7f88f665"
    },
    {
        "author": "陆游",
        "paragraphs": [
            "治道巍巍本易成，狂言安得略施行。",
            "太平事业人皆见，不计封伦死与生。"
        ],
        "title": "醉中信笔作四绝句既成惧观者不知野人本心也复作一绝  其五",
        "id": "87025692-dc0a-46f7-a337-d28ad54c199d"
    },
    {
        "author": "陆游",
        "paragraphs": [
            "枕痕著面眼芒羊，欲起元无抵死忙。",
            "拥被却寻初断梦，掩屏重拨欲残香。",
            "雪云虽散寒犹紧，春意将回昼已长。",
            "老去此身无著处，华胥真恐是吾乡。"
        ],
        "title": "腊月十九日午睡觉复酣卧至晚戏作",
        "id": "35f9b84e-0f19-46bc-888d-d22ab5c2442c"
    },
    {
        "author": "陆游",
        "paragraphs": [
            "春风忽已遍天涯，老子犹能领物华。",
            "浅碧细倾家酿酒，小红初试手栽花。",
            "野人易与输肝肺，俗语谁能挂齿牙。",
            "更欲世间同省事，勾回蚁战放蜂衙。"
        ],
        "title": "睡起至园中",
        "id": "cfabeb08-f6fb-47fd-8d89-9f73e425e285"
    },
    {
        "author": "陆游",
        "paragraphs": [
            "北园西出路逶迤，荆作门扉枳缚篱。",
            "锄麦正忙人满野，营巢未定鹊争枝。",
            "招呼父老尝新酿，约束儿童筑坏陂。",
            "遇兴闲行便终日，隔溪绩火已参差。"
        ],
        "title": "北园篱外放步",
        "id": "23c5e931-388f-492a-8220-d51101ecf8d1"
    },
    {
        "author": "陆游",
        "paragraphs": [
            "明时频忝武夷僊，俯仰人间只自怜。",
            "总角回思如昨日，挂冠过限已三年。",
            "病多晴日思行药，睡少清宵学坐禅。",
            "更叹衰孱不禁酒，地黄一盏即颓然。"
        ],
        "title": "岁暮独酌感怀",
        "id": "717d0c5e-09af-43bb-a1bf-51028f44077c"
    },
    {
        "author": "陆游",
        "paragraphs": [
            "雨送疏疏响，风吹细细纹。",
            "犹稀绿萍点，已映小鱼群。",
            "傍有一拳石，又生肤寸云。",
            "我来闲照影，一笑整纶巾。"
        ],
        "title": "盆池",
        "id": "8f97701d-cb22-4367-a36c-1a96e566539c"
    },
    {
        "author": "陆游",
        "paragraphs": [
            "蓬藋生庭叶拥阶，经旬饭豆爨枯䕸。",
            "烟霄旧谓行夷路，薪水今悲系病怀。",
            "梦里百年元易过，人间万事苦难谐。",
            "痴儿自堕阇黎计，欢喜闻钟已过斋。"
        ],
        "title": "对食",
        "id": "54ebd1c7-cc97-4b25-aba3-65ac28637370"
    },
    {
        "author": "陆游",
        "paragraphs": [
            "少慕功名颇自奇，一生蹭蹬鬓成丝。",
            "市楼酒美贫何预，斗柄春回老不知。",
            "黑帜游魂应有数，白衣效命永无期。",
            "鱼梁东畔牛栏北，举世谁能识此悲。"
        ],
        "title": "蹭蹬",
        "id": "5e768531-baeb-4d45-b306-eafacfa14f93"
    },
    {
        "author": "陆游",
        "paragraphs": [
            "人间奇草木，天必付名流。",
            "菊待陶元亮，竹须王子猷。",
            "我为西蜀客，辱与海棠游。",
            "再见应无日，开图特地愁。"
        ],
        "title": "海棠图",
        "id": "546020ae-aa9b-469e-b284-02b8e50d2954"
    },
    {
        "author": "陆游",
        "paragraphs": [
            "已穷阿合胜，更作咮轩游。",
            "不尽山河大，无根日月浮。",
            "吾身元是幻，何物彊名愁。",
            "久觅卓庵处，是间应可留。"
        ],
        "title": "丁巳正月二日鸡初鸣梦至一山寺名凤山其尤胜处曰咮轩予为赋诗既觉不遗一字",
        "id": "dc3c81c5-b044-4deb-92fd-db5d1f30f02e"
    },
    {
        "author": "陆游",
        "paragraphs": [
            "谁把鹅黄染柳丝，似催邻曲蹋青期。",
            "已忘万里封侯志，但忆千回上树时。",
            "朝雨池塘光潋滟，暮烟楼观碧参差。",
            "紫姑欲问还休去，身世从来心自知。"
        ],
        "title": "初春",
        "id": "109c4a00-d90d-460d-a4f9-321ea2ff1985"
    },
    {
        "author": "陆游",
        "paragraphs": [
            "三日雨频作，昏昏饶睡眠。",
            "泥深散酒市，风恶恼灯天。",
            "茅屋松明照，茶铛雪水煎。",
            "山家自成趣，抚枕寄悠然。"
        ],
        "title": "雨中作三首  其一",
        "id": "32f5154d-0b57-496b-ae74-4b7a4a4d2e49"
    },
    {
        "author": "陆游",
        "paragraphs": [
            "淅淅连江雨，愔愔一室幽。",
            "茶甘留齿颊，香润上衣裘。",
            "泥滓将雏鸭，林樊唤妇鸠。",
            "短章虽漫兴，聊足散吾愁。"
        ],
        "title": "雨中作三首  其二",
        "id": "007e3508-9c46-421f-975b-57cbd0a53dde"
    },
    {
        "author": "陆游",
        "paragraphs": [
            "短鬓白如丝，梅花似旧时。",
            "掩屏愁入梦，隐几雨催诗。",
            "病为阴天剧，春缘闰岁迟。",
            "非关畏车马，衰甚实难支。"
        ],
        "title": "雨中作三首  其三",
        "id": "77c2d0cd-40aa-4d76-b914-970a11f49c44"
    },
    {
        "author": "陆游",
        "paragraphs": [
            "气本充天地，书非汗马牛。",
            "人人见尧舜，世世有巢由。",
            "朝市红尘闹，山村白发稠。",
            "所欣吾道在，江汉古东流。"
        ],
        "title": "纵笔",
        "id": "d5bfac83-877c-4f3b-88c2-7be8e16ad38f"
    },
    {
        "author": "陆游",
        "paragraphs": [
            "煨芋当时话已新，如今拈出更精神。",
            "十年相国非吾愿，半颗君当别付人。"
        ],
        "title": "题慧老芋巖",
        "id": "b2ca0029-5643-4b21-a861-b07eb59506ae"
    },
    {
        "author": "陆游",
        "paragraphs": [
            "江花江水每年同，春日春盘放手空。",
            "天地无私生万物，山林有处著衰翁。",
            "牛趋死地身无罪，梅发京华信不通。",
            "数片飞飞犹腊雪，村邻相唤贺年丰。"
        ],
        "title": "立春日",
        "id": "0038647e-6f1e-4ece-97db-d21d6d9cb52f"
    },
    {
        "author": "陆游",
        "paragraphs": [
            "老躯百病集，颓然仰天呼。",
            "汝病勿怨天，药石幸可扶。",
            "寓形天地间，疾病谁能无。",
            "不从酒色来，病自无根株。",
            "但使元气在，虽剧行当苏。",
            "哀哉忿欲子，永弃元化炉。"
        ],
        "title": "病中作二首  其一",
        "id": "35d8d500-0676-495f-9bf4-05abb8b85490"
    },
    {
        "author": "陆游",
        "paragraphs": [
            "牧羊知治民，解牛得养生。",
            "一理傥造微，何事不可明。",
            "我老抱病久，颇窥古人情。",
            "唐尧授四时，帝道所以成。",
            "周家七百年，王业本农耕。",
            "造端无甚奇，至今称太平。",
            "人生正如此，默默要无营。",
            "心君但高拱，万物安能撄。"
        ],
        "title": "病中作二首  其二",
        "id": "91de0e3d-55f4-474a-b62f-222389188d20"
    },
    {
        "author": "陆游",
        "paragraphs": [
            "花压乌巾酒满卮，旧逢春日恨春迟。",
            "如今病卧孤村里，过了新春也不知。"
        ],
        "title": "立春日二首  其一",
        "id": "a4161033-87d4-4e75-b91f-d0cc1b17920b"
    },
    {
        "author": "陆游",
        "paragraphs": [
            "庆元丁巳春来晚，人日初过近上元。",
            "空对一樽三太息，无人为戴缕金旛。"
        ],
        "title": "立春日二首  其二",
        "id": "9afdfde0-933c-407e-a1e6-bf236908485d"
    },
    {
        "author": "陆游",
        "paragraphs": [
            "中原堕胡尘，北望但莽莽。",
            "耆年死已尽，童稚日夜长。",
            "羊裘左其衽，宁复记畴曩。",
            "岂无豪俊士，愤气塞穹壤。",
            "我欲友斯人，悲诧寄遐想。",
            "梦行黄河滨，云开见仙掌。"
        ],
        "title": "北望",
        "id": "4942efa2-7e90-4562-bdd6-5170e0b3be43"
    },
    {
        "author": "陆游",
        "paragraphs": [
            "百年古谓风前烛，我逾七十饭不足。",
            "亦知生世无工拙，久向人间耐荣辱。",
            "今年上元灯满城，十里东风度丝竹。",
            "蓬窗溼薪不御寒，独取残书伴儿读。",
            "忽然得意见古人，半碗冻齑甘胜肉。",
            "书生盖棺事未定，论著傥存终见录。",
            "富贵无名岂胜数，意气空能骄世俗。",
            "君不见拄天拄地邢君牙，不如诗人穷瞎张太祝。"
        ],
        "title": "上元夜作",
        "id": "f0527a84-7820-4301-870f-3e7b9e4d23ec"
    },
    {
        "author": "陆游",
        "paragraphs": [
            "不羨骑鹤上青天，不羨峨冠明主前。",
            "但愿少赊死，得见平胡年。",
            "一朝胡运衰，送死桑干川。",
            "胡星澹无光，龙庭为飞烟。",
            "西琛过葱岭，东戍逾朝鲜。",
            "巍巍天王都，九鼎奠涧瀍。",
            "万国朝未央，玉帛来联翩。",
            "黄头汝小丑，污我王会篇。",
            "尽诛非无名，不足烦戈鋋。",
            "还汝以旧职，牧羊辽海边。"
        ],
        "title": "长歌行",
        "id": "205cd697-6c56-4205-a3d1-39b3f753c337"
    },
    {
        "author": "陆游",
        "paragraphs": [
            "两眼欲读天下书，力虽不迨志有余。",
            "千载欲追圣人徒，慷慨自信宁免愚。",
            "置书不读谈虚无，谁其始为此创疽。",
            "古时泽被禽与鱼，博施所以为唐虞。",
            "正使老释信不诬，为我未免近杨朱。",
            "高轩大旆塞路衢，台阁尊显来于于。",
            "安得禹皋日陈谟，沾濡四表无焦枯。",
            "坐令事业见真儒，老农不恨老耕鉏。"
        ],
        "title": "读书",
        "id": "307555b7-5b1c-4409-81c1-f3c49753256e"
    },
    {
        "author": "陆游",
        "paragraphs": [
            "龙钟七十岂前期，矮帽枯筇与老宜。",
            "愁得酒卮如敌国，病须书卷作良医。",
            "登山筋力虽犹健，闭户工夫颇自奇。",
            "今日快情春睡足，卧听簷鸟语多时。"
        ],
        "title": "枕上作",
        "id": "963ad309-7c9f-4e0a-a9a7-71a3eb7663bb"
    },
    {
        "author": "陆游",
        "paragraphs": [
            "往年出都门，誓墓志已决。",
            "况今蒲柳姿，俛仰及大耋。",
            "妻孥厌寒饿，邻里笑迂拙。",
            "悲歌行拾穗，幽愤卧齧雪。",
            "千岁埋松根，阴风荡空穴。",
            "肝心独不化，凝结变金铁。",
            "铸为上方剑，衅以佞臣血。",
            "匣藏武库中，出参髦头列。",
            "三尺粲星辰，万里静妖孽。",
            "君看此神奇，丑虏何足灭。"
        ],
        "title": "书志",
        "id": "5a46c149-ec17-4d40-985f-a2bcece8ab40"
    },
    {
        "author": "陆游",
        "paragraphs": [
            "簷滴新春雨，窗昏半夜灯。",
            "病无诗一字，穷赖酒三升。",
            "世路涩如棘，祠官冷欲冰。",
            "残年只此是，年少解飞腾。"
        ],
        "title": "夜赋",
        "id": "1f8c8230-fee9-4de4-996c-0b043eb7b031"
    },
    {
        "author": "陆游",
        "paragraphs": [
            "晚步清溪上，微阴忽快晴。",
            "鸦栖先小泊，鱼暖已群行。",
            "药饵扶垂老，耕桑乐太平。",
            "非关恋乡社，久客倦遐征。"
        ],
        "title": "晚步",
        "id": "58ac1e46-bb19-4d4d-bc9a-857e927d008b"
    },
    {
        "author": "陆游",
        "paragraphs": [
            "斜阳收尽暮烟青，嫋嫋渔歌起远汀。",
            "商略野人何所恨，数声哀绝不堪听。"
        ],
        "title": "渔歌",
        "id": "2ac79218-57c2-40fb-9f8e-7eb32243ab7c"
    },
    {
        "author": "陆游",
        "paragraphs": [
            "少时铁马蹴河冰，老去摧藏百不能。",
            "风雨满山窗未晓，只将残梦伴残灯。"
        ],
        "title": "残梦",
        "id": "f2561f28-729e-411f-b339-a63614102a7e"
    },
    {
        "author": "陆游",
        "paragraphs": [
            "白发萧萧卧泽中，祇凭天地鉴孤忠。",
            "阨穷苏武餐毡久，忧愤张巡嚼齿空。",
            "细雨春芜上林苑，颓垣夜月洛阳宫。",
            "壮心未与年俱老，死去犹能作鬼雄。"
        ],
        "title": "书愤二首  其一",
        "id": "b9c0a5d1-2f29-43de-8489-1f6f2bd276db"
    },
    {
        "author": "陆游",
        "paragraphs": [
            "镜里流年两鬓残，寸心自许尚如丹。",
            "衰迟罢试戎衣窄，悲愤犹争宝剑寒。",
            "远戍十年临的博，壮图万里战皋兰。",
            "关河自古无穷事，谁料如今袖手看。"
        ],
        "title": "书愤二首  其二",
        "id": "3e6ac640-70f4-4e34-b332-02a51e0f4925"
    },
    {
        "author": "陆游",
        "paragraphs": [
            "小雨重三后，余寒百五前。",
            "聊乘瓜蔓水，闲泛木兰船。",
            "雪暗梨千树，烟迷柳一川。",
            "西冈夕阳路，不到又经年。"
        ],
        "title": "小舟游西泾度西冈而归",
        "id": "07c6710d-97c1-4d85-9be0-7dddc6b0f078"
    },
    {
        "author": "陆游",
        "paragraphs": [
            "九日春阴一日晴，强扶衰病此闲行。",
            "猩红带露海棠溼，鸭绿平堤湖水明。",
            "酒贱柳阴逢醉卧，土肥稻垄看深耕。",
            "山翁莫道浑无用，解与明时说太平。"
        ],
        "title": "春行",
        "id": "37cc9405-00d3-41e4-a301-3f3dab8d5f4a"
    },
    {
        "author": "陆游",
        "paragraphs": [
            "君不见赘翁退隐真皇时，茧室遗名星日垂。",
            "虽无豪士千车送，不愧高人一锸随。",
            "又不见贞观故人有王显，抵老摧颓不作茧。",
            "一时戏语今尚传，人生穷达谁能免。",
            "茧庵知君出游戏，寿过期颐乃常事。",
            "青松手种三千本，会看半空翻鼓吹。",
            "人老则衰君不然，快泻玉船鲸吸川。",
            "钓璜远祖应相似，八十方为筮仕年。"
        ],
        "title": "姜总管自筑墓舍名茧庵求诗",
        "id": "e772414c-1acd-44a0-892b-91ed67e7ef15"
    },
    {
        "author": "陆游",
        "paragraphs": [
            "龙船看罢日平西，柳闇花秾步步迷。",
            "射的山前朱舫小，樵风泾上紫骝嘶。"
        ],
        "title": "湖上今岁游人颇盛戏作四首  其一",
        "id": "cab426f2-f008-413e-b430-836dec9e14ef"
    },
    {
        "author": "陆游",
        "paragraphs": [
            "画船鼓吹载凉州，不到三更枉出游。",
            "忽有歌声出霄汉，谁家开宴五云楼。"
        ],
        "title": "湖上今岁游人颇盛戏作四首  其二",
        "id": "6423fa4a-2761-4dc4-8e03-04f1b9d750e3"
    },
    {
        "author": "陆游",
        "paragraphs": [
            "翠阜青林烟叠重，朱楼画阁雨空濛。",
            "禹祠西走兰亭路，一片湖山锦绣中。"
        ],
        "title": "湖上今岁游人颇盛戏作四首  其三",
        "id": "5fd521f7-a27a-464f-810a-3d78e23e3e61"
    },
    {
        "author": "陆游",
        "paragraphs": [
            "台府官醅岁岁新，兰亭春胜镜湖春。",
            "三山小瓮虽堪笑，也向湖边作醉人。"
        ],
        "title": "湖上今岁游人颇盛戏作四首  其四",
        "id": "7e52595e-be98-4d23-854b-19e08cadeba9"
    },
    {
        "author": "陆游",
        "paragraphs": [
            "吾国名花天下稀，园林尽日敞朱扉。",
            "蝶穿密叶常相失，蜂恋繁香不记归。",
            "欲过每愁风荡漾，半开却要雨霏微。",
            "良辰乐事真当勉，莫遣匆匆一片飞。"
        ],
        "title": "赏花至湖上",
        "id": "a35710b7-b62b-4c3a-bb94-c823d9fca65f"
    },
    {
        "author": "陆游",
        "paragraphs": [
            "季子黄金尽，安仁白发新。",
            "无情五更雨，便送一年春。",
            "难续西楼梦，空存北陌身。",
            "海棠应似旧，惆怅又成尘。"
        ],
        "title": "暮春二首  其一",
        "id": "3f0c1019-6f81-4343-9e71-372ab2e6e031"
    },
    {
        "author": "陆游",
        "paragraphs": [
            "绿叶枝头密，青芜陌上深。",
            "江山妨极目，天地入孤吟。",
            "身已双蓬鬓，家惟一素琴。",
            "世情君莫说，头痛欲涔涔。"
        ],
        "title": "暮春二首  其二",
        "id": "9794abe1-7a24-46dd-9ba9-267dead4ad3e"
    },
    {
        "author": "陆游",
        "paragraphs": [
            "数间茅屋镜湖滨，万卷藏书不救贫。",
            "燕去燕来还过日，花开花落即经春。",
            "开编喜见平生友，照水惊非曩岁人。",
            "自笑灭胡心尚在，凭高慷慨欲忘身。"
        ],
        "title": "暮春",
        "id": "5c232081-4999-4dfb-985b-4f5b382cfa99"
    },
    {
        "author": "陆游",
        "paragraphs": [
            "破晓凭鞍野兴浓，鹭飞先我过村东。",
            "绿鍼细细稻浮水，绛雪纷纷花舞风。",
            "陌上秋千喧笑语，担头粔籹簇青红。",
            "谁知老子裴回意，绝爱山横淡霭中。"
        ],
        "title": "九里",
        "id": "5460437f-2255-4896-b27e-55d6864a06c1"
    },
    {
        "author": "陆游",
        "paragraphs": [
            "气候江吴异，清明乃尔寒。",
            "老增丘墓感，贫苦道途难。",
            "燕子家家入，梨花树树残。",
            "一春回首尽，怀抱若为宽。"
        ],
        "title": "清明",
        "id": "b4af902b-020f-4132-b0b2-5c487bc137df"
    },
    {
        "author": "陆游",
        "paragraphs": [
            "一百五日东郊时，陂塘水满雨如丝。",
            "人家青烟不禁火，俚俗岂复思子推。",
            "旧坟年多木已拱，新坟积土高累累。",
            "老鸦飞鸣衔肉去，纸钱雨溼挂树枝。",
            "深松茂柏死自乐，地下应笑生人悲。",
            "眼中青山身后冢，此事决定君何疑。",
            "风吹云破日下照，小滩碎砾光陆离。",
            "停车暂憩道傍舍，解囊且补残春诗。"
        ],
        "title": "一百五日行",
        "id": "07d44603-e56b-495a-93fe-97ac81cfe9be"
    },
    {
        "author": "陆游",
        "paragraphs": [
            "早谒龙门鬓未秋，暮年乃复接英游。",
            "海濒已幸见公子，瓜垄仍烦访故侯。",
            "霖雨即陪诸老进，德星肯为一方留。",
            "西城柳色青如许，欲挽长条特地愁。"
        ],
        "title": "送李宪被召旧与其先侍郎游从",
        "id": "f37bf4f1-fc66-4eb5-8389-ff1bdaee1094"
    },
    {
        "author": "陆游",
        "paragraphs": [
            "已过浣花天，行开解粽筵。",
            "店沽浮腊酒，步檥载秧船。",
            "古俗交情久，丰年乐事偏。",
            "出波莼菜滑，上市鮆鱼鲜。",
            "僧阁梅山麓，渔扉禹庙壖。",
            "丹青不可画，得句一欣然。"
        ],
        "title": "初夏",
        "id": "71fcadc0-0bdf-4322-b6d6-9520fe5e3871"
    },
    {
        "author": "陆游",
        "paragraphs": [
            "社结山林友，家藏种树书。",
            "蔽床欣卜宅，容驷笑高闾。",
            "薄饭频葅韭，单衣旋制綀。",
            "东家借蹇罢，南市买船初。",
            "美景游俱遍，邻翁好不疏。",
            "时时得乘兴，岂独爱吾庐。"
        ],
        "title": "幽居",
        "id": "b17f5d15-8519-4dd4-9695-21d92d61e9d5"
    },
    {
        "author": "陆游",
        "paragraphs": [
            "朝读易一卦，时钞史数行。",
            "花开聊把酒，睡起独焚香。",
            "寂寂市声远，悠悠村日长。",
            "吾衰尚何恨，儿女解耕桑。"
        ],
        "title": "闲适",
        "id": "b9c99aaf-b00d-4b17-b497-38082cbb1218"
    },
    {
        "author": "陆游",
        "paragraphs": [
            "客如病鹤卧还起，灯似孤萤阖复开。",
            "苜蓿花催春事去，梧桐叶送雨声来。",
            "荣河温洛几时复，志士仁人空自哀。",
            "但使胡尘一朝静，此身不恨死蒿莱。"
        ],
        "title": "病中夜赋",
        "id": "11b74b29-1e7e-4c6f-973a-063c5b556bb5"
    },
    {
        "author": "陆游",
        "paragraphs": [
            "炊烟漠漠闭柴荆，聊用闲身答太平。",
            "重碧飞觞心未老，硬黄临帖眼犹明。",
            "吴蚕满箔含桃熟，垄麦登车抟黍鸣。",
            "补劓息黥今有地，问君何处用虚名。"
        ],
        "title": "闲身",
        "id": "be8e7cf9-35af-4208-8277-9310766fa3e0"
    },
    {
        "author": "陆游",
        "paragraphs": [
            "夺璧元知价不仇，屠龙谁信本无求。",
            "哦诗声里岁时速，忧国泪边天地秋。",
            "已欠谢安俱泛海，况无王粲与登楼。",
            "此身著处凭君记，万里烟波没白鸥。"
        ],
        "title": "书感",
        "id": "d5ed2dde-fde9-4af1-b7bc-73715283c47b"
    },
    {
        "author": "陆游",
        "paragraphs": [
            "衰病集余日，推移成老翁。",
            "衡门隐者趣，大布古人风。",
            "几杖呻吟里，山川苍莽中。",
            "从来世缘簿，不是坐诗穷。"
        ],
        "title": "衰病",
        "id": "af37f3d9-2acc-4b8a-ad28-6880df3ece9f"
    },
    {
        "author": "陆游",
        "paragraphs": [
            "少谈王霸谋身拙，晚好诗骚学道疏。",
            "赖有一筹差自慰，闭门不作子公书。"
        ],
        "title": "杂题六首  其一",
        "id": "ca32f4ae-f099-41ac-b6a5-62885a563bff"
    },
    {
        "author": "陆游",
        "paragraphs": [
            "莫笑花前白发新，宣和人醉庆元春。",
            "何时道路平如砥，却就清伊整幅巾。"
        ],
        "title": "杂题六首  其二",
        "id": "d307bbee-2063-482f-9866-f84b35fb91aa"
    },
    {
        "author": "陆游",
        "paragraphs": [
            "三生元是出家人，一念差来堕荐绅。",
            "二寸楮冠双草屦，天公还我水云身。"
        ],
        "title": "杂题六首  其三",
        "id": "1779252f-b3a1-46dd-922d-8217e9226a5c"
    },
    {
        "author": "陆游",
        "paragraphs": [
            "黄庭两卷伴身闲，盘篆香残日未残。",
            "泛泛孤身似萍叶，始知天地不胜宽。"
        ],
        "title": "杂题六首  其四",
        "id": "43497ed3-66a0-45fa-ad54-2ac3309e124b"
    },
    {
        "author": "陆游",
        "paragraphs": [
            "年华偃蹇留不住，鬓雪纵横耘更多。",
            "乐天不生梦得死，恨无人续竹枝歌。"
        ],
        "title": "杂题六首  其五",
        "id": "600cb050-d6d2-478e-a51e-53434eab33af"
    },
    {
        "author": "陆游",
        "paragraphs": [
            "年来世事扫除尽，犹有闲吟颇自奇。",
            "安得陟厘九万个，为君尽写暮年诗。"
        ],
        "title": "杂题六首  其六",
        "id": "a747766f-8dd9-456c-a0b2-ea8785beafe0"
    },
    {
        "author": "陆游",
        "paragraphs": [
            "朝雨暮雨梅子黄，东家西家鬻兰香。",
            "白头老鳏哭空堂，不独悼死亦自伤。",
            "齿如败屐鬓如霜，计此光景宁久长。",
            "扶杖欲起辄仆床，去死近如不隔墙。",
            "世间万事俱茫茫，惟有进德当自强。",
            "往从二士饿首阳，千载骨朽犹芬芳。"
        ],
        "title": "自伤",
        "id": "efbdbbab-3374-43b3-9f8a-72661c6c39d7"
    },
    {
        "author": "陆游",
        "paragraphs": [
            "槐阴日色薄，桐叶雨声长。",
            "林下有余适，城中无此凉。",
            "浮瓜寒水碧，斸药小鉏香。",
            "未许陶潜达，华簪何足忘。"
        ],
        "title": "雨后绝凉偶作",
        "id": "2d0a9eac-d0c9-4163-a620-5f394837db54"
    },
    {
        "author": "陆游",
        "paragraphs": [
            "黍酒浓浮瓮，瓜葅绿映槃。",
            "老便藜粥美，病喜粟浆酸。",
            "纱帽新裁稳，絁袍旧制宽。",
            "村居亦何好，聊用发诗端。"
        ],
        "title": "村居",
        "id": "e72f1de2-00ef-4f86-9ae7-03a5ef94fe8f"
    },
    {
        "author": "陆游",
        "paragraphs": [
            "水长平侵岸，云低半失村。",
            "菰蒲乱凫鸭，泥潦困鸡豚。",
            "弄笔排孤闷，煎茶洗睡昏。",
            "荒郊多狗盗，及早闭柴门。"
        ],
        "title": "久雨",
        "id": "8cbc2aee-2ebf-43bf-94b4-6c6a908af288"
    },
    {
        "author": "陆游",
        "paragraphs": [
            "七十三年事事新，涵濡幸作六朝民。",
            "发无可白方为老，酒不能赊始觉贫。",
            "末路已悲身是客，此心犹与物为春。",
            "柴门勿谓常岑寂，时有乡邻请药人。"
        ],
        "title": "七十三吟",
        "id": "36010663-47a6-472e-ab22-5243d05dcb28"
    },
    {
        "author": "陆游",
        "paragraphs": [
            "海近风云恶，城高鼓角雄。",
            "山川横惨淡，楼阁半虚空。",
            "故国千年鹤，征途万里蓬。",
            "余生犹几日，尽合付杯中。"
        ],
        "title": "会稽",
        "id": "5077b4ae-e937-4afa-b5e0-b134af0585d1"
    },
    {
        "author": "陆游",
        "paragraphs": [
            "山照澄波䰀鬌青，新蒲梢上立蜻蜓。",
            "孤舟每为寻诗出，输与渔翁醉不醒。"
        ],
        "title": "泛舟",
        "id": "1e2c17cd-e721-42b9-9737-42a48ab9142c"
    },
    {
        "author": "陆游",
        "paragraphs": [
            "闭置空斋清夜徂，时闻水鸟暗相呼。",
            "胡尘漫漫连淮颍，泪尽灯前看地图。"
        ],
        "title": "夜观子虡所得淮上地图",
        "id": "2307c36a-b9ec-4bf5-8a6d-99699eae24fc"
    },
    {
        "author": "陆游",
        "paragraphs": [
            "家住烟波似画图，残年不复叹头颅。",
            "深深竹坞见萤度，翳翳菰丛闻鸟呼。",
            "十里笳声上云汉，一空星影落陂湖。",
            "天公著我非无地，却悔从来错怪渠。"
        ],
        "title": "水村",
        "id": "cbe96b56-e58a-407e-aa9a-ebbac177b0e5"
    },
    {
        "author": "陆游",
        "paragraphs": [
            "万里东归白发翁，闭门不复与人通。",
            "绿樽浮蚁狂犹在，黄纸栖鸦梦已空。",
            "薄技徒劳真刻楮，浮生随处是飞蓬。",
            "湖边吹笛非凡士，傥肯相从寂寞中。"
        ],
        "title": "题庵壁二首  其一",
        "id": "ac1d715b-ef29-4632-889a-43f0211e2371"
    },
    {
        "author": "陆游",
        "paragraphs": [
            "侠气当年盖五陵，今成粥饭在家僧。",
            "身存但倚贫非病，齿落方惭豁可憎。",
            "踏月闲穿双草屩，听琴横按一枯藤。",
            "年来万事都经遍，强笑看人独未曾。"
        ],
        "title": "题庵壁二首  其二",
        "id": "4548b9b3-4ac3-4c02-849d-444cbedbb154"
    },
    {
        "author": "陆游",
        "paragraphs": [
            "路入芙蕖浦，家依䆉䅉村。",
            "急滩双鹭立，平野万鸦翻。",
            "市散人争渡，僧归寺掩门。",
            "凄凉诵新句，招得欲残魂。"
        ],
        "title": "晚归舟中作",
        "id": "3fb6c678-9204-46ab-ae08-893dbe498398"
    },
    {
        "author": "陆游",
        "paragraphs": [
            "曼容不过六百石，渊明仅留八十日。",
            "寥寥千载有两公，海内至今推绝识。",
            "放翁贪禄老始归，自今不作一钱直。",
            "见人勇退辄欣慕，亟欲起拜忘衰疾。",
            "吾庐近在官道傍，门外未扫车马迹。",
            "溪庄有地肯见分，会结茅斋傍青壁。"
        ],
        "title": "送严居厚弃官归建阳溪庄",
        "id": "fd438a32-31c8-47f2-917d-aa95e5626607"
    },
    {
        "author": "陆游",
        "paragraphs": [
            "鹤俸元知不疗穷，叶舟还入乱云中。",
            "溪庄直下秋千顷，赢取闲身伴钓翁。"
        ],
        "title": "次朱元晦韵题严居厚溪庄图",
        "id": "25371895-36f7-4c30-9211-ec8bd7e97df5"
    },
    {
        "author": "陆游",
        "paragraphs": [
            "湖上无人月自明，梦中彷彿得闲行。",
            "庭空满地楸梧影，风壮侵云鼓角声。",
            "世异客怀增惨怆，秋高岁事已峥嵘。",
            "长歌忽遇骑鲸客，唤取同朝白玉京。"
        ],
        "title": "梦中游禹祠",
        "id": "3002e789-df46-4ae1-af46-51ffd9235fb6"
    },
    {
        "author": "陆游",
        "paragraphs": [
            "老抱遗书隐故山，镜中衰鬓似霜菅。",
            "规模肯堕管萧亚，梦想每驰河渭间。",
            "竹帛竟孤千载事，江湖敢恨一生闲。",
            "残功赖有吾儿续，把卷灯前为破颜。"
        ],
        "title": "感怀",
        "id": "d35ec238-eee5-4d9d-a8bc-a395a265ed5a"
    },
    {
        "author": "陆游",
        "paragraphs": [
            "侯印何由得酒泉，小槽新熟亦欣然。",
            "放翁达处过彭泽，客自在傍吾自眠。"
        ],
        "title": "酒熟",
        "id": "b4fea52b-8e1e-46c1-8b18-1029d1b9447d"
    },
    {
        "author": "陆游",
        "paragraphs": [
            "老人摧颓绝造请，门设常关草生径。",
            "一年三百六十日，三百五十九日病。",
            "一日不病出忘归，绕村处处扣柴扉。",
            "水东溪友新酒熟，舍北园公菰菜肥。",
            "平生养气心不动，黜陟虽闻了如梦。",
            "从今病愈即相寻，共听糟床滴春瓮。"
        ],
        "title": "病起游近村",
        "id": "d261431a-fe70-4a9c-bcdc-28f9c7bb4f32"
    },
    {
        "author": "陆游",
        "paragraphs": [
            "久病少睡眠，往往中夕起。",
            "呼灯取书读，不能尽数纸。",
            "喟然置之叹，生世后阙里。",
            "持蠡欲测海，遽复迫老死。",
            "人生各有业，唐虞本吾事。",
            "诗书脱秦厄，天意固在此。",
            "异端塞穹壤，作俑孰为始。",
            "神禹逝不还，吾其如洚水。"
        ],
        "title": "秋夜读书示儿子",
        "id": "507a9d9a-400c-4ed3-874c-0679260601c6"
    },
    {
        "author": "陆游",
        "paragraphs": [
            "丘冢相望故旧空，放翁犹复寄沤中。",
            "少眠危坐待窗白，得酒细倾生颊红。",
            "虽愧蛟龙起云雨，尚胜鱼鸟困池笼。",
            "秋来莫道无游兴，野渡村桥处处通。"
        ],
        "title": "秋晚书感",
        "id": "11ccd490-2a71-441b-956b-1fc1966c0074"
    },
    {
        "author": "陆游",
        "paragraphs": [
            "昔溯黄牛峡，曾经白鹭洲。",
            "从容参步武，谈笑极风流。",
            "晚预蓬莱客，时从禊祓游。",
            "挥毫看半醉，追想只添愁。"
        ],
        "title": "王成之给事挽歌辞二首  其一",
        "id": "a530cb7e-f8b8-456e-9816-fd504a04803e"
    },
    {
        "author": "陆游",
        "paragraphs": [
            "诗骚湘水客，风度曲江公。",
            "一夕南楼去，千秋东省空。",
            "囊封震朝右，墨敕绝宫中。",
            "赠极文昌贵，君恩厚饰终。"
        ],
        "title": "王成之给事挽歌辞二首  其二",
        "id": "ff7bea7d-6731-4a48-a03c-6c7f5009e101"
    },
    {
        "author": "陆游",
        "paragraphs": [
            "偶筑湖边舍，侵寻四十春。",
            "山丘未埋骨，诗酒尚关身。",
            "樵路霜侵屦，渔舟雨垫巾。",
            "忝蒙乡党敬，六圣有遗民。"
        ],
        "title": "书南堂壁二首  其一",
        "id": "3f81da46-15f3-4e0a-9c90-a568e9ad46fa"
    },
    {
        "author": "陆游",
        "paragraphs": [
            "荒寒浅村步，隐翳小茅茨。",
            "偶逐渔樵住，都忘岁月移。",
            "闲惟接僧话，老始爱陶诗。",
            "耆齿犹须几，羸然敢自期。"
        ],
        "title": "书南堂壁二首  其二",
        "id": "e8f3bc40-a640-45f2-aee4-3893bfbaa563"
    },
    {
        "author": "陆游",
        "paragraphs": [
            "寒渚雁新下，坏墙蛩夜吟。",
            "庭莎欲无色，园树不成阴。",
            "霑洒孤臣泪，驰驱壮士心。",
            "明朝镜中发，饱受雪霜侵。"
        ],
        "title": "秋晚",
        "id": "976245f4-ab33-4c00-aaeb-921af4497c65"
    },
    {
        "author": "陆游",
        "paragraphs": [
            "老人盥栉罢，坐待汝晨省。",
            "忽思隔重关，怀抱增耿耿。",
            "小雨暗北窗，谁与慰凄冷。",
            "卷书默袖手，奈此清昼永。",
            "悬知河桥下，亦已唤舴艋。",
            "长路归当饥，呼童具汤饼。"
        ],
        "title": "晨起待子聿归",
        "id": "dce4ac8f-d039-482e-a09d-60c952d02c86"
    },
    {
        "author": "陆游",
        "paragraphs": [
            "吾生本暂寓，无日不可死。",
            "区区迟速间，何地著愠喜。",
            "朝移一株石，暮引一脉水。",
            "是中亦何乐，一笑聊尔耳。"
        ],
        "title": "信笔二首  其一",
        "id": "6f280bc1-5ea0-4399-bf98-d480462dc71c"
    },
    {
        "author": "陆游",
        "paragraphs": [
            "有酒或一醉，无酒终日闲。",
            "雨足通南涧，木落见西山。",
            "饭饱出柴门，本散腰脚顽。",
            "偶然遇野人，笑语欲忘还。"
        ],
        "title": "信笔二首  其二",
        "id": "48404082-6286-4d39-9463-4a5ea566fc97"
    },
    {
        "author": "陆游",
        "paragraphs": [
            "身如蚕老已三眠，一茧何妨自裹缠。",
            "豆饭藜羹支永日，槿篱竹屋送余年。"
        ],
        "title": "龟堂东窗戏弄笔墨偶得绝句五首  其一",
        "id": "2fa80f5d-7226-42f7-b792-7ff0203d1ee4"
    },
    {
        "author": "陆游",
        "paragraphs": [
            "一樽且复罄幽欢，不是痴顽强自宽。",
            "死去何忧累儿子，千钱可买市成棺。"
        ],
        "title": "龟堂东窗戏弄笔墨偶得绝句五首  其二",
        "id": "e8658d0e-e92e-4240-bb2d-946f2fe93532"
    },
    {
        "author": "陆游",
        "paragraphs": [
            "北庵睡起坐东厢，无事方知日月长。",
            "天与诗人送诗本，一双黄蝶弄秋光。"
        ],
        "title": "龟堂东窗戏弄笔墨偶得绝句五首  其三",
        "id": "c052ec01-bef6-4afa-9666-830d9914f8e6"
    },
    {
        "author": "陆游",
        "paragraphs": [
            "老衰有验诗先退，勋业无心梦渐稀。",
            "浅浦小山孤绝处，数家烟火自相依。"
        ],
        "title": "龟堂东窗戏弄笔墨偶得绝句五首  其四",
        "id": "3a979228-5baa-4aa7-b9c6-ca74d4d68cab"
    },
    {
        "author": "陆游",
        "paragraphs": [
            "老人孤寂似无家，午枕初回日已斜。",
            "偶得风和身亦健，舍南舍北探梅花。"
        ],
        "title": "龟堂东窗戏弄笔墨偶得绝句五首  其五",
        "id": "671d5c98-0d5f-4595-94c7-ed90156304a4"
    },
    {
        "author": "陆游",
        "paragraphs": [
            "吕子奇才非复常，诗来起我醉中狂。",
            "大音谁和阳春曲，真色一空时世妆。",
            "东合献谀无辙迹，西湖寄傲有杯觞。",
            "病怀正待君湔祓，墨妙时须寄数行。"
        ],
        "tags": [
            "西湖"
        ],
        "title": "次吕子益韵",
        "id": "e2fbc250-2cc7-4f58-98e7-3184cf3947cb"
    },
    {
        "author": "陆游",
        "paragraphs": [
            "晚餐初泼一瓯茶，曳杖闲行兴未涯。",
            "烟树参差墨浓淡，风鸦零乱字横斜。",
            "夕阳偏傍平桥路，寒蝶犹依晚菊花。",
            "堪笑衰翁耐荒寂，短衣霑露未还家。"
        ],
        "title": "舍北行饭书触目二首  其一",
        "id": "f865ea75-2877-46ad-8d6b-77f29230df4b"
    },
    {
        "author": "陆游",
        "paragraphs": [
            "落雁昏鸦集远洲，青林红树拥平畴。",
            "意行舍北三叉路，闲看桥西一片秋。",
            "小妇破烟撑去艇，丫童横笛唤归牛。",
            "形容野景无余思，自怪痴顽不解愁。"
        ],
        "title": "舍北行饭书触目二首  其二",
        "id": "482d2066-05d6-4e4f-b9a8-9a0d1ae25fdc"
    },
    {
        "author": "陆游",
        "paragraphs": [
            "羸病偶不死，端居思出游。",
            "山寒麦苗短，天阔雁声遒。",
            "学剑元痴绝，脂车久罢休。",
            "邻翁独眷眷，同好自相求。"
        ],
        "title": "明日复得五字二首  其一",
        "id": "5bb92256-14e9-4fb4-b8ed-6a187f4ed501"
    },
    {
        "author": "陆游",
        "paragraphs": [
            "腰痛今朝愈，褰裳野兴长。",
            "黄鸦号乱篠，碧蝶绕枯桑。",
            "陂坏良畴废，村空旧路荒。",
            "十年逢九潦，谁与问苍苍。"
        ],
        "title": "明日复得五字二首  其二",
        "id": "d92d6769-15b6-4c05-9ffe-0d4392a4209d"
    },
    {
        "author": "陆游",
        "paragraphs": [
            "寒炉火半销，坏壁灯欲死。",
            "人行篱犬吠，月出林鹊起。",
            "吾儿信偶非长路，老子可怜煎百虑。",
            "人人父子与我同，立朝勿遣交河戍。"
        ],
        "title": "十一月二十二日夜待子聿未归",
        "id": "b8ac4f66-9cbc-42a5-9bec-e7574b98491d"
    },
    {
        "author": "陆游",
        "paragraphs": [
            "暄妍一窗日，的砾数枝梅。",
            "小鼎煎茶熟，幽人作梦回。",
            "新春又将近，晚景但堪哀。",
            "用底舒怀抱，残书阖复开。"
        ],
        "title": "南窗",
        "id": "d187a8e8-dc83-4f85-99ac-edc9eeb76715"
    },
    {
        "author": "陆游",
        "paragraphs": [
            "衰鬓萧条笑旧青，一枝栖稳寄余龄。",
            "徐行不愧衣露肘，安卧何妨席见经。",
            "视客恰如堂上燕，捐书那愿案头萤。",
            "时时开说前贤事，聊遣乡闾识典刑。"
        ],
        "title": "幽居",
        "id": "48148eca-499c-48e1-814d-cf034ccadfaf"
    },
    {
        "author": "陆游",
        "paragraphs": [
            "乞得松楠手自栽，结茅聊喜避风埃。",
            "百年孰与梦长短，万事只如云去来。",
            "雪后梅花初半吐，身闲樽酒盍频开。",
            "锦官城外青羊路，常记当年小猎回。"
        ],
        "title": "春近山中即事三首  其一",
        "id": "5bdd795d-232d-42ff-95e8-0a26cdbd29df"
    },
    {
        "author": "陆游",
        "paragraphs": [
            "节物贫家有故常，春盘腊粥逐时忙。",
            "悠悠岁月催双鬓，草草鸡豚荐一觞。",
            "人意自殊平日乐，梅花宁减故时香。",
            "小园新展西南角，挂树青萝百尺长。"
        ],
        "title": "春近山中即事三首  其二",
        "id": "6f7e6e88-02eb-44c5-b2ae-1e566e524f25"
    },
    {
        "author": "陆游",
        "paragraphs": [
            "世乱王孙泣路隅，时平野老醉相扶。",
            "种桤正可三年大，爱竹何曾一日无。",
            "细路迢迢上云雨，轻舟渺渺入菰蒲。",
            "暮归剩欲谈幽胜，安得丹青为作图。"
        ],
        "title": "春近山中即事三首  其三",
        "id": "bd5e0a04-e13b-4360-b35c-93e797c19b05"
    },
    {
        "author": "陆游",
        "paragraphs": [
            "江月亭前桦烛香，龙门阁上驮声长。",
            "乱山古驿经三折，小市孤城宿两当。",
            "晚岁犹思事鞍马，当时那信老耕桑。",
            "绿沉金锁俱尘委，雪洒寒灯泪数行。"
        ],
        "tags": [
            "抒情",
            "社会",
            "追忆",
            "旅途",
            "愤懑"
        ],
        "title": "雪夜感旧",
        "id": "85ff4e46-4d48-44e1-881e-dc52be9e9191"
    },
    {
        "author": "陆游",
        "paragraphs": [
            "我欲挽住北斗杓，常指苍龙无动摇。",
            "春风日夜吹草木，只有荣盛无时凋。",
            "我欲刬断日行道，阳乌当空月杲杲。",
            "非惟四海常不夜，亦使人生失衰老。",
            "如山积曲高崔嵬，大江酿作蒲萄醅。",
            "颓然一醉三千杯，借问白发何从来。"
        ],
        "title": "将进酒",
        "id": "4561ca25-3914-41dd-a189-ca94d15dffd0"
    },
    {
        "author": "陆游",
        "paragraphs": [
            "已迫桑榆景，况逢梅柳时。",
            "功名终自误，老病独如期。",
            "醉眼嫌天迮，孤吟觉鬼悲。",
            "唐安在何许，无字寄相思。"
        ],
        "title": "岁暮怀张季长",
        "id": "e11b654b-9e16-482f-a911-465174568442"
    },
    {
        "author": "陆游",
        "paragraphs": [
            "木枕藜床席见经，卧看飘雪入窗棂。",
            "布衾纸被元相似，只欠高人为作铭。"
        ],
        "title": "谢朱元晦寄纸被二首  其一",
        "id": "022bb2be-c0bd-4d14-af84-22fd9e973d38"
    },
    {
        "author": "陆游",
        "paragraphs": [
            "纸被围身度雪天，白于狐腋软于绵。",
            "放翁用处君知否，绝胜蒲团夜坐禅。"
        ],
        "title": "谢朱元晦寄纸被二首  其二",
        "id": "23c26c33-1f78-4298-96a8-5b1ee2464fb2"
    },
    {
        "author": "陆游",
        "paragraphs": [
            "它人作陵邑，榜笞朝暮急。",
            "王子乃不然，袖手万事集。",
            "它人西入都，竞裁丞相书。",
            "王子掉头去，长沙万里余。",
            "问子谋身无乃左，凛如霜松姿磊砢。",
            "屈原贾谊死有灵，计此两人心独可。"
        ],
        "title": "送王季嘉赴湖南漕司主管官",
        "id": "d01aec52-d47e-4154-83d2-4b847106f272"
    },
    {
        "author": "陆游",
        "paragraphs": [
            "示疾维摩无侍者，夜阑自掩草庵门。",
            "有情梅影半窗月，相应鸡声十里村。",
            "纸帐拥裘寻断梦，地炉拨火暖残樽。",
            "扶衰又践新春境，万事元知不足论。"
        ],
        "title": "庵中夜兴",
        "id": "148c014b-ec9e-4194-aab9-c01e5830eb71"
    },
    {
        "author": "陆游",
        "paragraphs": [
            "峭寒漠漠入重貂，酒力欺人凝不消。",
            "春困苦多无处卖，客魂欲断倩谁招。",
            "一溪水浅梅枝瘦，四野云酣雪意骄。",
            "欲到前村无奈懒，却寻归路度西桥。"
        ],
        "title": "初春欲散步畏寒而归",
        "id": "b2b1b908-27df-4f63-ba59-92ee08a1c068"
    },
    {
        "author": "陆游",
        "paragraphs": [
            "忆昔从戎出渭滨，壶浆马首泣遗民。",
            "夜栖高冢占星象，昼上巢车望虏尘。",
            "共道功名方迫逐，岂知老病只逡巡。",
            "灯前抚卷空流涕，何限人间失意人。"
        ],
        "title": "忆昔",
        "id": "ef98724e-0109-4d7d-8201-9c63abf42bf4"
    },
    {
        "author": "陆游",
        "paragraphs": [
            "七十年来又四年，雨声灯影故依然。",
            "未收浮世风沤梦，尚了前生蠹简缘。",
            "老学辛勤那有补，旧闻零落恐无传。",
            "先师钵袋终当付，叹息谁能共著鞭。"
        ],
        "title": "戊午元日读书至夜分有感二首  其一",
        "id": "d8003410-bdea-4012-a609-a14afceb2be6"
    },
    {
        "author": "陆游",
        "paragraphs": [
            "强戴罗旛怯岁增，光阴堪叹捷飞腾。",
            "簷间点滴新春雨，窗下青荧半夜灯。",
            "傍架讨寻书散乱，倚屏吟啸发鬅鬙。",
            "极知老境惟当佚，绝学端居恨未能。"
        ],
        "title": "戊午元日读书至夜分有感二首  其二",
        "id": "5270cf50-7a61-45be-80f3-c4676e645c21"
    },
    {
        "author": "陆游",
        "paragraphs": [
            "志士山栖恨不深，人知已是负初心。",
            "不须先说严光辈，直自巢由错到今。"
        ],
        "title": "杂感十首  其一",
        "id": "15350d49-54fb-4db6-8972-3e37f1f80a7c"
    },
    {
        "author": "陆游",
        "paragraphs": [
            "劝君莫识一丁字，此事从来误几人。",
            "输与茅簷负暄叟，时时睡觉一频伸。"
        ],
        "title": "杂感十首  其二",
        "id": "724fb622-917a-4e7c-b448-67e9095dfbc1"
    },
    {
        "author": "陆游",
        "paragraphs": [
            "世事纷纷无已时，劝君杯到不须辞。",
            "但能烂醉三千日，楚汉兴亡总不知。"
        ],
        "title": "杂感十首  其三",
        "id": "083e3759-9887-4d4c-840d-f7b16cd22a5a"
    },
    {
        "author": "陆游",
        "paragraphs": [
            "百年鼎鼎成何事，寒暑相催即白头。",
            "纵得金丹真不死，摩挲铜狄更添愁。"
        ],
        "title": "杂感十首  其四",
        "id": "7541ed5c-7605-45dc-9647-e209d009ee5f"
    },
    {
        "author": "陆游",
        "paragraphs": [
            "世间鱼鸟各飞沉，茅屋青山无古今。",
            "毕竟替他愁不得，几人虚费一生心。"
        ],
        "title": "杂感十首  其五",
        "id": "6d12e898-90ae-48f5-b27e-0d60644c7a73"
    },
    {
        "author": "陆游",
        "paragraphs": [
            "一杯浊酒即醺然，自笑闲愁七十年。",
            "今日出门天地别，此身如在结绳前。"
        ],
        "title": "杂感十首  其六",
        "id": "13dc811a-ed60-428c-958d-5de9bdddf10b"
    },
    {
        "author": "陆游",
        "paragraphs": [
            "山人那信宦涂艰，强著朝衣趁晓班。",
            "豪气不除狂态作，始知只合死空山。"
        ],
        "title": "杂感十首  其七",
        "id": "de10e514-153f-48fc-b914-c44d779eb066"
    },
    {
        "author": "陆游",
        "paragraphs": [
            "老子倾囊得万钱，石帆山下买乌犍。",
            "牧童避雨归来晚，一笛春风草满川。"
        ],
        "title": "杂感十首  其八",
        "id": "4ddd6c1e-b416-48a1-a39d-9a9849a2774c"
    },
    {
        "author": "陆游",
        "paragraphs": [
            "故旧书来访死生，时闻剥啄叩柴荆。",
            "自嗟不及东家老，至死无人识姓名。"
        ],
        "title": "杂感十首  其九",
        "id": "4e7e69cb-39d6-490b-96d8-645b34e518a3"
    },
    {
        "author": "陆游",
        "paragraphs": [
            "忍穷待死十年间，老子谁知老更顽。",
            "溪友留鱼供晚酌，邻僧送米续朝餐。"
        ],
        "title": "杂感十首  其一○",
        "id": "2669cd75-7833-4440-b6d7-7102e1726943"
    },
    {
        "author": "陆游",
        "paragraphs": [
            "朋侪什九堕丘墟，自笑身如脱网鱼。",
            "委命已悲吾道丧，垂名真负此心初。",
            "齿残仅可决濡肉，眼涩知难读细书。",
            "家事岂容关老子，儿曹努力事耕鉏。"
        ],
        "title": "叹老",
        "id": "fe8ae81f-0d7f-41f1-a2e0-b020b5eccf8d"
    },
    {
        "author": "陆游",
        "paragraphs": [
            "一杯齑馎饦，老子腹膨脝。",
            "坐拥茅簷日，山茶未用烹。"
        ],
        "title": "朝饥食齑面甚美戏作二首  其一",
        "id": "7f4e3824-b878-49e2-9f69-d5ae93e62e5e"
    },
    {
        "author": "陆游",
        "paragraphs": [
            "一杯齑馎饦，手自芼油葱。",
            "天上苏陀供，悬知未易同。"
        ],
        "title": "朝饥食齑面甚美戏作二首  其二",
        "id": "6b525a29-403b-42c7-8125-c5d08bbbd97c"
    },
    {
        "author": "陆游",
        "paragraphs": [
            "斜倚筇枝岸幅巾，闭门久已谢知闻。",
            "中庭日正花无影，曲沼风生水有纹。",
            "三尺桐丝多静寄，一樽玉瀣足幽欣。",
            "世间万事都忘尽，惟向闲中屡策勋。"
        ],
        "title": "渔隐堂独坐至夕",
        "id": "d70de84a-2bd1-4a7d-943a-58fe1f7c0442"
    },
    {
        "author": "陆游",
        "paragraphs": [
            "读书肝胆尚轮囷，蠹简堆中著此身。",
            "饱识三千余岁事，已为七十四年人。",
            "镜中衰鬓难藏老，海内虚名不救贫。",
            "只欲从今都扫尽，剩沽春酒答新春。"
        ],
        "title": "读书",
        "id": "5e1a8bfb-3286-4e29-8eae-e4ba70427d76"
    },
    {
        "author": "陆游",
        "paragraphs": [
            "昔我初生岁，中原失太平。",
            "宁知墓木拱，不见塞尘清。",
            "京洛无来信，江淮尚宿兵。",
            "何时青海月，重照汉家营。"
        ],
        "title": "北望",
        "id": "28f4298d-7973-47bc-ab24-1897b85dbbf7"
    },
    {
        "author": "陆游",
        "paragraphs": [
            "南巖路最近，饭已时散策。",
            "香来知有兰，遽求乃弗获。",
            "生世本幽谷，岂愿为世娱。",
            "无心托阶庭，当门任君锄。"
        ],
        "title": "兰",
        "id": "fb9c9545-7f68-4e05-9ac2-fe223de439c2"
    },
    {
        "author": "陆游",
        "paragraphs": [
            "梅花吐幽香，百卉皆可屏。",
            "一朝见古梅，梅亦堕凡境。",
            "重叠碧藓晕，夭矫苍虬枝。",
            "谁汲古磵水，养此尘外姿。"
        ],
        "title": "古梅",
        "id": "42cea954-7445-454e-9f2b-8f5ceafea18d"
    },
    {
        "author": "陆游",
        "paragraphs": [
            "偶散东冈步，因成北渚游。",
            "鸦昏先小泊，鱼暖欲群浮。",
            "缓曳红藤杖，斜披紫绮裘。",
            "闲身病亦可，随处得无愁。"
        ],
        "title": "山脚散步由舍北归三首  其一",
        "id": "7e07cbd6-bea1-4658-9f45-09e5264022b9"
    },
    {
        "author": "陆游",
        "paragraphs": [
            "幽径欣行药，衰年困负薪。",
            "梅残香更远，草动绿初匀。",
            "鱼似濠梁乐，鸥如海上驯。",
            "度桥成一笑，微健及新春。"
        ],
        "title": "山脚散步由舍北归三首  其二",
        "id": "05fd3ff1-4268-421c-85f4-2bff6c0c4413"
    },
    {
        "author": "陆游",
        "paragraphs": [
            "空碧升团月，江郊弄夕霏。",
            "生涯今始是，年事古犹稀。",
            "冰解鱼初跃，风和雁欲归。",
            "兴来忘远近，草露已沾衣。"
        ],
        "title": "山脚散步由舍北归三首  其三",
        "id": "835f5636-8aef-4162-86b5-62d5c826b164"
    },
    {
        "author": "陆游",
        "paragraphs": [
            "平生闻说西江水，百丈奫沦深见底。",
            "渔舟来去白鸥飞，上有纶巾隐君子。",
            "作诗自许辈陶谢，啸傲烟云弄清泚。",
            "纷纷声利满人间，耳本不闻安用洗。",
            "李公过江号高流，逸气凛凛横清秋。",
            "沙边一笑偶邂逅，扫石荫松相献酬。",
            "浩歌声断七十载，尚寄万壑风飕飗。",
            "放翁老惫狂未歇，买船欲作西江游。"
        ],
        "tags": [
            "长江"
        ],
        "title": "寄题连江陈氏拂石轩",
        "id": "086a91f6-f7ae-4dc8-8818-f3257a887dc5"
    },
    {
        "author": "陆游",
        "paragraphs": [
            "老病江湖上，烦公问死生。",
            "僊蓬虽误到，残锦只虚名。",
            "点滴三更雨，凄凉万里情。",
            "向来遗恨极，不遂隐青城。"
        ],
        "title": "得张季长书以大蓬见称盖以予寄禄官视昔祕书监也因作五字寄之",
        "id": "0e32137b-70e3-49cf-a023-4daa52c9d0aa"
    },
    {
        "author": "陆游",
        "paragraphs": [
            "频报园花照眼明，蹒跚正废下堂行。",
            "拥衾又听五更雨，屈指元无三日晴。",
            "不奈病何抛酒醆，粗知春在赖莺声。",
            "一枝自浸铜瓶水，喜与年光未隔生。"
        ],
        "title": "病足累日不能出庵门折花自娱",
        "id": "b815fcd3-092f-46be-aed4-6f5042c3c2a5"
    },
    {
        "author": "陆游",
        "paragraphs": [
            "帝命煌煌敕百神，方倾天汉洗胡尘。",
            "但须荆州一好汉，安用商山四老人。",
            "竹帛恐贻千古笑，江湖未愧百年身。",
            "此心欲与何人说，病足呻吟又过春。"
        ],
        "title": "书意",
        "id": "48d0df8f-0259-4ee2-8edd-82481aa397b0"
    },
    {
        "author": "陆游",
        "paragraphs": [
            "天工不用翦刀催，山杏溪桃次第开。",
            "要信今年春事早，社前十日燕新来。"
        ],
        "title": "新燕",
        "id": "f5ba7fa6-77cc-4417-9814-62aff6584eda"
    },
    {
        "author": "陆游",
        "paragraphs": [
            "槐火初鉆燧，松风自候汤。",
            "携篮苔径远，落爪雪芽长。",
            "细啜襟灵爽，微吟齿颊香。",
            "归时更清绝，竹影踏斜阳。"
        ],
        "title": "北巖采新茶用忘怀录中法煎饮欣然忘病之未去也",
        "id": "e1bf6eb2-673e-446f-a79e-159b250664ee"
    },
    {
        "author": "陆游",
        "paragraphs": [
            "千载桃源信不通，镜湖西坞擅春风。",
            "舟行十里画屏上，身在西山红雨中。",
            "俗事挽人常故故，夕阳归櫂莫匆匆。",
            "豪华无复当年乐，烂醉狂歌亦足雄。"
        ],
        "title": "连日至梅僊坞及花泾观桃花抵暮乃归二首  其一",
        "id": "d27c86aa-c4ce-4ba8-8bbb-ec0227829677"
    },
    {
        "author": "陆游",
        "paragraphs": [
            "桃花坞近钓鱼矶，不比刘郎万里归。",
            "水底红云迷醉眼，樽前绛雪点春衣。",
            "病依几杖犹能出，老爱风光未忍违。",
            "天借清游每穷日，夜深炬火候柴扉。"
        ],
        "title": "连日至梅僊坞及花泾观桃花抵暮乃归二首  其二",
        "id": "83e928cf-ec98-4af9-ad0a-a11882a10e70"
    },
    {
        "author": "陆游",
        "paragraphs": [
            "破裘缝更暖，粝食美无余。",
            "摩诘病说法，虞卿穷著书。",
            "身羸支枕久，足蹇下堂疏。",
            "今日晴窗好，幽怀得好摅。"
        ],
        "title": "病中作",
        "id": "1e0d70dd-bb30-4f15-8a43-2a40a5e0e714"
    },
    {
        "author": "陆游",
        "paragraphs": [
            "安康甲第天下传，玉题绣井摩云烟。",
            "落成鼓吹震百里，意气欲压秦山川。",
            "第中筑堂最宏丽，奎画岌岌蛟龙缠。",
            "知公所喜在勇退，顾视解组如登仙。",
            "公心虽尔天未可，终倚北伐铭燕然。",
            "十年宿卫功第一，小却卧护长淮边。",
            "帐前犀甲罗十万，幕下珠履逾三千。",
            "愿公小缓高枕计，即今河雒犹腥膻。",
            "出师鸡鹿拥皂纛，画象麒麟峨玉蝉。",
            "是时公喜客亦乐，为公满泻黄金船。"
        ],
        "title": "题郭太尉金州第中至喜堂",
        "id": "df7fc3b7-50e0-4d4a-9c06-0769563a555c"
    },
    {
        "author": "陆游",
        "paragraphs": [
            "山阴又见暮春初，禁火园林社雨余。",
            "世事不妨随日改，年光未遽与人疏。",
            "豉香下箸尝莼菜，盐白开奁得䱥鱼。",
            "草草一杯终可喜，数间茅屋亦吾庐。"
        ],
        "title": "暮春",
        "id": "5d683c65-10ea-44cc-b44c-a6d977304af8"
    },
    {
        "author": "陆游",
        "paragraphs": [
            "散发阳狂不计年，园林只在小窗前。",
            "断虹千尺卷残雨，新月一钩生暮天。",
            "腊酿拆泥留客醉，山茶落硙唤儿煎。",
            "物华心赏元无尽，剩住人间作地仙。"
        ],
        "title": "小园新晴二首  其一",
        "id": "59137ff7-fada-4cd8-9eec-ebb0a7e63af7"
    },
    {
        "author": "陆游",
        "paragraphs": [
            "衰病犹烦药石功，残春终日在园中。",
            "地偏幽草为谁绿，雨霁新花如许红。",
            "足蹇扶持须稚子，杯深暖热赖邻翁。",
            "此身虽向闲中老，若比休休却未同。"
        ],
        "title": "小园新晴二首  其二",
        "id": "bd1c43c0-cae4-473a-8491-7baa1b26056b"
    },
    {
        "author": "陆游",
        "paragraphs": [
            "据鞍千里何曾病，闭户安眠百病生。",
            "每忆嘉陵江上路，插花藉草醉清明。"
        ],
        "title": "春晚感事二首  其一",
        "id": "39620aaa-c413-46dd-9d06-4e6360647f61"
    },
    {
        "author": "陆游",
        "paragraphs": [
            "寒食梁州十万家，秋千蹴鞠尚豪华。",
            "犊车轣辘归城晚，争碾平芜入乱花。"
        ],
        "title": "春晚感事二首  其二",
        "id": "3c2d9fc1-def1-4d40-aa9f-fdfa2838f379"
    },
    {
        "author": "陆游",
        "paragraphs": [
            "杏子青青梅子酸，山园转眼又春残。",
            "老怀岂复小年乐，病骨不禁清晓寒。",
            "学术背时甘义堕，功名无路久心阑。",
            "蚕收麦熟吾何恨，但遣银杯似海宽。"
        ],
        "title": "春晚园中作",
        "id": "e7358310-c3cd-439e-9139-dd7a60fd6056"
    },
    {
        "author": "陆游",
        "paragraphs": [
            "笔近反离骚，书非支诺皋。",
            "岂惟堪史补，端足擅文豪。",
            "驰骋空凡马，从容立断鼇。",
            "陋儒那得议，汝辈亦徒劳。"
        ],
        "title": "题夷坚志后",
        "id": "346d37b8-f95c-4d04-8143-700034054e76"
    },
    {
        "author": "陆游",
        "paragraphs": [
            "小舫藤为缆，幽居竹织门。",
            "短篱围藕荡，细路入桑村。",
            "鱼脍槎头美，醅倾粥面浑。",
            "残年谢轩冕，犹足号黎元。"
        ],
        "title": "幽居",
        "id": "d06133dd-1c13-4a33-9989-ee7e693f410d"
    },
    {
        "author": "陆游",
        "paragraphs": [
            "小市提壶酤浊酒，东陂脱袴插青秧。",
            "归来静卧茅簷底，如觉闲中白日长。"
        ],
        "title": "闻鸟声有感二首  其一",
        "id": "1843180e-9787-4178-ae92-59bd0268df46"
    },
    {
        "author": "陆游",
        "paragraphs": [
            "流年冉冉去无情，日夜溪头布谷声。",
            "城郭虽存人换尽，令威应悔学长生。"
        ],
        "title": "闻鸟声有感二首  其二",
        "id": "d967a94d-89b9-4e7f-b3d1-ae5e229dff6b"
    },
    {
        "author": "陆游",
        "paragraphs": [
            "时鸟朝暮鸣，芳草日夜生。",
            "春风舍我去，岁律俄峥嵘。",
            "缀簇茧白白，出陂稻青青。",
            "鸣机织苎葛，暑服亦已成。",
            "小儿结山房，窗户颇疏明。",
            "万事不挂眼，朱黄浩纵横。",
            "佳哉东北风，吹下读书声。",
            "功名讵敢望，且复慰父兄。"
        ],
        "title": "与子虡子坦坐龟堂后东窗偶书",
        "id": "fda5ad69-ad85-4b1d-863b-2ba280cede71"
    },
    {
        "author": "陆游",
        "paragraphs": [
            "行年过七十，与世两相忘。",
            "墨沼龟鱼乐，药园芝昼香。",
            "吾生一虫臂，世路几羊肠。",
            "楮弁新裁就，翛然学道装。"
        ],
        "title": "行年",
        "id": "76337b1d-21c5-49d6-bf0d-f2440bffcd7e"
    },
    {
        "author": "陆游",
        "paragraphs": [
            "乌帽翩僊白苎凉，东窗随事具杯觞。",
            "流年不贷世人老，造物能容吾辈狂。",
            "藤叶成阴山鸟下，桧花满地蜜蜂忙。",
            "何人画得农家乐，咿轧缫车隔短墙。"
        ],
        "title": "东窗小酌二首  其一",
        "id": "ed3b5c83-dd73-446e-994f-52ae421b2f75"
    },
    {
        "author": "陆游",
        "paragraphs": [
            "市尘远不到林塘，嫩暑轩窗昼漏长。",
            "蚕妾趁时争盐茧，农夫得雨正移秧。",
            "徒行有客惊顽健，烂醉无人笑老狂。",
            "却掩庵门径投枕，鼾声雷起撼藜床。"
        ],
        "title": "东窗小酌二首  其二",
        "id": "c6468663-d8c2-4c28-817e-5a6c619c394b"
    },
    {
        "author": "陆游",
        "paragraphs": [
            "粥后钟鱼未动时，夜灯仍对碧琉璃。",
            "不须更说能生慧，枯木寒灰也自奇。"
        ],
        "title": "西林傅庵主求定庵诗二首  其一",
        "id": "9722eb86-abfe-4d45-b93f-00634b24fa73"
    },
    {
        "author": "陆游",
        "paragraphs": [
            "业力驱人举世忙，西林袖手一炉香。",
            "未能成佛浑闲事，十劫看渠坐道场。"
        ],
        "title": "西林傅庵主求定庵诗二首  其二",
        "id": "6b78ba9f-0a33-4c5c-9260-5c61d56efee6"
    },
    {
        "author": "陆游",
        "paragraphs": [
            "将雏燕子渐离巢，过母龙孙已放梢。",
            "日出并湖初晒网，雨余乘屋旋添茅。",
            "家贫旧业元知废，身老微官久合抛。",
            "莫恨门前车马绝，岂无农圃与论交。"
        ],
        "title": "夏日五首  其一",
        "id": "18ed7d76-206e-4585-be1e-0228b814ca5d"
    },
    {
        "author": "陆游",
        "paragraphs": [
            "过眼春光久已空，晒丝擣麦又匆匆。",
            "新泥满路梅黄雨，古木号山月晕风。",
            "角黍茭新间樽俎，灵符墨溼照房栊。",
            "岁华不为衰翁驻，且付余生一笑中。"
        ],
        "title": "夏日五首  其二",
        "id": "b3a5703b-e0d6-4ba2-9626-57cddc36ccf4"
    },
    {
        "author": "陆游",
        "paragraphs": [
            "吴中五月暑犹微，竟日南堂坐掩扉。",
            "绿树露香莺独语，画廊风恶燕双归。",
            "三千界内人人错，七十年来念念非。",
            "投老万缘俱扫尽，从今僧亦不须依。"
        ],
        "title": "夏日五首  其三",
        "id": "8b45f6c1-2912-4064-a0eb-45ec17f749bc"
    },
    {
        "author": "陆游",
        "paragraphs": [
            "雨断云归旋作晴，尚余红溼在帘旌。",
            "燕雏掠地飞无力，梅子临池坠有声。",
            "米粣解包供午饷，萍齑傍枕析朝酲。",
            "此翁不负顽躯处，扪腹时时绕舍行。"
        ],
        "title": "夏日五首  其四",
        "id": "04ba04af-60ba-45fb-976e-b4355a265723"
    },
    {
        "author": "陆游",
        "paragraphs": [
            "梅雨初收景气新，太平阡陌乐闲身。",
            "陂塘漫漫行秧马，门巷阴阴挂艾人。",
            "白葛乌纱称时节，黄鸡绿酒聚比邻。",
            "掀髯一笑吾真足，不为无锥更叹贫。"
        ],
        "title": "夏日五首  其五",
        "id": "a9d798a4-bb4c-444f-b08a-ccc3247cefc2"
    },
    {
        "author": "陆游",
        "paragraphs": [
            "酒渌孤灯夜，梅黄细雨天。",
            "聊成顾影醉，复作曲肱眠。",
            "腰下苏秦印，囊中赵壹钱。",
            "丈夫随所遇，底处不陶然。"
        ],
        "title": "夜酌",
        "id": "c2ebf7aa-fbdf-442b-873e-31823c0d94c1"
    },
    {
        "author": "陆游",
        "paragraphs": [
            "夏夜谁知亦自长，幽居渺在水云乡。",
            "月侵竹簟清无暑，风度衣篝润有香。",
            "栖鹊自惊移别树，流萤相逐过横塘。",
            "放翁尚苦余酲在，细绠铜瓶落井床。"
        ],
        "title": "夏夜四首  其一",
        "id": "0531c60e-2b54-4454-b52e-c5433ce77a8a"
    },
    {
        "author": "陆游",
        "paragraphs": [
            "山崦风生鵩啸悲，柴门月上树阴移。",
            "熏衣汗雨初干后，把卷蚊雷不动时。",
            "孤闷难禁终岁病，浮生易满百年期。",
            "钓竿只待清秋近，一棹烟波信所之。"
        ],
        "title": "夏夜四首  其二",
        "id": "1b8eaa5e-9aa6-4981-aac1-197d5f852678"
    },
    {
        "author": "陆游",
        "paragraphs": [
            "展转纱幮睡不成，一藤扶惫绕廊行。",
            "月升双鹊移枝宿，露下孤萤缀蔓明。",
            "汲井忽惊人已起，开门堪叹事还生。",
            "羽衣道帽从吾好，柏子烟中起磬声。"
        ],
        "title": "夏夜四首  其三",
        "id": "89a44c60-292b-4c19-bfb3-641d553d74ab"
    },
    {
        "author": "陆游",
        "paragraphs": [
            "龟息绵绵破五更，起扶藤杖并南荣。",
            "择栖孤鹊尚三匝，司旦老鸡俄一鸣。",
            "移坐徐看山月吐，脱巾聊受水风清。",
            "不知竟是真仙未，夜夜神游白玉京。"
        ],
        "title": "夏夜四首  其四",
        "id": "d5eadf06-5ab8-4ecb-a4fa-8290056260a6"
    },
    {
        "author": "陆游",
        "paragraphs": [
            "水乡元不减吴松，短櫂沿洄野兴浓。",
            "鬰鬰冬青森翠葆，离离夜合散红茸。",
            "村深初度穿林笛，寺近先闻出坞钟。",
            "归路夕阳犹满岸，凭舷一笑览衰容。"
        ],
        "title": "泛舟",
        "id": "dc02d070-b8f8-420f-a671-87f4b7ac364f"
    },
    {
        "author": "陆游",
        "paragraphs": [
            "要识梁州远，南山在眼边。",
            "霜郊熊扑树，雪路马蒙毡。",
            "惨淡遗坛侧，萧条古庙壖。",
            "百诗犹可想，叹息遂无传。"
        ],
        "title": "感旧六首  其一",
        "id": "93b38016-3292-4be5-81e9-0d0ea1a5ff1e"
    },
    {
        "author": "陆游",
        "paragraphs": [
            "夜涉南沮水，朝过小益城。",
            "梯山天一握，度栈土微平。",
            "雨近秦云暗，霜高陇月明。",
            "至今孤梦里，喝马有遗声。"
        ],
        "title": "感旧六首  其二",
        "id": "031902d0-e667-4347-a269-4620321d8c62"
    },
    {
        "author": "陆游",
        "paragraphs": [
            "早发金堆市，更衣石柜亭。",
            "滩声秋后壮，山色雨余青。",
            "道泞愁车辙，桥危避驼铃。",
            "功名竟何在，抚事感颓龄。"
        ],
        "title": "感旧六首  其三",
        "id": "63210740-9a78-4670-ba51-356ad1abd781"
    },
    {
        "author": "陆游",
        "paragraphs": [
            "尘土暗貂裘，森然白发稠。",
            "年光真衮衮，吾事竟悠悠。",
            "马宿平沙夜，烽传绝塞秋。",
            "故人零落尽，追写只添愁。"
        ],
        "title": "感旧六首  其四",
        "id": "2f65611b-9213-47ad-947a-d078b100b7d1"
    },
    {
        "author": "陆游",
        "paragraphs": [
            "凛凛隆中相，临戎遂不还。",
            "尘埃出师表，草棘定军山。",
            "壮气河潼外，雄名管乐间。",
            "登堂拜遗像，千载愧吾颜。"
        ],
        "title": "感旧六首  其五",
        "id": "ac33f433-2d12-40de-a149-c8333e3485e1"
    },
    {
        "author": "陆游",
        "paragraphs": [
            "我思杜陵叟，处处有遗踪。",
            "锦里瞻祠柏，绵州吊海棕。",
            "蹉跎悲枥骥，感会失云龙。",
            "生世后斯士，吾将安所从。"
        ],
        "title": "感旧六首  其六",
        "id": "bbf35c81-ec46-46ae-81a2-8be1d3cb8085"
    },
    {
        "author": "陆游",
        "paragraphs": [
            "雨足郊原正得晴，地绵万里尽春耕。",
            "阴阴阡陌桑麻暗，轧轧房栊机杼鸣。",
            "亭鼓不闻知盗息，社钱易敛庆秋成。",
            "天公不负书生眼，留向人间看太平。"
        ],
        "title": "书喜",
        "id": "c7b290b2-393d-42be-96ee-40478bcc8475"
    },
    {
        "author": "陆游",
        "paragraphs": [
            "平生万事付憨痴，兀兀腾腾到死时。",
            "夜踏乱云过略彴，晓分寒溜注军持。",
            "束薪山客招烹石，渡海蕃僧乞制碑。",
            "作个生涯君勿笑，拄天勋业亦儿嬉。"
        ],
        "title": "自咏",
        "id": "940fa1a4-83e6-4878-8453-70a06b8d2e80"
    },
    {
        "author": "陆游",
        "paragraphs": [
            "旋削甘瓜进酒卮，断云漠漠斗离离。",
            "北临积水风来壮，东恨长林月上迟。",
            "秋近不堪闻急杵，夜凉已复怯轻絺。",
            "天孙老抱河梁恨，岂独人生事可悲。"
        ],
        "title": "露坐二首  其一",
        "id": "0443cf98-ab44-4741-b58e-73a6e6a8880c"
    },
    {
        "author": "陆游",
        "paragraphs": [
            "岸帻临窗意未便，又拖筇杖出庭前。",
            "清秋欲近露霑草，皎月未升星满天。",
            "过埭船争明旦市，蹋车人废彻宵眠。",
            "齐民一饱勤如许，坐食官仓每惕然。"
        ],
        "title": "露坐二首  其二",
        "id": "34e1d7a5-c02f-4ea4-a262-8853c8688df3"
    },
    {
        "author": "陆游",
        "paragraphs": [
            "十年萧散住林间，只是幽居不是闲。",
            "续得茶经新绝笔，补成僧史可藏山。",
            "诗题紫阁凭云寄，药报青城附鹤还。",
            "自笑何曾总无事，枉教人道闭柴关。"
        ],
        "title": "亲旧或见嘲终岁杜门戏作解嘲",
        "id": "d61db430-9e73-427e-99dd-78723b688330"
    },
    {
        "author": "陆游",
        "paragraphs": [
            "寒泉断藕素丝长，纹簟开瓜碧玉香。",
            "午睡觉来桐影转，无人可共北窗凉。"
        ],
        "title": "北窗",
        "id": "4f89b433-1a48-4e4b-bb92-f2ade470cef6"
    },
    {
        "author": "陆游",
        "paragraphs": [
            "残暑无多日，幽居近小江。",
            "酒醒中夜起，松月入山窗。"
        ],
        "title": "新秋以窗里人将老门前树欲秋为韵作小诗十首  其一",
        "id": "66355c99-9ef4-49d2-b694-3a029ef6636f"
    },
    {
        "author": "陆游",
        "paragraphs": [
            "陆子江海人，所愿守节死。",
            "潮生钓濑边，月落菱歌里。"
        ],
        "title": "新秋以窗里人将老门前树欲秋为韵作小诗十首  其二",
        "id": "b98f8cdb-b954-451f-a388-2b7e8d907b16"
    },
    {
        "author": "陆游",
        "paragraphs": [
            "小智每自私，大患缘有身。",
            "孰能忘彼己，吾将友斯人。"
        ],
        "title": "新秋以窗里人将老门前树欲秋为韵作小诗十首  其三",
        "id": "17690cf6-8a9e-4ab4-94e8-d91fe9edb1fd"
    },
    {
        "author": "陆游",
        "paragraphs": [
            "野艇千钱买，明当泛渺茫。",
            "但能容一榼，家具不须将。"
        ],
        "title": "新秋以窗里人将老门前树欲秋为韵作小诗十首  其四",
        "id": "10d9eb3f-6a4c-444e-8eab-68e45e793459"
    },
    {
        "author": "陆游",
        "paragraphs": [
            "立朝绍兴间，犹及见诸老。",
            "魂梦不可逢，丘坟闭秋草。"
        ],
        "title": "新秋以窗里人将老门前树欲秋为韵作小诗十首  其五",
        "id": "b05e69cd-493d-48ec-a9a8-fd416cc989fa"
    },
    {
        "author": "陆游",
        "paragraphs": [
            "朝真方舍杖，步月始开门。",
            "零落山花后，经旬掩绿樽。"
        ],
        "title": "新秋以窗里人将老门前树欲秋为韵作小诗十首  其六",
        "id": "6b2ac787-41cb-417d-8b72-717851e14161"
    },
    {
        "author": "陆游",
        "paragraphs": [
            "唐虞虽已远，至道岂无传。",
            "度日一编里，怀人千载前。"
        ],
        "title": "新秋以窗里人将老门前树欲秋为韵作小诗十首  其七",
        "id": "8f385536-175c-4aa9-9408-9dfcc9f6be0b"
    },
    {
        "author": "陆游",
        "paragraphs": [
            "秋风昨夜来，声满梧桐树。",
            "故人渺天末，此夕谁与度。"
        ],
        "title": "新秋以窗里人将老门前树欲秋为韵作小诗十首  其八",
        "id": "618bd413-b820-4efa-9945-110ef3ea3bf5"
    },
    {
        "author": "陆游",
        "paragraphs": [
            "少年虽婚宦，淡然本无欲。",
            "婆娑三亩园，自叹不啻足。"
        ],
        "title": "新秋以窗里人将老门前树欲秋为韵作小诗十首  其九",
        "id": "b80edc1c-52eb-44af-85ae-b0007970be3c"
    },
    {
        "author": "陆游",
        "paragraphs": [
            "无食妨何事，吾儿可散愁。",
            "焚香正巾褐，听汝读春秋。"
        ],
        "title": "新秋以窗里人将老门前树欲秋为韵作小诗十首  其一○",
        "id": "d2eb5945-17cd-4020-9b42-e60815a63871"
    },
    {
        "author": "陆游",
        "paragraphs": [
            "壮游车辙遍天涯，晚得祠官不去家。",
            "优老每惭千载遇，食新又叹一年加。",
            "出波鱼美如通印，下栈羊肥抵卧沙。",
            "扪腹笑歌仍索酒，不嫌邻舍怪讙譁。"
        ],
        "title": "食新有感贫居久蔬食至是方稍得肉",
        "id": "27e4e45e-7e34-4ab3-8f89-d3edc9958eb3"
    },
    {
        "author": "陆游",
        "paragraphs": [
            "银河半落露华清，南斗阑干北斗明。",
            "冉冉方悲老将至，纤纤又叹月初生。",
            "酒床细滴香浮瓮，衣杵相闻声满城。",
            "万卷读书无用处，却将耕稼报升平。"
        ],
        "title": "秋夕露坐作",
        "id": "5ab7bd36-65f9-4678-80d1-1b3dfef4067c"
    },
    {
        "author": "陆游",
        "paragraphs": [
            "不向神林乞雨晴，天公自解相西成。",
            "急符收尽无逋赋，新酒沽多足笑声。",
            "外户彻扃停夕柝，齐民相劝力春耕。",
            "传闻夜市连三鼓，却恨庞公不入城。"
        ],
        "title": "有年",
        "id": "93df21ff-1c55-4482-848d-212c96682b2d"
    },
    {
        "author": "陆游",
        "paragraphs": [
            "北风挟骄云，突起塞宇宙。",
            "赫日初未西，盼转失白昼。",
            "翻空黑帜合，列阵奇鬼鬭。",
            "雨镞飞纵横，雷车助奔骤。",
            "平阶水入户，沟渎不能受。",
            "对面语不闻，持繖避屋漏。",
            "儿童抱图书，衣屦那暇救。",
            "纵暴理岂长，忽已收簷霤。",
            "比邻更相劳，捃拾如过寇。",
            "老子独痴顽，长歌对醇酎。"
        ],
        "title": "大雨",
        "id": "e97adb17-24ed-40a6-8134-c94cddf79847"
    },
    {
        "author": "陆游",
        "paragraphs": [
            "东家云出岫，西家笼半山。",
            "西家泉落涧，东家鸣佩环。",
            "相对篱数掩，各有茆三间。",
            "芹羹与麦饭，日不废往还。",
            "儿女若一家，鸡犬意自闲。",
            "我亦思卜邻，余地君勿悭。"
        ],
        "title": "东西家",
        "id": "7c544b67-7da9-4259-8099-a54590d388e5"
    },
    {
        "author": "陆游",
        "paragraphs": [
            "良药扶衰抵万金，渐加糜粥辍呻吟。",
            "溪风拂簟有秋意，山影半庭生夕阴。",
            "薄俗只成惊老眼，幽居正得遂初心。",
            "岸巾待月栏干曲，更觉天公爱我深。"
        ],
        "title": "予自春夏屡病至立秋而愈作长句自贺",
        "id": "90c7803d-61f9-40ef-b0f0-3e08ebe850c2"
    },
    {
        "author": "陆游",
        "paragraphs": [
            "浴罢淡无事，岸帻临前轩。",
            "雷雨始退散，云月相吐吞。",
            "风蝉断还续，枝间终夕喧。",
            "露萤阖复开，熠熠缀草根。",
            "残暑会当去，孰敢厌炮燔。",
            "四时莽相代，所叹岁月奔。",
            "欢悰挽不留，白发生无根。",
            "儿女日夜长，子且复有孙。",
            "涧松偶未薪，野鹤犹孤鶱。",
            "华表幸来归，余事何足言。"
        ],
        "title": "七月十一日雨后夜坐户外观月",
        "id": "57d3e7a2-3a51-478e-a8ca-d24e1078bba4"
    },
    {
        "author": "陆游",
        "paragraphs": [
            "朗朗百间屋，汪汪千顷陂。",
            "直能彰主圣，清不愿人知。",
            "许国多艰日，逢辰独断时。",
            "人犹望霖雨，殄瘁不胜悲。"
        ],
        "title": "王与道尚书挽词二首  其一",
        "id": "4bb8ac47-b41c-44f4-84a8-cc9644a5cbc7"
    },
    {
        "author": "陆游",
        "paragraphs": [
            "昔遇开藩日，尝叨下榻荣。",
            "从容陪讌笑，倾倒及平生。",
            "借誉言犹在，怀知涕易横。",
            "终惭五字句，不尽百年情。"
        ],
        "title": "王与道尚书挽词二首  其二",
        "id": "acdd2759-cd52-47e0-b44d-22304b8adfe1"
    },
    {
        "author": "陆游",
        "paragraphs": [
            "雨气排残暑，风声送早秋。",
            "拂窗闻叶落，绕井看萤流。",
            "卧起须人助，炊舂尚自谋。",
            "萧条岁将晚，百虑入搔头。"
        ],
        "title": "初秋",
        "id": "3929a638-0e60-4a17-ad3b-14086a220fe3"
    },
    {
        "author": "陆游",
        "paragraphs": [
            "秋色关河外，秋声天地间。",
            "壮士感此时，朝镜凋朱颜。",
            "一身寄空谷，万里梦天山。",
            "噫呜怒眦裂，愤激悲涕潸。",
            "古来真龙驹，未必置天闲。",
            "长松倒涧壑，委弃同蓁菅。",
            "得志未可测，谈笑济时艰。",
            "凛然出师表，一字不可删。"
        ],
        "title": "感秋",
        "id": "63260db0-cd07-4f8f-b8bf-afdc39d90f1f"
    },
    {
        "author": "陆游",
        "paragraphs": [
            "老来日月速，去若弦上箭。",
            "方看出土牛，已复送巢燕。",
            "清晨觅缣衣，正午废纨扇。",
            "北窗小雨余，盆山鬰葱蒨。",
            "病体为之轻，一笑玩笔砚。",
            "虽无颜柳工，挥洒亦忘倦。",
            "纸穷墨渐燥，蛇蚖争入卷。",
            "属儿善藏之，勿遣俗子见。"
        ],
        "title": "北窗试笔",
        "id": "8c413d2a-6ab2-4d2b-9eaf-93c3b48a545c"
    },
    {
        "author": "陆游",
        "paragraphs": [
            "秋毫不受俗尘侵，随处悠然一散襟。",
            "天际挂虹初断雨，云头翳日又成阴。",
            "引泉北涧长浇竹，拂榻西窗自霑琴。",
            "药石扫空身便健，始知万事要无心。"
        ],
        "title": "秋思四首  其一",
        "id": "4c8063cc-5f43-4bd6-ae56-7912aaa31d72"
    },
    {
        "author": "陆游",
        "paragraphs": [
            "雨长苍苔满钓矶，坐令秋暑敛余威。",
            "天高月破残云出，野旷风惊蠹叶飞。",
            "终岁鉏犁犹不饱，万家碪杵独无衣。",
            "早知竟坐儒冠误，射虎南山未必非。"
        ],
        "title": "秋思四首  其二",
        "id": "1ce84145-50bc-498e-a143-579911e4921c"
    },
    {
        "author": "陆游",
        "paragraphs": [
            "身似庞翁不出家，一窗自了淡生涯。",
            "山姜零落初成子，石竹凄凉半吐花。",
            "寒涧挹泉供试墨，堕巢篝火唤煎茶。",
            "掩关本意君知否，两耳衰年不耐譁。"
        ],
        "title": "秋思四首  其三",
        "id": "da87f941-1bd6-4775-829c-979cae3c520b"
    },
    {
        "author": "陆游",
        "paragraphs": [
            "老怀不惯著闲愁，信脚时为野外游。",
            "过雁未惊残月晓，片云先借一天秋。",
            "村醅似粥家家醉，社肉如林处处留。",
            "七十已稀今又过，问君端的更何求。"
        ],
        "title": "秋思四首  其四",
        "id": "b33e84e8-5e72-4914-89b7-f173369753e1"
    },
    {
        "author": "陆游",
        "paragraphs": [
            "山居谢来客，病体喜新凉。",
            "幽草上墙绿，落花霑土香。",
            "捐书心自息，听雨梦偏长。",
            "菰叶邻人饷，欣然独举觞。"
        ],
        "title": "新凉二首  其一",
        "id": "fe1201e8-9877-4b07-83bd-f0b336dfee87"
    },
    {
        "author": "陆游",
        "paragraphs": [
            "菰首初离水，姜芽浅渍糟。",
            "粳香等炊玉，韭美胜炮羔。",
            "露下残芜溼，风生万木号。",
            "从今更何事，痛饮读离骚。"
        ],
        "title": "新凉二首  其二",
        "id": "08d11d61-3062-43aa-a4b0-7bca02fe8f6e"
    },
    {
        "author": "陆游",
        "paragraphs": [
            "踽踽人间未死身，乡闾共敬六朝民。",
            "睡无由著缘多感，醉不能成坐一贫。",
            "幽屏最憎虫吊夜，狂吟略似鸟鸣春。",
            "也知世俗谁知我，犹待君王猎渭滨。"
        ],
        "title": "自遣",
        "id": "06e5b9c1-a563-4538-857f-eccacf1362ae"
    },
    {
        "author": "陆游",
        "paragraphs": [
            "曲肱饮水彼何人，汝独何为厌贱贫。",
            "大节勿污千载史，少时便尽百年身。",
            "图书幸可传遗业，鸡黍何妨约近邻。",
            "今日仲秋还小雨，剩鉏麦垄待新春。"
        ],
        "title": "自规",
        "id": "8d139835-6c56-4dd2-91bf-b02e9e5510da"
    },
    {
        "author": "陆游",
        "paragraphs": [
            "庚寅岁入巴东峡，卧听清猿月下声。",
            "二十九年穷未死，却思当日似前生。"
        ],
        "title": "感旧四首末章盖思有以自广  其一",
        "id": "cfd39ff4-494a-4d33-ac20-cdfb9fed3312"
    },
    {
        "author": "陆游",
        "paragraphs": [
            "百堂小益最初程，朱栈青崖照眼明。",
            "十日经行图障里，时时马上听莺声。"
        ],
        "title": "感旧四首末章盖思有以自广  其二",
        "id": "704e42e1-ea72-42ba-8c78-59113871711a"
    },
    {
        "author": "陆游",
        "paragraphs": [
            "路入梁州似掌平，秋千蹴鞠趁清明。",
            "未论日远长安近，且喜南山天际横。"
        ],
        "title": "感旧四首末章盖思有以自广  其三",
        "id": "2c619be8-3ffa-4862-8c57-62e96401f2c9"
    },
    {
        "author": "陆游",
        "paragraphs": [
            "青城山里屏风叠，太华峰头腰带鞓。",
            "跨鹤横空吾欲去，九秋月露看青冥。"
        ],
        "title": "感旧四首末章盖思有以自广  其四",
        "id": "7287a7de-4733-44bf-859c-d15e1e19a81d"
    },
    {
        "author": "陆游",
        "paragraphs": [
            "草木秋始繁，黄碧照篱落。",
            "虽云各有时，意绪终索莫。",
            "老人固多感，对此聊命酌。",
            "风霜肃万物，过雁在寥廓。",
            "吾当识其大，微物不足托。",
            "何以豁旷怀，短章可时作。"
        ],
        "title": "秋日独酌",
        "id": "d5b3be02-1135-4288-8959-f5c0735aed52"
    },
    {
        "author": "陆游",
        "paragraphs": [
            "草堂风雨少睡眠，骨冷始觉非壮年。",
            "水鸟长鸣声戛然，庭中栖鸦亦已翩。",
            "老人清饿如龟蝉，起坐甚爱小窗妍。",
            "一生宦游膏火煎，归来杜门气粗全。",
            "人看虽不直一钱，知我自有穹穹天。",
            "赋诗稿成弃不传，残钟断磬知谁编。"
        ],
        "title": "夙兴",
        "id": "ef38d8a8-a761-46c8-a2e4-55193779827d"
    },
    {
        "author": "陆游",
        "paragraphs": [
            "身世浮沉等一沤，卧看校尉例封侯。",
            "青灯微火药铛夜，淡月凄风衣杵秋。",
            "醉里不辞嘲兀兀，吟边时得寄悠悠。",
            "即今老眼无开处，又向城南倚寺楼。"
        ],
        "title": "身世",
        "id": "f44b1e52-164c-4778-8c07-295d77d4ad9a"
    },
    {
        "author": "陆游",
        "paragraphs": [
            "忆自梁州下益州，身闲处处醉红楼。",
            "早知虚起弹冠意，悔不常为秉烛游。",
            "诗思已惭驰阵马，目光犹觉射车牛。",
            "莲峰日观何时到，下看人间万里秋。"
        ],
        "title": "忆昔",
        "id": "37c2e620-f7fa-44ba-baff-6d5ecb8f48bc"
    },
    {
        "author": "陆游",
        "paragraphs": [
            "丰岁欢声动四邻，深秋景气粲如春。",
            "羊腔酒担争迎妇，鼍鼓龙船共赛神。",
            "处处喜晴过甲子，家家筑屋趁庚申。",
            "老翁欲伴乡闾醉，先办长衫紫领巾。"
        ],
        "title": "丰岁",
        "id": "dac8f698-4e6e-48e8-887e-182380342df3"
    },
    {
        "author": "陆游",
        "paragraphs": [
            "孤村浅浦近江城，西折坡陁一岭横。",
            "墟落烟生含暮色，园林风劲作秋声。",
            "年丰租税无逋负，酒熟乡邻递送迎。",
            "老病愈知难报国，只将高枕送余生。"
        ],
        "title": "村居",
        "id": "eeb4ecd3-448a-4e37-9efa-9dbb0345e6f0"
    },
    {
        "author": "陆游",
        "paragraphs": [
            "轻烟薄霭九霄寒，素月浑如隔縠看。",
            "此夕洞庭应更好，谁能从我跨青鸾。"
        ],
        "tags": [
            "洞庭湖"
        ],
        "title": "中秋夜半后无云而月色微淡尤为绝景",
        "id": "c5248d3b-d116-4553-8028-2c16b9fd60c4"
    },
    {
        "author": "陆游",
        "paragraphs": [
            "老人不食觉魂清，怳若身游白玉京。",
            "夜静月惊林鹊起，水凉风飐露荷倾。",
            "昏灯一点窥孤梦，画角三终转五更。",
            "欲醉海山还懒去，且携羽扇憩青城。"
        ],
        "title": "夜赋",
        "id": "fc3b5042-2406-4c9e-b6f4-33c76ab88519"
    },
    {
        "author": "陆游",
        "paragraphs": [
            "学废文章传世少，身闲车马过门疏。",
            "壮心易尽彘肩酒，义气肯贪熊掌鱼。",
            "列圣仁恩深雨露，两京宫阙尚丘墟。",
            "素怀华渭嗟谁问，且作狂歌楚接舆。"
        ],
        "title": "遣兴",
        "id": "e9f50c67-a4e2-4284-904a-77786a6b5ffe"
    },
    {
        "author": "陆游",
        "paragraphs": [
            "柳姑庙前烟出浦，冉冉萦空青一缕。",
            "须臾散作四山云，明日来为社公雨。",
            "小巫屡舞大巫歌，士女拜祝肩相摩。",
            "芳茶绿酒进杂遝，长鱼大胾高嵯峨。",
            "常年征科烦箠楚，县家血溼庭前土。",
            "妻啼儿号不敢怨，期会常忧累官府。",
            "今年家家有余粟，县符未下输先足。",
            "木刻吏，蒲作鞭。",
            "自然粟帛如流泉，储积不愁无九年。"
        ],
        "title": "秋赛",
        "id": "96afd4a1-8edb-461d-8ccf-5d2318a67dca"
    },
    {
        "author": "陆游",
        "paragraphs": [
            "先生道心平如砥，秋毫忿欲何曾起。",
            "漫将周易著床头，本不洗心那洗耳。",
            "先生国论如砥平，三朝倚之作权衡。",
            "泰阶两两元不动，自然万里无欃枪。",
            "如今归来曲肱卧，世事无穷俱看破。",
            "不栽桃李不鉏兰，山僧野叟时来过。",
            "吾侪七十固已寿，更到期颐亦何有。",
            "倘知生死本自平，拈放一边如把酒。"
        ],
        "title": "寄题周丞相平园",
        "id": "7e59932b-070c-4c56-98e2-8cf379bbea94"
    },
    {
        "author": "陆游",
        "paragraphs": [
            "秋风戒寒雨三日，空村无人暮萧瑟。",
            "北窗书生万卷书，齿豁头童真可惜。",
            "轮囷新蟹黄欲满，磊落香橙绿堪摘。",
            "兴来尚能气吞酒，诗成不觉泪渍笔。",
            "士生蓬矢射四方，扫平河雒吾侪职。",
            "湖中隐士倘可逢，握手与君谈至夕。"
        ],
        "title": "雨三日歌",
        "id": "8d0ab1f9-b9f5-406c-b1b4-df0131b4948b"
    },
    {
        "author": "陆游",
        "paragraphs": [
            "治生何用学陶朱，少许能悭便有余。",
            "惜酒已停晨服药，省油仍废夜观书。"
        ],
        "title": "戏作治生绝句",
        "id": "9ffd0be9-e4bb-4e2a-bf42-d6d941547e58"
    },
    {
        "author": "陆游",
        "paragraphs": [
            "龟堂端是无能者，妄想元无一事成。",
            "最后数年尤可笑，饱餐甘寝送浮生。"
        ],
        "title": "龟堂杂题四首  其一",
        "id": "8c6ad404-11be-4ce8-b71d-22afd301c8bf"
    },
    {
        "author": "陆游",
        "paragraphs": [
            "痴顽老子老无能，游惰农夫酒肉僧。",
            "闭著庵门终日睡，任人来唤不曾譍。"
        ],
        "title": "龟堂杂题四首  其二",
        "id": "63f122fa-afff-43d3-9d55-9c34430d7d6c"
    },
    {
        "author": "陆游",
        "paragraphs": [
            "长腰玉粒出新舂，秋获真成亩一钟。",
            "衣食粗供官赋足，何妨世世作耕农。"
        ],
        "title": "龟堂杂题四首  其三",
        "id": "6323cc25-51f8-45f0-a8be-cb965880850f"
    },
    {
        "author": "陆游",
        "paragraphs": [
            "冷雨萧萧涩不晴，乱书围坐正纵横。",
            "忽闻小瓮新醅熟，急唤儿童洗破觥。"
        ],
        "title": "龟堂杂题四首  其四",
        "id": "58e3814d-c407-41b9-8d39-3d2a42d39bac"
    },
    {
        "author": "陆游",
        "paragraphs": [
            "少年妄想已痴绝，镜里何堪白发生。",
            "纵有倾城何预汝，可怜元未解人情。"
        ],
        "title": "偶读陈无己芍药诗云一枝剩欲簪双髻未有人间第一人盖晚年所作也为之绝倒戏作小诗",
        "id": "5f0818ea-ee86-442e-be52-fdfbc1425e24"
    },
    {
        "author": "陆游",
        "paragraphs": [
            "过埭六七里，并江三四家。",
            "潮生鱼沪短，风起鸭船斜。",
            "世守桑麻业，长无市井譁。"
        ],
        "title": "村舍",
        "id": "8d528298-2b39-468b-8d0e-de677dadade0"
    },
    {
        "author": "陆游",
        "paragraphs": [
            "雨声可爱秋方见，睡味无穷老始知。",
            "半醉拥衾支倦枕，谁能三复放翁诗。"
        ],
        "title": "雨中作",
        "id": "4277572e-2e9e-45cb-ad4c-184955301e7a"
    },
    {
        "author": "陆游",
        "paragraphs": [
            "白草江郊暮，青帘野店秋。",
            "喧呼估船客，嵬峨饮家流。",
            "老岂题桥柱，愁惟倚寺楼。",
            "更伤昏涩眼，烟际数归牛。"
        ],
        "title": "江郊",
        "id": "d946c757-06ed-458d-9a37-a0e507032f06"
    },
    {
        "author": "陆游",
        "paragraphs": [
            "被拥听秋雨，儿扶上夜香。",
            "甑炊霜后稻，糟渍社前姜。",
            "马病空思路，僧归却住房。",
            "风扉久呕轧，错认橹声长。"
        ],
        "title": "闲趣三首  其一",
        "id": "0509041d-e88a-4ccf-97f2-9349c49b41bc"
    },
    {
        "author": "陆游",
        "paragraphs": [
            "饭满七缀钵，香凝百衲窗。",
            "雨声酣晓枕，灯烬落秋釭。",
            "疾竖元知遯，天魔亦已降。",
            "超然对儿子，未愧鹿门庞。"
        ],
        "title": "闲趣三首  其二",
        "id": "398d31f6-2a59-4504-a3b2-c2a8555fcc4f"
    },
    {
        "author": "陆游",
        "paragraphs": [
            "老至衰滋剧，秋高病尚侵。",
            "坐看儿学字，卧听客弹琴。",
            "囷满雀方鬭，栖寒鸡欲瘖。",
            "世情元自懒，不是事违心。"
        ],
        "title": "闲趣三首  其三",
        "id": "2773b5ff-3af9-4992-b0d6-b1a787b2d6c0"
    },
    {
        "author": "陆游",
        "paragraphs": [
            "莫笑放翁颠，歌呼覆酒船。",
            "双螯初斫雪，珍鲞已披绵。",
            "寒雨连旬日，新橙又一年。",
            "更须重九到，作意菊花前。"
        ],
        "title": "小饮",
        "id": "6207a0ac-1aa4-4814-86b2-2c4fd5f06a1a"
    },
    {
        "author": "陆游",
        "paragraphs": [
            "整整复斜斜，翩如风际鸦。",
            "书成半行草，眼倦正昏花。",
            "未办仓盛笔，宁能锥画沙。",
            "老夫端可愧，头白不名家。"
        ],
        "title": "作字",
        "id": "d9e2aed4-c87c-4d9f-bcb5-a6622c8b55d9"
    },
    {
        "author": "陆游",
        "paragraphs": [
            "蝴蝶与蒙庄，颓然寓一床。",
            "日随香篆过，梦逐雨声长。",
            "酒喜新篘绿，橙如故岁黄。",
            "昏昏还隐几，谁识老龟堂。"
        ],
        "title": "昼睡起偶赋",
        "id": "f743c2bc-3e3d-4333-80ae-69d4d24e0ad2"
    },
    {
        "author": "陆游",
        "paragraphs": [
            "泽园霜露晚，孤村烟火微。",
            "本去官道远，自然人迹稀。",
            "木落山尽出，钟鸣僧独归。",
            "渔家闲似我，未夕闭柴扉。"
        ],
        "title": "小舟过吉泽效王右丞",
        "id": "97057112-96f2-4317-b661-92636692d1ee"
    },
    {
        "author": "陆游",
        "paragraphs": [
            "门前天镜倒千峰，舍后菰蒲与海通。",
            "乘兴出游无远近，烟波何处觅孤篷。"
        ],
        "title": "湖山杂赋五首  其一",
        "id": "ff7a34bf-205f-4e2b-93f1-4bf67f7d8d7b"
    },
    {
        "author": "陆游",
        "paragraphs": [
            "一生到处贾胡留，身属官仓不自由。",
            "白首归来更何恨，十年烂醉石帆秋。"
        ],
        "title": "湖山杂赋五首  其二",
        "id": "c2ac23d4-4733-4f72-8844-c6c9e814efd9"
    },
    {
        "author": "陆游",
        "paragraphs": [
            "东西相望两湖桥，来往无时一画桡。",
            "买酒每寻村市步，煮蔬时就野僧寮。"
        ],
        "title": "湖山杂赋五首  其三",
        "id": "375c44a3-b04e-446e-ade2-6285e5aad089"
    },
    {
        "author": "陆游",
        "paragraphs": [
            "不到梅山二十霜，望中常似隔他乡。",
            "一杯罂粟纱灯下，最忆初寒宿上方。"
        ],
        "title": "湖山杂赋五首  其四",
        "id": "4543d165-316c-450d-8e71-56bec554223d"
    },
    {
        "author": "陆游",
        "paragraphs": [
            "烟中一棹小江秋，忆上牛头倚寺楼。",
            "今日篱边残照里，却从西北望牛头。"
        ],
        "title": "湖山杂赋五首  其五",
        "id": "3301c4a0-d1d8-4b8f-8504-42b1233b7f72"
    },
    {
        "author": "陆游",
        "paragraphs": [
            "早岁元于利欲轻，但余一念在功名。",
            "白头不试平戎策，虚向江湖过此生。"
        ],
        "title": "太息四首  其一",
        "id": "cc747c5c-de6c-460e-b74e-e1383ad08dff"
    },
    {
        "author": "陆游",
        "paragraphs": [
            "书生忠义与谁论，骨朽犹应此念存。",
            "砥柱河流僊掌日，死前恨不见中原。"
        ],
        "title": "太息四首  其二",
        "id": "eaf07e9b-7cb3-4e4a-8e10-7adaa1515d56"
    },
    {
        "author": "陆游",
        "paragraphs": [
            "自古才高每恨浮，伟人要是出中州。",
            "即今未必无房魏，埋没胡沙死即休。"
        ],
        "title": "太息四首  其三",
        "id": "c49e8fa7-8a93-4ade-bf3e-ba8fc2879b81"
    },
    {
        "author": "陆游",
        "paragraphs": [
            "关辅堂堂堕虏尘，渭城杜曲又逢春。",
            "安知今日新丰市，不有悠然独酌人。"
        ],
        "title": "太息四首  其四",
        "id": "87995f19-e6c4-47a3-a88f-5c92a7c7fda5"
    },
    {
        "author": "陆游",
        "paragraphs": [
            "九月十九柿叶红，闭门读书人笑翁。",
            "世间谁许一钱直，窗底自用十年功。",
            "老蔓缠松饱霜雪，瘦蛟出海拏虚空。",
            "即今讥评何足道，后五百年言自公。"
        ],
        "title": "学书",
        "id": "d4dbd891-7009-4885-af1c-24a8f91209b7"
    },
    {
        "author": "陆游",
        "paragraphs": [
            "壮游车辙遍天涯，晚落农桑不自知。",
            "许国虽坚身遽老，读书未倦眼先衰。",
            "云深岭路樵归晚，雨细江亭渡发迟。",
            "一事犹堪慰孤寂，锦囊倾倒有新诗。"
        ],
        "title": "晚兴",
        "id": "5ea25b2f-29c0-4e48-a60e-b7bcb4989c09"
    },
    {
        "author": "陆游",
        "paragraphs": [
            "新晴天宇色正青，群鸿高鶱在冥冥。",
            "儿童相呼共仰视，我亦扶杖来中庭。",
            "丰年到处稻粱满，胡不暂下栖沙汀。",
            "应须江海寄旷快，肯为霜雪嗟飘零。",
            "书生可笑不自喜，憔悴久翦笼中翎。",
            "鸥波万里每愧杜，鹤化千载知非丁。",
            "风前哀号漫激烈，月下孤影常竛竮。",
            "诗成欲写复懒去，诵似溪友声泠泠。"
        ],
        "title": "秋晴见天际飞鸿有感",
        "id": "cb763f61-d97c-4a40-be1e-b65da3ef823f"
    },
    {
        "author": "陆游",
        "paragraphs": [
            "开壳得紫栗，带叶摘黄甘。",
            "独卧维摩室，谁同弥勒龛。",
            "宗文树鸡栅，灵照挈蔬篮。",
            "一段无生话，灯笼可与谈。"
        ],
        "title": "初寒独居戏作",
        "id": "436b5399-74da-4d3d-9a8e-c358c55572dd"
    },
    {
        "author": "陆游",
        "paragraphs": [
            "忘却晨梳满把丝，楝花嫌不似胭脂。",
            "起来一笑看清镜，惟插梨花却较宜。"
        ],
        "title": "梦观牡丹",
        "id": "c8ae374d-f77a-4dac-bf67-08977dbce495"
    },
    {
        "author": "陆游",
        "paragraphs": [
            "水际柴荆键不开，野人相觅漫敲推。",
            "寒鸦阵黑疑云过，老木声酣认雨来。",
            "酒价日低常得醉，官租时办不劳催。",
            "平生未省如今乐，却笑傍观误见哀。"
        ],
        "title": "书喜三首  其一",
        "id": "957cd5eb-0cb3-408a-b9e6-4b8108e90d6f"
    },
    {
        "author": "陆游",
        "paragraphs": [
            "今年端的是丰穰，十里家家喜欲狂。",
            "俗美农夫知让畔，化行蚕妇不争桑。",
            "酒坊饮客朝成市，佛庙村伶夜作场。",
            "身是闲人新病愈，剩移霜菊待重阳。"
        ],
        "title": "书喜三首  其二",
        "id": "e81c5969-7555-4217-ae31-962971b7aa14"
    },
    {
        "author": "陆游",
        "paragraphs": [
            "满川秋获重赪肩，拾穗儿童拥道边。",
            "夜夜江村无吠犬，家家市步有新船。",
            "夺攘不复忧山越，安乐浑疑是地仙。",
            "惟有衰翁最知达，避胡犹记建炎年。"
        ],
        "title": "书喜三首  其三",
        "id": "0b0b8da2-b44b-471f-8c0a-7cc7838b44b8"
    },
    {
        "author": "陆游",
        "paragraphs": [
            "社酒真如粥面浓，朱颜顷刻换衰容。",
            "霜轻已觉树摇落，云起始知山叠重。",
            "梅市鱼归冲雨棹，宝林人定隔城钟。",
            "此翁大似游僧样，炉暖窗深又过冬。"
        ],
        "title": "小饮罢行至湖塘而归",
        "id": "7190a2e7-7e20-446b-a554-ba76ccf1dfdb"
    },
    {
        "author": "陆游",
        "paragraphs": [
            "芦洲有病雁，雪霜摧羽翰。",
            "不辞道路远，置身湖海宽。",
            "稻粱亦满目，鸣声自辛酸。",
            "我正与此同，百忧双鬓残。",
            "东归忽十载，四忝侍祠官。",
            "虽云幸得饱，早夜不敢安。",
            "乃知学者心，羞愧甚饥寒。",
            "读我病雁篇，万钟均一箪。"
        ],
        "title": "病雁",
        "id": "7655984e-2ecd-4526-bc93-37faac195073"
    },
    {
        "author": "陆游",
        "paragraphs": [
            "泽居仅足不求余，旷快真同纵壑鱼。",
            "平日酷憎蝇附骥，暮年肯作鹤乘车。",
            "齿摇但煮岷山芋，眼涩惟观胄监书。",
            "此际自应还往绝，本无心与俗人疏。"
        ],
        "title": "泽居",
        "id": "290e4e58-bfcf-406e-9bce-42d434388270"
    },
    {
        "author": "陆游",
        "paragraphs": [
            "墙头累累柿子黄，人家秋获争登场。",
            "长碓擣珠照地光，大甑炊玉连村香。",
            "万人墙进输官仓，仓吏{炙火=肉}冷不暇尝。",
            "讫事散去喜若狂，醉卧相枕官道傍。",
            "数年斯民阨凶荒，转徙沟壑殣相望。",
            "县吏亭长如饿狼，妇女怖死儿童僵。",
            "岂知皇天赐丰穰，亩收一钟富万箱。",
            "我愿邻曲谨盖藏，缩衣节食勤耕桑。",
            "追思食不餍糟糠，勿使水旱忧尧汤。"
        ],
        "title": "秋获歌",
        "id": "f52d09f3-81f4-47c1-95ca-aca70eb09130"
    },
    {
        "author": "陆游",
        "paragraphs": [
            "朋旧相望天一涯，登高结伴只邻家。",
            "秋风自欲吹纱帽，衰鬓何曾泥菊花。",
            "药市神仙思益部，糕盘节物记京华。",
            "自怜病后欢悰薄，小醉归来日未斜。"
        ],
        "title": "戊午重九",
        "id": "a2964428-1447-4b48-ae86-e12da9fac1ef"
    },
    {
        "author": "陆游",
        "paragraphs": [
            "昔逢重九日，初识独孤君。",
            "并辔洮河马，联诗剑阁云。",
            "已悲吴蜀远，更叹死生分。",
            "安得持卮酒，浇君丈五坟。"
        ],
        "title": "重九怀独孤景略",
        "id": "d9760e8e-69bb-4680-9691-1836f4f16fa3"
    },
    {
        "author": "陆游",
        "paragraphs": [
            "晨起览清镜，有叟鬓已皤。",
            "馘黄色类栀，面皱纹如鞾。",
            "熟视但惊叹，初不相谁何。",
            "久乃稍醒悟，举手自摩挲。",
            "与汝周旋久，流年捷飞梭。",
            "生当老病死，求脱理则那。",
            "切勿彊撑拄，据鞍效廉颇。",
            "惟须勤把酒，暂遣衰颜酡。"
        ],
        "title": "晨镜",
        "id": "37ce2a61-c2b7-40cd-a9dd-57e7ac0aa67e"
    },
    {
        "author": "陆游",
        "paragraphs": [
            "陆生少日心胆壮，万里凭陵寄疏放。",
            "玉关曾誓马革裹，沧海岂忧鱼腹葬。",
            "人生富贵本细事，钓筑逢时俱将相。",
            "正令不遇亦何慊，药镵丹炉老青嶂。",
            "今年秋晚苦多雨，三十六溪新绿涨。",
            "极知世事不足论，霁日小舟行可榜。"
        ],
        "title": "秋霁遣怀",
        "id": "3a303f7e-0644-4ec9-af18-6134a9239aec"
    },
    {
        "author": "陆游",
        "paragraphs": [
            "昔者航涛江，云山迎我东。",
            "击楫誓江神，永托冥冥鸿。",
            "十年桑榆暖，万事马牛风。",
            "迩来愈屏迹，庭户深蒿蓬。",
            "就瓮挹新醅，傍畦撷晚菘。",
            "邻曲或念我，小鲜亦时供。",
            "喟然抚几叹，恨今已龙钟。",
            "向使早十年，何愧柴桑翁。"
        ],
        "title": "屏迹",
        "id": "fc596560-e2ec-41ae-8a1b-58111d8135f8"
    },
    {
        "author": "陆游",
        "paragraphs": [
            "今日霜露冷，凛然悲暮秋。",
            "垂帷跨微火，发箧出轻裘。",
            "徂岁逝将换，残生愈觉浮。",
            "一杯还自闵，小猎记梁州。"
        ],
        "title": "初寒",
        "id": "d65d73b3-5cbe-4489-a8a9-1711e97cfe98"
    },
    {
        "author": "陆游",
        "paragraphs": [
            "风雨从北来，万木皆怒号。",
            "入夜殊未止，声乱秋江涛。",
            "渺然老书生，白头卧蓬蒿。",
            "闭门不敢出，裂面风如刀。",
            "邻人闵我寒，墙头过浊醪。",
            "时哉一昏醉，新橙宜蟹螯。"
        ],
        "title": "风雨",
        "id": "4700a866-a6f1-470d-963b-cc70bbfdc2ab"
    },
    {
        "author": "陆游",
        "paragraphs": [
            "龟堂一老翁，短褐立秋风。",
            "时过同篱菊，身衰似井桐。",
            "新霜万瓦白，朝日数棂红。",
            "且复寻书卷，悠然度岁穷。"
        ],
        "title": "龟堂自咏二首  其一",
        "id": "1de04ad1-82e7-44d9-9a6e-7e1394d239ed"
    },
    {
        "author": "陆游",
        "paragraphs": [
            "采藤持织履，剥楮治为冠。",
            "看剑心空壮，骑驴骨本寒。",
            "病多辞酒伴，老甚解祠官。",
            "赖有扁舟在，秋涛万里宽。"
        ],
        "title": "龟堂自咏二首  其二",
        "id": "0e81a556-c706-4a10-981b-0960d517c814"
    },
    {
        "author": "陆游",
        "paragraphs": [
            "香碗蒲团又一新，天将闲处著闲身。",
            "东窗换纸明初日，南圃移花及小春。",
            "妇女晨炊动井臼，儿童夜诵聒比邻。",
            "早知闾巷无穷乐，悔不终身一幅巾。"
        ],
        "title": "闲居初冬作",
        "id": "9db25a86-f0bc-43cd-b295-026f121ba662"
    },
    {
        "author": "陆游",
        "paragraphs": [
            "面骨峥嵘鬓雪新，承平版籍有遗民。",
            "心虽愿继无传学，力不能支已废身。",
            "开卷眼昏如隔雾，拥炉肺渴欲生尘。",
            "老庞亦有儿孙念，付与天公不问人。"
        ],
        "title": "病中排闷",
        "id": "0657a3ab-24f5-47b2-a0db-40b38a9d8ed5"
    },
    {
        "author": "陆游",
        "paragraphs": [
            "霜降今年已薄霜，菊花开亦及重阳。",
            "四时气正无愆伏，比屋年丰有盖藏。",
            "风色萧萧生麦陇，车声碌碌满鱼塘。",
            "老夫亦与人同乐，醉倒何妨卧道傍。"
        ],
        "title": "季秋已寒节令颇正喜而有赋",
        "id": "d75d023c-f6b4-4e1f-b7d5-d2725be15228"
    },
    {
        "author": "陆游",
        "paragraphs": [
            "形骸岁岁就枯朽，意气时时犹激昂。",
            "水远浮鸥方浩荡，霜高残菊更芬芳。",
            "人皆有舌是非在，劫未成灰时世长。",
            "三百里湖行自复，子孙努力事耕桑。"
        ],
        "title": "秋怀",
        "id": "4eb5d22d-baae-4fbd-a9a5-480327517efd"
    },
    {
        "author": "陆游",
        "paragraphs": [
            "九月十月天雨霜，江南剑南途路长。",
            "平生故人阻携手，万里一书空断肠。",
            "人生彊健已难恃，世事变迁那可常。",
            "两家子孙各长大，他年穷达毋相忘。"
        ],
        "title": "吴体寄张季长",
        "id": "fd83d8f7-cf73-48ad-a6f0-e0b240911a8f"
    },
    {
        "author": "陆游",
        "paragraphs": [
            "甚矣翻盆暴，嗟君睡得成。",
            "但思鱼餍足，不顾鼠纵横。",
            "欲骋衔蝉快，先怜上树轻。",
            "朐山在何许，此族最知名。"
        ],
        "title": "嘲畜猫",
        "id": "f82931d7-cedf-46db-812e-3ad2c95a1ffd"
    },
    {
        "author": "陆游",
        "paragraphs": [
            "室小财容膝，墙低仅及肩。",
            "方过授衣月，又遇始裘天。",
            "寸积篝炉炭，铢称布被绵。",
            "平生师陋巷，随处一欣然。"
        ],
        "title": "立冬日作",
        "id": "a41c325a-560f-4bc9-9698-1a26d82c8afc"
    },
    {
        "author": "陆游",
        "paragraphs": [
            "志士逢秋已自伤，老人况复惜年光。",
            "正看溪碓舂粳滑，又见山坡下麦忙。",
            "桐落井床多槁叶，菊残衫袂尚余香。",
            "读书有课真当勉，剩贮明膏伴夜长。"
        ],
        "title": "初冬",
        "id": "1ef3e18f-942c-423f-86e6-1293637afef7"
    },
    {
        "author": "陆游",
        "paragraphs": [
            "生来避世傲公卿，海内无人识姓名。",
            "九节筇边秋万里，长明灯下雨三更。",
            "心安白发何劳扫，药熟黄金固可成。",
            "只待蓬壶赋诗罢，却来京洛看升平。"
        ],
        "title": "醉题",
        "id": "d3798278-1aa5-4ecc-8b11-57eebbfe0786"
    },
    {
        "author": "陆游",
        "paragraphs": [
            "旋设篝炉下纸帘，乐哉容膝似陶潜。",
            "囊中佩药无时服，架上堆书信手拈。",
            "似玉秋菰殊未老，如云宿麦不须占。",
            "扫空祠禄吾何欠，陋巷箪瓢易属厌。"
        ],
        "title": "新作火阁二首  其一",
        "id": "b527bcfe-0407-4b16-8377-f57317accdff"
    },
    {
        "author": "陆游",
        "paragraphs": [
            "山路霜清叶正黄，地炉火暖夜偏长。",
            "中安煮药膨脝鼎，傍设安禅曲录床。",
            "木槁不知年自往，云闲已与世相忘。",
            "更阑坐稳人声静，时听风帘响暗廊。"
        ],
        "title": "新作火阁二首  其二",
        "id": "d208ad71-d336-41b6-bf87-44bc565e2d3f"
    },
    {
        "author": "陆游",
        "paragraphs": [
            "蔓络疏篱草满塘，饱嬉聊复步斜阳。",
            "一霜骤变千林色，两犊新犁百亩荒。",
            "野寺僧残尚钟鼓，官堤舟过见帆樯。",
            "归来笑补空囊课，寒日谁知亦自长。"
        ],
        "title": "舍北行饭",
        "id": "f19bfb10-ce23-468e-88f3-63623d210851"
    },
    {
        "author": "陆游",
        "paragraphs": [
            "辙迹当年遍九州，晚归始解卧林丘。",
            "爱身每戒玉抵鹊，养气要如刀解牛。",
            "柔橹摇残天镜月，短筇领尽石帆秋。",
            "尽言未办常扃户，竟是吾身得自由。"
        ],
        "title": "遣兴二首  其一",
        "id": "e452bc10-0e76-44c5-b2f1-705cd201b69d"
    },
    {
        "author": "陆游",
        "paragraphs": [
            "出仕才堪斗大州，初归便拟筑糟丘。",
            "虚名大似月蟾兔，荣路久如风马牛。",
            "唧唧悲蛩常吊夜，萧萧蠹叶更禁秋。",
            "静观世事频兴叹，千载前时有许由。"
        ],
        "title": "遣兴二首  其二",
        "id": "09640217-3516-4ccf-8866-642417d3d665"
    },
    {
        "author": "陆游",
        "paragraphs": [
            "柂边潮水落还生，篷底寒灯灭复明。",
            "约束长年牢系缆，报人风雨有鼍鸣。"
        ],
        "title": "舟中三首  其一",
        "id": "7bfad0ad-b844-47a9-872d-50aa371cfcfe"
    },
    {
        "author": "陆游",
        "paragraphs": [
            "萧萧风雨小江秋，不是愁人亦合愁。",
            "忽听疏钟知寺近，笑寻沙路上牛头。"
        ],
        "title": "舟中三首  其二",
        "id": "ad1a3942-cc5d-491a-bc01-c2f2538c9183"
    },
    {
        "author": "陆游",
        "paragraphs": [
            "龛山古戍更漏声，白塔小市灯火明。",
            "六十年间几来往，依然恻怆路傍情。"
        ],
        "title": "舟中三首  其三",
        "id": "399bc9ff-d01c-495d-87fc-42183e4c05ad"
    },
    {
        "author": "陆游",
        "paragraphs": [
            "雨来猛打窗，灯暗犹照壁。",
            "老人耿不寐，抚事悲夙昔。",
            "风生桔柏渡，马病金牛驿。",
            "袅枝猿下饮，登树熊自掷。",
            "危巢窥鹘栖，深雪见虎迹。",
            "至今清夜梦，犹想嶓山碧。",
            "废弃谢功名，老疾辍行役。",
            "赋诗虽不工，聊用慰今夕。"
        ],
        "title": "雨夜感旧",
        "id": "aaecec3d-fad1-46f8-ab33-5145373c7662"
    },
    {
        "author": "陆游",
        "paragraphs": [
            "我行出柴门，初喜春草生。",
            "俛仰几何时，落叶终夜声。",
            "嗟我日益老，抱疾况未平。",
            "晨兴就盥栉，顾亦彊支撑。",
            "斋中有两童，熟视不能名。",
            "定非张睢阳，大笑颓冠缨。",
            "死至人所同，此理何待评。",
            "但有一可恨，不见复两京。"
        ],
        "title": "夜闻落叶",
        "id": "d756f250-0098-4ffb-9206-3bbcf8299937"
    },
    {
        "author": "陆游",
        "paragraphs": [
            "闭门高卧镜湖傍，元自无闲可得忙。",
            "泛罢杯觞余菊苦，玩残指爪带橙香。",
            "灯昏共度空阶雨，蛩冷偏依丈室床。",
            "不待衰年宦情尽，未来如雁到衡阳。"
        ],
        "title": "闭门",
        "id": "c2623891-3930-4620-81f5-9976a48113de"
    },
    {
        "author": "陆游",
        "paragraphs": [
            "今年高谢武夷君，饭豆羹藜亦所欣。",
            "参透庄生齐物论，扫空韩子送穷文。",
            "心如脱阱奔林鹿，迹似还山不雨云。",
            "犹幸此身强健在，乡邻争看布襦裙。"
        ],
        "title": "祠禄满不敢复请作口号三首  其一",
        "id": "f2b0a2ab-ae3e-48cb-aa83-c42e2f6483f2"
    },
    {
        "author": "陆游",
        "paragraphs": [
            "祠庭八载窃荣名，一饱心知合自营。",
            "牍后落衔便手倦，月头镌俸喜身轻。",
            "弊衣不补惟频结，浊酒难谋且细倾。",
            "赖有东皋堪肆力，比邻相唤事冬耕。"
        ],
        "title": "祠禄满不敢复请作口号三首  其二",
        "id": "c4ba14ef-1eef-43c8-bab7-f1e5a4f893b0"
    },
    {
        "author": "陆游",
        "paragraphs": [
            "白首还山不自存，天书四降海边村。",
            "惭非故将前侯比，误辱优贤养老恩。",
            "龟寿自应能食气，鹤归那得更乘轩。",
            "从今再草公车奏，惟有挂冠神武门。"
        ],
        "title": "祠禄满不敢复请作口号三首  其三",
        "id": "2851d9c0-ea5f-41d1-90aa-17e058905cae"
    },
    {
        "author": "陆游",
        "paragraphs": [
            "扶杖过吾邻，相夸自在身。",
            "年丰称贷少，酒贱往来频。",
            "群散鸡归栅，声喧雀噪囷。",
            "丁宁语儿子，切勿厌沉沦。"
        ],
        "title": "过邻家",
        "id": "fc6a4670-9d91-4c95-9422-baa6740d227f"
    },
    {
        "author": "陆游",
        "paragraphs": [
            "短景妨游兴，长歌慰作劳。",
            "叶凋西埭近，水落北桥高。",
            "病每随时剧，衰难与世鏖。",
            "旗亭新酿美，万事一秋毫。"
        ],
        "title": "舍北野望四首  其一",
        "id": "6ddaa535-af0d-47cc-bd05-3bcf033286c0"
    },
    {
        "author": "陆游",
        "paragraphs": [
            "断垄围蔬圃，枯桑系钓查。",
            "经行桥独木，伫立路三叉。",
            "野卉栖孤蝶，平川起乱鸦。",
            "搘筇无定处，兴尽即还家。"
        ],
        "title": "舍北野望四首  其二",
        "id": "b9c8d927-d09a-4bb3-b215-c74d048a0b74"
    },
    {
        "author": "陆游",
        "paragraphs": [
            "溪彴通西崦，山蹊缭北村。",
            "残霞明水面，落叶拥篱根。",
            "野父编龙具，樵儿习兔园。",
            "吾今井蛙耳，敢复慕鹏鲲。"
        ],
        "title": "舍北野望四首  其三",
        "id": "0c9d9552-98f1-451b-bdb4-77d9a42145ed"
    },
    {
        "author": "陆游",
        "paragraphs": [
            "早岁遭逢异，中年促召频。",
            "驰驱犹许国，卧起已须人。",
            "药石三秋病，风波万里身。",
            "篱门残照里，惨淡易伤神。"
        ],
        "title": "舍北野望四首  其四",
        "id": "ad924f2a-9907-4700-9dc5-8d67909d3f40"
    },
    {
        "author": "陆游",
        "paragraphs": [
            "常记当年赋子虚，公卿交口荐相如。",
            "岂知鹤发残年叟，犹读蝇头细字书。",
            "出处幸逃千载笑，功名从负此心初。",
            "荒园落叶纷如积，日暮归来自荷锄。"
        ],
        "title": "书感",
        "id": "3710bbe2-fb00-4b71-8f58-b33a15896ca1"
    },
    {
        "author": "陆游",
        "paragraphs": [
            "拥炉可使曲身直，饮酒能回槁面红。",
            "若使金丹真入手，飞腾亦在立谈中。"
        ],
        "title": "冬夜炉边小饮",
        "id": "b402053b-bd08-4f05-8d68-6d535c25af1d"
    },
    {
        "author": "陆游",
        "paragraphs": [
            "幅巾萧散饯余龄，江左诸贤可乞灵。",
            "护枕小屏图紫阁，映窗矮卷写黄庭。",
            "旷怀与世元难合，幽句何人可遣听。",
            "一酌兰溪遗万事，时看墙底卧长瓶。"
        ],
        "title": "龟堂独酌二首  其一",
        "id": "c44cee8a-8b6a-47c6-86ff-f8accf0640f2"
    },
    {
        "author": "陆游",
        "paragraphs": [
            "一榼兰溪自献酬，徂年不肯为人留。",
            "巴山频入初寒梦，江月偏供独夜愁。",
            "越石壮心鸡喔喔，子卿归信雁悠悠。",
            "天生我辈初何用，病骨支离又过秋。"
        ],
        "title": "龟堂独酌二首  其二",
        "id": "d0d18698-e948-4859-a3ad-9402925a25ab"
    },
    {
        "author": "陆游",
        "paragraphs": [
            "饥鼠窥残灯，寒犬踏枯叶。",
            "小室拥燎炉，清笳下危堞。",
            "老人素多疾，举动常畏怯。",
            "衣裘视寒燠，日夜自调燮。",
            "食必按本草，下箸未尝辄。",
            "体安疾自去，药石无此捷。",
            "敢学李轻车，霸亭夜游猎。",
            "况如马新息，万里听鸢跕。",
            "欲求神气住，先戒事物接。",
            "宁为子光瘖，不效啬夫喋。",
            "明晨一杯粥，趺坐横白氎。",
            "无鱼何足道，为尔歌长铗。"
        ],
        "title": "冬夜作短歌",
        "id": "c45e5ce3-7f24-4d29-b3e8-a7bd44e90ae0"
    },
    {
        "author": "陆游",
        "paragraphs": [
            "倦榻呻吟每自哀，占蓍来告出余灾。",
            "自能洗研拂书几，时亦折花寻酒杯。",
            "久类寒蛟潜岫穴，忽如老马喷风埃。",
            "霜晴烂熳东窗日，一笑山坡访早梅。"
        ],
        "title": "病愈",
        "id": "0dbe5e4d-6024-4b4d-a158-06693f6d102f"
    },
    {
        "author": "陆游",
        "paragraphs": [
            "枳篱茅屋枕孤峰，偃尽初来手种松。",
            "睡少未成千里梦，愁深先怯五更钟。",
            "中天日月逢真主，数亩桑麻伴老农。",
            "世事古今谁料得，不堪陂水照衰容。"
        ],
        "title": "自遣",
        "id": "890e83cc-47ba-4a64-bb2a-7978aea1ee25"
    },
    {
        "author": "陆游",
        "paragraphs": [
            "君不见资中名士有李石，八月秋涛供笔力。",
            "初为博士不暖席，晚补台郎俄复斥。",
            "诸公熟睨亦太息，摧压至死终不惜。",
            "生前何曾一钱直，没后遗文价金璧。",
            "后之视今犹视昔，此事诚非一朝夕。",
            "山城旧庐暗荆棘，羸然诸孙守坟籍。",
            "抚孤我负朋友责，万里诗成泪空滴。"
        ],
        "title": "感旧二首  其一",
        "id": "fda330c7-eb19-4d3a-92c2-0b73bcf73a5e"
    },
    {
        "author": "陆游",
        "paragraphs": [
            "君不见蜀师浑甫字伯浑，半生高卧蟆颐村。",
            "才不得施道则尊，死已骨朽名犹存。",
            "文章落笔数千言，上友离骚下招魂。",
            "望之眉宇何轩轩，高谈浩若洪河翻。",
            "范尹敬如绮与园，方饰羔雁登衡门。",
            "小人谤伤实不根，妄指拱璧求瑕痕。",
            "穷通在公岂足论，浮云终散朝阳暾。",
            "安得此老起九原，入赞国论苏黎元。"
        ],
        "title": "感旧二首  其二",
        "id": "235bd8ab-d857-4c9a-a0c4-4448b4150080"
    },
    {
        "author": "陆游",
        "paragraphs": [
            "鬓毛萧飒齿根浮，徂岁翩翩肯暂留。",
            "穷巷多泥谁问疾，空阶滴雨又经秋。",
            "自营可笑夸三窟，善守宁须筑百楼。",
            "但使胸中机事尽，一樽随处送悠悠。"
        ],
        "title": "寒雨中偶赋二首  其一",
        "id": "e406407c-60ee-45a6-b203-537d10c6df9a"
    },
    {
        "author": "陆游",
        "paragraphs": [
            "暮年心事与谁同，到处飘然一病翁。",
            "断梦凄凉灯影里，残诗零落雨声中。",
            "莫惊颜鬓浑非昨，略数朋侪已半空。",
            "祠禄上还犹负愧，何功班缀冠仙蓬。"
        ],
        "title": "寒雨中偶赋二首  其二",
        "id": "3dfd8357-58b3-4738-b87c-ebbadaad0c6f"
    },
    {
        "author": "陆游",
        "paragraphs": [
            "寿考如富贵，初亦不自知。",
            "邂逅偶不死，亦或至期颐。",
            "予少多疾恙，五十已遽衰。",
            "齿摇颔须白，萧然蒲柳姿。",
            "俛仰忽二纪，卧病实半之。",
            "富贵不可求，寿亦岂汝私。",
            "万事付自然，孰为乐与悲。",
            "惟当老益学，易箦以为期。"
        ],
        "title": "寿考如富贵",
        "id": "9e2580fc-83c0-4745-9761-80b1e75d77bb"
    },
    {
        "author": "陆游",
        "paragraphs": [
            "我望天公本自廉，身闲饭足敢求兼。",
            "破裘负日茆簷底，一碗藜羹似蜜甜。"
        ],
        "title": "午饭二首  其一",
        "id": "0ed4cf07-0865-4fe2-b221-9cc6e7b915d6"
    },
    {
        "author": "陆游",
        "paragraphs": [
            "民穷丰岁或无食，此事昔闻今见之。",
            "吾侪饭饱更念肉，不待人嘲应自知。"
        ],
        "title": "午饭二首  其二",
        "id": "a9d06ece-a620-4ff7-bbc5-0671a6f59b26"
    },
    {
        "author": "陆游",
        "paragraphs": [
            "王郎书逼杨风子，画亦凭陵蜀两孙。",
            "岂是天公憎绝艺，一生憔悴向衡门。"
        ],
        "title": "题王仲信画水石横幅",
        "id": "7f72b3c1-7e29-4eab-aeba-b532e94310fc"
    },
    {
        "author": "陆游",
        "paragraphs": [
            "槁蔓残芜满幽圃，多具鉏耰课僮竖。",
            "非惟吾圃要翦除，亦恐尔辈成惰窳。",
            "老桂盘壑饱风霜，修篁当轩弄烟雨。",
            "一松孤立信豪杰，两槐对植如宾主。",
            "珍禽拣枝春欲动，蠹穴扫空吾甚武。",
            "蘼芜芽蘗已暗长，甘菊根芽亦潜吐。",
            "山姜涧蒲乃微草，露叶参差看仰俯。",
            "世间安得有遗才，位置要须令得所。"
        ],
        "title": "治圃",
        "id": "42b550cd-236e-4cbd-9aab-4aebf4d90e7e"
    },
    {
        "author": "陆游",
        "paragraphs": [
            "雾雨天昏曀，陂湖地阻深。",
            "蔽空鸦作阵，暗路棘成林。",
            "有客风埃里，频年老病侵。",
            "梦魂来二竖，相法欠三壬。",
            "旧愤开孤剑，新愁感断砧。",
            "唐衢惟痛哭，庄舄正悲吟。",
            "瘦跨秋门马，寒生夜店衾。",
            "但思全旧璧，敢冀访遗簪。",
            "楼上苍茫眼，灯前破碎心。",
            "长谣倾浊酒，慷慨压层阴。"
        ],
        "title": "冬日感兴十韵",
        "id": "510403da-cb7c-4d54-b5c3-78ae78763e04"
    },
    {
        "author": "陆游",
        "paragraphs": [
            "吴会寒常薄，冬深略未冰。",
            "荒郊观雉鬭，大泽见鱼腾。",
            "钓艇频容借，篮舆渐可乘。",
            "有时穿密篠，随处倚枯藤。",
            "金石秦遗刻，衣冠禹旧陵。",
            "丛祠祈腊雪，小市试春灯。",
            "问路鉏畬叟，争桥乞供僧。",
            "疏狂违俗久，衰疾与年增。",
            "干禄虽知耻，悬车愧未能。",
            "阶官有微俸，醉发任鬅鬙。"
        ],
        "title": "冬日出游十韵",
        "id": "6b79e532-b3ec-4952-992b-53385a79d9d7"
    },
    {
        "author": "陆游",
        "paragraphs": [
            "园庐已卜锦城东，乘驿归来更得穷。",
            "只道骅骝开道路，岂知鱼鸟困池笼。",
            "石犀祠下春波绿，金雁桥边夜烛红。",
            "未死旧游如可继，典衣犹拟醉郫筒。"
        ],
        "title": "思蜀三首  其一",
        "id": "13fd612a-e6f5-4a6b-b68e-1286d4f66586"
    },
    {
        "author": "陆游",
        "paragraphs": [
            "二十年前客锦城，酒徒诗社尽豪英。",
            "才名吏部倾朝野，意气成州共死生。",
            "废苑探梅常共醉，遗祠访柏亦俱行。",
            "即今病卧寒灯里，欲话当时涕已倾。"
        ],
        "title": "思蜀三首  其二",
        "id": "de22fcc4-134f-466f-9e6f-9061aaf6e786"
    },
    {
        "author": "陆游",
        "paragraphs": [
            "谭侯才气敌文园，日日银鞍画戟门。",
            "奇句入神闻鬼泣，巨觥如海看鲸吞。",
            "一官胄监能令死，万里铭旌忍更论。",
            "湖上秋来频入梦，凭谁词翰与招魂。"
        ],
        "title": "思蜀三首  其三",
        "id": "7f5886a8-4539-40fa-81b5-993beea9c5a0"
    },
    {
        "author": "陆游",
        "paragraphs": [
            "雪云寒不动，林鸟噤无声。",
            "病起衰何剧，囊空醉不成。",
            "中原乱方作，弱虏运将平。",
            "台省多贤俊，常谈愧老生。"
        ],
        "title": "作雪二首  其一",
        "id": "bb7b4f71-66b5-49b6-ab6c-761105b058e0"
    },
    {
        "author": "陆游",
        "paragraphs": [
            "荒村雪欲作，耄叟病无聊。",
            "树暝乌鸢集，茆深雉兔骄。",
            "溪滩观趁渡，岭路数归樵。",
            "即死无它憾，终身负圣朝。"
        ],
        "title": "作雪二首  其二",
        "id": "618c8bfe-9d7c-4c23-a575-babad9ca1975"
    },
    {
        "author": "陆游",
        "paragraphs": [
            "牛乳抨酥瀹茗芽，蜂房分蜜渍棕花。",
            "旧知石芥真尤物，晚得蒌蒿又一家。",
            "疏索乡邻缘老病，团栾儿女且喧譁。",
            "古人不下藜羹糁，斟酌龟堂已太奢。"
        ],
        "title": "戏咏山家食品",
        "id": "96b22542-57c6-47b8-be52-d63cf143f1cc"
    }
] }
]