[
    {
        "author": "羅公升",
        "paragraphs": [
            "晉武深鑒前代失，諸王競握兵馬雄。",
            "何須更待東門嘯，始歎銅駝荆棘中。"
        ],
        "title": "燕城讀史  其八",
        "id": "7f61e9f7-d268-4062-ac07-b6a3d826da75"
    },
    {
        "author": "羅公升",
        "paragraphs": [
            "石虎父子恃兵刀，卜世謂與天地期。",
            "那知喋血宮庭者，盡是懷中抱弄兒。"
        ],
        "title": "燕城讀史  其九",
        "id": "8f93ca3f-9e67-4628-8e39-6a0cd14e00f0"
    },
    {
        "author": "羅公升",
        "paragraphs": [
            "隋唐晉漢本胡種，自入中國皆衣冠。",
            "不知耶律稱皇帝，何似文皇號可汗。"
        ],
        "title": "燕城讀史  其一○",
        "id": "cdea071a-f8a7-489a-9f25-104d78702c83"
    },
    {
        "author": "羅公升",
        "paragraphs": [
            "德宗急治相鬼質，間架算盡瓊林開。",
            "魯宣强聒亦徒耳，直到山南未覺來。"
        ],
        "title": "燕城讀史  其一一",
        "id": "2ded3bb9-cdd0-4437-850d-99cdd1a5595b"
    },
    {
        "author": "羅公升",
        "paragraphs": [
            "錙郎璀賊世台家，賣主知作他邦臣。",
            "當年只算孫供奉，猶勝紛紛誤國人。"
        ],
        "title": "燕城讀史  其一二",
        "id": "63671a10-600d-4219-83c7-6eeaa9997199"
    },
    {
        "author": "羅公升",
        "paragraphs": [
            "亞子十指得天下，盡取國用供至尊。",
            "一朝顛沛罌子谷，費盡軟語誰知恩。"
        ],
        "title": "燕城讀史  其一三",
        "id": "afd2ffef-dfc1-464f-8b27-0f292517d752"
    },
    {
        "author": "羅公升",
        "paragraphs": [
            "李生平生嘻佛法，厠籌拭面邦計空。",
            "那知鐵馬浮江日，却是神僧建塔功。"
        ],
        "title": "燕城讀史  其一四",
        "id": "082c63d2-acdd-476a-954b-9f5edb0e8518"
    },
    {
        "author": "羅公升",
        "paragraphs": [
            "萬里封疆到白溝，祖宗猶擬復幽州。",
            "他年海島無歸處，誰解捐軀爲國謀。"
        ],
        "title": "白溝河乃舊日南北分界之地",
        "id": "8899fdb7-d21e-49c5-9118-6f8c1bb625ca"
    },
    {
        "author": "羅公升",
        "paragraphs": [
            "漢文因山事已定，曹操疑塚憂更深。",
            "假饒掩得腥臊骨，難掩欺孤一片心。"
        ],
        "title": "曹操疑塚",
        "id": "0870f2e6-d377-450b-bee0-06e14f6228fa"
    },
    {
        "author": "羅公升",
        "paragraphs": [
            "白璧猶書唐歲月，都城更記舊朝廷。",
            "如何六代明天子，不及緇衣獨有靈。"
        ],
        "title": "相國寺",
        "id": "91ce2446-6bf2-444d-bf79-f36d0c94d58b"
    },
    {
        "author": "羅公升",
        "paragraphs": [
            "中國衣冠禮樂先，國亡那得更求全。",
            "凄凉青蓋端誠殿，何似幽蘭一炬烟。"
        ],
        "title": "蔡州  其一",
        "id": "fd845b97-91a3-4af7-a508-2bd4dc512ca5"
    },
    {
        "author": "羅公升",
        "paragraphs": [
            "臣子應思累世讎，况憑朽壤捍狂流。",
            "今人不恨南兵弱，却恨南兵入蔡州。"
        ],
        "title": "蔡州  其二",
        "id": "393ec9d8-a670-4d89-9c91-490485c1fc32"
    },
    {
        "author": "羅公升",
        "paragraphs": [
            "早知色外本無身，不踏閻浮末世塵。",
            "說與達多何用許，如來元自等冤親。"
        ],
        "title": "即事",
        "id": "a22e8af9-b8a8-4589-942c-b60d02a11ae3"
    },
    {
        "author": "羅公升",
        "paragraphs": [
            "岩壑幽幽竹樹青，山泉鳴處看雲生。",
            "蒼苔不沒摩崖字，留與遊人唾姓名。"
        ],
        "title": "旌德寺靜雲亭",
        "id": "24d62a6f-ecf9-4977-ae01-b757b08cc0a4"
    },
    {
        "author": "羅公升",
        "paragraphs": [
            "禕翟當年讓福人，早知何用羨長春。",
            "帝鄉抔土真無憾，怨絕龍沙萬里身。"
        ],
        "title": "演福寺",
        "id": "bfaeafd4-66a6-4369-a4f1-6020150b69b5"
    },
    {
        "author": "羅公升",
        "paragraphs": [
            "一畝方池幾劫灰，哭聲未了笑聲催。",
            "六橋烟柳相逄處，半是菩提拭淚來。"
        ],
        "title": "菩提寺",
        "id": "2dcbc396-58f7-438e-9d7a-9aad5494dbf2"
    },
    {
        "author": "羅公升",
        "paragraphs": [
            "白馬揚波信有神，了知忠憤不緣身。",
            "潮頭却向西陵出，猶爲君王擊越人。"
        ],
        "tags": [
            "钱塘江"
        ],
        "title": "觀潮  其一",
        "id": "2e16fa39-1d58-41ce-9f8f-73ae02a7070a"
    },
    {
        "author": "羅公升",
        "paragraphs": [
            "仆越吞荆志未酬，此身生死只吳鈎。",
            "今人自有長驅策，不待君王賜屬鏤。"
        ],
        "tags": [
            "钱塘江"
        ],
        "title": "觀潮  其二",
        "id": "96c8e222-4dc5-47bc-a90b-b12a44e66392"
    },
    {
        "author": "羅公升",
        "paragraphs": [
            "秋色頻於客鬢加，歸期猶自嘆無涯。",
            "行纏剩欠江湖債，未著袈裟已出家。"
        ],
        "title": "發湖州  其一",
        "id": "537e4d85-1b8e-4c68-8bc0-8801e69cbc92"
    },
    {
        "author": "羅公升",
        "paragraphs": [
            "彭蠡太湖三十驛，澄江如練憶玄暉。",
            "他年雲海相逄處，還取苕溪一葉飛。"
        ],
        "tags": [
            "太湖"
        ],
        "title": "發湖州  其二",
        "id": "1a2f8fe9-750e-479f-b57e-9e2c3ef7a7e5"
    },
    {
        "author": "羅公升",
        "paragraphs": [
            "石門木老勢槎牙，曾見吳娃擁翠華。",
            "底事秦宮與唐苑，百年多屬梵王家。"
        ],
        "title": "靈巖寺  其一",
        "id": "3b39a19f-17a4-493d-9967-f7ff8b6520ca"
    },
    {
        "author": "羅公升",
        "paragraphs": [
            "馬嵬錦襪戰塵中，辱頸空餘頸血紅。",
            "却是西施偏命好，國亡猶得嫁朱公。"
        ],
        "title": "靈巖寺  其二",
        "id": "39f2117d-c76b-4e88-a466-77bd675205a9"
    },
    {
        "author": "羅公升",
        "paragraphs": [
            "飄蓬未敢怨途窮，晉殿吳宮事亦空。",
            "宇宙不能逃劫數，山河元只戲英雄。",
            "佇觀成敗無過月，多管興亡只有風。",
            "擬學飛鴻離塵網，飛鴻猶在稻粱中。"
        ],
        "title": "飄蓬",
        "id": "94c39444-a0f2-4076-8706-243888d72b67"
    },
    {
        "author": "羅公升",
        "paragraphs": [
            "自緣舉世棄君平，寧爲蓴鱸憶季鷹。",
            "不識將軍何用揖，元非進士底須稱。",
            "歸尋城郭渾如鶴，只欠袈裟便是僧。",
            "書冊至今成糞土，夜窗猶對短檠燈。"
        ],
        "title": "感懷",
        "id": "80af5fbb-b503-41b1-99c6-54ec1defd74c"
    },
    {
        "author": "羅公升",
        "paragraphs": [
            "望中無處覓塵囂，只有詩人度石橋。",
            "萬里龍鱗歸雪屋，千山羊角下風條。",
            "斜陽盡處青山小，飛鳥行中碧樹遥。",
            "更把新吟作三絕，不妨東國使人描。"
        ],
        "title": "見遠亭次韻",
        "id": "0851a4cd-4f49-4991-b26e-71609aee7056"
    },
    {
        "author": "羅公升",
        "paragraphs": [
            "擎天力盡午橋休，狐舞中庭草塞樓。",
            "鐵騎竟侵司馬宅，金椎誰報子房仇。",
            "事關氣數英雄老，位易乾坤史冊羞。",
            "故舊凄凉幾人在，羊曇無淚到西州。"
        ],
        "title": "故相府",
        "id": "1c2be637-14b3-4239-a56c-78bcb2271a21"
    },
    {
        "author": "羅公升",
        "paragraphs": [
            "幽人不管興亡事，贏得三年只下簾。",
            "居介兩山今李愿，園開三徑古陶潜。",
            "傳家書已爲兒計，種秫田應爲客添。",
            "要與山神結緣去，一丘分我卜茅簷。"
        ],
        "title": "湖山人隠居",
        "id": "e28ca910-219f-41ef-a55a-2d845bb4969e"
    },
    {
        "author": "羅公升",
        "paragraphs": [
            "風雨千山落葉秋，不知當歲泣尼丘。",
            "仲由有勇休憑虎，寧戚雖賢且飯牛。",
            "史筆謾貽來世恨，書生空替古人愁。",
            "憑君局外留高著，莫道乾坤只麽休。"
        ],
        "title": "和潘彥國見贈",
        "id": "69d4b300-0674-41e6-84b3-9805e7db83f3"
    },
    {
        "author": "羅公升",
        "paragraphs": [
            "福星又見出虛危，螺浦千山亦展眉。",
            "八邑命懸循吏傳，萬家春在道州詩。",
            "旌旗已變河陽色，布粟猶憐蔡土饑。",
            "只恐九天歸詔急，去思還似鳳洲時。"
        ],
        "title": "代前清江守滕大著贈李吉州",
        "id": "9747dfcf-d5eb-490f-a075-3ac2e2c6f90a"
    },
    {
        "author": "羅公升",
        "paragraphs": [
            "木落湖山萬葉黄，亂愁深處見重陽。",
            "絺衣只慣詩人體，酒盞全乖病客腸。",
            "只道事隨人意改，如何花作舊時香。",
            "孤樓不作還家夢，卧聽松風響夜長。"
        ],
        "title": "九日言懷",
        "id": "17afc0a6-07f1-4531-a6ee-f3ee268f13cc"
    },
    {
        "author": "羅公升",
        "paragraphs": [
            "萬里風濤競擊撞，乾坤設險鍵南邦。",
            "五更畫角三州夢，兩岸青山四面窗。",
            "太白風流空舊月，虞公勳業自長江。",
            "倚闌何物堪持玩，萬頃長江鷺一雙。"
        ],
        "tags": [
            "长江"
        ],
        "title": "蛾眉亭",
        "id": "f26a4975-8eeb-481f-aef9-676178f126bc"
    },
    {
        "author": "羅公升",
        "paragraphs": [
            "元日能關一日開，解鞍杖策訪雲端。",
            "樹衝劍氣千秋老，泉遇松聲六月寒。",
            "朝市未妨閒野樂，山村猶恨世途難。",
            "凄凉龍德宮中石，裝點琳宮處道冠。"
        ],
        "title": "乙酉元日遊長春宮奚真人所居之地雕砌文礎皆汴都宮殿舊物",
        "id": "7f11d539-fd96-4b3e-96a6-8881c7c05492"
    },
    {
        "author": "羅公升",
        "paragraphs": [
            "但見佳山便合登，不須憑幻說超昇。",
            "崢嶸神禹疏河勢，鏜鞳軒皇奏樂聲。",
            "已有道人稱吏隠，應無處士樂巖耕。",
            "近來太守君知否，只記西園是玉京。"
        ],
        "title": "洞巖",
        "id": "1b6b73c8-923b-41c9-af6d-6f7f416c11b1"
    },
    {
        "author": "羅公升",
        "paragraphs": [
            "片雲相望不相識，萬里相思首重回。",
            "剡曲正須安道見，高陽真爲朗陵來。",
            "天分瑞葉供吟料，春遣梅花侑酒杯。",
            "安得受廛成二老，日陪杖履說敲推。"
        ],
        "title": "贈劉次山",
        "id": "782549b0-9f73-4ff1-99e7-7eb43cda1829"
    },
    {
        "author": "羅公升",
        "paragraphs": [
            "德星光照斗牛野，我亦沙鷗尾鳳鸞。",
            "聚首自憐我輩在，畫眉莫與世人看。",
            "正平幸作忘年好，靈運那知入社難。",
            "明日回頭別羣玉，亂山何處兀孤鞍。"
        ],
        "title": "別次山館中諸客",
        "id": "89c0e4d6-1b65-4754-bb7c-d1dcd65638f3"
    },
    {
        "author": "羅公升",
        "paragraphs": [
            "入眼溪山亦世情，故人無復舊家聲。",
            "賣刀未得逢龔遂，置醴那知爲穆生。",
            "相鼠聊爲慶封贈，巨牛應待老瞞烹。",
            "倘無聽雨連牀樂，慚愧先□冒暑行。"
        ],
        "title": "過表湖逢彭奇山",
        "id": "f231b014-9182-45ee-a7de-11b3c52958d3"
    },
    {
        "author": "羅公升",
        "paragraphs": [
            "是間定可著吾家，流水深林一逕斜。",
            "天下獨清惟雪色，客中舊識是梅花。",
            "妍媸顛倒驚時事，戰伐紛紜老歲華。",
            "風雨窮山爲誰苦，故人何處岸烏紗。"
        ],
        "title": "山背道中",
        "id": "2ca4177f-6d93-422e-82b1-423530fad523"
    },
    {
        "author": "羅公升",
        "paragraphs": [
            "六月茫茫天晝昏，涇清渭濁不須分。",
            "安能夜踏文城雪，只合朝看太華雲。",
            "異日親曾拜黄石，他年應有好玄文。",
            "人間無著掀髯處，天姥峰頭一喚君。"
        ],
        "title": "和羅菊潭",
        "id": "5f075f67-92ed-4f72-b941-56d557e7bb3a"
    },
    {
        "author": "羅公升",
        "paragraphs": [
            "一別爐峰十載餘，重來相對雪消初。",
            "湖中怒長陽侯氣，林外先生佛子廬。",
            "鼎鑊夢回山屐在，塵埃業重草堂疏。",
            "匆匆未副登臨願，終擬誅茅賦卜居。"
        ],
        "tags": [
            "庐山"
        ],
        "title": "雪後望廬山",
        "id": "6dc96517-0328-4283-ad18-aecc8b4a7c7d"
    },
    {
        "author": "羅公升",
        "paragraphs": [
            "萬里淮山萬里江，庾公曾此據胡牀。",
            "西風塵土謀誠誤，故國關河念未亡。",
            "對策記談乘塞事，倚闌今送入京航。",
            "六朝人物知多少，只有東籬百歲香。"
        ],
        "title": "庾樓",
        "id": "acc361d0-9410-4b6d-a2bb-44206fc647d3"
    },
    {
        "author": "羅公升",
        "paragraphs": [
            "金城圖上各論功，彈壓江流勢自雄。",
            "但使老熊當道左，寧愁遊騎入回中。",
            "幕間客解稱楊子，席上伶誰賦皖公。",
            "禾黍漸多青燐歇，郡人猶憶降元戎。"
        ],
        "title": "安慶府",
        "id": "d9bea5ee-162d-4cbc-82aa-7c2fc37dbad7"
    },
    {
        "author": "羅公升",
        "paragraphs": [
            "客樓坐閲帝居移，强賦愁邊九日詩。",
            "稱壽無從辜菊把，避災何處愧茱枝。",
            "興如陷賊藍田日，吟到聞兵漢北時。",
            "萬里朔風將夢去，故園鷗鷺訴相思。"
        ],
        "title": "九日",
        "id": "3ac9b238-89d6-4350-959f-eeebdb04edf8"
    },
    {
        "author": "羅公升",
        "paragraphs": [
            "地凍江空雁不飛，孤帆何事又乘危。",
            "更無殘雪山陰興，漫有窮通蜀道詩。",
            "自笑大瓢長濩落，可辭群鳥議瑕玼。",
            "吳門市隠非梁籍，名姓寧須假手知。"
        ],
        "title": "再如吳門",
        "id": "ac9ed1bd-dabb-455e-bba6-abe97a52cb61"
    },
    {
        "author": "羅公升",
        "paragraphs": [
            "天末雄風捲白波，玉舟既曉泛銀河。",
            "不知瑞入耕疇未，但覺寒生客路多。",
            "四海儘寬胡至此，一丘無分欲如何。",
            "只因歲晚嘉禾道，剩要先生賦七歌。"
        ],
        "title": "過嘉興雪中",
        "id": "18c2094b-af6f-494b-a789-41fdf134a805"
    },
    {
        "author": "羅公升",
        "paragraphs": [
            "去者勿戚戚，來者勿赫赫。",
            "天地猶乘除，萬古晨有夕。",
            "詎知今時今，不作異時昔。",
            "吳山越山青，舊日錢王宅。"
        ],
        "title": "儗過錢塘約諸客同賦",
        "id": "63e99f29-67a7-4760-a567-7981f0cb989e"
    },
    {
        "author": "羅公升",
        "paragraphs": [
            "庭中鳥鵲噪，門外雞犬驚。",
            "知有錦綉章，來作金石聲。",
            "松因屈子恥，菊爲淵明清。",
            "今我獨何者，照几新詩明。"
        ],
        "title": "謝松野叔贈詩用首句驚舟出瞿塘還有平流安十字爲韻  其一",
        "id": "83db68f0-ca2b-4f3b-90a7-3466b3769e7e"
    },
    {
        "author": "羅公升",
        "paragraphs": [
            "君字若修竹，瀟灑風雨秋。",
            "君詩若輕帆，滄海萬斛舟。",
            "快讀意自醒，痼疾一劑瘳。",
            "細讀殊味益，汲井百丈憂。"
        ],
        "title": "謝松野叔贈詩用首句驚舟出瞿塘還有平流安十字爲韻  其二",
        "id": "fe83d983-777b-450d-8a80-c1dfea3d1446"
    },
    {
        "author": "羅公升",
        "paragraphs": [
            "若以俗眼觀，榮枯幾翻手。",
            "若以法眼觀，窮達竟何有。",
            "吾身以覺贅，身外安足守。",
            "若□謝□□，爲我作不朽。"
        ],
        "title": "入書室東垣有神光自几案出  其一",
        "id": "f4e940ee-4883-4640-8612-dfa70eea4757"
    },
    {
        "author": "羅公升",
        "paragraphs": [
            "江海東南瀉，日月西北傾。",
            "天地豈不仁，作此大不平。",
            "遂使宇宙內，千載拏甲兵。",
            "人間勿設險，設險招戰爭。"
        ],
        "title": "入書室東垣有神光自几案出  其二",
        "id": "9454dbeb-f4af-42c4-9768-bd2fcfcef56b"
    },
    {
        "author": "羅公升",
        "paragraphs": [
            "征鴻且勿飛，我憑問長安。",
            "長安在何許，征鴻亦良難。",
            "世狹日月短，氣縮天地慳。",
            "春色豈不深，風雨猶晚寒。"
        ],
        "title": "入書室東垣有神光自几案出  其三",
        "id": "ca0db931-c96f-4236-a0b7-71901b9d4525"
    },
    {
        "author": "羅公升",
        "paragraphs": [
            "明月從東來，幽窗光炯炯。",
            "疏窗一尺許，寫我肩與頂。",
            "可憐窗下心，愧此窗上影。"
        ],
        "title": "秋懷",
        "id": "fb8af143-5c9c-4586-9200-dcc4ee9e4b50"
    },
    {
        "author": "羅公升",
        "paragraphs": [
            "客散燭亦盡，明月共寂寥。",
            "三生東華夢，歲晚依僧寮。",
            "秋宵豈不凉，客心自如燒。",
            "循簷耿無寐，顧影自蕭蕭。"
        ],
        "title": "秋夕",
        "id": "f033058b-74ae-44e5-aa39-ed35460b0aec"
    },
    {
        "author": "羅公升",
        "paragraphs": [
            "祖龍吞八荒，功名再開闢。",
            "方貪蓬山金，肯信滈池璧。",
            "平生焚椒蘭，死得鮑魚力。",
            "長城空巍巍，千古表漢域。"
        ],
        "title": "讀史  其一",
        "id": "2688b587-eea9-4c96-9597-716c68129021"
    },
    {
        "author": "羅公升",
        "paragraphs": [
            "季龍紾兄臂，晚以兵自强。",
            "笑看華林花，謂與天地長。",
            "豈知肘腋間，豚犬皆豺狼。",
            "多鬚既濫死，朽骨污清漳。"
        ],
        "title": "讀史  其二",
        "id": "f9162256-7493-4d66-a8e1-d505142dfdfe"
    },
    {
        "author": "羅公升",
        "paragraphs": [
            "隋文偉姿相，談笑取周鼎。",
            "俘陳朝突厥，四海絕纖警。",
            "奈何梟獍禍，老不保腰領。",
            "不如臨春人，到此醉不醒。"
        ],
        "title": "讀史  其三",
        "id": "6ec80b9d-96ae-4eaf-b197-d7bb90d71826"
    },
    {
        "author": "羅公升",
        "paragraphs": [
            "德光起龍沙，忽拔汴水幟。",
            "赭袍拜千官，始識皇帝貴。",
            "飲冰一何愚，剖腹有餘穢。",
            "可憐無知石，猶紀會同歲。"
        ],
        "title": "讀史  其四",
        "id": "e4376fd0-e66a-4722-8e46-eaa70c6df6d4"
    },
    {
        "author": "羅公升",
        "paragraphs": [
            "簷前一矯首，雲凍天欲愁。",
            "客心急歲晚，留滯此何州。",
            "黄金不療饑，暖老各一裘。",
            "珍重山中人，幅巾自無憂。"
        ],
        "title": "憶故人",
        "id": "5f507ef2-d34b-4449-8dac-d3b54efa5bcb"
    },
    {
        "author": "羅公升",
        "paragraphs": [
            "十日兩示疾，修途若爲情。",
            "閉蓬風濤中，益覺遺死生。",
            "頑石無枯株，千年亦何成。",
            "平生一大事，時至不須驚。"
        ],
        "title": "病中",
        "id": "473213aa-9d4d-45bf-8d64-165db11f63b4"
    },
    {
        "author": "羅公升",
        "paragraphs": [
            "祝融下省方，掉鞭鞭火龍。",
            "夜行失故路，誤入書窗中。",
            "紅光拂斗極，幻出琉璃宮。",
            "魚龍沸幽壑，臺觀遊太空。",
            "六丁攝圖史，羽化茫無蹤。",
            "成毀有定理，那足介我胸。",
            "造物解相補，放入山數重。",
            "此境如此心，空洞無垣墉。"
        ],
        "title": "西樓火",
        "id": "eb290900-9f54-45c5-9b20-2c5fa98d7f98"
    },
    {
        "author": "羅公升",
        "paragraphs": [
            "野人何所贈，金粟眩雙目。",
            "吾廬幸徒壁，恐受賈禍速。",
            "熟視心始平，中有稻一斛。",
            "開囊带風露，入釜間黄綠。",
            "雲碓明珠跳，甆椀幽蘭馥。",
            "已分先農餘，不假惠伯卜。",
            "侑以手種松，領此一歲熟。",
            "大笑老杜陵，橡栗款空腹。",
            "天不憐萬民，何以生百穀。",
            "所懼風雨疾，翻使風雨覆。",
            "倘無飄泊憂，田舍有餘福。"
        ],
        "title": "食新稻",
        "id": "2ea5d91d-ecd6-4fce-94db-9dbc0419d10b"
    },
    {
        "author": "羅公升",
        "paragraphs": [
            "古樟蟠山間，垂蔭翳我里。",
            "歲久或反常，村童祭爲鬼。",
            "大穴藏精靈，小隙竄蛇虺。",
            "嘗聞有驚霆，搜抉破根柢。",
            "竹我君子徒，冰霜凜在齒。",
            "胡爲事鑽刺，蟠屈嶔岩裏。",
            "乾坤亦廣大，朽木何足恃。",
            "託身一失所，萬水難復洗。",
            "松梅各相弔，爲我二友恥。",
            "去去非吾徒，偷生不如死。"
        ],
        "title": "道傍古樟有竹附焉可發一嘆",
        "id": "69cc5323-dc55-4f30-9821-4e633e898eee"
    },
    {
        "author": "羅公升",
        "paragraphs": [
            "玄冥用事久，百卉不復餘。",
            "今晨轉陽律，始見天地初。",
            "黄花獨何事，佳色炯自如。",
            "淵明骨已朽，餘子不稱渠。",
            "風霜不汝容，歲若馳故車。",
            "獨立良自苦，歸根勿徐徐。",
            "寶此後凋質，會見秋香舒。",
            "吾亦焚筆硯，南山荷春鉏。"
        ],
        "title": "至日見菊花盛開有感",
        "id": "0fecc040-5883-4c14-821c-ce7b99825653"
    },
    {
        "author": "羅公升",
        "paragraphs": [
            "四年塵沙中，奔走日不給。",
            "空歌下泉詩，頗愧夔子集。",
            "今晨出軍府，心與歸鳥急。",
            "花迎曉日笑，樹沐清露濕。",
            "清漪舞游鱗，照影孤小立。",
            "重來期秋風，領略蟾影入。"
        ],
        "title": "脫身軍府暫憩先月亭前挹湖光左右花木交映壁間題字亦有可觀惜未及見月也",
        "id": "6dff73bc-6778-4578-a521-cba11ccec24f"
    },
    {
        "author": "羅公升",
        "paragraphs": [
            "生長太平日，不識悲歡殊。",
            "今晨入故里，萬感忽啟予。",
            "人去鳥鼠樂，草長牛羊肥。",
            "土花幸無恙，猶作頹垣娛。",
            "平生懷古筆，擬賦東西都。",
            "豈知桑梓地，今即咸陽墟。",
            "欲知當日事，試問牆上烏。",
            "安得超世網，片帆渺江湖。"
        ],
        "title": "故里",
        "id": "1c1710c7-dd2c-414d-bde5-1d704994fcd7"
    },
    {
        "author": "羅公升",
        "paragraphs": [
            "秋夜不可奈，孤燈耿殘書。",
            "書中何所陳，興亡鑒賢愚。",
            "心兵忽森起，掩卷長嗟吁。",
            "童子問我言，自古夫何如。",
            "小人計目前，君子思遠圖。",
            "雙髀骨已滿，攬鏡猶故吾。",
            "跼蹐蟻封裏，負此六尺軀。",
            "投桃勿復道，候蟲弔風梧。"
        ],
        "title": "秋夜觀書",
        "id": "83e40f39-44bf-404a-b570-15977280c9cc"
    },
    {
        "author": "羅公升",
        "paragraphs": [
            "簾纖江上雨，送我作飄零。",
            "江海飄雙鬢，乾坤贅一萍。",
            "兔株空自守，龜筴爲誰靈。",
            "嵇筆懷憂憤，湘吟苦獨醒。",
            "眼看四海白，血灑九天青。",
            "萱背占烏鵲，圜扉痛鶺鴒。",
            "無由歸海島，誰爲哭秦庭。",
            "欲問鄜州信，鴻飛更杳冥。"
        ],
        "title": "悶",
        "id": "21a91b14-57a4-44c8-9b17-4abd88d012b2"
    },
    {
        "author": "羅公升",
        "paragraphs": [
            "乾坤本無邊，我命自荆棘。",
            "去住風濤中，生死無消息。",
            "茲晨夢中歸，真幻竟莫測。",
            "形聲各已改，老稚不我識。",
            "一燈話清凉，喜極淚始滴。",
            "出門動經年，還合甫浹昔。",
            "云胡作驚鷗，又復告行役。",
            "雨聲挾離思，春晚作秋色。",
            "暮山試回首，上有雲氣白。",
            "天長眼力短，此意幾悽惻。"
        ],
        "title": "抵舍一夕復行途中遣懷",
        "id": "12e53909-984c-494b-b79b-2611fbf307a2"
    },
    {
        "author": "羅公升",
        "paragraphs": [
            "秋風動江臯，吹落鷗鷺影。",
            "先生江湖心，收作目中景。",
            "庭深樹陰好，門掩禽語靜。",
            "一聲寂寞中，恍若隔人境。",
            "胸中兵十萬，臨敵暇且整。",
            "歛之塞成臯，縱去舉鄢郢。",
            "僕方棲會稽，蹇足未得騁。",
            "中原倘相逢，亦有憑軾請。"
        ],
        "title": "觀棋",
        "id": "1e68a7ff-dce9-417a-93ca-0f6b7599ac81"
    },
    {
        "author": "羅公升",
        "paragraphs": [
            "霜筠析絲豪，雪楮翦圭琬。",
            "凉颸生其間，懷袖覺清婉。",
            "賤子西北來，持此獻大阮。",
            "亦知秋氣深，爲表別懷遠。",
            "洪鈞轉二氣，暑極寒必返。",
            "君看千古日，未可異衰盾。",
            "霜雪雖云奪，篋笥亦何損。",
            "倘有解慍功，來歲出未晚。"
        ],
        "title": "洪扇饋松野叔",
        "id": "42c89465-8996-4647-9ae4-92abb9be39e3"
    },
    {
        "author": "羅公升",
        "paragraphs": [
            "齠齔趨庭日，真期萬里程。",
            "開編十行下，刻燭五言成。",
            "頗笑阿時學，方懷覽古情。",
            "祇言如昨日，不悟已前生。",
            "客裏餘長鋏，忙中負短檠。",
            "舊言如遠客，新卷即生兵。",
            "文武終何執，行藏兩未明。",
            "空餘清夜夢，時作讀書聲。"
        ],
        "title": "看書有感",
        "id": "df6197dd-c68d-44c8-b8a6-bc5b76574a8c"
    },
    {
        "author": "羅公升",
        "paragraphs": [
            "歸輿穿翠微，夜久樹益蒼。",
            "海蟾浴清波，吐此林表光。",
            "今宵衣上露，明日履下霜。",
            "兒童不知此，且喜今夕凉。",
            "風林忽響答，似識予心腸。"
        ],
        "title": "秋懷",
        "id": "8ea117db-c006-49e4-81f3-05049150f147"
    },
    {
        "author": "羅公升",
        "paragraphs": [
            "秦焰亦已灰，函關碎周文。",
            "玄感老東都，不救身首分。",
            "慎勿輕瘠牛，猶足僨孤豚。",
            "高文信神武，□往乘□昏。",
            "落果固有時，燥者勿與言。"
        ],
        "title": "紀秦漢間事  其一",
        "id": "25b303d0-0858-442f-8783-9737afa76902"
    },
    {
        "author": "羅公升",
        "paragraphs": [
            "秦王狹百二，猛虎正負嵎。",
            "壯哉田家子，赤手摩其鬚。",
            "叩關固蹉跎，未覺此計迂。",
            "沛公居山東，財色良區區。",
            "一朝咸陽去，始作帝者圖。",
            "碭公倘不偶，陳中遂長驅。",
            "求知千載下，優劣當何如。",
            "九原已黄土，極目空欷歔。"
        ],
        "title": "紀秦漢間事  其二",
        "id": "06a847d5-e90e-427b-9b67-6c5907112652"
    },
    {
        "author": "羅公升",
        "paragraphs": [
            "殘月不肯吐，鄰雞殊未鳴。",
            "已驚火星沒，况值玄雲生。",
            "居人酣春夢，行客貪修程。",
            "衆愁春露冷，我喜旦氣清。",
            "小立著定眼，自覺歸路明。"
        ],
        "title": "早行",
        "id": "1e27d102-2dee-40ef-bc89-246659aa7868"
    },
    {
        "author": "羅公升",
        "paragraphs": [
            "逝水日已遠，愈覺別恨重。",
            "歲月不可留，又已聞鳴蛩。",
            "故衣餘手澤，見肘未忍縫。",
            "遥知春去後，飛花散無縱。",
            "遊魂定何依，馬蹄隔千峰。",
            "誰與持麥飯，一灑塚上松。",
            "憑高酹觴酒，聊以寫我胸。",
            "彭殤同所歸，百歲還相逢。",
            "但留一寸心，不愧三尺封。"
        ],
        "title": "感舊",
        "id": "081671b7-d91b-401a-8607-eb2366c2de6d"
    },
    {
        "author": "羅公升",
        "paragraphs": [
            "丹鳳辭舊棲，四海求其凰。",
            "偶來梧竹間，振翮鳴朝陽。",
            "衆禽不自揣，競欲依餘光。",
            "神物要自珍，微羽那足當。",
            "了知霄漢姿，不集灌莽場。",
            "所憂燕雀雜，坐更鴻鵠藏。",
            "丹山有佳侶，足以陪雙翔。",
            "人間勿爲留，歸哉白雲鄉。"
        ],
        "title": "戲蕭高風曾孟聲二友  其一",
        "id": "8cde3f50-9df6-4432-aff5-1c3e82ebc18c"
    },
    {
        "author": "羅公升",
        "paragraphs": [
            "飛鴻響遥空，抱弋空遺影。",
            "遊鱗縱前川，把釣睨枯井。",
            "相看各如夢，欲去幾延頸。",
            "勞心縱有獲，所獲僅蛙黽。",
            "行人見之笑，千喚不一省。",
            "滄溟四無邊，盡納天地境。",
            "巨鰲載三山，未足污吾綆。",
            "相顧作清遊，濯足壺嶠頂。"
        ],
        "title": "戲蕭高風曾孟聲二友  其二",
        "id": "1a74a878-62d1-4637-8cb2-d8816e619e9e"
    },
    {
        "author": "羅公升",
        "paragraphs": [
            "定力了萬花，正眼空須彌。",
            "俯仰天地間，此身亦如遺。",
            "平生空洞腹，不受俗子窺。",
            "奈何區區者，妄欲求吾嗤。",
            "掀鬚對南山，但見雲度遲。",
            "却後百五歲，舉似爾輩知。"
        ],
        "title": "偶賦  其一",
        "id": "dcde2ce2-9026-40a8-a245-7fb510439faa"
    },
    {
        "author": "羅公升",
        "paragraphs": [
            "巢由善擇富，四海不易牛。",
            "古人恥苟得，一粟懷十憂。",
            "誰云黄屋榮，可掩頳面羞。",
            "那知井裏蛙，錙銖重山丘。",
            "肝腸果何罪，日夕森戈矛。",
            "頭曼豈不天，哀哉國爲仇。"
        ],
        "title": "偶賦  其二",
        "id": "a8abebfc-d4d0-434d-a47f-d9907697f055"
    },
    {
        "author": "羅公升",
        "paragraphs": [
            "叔夜七不堪，投筆竄耕壟。",
            "被毛學新鄙，暴虎悔舊勇。",
            "歛身蝸殻間，榻外即關隴。",
            "□無奏記手，門絕問奇踵。",
            "人言明府驕，我欲廷尉重。",
            "可人忽東來，明月雲樂擁。"
        ],
        "title": "雜詩  其一",
        "id": "479dfc5c-656e-424a-8338-137d0b24deaf"
    },
    {
        "author": "羅公升",
        "paragraphs": [
            "世故如遊塵，朝掃暮還有。",
            "向平待畢婚，謝事計已後。",
            "耳堪幾枕流，口但宜飲酒。",
            "門前泰華壓，老子一搔首。",
            "秋來四壁寂，草色上戶牖。",
            "好山喜笑人，客至但摇手。"
        ],
        "title": "雜詩  其二",
        "id": "d059417c-d470-4025-b475-b7f6eea4518e"
    },
    {
        "author": "羅公升",
        "paragraphs": [
            "形驅世鞅縛，妄滅天刑逃。",
            "我身不失我，榮辱誰能操。",
            "蔬肉等一戀，耕學兩不高。",
            "未應泉石癖，可笑州縣勞。",
            "秦人跨四海，不及源中桃。",
            "但看逸名姓，已足賢蕭曹。"
        ],
        "title": "雜詩  其三",
        "id": "e228cd20-2907-423b-b985-b6364e63fbe6"
    },
    {
        "author": "羅公升",
        "paragraphs": [
            "今夕凉已透，開陽月初生。",
            "忽思會心友，談鋒隔江城。",
            "是非天意高，寵辱人事驚。",
            "衆賓亦笑語，我獨難爲情。",
            "回風避老樹，中宵有餘聲。"
        ],
        "title": "秋夜有懷  其一",
        "id": "60d2a2e6-2c2d-43ee-8652-e226229cec04"
    },
    {
        "author": "羅公升",
        "paragraphs": [
            "稍稍暝色添，悠悠遠山縮。",
            "秋聲何方起，餘韻入修竹。",
            "興來不知癡，橋外一筇獨。",
            "燈光小市閙，人語深院肅。",
            "惟應無歸雲，背向簷下宿。"
        ],
        "title": "秋夜有懷  其二",
        "id": "d5212bb5-2c7c-4f07-9ac7-37d538f3d9b4"
    },
    {
        "author": "羅公升",
        "paragraphs": [
            "散慵陟嵐嶺，恰與落日平。",
            "天秋萬宇淡，盡見山水情。",
            "遥烟破衆寂，危花疑月明。",
            "川原自瀟灑，衣袂皆風聲。",
            "鑒空識本性，凭高失平生。",
            "蒼然暮色合，興盡心復驚。"
        ],
        "title": "散慵",
        "id": "5efd29a1-aa24-4b7f-be70-bde1811e5bb1"
    },
    {
        "author": "羅公升",
        "paragraphs": [
            "危柯早得秋，羈鶴易知曉。",
            "幽人带星起，古木叫孤鳥。",
            "簾影一丈高，曙色萬里杳。",
            "人稀蒼茫內，樹立浩蕩表。",
            "安知南征雲，不自厭紛擾。",
            "秋光接巖氣，終覺風味少。",
            "紅矜木蓉麗，白惜渚蓮夭。",
            "觀妄眼已空，觸物思還悄。",
            "賀公豈真狂，有激或成矯。",
            "歸登神聖臺，一笑萬緣了。"
        ],
        "title": "曉起",
        "id": "af69e9af-0936-4a92-b692-e69362150d4d"
    },
    {
        "author": "羅公升",
        "paragraphs": [
            "閉門秋氣深，霜蟲伴書帷。",
            "高軒御風至，我屋還有奇。",
            "十年幾離合，往夢不可思。",
            "豈期丘壑間，談此五日詩。",
            "肝腸洗舊染，刀圭得新醫。",
            "人間公等在，不必吾道衰。",
            "如何更輕別，莫計重逢時。",
            "霜餘出碩果，持用慰渴饑。"
        ],
        "title": "贈別詹厚齋",
        "id": "3650fb57-58dd-4e83-a29f-11d29ef390b4"
    },
    {
        "author": "羅公升",
        "paragraphs": [
            "南山有好鳥，來集鴻鵠行。",
            "鳴聲日已都，六翮歲以長。",
            "雖云氣類集，習久跡已忘。",
            "所期逍遥遊，一息視八荒。",
            "三年稻粱少，去與鷹鸇翔。",
            "好音變饑嘯，鷙聲嗔饞腸。",
            "重來見鴻鵠，反噬氣益張。",
            "鴻鵠不汝尤，矰繳防汝傷。"
        ],
        "title": "贈游仁翁",
        "id": "09ca4bde-ade3-4650-9bc9-e085a8dba525"
    },
    {
        "author": "羅公升",
        "paragraphs": [
            "時危家如寄，生離恨終天。",
            "稱家畢婚姻，豈必齊宋賢。",
            "白首未可期，樂此桃李年。",
            "畸人感雉飛，七載操斷絃。",
            "三年揚州夢，化作空中烟。",
            "大義古有制，私情豈云牽。",
            "命也我所安，撫事增悵然。"
        ],
        "title": "道逢新婚者",
        "id": "2c5b38d9-3b79-4ad1-a481-5c4116ce0eb4"
    },
    {
        "author": "羅公升",
        "paragraphs": [
            "鼕鼕五鼓動，客子推枕起。",
            "餘燈明壁間，照我髪垂耳。",
            "呻吟與鼻息，徹曉聲未已。",
            "誰言吳越異，疾痛切吾體。",
            "向來參內篇，久已一生死。",
            "區區窮通者，未足置慍喜。",
            "渠方怒張髯，我亦笑彈指。",
            "珍重青原山，歲晚吾與爾。"
        ],
        "title": "早起",
        "id": "a9af1051-bc22-4068-ab9c-624d20a38dc2"
    },
    {
        "author": "羅公升",
        "paragraphs": [
            "兵餘十八載，乃忽見此詩。",
            "乾坤發危涕，未論言語奇。",
            "古音乃泗磬，麗色藻鮫絲。",
            "想見堵牆人，傾倒落筆時。",
            "奈何清平調，變入寒笳吹。",
            "蒼茫同谷意，天遣放厥詞。",
            "墓檟忽可材，所患訪何遲。",
            "空餘兩家子，把卷驚合離。",
            "九原不可起，可起更可悲。",
            "祝君藏名山，小作千歲期。"
        ],
        "title": "題鄒安齋詩卷",
        "id": "6b6377cc-d614-4b10-b376-e11fc654cc5e"
    },
    {
        "author": "羅公升",
        "paragraphs": [
            "中宵雨聲歇，好月滿我屋。",
            "開門四無人，老樹立於獨。",
            "巡簷不成寐，送影過牆竹。",
            "賞弄情未央，矮屋礙遠目。",
            "故山有層臺，千里曠遊矚。",
            "主人三年別，坐使萬瓦覆。",
            "鵬程本逍遥，蟻穴自羈束。",
            "乾坤有興廢，豈必善者福。",
            "是身且非我，而况土與木。",
            "但聽雍門彈，勿效孟嘗哭。"
        ],
        "title": "夜月懷超然故臺",
        "id": "f3cfe5eb-475c-4e35-ae07-9b9f3a9c956f"
    },
    {
        "author": "羅公升",
        "paragraphs": [
            "窮冬乃常燠，庭礎上雲氣。",
            "索居共誰語，煮藥作冬至。",
            "客來寄枯棋，客去玩奇字。",
            "是中即了我，自得在不智。",
            "偷生輕日月，長短亦何計。",
            "惟應開闢事，頗得大易意。",
            "門前鳴騶急，窗外飛雨細。",
            "雲物吾不知，曉鐘一覺睡。"
        ],
        "title": "冬至",
        "id": "8e064088-e263-4f23-8c2b-e028bf4f3f83"
    },
    {
        "author": "羅公升",
        "paragraphs": [
            "狂風扇八區，一發不可息。",
            "遂令地行人，顛倒忘南北。",
            "道人留醒眼，謂得大慧力。",
            "出門楚天高，萬里寄兩屐。",
            "袈裟且不著，况作軒冕劇。",
            "窮秋華峰哭，夜月牛渚笛。",
            "是中豈狂者，狂者自莫識。",
            "他年真醒時，爲汝說皇極。"
        ],
        "title": "李古城索狂醒道人詩",
        "id": "422a9acd-859e-4858-874f-7be530098a45"
    },
    {
        "author": "羅公升",
        "paragraphs": [
            "一閒五千日，功德高於山。",
            "如何天不借，驅向金革間。",
            "妖血醒人饑，馬足愁險艱。",
            "今宵觴詠處，已带風雪顔。",
            "皇穹未厭亂，肯放兩脚閒。",
            "東海邈山河，廬峰定天關。",
            "即往不可留，我去何當還。",
            "後夜夢君時，哀笳鬢成班。"
        ],
        "title": "從軍留別天逸",
        "id": "72f96606-6ee2-4d72-8705-2a340865d1b3"
    },
    {
        "author": "羅公升",
        "paragraphs": [
            "笳鳴雨聲歇，據鞍迎曉風。",
            "桃花逞顔色，窈窕一川紅。",
            "經年用越地，殺氣浮太空。",
            "頗宜化工手，不到荆棘叢。",
            "鶑聲忽起予，夢落柳影中。",
            "緬懷習池賞，不減燕然功。",
            "橫槊豈無人，賦詩定誰工。"
        ],
        "title": "春曉道中",
        "id": "e38cea71-92a8-47e3-b116-25fcfc7ff368"
    },
    {
        "author": "羅公升",
        "paragraphs": [
            "威鳳翔九天，棲息惟十洲。",
            "胡爲落世人，下與雞鶩遊。",
            "吟仙霄漢間，清夜瑶琴秋。",
            "餘音遇風至，不可言語求。",
            "黄塵隔辰晤，回首生暮愁。",
            "櫜弓定何日，春馭已莫留。",
            "柳營豈云遠，邈若青海頭。",
            "何當踏月來，羽衣嘯黄樓。"
        ],
        "title": "次韵嚴叔賢見寄",
        "id": "dd898c8c-9847-4f1d-a086-750379861b5d"
    },
    {
        "author": "羅公升",
        "paragraphs": [
            "廢墟起寒烟，饑鼠意自妥。",
            "十年行脚處，重到無一可。",
            "乾坤鍾厄會，推擇乃及我。",
            "東皋兩犁手，長戟三歲荷。",
            "治絲慚益棼，杯水不救火。",
            "窮山高馬齒，華屋實野果。",
            "平生疏懶報，歲晚困羈鎖。",
            "有如醉行人，日暮路益左。",
            "未須說神仙，大福在無禍。",
            "但當求蒲團，不須夢狨坐。"
        ],
        "title": "從軍興平",
        "id": "25c7f31f-1b43-415f-aaa6-3105dcbee3c3"
    },
    {
        "author": "羅公升",
        "paragraphs": [
            "故人難合并，貧路惜羈旅。",
            "孤蓬遠追送，未怯危路阻。",
            "當年滕王城，跌宕欣得侶。",
            "朱顔侮華髪，笑口失愁緒。",
            "那知更世故，俠客變處女。",
            "西風凄破帽，細雨雜參請。",
            "羽書雖云急，飛斝未忍去。",
            "嗟予百憂集，俯仰輒齟齬。",
            "蕭然一匏笠，四海莫我處。",
            "斷崖揮手處，別意寫雙艣。",
            "夜闌江樹摇，尚想客凝佇。"
        ],
        "title": "從道益聲自清江送至樟鎮別後書懷",
        "id": "9a1109fc-03f5-4d9d-9b80-2f687893c5b9"
    },
    {
        "author": "羅公升",
        "paragraphs": [
            "方招東渚魂，又送北阡窆。",
            "交游亦餘幾，日覺眼中欠。",
            "向來所憎者，一一皆可念。",
            "憂愁鬢先霜，形影吾自厭。",
            "春華已零落，秋木豈陽艷。",
            "緬懷郢人質，徒掛季子劍。"
        ],
        "title": "有念",
        "id": "367b0f19-5313-49e4-8ef0-3c6ae3878270"
    },
    {
        "author": "羅公升",
        "paragraphs": [
            "三更飽甘雨，翛然凉意秋。",
            "驚霆駕風至，氣欲掀我樓。",
            "溟濛劃軒豁，稻隴如潑油。",
            "兵凶歲相仍，糟糠甚珍羞。",
            "天公一反手，少緩带犢謀。",
            "諸賢自蒿目，百畝真吾憂。"
        ],
        "title": "喜雨",
        "id": "11fe77a7-e9b2-434e-a66e-b9b6371eb396"
    },
    {
        "author": "羅公升",
        "paragraphs": [
            "疏渠行活水，水鳴空院幽。",
            "堂坳地母小，中有萬里流。",
            "向來手拮据，華屋俄荒丘。",
            "猶餘愚溝迹，洗我中山羞。",
            "九河且平陸，起滅况一漚。",
            "相娛亦聊耳，南澗何多憂。"
        ],
        "title": "疏渠",
        "id": "4aad18e1-8e11-4df8-9587-f09177b818aa"
    },
    {
        "author": "羅公升",
        "paragraphs": [
            "氣至暑固當，境寂凉自生。",
            "天河自如水，夜久山更明。",
            "古樹有莊色，新泉入幽聽。",
            "逃空空快事，喪虎不可停。",
            "飛螢過屋頂，一落如流星。"
        ],
        "title": "納凉",
        "id": "99c8be73-b837-4be7-9ea1-ba3447e1f8c6"
    },
    {
        "author": "羅公升",
        "paragraphs": [
            "千疇晝生烟，稻本焦釜急。",
            "化工哀遺黎，起死在呼吸。",
            "簷牙飛瀑亂，溝曲怒潮集。",
            "書生樂人樂，夜久倚杖立。",
            "遥知饑腸蘇，不但爽氣入。",
            "兵氣二十載，狐鼠舞城邑。",
            "向來被犁者，滄海餘一粒。",
            "潜虯尚無情，枯魚亦何及。",
            "終然天者定，未恨老簑笠。",
            "念彼荷戈人，山中甲裳濕。"
        ],
        "title": "閔雨有懷",
        "id": "643f2632-6dc9-4544-bd9b-9c335ed7fdba"
    },
    {
        "author": "羅公升",
        "paragraphs": [
            "冬夜乃常燠，蚊鳴猶薨薨。",
            "客枕本無寐，驅馳困揮肱。",
            "向來炎歊中，意氣莫敢膺。",
            "群飛乘幽陰，各以嚙自矜。",
            "詩癯肉幾何，磨吮恐不勝。",
            "霜風日以勁，利觜那可憑。",
            "奈何逞餘毒，糜爛意未懲。",
            "先生忽睡著，汝亦終何能。"
        ],
        "title": "冬蚊",
        "id": "16a92835-9e04-43aa-ae0b-ac22ebfa77e6"
    },
    {
        "author": "羅公升",
        "paragraphs": [
            "神丹有餘光，入地茁紫玉。",
            "氣鍾仙掌清，味壓婦臂俗。",
            "東風一夜雨，登俎間紅綠。",
            "淡羹意自古，酸藴香更酷。",
            "山人謝肉食，藉此慰便腹。",
            "薦新先北堂，誇示及小陸。",
            "府公厭腥腐，寧有啖此福。",
            "所以首陽翁，不復羨周粟。"
        ],
        "title": "丹房採蕨",
        "id": "cba6108e-e991-4e59-bc6c-aad3a52bc77e"
    },
    {
        "author": "羅公升",
        "paragraphs": [
            "倉公造文字，千古疲蠹簡。",
            "爾來記草青，頗覺浮僞損。",
            "老曾相心畫，乃復鑿混沌。",
            "毫端窺靈臺，口角出華衮。",
            "訥雖未成論，木亦不離本。",
            "西游觀青原，佳士競推挽。",
            "的應誇幼婦，不用愁御飯。",
            "道人衡氣機，筆墨付一莞。",
            "聊持無形字，示子非俗眼。"
        ],
        "title": "贈相字曾木訥",
        "id": "88f05d18-5a1c-44e0-9be7-adad85b46049"
    },
    {
        "author": "羅公升",
        "paragraphs": [
            "學書早無成，學劍老可怕。",
            "不如反初服，一鍤始學稼。",
            "雖煩遠公招，實恐惠子嚇。",
            "綸言若春風，枯朽歘變化。",
            "平生河汾策，肯出叔夜下。",
            "飛潜各努力，蘭菊異開謝。",
            "他年賣藥來，石鼎賦雪夜。"
        ],
        "title": "答戴用齋教諭",
        "id": "6e066fa8-433c-4b90-9481-97aa3c776255"
    },
    {
        "author": "羅公升",
        "paragraphs": [
            "治生吾未能，學圃豈不惡。",
            "秋風雨如酥，畦土樹靈藥。",
            "荒茨出神奇，高下粲花萼。",
            "將期清百慮，豈獨健雙脚。",
            "平生林下心，五鼎視藜藿。",
            "常疑種玉誕，亦笑带經錯。",
            "黄金污吾鉏，矧肯白晝攫。",
            "歸還勞巵酒，辛苦同爲樂。"
        ],
        "title": "種藥",
        "id": "cafcc4ae-b7f2-4f64-b005-8d45876de014"
    },
    {
        "author": "羅公升",
        "paragraphs": [
            "丘中有佳人，披褐抱白玉。",
            "百年老風雨，坐閲成毀速。",
            "霜餘乃脫穎，磊落隠者屋。",
            "平生苦硬姿，卓爾受命獨。",
            "虞翻終老辣，嚴挺笑軟熟。",
            "世情樂肥甘，有齒但食肉。",
            "封題欲遠贈，懼以蜇口瀆。",
            "的應山林味，雅稱藜藿咮。",
            "聊持詩百字，爲博珠一斛。",
            "我本看泉聲，茅齋添夜讀。"
        ],
        "title": "爲游叔蕃覓苦椎",
        "id": "b45bfeda-2ec5-48f9-922d-3089cb2db587"
    },
    {
        "author": "羅壽可",
        "paragraphs": [
            "追思往事真堪恨，誤却南兵是蔡州。"
        ],
        "title": "句",
        "id": "4610d412-e2a9-4191-b1bd-012980eb2f5d"
    },
    {
        "author": "羅松野",
        "paragraphs": [
            "驚舟出瞿塘，還有平流安。"
        ],
        "title": "句",
        "id": "206ea844-cb61-4e5c-8e5a-7f60b6f2d247"
    },
    {
        "author": "程時登",
        "paragraphs": [
            "悠悠孤憤倚中流，飽閲川陵四百秋。",
            "水際叢祠猶昨日，人間抔土幾荒丘。",
            "故鄉愛說饒饒姓，往事空傳柳柳州。",
            "滿目夕陽凝睇久，桐花飛落釣魚舟。"
        ],
        "title": "題唐顯孝饒娥墓  其一",
        "id": "ed455b36-14b4-41cc-a08e-33f4cec30456"
    },
    {
        "author": "程時登",
        "paragraphs": [
            "松陰庭戶枕清波，小立碑亭校舊訛。",
            "一念綱常行宇宙，幾番風雨起山河。",
            "世間如此丈夫少，天下從渠女婦多。",
            "倚遍欄干千古意，登臨不敢更高歌。"
        ],
        "title": "題唐顯孝饒娥墓  其二",
        "id": "af7fe4db-f9c8-48d3-9a16-5740119ec29f"
    },
    {
        "author": "黄叔美",
        "paragraphs": [
            "金溪有金源，昔我未嘗造。",
            "因逢吳道士，言此山水好。",
            "金僧來自蜀，所至事幽討。",
            "地名適相符，結茅遂棲老。",
            "一朝入石塔，千載錮其寶。",
            "白雲何漫漫，流水亦浩浩。",
            "相傳石井頭，鞋跡猶可考。",
            "安知斯塔內，歲久骨應槁。",
            "龕燈長不滅，落葉風自掃。",
            "山僧具茗酌，言話頗知道。",
            "請題壁間詩，茲行殊草草。",
            "所欣得二趙，登覽散中抱。",
            "日午餉田家，壺觴共傾倒。",
            "素心愜清賞，恨不避喧早。",
            "偶尋幽侶出，徵逐非所好。",
            "歸途霜月下，譙鼓更漸報。",
            "明朝人事乖，相望不可到。"
        ],
        "title": "金塔",
        "id": "a84e2073-9dc6-46eb-8052-975632fe0125"
    },
    {
        "author": "黄叔美",
        "paragraphs": [
            "人孰不有母，鮮能報其恩。",
            "人孰不有弟，鮮能念同根。",
            "漢興尺布謠，鄭有誓泉言。",
            "所以憂世事，永歎鶺鴒原。",
            "緬懷寶善君，生子出孝門。",
            "幼習靜室業，實爲仁愛敦。",
            "百金買古宅，乃在清溪濆。",
            "堂前種荆樹，堂北長慈萱。",
            "時從道園中，駕彼白鶴軒。",
            "再拜母膝下，殷勤問寒暄。",
            "季也一相接，怡然煦春溫。",
            "溪魚識嘯歌，烏鳥沽盤餐。",
            "余適登斯堂，吳公有銘存。",
            "阿姪三五輩，削瓜酌清尊。",
            "秩然進退間，禮義何其尊。",
            "嗟今利奪人，骨肉相仇冤。",
            "蒼天信可問，薄俗難與論。"
        ],
        "title": "寶善堂爲薛玄卿題",
        "id": "4e41d052-2c8e-4fd7-b2ff-28009588fa30"
    },
    {
        "author": "黄叔美",
        "paragraphs": [
            "聞道周公子，今春過許州。",
            "百年看野史，雙鬢托孤舟。",
            "風土青山古，英雄憐火秋。",
            "豈無遺白淚，相對話江鷗。"
        ],
        "title": "周嘉會遠行",
        "id": "10fcedd5-7d17-484e-989a-b0c25b0dfebd"
    },
    {
        "author": "黄叔美",
        "paragraphs": [
            "昔日登臨不用扶，於今白首見麻姑。",
            "此邦泉石何蕭爽，異代神仙知有無。",
            "七月山田紅稻熟，去年塵海碧蓮枯。",
            "信知冠蓋追遊地，羽客相逢到日晡。"
        ],
        "title": "登麻姑山",
        "id": "f58dfb24-dacd-4c6c-a4d6-9a3dab86e18f"
    },
    {
        "author": "何新之",
        "paragraphs": [
            "飛星曳寒影，野水淡碧空。",
            "人生定何物，扁舟空影中。",
            "何年有宇宙，生此木末風。",
            "有力不向上，難到蓬萊宮。",
            "空攀棲鶻巢，搔首如飛蓬。",
            "俯仰慨今昔，此懷安可窮。"
        ],
        "title": "秋夜泛舟",
        "id": "cd3c8fc1-acac-426a-9bbf-0008b3f52bc5"
    },
    {
        "author": "張逢原",
        "paragraphs": [
            "地位清高眼界寬，盡收風景入豪端。",
            "廢宮臺榭和烟鎖，隔岸江山對月看。",
            "一水中分吳越近，層樓低接斗牛寒。",
            "有聲畫意吟難了，更把瑶琴膝上彈。"
        ],
        "title": "題高房山夜山圖",
        "id": "267c273e-3262-4a92-a3a4-a3eda62946a5"
    },
    {
        "author": "王夢雷",
        "paragraphs": [
            "散吏馳驅踏旱邱，沙塵泥土掩雙眸。",
            "山中樹木減顔色，澗畔泉源絕細流。",
            "處處桑麻增太息，家家老幼哭無收。",
            "下官雖有憂民淚，一擔難肩萬姓憂。"
        ],
        "title": "勘災",
        "id": "7b378f3b-3718-467a-a9d7-59e4abcd6a69"
    },
    {
        "author": "劉有慶",
        "paragraphs": [
            "窮廬夜雪沒駝脊，黄沙號風冰結石。",
            "燕姬二八髻垂漆，柔荑斜抱箜篌立。",
            "老羌踏歌歌勅勒，黄金流星酒杯窄。",
            "紅氍毹暖春雲濕。",
            "縷金團衣猩血滴，玉釵醉滑茝絃急。",
            "角聲滿空霜裂骨，十萬獰君掩襟泣。"
        ],
        "title": "效長吉體",
        "id": "01303a33-2995-4e5f-ae70-8def120d375b"
    },
    {
        "author": "劉有慶",
        "paragraphs": [
            "望郡推章貢，斯遊趣不希。",
            "風清王儉幕，春滿老萊衣。",
            "鯽沼迎秋月，螺亭覽夕暉。",
            "政成如有句，肯寄北鴻飛。"
        ],
        "title": "送楊長卿任贛州知事",
        "id": "77e71ead-7857-4ca9-9926-a7d928d8fbf4"
    },
    {
        "author": "劉有慶",
        "paragraphs": [
            "蟠龍垂顧飲江湄，卧護宗祧彼一時。",
            "馬渡已嗟南國蹙，猿驚何暇北山移。",
            "郊壇曾祝千年運，塔廟空留異代悲。",
            "北望中原形勢盡，太平草木亦熙熙。"
        ],
        "title": "鍾山",
        "id": "3b36eae5-6642-41a8-8371-6face4ca3220"
    },
    {
        "author": "貢宗舒",
        "paragraphs": [
            "垂楊過我屋頭青，門對茅峰遠世情。",
            "贏得行人閑著眼，却疑此處即淵明。"
        ],
        "title": "題柳隠圖",
        "id": "d2bdaa69-5c19-4e13-83c3-2f671a24cc4a"
    },
    {
        "author": "王易簡",
        "paragraphs": [
            "黄閍斷刻得者誰，雙松下殉方壺螭。",
            "其文記述保母李，云是大令之所爲。",
            "點畫安知尚年少，筆不可掣從兒時。",
            "當其翰墨託久計，異哉歲月如前期。",
            "爲憐樵人巧收拾，豈無行道猶嗟咨。",
            "殘磚裹送平原家，閲古衆帖奚獨遺。",
            "窮諏遠引商是非，具眼落落多傳疑。",
            "塵埃尺紙拂陳迹，聞君好事捲贈之。",
            "簡編無端發汲冢，陵谷何年沈峴碑。",
            "坐中賞識本易厭，世外隠伏勞旁窺。",
            "騷人勝士一朝玩，孝子慈孫千古悲。",
            "君不見鍾侯書法亦大奇，下穿墟墓求其師。"
        ],
        "title": "詠保母帖",
        "id": "0e978f8f-8d00-4e20-8f99-ae39cc4a5801"
    },
    {
        "author": "王易簡",
        "paragraphs": [
            "蕭灑殊庭西，玉室青孱顔。",
            "華陽隠邃道，元蓋浮塵寰。",
            "紞紞天鼓鳴，爛爛巖屋斑。",
            "誰懸隔凡石，此已非人間。",
            "羣仙本容物，爲我開重關。"
        ],
        "title": "九鎖山十詠  其一",
        "id": "936f2063-2334-4f04-9f2f-e924b6360ac7"
    },
    {
        "author": "王易簡",
        "paragraphs": [
            "風煙谷口亭，巖穴神仙宅。",
            "逕回閟天光，雲濕滴乳液。",
            "寶蓋遥當空，篝火忽奇迹。",
            "不見茹芝人，殘枰棄黑白。",
            "躋攀幸有逢，筋力何足惜。"
        ],
        "title": "九鎖山十詠  其二",
        "id": "74ba3669-cef8-40c3-b8ba-3535416efc2f"
    },
    {
        "author": "王易簡",
        "paragraphs": [
            "鳳兮爾何來，翽翽鳴高崗。",
            "山風度玉簫，竹實豐餱糧。",
            "至今嶙峋石，如作毛羽翔。",
            "深溪阻造極，懸磴聊褰裳。",
            "踟躕不忍下，樹杪青天長。"
        ],
        "title": "九鎖山十詠  其三",
        "id": "2dc7447f-6d4f-4ab1-bff0-218efa352fb6"
    },
    {
        "author": "王易簡",
        "paragraphs": [
            "晴矼步清空，洞戶撫巀嶭。",
            "何年出水龍，張口見齒舌。",
            "相傳此得名，靈骨蛻如雪。",
            "豈其風霆化，詰曲餘故穴。",
            "想當夜半歸，九鎖一時掣。"
        ],
        "title": "九鎖山十詠  其四",
        "id": "7a084d4f-e229-410c-b930-52aae9717e50"
    },
    {
        "author": "王易簡",
        "paragraphs": [
            "絕壁中嵌空，秀石下插地。",
            "緬懷玉局仙，於此冠蓋萃。",
            "雲泉儼昨游，卉木遺古意。",
            "青山日迎客，何者傳姓字。",
            "斯人千載名，攬勝乃餘事。"
        ],
        "title": "九鎖山十詠  其五",
        "id": "17ebbdf4-e910-47f6-b9b5-a449a3d344db"
    },
    {
        "author": "王易簡",
        "paragraphs": [
            "古來得道人，一往無留蹤。",
            "胡爲戀幽絕，努力抗祖龍。",
            "冠簪宛如刻，蘚蔓不敢封。",
            "形化影未滅，石堅誠可通。",
            "靈仙去已遥，聊爾驚凡庸。"
        ],
        "title": "九鎖山十詠  其六",
        "id": "b834fbce-1bf9-4346-8ce2-91bb731dcfcd"
    },
    {
        "author": "王易簡",
        "paragraphs": [
            "行雲倏變滅，本作須臾期。",
            "山靈護清氣，英英幻真姿。",
            "舊雨洗猶在，高風吹不移。",
            "觸石有動意，出岫無還時。",
            "扶桑如可薪，鍊此白玉芝。"
        ],
        "title": "九鎖山十詠  其七",
        "id": "acaa0cc9-b164-449c-9003-1eeb3bac8a11"
    },
    {
        "author": "王易簡",
        "paragraphs": [
            "嵐陰四圍合，澗水數折流。",
            "試手翻碧海，捲雨來青虬。",
            "靜躁爲人役，蓄泄同神謀。",
            "長歌亭上詩，飛仙不可留。",
            "倚欄天風寒，問信騎鯨游。"
        ],
        "title": "九鎖山十詠  其八",
        "id": "dbfde477-5eed-4053-8de3-3899fcc5cfb0"
    },
    {
        "author": "王易簡",
        "paragraphs": [
            "天吳泣海枯，化石空山中。",
            "陵谷歷千變，倒倚蓬萊風。",
            "鐵壁立峭絕，縠波漾玲瓏。",
            "前巖寄游屧，大巧藏神功。",
            "素屏三十丈，畫手誰與同。"
        ],
        "title": "九鎖山十詠  其九",
        "id": "605fe028-f2c1-4a4b-9d13-55175a21dc76"
    },
    {
        "author": "王易簡",
        "paragraphs": [
            "泠泠珮行空，湛湛鏡無滓。",
            "至潔漱巖骨，餘潤蒸石髓。",
            "山上真人居，鼎竈長不毀。",
            "猶聞洗藥香，漸作落花水。",
            "臨流且勿嘗，清音濯幽耳。"
        ],
        "title": "九鎖山十詠  其一○",
        "id": "9b4fbf6a-4052-4264-966b-db8745641182"
    },
    {
        "author": "王易簡",
        "paragraphs": [
            "高侯妙筆生夜光，李侯正倚斗牛旁。",
            "淒凉看盡吳山月，玉鏡臺前翠鳳凰。"
        ],
        "title": "題高房山夜山圖",
        "id": "e790aa5e-867e-46ab-9e5f-fb8dc07e2993"
    },
    {
        "author": "王易簡",
        "paragraphs": [
            "玄度存遺跡，玄英有舊詩。",
            "城中獨高處，雪後最佳時。",
            "拂壁書行紀，逢僧問故祠。",
            "闌干頻徙倚，不奈朔風吹。"
        ],
        "title": "游寶林寺",
        "id": "674ce65b-be70-4118-a9e5-5962bf4644a8"
    },
    {
        "author": "葛慶龍",
        "paragraphs": [
            "七軸蓮經供茗瓢，一龕繡佛挂松寮。",
            "舶香亦带魚龍氣，自采枝頭柏子燒。"
        ],
        "title": "贈僧",
        "id": "6ccc4b00-a38d-43c0-acd5-d1ab0928e042"
    },
    {
        "author": "葛慶龍",
        "paragraphs": [
            "五朵飛來漬剡藤，重重響似水泠泠。",
            "不教落在紅塵耳，讀與青松白鶴聽。"
        ],
        "title": "謝理得惠書",
        "id": "a05383e7-df42-439f-9431-4bd54489cde6"
    },
    {
        "author": "葛慶龍",
        "paragraphs": [
            "挾書律重火猶光，天下嚴搜不敢藏。",
            "圯上老人無見者，一編親寫授張良。"
        ],
        "title": "詠黄石公",
        "id": "4eee31f9-9c80-4b7e-976d-c91e7a563d5c"
    },
    {
        "author": "葛慶龍",
        "paragraphs": [
            "白髪慵巾短短衣，閑行斜倚小筇枝。",
            "自家弄影猶癡絕，只似初騎竹馬時。"
        ],
        "title": "筇杖",
        "id": "d577807e-21b6-42a0-beb3-f571b2c5b2e5"
    },
    {
        "author": "葛慶龍",
        "paragraphs": [
            "多謝林僧亦好奇，新遺石匣我酬詩。",
            "鶴胎收却雲封裹，付囑山靈木客時。"
        ],
        "title": "題仙人洞并謝草堂方公所贈石匣  其一",
        "id": "c0de6bcb-574d-4d6c-9840-d6522c15abd4"
    },
    {
        "author": "葛慶龍",
        "paragraphs": [
            "雲長鎮洞有時開，石匣終藏化鶴胎。",
            "千歲不須華表柱，飛鳴南向洞山來。"
        ],
        "title": "題仙人洞并謝草堂方公所贈石匣  其二",
        "id": "b9770be9-cefb-4043-84a0-040c59718c8d"
    },
    {
        "author": "葛慶龍",
        "paragraphs": [
            "坐如有待思依依，看竹迴廊出寺遲。",
            "窅窅綠蔭清寂處，半窗斜日兩僧棋。"
        ],
        "title": "游寶林寺",
        "id": "4b002a2c-31f5-4b2b-8c40-8e0f26511e9f"
    },
    {
        "author": "殷彥卓",
        "paragraphs": [
            "靜結羅浮屋，鄰鷄遠不聞。",
            "秋到屋下田，井井皆黄雲。",
            "草堂久無夢，甘與麋鹿群。",
            "我聞彭澤令，恥爲二姓臣。",
            "一朝任去來，柴桑漉酒巾。",
            "披圖長歎息，古今多逸民。"
        ],
        "title": "陶庵精舍",
        "id": "1b138aad-f4c4-4f5f-b89d-1c555d353db5"
    },
    {
        "author": "錢仲鼎",
        "paragraphs": [
            "舟摇摇兮，風嫋嫋兮。",
            "波鱗鱗兮，鷗翩翩兮。",
            "扣舷漁歌兮，孰知其他兮。"
        ],
        "title": "水村歌",
        "id": "dc0c0ca6-a968-408a-9807-d4c4fcbdf6e7"
    },
    {
        "author": "錢仲鼎",
        "paragraphs": [
            "在昔洛陽，雪深丈餘。",
            "士也高卧，來令尹車。",
            "今年吳淞，雪復何如。",
            "積素一色，鷗鷺有無。",
            "之子江臯，修亭是居。",
            "有琴有書，有酒有魚。",
            "賞靜獨眺，聊以自娛。",
            "挹茲清風，凜凜起予。",
            "此景此圖，再卷再舒。"
        ],
        "title": "題趙鷗波高士圖",
        "id": "76ebfdd0-e0b1-45b6-b805-9efc217718b3"
    },
    {
        "author": "錢仲鼎",
        "paragraphs": [
            "閉門雪卧遠，詠史風情留。",
            "詩有三百篇，令子手所裒。",
            "汝翁秀儒林，殖學媲前修。",
            "六經窮窔奧，萬象工雕鎪。",
            "廣矣雅音正，悕矣騷情幽。",
            "照耀明月珠，珍重珊瑚鉤。",
            "一讀令人喜，再讀令人愁。",
            "李杜骨已朽，江湖名同流。",
            "憶昔託末契，東城得追游。",
            "平時少契闊，暇日多唱酬。",
            "櫟材自揣劣，藻思誰與儔。",
            "老我歲冉冉，霜鬢風飈飈。",
            "索居破茅屋，寒擁敝貂裘。",
            "夜來清夢飛，故繞松江頭。",
            "夢中不識路，修亭渺悠悠。",
            "粲然見梅花，落月香影浮。",
            "性情閲千古，感發交未休。",
            "神交赴冥冥，知我雙白鷗。"
        ],
        "title": "題靜春堂集",
        "id": "9ac75ad5-2276-4e89-80e4-9be06b93cf0e"
    },
    {
        "author": "羅太瘦",
        "paragraphs": [
            "淮海歸來二十年，結廬仍向舊山川。",
            "既無酒債貧休恨，浪得文名老尚傳。",
            "曉日輪蹄思柳外，春風羯鼓在花前。",
            "如今靜聽瓶笙韻，猶似當年咽管絃。"
        ],
        "title": "述懷",
        "id": "8c00a03a-51c7-4077-a38d-4580f61ffb13"
    },
    {
        "author": "羅太瘦",
        "paragraphs": [
            "暑往寒來迭世間，有誰十載駐朱顔。",
            "騎鯨客去天連水，跨鶴人歸月在山。",
            "爐火頓消情慾境，劍金須斷利名關。",
            "烟莎隨分巖前綠，猿馬不驚春意閒。"
        ],
        "title": "題鶴林宮",
        "id": "c1ff972e-fa27-45ef-bb0e-2f547055fb9d"
    },
    {
        "author": "顔丙",
        "paragraphs": [
            "靈根不肯混凡柴，天意移將福地來。",
            "向日親逢霹靂手，今朝果作棟樑材。"
        ],
        "title": "題樑",
        "id": "2fbbf920-5966-412e-88b9-9d41f015bc56"
    },
    {
        "author": "湯清伯",
        "paragraphs": [
            "芳姿勁節本來同，綠蔭紅妝一樣濃。",
            "我若化龍君作浪，信知何處不相逢。"
        ],
        "title": "夾竹桃",
        "id": "dc3d7e9b-0666-4f01-8f4e-949bbc288f11"
    },
    {
        "author": "曾唯仲",
        "paragraphs": [
            "輦路淒淒隔歲華，王孫望斷怨天涯。",
            "庭空煙雨無人管，那有閒情襯落花。"
        ],
        "title": "草意",
        "id": "d8d87cf3-2c54-4de4-a98d-bb24eb0302a8"
    },
    {
        "author": "艾性夫",
        "paragraphs": [
            "中園植佳橘，插棘爲儲胥。",
            "橘根陽未萌，棘枝已扶疏。",
            "終年高且深，勢盛凌橘孤。",
            "豈以雨露偏，良由習性殊。",
            "非類不可依，橘其防厥初。"
        ],
        "title": "感物  其一",
        "id": "a089abfd-f4bd-455b-98b5-2cd796c30bb3"
    },
    {
        "author": "艾性夫",
        "paragraphs": [
            "老牧鞭群羝，長鳴度荒圃。",
            "眈眈黄於菟，怒攫連四五。",
            "弱肉强之食，茲事由來古。",
            "天地果好生，生羊勿生虎。"
        ],
        "title": "感物  其二",
        "id": "57250ac2-49b4-4420-b81b-c54b6e445730"
    },
    {
        "author": "艾性夫",
        "paragraphs": [
            "溪翁擷佳草，日恐饑其魚。",
            "霜枯野水落，獱獺搜無餘。",
            "翁歸束稿人，寘彼溪之隅。",
            "責以警長夜，翁計何其愚。"
        ],
        "title": "感物  其三",
        "id": "f5416e4b-b3cc-4ae7-b669-5e6cc90251ae"
    },
    {
        "author": "艾性夫",
        "paragraphs": [
            "有山莫栽桃，有地宜種竹。",
            "此竹豈不佳，清陰蔽茅屋。",
            "朝有孤鳳翔，暮有白鶴宿。",
            "桃花艷春風，蜂蝶趁麄俗。",
            "花謝不復來，相媚一餉足。"
        ],
        "title": "感物  其四",
        "id": "e29e8863-da7c-4627-ad92-a2473273244d"
    },
    {
        "author": "艾性夫",
        "paragraphs": [
            "折柳繫離船，船行柳條短。",
            "頼有枝上花，飄泊隨君遠。"
        ],
        "title": "古意  其一",
        "id": "ef4e5be7-70a1-4eb1-b0e3-7b02e172e9cb"
    },
    {
        "author": "艾性夫",
        "paragraphs": [
            "采蓮莫采花，采花損空房。",
            "留房結青子，種作明年香。"
        ],
        "title": "古意  其二",
        "id": "fd4b3dd9-5699-4be7-88f7-b924a6620549"
    },
    {
        "author": "艾性夫",
        "paragraphs": [
            "匆匆采桑女，花雨濕襜袖。",
            "春風十二絃，生世未觸手。"
        ],
        "title": "古意  其三",
        "id": "2b2f3d7f-9cf4-4e71-a1de-85ccfdd3ba6b"
    },
    {
        "author": "艾性夫",
        "paragraphs": [
            "浣衣輕浣布，布縷不如絲。",
            "絲堅猶易穿，布弱從可知。"
        ],
        "title": "古意  其四",
        "id": "02d06037-fb8d-493f-9eaf-d142df19e1d7"
    },
    {
        "author": "艾性夫",
        "paragraphs": [
            "佳人買明鏡，意重輕千金。",
            "結以雙羅带，欲照蕩子心。",
            "蕩子渺不歸，鏡影春雲深。"
        ],
        "title": "古意  其五",
        "id": "8ea751ca-c953-4e39-b487-6accac09da44"
    },
    {
        "author": "艾性夫",
        "paragraphs": [
            "賤妾燕子身，銜泥巢君堂。",
            "遊子黄鵠志，辭家猶南翔。",
            "采花爲誰容，襲蘭爲誰香。",
            "安得小心風，寄子雙明璫。"
        ],
        "title": "古意  其六",
        "id": "2fa832fc-0b1a-4291-9cbb-3e750d9febe1"
    },
    {
        "author": "艾性夫",
        "paragraphs": [
            "蒼梧閟弓劍，阿閣無祥禽。",
            "魯叟已長喟，矧敢求之今。",
            "區區蓮勺人，伯氣方浸淫。",
            "紀年侈嘉瑞，作物誠何心。",
            "隠顯殆偶然，豈必聞韶音。",
            "黄河千丈渾，歲月亦已深。",
            "矯首不可俟，甪里芝山陰。"
        ],
        "title": "雜言  其一",
        "id": "f41b2239-9946-449a-a899-9992bff193a9"
    },
    {
        "author": "艾性夫",
        "paragraphs": [
            "勛華不並世，揖遜無餘傳。",
            "緬彼巢與津，佳兵豈其天。",
            "履霜一何微，坤冰一何堅。",
            "誰謂知幾人，尚俟觀伊川。",
            "斧衮了不公，正閏雜紀年。",
            "豈擬王仲淹，而愧魯仲連。"
        ],
        "title": "雜言  其二",
        "id": "126b11ad-5b6b-4c7f-99f1-8828205b1037"
    },
    {
        "author": "艾性夫",
        "paragraphs": [
            "燕趙多佳人，珠華衒天街。",
            "鄭魯有游女，折楊弄青梅。",
            "春風趁姿媚，諧笑爭徘徊。",
            "幽閨有貧醜，修潔不自媒。",
            "縫布以爲裙，斷荆以爲釵。",
            "𧤺沙事機杼，蓬沓蒙烟埃。",
            "誰將好德心，爲爾停漸臺。"
        ],
        "title": "雜言  其三",
        "id": "882a580e-004f-4733-979a-596c4592a0c1"
    },
    {
        "author": "艾性夫",
        "paragraphs": [
            "枯桐斵山骨，絃以冰蠶絲。",
            "信指發孤調，悠然造希夷。",
            "揚以寄吾歡，抑以寫吾悲。",
            "悲歡生我心，無庸他人知。",
            "我若有黄金，不鑄鍾子期。",
            "寄語伯牙翁，絕絃良可嗤。"
        ],
        "title": "雜言  其四",
        "id": "426b1451-53d1-4a56-9652-788e834498ce"
    },
    {
        "author": "艾性夫",
        "paragraphs": [
            "櫛髪吹松陰，坦腹睨岩石。",
            "細雨整短蓑，斜陽擫長笛。",
            "採花艷兩髻，挾草暖雙腋。",
            "款款跨牛歸，蒼山暮烟碧。"
        ],
        "title": "牧童",
        "id": "00d5d997-3839-41be-8037-f0ca0bd87fba"
    },
    {
        "author": "艾性夫",
        "paragraphs": [
            "空洞如虛拳，擁腫類奇癭。",
            "槎牙老樹身，相依以爲命。",
            "智士能用屈，榴皮勝毛穎。",
            "先生倒啗餘，此正入佳境。"
        ],
        "title": "題東坡蔗滓窠石",
        "id": "dfd3d458-7f97-4572-8df0-2f25971ca225"
    },
    {
        "author": "艾性夫",
        "paragraphs": [
            "物生天地間，細大各有容。",
            "偉哉霄漢姿，厄此盆盎中。",
            "嗟吁爾橐駝，局促吾蒼龍。",
            "駝兮顧我笑，可憫豈獨松。"
        ],
        "title": "憫盆松",
        "id": "75380ec4-57ae-4a5e-8604-989b788f54e3"
    },
    {
        "author": "艾性夫",
        "paragraphs": [
            "飯貓奉魚肉，憐惜同寢處。",
            "飼犬雜糠籺，呵斥出庭戶。",
            "犬行常低循，貓坐輒箕踞。",
            "愛憎了不同，拘肆固其所。",
            "虛堂夜搜攪，忽報犬得鼠。",
            "問貓爾何之，翻甕竊醢脯。",
            "犬雖出位終愛主，貓兮素餐烏用汝。"
        ],
        "title": "貓犬歎",
        "id": "5dd9cf42-01ea-498e-983b-cdfd35ece7db"
    },
    {
        "author": "艾性夫",
        "paragraphs": [
            "汝家有子蘭，詩體能入選。",
            "爾後島可輩，往往以律變。",
            "選律固無擇，語意忌庸淺。",
            "大音尚和平，至味貴悠遠。",
            "歸歟事斯語，妙理千萬變。",
            "歐稱九僧今不見，退之擬過紅樓院。"
        ],
        "title": "答釋子問詩法",
        "id": "aa325283-225a-408a-9f3c-925c78f483a4"
    },
    {
        "author": "艾性夫",
        "paragraphs": [
            "臨洮健兒衷甲衣，曹家養兒乘禍機。",
            "匹夫妄作九錫夢，鬼蜮敢學神龍飛。",
            "負鼎而趍不遄死，築臺尚欲儲歌舞。",
            "但知銅雀望西陵，不覺妖狐叫墟墓。",
            "分香賣履吁可憐，所志止在兒女前。",
            "竟令山陽奉稚子，出爾反爾寧無天。",
            "陳留作賓向司馬，包羞更出山陽下。",
            "國亡臺廢天厭之，何事人猶拾殘瓦。",
            "古來觀物當觀人，虞琴周鼎絕世珍。",
            "區區陶甓出漢賊，矧可使與斯文親。",
            "歙溪龍尾誇子石，端州鴝眼真蒼璧。",
            "好奇不惜買千金，首惡寧容汙寸墨。",
            "書生落筆驅風雷，要學魯史誅姦回。",
            "請君唾去勿復用，銅雀猶在吾當摧。"
        ],
        "title": "諸公賦東園兄銅雀硯甚夸余獨不然然蘇長公詩銘梅都官長句皆爾如謂舉世爭稱鄴瓦堅一枚不換百金頒不及鴛鴦飛乃有科斗情入用固爲貴論古難與并之類是已敢併爲之反騷",
        "id": "80974dc9-5a12-41fc-b7b4-d169b7b10b99"
    },
    {
        "author": "艾性夫",
        "paragraphs": [
            "瀕江破寺如膠舟，大鏞露立寒颼颼。",
            "金繩鐵紐作斷綆，土花苔碧生欒頭。",
            "我來摩挲考歲月，僂指落落三百秋。",
            "想當營度欲鼓火，野鬼夜哭山精愁。",
            "鑄之以紹威六州之鐵，釁之以景升千斤之牛。",
            "載之以長河萬斛之艦，貯之以齊雲百尺之樓。",
            "風高一撞撼天地，世更幾變宜追蠡。",
            "眼中驚見已無雙，天下才稱爲第二。",
            "庚庚古扁磨蒼珉，徐郎妙墨吹玄雲。",
            "聲光喑啞盡埋沒，宇宙顛倒方紛紜。",
            "昭陵石馬化爲土，于上蒲牢幸存古。",
            "山僧作屋穩蓋藏，他日岐陽求石鼓。"
        ],
        "title": "天下第二鐘歌",
        "id": "58c1b65e-3f3a-4174-8bae-964a16e4c50c"
    },
    {
        "author": "艾性夫",
        "paragraphs": [
            "陳郎筆勢并州剪，十幅生綃秋綠遠。",
            "老蟾欲作騎鯨遊，推墮玉盤波底轉。",
            "謫仙濡袍窺采石，東坡醉客歌赤壁。",
            "兩翁已矣愛者誰，我欲扁舟擫長笛。"
        ],
        "title": "題危見心所藏陳常庵水月障及松鶴蘆雁各一首  其一",
        "id": "0efa719a-e100-4a05-8cb2-1fb0f88ef421"
    },
    {
        "author": "艾性夫",
        "paragraphs": [
            "墨池幻出虬龍蟠，徂徠山頭烟雨寒。",
            "胎禽獨立衣縞縞，骨瘦西風拾瑶草。",
            "靈根琥珀三千年，紫皇勅賜青城仙。",
            "乘軒竊祿正自惡，何似歸來一丘壑。"
        ],
        "title": "題危見心所藏陳常庵水月障及松鶴蘆雁各一首  其二",
        "id": "4eb321b4-6d9c-411e-8c29-accad7523ded"
    },
    {
        "author": "艾性夫",
        "paragraphs": [
            "風吹黄沙石磧冷，霜葦無聲弄寒影。",
            "兵塵隔斷衡陽雲，溪藤捲送瀟湘景。",
            "蘆花雪老菰米秋，芙蓉露下天悠悠。",
            "阿奴呼起字不斷，寫出萬斛江南愁。"
        ],
        "title": "題危見心所藏陳常庵水月障及松鶴蘆雁各一首  其三",
        "id": "8a47f76b-fba5-47f2-a50c-0cd49c88be15"
    },
    {
        "author": "艾性夫",
        "paragraphs": [
            "伽梨點破長蘿綠，瓣香問信黄梅熟。",
            "筇雲笠雪霜色寒，法宇歸來詩滿腹。",
            "春風破曉來打門，行矣廬山與天竺。",
            "天空雲遠意未盡，却上天台恣遊目。",
            "吾聞天台石橋滑如竹，千僧萬僧畏涉足。",
            "請師了此一大事，一洗世間凡眼肉。",
            "浮杯試罷海風高，歸就梅花結吟屋。"
        ],
        "tags": [
            "庐山"
        ],
        "title": "贈福希範遊",
        "id": "3c69a790-0c15-4901-93b8-c4ea69a476fb"
    },
    {
        "author": "艾性夫",
        "paragraphs": [
            "爲僧不遊醯甕雞，遊不名山沮澤龜。",
            "見山無詩僧亦俗，詩不高古猶無詩。",
            "吾謙年少鍾老氣，髪根甫斷撥雲去。",
            "歸來笠雪兩肩寒，已覺囊中有佳句。",
            "一枝瘦杖萬里心，策策尚欲窮幽尋。",
            "湖光山綠上下竺，谷花溪月東西林。",
            "我亦愛山行不得，把酒高歌壯行色。",
            "爲語春風九里松，題詩野客今頭白。"
        ],
        "title": "贈後山僧謙自牧遊",
        "id": "d8068cb2-6386-4b5b-a73b-f815795dc2d1"
    },
    {
        "author": "艾性夫",
        "paragraphs": [
            "履穿無下嘆東郭，桃椎尚欠居士屩。",
            "是誰業屨捆秋芒，絕勝編棨便行脚。",
            "花泥溶溶草露滴，山石齒齒苔烟碧。",
            "江南林壑天下奇，不識春申珠履客。"
        ],
        "title": "嘆屩詞",
        "id": "c7ec8d91-bbe4-44d9-be0b-3274738fba8b"
    },
    {
        "author": "艾性夫",
        "paragraphs": [
            "錦襪生塵脫紅玉，瓊蟾夜抱金娥哭。",
            "芙蓉露瘦寒花鈿，鳷鵲樓空冷銀燭。",
            "輕鸞小鳳橫紫簫，彩雲密漾青霞綃。",
            "桂心沁入鎖子骨，蕊宮貝闕天都遥。",
            "玉床夢斷心欲死，獨抱秋衾嚥香髓。",
            "方瞳白羽青簡書，駕月騎風渡瑶水。",
            "瓊樓碧戶翠霧香，紫蘭結佩紅薇囊。",
            "雲車仙子不可識，芳卿寄謝真荒唐。",
            "蔗漿不飲啼寒淚，不悟齊人少翁詭。",
            "安得天上蓬萊宮，却著人間馬嵬鬼。"
        ],
        "title": "臨邛道士招魂歌",
        "id": "ba3e67a1-8266-4754-811b-2fbf0dba8d82"
    },
    {
        "author": "艾性夫",
        "paragraphs": [
            "郎從江上買行舟，妾對江楓生晚愁。",
            "雁雲不斷楚天碧，望郎怕上水邊樓。"
        ],
        "title": "別離詞  其一",
        "id": "33330342-fc82-4b01-aabe-72cc1acbb5c8"
    },
    {
        "author": "艾性夫",
        "paragraphs": [
            "渡江桃葉郎莫歌，巴西竹枝愁更多。",
            "黄塵百丈水花黑，把酒勸郎無渡河。"
        ],
        "title": "別離詞  其二",
        "id": "1d74cbb2-5c5c-4acc-a1bd-44dc5d2a2f0e"
    },
    {
        "author": "艾性夫",
        "paragraphs": [
            "色盛人自憐，色衰人見棄。",
            "人心不可憑，女色焉足恃。",
            "未笄化爲石，不願從夫婿。",
            "厭華喜質如梁鴻，布衣操臼當相從。",
            "君不見漢家天子劉文叔，郭后容衰亦遭逐。",
            "何如山頭化石不嫁老亦足。"
        ],
        "title": "丫頭巖詩載牆壁間無慮數十百首形容蓋有盡之者矣輒復寄興以俟採詩者擇焉  其一",
        "id": "ce2e729a-2e6e-41d5-ab4c-38d0d62f8327"
    },
    {
        "author": "艾性夫",
        "paragraphs": [
            "女色無醜妍，入宮皆見妬。",
            "蛾眉等芻蛹，嬉笑藏刀鋸。",
            "未笄化爲石，不願長門去。",
            "國風直待歌螽斯，委身事主妾不辭。",
            "君不見趙王如意今日死，明日佳人亦投厠。",
            "何如山頭化石千歲老無子。"
        ],
        "title": "丫頭巖詩載牆壁間無慮數十百首形容蓋有盡之者矣輒復寄興以俟採詩者擇焉  其二",
        "id": "cd63e3a9-86c4-4d18-88e5-53547a5d88a7"
    },
    {
        "author": "艾性夫",
        "paragraphs": [
            "蝘蜓走昂頭，螳蜋怒張臂。",
            "走欲捕生怒欲制，筆活能融兩蟲意。",
            "無人飯汝金砂紅，糜肌粉肉牢守宮，草間敢爾誇豪雄。",
            "捕蟬幸脫黄雀舌，輕鬬懸知腰股折，力微謹勿當車轍。"
        ],
        "title": "題曾逵臣草蟲",
        "id": "91569b82-b5b9-4085-ba5e-bbff917ca9ac"
    },
    {
        "author": "艾性夫",
        "paragraphs": [
            "晉陵草蟲妙天下，一幅千金不當價。",
            "誰將此本送使君，蜂蝶數輩蔬一根。",
            "此蔬雅淡無色香，嗟汝蜂蝶空疏狂。",
            "人間桃李千萬樹，有翅奈何不飛去。"
        ],
        "title": "書馬使君所藏草蟲",
        "id": "ddce6b78-f7f2-40db-b63e-0b842205022b"
    },
    {
        "author": "艾性夫",
        "paragraphs": [
            "蜀帝化子規，啼血思還家。",
            "玉環苦微疢，寄汝呼痛牙。",
            "物類相殊或相托，悲鳴一夜梨花落。",
            "三郎玉柙已成塵，半匕金罌誰和藥。",
            "紫駝翠釜不生兵，何與涪南新側生。",
            "人間極寵皆禍兆，莫把妖魂幻飛鳥。",
            "平生誤識安祿山，馬嵬欲死先齒寒。"
        ],
        "title": "山谷跋楊妃齒痛圖謂多食側生致動摇其左車是殆不然因爲翻案天寶遺事云時羅公遠進藥明皇自和飲妃故併及之",
        "id": "d0908d7f-e449-46c3-a3d2-dfa6007907c4"
    },
    {
        "author": "艾性夫",
        "paragraphs": [
            "君不見春初淮白魚，秋深黄雀兒。",
            "川潜山泊誰得知，災身不幸甘且肥。",
            "官饕弗渠赦，竟作一網打。",
            "頭顱千百奉苞苴，猩紅熊白風斯下。",
            "吾生亦何好，獨坐味頗厚。",
            "急符星火督虞人，覆巢空類無遺噍。",
            "寧逢江南射生手，莫遇雁門饞太守。"
        ],
        "title": "雁塔",
        "id": "29a21116-b823-48fa-b365-81fa4c0b2a94"
    },
    {
        "author": "艾性夫",
        "paragraphs": [
            "愛蓮盡愛花，而我獨愛葉。",
            "水仙剪圓碧，萬柄相倚疊。",
            "風掀翠釜舉，露浥鮫珠曄。",
            "不必滿川紅，香氣自薰浹。",
            "龜魚蔭凉影，鷺鷗憩別業。",
            "潔可包龍城賈客之飯，清可製三閭修士之衣。",
            "大可載太乙真人之卧，高可蓋桐江神女之歸。",
            "醉仙捲作碧玉盞，歌妓携來綠雲扇。",
            "有時聽雨隔窗眠，湖聲十里錢塘晚。"
        ],
        "title": "荷葉",
        "id": "acb593aa-6881-49a4-82ea-97583e18fa3e"
    },
    {
        "author": "艾性夫",
        "paragraphs": [
            "山亭種花厭脂粉，純種芭蕉三百本。",
            "一心生意展不盡，四面蟠根培自穩。",
            "捲舒風日閃流翠，滉滉清陰浸窗戶。",
            "煩君凈拭湘竹牀，著我橫眠聽秋雨。"
        ],
        "title": "題葉氏分綠亭",
        "id": "878e8118-21d1-478e-8f38-1a394cf50bfb"
    },
    {
        "author": "艾性夫",
        "paragraphs": [
            "雪風吹凍冰人鬚，老梅著花明矮籬。",
            "黄蘆蕭蕭白雁落，野樹歷歷青猿啼。",
            "旗亭有酒味苦短，地爐濕薪烟粗煖。",
            "五陵狎客不下樓，紅金火閣玻璃盌。"
        ],
        "title": "棠渡初雪",
        "id": "45873c2e-8777-4690-8d56-51bc47940bd8"
    },
    {
        "author": "艾性夫",
        "paragraphs": [
            "人生兩瞳子，爛爛岩下電。",
            "見盡天下人，不見自己面。",
            "古哉容成侯，作我眼外眼。",
            "我老得君照，君老還我見。",
            "蘚花繞背字痕青，彷彿陽冰八分篆。",
            "神光一點未埋沒，尤物千年幾流轉。",
            "君不見揚子江心水如練，年年鑄入凝陰殿。",
            "後來血染江水渾，至今端午人閉門。"
        ],
        "title": "古鏡詞",
        "id": "04aac3f5-34d8-4404-9116-cc401079bd84"
    },
    {
        "author": "艾性夫",
        "paragraphs": [
            "欲晴欲雨天溟濛，林塘淡蕩摇春風。",
            "遊絲落絮鬬飛舞，野花芳草爭青紅。",
            "南園北園桑柘綠，村前村後啼布穀。",
            "蠶姑把葉祝絲多，田翁拜社祈年熟。"
        ],
        "title": "次韻曠翁四時村居樂  其一",
        "id": "9db064a6-6839-4a4a-a328-423c208da02d"
    },
    {
        "author": "艾性夫",
        "paragraphs": [
            "藕花分房菱出角，瓜實纍纍蔓籬落。",
            "稻田水多翁不愁，日抱筠筐曬山藥。",
            "清溪濯暑生布裳，石薷煮透山泉香。",
            "涯南老屋頗宜夏，草窗瓦枕松風凉。"
        ],
        "title": "次韻曠翁四時村居樂  其二",
        "id": "b2c4d312-ce44-4859-a34c-5c7a22231a11"
    },
    {
        "author": "艾性夫",
        "paragraphs": [
            "雁雲漠漠梧桐秋，風露颯颯生平疇。",
            "芭蕉葉黄夜氣濕，老壁屈曲行蝸牛。",
            "林外炊烟暗青樹，牆頭凉月驚鳴杵。",
            "柴門犬吠人語多，刈熟歸來碧天暮。"
        ],
        "title": "次韻曠翁四時村居樂  其三",
        "id": "38c5b73f-cfe1-4cfa-83ec-37c0f6da4fec"
    },
    {
        "author": "艾性夫",
        "paragraphs": [
            "黄雞懶啼霜月低，青羽亂啄梅花飛。",
            "烏犍怯寒不出圈，白犬耐凍時穿籬。",
            "老松墮枝供武火，枯蒲織蓆遮窗破。",
            "一窩容膝煖即休，不問甕中天幾大。"
        ],
        "title": "次韻曠翁四時村居樂  其四",
        "id": "41c3ddd6-49af-4f55-810b-aab43ed08c99"
    },
    {
        "author": "艾性夫",
        "paragraphs": [
            "吳姬織綾雙鳳花，越女製綺五色霞。",
            "犀薰麝染脂粉氣，落落不到山人家。",
            "蜀山橦老鵠銜子，種我南園趁春雨。",
            "淺金花細亞黄葵，綠玉苞肥壓青李。",
            "吐成秋繭不用繰，回看春箔真徒勞。",
            "烏鏐笴滑脫茸核，竹弓弦緊彈雲濤。",
            "挼挲玉筯光奪雪，紡絡冰絲細如髪。",
            "津津貧女得野蠶，軋軋寒機緯霜月。",
            "布成奴視白㲲氈，價重唾取青銅錢。",
            "何須致我爐火上，便覺挾纊春風前。",
            "衣無美惡煖則一，木棉裘敵天孫織。",
            "飲散金山弄玉簫，風流未遜揚州客。"
        ],
        "title": "木綿布歌",
        "id": "514fc1a4-b2d6-40be-b4fd-552c9a8b9d21"
    },
    {
        "author": "艾性夫",
        "paragraphs": [
            "玻璃冷浸清湘玉，白衣暖護秋屏綠。",
            "淮南公子有勝情，收拾四美歸吾亭。",
            "問君亭中更何有，解事家人頻送酒。",
            "客來醉賞不得歸，拍闌朗誦亭中詩。"
        ],
        "title": "題雲錦劉從甫水竹雲山亭",
        "id": "d93824db-aa50-4296-a744-bf4dd7db8aa0"
    },
    {
        "author": "艾性夫",
        "paragraphs": [
            "兩雄相持機不發，一著輸先智相軋。",
            "退守皆虞虎穴空，通和不肯鴻溝割。",
            "危枰已屬墮甑裏，巧勢爭看强弩末。",
            "疲思嘿嘿鬼神寂，密運茫茫天地闊。",
            "悍雞趁鬬不暇咮，駿馬爭馳各忘秣。",
            "矰禽睥睨欲高舉，罝兔迷離思遠脫。",
            "死中求生背水陣，灰冷復焚餘燭跋。",
            "白登倏報沛公走，閼與俄聞趙師活。",
            "傍觀駭服算入妙，對局虛驕氣方奪。",
            "人生勝負何可期，生達難欺死諸葛。",
            "推枰一笑拍闌干，滿袖松風凉潑潑。"
        ],
        "title": "解棋",
        "id": "dc7bf5a6-64b5-4eef-83cc-1ee4633c380f"
    },
    {
        "author": "艾性夫",
        "paragraphs": [
            "長松梢梢老烟霧，瀑泉飛落千丈布。",
            "樹精摇手不敢呵，雅是仙人熟眠處。",
            "睡蛇未死驚起來，風吹野服冠崔嵬。",
            "雙髽窣窣磨老瓦，墨汁湑湑翻莓苔。",
            "一翁擁篲供掃壁，一翁聳膊觀落筆。",
            "欲寫未寫方昂頭，野趣含秋正蕭瑟。",
            "先生壯志神龍驤，欲跨八表提天綱。",
            "市衢呼酒沃俠客，豈肯老死蒼山傍。",
            "忽來馿上聽鳴鏑，中原王氣開皇極。",
            "心事西峰一首詩，真人自在陳橋驛。"
        ],
        "title": "題陳摶題壁圖",
        "id": "3f85fb79-2d46-4b2f-82ed-52ee8f3705da"
    },
    {
        "author": "艾性夫",
        "paragraphs": [
            "有客有客吾春湖，踏霜打門呼老夫。",
            "寒溫粗了不暇坐，兩手奉我商山圖。",
            "皓首龐眉髪如漆，千古高人誰畫出。",
            "疏行大字各題詩，頗類涪翁老年筆。",
            "綺里季，夏黄公，春風拍浮酒兩鍾。",
            "仰天但覺宇宙窄，麾麈一掃塵凡空。",
            "東園甪里更蕭散，石鼎茶瓢風日晚。",
            "琵琶不作兒女悲，橫琴靜送飛鴻遠。",
            "周家遺民方避秦，留侯眼高識天人。",
            "翩翩小出奠危社，落落高舉連青雲。",
            "感君持贈慰枯槁，玉雪輝輝見諸老。",
            "何當乘鶴參翱翔，風露清凉咽瑶草。"
        ],
        "title": "酬春湖史履庸惠四皓圖",
        "id": "076a9885-bec0-4de1-91d7-9f77c9e66121"
    },
    {
        "author": "艾性夫",
        "paragraphs": [
            "浣紗如妾心，皎然照冰雪。",
            "秋聲入絡緯，炯炯織霜月。",
            "裁衣嫁作梁鴻婦，白髪相看如此布。",
            "不學西施矜媚嫵，妝成欲覓君王顧。",
            "忘却土城山下路，貪向銅龍溪邊住。",
            "明朝吳騎猛如虎，獻入娃宮作俘虜。",
            "含羞短製衣楚楚，忍學翩翩鶴翎舞。"
        ],
        "title": "浣紗曲",
        "id": "fb2e006f-a3d8-4619-af16-cc372daa32eb"
    },
    {
        "author": "艾性夫",
        "paragraphs": [
            "大兒荷鍤去疏麻，小兒提筐來採茶，翁自决水灌秧芽。",
            "今年續食不可望，一夜老風摇麥花。"
        ],
        "title": "田家詞",
        "id": "3230a81a-130f-4620-9ad5-1f94a444b046"
    },
    {
        "author": "艾性夫",
        "paragraphs": [
            "長門寫遍泥金帖，春風暗老如花靨。",
            "臂紗尚護紅守宮，妾命君恩盡如葉。",
            "一朝結束嫁荒陲，一馬前導五馬隨。",
            "老奚并轡相笑語，雙袖自抱琵琶啼。",
            "邊風吹碎心如夢，雲長只有孤鴻送。",
            "早知氈帳是羊車，却把黄金博青冢。",
            "向來玉鎖摇銅環，咫尺不得窺天顔。",
            "祇今墮在萬里外，日光那到祁連山。",
            "女色自矜還自悞，畫史欺君君莫怒。",
            "甘向匈奴作婦翁，而翁首禍羞千古。"
        ],
        "title": "昭君出塞圖",
        "id": "d48e9f42-3e64-44a5-9e06-d77d78f06f8c"
    },
    {
        "author": "艾性夫",
        "paragraphs": [
            "君不見世南人間行秘書，撐腸拄腹搜不枯。",
            "眼空千古不留物，更用芸香祛蠹魚。",
            "又不見王家樓中五百車，錦奩玉軸籤紅牙。",
            "夜生光怪射東壁，神鬼錯愕相驚嗟。",
            "無形之書不復見，有形之書今亦鮮。",
            "吳儂鞭馬馳京塵，何曾著眼雞林人。",
            "弓刀自带封侯相，黄金不博青藜杖。",
            "請翁少待三十年，怕有米家書畫船。"
        ],
        "title": "與觹軸工鄭老",
        "id": "83a29996-4c9a-4722-938c-bbff7a45552a"
    },
    {
        "author": "艾性夫",
        "paragraphs": [
            "冰蠶吐絲寒玉蒼，老龍磨角玄雲香，半生食汝充饑腸。",
            "正爾悒悒傷弓亡，一日到眼驚餘皇，欲呼未見誰鬣長。",
            "庸奴自愧取不臧，艴然持之走蓋藏。",
            "嗚呼得失安可常，我不善保遺渠殃，苟能藏之殃而祥。",
            "但隨牛後失所當，枯竹尚作神龍驤。",
            "安得石精變化飛墮桑君旁，塞翁失馬心清凉。"
        ],
        "title": "舊有歙硯雅宜墨鑱賤號于陰以亂亡去十餘年矣忽見之村學堂中睨視間有艴然持之却走者如恐予之取也因作此以遺硯",
        "id": "e6b59f2a-b4b2-4644-8a45-1cd4622a4715"
    },
    {
        "author": "艾性夫",
        "paragraphs": [
            "群仙碎翦明河水，須臾變換人間世。",
            "重陰漠漠不分天，萬里茫茫更無地。",
            "回飛慢舞忽交急，清壑汙渠受平施。",
            "虛光眩轉混晝夜，終日縱橫絕聲氣。",
            "埋深矮屋火無功，捲入空簷風挾勢。",
            "無同那得羽相似，怪見惟驚犬群吠。",
            "調和稚子割蜜脾，澀縮山翁鳴屐齒。",
            "禿蒼捕雀花兩眼，戲客捏獅紅十指。",
            "徑須醉賞臘前三，紛紛盡是明年米。"
        ],
        "title": "雪吟效禁體并去一切熟事",
        "id": "b736737b-54e6-402f-9d58-17c5588dfc9d"
    },
    {
        "author": "艾性夫",
        "paragraphs": [
            "鴟夷飲江共曉汲，麈尾拂屏翻墨汁。",
            "密雲黯黯扶天來，黑風冥冥吹海立。",
            "濤奔浪駭恣神怪，驚起蒼龍九淵蟄。",
            "鬚髯怒插霜戟寒，鱗甲光摇春雨濕。",
            "身蟠遠勢欲萬里，吻渴滄溟歸一吸。",
            "僧繇汗背葉公走，祇合庸奴事供給。",
            "所翁湖海陳元龍，小傍皇華在原隰。",
            "酒酣作畫特餘事，大手能旋倚天笠。",
            "只恐通神風雨急，抉破天門夜飛入，明日山翁倚屏泣。"
        ],
        "title": "題陳所翁爲葉半隠作全龍邀同賦",
        "id": "bd0dc277-a834-4648-a40b-f0045c56d3d3"
    },
    {
        "author": "艾性夫",
        "paragraphs": [
            "江頭古樹片葉無，槎牙老龍爪角枯。",
            "風含雪意天欲晚，凍棲不動鴝鵒滿。",
            "翩翩四翼來何遲，睥睨欲泊無空枝。",
            "寫生貴活意獨到，明朝嘈雜聽渠噪。"
        ],
        "title": "題趙大年奉議小景",
        "id": "98de669e-d489-465b-993e-630a96789354"
    },
    {
        "author": "艾性夫",
        "paragraphs": [
            "揀芽穰穰鷹爪黄，活火濈濈魚眼湯。",
            "掃花席地白日靜，穿簾透戶春風香。",
            "喚醒松根渴睡漢，五更清夢從渠短。",
            "泠泠灌頂欲通仙，稽首法雲甘露椀。"
        ],
        "title": "煎後山峰上人新茶",
        "id": "965a184f-c4ef-47f2-99ea-1b95a88136ea"
    },
    {
        "author": "艾性夫",
        "paragraphs": [
            "君不見象牀金縷黄龍鬚，翠幃茸毯紅氍毹。",
            "凝香燕寢環瓊姝，美物作惡常須臾。",
            "能令王孫泣路隅，富貴不到山中臞。",
            "霜空雁落寒陵膚，西溪女郎織春蒲。",
            "作蓆眼眼涵清腴，髪僧方丈供橫鋪。",
            "蒼烟翠霧不可摹，摩挲溫厚便鶴軀。",
            "高眠齁齁忘朝晡，遠夢颯颯生江湖。",
            "楮衾竹榻蒲爲徒，觀美不足安有餘。",
            "更生九節壽老夫，百年與爾同卷舒，清風傲兀超几蘧。"
        ],
        "title": "蒲蓆歌",
        "id": "2582617c-3f06-4493-953d-eca745de6eec"
    },
    {
        "author": "艾性夫",
        "paragraphs": [
            "蒼梧弓劍俱塵土，一片枯桐尚傳古。",
            "有絃彈入碧虛寒，彩鳳應來獸應舞。",
            "物真物贋不必論，立名幸有古意存。",
            "南風不作民正慍，我欲抱渠招帝魂。"
        ],
        "title": "嚴氏古琴",
        "id": "bac7b75a-66c6-47dc-8cf1-d08b1fd3ad94"
    },
    {
        "author": "艾性夫",
        "paragraphs": [
            "神鑱鬼鑿深無底，誰敢然犀照秋水。",
            "蒼生望霖龍不起，蠟丸箋心聒龍耳。",
            "髯張尾戰珠脫腹，仰天噓氣陽侯哭。",
            "銅瓶偷湫未及屋，黑雲崩山雨如竹。"
        ],
        "title": "禱雨積烟山之龍潭有應",
        "id": "c2043655-a35d-48f9-88b1-c2bdde3519e4"
    },
    {
        "author": "艾性夫",
        "paragraphs": [
            "深村落日啼寒烏，中有十數黄於菟。",
            "飽吞猘狗未足醉，時失行客驚相呼。",
            "蒼髯老翁百夫勇，蹶張强弩金僕姑。",
            "潜機夜半發乘矢，黄髯白額殲其渠。",
            "寢皮食肉爭賞快，入穴取子無留餘。",
            "嗚呼山中猛虎今已無，人間苛虎誰驅除。",
            "老翁負弩先辟易，此虎咆哮角而翼。"
        ],
        "title": "射虎行贈張生",
        "id": "38bfbd4b-74c4-4fa8-8d70-fd380efa631e"
    },
    {
        "author": "艾性夫",
        "paragraphs": [
            "金車山重牛難挽，五花嘶出長春苑。",
            "太官供頓宴驪山，三郎沉醉歸來晚。",
            "酩酊馬上扶者誰，秀眉照眼兩國姨。",
            "紅香把臂手亦軟，三馬相倚不敢馳。",
            "黄門擁道盡端美，錦衫繡帽春風起。",
            "解酲尚恐需餘尊，捧把玉巵行復止。",
            "最後一馬壽王妃，鸞扇夾侍雙瓊姬。",
            "酣酣嘿嘿意自遠，恨不醑我漁陽兒。",
            "圖陳無逸今安有，却作醉徒供畫手。",
            "昭陵百戰大山河，凉州幾甕葡萄酒。"
        ],
        "title": "題明皇醉歸圖",
        "id": "cddb480c-d038-43ca-8e2b-32ef5121483c"
    },
    {
        "author": "艾性夫",
        "paragraphs": [
            "父天不可嗔，夫君不宜怨。",
            "要知古聖賢，貴在素貧賤。",
            "父常煮字不成飯，夫常織文不成絹，衣粗布衣齕藜莧。",
            "去耕原上田，往種陌上桑。",
            "穫雲秋穗重，繰雪春絲長。",
            "汝溫汝飽官征忙，翁出校書爲汝償。"
        ],
        "title": "兒餒嗔郎罷妻寒怨藁砧唐眉山詩也戲爲箋之",
        "id": "d738b242-d436-4d27-bb24-f2f233640d23"
    },
    {
        "author": "艾性夫",
        "paragraphs": [
            "山翁手持青石骨，疑是元賓瘞中物。",
            "支牀搗練應不然，中裂何由半存沒。",
            "冰池既决不可隄，鏡面已破那能規。",
            "達人不必顧墮甑，好事大率逢轟碑。",
            "寒蟬飽飲供曉滴，盡了山中病磨墨。",
            "太和磔裂三千年，何處人間有完璧。"
        ],
        "title": "賦壬一姪孫破硯",
        "id": "85973511-23dc-45e3-ba36-28a89509803a"
    },
    {
        "author": "艾性夫",
        "paragraphs": [
            "木天荒寒風雨黑，夜氣無人驗東壁。",
            "天球大玉生土花，虞歌魯頌誰能刻。",
            "翁持鐵筆不得用，小試印材蒸栗色。",
            "我今白首正逃名，運與黄楊俱受厄。",
            "藏鋒少竢時或至，精藝終爲人愛惜。",
            "固不必附名黨錮碑，亦不必寄姓麻姑石。",
            "江湖詩板待翁來，傳與鷄林讀書客。"
        ],
        "title": "與圖書工羅翁",
        "id": "ae40904e-b08b-4938-ae18-a75640a06645"
    },
    {
        "author": "艾性夫",
        "paragraphs": [
            "倦童呼不諾，久客坐長歎。",
            "野色歸烟暝，秋聲入雨寒。",
            "閲人江樹老，經火路牌殘。",
            "近郭魚羹飯，招呼作晚餐。"
        ],
        "title": "杉樹牌晚憩",
        "id": "de244f1d-5af5-4157-9b32-82fc50d82878"
    },
    {
        "author": "艾性夫",
        "paragraphs": [
            "髪僧行脚倦，歸計上心忙。",
            "秋老蟬聲短，江空雁影長。",
            "乾坤無了日，霜露感殊鄉。",
            "遥想梅花未，還家定雪香。"
        ],
        "title": "客歸",
        "id": "f54574a8-0648-4b73-993f-3c93930c2379"
    },
    {
        "author": "艾性夫",
        "paragraphs": [
            "蘚壁作怪畫，石泉操古琴。",
            "藤多山木老，僧瘦道根深。",
            "白鵠隨人飯，青猿抱佛吟。",
            "經過恨不數，带雨度遥岑。"
        ],
        "title": "過石泉寺",
        "id": "84e7da48-7f5b-4041-a1c9-28ae7289a019"
    },
    {
        "author": "艾性夫",
        "paragraphs": [
            "雪盡孤峰瘦，家貧老夢寒。",
            "春鞭雙影動，歲節五更殘。",
            "努力三餐飯，滋身九轉丹。",
            "時危從道喪，不敢棄儒冠。"
        ],
        "title": "雪盡",
        "id": "86bb4b75-2415-4546-9c82-635bcc506943"
    },
    {
        "author": "艾性夫",
        "paragraphs": [
            "天地窮東野，江湖困子長。",
            "逢人雙白眼，衒俗小紅裳。",
            "舊句傳楓冷，新吟带柳香。",
            "還能相料理，亦足慰淒凉。"
        ],
        "title": "吳種柳枉教輒復奉答",
        "id": "9eadc3dd-52b1-4680-a666-3a15041e11ba"
    },
    {
        "author": "艾性夫",
        "paragraphs": [
            "今代平塘老，前身靖節翁。",
            "死知隨物化，貧與不官同。",
            "仕國棠陰在，休亭蕙帳空。",
            "容人方竹馬，楚些已西風。"
        ],
        "title": "平塘陶使君挽歌",
        "id": "d54575a7-f7cd-4312-adac-9a16b3800c5b"
    },
    {
        "author": "艾性夫",
        "paragraphs": [
            "菜剪堯時韭，羹羞晉代蓴。",
            "家寒多食淡，客好不嫌貧。",
            "一夜小窗雨，百年華髪人。",
            "明朝未須去，老別最傷神。"
        ],
        "title": "飯客",
        "id": "508c1bcf-fa38-489e-8108-88cb42c40180"
    },
    {
        "author": "艾性夫",
        "paragraphs": [
            "蒼蒼烏玉笏，歲歲到山翁。",
            "君眼何曾白，吾顔自覺紅。",
            "一生磨不死，萬事寫成空。",
            "回首柯山路，凄凉不復東。"
        ],
        "title": "謝呂雲叔餉墨",
        "id": "ff598734-3f6b-4988-b454-76fe7de13f58"
    },
    {
        "author": "艾性夫",
        "paragraphs": [
            "十雪勢未已，一冬天積陰。",
            "背風留更久，入夜落偏深。",
            "禾稼連冰柱，天花幻玉林。",
            "遥憐五峰老，尚寄苦寒吟。"
        ],
        "title": "丁亥冬大雪十數作鄧清曠以苦寒吟見寄",
        "id": "fa622df1-9ffd-4d28-9de5-c082c945de51"
    },
    {
        "author": "艾性夫",
        "paragraphs": [
            "支身惟首健，隨事與心違。",
            "病久藥爲飯，寒深火是衣。",
            "矮窗看日度，遠夢傍雲飛。",
            "可比梅花瘦，呼童試折歸。"
        ],
        "title": "病中即事",
        "id": "ccaa6964-640f-4bca-8158-13edfe3ccfcc"
    },
    {
        "author": "艾性夫",
        "paragraphs": [
            "贊公分半榻，卧近竹西樓。",
            "四壁寒蛩夜，一山黄葉秋。",
            "夢隨三鼓動，月尚半窗留。",
            "零亂芭蕉影，禪衣爛不收。"
        ],
        "title": "正覺僧榻",
        "id": "e7986027-8526-4d78-9f0e-bbb4d5e8fa77"
    },
    {
        "author": "艾性夫",
        "paragraphs": [
            "止庵諸老行，今日九原人。",
            "頭爲談經白，家因好客貧。",
            "欲銘貞曜墓，來哭廣成真。",
            "俯仰南湖月，瑶琴鎖碧塵。"
        ],
        "title": "哭林止庵",
        "id": "d3b4f5a3-e834-4899-857a-f3d5b1d57cf2"
    },
    {
        "author": "艾性夫",
        "paragraphs": [
            "日永駒難過，庭空雀亦無。",
            "花招蜂出早，草礙蟻行迂。",
            "蕉葉露臺掌，水光天影圖。",
            "下簾便道靜，烟篆起茶爐。"
        ],
        "title": "日永",
        "id": "6a76f9b7-bc93-4128-b5ea-41a6a3767101"
    },
    {
        "author": "艾性夫",
        "paragraphs": [
            "舌在貧何害，脾清瘦不妨。",
            "天心半夜子，道脈一分陽。",
            "山色春秋老，梅花天地香。",
            "半爐煨芋火，意味頗悠長。"
        ],
        "title": "癸巳小至",
        "id": "88aa2ac8-bddc-4337-b910-b8faad678a71"
    },
    {
        "author": "艾性夫",
        "paragraphs": [
            "盡日坐谷口，看雲生嶺頭。",
            "蟬聲偏占晚，菊色欲專秋。",
            "江碧水心淡，葉紅溪樹愁。",
            "乾坤萬萬古，流轉一虛舟。"
        ],
        "title": "盡日",
        "id": "3931ca1f-53ca-4268-8229-daf413712a6e"
    },
    {
        "author": "艾性夫",
        "paragraphs": [
            "短髪白已盡，寒花黄到今。",
            "秋清山見骨，年老樹留心。",
            "獨鶴離騷怨，虛泉大雅音。",
            "冥鴻不知處，引睇暮雲深。"
        ],
        "title": "次韻秋心",
        "id": "e1a8b39b-2720-4d09-abb6-785f2eb5fc34"
    },
    {
        "author": "艾性夫",
        "paragraphs": [
            "老蟬吟漸懶，愁蚓思無窮。",
            "數點菊花雨，一溪茅屋風。",
            "苔衣秋井綠，楓纈曉山紅。",
            "急索鶉裘補，寒先及老翁。"
        ],
        "title": "秋陰",
        "id": "d29d4e18-7f5d-41ae-88c3-09a2583855c1"
    },
    {
        "author": "艾性夫",
        "paragraphs": [
            "獨眺秋愈遠，孤城日漸曛。",
            "地平浮楚澤，天闊見吳雲。",
            "風靜漁歌合，波摇雁影分。",
            "未應陵谷變，不得問番君。"
        ],
        "title": "番城晚眺",
        "id": "8fce6777-d164-49d2-8f1d-05cb559e2d5c"
    },
    {
        "author": "艾性夫",
        "paragraphs": [
            "共僧分晚供，呼渡立橋東。",
            "雁背西風緊，漁梁落照紅。",
            "雲添疏樹影，葉補敗船篷。",
            "舊日津亭酒，黄壚蔓草中。"
        ],
        "title": "道中  其一",
        "id": "3b13c427-09db-4704-b055-c6d6524298c3"
    },
    {
        "author": "艾性夫",
        "paragraphs": [
            "覓宿村溪遠，逢人面目生。",
            "習移多佩犢，氣怒鬬呼鷹。",
            "天闊秋陰重，風高夜柝驚。",
            "遲明懷宿飽，股慄履春冰。"
        ],
        "title": "道中  其二",
        "id": "0942287b-0555-49d2-b294-7bc1975e8b79"
    },
    {
        "author": "艾性夫",
        "paragraphs": [
            "江漢亡維楫，山林困蒺藜。",
            "頭顱春雪重，心緒晚雲低。",
            "掛樹蛇留蛻，踰垣虎印蹄。",
            "遥憐伯勞燕，辟地各東西。"
        ],
        "title": "有感",
        "id": "f2c46bd7-51b3-41a1-97be-910b230535df"
    },
    {
        "author": "艾性夫",
        "paragraphs": [
            "解后西風野菊黄，別來冉冉歷三霜。",
            "未償詩債如山重，曾結交盟引夢長。",
            "老病終年親藥裹，清談何日倒書囊。",
            "聞君讀罷多娛樂，萱草春深棣萼芳。"
        ],
        "title": "謝吳子與惠詩",
        "id": "cae68525-afa4-4b62-a082-1c26ff8769fd"
    },
    {
        "author": "艾性夫",
        "paragraphs": [
            "筆債窮年老髪僧，硯寒還復夜敲冰。",
            "西堂夢後無靈運，夔府歸來有少陵。",
            "諸老文章凡幾變，千年風雅欠中興。",
            "矮窗燭暗成惆悵，忽見梅花月一稜。"
        ],
        "title": "冬夜抄詩作",
        "id": "4dff467f-da1f-4f1b-a07f-4d5b4d1800dc"
    },
    {
        "author": "艾性夫",
        "paragraphs": [
            "仙林路細出山腰，靈谷峰高入紫霄。",
            "立石借爲題字壁，倒松因作度溪橋。",
            "雨花濕地人歸晚，烟草迷川馬去遥。",
            "記得玄都種桃處，黯然分袂各魂銷。"
        ],
        "title": "送客至靈谷",
        "id": "92a20a6b-a513-44ce-93bd-a9d61f2c2a59"
    },
    {
        "author": "艾性夫",
        "paragraphs": [
            "拄拐蹣跚鬢雪明，向來小范亦分羹。",
            "十年不見疑先死，一旦相逢似再生。",
            "儘亂亦收詩卷上，長貧猶挾命書行。",
            "試言何物妖星照，是處青山白骨橫。"
        ],
        "title": "重贈星翁陳跛子",
        "id": "9f32d3b9-31e1-4fd3-8289-a5a8956ee8ad"
    },
    {
        "author": "艾性夫",
        "paragraphs": [
            "舊址相傳五世昌，寒蕪忍墮十年荒。",
            "老吾衰落空懷土，幸汝辛勤自肯堂。",
            "袖裏莫忘無恤簡，牆頭猶有孔明桑。",
            "地靈舊日鍾文氣，且要扶持此脈長。"
        ],
        "title": "舊廬毀於亂十年矣吾老他寓每不能再葺戊子冬良異聚芸人之資自構小堂因以勉之",
        "id": "e33142bc-acd4-4b59-9ecc-df345c00bb52"
    },
    {
        "author": "艾性夫",
        "paragraphs": [
            "秋樹婆娑風露凉，老蟾落子種虛堂。",
            "胚渾天地中央色，漏泄神仙上界香。",
            "貧裏忽驚添粟滿，老來不動買花狂。",
            "带愁莫上黄樓去，歸隠淮山興味長。"
        ],
        "title": "桂花",
        "id": "54a60d1a-ab55-4da4-b640-ddb136a4eb73"
    },
    {
        "author": "艾性夫",
        "paragraphs": [
            "黄蘆笠澤剪秋雨，褐兔中山俘飽霜。",
            "千里能隨雲衲遠，數君肯顧草廬荒。",
            "無情書傳方高閣，何處塵埃有畫牆。",
            "留與素翁修菊譜，寒花吹入墨雲香。"
        ],
        "title": "酬鄰僧惠古杭蘆管兔毫",
        "id": "b6cda197-f5b4-4763-9640-5e970e4264fa"
    },
    {
        "author": "艾性夫",
        "paragraphs": [
            "訴得冤伸意始休，敝帷埋骨幾經秋。",
            "獸心猶辦死報主，人面却甘生事仇。",
            "作傳自應班豫讓，論功何止及留侯。",
            "世間義字無人識，寫在荒丘馬冢頭。"
        ],
        "title": "義馬冢",
        "id": "2d20b4f7-ec04-4d5d-aedc-c2c3a75bfaed"
    },
    {
        "author": "艾性夫",
        "paragraphs": [
            "睦城西下柳陰陰，以艾名溪古到今。",
            "鼻祖桑弧蓬矢地，耳孫喬木故家心。",
            "應無別姓爭墩住，曾有高人對客吟。",
            "欲向原頭拜宗老，西風落日暮雲深。"
        ],
        "title": "題艾溪",
        "id": "ad61d762-8fd5-47f4-8b1c-e9c7e1165cb9"
    },
    {
        "author": "艾性夫",
        "paragraphs": [
            "羞把長裾事走趨，已將身世混樵漁。",
            "畏途咫尺如千里，老友多年欠一書。",
            "最喜山人題皓隠，莫教帝畫到幽居。",
            "欲尋載雪舟邊路，來爲槃翁賦遂初。"
        ],
        "title": "與雪舟楊子圓十五年不相聞一日辱和猥句更號皓隠因復奉寄",
        "id": "2838d369-6d4a-4ac0-83f7-44e4b71f8bb7"
    },
    {
        "author": "艾性夫",
        "paragraphs": [
            "去年菊裏辱經過，秋思蕭蕭又草坡。",
            "兵火東南關氣數，交游湖海隔風波。",
            "書緣辟亂經年少，詩想憂時近日多。",
            "倘有鱗鴻幸相寄，青燈無奈憶君何。"
        ],
        "title": "寄清曠鄧隠夫",
        "id": "54ecca31-9740-491b-9448-8ccf9925d108"
    },
    {
        "author": "艾性夫",
        "paragraphs": [
            "投老移家僻塢來，滿林秋露洗黄埃。",
            "飯纔種麥須堪飽，衣旋培桑未可裁。",
            "萬古乾坤如傳舍，一生風雪歎江梅。",
            "相看喜有青田鶴，肯與詩筒日往回。"
        ],
        "title": "次大五姪問移家韻",
        "id": "8508b9f2-1e15-45f8-abfb-89f3147ee179"
    },
    {
        "author": "艾性夫",
        "paragraphs": [
            "十弓荒圃百弓山，縛草編茅屋兩間。",
            "雞甕不知天廣大，鶴巢已覺地寬閒。",
            "勝心擾擾雙蝸角，畏路巖巖九虎關。",
            "退一步行差得計，野雲深處即商顔。"
        ],
        "title": "移家寄諸丈",
        "id": "19b26e12-9fa0-415f-a8ae-a83942a2e14f"
    },
    {
        "author": "艾性夫",
        "paragraphs": [
            "神龜爲我作天山，合住清泉白石間。",
            "歲月短梭人易老，詩書高閣士方閑。",
            "秋鴻社燕炎凉勢，滄海桑田夢覺關。",
            "近屋虬松三百尺，時時相對各蒼顔。"
        ],
        "title": "再答諸丈見和二首  其一",
        "id": "4a99fd44-33c9-448e-b45e-a2650838ac51"
    },
    {
        "author": "艾性夫",
        "paragraphs": [
            "肯爲劉安賦小山，幾時雞犬過雲間。",
            "命窮無用三千字，蹄蹶難供十二閑。",
            "薄酒程頭多隔縣，故人蹤跡半陽關。",
            "何當共嚼西巖雪，嗅取梅花一破顔。"
        ],
        "title": "再答諸丈見和二首  其二",
        "id": "5825244b-e1ec-4ca7-9424-75fdff13c44b"
    },
    {
        "author": "艾性夫",
        "paragraphs": [
            "不起樓臺作熱官，小園回合抱溪灣。",
            "露漙花靨春紅濕，烟護松髯晚翠寒。",
            "已向掌中旋宇宙，正須胸次著雲山。",
            "可能再爲蒼生出，鶴怨猿啼攪夜闌。"
        ],
        "title": "遊古汴趙氏溪園",
        "id": "e775bcc4-dcfe-49b9-b40a-4de108b036e6"
    },
    {
        "author": "艾性夫",
        "paragraphs": [
            "營營誰肯卧滄洲，喜有高人此枕流。",
            "得水最多知地勝，種花無數欲春留。",
            "圖傳笠澤三分畫，夢繞黄淤十里秋。",
            "料得江楓吟未了，載詩應汗謫仙牛。"
        ],
        "title": "次吳壽翁溪園韻寄題",
        "id": "1c8e4b6c-2819-48e7-b317-fdcb9069d47b"
    },
    {
        "author": "艾性夫",
        "paragraphs": [
            "敬脈人人似飲泉，掃松羅拜喜爭先。",
            "頌琴不朽終流慶，石仲相看莫計年。",
            "滄海桑田誰料此，秋風宰樹幸依然。",
            "五陵莫說驪山下，愁絕求羊一穗烟。"
        ],
        "title": "拜五世祖妣墓",
        "id": "90e06976-750a-443a-a6cd-736de41f956f"
    },
    {
        "author": "艾性夫",
        "paragraphs": [
            "亂裏相逢各自忙，少依松影話凄凉。",
            "古來尚有種桃處，今去當傳辟穀方。",
            "馬蹴黄塵遮日暗，鬼吹青燐隔林光。",
            "海田未必非天數，空對西風老淚滂。"
        ],
        "title": "辟亂逢故人",
        "id": "8f109bf3-9e7f-4286-b446-5ec027177c54"
    },
    {
        "author": "艾性夫",
        "paragraphs": [
            "買山長說欲棲身，畫得圖成隠始真。",
            "半枕虛堂生草夢，一溪流水種桃人。",
            "但知樵客當辭漢，莫與漁郎說避秦。",
            "早晚相從弄明月，細聽喚鐵響蒼筠。"
        ],
        "title": "題友人歸隠圖",
        "id": "e3b9aefa-9d81-4278-93b3-d7e47bb51f21"
    },
    {
        "author": "艾性夫",
        "paragraphs": [
            "意行行到野人家，門带清溪石徑斜。",
            "落日輕烟山可畫，短籬頹塹菊能花。",
            "歸遲悞客頻敲竹，坐久勞人再煮茶。",
            "那得寬閒無點事，日搔短髪問桑麻。"
        ],
        "title": "意行",
        "id": "dda4f0e9-8c60-4573-9e9f-929294f76ec2"
    },
    {
        "author": "艾性夫",
        "paragraphs": [
            "烟雨庭前錦繖張，一般穠郁雪深堂。",
            "偶扶晴日孤筇出，連挹春風兩屋香。",
            "供佛省燒蒼柏子，薰書不藉綠芸囊。",
            "冰霜儘厄芳心在，自與梅花是雁行。"
        ],
        "title": "庚寅二月朔積雪初霽過和山見雪深堂瑞香盛開回過烟雨村則庭中花更早亦未歇也得數語錄似二花主人",
        "id": "56c59db3-f04a-4775-b2db-07a5f1d55589"
    },
    {
        "author": "艾性夫",
        "paragraphs": [
            "擔夫勇似踏槐忙，衛卒嚴於夾棘防。",
            "千古文章成畫餠，萬人場屋忽敖倉。",
            "籍存尚或思班爵，禮廢寧容併去羊。",
            "立盡斜陽還獨笑，功名自古夢黄粱。"
        ],
        "title": "廢貢院爲米廩過之值盤厫",
        "id": "8e97e07f-b2e0-4b23-aabe-97ffccc15715"
    },
    {
        "author": "艾性夫",
        "paragraphs": [
            "霜雪林頭又綠稠，乾坤生意幾時休。",
            "人情葵扇炎凉態，世路瞿塘上下舟。",
            "鱉跛未輸蚿百足，茅封不敵橘千頭。",
            "細看不似吾儒業，一片書田或有秋。"
        ],
        "title": "示子良異",
        "id": "fd560e87-7eab-4977-9594-7a2c5e52c331"
    },
    {
        "author": "艾性夫",
        "paragraphs": [
            "向來塗抹趁春妍，老去棲遲歎雪顛。",
            "一倍法靈君說數，三生緣定我隨天。",
            "正須花外羈奔馬，莫向橋南聽杜鵑。",
            "見說侯封容易覓，紫茸靴袴錦鞍韉。"
        ],
        "title": "贈數學姜兄",
        "id": "2f7837a9-e3fc-401f-839a-3d89721d8e49"
    },
    {
        "author": "艾性夫",
        "paragraphs": [
            "投老江南黄葉村，菊花時節雨昏昏。",
            "矮窗孤夢正欹枕，拄杖一聲誰打門。",
            "三字頭銜康節數，一編心易華山孫。",
            "吾年漸似璜溪老，尚把靈光許獨存。"
        ],
        "title": "贈談數陳改之",
        "id": "13467fcf-89a6-40c7-b3bf-5f1f23c451c0"
    },
    {
        "author": "艾性夫",
        "paragraphs": [
            "厚於布被擁公孫，清似荷衣伴屈原。",
            "捲送春雲香入夢，剪成秋水淡無痕。",
            "五更葭琯噓寒谷，一榻梅花近雪村。",
            "直作黄紬紋錦看，日高睡穩不開門。"
        ],
        "title": "謝惠楮衾",
        "id": "107bc220-d356-4c66-a7c4-368b6fe95281"
    },
    {
        "author": "艾性夫",
        "paragraphs": [
            "按節波神逆水來，魚龍掀舞鬬崔嵬。",
            "浪高峰頂青天雪，風助江聲白晝雷。",
            "勢欲上時掀海立，怒無泄處觸山回。",
            "世間亡國知多少，誰似靈胥恨未灰。"
        ],
        "tags": [
            "钱塘江"
        ],
        "title": "觀潮",
        "id": "c64323e3-d19c-4ada-beba-5f52e731d51f"
    },
    {
        "author": "艾性夫",
        "paragraphs": [
            "秋瑟凄凉忽斷絃，自礱山石誌新阡。",
            "稍閒即病身無福，竟死難醫命有天。",
            "會績忍看燒燭淚，遺簪聊抵買花錢。",
            "最慚誤看劉蕡策，辜汝相依四十年。"
        ],
        "title": "悼亡  其一",
        "id": "a85fffe1-413e-42cd-9674-8d21504cad91"
    },
    {
        "author": "艾性夫",
        "paragraphs": [
            "死生最怕墮危機，亂世全身正自稀。",
            "滿地干戈殊不定，蓋棺丘隴未爲非。",
            "鹿門不共龐公隠，鳳褐誰縫杜老衣。",
            "愁絕梧楸烟雨地，藁砧百歲擬同歸。"
        ],
        "title": "悼亡  其二",
        "id": "24d09104-1397-4cf4-a3c6-94219b67fac6"
    },
    {
        "author": "艾性夫",
        "paragraphs": [
            "重耳盈盈岸柳黄，九齡冉冉澗松蒼。",
            "梅開小白添新雪，鴉引童烏弄夕陽。",
            "樵唱轉低春谷永，雁聲不斷暮雲長。",
            "奔泉渾作山濤響，濺入懸巖百藥香。"
        ],
        "title": "人名詩戲效王半山  其一",
        "id": "30e8252d-4aaa-413b-952e-ce31594e9cd8"
    },
    {
        "author": "艾性夫",
        "paragraphs": [
            "偶來安石坐林塘，因得棲筠受晚凉。",
            "歸鳥衝烟方陸續，寒花經雨尚黄香。",
            "雲如仙客蹤無定，風作山賓語自長。",
            "師古不成書謾讀，樂天深結退居房。"
        ],
        "title": "人名詩戲效王半山  其二",
        "id": "d17165d5-7507-4b03-aa5a-db4d2d8cad5f"
    },
    {
        "author": "艾性夫",
        "paragraphs": [
            "水痕落盡見晴沙，步入湖陰處士家。",
            "梅一兩花春尚小，雁三五字日初斜。",
            "百年耆舊多思洛，五夜精魂半夢華。",
            "珍重瑶琴莫輕拂，西風江上沸蘆笳。"
        ],
        "title": "湖陰故人家",
        "id": "7fbba946-da91-40d5-ab46-77d0d85c3d27"
    },
    {
        "author": "艾性夫",
        "paragraphs": [
            "細撚寒髭縷縷霜，未須惆悵惜流光。",
            "近山歸鷺分明白，過雨斜陽淺淡黄。",
            "春入桑榆花影瘦，門無車馬草心長。",
            "暮年一卷參同契，覓得安神不老方。"
        ],
        "title": "撚髭",
        "id": "76ce0471-a5ae-4781-a61e-083ee8267f91"
    },
    {
        "author": "艾性夫",
        "paragraphs": [
            "雪影蕭蕭带晚霞，胭脂灼灼傍鉛華。",
            "孤山夜合連枝木，一樹春分二色花。",
            "牛繼馬來幾換骨，鶴乘鸞去忽通家。",
            "向來逋老題詩處，曾有紅裙拂碧紗。"
        ],
        "title": "賦太和寺同根紅白梅",
        "id": "4ecd02fd-eacb-4bbc-9f9d-51cc7062d249"
    },
    {
        "author": "艾性夫",
        "paragraphs": [
            "木老江空雁陣秋，闌干倚盡思悠悠。",
            "舞衫歌扇落春夢，山雨浦雲牽暮愁。",
            "半壁夕陽千古在，幾朝王氣一時休。",
            "獻陵無樹供寒雀，信是勞生枉白頭。"
        ],
        "tags": [
            "滕王阁"
        ],
        "title": "滕王閣",
        "id": "e4beee50-39bd-4255-8d34-3b3483711c5f"
    },
    {
        "author": "艾性夫",
        "paragraphs": [
            "絕藝當場萬目傾，兩竿朽索半空橫。",
            "反提雙女摩肩過，仰射孤鴻信脚行。",
            "膽似子龍身裏滿，體如飛燕掌中輕。",
            "弄潮已歎吳兒險，更有人從死處生。"
        ],
        "title": "贈繩伎",
        "id": "85cab925-25ff-488c-9a22-43aec9792256"
    },
    {
        "author": "艾性夫",
        "paragraphs": [
            "誰撤天門虎豹扃，群妖食日上青冥。",
            "一眉不及黄昏月，萬目驚看白晝星。",
            "絕響無人槌敗鼓，洗光何地激滄溟。",
            "仰天凝注需陽復，寂歷西風老淚零。"
        ],
        "title": "日食",
        "id": "0e6b7ab3-ceba-4fb2-8af9-226e6bb61e3e"
    },
    {
        "author": "艾性夫",
        "paragraphs": [
            "丹青百丈鵝溪絹，縹軸南郊大禮圖。",
            "官隸威儀猶是漢，山河風景已非吳。",
            "秋陰汾水年年雁，月黑連昌夜夜狐。",
            "輦路莫驚荒草暗，鮧膏燈滅出金鳬。"
        ],
        "title": "穆陵大禮圖",
        "id": "9e1689b6-8a1e-4b93-8e15-87e8dd91fb9d"
    },
    {
        "author": "艾性夫",
        "paragraphs": [
            "蘄川老竹未爲奇，橫截凉州黑玉枝。",
            "陽燧無烟山鬼鑄，蓬壺乘月浪仙吹。",
            "一聲響裂千崖石，九曲亭標二老詩。",
            "俗耳從前聽不得，壁塵蛛網故多時。"
        ],
        "title": "史氏鐵笛",
        "id": "d6f20eba-fc1a-41c2-9b27-b29a3ffb8265"
    },
    {
        "author": "艾性夫",
        "paragraphs": [
            "寂歷山房久杜門，清晨踏碎碧苔紋。",
            "池經宿雨添三尺，花怯春寒瘦一分。",
            "滿地月凉翻竹露，隔溪風細度松雲。",
            "近來生計隨緣足，半畝荒畦手自耘。"
        ],
        "title": "苦雨喜晴早作散步",
        "id": "acb3e86c-ade6-4a17-9bb2-3eb305463765"
    },
    {
        "author": "艾性夫",
        "paragraphs": [
            "脈暖猶涵老蘚斑，眼花仍带淚痕潸。",
            "厄於劫火元無恙，意在斯文豈苟完。",
            "一片墨光留手澤，渾家黄色上眉間。",
            "只消半滴冰蜍水，漲起滿村烟雨寒。"
        ],
        "title": "歸大五姪天覺硯",
        "id": "dcdc2420-a463-49ce-ba28-2d64f52c5d59"
    },
    {
        "author": "艾性夫",
        "paragraphs": [
            "夜半遼東白鶴歸，舊來巢處立多時。",
            "門關落日千家靜，旗颭秋風萬馬嘶。",
            "文堰石臺空有讖，畫堂翠幕更無詩。",
            "悠悠往事俱塵土，只有寒流是古溪。"
        ],
        "title": "留城",
        "id": "51a5eaa9-3a22-4d17-851e-5a266dda7900"
    },
    {
        "author": "艾性夫",
        "paragraphs": [
            "樹精不死卧松關，呵護仙翁舊禁壇。",
            "天闊難尋騎去鶴，井香疑有煉成丹。",
            "山如辟穀秋逾瘦，屋尚凌虛夏亦寒。",
            "行遍蒼崖無石髓，空和凉月倚闌干。"
        ],
        "title": "題洪崖仙壇",
        "id": "e285f6a7-6cd9-410f-ac9a-f8f330965697"
    },
    {
        "author": "艾性夫",
        "paragraphs": [
            "寒具油乾火已新，流觴水暖酒初醺。",
            "薔薇半樹花孤注，杜宇一聲春二分。",
            "薄晚草心先浥露，久晴山意欲生雲。",
            "老來尚費閒精力，自種窗前辟蠹芸。"
        ],
        "title": "寒食後",
        "id": "41497970-0573-49c2-9920-d99eb1a1cd83"
    },
    {
        "author": "艾性夫",
        "paragraphs": [
            "兵塵漠漠暗窮山，零落難尋墮水丸。",
            "見說陳玄老居士，獨留何遜舊詩壇。",
            "快刀肯截烏龍角，破硯猶存紫馬肝。",
            "一笑磨人磨未了，曉窗搔首雪霜寒。"
        ],
        "title": "簡敬軒何行叟覓墨",
        "id": "cb16ed03-2a78-4808-80d7-e93f596dfa77"
    },
    {
        "author": "艾性夫",
        "paragraphs": [
            "蒼黄瘦硬立頹垣，疑是栽時第一根。",
            "早歲孤君惟二子，暮年千畝盡諸孫。",
            "雨鞭老迸蒼龍骨，霜節寒封古蘚痕。",
            "消得培滋號尊者，把詩題作野人軒。"
        ],
        "title": "老竹",
        "id": "55fa0e84-7bd1-4ed7-a50c-097ad118cd53"
    },
    {
        "author": "艾性夫",
        "paragraphs": [
            "骨多肉少與梅同，老向江南風雪中。",
            "萬事羞稱司馬好，一生不送退之窮。",
            "偶貪識字頭先白，稍欲工竽面即紅。",
            "說與丹青莫饒筆，肩山只合付何充。"
        ],
        "title": "題賤容",
        "id": "293fe9ba-125c-4c77-973f-e4e7b74fc7b7"
    },
    {
        "author": "艾性夫",
        "paragraphs": [
            "黔烏縞兔鬬飛梭，春樹流年憶踏歌。",
            "掃白了無燒藥法，守玄不及力田科。",
            "人於淡處交情耐，梅到枯時生意多。",
            "寂歷風簾捲山雪，醉眠不問夜如何。"
        ],
        "title": "除夕感興",
        "id": "3e3c491a-ff0d-43f6-afcc-f4de8f298d2d"
    },
    {
        "author": "艾性夫",
        "paragraphs": [
            "畫蘭重補紙牀屏，支石橫眠道氣清。",
            "杜宇不啼春一半，落花如夢雨三更。",
            "老心暗覓餘年健，萬感偏從靜夜生。",
            "最憶寶蓮山下月，照人扶醉聽吹笙。"
        ],
        "title": "枕上",
        "id": "0b97a15d-541c-49b6-8d3b-ba6be6302876"
    },
    {
        "author": "艾性夫",
        "paragraphs": [
            "此花不受俗人知，爲汝移家亦絕奇。",
            "至冷淡中參古意，極高明處見南枝。",
            "棟簾相望滕王屋，風月重添水部詩。",
            "夢入梨雲香不斷，有人携笛倚闌吹。"
        ],
        "title": "題古洪周君會梅閣",
        "id": "b6c0e6f8-c890-4669-98ac-d248a5b2be4b"
    },
    {
        "author": "艾性夫",
        "paragraphs": [
            "摇落荒村野水涯，貌枯神澤骨槎牙。",
            "一生知歷幾多雪，絕好只消三兩花。",
            "萬木尊爲諸老行，孤根淡似道人家。",
            "兒時見汝今頭白，正擬相看度歲華。"
        ],
        "title": "老梅",
        "id": "e2a8339f-398d-459d-97b0-32975950f002"
    },
    {
        "author": "艾性夫",
        "paragraphs": [
            "黄臺瓜蔓已淒凉，五雁飄零不著行。",
            "一脈僅餘三老在，半年又哭兩兄亡。",
            "菊園霜熟秋香寂，蕙帳雲寒春夢長。",
            "愁絕吟魂招不得，西樓風雨憶連牀。"
        ],
        "title": "哭菊存蕙山二兄",
        "id": "864999b5-06d1-479a-b12f-b799e311c8d2"
    },
    {
        "author": "艾性夫",
        "paragraphs": [
            "閒却秋洲野釣磯，誰知遠出是危機。",
            "一篙贛水虛舟急，千里詩魂半夜歸。",
            "前月僕來書尚健，一生志與命相違。",
            "親庭已老兒方幼，最爲先生淚滿衣。"
        ],
        "title": "哭環州先生  其一",
        "id": "8ac7d7c8-7944-473f-8470-94210603ac8e"
    },
    {
        "author": "艾性夫",
        "paragraphs": [
            "曾隨計吏上青霄，折翅歸來困一瓢。",
            "湖海十年烏繞樹，功名兩字鹿眠蕉。",
            "山圖不及生前買，詩板姑留死後雕。",
            "地下修文應未惡，寒蛩虛館雨蕭蕭。"
        ],
        "title": "哭環州先生  其二",
        "id": "631e2eb7-e5a8-430e-ba3b-09d67fcb5f6c"
    },
    {
        "author": "艾性夫",
        "paragraphs": [
            "古來繫日欠長繩，節物相催老自驚。",
            "歲裏春爲花早計，蟄前雷是雪先聲。",
            "移家燕子商量熟，開國蜂王去就輕。",
            "最憶長安三月事，有誰重賦麗人行。"
        ],
        "title": "檢歷即事",
        "id": "79305d2c-a918-4738-bec0-b9dc0efda21f"
    },
    {
        "author": "艾性夫",
        "paragraphs": [
            "門無轍跡草偏青，屋带秋山意轉清。",
            "打夢易驚棋雹響，載愁不去酒船輕。",
            "幸無簾幕妨雲影，尚欠芭蕉贈雨聲。",
            "欲送星鸞過橋去，夜深河漢未分明。"
        ],
        "title": "七夕對雨",
        "id": "37703ea8-4a2e-42d0-99cb-1a5f7f091ee8"
    },
    {
        "author": "艾性夫",
        "paragraphs": [
            "曾卧江樓聽雨聲，蕭疏又似送歸程。",
            "正如老馬倦行路，忽有鵓姑啼晚晴。",
            "繞屋種花春爛漫，隔窗無樹月分明。",
            "蒼頭不管人眠熟，連報嚴城打五更。"
        ],
        "title": "重宿芳草渡",
        "id": "0e2fb6f6-6654-4cc9-b390-4c96b22dbf5a"
    },
    {
        "author": "艾性夫",
        "paragraphs": [
            "形枯面冷住山人，彷彿錢塘老惠勤。",
            "寺窶不充黄粟飯，佛寒添繡碧苔紋。",
            "秋聲茅屋三間雨，野色松巖幾樹雲。",
            "嚼菜薰香清語久，一燈明滅夜將分。"
        ],
        "title": "宿洪巖寺",
        "id": "dc310921-f3a2-4425-add1-dca0e569d9bf"
    },
    {
        "author": "艾性夫",
        "paragraphs": [
            "自摩寒鏡看頭顱，短髪蕭蕭不受梳。",
            "天地風霜吾輩老，江湖烟雨故人疏。",
            "道窮分命真如紙，世亂功名不要書。",
            "縱有黄金難鑄錯，一編殘易伴犁鋤。"
        ],
        "title": "看鏡",
        "id": "d18d8f2a-8eae-487c-ae86-23297143bea5"
    },
    {
        "author": "艾性夫",
        "paragraphs": [
            "老醜移形轉可吁，凋零已到骨之餘。",
            "似因潄石磨成磷，幸免投梭折得疏。",
            "根笋尚如兒齔短，醫師欲實火田虛。",
            "喜無乾胏勞吾决，含咀猶能味古書。"
        ],
        "title": "中齒忽折",
        "id": "a41959ae-a2b7-43b6-84b6-1e08906b3674"
    },
    {
        "author": "艾性夫",
        "paragraphs": [
            "歲如舊政方書滿，春與故人同惠來。",
            "白髪最愁新歷換，清談且博笑顔開。",
            "屠蘇卯酒紅生暈，細菜辛盤翠作堆。",
            "但覓年年各强健，不妨日日小徘徊。"
        ],
        "title": "除日立春",
        "id": "dac7255a-983c-400a-82f7-cabdb3913230"
    },
    {
        "author": "艾性夫",
        "paragraphs": [
            "一枝九節稱身長，扶得衰翁氣力强。",
            "色點湘妃紅淚雨，骨凝王屋紫藤霜。",
            "結交最與芒鞋密，寄友應含蓽撥香。",
            "獨有探梅時節苦，相隨江路雪茫茫。"
        ],
        "title": "竹杖",
        "id": "5dc4ffc6-9e10-4145-8ceb-e8c4f9baa931"
    },
    {
        "author": "艾性夫",
        "paragraphs": [
            "獨榻孤扉木几雙，小窩可受北風降。",
            "带霜楓葉寒供火，隨月梅梢瘦入窗。",
            "夢熟不知衾似鐵，睡醒何用酒盈缸。",
            "近山最有松聲好，卧聽空潮上浙江。"
        ],
        "title": "詠眠窩",
        "id": "4f0a4346-8df7-4c17-875b-67df306d954e"
    },
    {
        "author": "艾性夫",
        "paragraphs": [
            "死到先生世道衰，忍彈雙淚看銘碑。",
            "動隨天去心無愧，視得官輕事敢爲。",
            "他日史書廉太守，四方人哭老宗師。",
            "不知精爽歸何處，定在梅花自在時。"
        ],
        "title": "哭北谷羅先生",
        "id": "b94f3a5f-59c2-41d9-893a-b0b8016e8cea"
    },
    {
        "author": "艾性夫",
        "paragraphs": [
            "數柱伶俜不架椽，密鋪松髪厚如氈。",
            "御風難覓深蓬島，障日聊成矮木天。",
            "肥瓠引藤高浥露，閒花借蔭省澆泉。",
            "熱時搆汝凉時撤，不是疏恩勢使然。"
        ],
        "title": "凉棚",
        "id": "a97bea56-30f6-44f7-a9d7-b6bee4840e90"
    },
    {
        "author": "艾性夫",
        "paragraphs": [
            "虹影初消雨脚收，憑高聊復散牢愁。",
            "烟橫三市蜂房屋，塵掩重門燕子樓。",
            "黄菊自隨陶令節，白雲那管漢時秋。",
            "雁飛不盡乾坤大，安得相從汗漫遊。"
        ],
        "title": "郡樓九日",
        "id": "124c17cd-082e-4f61-a2ee-79f2b7ead32d"
    },
    {
        "author": "艾性夫",
        "paragraphs": [
            "不甘摇尾乞人憐，視死如歸氣浩然。",
            "千古六經俱掃地，獨公一柱肯擎天。",
            "乾坤萬劫英雄盡，文節雙高日月懸。",
            "惆悵老身空有淚，玉亭無路薦寒泉。"
        ],
        "title": "文節謝公挽歌",
        "id": "20a4f3b8-b0b5-4b0f-bf1f-5e04b8165423"
    },
    {
        "author": "艾性夫",
        "paragraphs": [
            "蒼玉光寒篆紫烟，重重封裹到梅邊。",
            "得君一片歙溪石，即我終身綿上田。",
            "少達必穿維翰鐵，儘窮共守子雲玄。",
            "老坡莫遣窮居後，遠在茶坑鳳咮前。"
        ],
        "title": "謝屏山吳顯父惠歙硯",
        "id": "ac35e504-e331-4a27-af8d-db8ca52af9f4"
    },
    {
        "author": "艾性夫",
        "paragraphs": [
            "曉爐香劑已燒殘，漫捲棨簾倚藥欄。",
            "鞭底土牛方轉燠，石邊鹽虎忽凝寒。",
            "有人剪綵娛羔酒，獨我煎茶續菜盤。",
            "冰沍硯池呵未泮，東風到底入毫端。"
        ],
        "title": "立春日雪",
        "id": "5504db12-41fd-4e7d-a7dc-19f699499c14"
    },
    {
        "author": "艾性夫",
        "paragraphs": [
            "紅日行天熨絳綃，一番陽長便陰消。",
            "青山又現本來面，瘦竹方伸久折腰。",
            "枯沼暗通泉細細，晴簷忽聽雨蕭蕭。",
            "獨憐點入吟翁鬢，費盡東風不肯銷。"
        ],
        "title": "雪銷",
        "id": "b83f77ba-1de3-4bc4-a15f-73328f17dbdb"
    },
    {
        "author": "艾性夫",
        "paragraphs": [
            "筆耕長餒拙生涯，何用撐腸著五車。",
            "甚欲療饑難煮字，可憐不飽費炊砂。",
            "老慚乞米修竿牘，貧欲休糧種棗瓜。",
            "夢裏不知時世換，買珠猶自說京華。"
        ],
        "title": "糴踴感興",
        "id": "459b0863-6d93-4465-9cdb-100bdd0cbc59"
    },
    {
        "author": "艾性夫",
        "paragraphs": [
            "翠羽嘈嘈喚夢回，羅浮峰下小徘徊。",
            "霜風昨夜捲晴雪，山路今朝無碧苔。",
            "尚有瘦香供玉笛，不將餘片點妝臺。",
            "少須鼎實明人眼，却带江南烟雨來。"
        ],
        "title": "落梅",
        "id": "acba3c70-ef8f-46bd-b817-c02cc0d36618"
    },
    {
        "author": "艾性夫",
        "paragraphs": [
            "不逐登高老孟嘉，同來守歲阿戎家。",
            "能將秋圃風霜骨，直作寒梅輩行花。",
            "香稱屠蘇浮臘蟻，色侵幡勝插雲鴉。",
            "老夫細把金英擷，獨擬明朝早供茶。"
        ],
        "title": "歲菊",
        "id": "66396def-fc4c-4508-9f77-31d152816a9c"
    },
    {
        "author": "艾性夫",
        "paragraphs": [
            "江上春肥衰草生，林梢烟暖乳鳩鳴。",
            "青山與我一面雅，白鳥令人雙眼明。",
            "雲凈有時看雨泣，水平無處覓溪聲。",
            "折芳弄翠渾閒冗，時與樵漁錯雜行。"
        ],
        "title": "江上",
        "id": "2e92e09f-d62e-46aa-9a57-721b3217958a"
    },
    {
        "author": "艾性夫",
        "paragraphs": [
            "似是輪囷老蠹魚，尚饒蘭露入銅蜍。",
            "詩亡正恐魯無史，士賤豈容秦有書。",
            "世味幾時回橄欖，秋山隨地著蘧廬。",
            "多情樵客能相問，莫有餘閒賦子虛。"
        ],
        "title": "偶成",
        "id": "8d03b220-83f6-488f-95dc-de465ee7b8db"
    },
    {
        "author": "艾性夫",
        "paragraphs": [
            "一片輕鴻度小坡，半泓淺碧浸叢莎。",
            "黑雲垂地雨聲急，黄葉滿林秋意多。",
            "短髪未冬先有雪，懶心如井不生波。",
            "孤砧已報寒消息，欠問眠鷗覓芰荷。"
        ],
        "title": "即事",
        "id": "523a5666-6a52-4e1f-9fe2-8ce121cf3e5d"
    },
    {
        "author": "艾性夫",
        "paragraphs": [
            "人家落落墮荒丘，碑带蒼苔獨自留。",
            "博陸脊梁浮日月，中郎銘筆法春秋。",
            "一抔誰下尋墳馬，片石今供礪角牛。",
            "惟有斜陽閒照管，肯和鴉影上螭頭。"
        ],
        "title": "過長林書羅文恭公碑陰",
        "id": "236848da-8f08-4369-a098-959da15940df"
    },
    {
        "author": "艾性夫",
        "paragraphs": [
            "格磔聲高午夢殘，扊扅歌罷酒杯乾。",
            "漫天飛去楊花亂，著雨歸來燕子寒。",
            "世味淡如和蠟嚼，春山好在带雲看。",
            "近來習性渾成懶，抄盡陶詩獨倚闌。"
        ],
        "title": "失題",
        "id": "169a5f02-43bd-4c49-8239-6a6d2164a9ed"
    },
    {
        "author": "艾性夫",
        "paragraphs": [
            "凍透松邊屋兩間，孤牀盤礴數更闌。",
            "無情風雪偏欺老，經亂衣裘不禦寒。",
            "春意一爐紅榾柮，故人兩坐綠蒲團。",
            "敲冰自換甆瓶水，浸取梅花仔細看。"
        ],
        "title": "深冬",
        "id": "5bc75c24-3c91-4174-aa0e-204c3b037a92"
    },
    {
        "author": "艾性夫",
        "paragraphs": [
            "錦韉寶勒度南雲，到處叢觀暗驛塵。",
            "人喜此生初見象，我憂今世不生麟。",
            "半年傳舍勞供億，德色中朝動搢紳。",
            "粉飾太平焉用此，只消黄犢一犁春。"
        ],
        "title": "安南貢象",
        "id": "9627d345-7831-4e44-a878-25d6898e2db3"
    },
    {
        "author": "艾性夫",
        "paragraphs": [
            "見說雲泉深又深，定知巢入海棠林。",
            "君醫尚副窮時願，吾道全孤壯歲心。",
            "藥籠有方玄白髪，莧腸無分服黄金。",
            "近來覓得安身法，諸老先生夜氣箴。"
        ],
        "title": "贈廣信醫博士陳雲泉",
        "id": "a64639c4-85d3-4c1b-b664-7c53b115e3a8"
    },
    {
        "author": "艾性夫",
        "paragraphs": [
            "七里灘頭曾識面，五峰城裏又逢君。",
            "人間一瞬白駒日，世事幾番蒼狗雲。",
            "奇骨誰當侯萬里，匹夫那可帥三軍。",
            "試憑冰鑑從頭問，細雨青燈過夜分。"
        ],
        "title": "郡中逢桐廬方冰鑑相士",
        "id": "cf2b31aa-ccc9-4cd1-8304-17fb36ef6fad"
    },
    {
        "author": "艾性夫",
        "paragraphs": [
            "烏鬼淋漓受指呼，江魚終日爲人敺。",
            "扼吭不及能言鴨，哇肉幾同反哺烏。",
            "暫滿空喉如癭大，竟無半尾塞腸枯。",
            "少寬頸組方謀飽，水冷沙寒日已晡。"
        ],
        "title": "觀放鸕鷀",
        "id": "29a96ae5-5343-4611-b67c-c7bcdaef341a"
    },
    {
        "author": "艾性夫",
        "paragraphs": [
            "魚躍鳶飛喜落成，鵝湖鹿洞共崢嶸。",
            "世無孔孟乾坤熄，學到周程日月明。",
            "議論高虛終害道，聖賢平實不爭名。",
            "光風霽月元無跡，分付庭前草自生。"
        ],
        "title": "臨汝書院落成諸公有詩用韻",
        "id": "6d9e5903-04de-4d79-aa68-da16f280449c"
    },
    {
        "author": "艾性夫",
        "paragraphs": [
            "貞姿抱冰雪，粲粲楚江濱。",
            "照水淡寒影，寄人生遠春。"
        ],
        "title": "追和晦庵先生十梅韻  其一",
        "id": "26f457d9-0d3b-49eb-9b97-3c9b9f877e34"
    },
    {
        "author": "艾性夫",
        "paragraphs": [
            "微吟水部詩，欲續廣平賦。",
            "須是鐵心人，方識花妙處。"
        ],
        "title": "追和晦庵先生十梅韻  其二",
        "id": "5cc94510-975d-43dc-82c1-08ad3ce44092"
    },
    {
        "author": "艾性夫",
        "paragraphs": [
            "一陽未噓枯，霜木醉夢裏。",
            "照眼忽橫枝，令我折屐喜。"
        ],
        "title": "追和晦庵先生十梅韻  其三",
        "id": "0e4590ed-3945-425d-9fef-859a253db310"
    },
    {
        "author": "艾性夫",
        "paragraphs": [
            "窮陰沍冰壑，霜月耿夜殘。",
            "中有羅浮仙，洒洒風骨寒。"
        ],
        "title": "追和晦庵先生十梅韻  其四",
        "id": "ee8e40ef-773e-42f7-ae72-55bed9459c83"
    },
    {
        "author": "艾性夫",
        "paragraphs": [
            "蒼凉遯荒野，交與桃李絕。",
            "遠聘不肯來，爲君三磬折。"
        ],
        "title": "追和晦庵先生十梅韻  其五",
        "id": "f4b92117-641e-4bef-af79-398ee334e1da"
    },
    {
        "author": "艾性夫",
        "paragraphs": [
            "蒼根封古苔，空腹餐凍雪。",
            "老意暗生香，丁寧勿輕折。"
        ],
        "title": "追和晦庵先生十梅韻  其六",
        "id": "c76bc07b-58b4-4a2e-a32a-15206cfb3aff"
    },
    {
        "author": "艾性夫",
        "paragraphs": [
            "天風開瘴烟，獨立山椒雪。",
            "神人藐姑射，相對成二絕。"
        ],
        "title": "追和晦庵先生十梅韻  其七",
        "id": "7d36f484-9fd2-456d-8ed0-af961f9244d8"
    },
    {
        "author": "艾性夫",
        "paragraphs": [
            "好花不必大，骨瘦花自小。",
            "一點春有餘，萬古香不了。"
        ],
        "title": "追和晦庵先生十梅韻  其八",
        "id": "54aecbb8-c867-4899-91af-d79ca3989e87"
    },
    {
        "author": "艾性夫",
        "paragraphs": [
            "蕭蕭三五花，影落寒溪淺。",
            "佳處不在多，詩興孤山遠。"
        ],
        "title": "追和晦庵先生十梅韻  其九",
        "id": "697ff8d2-61e5-4542-89eb-4991b018c87d"
    },
    {
        "author": "艾性夫",
        "paragraphs": [
            "東風捲晴雪，山意頗空寂。",
            "掃花歸作飯，豫當調鼎實。"
        ],
        "title": "追和晦庵先生十梅韻  其一○",
        "id": "1d089ab7-0578-49ed-a690-de3ed02e5c30"
    },
    {
        "author": "艾性夫",
        "paragraphs": [
            "鴉叢桑椹紫，蝶穴菜花黄。",
            "水鴨眠依石，竹鷄啼過牆。"
        ],
        "title": "清趣  其一",
        "id": "f526dcfc-56a7-4cd4-b814-956fdd80c219"
    },
    {
        "author": "艾性夫",
        "paragraphs": [
            "雨闌流水急，風定落花遲。",
            "一老臨溪釣，雙童畫地棋。"
        ],
        "title": "清趣  其二",
        "id": "7d739788-7d7f-40fd-a904-bb1ebe9cee4a"
    },
    {
        "author": "艾性夫",
        "paragraphs": [
            "天空虹滅影，風定水無紋。",
            "半樹掛殘日，千巖吞濕雲。"
        ],
        "title": "晚霽",
        "id": "a40f695c-ff5f-43d2-88e7-d2a751557df5"
    },
    {
        "author": "艾性夫",
        "paragraphs": [
            "團團青楓陰，綽綽萬間屋。",
            "下有避俗翁，掃石疊兩足。"
        ],
        "title": "題四止庵  其一",
        "id": "20c90fd0-5daa-4899-93a1-0d8445aa8cee"
    },
    {
        "author": "艾性夫",
        "paragraphs": [
            "松關深更迂，中有安行路。",
            "從渠馬上人，笑我不出戶。"
        ],
        "title": "題四止庵  其二",
        "id": "2b54cab5-c8b9-436c-9370-e87cbc13a528"
    },
    {
        "author": "艾性夫",
        "paragraphs": [
            "本無食肉相，每飯甘藜羹。",
            "侯鯖豈不佳，怯怯疑生兵。"
        ],
        "title": "題四止庵  其三",
        "id": "d00d6b49-479d-4ea6-921a-11f2674af1f5"
    },
    {
        "author": "艾性夫",
        "paragraphs": [
            "紅樓艷歌舞，樂極還生哀。",
            "欹枕看兒戲，好懷終日開。"
        ],
        "title": "題四止庵  其四",
        "id": "472fc244-a64e-4378-842a-2e81f7b0c3c8"
    },
    {
        "author": "艾性夫",
        "paragraphs": [
            "枯樹淡秋影，濕雲凜夕陰。",
            "江天一聲雁，世事百年心。"
        ],
        "title": "聞雁",
        "id": "1e208af6-5837-47f0-81e1-deb633eb8071"
    },
    {
        "author": "艾性夫",
        "paragraphs": [
            "兩椅熨秋竹，一簾捲霜藤。",
            "山風長夜寒，兀兀挑青燈。"
        ],
        "title": "題素庵壁間六首  其一",
        "id": "fb01763d-92f9-48e2-9105-a1f0e7ddd007"
    },
    {
        "author": "艾性夫",
        "paragraphs": [
            "風麤或捲茅，雨飽頗生草。",
            "泓然老硯池，照我髪縞縞。"
        ],
        "title": "題素庵壁間六首  其二",
        "id": "c872d26d-887e-4e04-9f76-7b2956ec1356"
    },
    {
        "author": "艾性夫",
        "paragraphs": [
            "閒花淡心事，不作春風妍。",
            "野竹三五枝，引凉吹晝眠。"
        ],
        "title": "題素庵壁間六首  其三",
        "id": "7f1a2818-37b2-4f6f-9677-e0b068ab6294"
    },
    {
        "author": "艾性夫",
        "paragraphs": [
            "松影亂書簷，鳥聲隔山屋。",
            "有客抱琴來，爲彈芝田曲。"
        ],
        "title": "題素庵壁間六首  其四",
        "id": "2ef77afa-6ff9-4d45-aee3-eb87401381de"
    },
    {
        "author": "艾性夫",
        "paragraphs": [
            "霜崖白石髓，火鼎黄金芽。",
            "生疏不入夢，飽飯煎江茶。"
        ],
        "title": "題素庵壁間六首  其五",
        "id": "ec27859f-fa71-48f5-ba08-a582b9b01b4d"
    },
    {
        "author": "艾性夫",
        "paragraphs": [
            "紅塵野馬急，老意饑蠶懶。",
            "借取黄庭經，時時謾遮眼。"
        ],
        "title": "題素庵壁間六首  其六",
        "id": "f444583c-fb71-4458-8334-7e320ea47595"
    },
    {
        "author": "艾性夫",
        "paragraphs": [
            "不受春風半點塵，骨寒花冷雪爲群。",
            "桂椒不敢攀同傳，正是騷人獨敬君。"
        ],
        "title": "世言梅見外於離騷海棠不取於子美未有爲解嘲者因作二絕  其一",
        "id": "2cff0104-24f6-4240-85a5-8ecdd70fcee5"
    },
    {
        "author": "艾性夫",
        "paragraphs": [
            "態濃意遠骨肌勻，睡起精神萃太真。",
            "不用分明更題品，詩翁已自爲傳神。"
        ],
        "title": "世言梅見外於離騷海棠不取於子美未有爲解嘲者因作二絕  其二",
        "id": "e6cfa1f6-d0e3-4d8b-bd1f-c9c8f5640aca"
    },
    {
        "author": "艾性夫",
        "paragraphs": [
            "不容天上妖蟆食，却許山中狡兔眠。",
            "兩日見巖成二絕，丫頭不老月長圓。"
        ],
        "title": "月巖",
        "id": "675bb54d-8f59-43b7-80cd-8b972d1df1e3"
    },
    {
        "author": "艾性夫",
        "paragraphs": [
            "錦帆翠楫照吳川，繫纜猶存石巋然。",
            "刻佛未靈山鬼過，西風吹動鮑魚船。"
        ],
        "title": "大佛頭",
        "id": "0d6b877e-b6e0-4c9c-a947-e344bd2886eb"
    },
    {
        "author": "艾性夫",
        "paragraphs": [
            "餐英人去已千年，留與先生泛酒船。",
            "昔日避讒今避世，黄花獨識兩翁賢。"
        ],
        "title": "淵明采菊圖  其一",
        "id": "7d54221d-ec26-4652-a4f1-4b2e01ad2cb7"
    },
    {
        "author": "艾性夫",
        "paragraphs": [
            "不緣斗米掛朝衣，自是知幾勇賦歸。",
            "莫把秋英等閒看，商山芝草首陽薇。"
        ],
        "title": "淵明采菊圖  其二",
        "id": "0c96b7b9-fe9d-4d96-a1f0-52db1580ad36"
    },
    {
        "author": "艾性夫",
        "paragraphs": [
            "不管髼鬆雪滿顛，筆牀茶竈度年年。",
            "窮愁博得長清健，多折梅花供老天。"
        ],
        "title": "元旦",
        "id": "f5f01285-1a50-4324-9b8f-e0ff3c65b956"
    },
    {
        "author": "艾性夫",
        "paragraphs": [
            "嬾溪晴穩麥風斜，橋影欹傾水見沙。",
            "十里荒陂自春色，一雙鸂鶒啑楊花。"
        ],
        "title": "春溪二首  其一",
        "id": "83ba3c0c-28e6-4ea4-952b-88c7ed748646"
    },
    {
        "author": "艾性夫",
        "paragraphs": [
            "雨香雲嫩散朝暉，細草初肥綠滿溪。",
            "無數落花鶑背上，避人带入柳陰啼。"
        ],
        "title": "春溪二首  其二",
        "id": "7689a69a-5dbf-473a-a517-87ca40a97be6"
    },
    {
        "author": "艾性夫",
        "paragraphs": [
            "不隨龍去只魚汀，絕喜先生世累輕。",
            "却把客星侵帝座，豈因忘世未忘名。"
        ],
        "title": "釣臺  其一",
        "id": "67fa6947-7033-4e71-9c7a-55be69f291a1"
    },
    {
        "author": "艾性夫",
        "paragraphs": [
            "自有諸公作帝師，故人相與竟何辭。",
            "可能密密同牀話，不及周南第一詩。"
        ],
        "title": "釣臺  其二",
        "id": "52ac8ac7-8c5a-45a6-a0ab-d63f495b48f2"
    },
    {
        "author": "艾性夫",
        "paragraphs": [
            "萬里長風鷁退飛，自澆澗水濺征衣。",
            "滿身只有梅花影，不带西湖柳色歸。"
        ],
        "tags": [
            "西湖"
        ],
        "title": "落第口號",
        "id": "1fb0ef39-b8f2-46ff-8670-898f29856def"
    },
    {
        "author": "艾性夫",
        "paragraphs": [
            "識字田夫雪滿簪，種桃久矣入山深。",
            "五星便是叢奎宿，不上黄花老圃心。"
        ],
        "title": "輕柔楊柳挾春妍孤梗梅花結雪緣此是乾坤大消息相逢切莫說流年此予三十年前贈先見趙太史二絕之一予亦不復記憶矣後三十五年太史訪予山中恨詩不存惟爲予誦此而亦忘其一竟莫省爲何等語也既徵補之且告予以五星之將聚因作二首奉笑  其一",
        "id": "81330dd8-f173-4a7e-9982-1ff689b7e9f5"
    },
    {
        "author": "艾性夫",
        "paragraphs": [
            "太史談天術轉靈，相看猶自眼青青。",
            "步占若上清臺去，莫說江湖有客星。"
        ],
        "title": "輕柔楊柳挾春妍孤梗梅花結雪緣此是乾坤大消息相逢切莫說流年此予三十年前贈先見趙太史二絕之一予亦不復記憶矣後三十五年太史訪予山中恨詩不存惟爲予誦此而亦忘其一竟莫省爲何等語也既徵補之且告予以五星之將聚因作二首奉笑  其二",
        "id": "96782873-1233-44a6-801f-2a7712ab21fd"
    },
    {
        "author": "艾性夫",
        "paragraphs": [
            "吾年七十入城府，君更老吾仍出山。",
            "早歲相期作深隠，至今頭白未能閒。"
        ],
        "title": "留城寄曠翁  其一",
        "id": "37a8089f-2a1d-47d1-a0fb-cadd2d34d1b9"
    },
    {
        "author": "艾性夫",
        "paragraphs": [
            "六年不見雲巢老，端擬此來消渴心。",
            "花落鳥啼春事闊，不知何處倚闌吟。"
        ],
        "title": "留城寄曠翁  其二",
        "id": "baab8951-9ddc-4e00-b4d8-7e736a18459f"
    },
    {
        "author": "艾性夫",
        "paragraphs": [
            "東溪水長船多上，南浦草深人未回。",
            "昨日君家問消息，書歸方索暑衣來。"
        ],
        "title": "留城寄曠翁  其三",
        "id": "e965b0b5-f2c1-4340-9da2-98487115faed"
    },
    {
        "author": "艾性夫",
        "paragraphs": [
            "土渴群蔬不肯青，轆轤百轉汲深清。",
            "山翁到老謀生拙，抱甕崎嶇博一羹。"
        ],
        "title": "灌園",
        "id": "a72723cd-045f-4cbe-9ecb-ff9954409164"
    },
    {
        "author": "艾性夫",
        "paragraphs": [
            "春風吹我游仙夢，夢到廬山頂上來。",
            "不記花多與花少，怳然如步紫雲回。"
        ],
        "tags": [
            "庐山"
        ],
        "title": "二十四夜夢到何許植物多瑞香覺而賦此",
        "id": "98c42772-be38-49e0-9956-271c46b2ba30"
    },
    {
        "author": "艾性夫",
        "paragraphs": [
            "千巖萬壑吼虛鐘，病葉吹黄樹樹空。",
            "寄語天公莫多事，杜陵茅屋怕秋風。"
        ],
        "title": "秋風",
        "id": "87f73bf3-5fe4-4b7a-b666-99cb873ee029"
    },
    {
        "author": "艾性夫",
        "paragraphs": [
            "蘆竹叢高蔭石闌，菩提香遠出林端。",
            "雁聲忽斷梧桐雨，草閣秋深倚暮寒。"
        ],
        "title": "題龜峰僧閣",
        "id": "3720759a-ec78-48f2-a230-e6ec9a2051a4"
    },
    {
        "author": "艾性夫",
        "paragraphs": [
            "紈扇輕盈寶月輪，鶑花點染玉園春。",
            "憑誰爲障西風起，萬里黄塵竟污人。"
        ],
        "title": "宣和御筆二扇面  其一",
        "id": "0b8b4c8d-4292-4a07-a779-3408218a32f9"
    },
    {
        "author": "艾性夫",
        "paragraphs": [
            "黄蘆白雁小汀洲，奎藻香羅一片秋。",
            "勝似紇干山下雀，凍飛不去使人愁。"
        ],
        "title": "宣和御筆二扇面  其二",
        "id": "08d86f79-2034-42e6-9645-68b2f12406f4"
    },
    {
        "author": "艾性夫",
        "paragraphs": [
            "空濛水氣濕溪烟，閃爍沙星照客船。",
            "一片西風吹酒醒，秋容多在雁雲邊。"
        ],
        "title": "武陽渡",
        "id": "2f79ee20-a89a-4ec1-bc46-b146f9e94a7b"
    },
    {
        "author": "艾性夫",
        "paragraphs": [
            "疊足支頤落子遲，松風冉冉動鬚眉。",
            "斷蛇失鹿渾閒事，不直雲根半局棋。"
        ],
        "title": "題四皓對奕瀹茶圖各一絕  其一",
        "id": "8eb3e48d-7d71-473b-9865-9e2e26e98bd3"
    },
    {
        "author": "艾性夫",
        "paragraphs": [
            "石乳雲腴撥不開，春風瀲灧碧磁杯。",
            "應無俗客煩敲臼，只恐東宮聘使來。"
        ],
        "title": "題四皓對奕瀹茶圖各一絕  其二",
        "id": "e6db562b-56d0-43db-a5c1-53f660f49230"
    },
    {
        "author": "艾性夫",
        "paragraphs": [
            "一方湘竹卧春陰，數卷唐詩醒老心。",
            "俗客不來山宇靜，新鶑啼入杏花深。"
        ],
        "title": "山宇",
        "id": "7bd0927b-3d7a-41a4-9d88-a540ce8aa4ec"
    },
    {
        "author": "艾性夫",
        "paragraphs": [
            "花風擺脫老紅去，穀雨將迎稚綠來。",
            "我類文園病消渴，曉窗和露咀青梅。"
        ],
        "title": "春晚",
        "id": "88a986f4-e612-41a1-8eea-eaef89c4925b"
    },
    {
        "author": "艾性夫",
        "paragraphs": [
            "攙先岐路不容差，形定心忙寂不譁。",
            "仙客莫嫌春晝短，東風落盡海棠花。"
        ],
        "title": "觀棋",
        "id": "fc71d736-8e73-4442-9c28-134a4b0129a6"
    },
    {
        "author": "艾性夫",
        "paragraphs": [
            "得見梅花即見逋，我來竟日覓梅無。",
            "却於無處分明見，月滿孤山水滿湖。"
        ],
        "title": "和靖祠與故宅皆無梅",
        "id": "d1aae19d-d810-4717-bb7e-0e9a3198554e"
    },
    {
        "author": "艾性夫",
        "paragraphs": [
            "擷青日日飯疲牛，識字耕夫已白頭。",
            "束帛不來山鬼笑，有人馬上覓封侯。"
        ],
        "title": "術有號莘野釣濱者求詩各與一絕  其一",
        "id": "0ab70790-25cd-4303-8fee-7b0c2ea024b1"
    },
    {
        "author": "艾性夫",
        "paragraphs": [
            "意釣秋江不爲魚，六韜尚擬載徵車。",
            "東南腥血方塗地，何用人間有此書。"
        ],
        "title": "術有號莘野釣濱者求詩各與一絕  其二",
        "id": "f42c0b9a-74bd-48f0-9f44-37cc16c5e6eb"
    },
    {
        "author": "艾性夫",
        "paragraphs": [
            "爲愛聽琴亦此來，道香庭院得徘徊。",
            "羽仙羞種桃花看，一味湘蘭繞屋栽。"
        ],
        "title": "郡中玄都觀追和劉禹錫詩  其一",
        "id": "4cd4c5f4-7337-47b5-8020-9fcbc52d29a4"
    },
    {
        "author": "艾性夫",
        "paragraphs": [
            "龜頭突兀未生苔，讀罷新碑老眼開。",
            "前度劉郎吟未了，溪翁爲作後身來。"
        ],
        "title": "郡中玄都觀追和劉禹錫詩  其二",
        "id": "d7c56ce8-232f-4bb0-ae0b-93641a2204e5"
    },
    {
        "author": "艾性夫",
        "paragraphs": [
            "穿窬暴富竟餓死，博塞得官終族誅。",
            "不驚寵辱老瓦硯，粗了暑寒粗布襦。"
        ],
        "title": "守分",
        "id": "f584e4b6-9cfd-4acd-81c3-513fd932acf6"
    },
    {
        "author": "艾性夫",
        "paragraphs": [
            "莫放龍山舊醉豪，西風輦路暗蓬蒿。",
            "目窮千里應惆悵，頼得螺峰不甚高。"
        ],
        "title": "九日登抱螺峰呈同遊",
        "id": "77c0a477-b4c5-491c-aa13-e59102c4a66e"
    },
    {
        "author": "艾性夫",
        "paragraphs": [
            "一寒誰復解綈袍，百結重縫歎汝勞。",
            "莫遣海圖歸短褐，此身正自困風濤。"
        ],
        "title": "補破爲杜詩下轉語贈老婦",
        "id": "8ab0e30b-8d68-42c3-827e-1c723ef5a932"
    },
    {
        "author": "艾性夫",
        "paragraphs": [
            "山根短日墮寒影，溪上亂風吹結衣。",
            "自憐野性老尚癖，逢著梅花便不歸。"
        ],
        "title": "石溪二梅佳甚玩索晚歸",
        "id": "33e944d2-7ae4-4150-adc8-c7c4ac6528b8"
    },
    {
        "author": "艾性夫",
        "paragraphs": [
            "兒女情懷易得憐，悲傷容或涕漣漣。",
            "獨疑遷客方淪落，猶著朝衣夜入船。"
        ],
        "title": "書琵琶行後",
        "id": "8774e502-a298-4a1f-9dc7-9401a0c5e390"
    },
    {
        "author": "艾性夫",
        "paragraphs": [
            "春風十里蓮花市，紅燭三更桃葉歌。",
            "候館羈人眠不熟，梧桐窗下雨聲多。"
        ],
        "title": "蓮花市",
        "id": "5e230a18-58ee-47cd-996d-cda81d70b41b"
    },
    {
        "author": "艾性夫",
        "paragraphs": [
            "困熱依然夢不閒，起蒙絮帽待更闌。",
            "矮梅窗下清如水，淡月籠霜雁影寒。"
        ],
        "title": "避夢",
        "id": "5052f1c5-bc6b-414f-a2e9-0b5e2f01c2c9"
    },
    {
        "author": "艾性夫",
        "paragraphs": [
            "硎谷冬瓜幸未生，尚堪松下抱遺經。",
            "春秋斷爛無人讀，一點寒燈老眼青。"
        ],
        "title": "書無悶寮  其一",
        "id": "885bcc0b-7d72-45f3-b88d-cfd7936e0e22"
    },
    {
        "author": "艾性夫",
        "paragraphs": [
            "風雪蕭蕭席作門，奴星急把柳車焚。",
            "臍中紅炷兩三日，塢裏黄金十萬斤。"
        ],
        "title": "書無悶寮  其二",
        "id": "9c628768-6b83-4ea6-8877-8e17bdb77e7c"
    },
    {
        "author": "艾性夫",
        "paragraphs": [
            "喧啾百鬼瞰高明，寂歷朱門野草生。",
            "斗大山中茅屋好，日長欹枕聽松聲。"
        ],
        "title": "書無悶寮  其三",
        "id": "0efbc864-250f-469a-b12e-9b682d2522ff"
    },
    {
        "author": "艾性夫",
        "paragraphs": [
            "對客清談妙入神，舌乾時與供先春。",
            "東州米價北門雁，一語不須來溷人。"
        ],
        "title": "書無悶寮  其四",
        "id": "8593dcfe-8ec4-4404-91af-0ed31745804a"
    },
    {
        "author": "艾性夫",
        "paragraphs": [
            "遺像猶能立懦夫，懸知生氣攝萑苻。",
            "三郎阿堵知何用，只識營州阿犖奴。"
        ],
        "title": "與林止庵葉半隠分賦郡中古跡得魯公祠右軍墨池  其一",
        "id": "a297f7ff-f835-4911-9ffd-9142910445bd"
    },
    {
        "author": "艾性夫",
        "paragraphs": [
            "昏昏水氣吐玄雲，自是先生筆有神。",
            "不洗從來姿媚態，可憐北面衛夫人。"
        ],
        "title": "與林止庵葉半隠分賦郡中古跡得魯公祠右軍墨池  其二",
        "id": "186a1a1a-06ce-4c45-b883-534aeca56d49"
    },
    {
        "author": "艾性夫",
        "paragraphs": [
            "斷草寒烟故宅荒，高風千古映湖光。",
            "獨憐漢帝徵車重，不及陳蕃八尺牀。"
        ],
        "title": "孺子亭",
        "id": "c20b39ae-042f-41f0-b006-475d42c92ee3"
    },
    {
        "author": "艾性夫",
        "paragraphs": [
            "露冷紅酥不带愁，湘蘭楚菊共清修。",
            "靈均死去無人問，閒却滄江一片秋。"
        ],
        "title": "木芙蓉",
        "id": "7c5be297-f607-4682-a5b4-021399fcd8d0"
    },
    {
        "author": "艾性夫",
        "paragraphs": [
            "支離矮屋護松陰，半刻清閒直萬金。",
            "蟋蟀叫回秋夢薄，一方凉月道人心。"
        ],
        "title": "漫興  其一",
        "id": "f342c155-8779-45c6-8628-4c73247cf51d"
    },
    {
        "author": "艾性夫",
        "paragraphs": [
            "荒畦整整復斜斜，不種春風兒女花。",
            "却笑過牆蝴蝶亂，懶隨野老問桑麻。"
        ],
        "title": "漫興  其二",
        "id": "d0b8dc04-d55c-4f9f-bc01-b3c1f7a64380"
    },
    {
        "author": "艾性夫",
        "paragraphs": [
            "凍耳蕭蕭天欲霜，冬深門巷意蒼凉。",
            "一筇徑爲梅花出，獨立斜陽影正長。"
        ],
        "title": "漫興  其三",
        "id": "3bb09528-9e94-4260-a465-c9831d18309b"
    },
    {
        "author": "艾性夫",
        "paragraphs": [
            "露漙芳草綠茸茸，淡靄輕烟古畫中。",
            "行盡葡萄三十里，海山青處日初紅。"
        ],
        "title": "富陽出陸",
        "id": "9e343b54-8b48-438a-965f-362c33b26e1b"
    },
    {
        "author": "艾性夫",
        "paragraphs": [
            "棨櫚葉碎風索索，枇杷子熟烟冥冥。",
            "黄鸝三請我未出，白酒一樽君小停。"
        ],
        "title": "留客",
        "id": "5c88a305-7820-458f-b9bd-d535ff42c7d7"
    },
    {
        "author": "艾性夫",
        "paragraphs": [
            "山徑之蹊去去賒，篳門圭竇是誰家。",
            "其生色也草交翠，彼美人兮蓮正花。"
        ],
        "title": "經語詩戲效唐子西  其一",
        "id": "1d9c1d62-319d-4fac-894e-a3f9a0abae34"
    },
    {
        "author": "艾性夫",
        "paragraphs": [
            "源泉混混出虛巖，桑者閒閒人已蠶。",
            "剪韭不妨千取百，種瓜且喜二生三。"
        ],
        "title": "經語詩戲效唐子西  其二",
        "id": "6b86fdb5-1328-4e54-b5ac-83737f8dce51"
    },
    {
        "author": "艾性夫",
        "paragraphs": [
            "窗涵山影月初斜，門傍溪橋柳半遮。",
            "獨客不眠春起早，一簾香雪嗅梨花。"
        ],
        "title": "偶題",
        "id": "141bb984-53f8-4bfb-bba2-fc0f6121337f"
    },
    {
        "author": "艾性夫",
        "paragraphs": [
            "索居無遠興，晚憩傍深村。",
            "磵澀水爭道，桑空草托根。",
            "斷橋回老馬，熟果聚饑猿。",
            "解后僧同話，歸來人掩門。"
        ],
        "title": "深村",
        "id": "82ed495a-47ca-4907-95aa-815a531c3321"
    },
    {
        "author": "艾性夫",
        "paragraphs": [
            "稻黄雁入蔗境，水落鷺過屠門。",
            "一片寒烟晚景，數聲牧笛秋村。"
        ],
        "title": "秋村",
        "id": "b5be8c54-8cd6-4273-9466-49a3f9f5b62b"
    },
    {
        "author": "艾性夫",
        "paragraphs": [
            "晴波漾文綺，風篁弄家聲。",
            "居然三市中，著此一段清。",
            "幽人自地偏，淡趣由天成。",
            "洗耳日以靜，抱節日以貞。",
            "從君得三絕，與我增雙明。"
        ],
        "title": "陳庭翠水竹清處",
        "id": "1efd0705-bf1b-4640-8cdf-bfb54a8fb4c7"
    },
    {
        "author": "艾性夫",
        "paragraphs": [
            "瞠獰電目頭蒙倛，兩手握斷青桃枝。",
            "丹符落火六丁走，白晝破柱神雷飛。",
            "何物尸蟲作妖魅，敢上天庭聒天耳。",
            "坐俘心腹三彭仇，生馘膏肓雙孺子。",
            "君不見大巫擒鬼先擒王，質蹻猥瑣不足當。",
            "請君爲我祓不祥，疾驅威霆行鬼方，餘力熙河鉏鬼章。"
        ],
        "title": "贈族子治鬼疾",
        "id": "16e15224-9d1e-4f64-8441-53feb2f2becc"
    },
    {
        "author": "艾性夫",
        "paragraphs": [
            "只爲長供撚斷吟，蕭疏早受雪霜侵。",
            "羨君閑冗渾無用，留得童烏尚到今。"
        ],
        "title": "鬚語眉",
        "id": "3e01a2ab-176f-4a49-b1b1-8b938f7d6454"
    },
    {
        "author": "艾性夫",
        "paragraphs": [
            "平生不皺偶偷閑，故得吟眉聳兩山。",
            "若使與君相併白，應無詩句落人間。"
        ],
        "title": "眉答鬚",
        "id": "f3e088c1-093f-47d6-ab93-613bdcde6566"
    },
    {
        "author": "艾性夫",
        "paragraphs": [
            "射透秋林曉日紅，謾晞衰髪竹籬東。",
            "舊曾過膝今垂耳，老已成翁反似童。",
            "辛苦一生多沐雨，蕭颾幾縷易梳風。",
            "歲寒萬綠凋零盡，春在梅花白雪中。"
        ],
        "title": "晞髪",
        "id": "cfa81162-0f1b-4a67-a3ad-e450734c2dd9"
    },
    {
        "author": "艾性夫",
        "paragraphs": [
            "種種閑愁先上眉，愁應白早不應遲。",
            "定知白了愁誰管，直到無愁是白時。"
        ],
        "title": "年踰古希鬚髪併白惟眉玄如初",
        "id": "d30212c6-1647-4946-add6-bd201be21f1c"
    },
    {
        "author": "艾性夫",
        "paragraphs": [
            "朝三亦可不必怒，角左幾何烏用爭。",
            "不多不少飯一龠，無敗無成棋半枰。"
        ],
        "title": "定氣",
        "id": "91bc3599-7709-49e5-ac2d-013a9647e4ad"
    },
    {
        "author": "艾性夫",
        "paragraphs": [
            "衷甲葱河不記春，何須更比小郎身。",
            "只消狹剪征衫去，塞雪邊風最瘦人。"
        ],
        "title": "張宛丘寄衣曲  其一",
        "id": "c8148280-0066-45fa-bc3c-e97b3afbef18"
    },
    {
        "author": "艾性夫",
        "paragraphs": [
            "要識關雎樂不淫，勿疑漢上有題衿。",
            "思無邪是觀詩法，一笑先生欠古心。"
        ],
        "title": "張宛丘寄衣曲  其二",
        "id": "22a0f90a-22db-4355-b55c-fdcf2717478d"
    },
    {
        "author": "艾性夫",
        "paragraphs": [
            "劍光瀝盡文成血，野鳥啼墮樓居月。",
            "茂陵玉碗土花青，不注天漿餐玉屑。",
            "金仙百尺寒亭亭，千人萬人挽不行。",
            "委身只識秋風客，肯與漢賊求長生。",
            "柏梁臺邊鬼摇扇，露盤驚破銅花片。",
            "孤瞠泣斷灞城秋，兩漢正無忠義傳。"
        ],
        "title": "金銅仙人辭漢歌",
        "id": "49aa8ae1-384e-44da-8bf2-3069245a07ac"
    },
    {
        "author": "艾性夫",
        "paragraphs": [
            "筠籃滿貯綠離離，白髪村翁手自提。",
            "能學園人憐杜老，也分蒲鴿到花溪。"
        ],
        "title": "老圃送瓜因爲邵平具案  其一",
        "id": "aff77033-4249-4d25-8d72-a231249a5177"
    },
    {
        "author": "艾性夫",
        "paragraphs": [
            "食叨千戶竊侯封，不仕爲高仕死忠。",
            "臨難歸來圖苟活，種瓜何及種桃翁。"
        ],
        "title": "老圃送瓜因爲邵平具案  其二",
        "id": "6e32cdaa-977b-4b7b-bb5f-e84ba6b617ad"
    },
    {
        "author": "艾性夫",
        "paragraphs": [
            "道潜五月過臨平，師又挑雲把瘦藤。",
            "飽聽西湖蓮葉雨，密傳靈鷲雪峰燈。",
            "空城潮打三千丈，荒殿烟寒十二層。",
            "愁絕舊時行脚處，而今分付與閑僧。"
        ],
        "tags": [
            "西湖"
        ],
        "title": "贈鄰僧遊杭",
        "id": "f22724db-8339-4a5b-96b5-5ef1e0cd9f12"
    },
    {
        "author": "艾性夫",
        "paragraphs": [
            "利門名路兩何憑，百歲風前短焰燈。",
            "只恐爲僧僧不了，爲僧心了總輸僧。"
        ],
        "title": "贈僧",
        "id": "8bdc4da3-ff44-40bb-8e44-7f0fefcd93c3"
    },
    {
        "author": "艾性夫",
        "paragraphs": [
            "自說年深別石橋，遍遊靈跡熟南朝。",
            "已知世路皆虛幻，不覺空門是寂寥。",
            "滄海附船浮浪久，碧山尋塔上雲遥。",
            "如今竹院藏衰老，一點寒燈弟子燒。"
        ],
        "title": "贈頭陀僧",
        "id": "329b6f86-792a-431d-be24-0a2aa13454d4"
    },
    {
        "author": "艾性夫",
        "paragraphs": [
            "高僧如雲不受縛，烏藤五尺陪行脚。",
            "幾年陳迹旋磨牛，一日橫空出籠鶴。",
            "江山悠遠天宇闊，眼力窮時吟吻渴。",
            "含新嚥秀入清脾，蔬笋敢污甘露鉢。"
        ],
        "title": "贈古崖復上人游",
        "id": "68f1fe46-5c31-497b-8325-7ce7f94cf23c"
    },
    {
        "author": "艾性夫",
        "paragraphs": [
            "李生畫魚天下無，得心應手神爲徒。",
            "虛堂素壁掃塵土，遠趣一筆移江湖。",
            "青魚洋洋翻荇带，鱖魚獵獵穿蒲稗。",
            "醉來屢欲呼霜刀，爲我樽前斫新鱠。"
        ],
        "title": "贈畫魚李生",
        "id": "e02b0b7e-a895-4a96-84fb-3c94e9ccfac4"
    },
    {
        "author": "艾性夫",
        "paragraphs": [
            "幾人到得白頭翁，生老痾沉是始終。",
            "濁穢腥羶除壽算，慳貪嫉妬轉昏蒙。",
            "有憎有愛難超世，無慾無情定脫空。",
            "幸有天堂地獄路，聖凡迷悟總由公。"
        ],
        "title": "贈新中郭四翁",
        "id": "27d21ec0-85de-4b96-99c6-2282e48720d3"
    },
    {
        "author": "艾性夫",
        "paragraphs": [
            "好客來今雨，長吟出古風。",
            "詩神君獨富，文鬼我方窮。",
            "湖海飄零外，乾坤感慨中。",
            "相逢難衮衮，取別竟匆匆。"
        ],
        "title": "危見心携示別去寄謝",
        "id": "71aff302-b348-4c77-bab0-f446c2e9f281"
    },
    {
        "author": "艾性夫",
        "paragraphs": [
            "落落冥鴻惜羽毛，黄塵不把涴青袍。",
            "關西夫子經猶在，水北山人價自高。",
            "吾道不昌該氣數，密林雖寂少風濤。",
            "半園花木能招隠，早晚相從問種桃。"
        ],
        "title": "酬楊簿正父子和詩  其一",
        "id": "13369ae2-4ad4-4f10-9951-50b592a5d1f4"
    },
    {
        "author": "艾性夫",
        "paragraphs": [
            "誰把蛩吟過草堂，燁然引玉照奚囊。",
            "喜看彪固能聯筆，愧殺曹劉有短牆。",
            "千古風騷幾絕響，一壺冰雪忽增光。",
            "客來謾寄山中稿，莫笑梅花只淡妝。"
        ],
        "title": "酬楊簿正父子和詩  其二",
        "id": "672bb02e-911c-4ae0-9eb6-cfb4a0beb25e"
    },
    {
        "author": "艾性夫",
        "paragraphs": [
            "家在文昌古堰西，紅蕖環映碧漣漪。",
            "飽鍾天地清脾氣，厭作江湖近體詩。",
            "雪繭草書香不斷，玉壺冰壑夢相隨。",
            "自憐未到參禪處，欠問彭城老祖師。"
        ],
        "title": "酬庭翠陳善夫",
        "id": "5cfde48c-6a8b-495f-ad6f-3576851eb160"
    },
    {
        "author": "艾性夫",
        "paragraphs": [
            "霜葉吹紅鶴影孤，雨苔封綠屐痕疏。",
            "風才敲竹便疑客，雁不入山難寄書。",
            "自有乾坤心最大，稍無根柢學皆虛。",
            "閉門未了研朱事，多謝梅花慰索居。"
        ],
        "title": "答諸友",
        "id": "f6f56881-45c4-4aa7-aeb5-e83ddb7d2b0a"
    },
    {
        "author": "艾性夫",
        "paragraphs": [
            "君不見三家市頭洒削翁，鼎食侈與王公同。",
            "又不見萬金海上屠龍手，須捷纍纍事饑走。",
            "人言有藝人不貧，誰知藝高貧殺人。",
            "向來擇術吾已錯，勸君只學相牛莫相鶴。"
        ],
        "title": "客有問擇術者戲答",
        "id": "62acf47e-4587-42fa-aad4-0957ccd0ef26"
    },
    {
        "author": "艾性夫",
        "paragraphs": [
            "繭紙鉛華字字新，不須刀筆勒堅珉。",
            "分明能守玄中白，彷彿難知贋與真。",
            "懷素草書爭媚嫵，韓湘奇術鬬逡巡。",
            "正慚野語多流落，幻作橫碑更累人。"
        ],
        "title": "謝了心聰上人以惡詩入逡巡碑",
        "id": "b682cd80-2c5e-4728-aab0-164b10604aa6"
    },
    {
        "author": "艾性夫",
        "paragraphs": [
            "倦遊太史牛馬走，作賦先生亦烏有。",
            "杞國天摧只自驚，梁園瓠落知誰要。",
            "青津碧荻寒不枯，園丘紫柰天下無。",
            "嵩南太華夢可到，仙人鴻寶今無書。",
            "霜煎雪逼梅花少，不向春風怨枯槁。",
            "萬古乾坤蒼狗雲，一天風雨黄雞曉。"
        ],
        "title": "用言客談奉謝  其一",
        "id": "29aa26fc-c964-49c0-8524-d297d1f2a577"
    },
    {
        "author": "艾性夫",
        "paragraphs": [
            "門外黄塵透日飛，山中白髪得春遲。",
            "一身冠屨聊存古，半語詩書不入時。",
            "佳橋盡從中路變，蒼松獨到歲寒知。",
            "黑牛白犢今無驗，空遣閑愁上兩眉。"
        ],
        "title": "用言客談奉謝  其二",
        "id": "93cb143b-4903-4d9c-8b26-ef640c5cc6a2"
    },
    {
        "author": "艾性夫",
        "paragraphs": [
            "縷縷柔條不奈春，爲誰憔悴把眉顰。",
            "年來江上多離別，不信垂楊管得人。"
        ],
        "title": "楊柳騷",
        "id": "eacd57ec-e33d-4cb4-be02-0d040d8a3f65"
    },
    {
        "author": "艾性夫",
        "paragraphs": [
            "清霜槁千林，黄葉欲萬舞。",
            "一夜北窗眠，瀟瀟聽乾雨。"
        ],
        "title": "落葉",
        "id": "0999e5c1-5bf9-4ec1-b2ce-34dfbdffc671"
    },
    {
        "author": "艾性夫",
        "paragraphs": [
            "寒釭融白脂，凍焰結紅豆。",
            "草有問字人，明朝能載酒。"
        ],
        "title": "寒燈作花",
        "id": "efd8cbf3-4231-43e0-ada3-d68f29711bd3"
    },
    {
        "author": "艾性夫",
        "paragraphs": [
            "淙淙瀑布泉，濯濯刷絲石。",
            "坐令黟川漆，漲作梁州黑。",
            "以涅定不緇，欲玄終尚白。",
            "適與吾道同，持歸試新墨。"
        ],
        "title": "滌硯",
        "id": "b3d0c5f0-f4d9-40cf-978c-9a1bbbe8023e"
    },
    {
        "author": "艾性夫",
        "paragraphs": [
            "烏桕林頭月上弦，黄蘆磯下水平天。",
            "十年客路多隨雁，一樹秋聲總是蟬。",
            "江闊亂分漁火細，灘空長漱岸沙圓。",
            "丁寧說與梢人去，若過芝山且繫船。"
        ],
        "title": "餘干問舟",
        "id": "b55fe55c-76b2-4040-b487-edd178454dd9"
    },
    {
        "author": "艾性夫",
        "paragraphs": [
            "孤嶼如螺出水心，松蒼竹翠結寒陰。",
            "不因鍾磬穿雲響，誰信神仙入洞深。",
            "早日羽衣人盡老，春風摇草路重尋。",
            "徑須著我梅邊屋，聽講南華弄玉琴。"
        ],
        "title": "洞泉觀楊梅屋寮",
        "id": "49467cde-ab32-449d-9d3b-eaed95210bd9"
    },
    {
        "author": "艾性夫",
        "paragraphs": [
            "淮川鎖支祁，民免其魚苦。",
            "誰謂旌陽翁，功可配神禹。",
            "小試青蛇鋒，橫絕長蛟膂。",
            "聚彼數州鐵，鑄此千尺柱。",
            "沉江壓餘妖，妥首敢掀舞。",
            "波濤永息民按堵，只恐人間有周處。"
        ],
        "title": "賦鐵柱",
        "id": "45a17f7e-a4db-483c-98a1-9934ecbdea03"
    },
    {
        "author": "艾性夫",
        "paragraphs": [
            "國門西出小徘徊，中使傳宣遽勒回。",
            "南渡山河天一角，不知待罪合誰來。"
        ],
        "title": "六和塔浙江亭廟山皆宰執待罪之所併作一絕",
        "id": "561fd02a-beaf-44b1-ae82-162826bd07d1"
    },
    {
        "author": "艾性夫",
        "paragraphs": [
            "容心絕少忌心多，背楚疑增自倒戈。",
            "羞渡烏江依故老，竟乘烏騅泣嬌娥。",
            "一生負氣止如此，大義虧人爭奈何。",
            "莫唱送迎山下曲，恐渠驚是漢軍歌。"
        ],
        "title": "項羽廟",
        "id": "8ad8d944-9151-4ac6-b96b-c8d00028aa2c"
    },
    {
        "author": "艾性夫",
        "paragraphs": [
            "疊翠峰前聽踏歌，十年脚債又經過。",
            "長因買硯迂途遠，每爲看山費日多。",
            "別渚清流團宿鷺，小橋紅影動秋荷。",
            "新安夫子知何在，滿目祠亭鎖薜蘿。"
        ],
        "title": "古歙道中",
        "id": "eff9e2b3-9783-46e2-ac2f-a53b6583e758"
    },
    {
        "author": "艾性夫",
        "paragraphs": [
            "久雨作惡春事老，乍晴可人山路長。",
            "紫冰摇摇菌耳濕，黄雪糝糝松花香。"
        ],
        "title": "山中曲  其一",
        "id": "318ca098-ba4c-4174-8cbf-acf5094e29db"
    },
    {
        "author": "艾性夫",
        "paragraphs": [
            "深山無人風自語，古澗觸石泉爭鳴。",
            "殘花時墮一兩片，好鳥忽啼三五聲。"
        ],
        "title": "山中曲  其二",
        "id": "6c528f11-190f-48f9-96cf-c07ceec5b97f"
    },
    {
        "author": "艾性夫",
        "paragraphs": [
            "朝隨寒雲度陰山，暮指落月槌函關。",
            "函關牡鑰泥爲丸，陰山俠客鐵作肝。",
            "秦如虎狼生羽翰，飛食六國俱創殘。",
            "生角雨粟憐吾丹，舍生取義我則安。",
            "古劍錯落黄金鐶，劍光苦短不足看。",
            "雕弓矢矯烏犀盤，弓弦易折不足彎。",
            "右携地圖墨漫漫，左提髑髏血斑斑。",
            "祖龍見此生歡顔，便可快意須臾間。",
            "我以至易圖至難，聽我抵掌歌酒闌。",
            "歌曰風蕭蕭兮易水寒，壯士一去兮不復還。",
            "又進而歌曰壯士一去兮不復還，不意咸陽殿上有柱尚可環。",
            "無且藥囊利鏌干，我志不遂節則完。"
        ],
        "title": "補易水歌效郭青山",
        "id": "4dbc8f6c-3ee4-4e35-bc17-2033d174f295"
    },
    {
        "author": "艾性夫",
        "paragraphs": [
            "清晨步蔬畦，生意慘不綠。",
            "烈哉三足烏，覆此五鼎餗。",
            "呼童吸深清，且勿荒我菊。",
            "一片雲有心，停陰作花屋。"
        ],
        "title": "夏畦",
        "id": "224fdfb3-8c28-4717-937c-a2c593c5911f"
    },
    {
        "author": "艾性夫",
        "paragraphs": [
            "春山不可畫，烟雨近江樓。",
            "藤老依松活，泉迂避石流。",
            "懶雲低渡竹，細草亂沿溝。",
            "欲打巴禽去，家居聽亦愁。"
        ],
        "title": "春山",
        "id": "449bb177-32d3-4f50-b378-f4d9e2c53737"
    },
    {
        "author": "艾性夫",
        "paragraphs": [
            "緊峭江風結凍雲，棨簾不暖撥灰人。",
            "山中幸有梅花曆，開到南枝便是春。"
        ],
        "title": "寒山  其一",
        "id": "51961f80-2395-4f91-be77-f65c7e52c2f4"
    },
    {
        "author": "艾性夫",
        "paragraphs": [
            "山影飄摇落雁風，寒歌斷續釣魚翁。",
            "一溪霜葉如猩血，奪盡斜陽十里紅。"
        ],
        "title": "寒山  其二",
        "id": "6e3f1f7d-ddd8-4b80-afab-697420314283"
    },
    {
        "author": "艾性夫",
        "paragraphs": [
            "刻玉瓏鬆萬萬葩，暖香薰透小窗紗。",
            "水仙未可呼爲弟，此是春風第一花。"
        ],
        "title": "山礬代山谷改評",
        "id": "ee073510-1311-4245-ba7e-23ee3147d0fc"
    },
    {
        "author": "艾性夫",
        "paragraphs": [
            "合梁清廟棟明堂，棄擲終身古道傍。",
            "大節不容秦點污，孤根能與宋存亡。",
            "山空百丈龍蛇影，泉沁千年琥珀香。",
            "韋偃畢宏今不見，誰將老骨寫風霜。"
        ],
        "title": "吊老松",
        "id": "a6164436-322d-466c-b11d-fa19d434506b"
    },
    {
        "author": "艾性夫",
        "paragraphs": [
            "玄都舊日神仙宅，種桃羞殺劉賓客。",
            "只今仙子韓家湘，不遣牡丹開頃刻。",
            "春風九畹花繞屋，冶紫妖紅失顔色。",
            "盲風怪雨三千年，湘水芳魂招不得。",
            "翩然散入碧虛寒，乾坤萬里離騷國。"
        ],
        "title": "玄都韓植蘭楚香",
        "id": "5c443c38-8a24-4d51-aacf-dd07aa0ca41a"
    },
    {
        "author": "艾性夫",
        "paragraphs": [
            "髯奚叩門踏枯葉，手持子敬相問帖。",
            "筠籃包送洞庭秋，照眼錯落黄金毬。",
            "含漿似注甘露鉢，好與文園止消渴。",
            "問渠幾日辭霜枝，化作□□□□□。",
            "道上應無公遠嗅，定中安定王家□。"
        ],
        "tags": [
            "洞庭湖"
        ],
        "title": "盤圃張伯誠餉柑",
        "id": "05d04e43-7f7c-4b9c-b69e-93f42ab01254"
    },
    {
        "author": "艾性夫",
        "paragraphs": [
            "深培膏土玉釵長，細擺春風碧带香。",
            "莫笑庾郎滋味薄，只渠便是太官羊。"
        ],
        "title": "種韭",
        "id": "fd9b8dcc-5dc9-4d9e-bb95-fdd5dcdca96f"
    },
    {
        "author": "艾性夫",
        "paragraphs": [
            "龍光長老有大竹，肯爲東坡斫兩竿。",
            "可是孟郊家具少，請師分我碧琅玕。"
        ],
        "title": "從和山聰上人覓竹",
        "id": "099bc263-8aef-493c-9745-11aed9666aa4"
    },
    {
        "author": "艾性夫",
        "paragraphs": [
            "物生天地間，謀食各從類。",
            "平疇我所家，方逐魚蝦細。",
            "爾鷺非吾徒，引頸乃旁睨。",
            "纖鱗動微影，忽已落長喙。",
            "潔白徒外觀，貪墨實素志。",
            "徘徊飽未休，陰攫殊得計。",
            "我本能言者，責汝合思義。",
            "君不見左右望而罔市利，有私龍斷人所棄。"
        ],
        "title": "鴨責鷺",
        "id": "44683496-221c-49ea-be4c-2e535437af34"
    },
    {
        "author": "艾性夫",
        "paragraphs": [
            "□勿生天地，營己合有私。",
            "魚蝦性所嗜，丁獨令爾肥。",
            "□□賦我形，延頸正有需。",
            "吾頸高可跂，吾休頸可飛。",
            "吾喙長可啄，吾目光可窺。",
            "是皆爾所短，胡乃責我爲。",
            "我亦號雪客，污我我有辭。",
            "君不見秦亡其鹿共逐時，高材疾足先得之。"
        ],
        "title": "鷺答鴨",
        "id": "9631685b-c11b-4092-be22-4bc50f7fda40"
    },
    {
        "author": "艾性夫",
        "paragraphs": [
            "不從草際伴啼螀，偏逐西風入我牀。",
            "心事甚如愁欲訴，秋吟直與夜俱長。",
            "一年時節蟲聲早，半樹梧桐月影凉。",
            "憶得重胡衰柳下，健兒籠汝鬬斜陽。"
        ],
        "title": "蟋蟀",
        "id": "579a7170-4a41-4835-8916-7da263f2fa90"
    },
    {
        "author": "艾性夫",
        "paragraphs": [
            "雙燕窺簾認主人，十年不見忽過門。",
            "烏衣故國今何在，蒼籙遺民老幸存。",
            "芹沼不香驚綠暗，草堂無語對黄昏。",
            "從今不必依王謝，只好尋常烟雨村。"
        ],
        "title": "燕去十年復來巢",
        "id": "3545a608-1d43-4d02-9e67-972e2f66b60c"
    },
    {
        "author": "艾性夫",
        "paragraphs": [
            "汴水淒凉已百年，長因啼鳥一潸然。",
            "天津橋上無人聽，尚喜錢塘有杜鵑。"
        ],
        "title": "錢塘聞子規  其一",
        "id": "99a1e413-dfad-47a6-86d4-715c525be8a9"
    },
    {
        "author": "艾性夫",
        "paragraphs": [
            "中原戢戢盡遺黎，日夜江頭候六飛。",
            "來此苦啼真有意，會須勸得翠華歸。"
        ],
        "title": "錢塘聞子規  其二",
        "id": "b0f8bf76-e0ff-4822-8264-3121c159e6f6"
    },
    {
        "author": "艾性夫",
        "paragraphs": [
            "我病無眠守夜闌，汝來何暮尚雲端。",
            "去鄉萬里關河隔，带月一聲風露寒。",
            "口腹累人菰米飯，弟兄何處荻花灘。",
            "營門射手桑弓健，止好冥冥惜羽翰。"
        ],
        "title": "病中聞雁有感",
        "id": "c9c32b95-2770-490a-a428-aee1608a29aa"
    },
    {
        "author": "艾性夫",
        "paragraphs": [
            "落穽都緣奔火明，林然多足不支傾。",
            "是誰貽怒到公等，憐汝無腸受鼎烹。",
            "支解肯供浮白醉，殻空竟棄外黄城。",
            "江湖好是橫行處，草淺泥污過一生。"
        ],
        "title": "憫蟹",
        "id": "b8a01b51-4736-4c48-9cfb-1bd96231f229"
    },
    {
        "author": "艾性夫",
        "paragraphs": [
            "舊時鄰曲各東西，野蔓荒藤壓樹低。",
            "過盡路牌無客影，一岡秋雨鷓鴣啼。"
        ],
        "title": "古驛",
        "id": "034efa0a-ca47-450b-b73e-9653c2f5d4c3"
    },
    {
        "author": "艾性夫",
        "paragraphs": [
            "拔地連雲百尺樓，長風斷雁十分秋。",
            "絕無山硋天空闊，獨與江鄰水拍浮。",
            "潭底老龍眠屋影，雨餘雌霓跨簾鈎。",
            "愁來莫倚闌干北，一縷烽烟是汴州。"
        ],
        "title": "上藍寺吸江樓",
        "id": "d55af4c5-3580-4b6f-924d-d5f18991c161"
    },
    {
        "author": "艾性夫",
        "paragraphs": [
            "疏雨微雲隔岸山，亂花芳草曲江干。",
            "誰家簾幕臨官道，一陣東風燕子寒。"
        ],
        "title": "葛溪驛",
        "id": "6300d3a5-0149-4a3a-896f-886ead71b8fd"
    },
    {
        "author": "艾性夫",
        "paragraphs": [
            "虛幌濕朝露，枯琴寒夜泉。",
            "苔多應占地，林闕欲分天。",
            "香細浮烟短，蓬穿漏日圓。",
            "黄花慰貧老，滿眼粲金錢。"
        ],
        "title": "秋堂",
        "id": "5917e9d5-5c16-466c-966d-be8a0d1811ee"
    },
    {
        "author": "艾性夫",
        "paragraphs": [
            "陰森窗外萬琅玕，盡日吟翁此倚闌。",
            "曾借春風閑管勾，喜從劫火報平安。",
            "四時青眼相看易，三世同盟耐久難。",
            "千古溪林遺事在，不妨標致共高寒。"
        ],
        "title": "題陳朝玉愛竹軒",
        "id": "836a9a3c-530d-4f0d-9cfa-fb770387a049"
    },
    {
        "author": "艾性夫",
        "paragraphs": [
            "驅車出東門，悵望東門道。",
            "折蘭贈所思，所贈非所好。",
            "豈無千丈紅，相媚一餉好。",
            "終然失所性，不肯寘懷抱。",
            "秋風日以高，玄髪日以縞。",
            "携蘭種幽谷，珮服從吾老。"
        ],
        "title": "出東門  其一",
        "id": "7b122763-0bbd-4d45-a827-5129a543f30d"
    },
    {
        "author": "艾性夫",
        "paragraphs": [
            "驅車出東門，客問將何之。",
            "遺我黄鵠羽，舉我栗木枝。",
            "勿謂一羽輕，橫翔以相期。",
            "勿訝一木微，謹畏堪自持。",
            "一拜感客意，再拜領客辭。",
            "何以報知己，奉之千歲龜。"
        ],
        "title": "出東門  其二",
        "id": "df4abae7-edbe-4937-9c27-79380cc04e70"
    },
    {
        "author": "艾性夫",
        "paragraphs": [
            "西山和影浸空江，落木無烟带夕陽。",
            "立盡闌干秋思遠，風鴉雲雁兩三行。"
        ],
        "title": "秋屏閣",
        "id": "35aa11f5-42dc-4168-b581-be8b3d61d79d"
    },
    {
        "author": "艾性夫",
        "paragraphs": [
            "水浸秋空夜色晴，柳根三五釣船輕。",
            "不知長笛在何處，忽趁月明吹一聲。"
        ],
        "title": "漁家",
        "id": "cde83f33-c130-43ad-8cca-119a5f2d29c4"
    },
    {
        "author": "艾性夫",
        "paragraphs": [
            "老秦舉□媚□金，枉死如公恨最深。",
            "地下紅旗應北指，西湖埋骨不埋心。"
        ],
        "tags": [
            "西湖"
        ],
        "title": "岳武穆葬西湖故宅爲學宮  其一",
        "id": "d07b7e3b-979a-4273-9ff2-79d99f9c2094"
    },
    {
        "author": "艾性夫",
        "paragraphs": [
            "故園今日館英游，大耻俱忘總可羞。",
            "料得精魂長扼腕，無人講學到春秋。"
        ],
        "tags": [
            "西湖"
        ],
        "title": "岳武穆葬西湖故宅爲學宮  其二",
        "id": "995bd246-fd9a-4183-95ed-72f777814269"
    },
    {
        "author": "艾性夫",
        "paragraphs": [
            "憶得年時此倚闌，日邊指點說吳山。",
            "舟移半夜成虛夢，人負斯樓亦厚顔。",
            "槐古不知花幾度，城頹空護屋三間。",
            "追思往事渾無寐，寂歷虛簷月半彎。"
        ],
        "title": "秋丁卧堰合樓",
        "id": "2aa858f3-ead3-4ac4-901b-483bc8707462"
    },
    {
        "author": "艾性夫",
        "paragraphs": [
            "細看莫莫堂前月，似是寥寥五祖燈。",
            "曾有虎來聽法去，更無碑可付雷轟。",
            "修廊半是題詩壁，遊客多於住院僧。",
            "我亦飄零歸未得，竹牀分卧看雲生。"
        ],
        "title": "薦福寺",
        "id": "33995584-dd6d-4c24-b27d-eb8b5c00e13a"
    },
    {
        "author": "艾性夫",
        "paragraphs": [
            "藤護頹垣石靠門，竹罏香穗篆餘熏。",
            "醉來終夜不知雨，夢覺四山都是雲。",
            "半局棋枯僧入定，一聲松響鶴離群。",
            "缺權癩可風流盡，招隠歸來有此君。"
        ],
        "title": "蕭寺秋夜",
        "id": "4c92c5b1-8da9-4ce3-ae4f-25ecb1bbce4f"
    },
    {
        "author": "艾性夫",
        "paragraphs": [
            "崒峍浮圖插翠微，長連山影浸江湄。",
            "地高直見海窮處，天近先知日上時。",
            "香繞五雲宮裏夢，墨濃千佛頂頭詩。",
            "無風最喜鈴相語，切莫丁寧說秀支。"
        ],
        "title": "登六和塔",
        "id": "7cc08526-270f-4096-8e88-aab5ccdd6a90"
    },
    {
        "author": "艾性夫",
        "paragraphs": [
            "玉兔不可罝，金烏不可籠。",
            "蜉蝣問鶴年，槿花笑松風。",
            "郿塢不救卓，銅山終餓通。",
            "玉兒誤東昏，綠珠累石崇。",
            "誰信貪心苦，俄成旋踵空。",
            "既無九轉丹，又非千歲翁。",
            "榮枯同一夢，螻蟻大槐中。"
        ],
        "title": "雜興五首  其一",
        "id": "44aefa5f-3bd2-40c6-bc91-69eedff7caa5"
    },
    {
        "author": "艾性夫",
        "paragraphs": [
            "雲路不可梯，天河不可航。",
            "人間心不足，意外事難量。",
            "瑶水宴周穆，月宮遊明皇。",
            "干戈驚駿足，鼙鼓駭霓裳。",
            "豈不窮歡樂，那知成禍殃。",
            "神仙竟何益，撫卷空凄凉。"
        ],
        "title": "雜興五首  其二",
        "id": "3d68aa70-6d4d-4bc9-91f3-629dfad78494"
    },
    {
        "author": "艾性夫",
        "paragraphs": [
            "蠶絲自纏縛，蛛網費經營。",
            "智巧同役役，得喪何不平。",
            "益人者損己，害物乃利生。",
            "一抱仰天愧，一甘就鑊烹。",
            "禍淫與福善，此理未分明。"
        ],
        "title": "雜興五首  其三",
        "id": "f6086162-70f3-4cdf-8abc-a1fe64818093"
    },
    {
        "author": "艾性夫",
        "paragraphs": [
            "蟻國槐爲穴，蜂衙蜜作房。",
            "採花與旋磨，辛苦知尊王。",
            "胡爲梟獍生，思食父母腸。",
            "彼微有尊卑，此大相滅亡。",
            "物情有不齊，使我心憂傷。"
        ],
        "title": "雜興五首  其四",
        "id": "8f9d4527-debf-4048-8be2-c20dd15bf090"
    },
    {
        "author": "艾性夫",
        "paragraphs": [
            "孤鳳不食粟，舉世無琳琅。",
            "渴去飲湘水，饑來卧首陽。",
            "雲天遲羽翼，歲晚飽風霜。",
            "棲棲豈不苦，羞與燕雀翔。",
            "安得九成樂，來儀薰風廊。"
        ],
        "title": "雜興五首  其五",
        "id": "12754384-3536-4341-8127-524eca2cfbd3"
    },
    {
        "author": "艾性夫",
        "paragraphs": [
            "樓無長物只遺編，直當山翁負郭田。",
            "累世相傳俱掃地，斯文忽喪豈非天。",
            "不歸老子茶腸裏，知墮誰家醤瓿邊。",
            "我固道窮書更厄，西風危涕倍潸然。"
        ],
        "title": "樓中故書連被兵盡亡去",
        "id": "4f4b3bca-8dbb-4759-8da2-d6a1bce9e806"
    },
    {
        "author": "艾性夫",
        "paragraphs": [
            "不作人間肉食僧，霜髭茁茁骨稜稜。",
            "釋經妙在一轉語，療病良於三折肱。",
            "處寺有規能縛律，即心是佛不傳燈。",
            "胸中歷歷前朝事，說到西頭氣拂膺。"
        ],
        "title": "醫僧洪淡寮見示金剛經解集驗方村寺清規皆自著也詩以歸之",
        "id": "10d77187-4853-4751-a049-be9735273296"
    },
    {
        "author": "艾性夫",
        "paragraphs": [
            "風刺成章昔有之，姦人捃拾欲何爲。",
            "先生定以名招禍，自古何曾獄勘詩。",
            "下石幾令無地死，誣金獨幸有天知。",
            "明朝謫向黄州去，又是東坡覓句時。"
        ],
        "title": "書東坡詩案",
        "id": "1349fcbd-19f4-4b16-9118-4ed1da6c53a6"
    },
    {
        "author": "艾性夫",
        "paragraphs": [
            "馬耳蕭蕭雪擁裘，亂山南下是處州。",
            "自從天地生吟骨，何處江山無脚頭。",
            "空有夢隨東野去，可無言送子長遊。",
            "白雲在望頻回首，珍重歸期記麥秋。"
        ],
        "title": "送環洲先羅憲卿",
        "id": "80226759-f0ea-4c47-b652-c597d3138c7a"
    },
    {
        "author": "周嵩",
        "paragraphs": [
            "孤形侶雲漢，凉思滿山樓。",
            "高樹自吟籟，清樽聊賞幽。",
            "檢書初志動，撫劍壯心留。",
            "蟋蟀不知事，喧聲何不休。"
        ],
        "title": "山樓秋夜",
        "id": "f76651ba-155e-4a80-9c58-b469ac079998"
    },
    {
        "author": "周嵩",
        "paragraphs": [
            "西風雲戰急，殺氣橫干戈。",
            "有客懷鄉坐，無鄰送酒過。",
            "布袍欣豫暖，凍筆苦新呵。",
            "默訴玄冥后，天涯征戍多。"
        ],
        "title": "訟風",
        "id": "a131b0eb-a184-4057-b364-382779d9a131"
    },
    {
        "author": "周嵩",
        "paragraphs": [
            "斜陽淡紫弄暉暉，澤國霜前落木稀。",
            "遠憶東皇沉羽駕，近聞山鬼泣蘿衣。",
            "畫谿黑夜雙龍吼，霞幕清秋一鶴飛。",
            "送盡海天千里目，伶仃洋裏有誰歸。"
        ],
        "title": "近聞",
        "id": "42c0582a-540f-4be3-8112-deab3ce1a08c"
    },
    {
        "author": "周嵩",
        "paragraphs": [
            "落日西風弄晚晴，東籬曲曲燦金英。",
            "先生茅舍終年淡，惟有寒芳不世情。"
        ],
        "title": "晚菊",
        "id": "eca0b77f-7e28-4257-b325-49f8182030a5"
    },
    {
        "author": "俞躍龍",
        "paragraphs": [
            "匡廬一掬裏，雪眼嗽天根。",
            "時落凍僧影，不逢飛鳥痕。",
            "夢中石門路，月照柴桑村。",
            "春水自茲遠，幽期空復存。"
        ],
        "tags": [
            "庐山"
        ],
        "title": "憶匡山",
        "id": "8a5463ae-da34-49be-a0da-d28f4a5c5de1"
    },
    {
        "author": "孫璉",
        "paragraphs": [
            "少也不諧俗，老去益美閒。",
            "百草生已綠，春雨滿南山。",
            "朝朝荷鋤去，既夕驅牛還。",
            "生長茆簷下，貧賤甚獨安。",
            "但願桑麻長，優游足歲年。"
        ],
        "title": "述懷二首  其一",
        "id": "620d3590-9e23-49bc-b169-ca18e8ca2914"
    },
    {
        "author": "孫璉",
        "paragraphs": [
            "坐倦秋樹根，攝衣步前丘。",
            "橫河澹如練，破月西南流。",
            "獨持一尊酒，悠然發清謳。",
            "俯仰無不足，吾生焉所求。"
        ],
        "title": "述懷二首  其二",
        "id": "51edfc6a-4432-4eaa-8957-579ea5126b87"
    },
    {
        "author": "陳自新",
        "paragraphs": [
            "雨過山溪生虎迹，雲歸岩洞長龍威。",
            "煙鐘古寺敲殘日，樵笛一聲江鳥飛。"
        ],
        "title": "瑞跡山",
        "id": "d13ecd9f-18c6-4275-81ee-95721179f6fc"
    },
    {
        "author": "陳自新",
        "paragraphs": [
            "石刻仙潭神筆題，我來觀感仰靈祠。",
            "千年墨浸東風裏，一掬吟魂秋水湄。",
            "日暖香生起鸞鳳，月明影動舞蛟螭。",
            "飛鸞白鶴俱王土，底事人家盡黍離。"
        ],
        "title": "棲雲龍潭",
        "id": "b8db5c0a-62a5-47f4-9b44-1302a89a76e0"
    },
    {
        "author": "陳自新",
        "paragraphs": [
            "寺外寒流玉一泓，白雲如練掛危層。",
            "青山遶屋柴門掩，只見梅花不見僧。"
        ],
        "title": "瑞龍寺",
        "id": "3adca751-631e-4c35-87f7-b64a4515385c"
    },
    {
        "author": "陳自新",
        "paragraphs": [
            "金峰寺外望藍橋，只尺溪山路許遥。",
            "世事昏人心似醉，倚欄無計遣愁消。"
        ],
        "title": "金峰寺",
        "id": "2b87200c-245a-4679-b62b-9bfb2770cbad"
    },
    {
        "author": "陳自新",
        "paragraphs": [
            "琴聲意似泉聲淡，劍氣威如霜氣雄。",
            "世事關心憂不寐，蕭蕭白髪月明中。"
        ],
        "title": "坐歎",
        "id": "38717fea-1735-4e96-8759-b2ec00346ece"
    },
    {
        "author": "王南美",
        "paragraphs": [
            "居士作層樓，不愛風花雪。",
            "待得野雲收，只釣溪邊月。"
        ],
        "title": "釣月樓",
        "id": "60597071-d431-4683-8e11-e21c8a6a07e3"
    },
    {
        "author": "黄宏",
        "paragraphs": [
            "山環臺榭水環堤，雪月風烟是處宜。",
            "豢養宴安成鴆毒，西湖只合比西施。"
        ],
        "tags": [
            "西湖"
        ],
        "title": "湖上",
        "id": "0b6b3dec-14d7-4ee9-9bcd-861dc90d1613"
    },
    {
        "author": "黄宏",
        "paragraphs": [
            "天姥連天橫，我過如牛脊。",
            "乃知李謫仙，夢遊言過實。",
            "徐生亦好奇，請問劉阮迹。",
            "安知古仙人，太平入鬼域。",
            "妖狐花滿頭，媚人强求匹。",
            "流杯飲胡麻，磊塊皆沙礫。"
        ],
        "title": "過天姥嶺",
        "id": "ea419a99-a017-4b98-86be-4772837981ea"
    },
    {
        "author": "黄宏",
        "paragraphs": [
            "文章關氣運，要與理亂符。",
            "誰知周赧末，猶勝秦皇初。",
            "向來五星聚，奎躔遂華敷。",
            "南北起周召，東西擬歐蘇。",
            "豈惟一時盛，萬世垂楷模。",
            "我雖季世産，聞道端不誣。",
            "豈有蒼精劍，鑄自燒葉爐。",
            "豈有軒轅鼎，散入蠻娘沽。",
            "久幽世或有，速售理則無。",
            "夕陽淡茅塢，荒烟正模糊。"
        ],
        "title": "書歎",
        "id": "8cc8dc0e-48e4-4130-b5d1-6b8bd10b7f81"
    },
    {
        "author": "黄宏",
        "paragraphs": [
            "太掖勾陳瑞靄浮，宮花時綴五雲裘。",
            "湛盧光截飛狐月，繁弱風號涿鹿秋。",
            "蟣蝨幾曾生介胄，貂蟬又見出兜鍪。",
            "南來穩作風流帥，日上榑桑瘴霧收。"
        ],
        "title": "呈蕭大帥",
        "id": "ad0abb6c-79c3-4bad-a0fc-4e9f9417663f"
    },
    {
        "author": "黄宏",
        "paragraphs": [
            "父老橋邊問我公，笑談能辦濟水功。",
            "天光分碧一千頃，晴影飛虹二百弓。",
            "好與諸公來賞月，曾知此地亦垂虹。",
            "乘風似有驚人語，壓倒滄浪亭上翁。"
        ],
        "title": "題擬虹橋",
        "id": "2c647976-6d40-42cf-8d66-ddac6ca7b52f"
    },
    {
        "author": "郭巖",
        "paragraphs": [
            "一逕深且紆，森森蔭松柏。",
            "清風池上來，幽思與之發。",
            "逸響諧素琴，凉陰散清帙。",
            "弘景或可邀，高懷共披豁。"
        ],
        "title": "松徑",
        "id": "2145f3d8-9044-4992-bdd5-a32d3ad975f9"
    },
    {
        "author": "郭巖",
        "paragraphs": [
            "風流吾大阮，嘉遁狎鷗盟。",
            "築得野亭曠，到來雲水清。",
            "斜林收橡實，涇水給茶鐺。",
            "翻笑支公拙，買山空得名。"
        ],
        "title": "過從叔猥園",
        "id": "1e2b1dfa-d923-4688-be87-c95cf6e03056"
    },
    {
        "author": "郭巖",
        "paragraphs": [
            "昔人何處讀書聲，此地猶存舊日名。",
            "衰草閉門黄葉冷，香林藏硤碧雲橫。",
            "地連踰李山河壯，江遶吳淞日夜鳴。",
            "陳迹已憐荒沒久，憑欄惆悵有餘情。"
        ],
        "title": "顧况讀書堆",
        "id": "39fd4160-1f79-43c4-a68d-2219e2a63b8f"
    },
    {
        "author": "釋清壹",
        "paragraphs": [
            "逢人稱宿臘，玄解少人知。",
            "俗濁唯貪隠，禪高不礙詩。",
            "水邊秋杖屨，石上雪須眉。",
            "雞犬添鄰曲，還同賦紫芝。"
        ],
        "title": "寄無著",
        "id": "8a8c663b-2177-42b0-a98e-3daf1a03ea30"
    },
    {
        "author": "釋清壹",
        "paragraphs": [
            "歸從衡岳此身清，老校群書眼倍明。",
            "白屋有田供伏臘，青雲無夢到公卿。",
            "頻挑野菜招僧至，少著深衣入郭行。",
            "早歲自嗟行役遠，失將詩律問先生。"
        ],
        "title": "寄萬先輩",
        "id": "f42e6c92-5899-4074-8b30-c105d2cec0fd"
    },
    {
        "author": "徐雪廬",
        "paragraphs": [
            "洞庭之陰小山幽，百靈雄衛來高邱。",
            "我當十月值亂離，携家遠逐湖之洲。",
            "湖光接天晚浪靜，樹色照野晴雲浮。",
            "霜黄林頭橘柚熟，日冷波底蛟龍愁。",
            "北方兵馬想已到，南國城郭誰能收。",
            "我今買酒且消憂，醉舞拔劍揮斗牛。",
            "會須投筆去封侯，斬取盜賊清南州。"
        ],
        "tags": [
            "洞庭湖"
        ],
        "title": "題{山昂}山禹廟石柱",
        "id": "5e687733-9270-4b15-9b37-3a71afcdace0"
    },
    {
        "author": "趙東山",
        "paragraphs": [
            "踏盡崔嵬倚石門，海風山月滿巖巒。",
            "自然仙室依蓬島，不覺人寰變廣寒。",
            "千載揚塵安可測，一杯對景且爲歡。",
            "崖前浴日皆詩境，喚醒東坡仔細看。"
        ],
        "title": "題海月巖  其一",
        "id": "07fb9035-70ea-458e-9630-f524031b3751"
    },
    {
        "author": "趙東山",
        "paragraphs": [
            "架巖鑿石有規模，不學桃源舊畫圖。",
            "亭豁人稀林鳥樂，錫飛天老野雲孤。",
            "雨餘石井泉深淺，煙淡虎門山有無。",
            "說與山靈莫分別，從教仙窟著浮屠。"
        ],
        "title": "題海月巖  其二",
        "id": "f75e4977-95f9-48cb-9d7f-feef6a8df957"
    },
    {
        "author": "趙東山",
        "paragraphs": [
            "風雨送迎地，別離多少人。"
        ],
        "title": "句",
        "id": "4d693f2b-becc-44c3-b9da-967c0eb525cf"
    },
    {
        "author": "陳古遇",
        "paragraphs": [
            "沉沉萬仞淵，下有驪龍珠。",
            "佩之壽松喬，售之富侔都。",
            "貪夫臨淵羨，重利輕微軀。",
            "百金不龜藥，千金水犀珠。",
            "丹砂與翠羽，陸産海所無。",
            "齎裝濤浪中，巨闕光炯如。",
            "粲粲兩青童，駢肩問所須。",
            "再拜上珠翠，敢問龍起居。",
            "青童粲玉齒，雲龍卧玄虛。",
            "爲君窮珠山，鞭雲取長驅。",
            "雲急風更惡，蒼梧來時徐。",
            "丹藥兩須失，哀哉飽鯨魚。"
        ],
        "title": "志怪",
        "id": "131d75dc-5505-4b24-b4d5-99818948c2a0"
    },
    {
        "author": "陳古遇",
        "paragraphs": [
            "莫飲酒，酒醒駡人繞盆走。",
            "酒香入腦頭欲旋，駡聲漸低涎落口。",
            "草履有長短，伸脚可試否。",
            "未論身後五車書，已隨生前一杯酒。"
        ],
        "title": "莫飲酒",
        "id": "6559defc-7965-46a2-9873-d21ccd6d028a"
    },
    {
        "author": "陳古遇",
        "paragraphs": [
            "馬別主兮，涕泗霑臆。",
            "士別主兮，喜見顔色。",
            "于嗟馬兮，胡戀而駐。",
            "于嗟士兮，胡棄而背。"
        ],
        "title": "馬別主",
        "id": "e1648dc5-a866-4f61-ac0c-896109e76bf4"
    },
    {
        "author": "繆志道",
        "paragraphs": [
            "自少從諸老，如公能幾人。",
            "斵輪推老手，削鐻妙驚人。",
            "人物九泉古，詩名千載新。",
            "矮窗遺稿在，一讀一沾巾。"
        ],
        "title": "讀蘭皋先生集",
        "id": "d7335d9b-a062-45c3-9b50-8ec5e28fe53b"
    },
    {
        "author": "王安之",
        "paragraphs": [
            "憶昔青燈夜對牀，冷猿聲裏早梅香。",
            "一從去櫂衝寒雪，幾度憑闌到夕陽。",
            "秋思漸于蟬外覺，別愁空入雁邊長。",
            "梧桐解得離人意，不遣西風葉盡黄。"
        ],
        "title": "寄友",
        "id": "0f69eb19-0de4-4412-a486-c526e1e71afe"
    },
    {
        "author": "周日明",
        "paragraphs": [
            "幽幽古寺中，石徑受苔封。",
            "白日無一事，青山只四峰。",
            "野蔬爲佛供，澗水替人舂。",
            "僧因煎新茗，林間拾墜松。"
        ],
        "title": "題凈明寺",
        "id": "193b7974-0923-4317-b1fc-7526ca3e207d"
    },
    {
        "author": "潘斾",
        "paragraphs": [
            "相業如何不到頭，諸公歷歷頌伊周。",
            "夢迷葛嶺酣歌夜，鬼哭樊城血戰秋。",
            "誤國正須憂大厦，覆師寧忍駕孤舟。",
            "木棉庵裏催歸魄，誰掩湖山富貴羞。"
        ],
        "title": "經賈秋壑故第",
        "id": "2c29c2ea-9863-430a-936d-abb4693ce988"
    },
    {
        "author": "釋自南",
        "paragraphs": [
            "客不赴齋招，冥心坐寂寥。",
            "青山若厭看，白日也難消。",
            "鷺起衝荷葉，蟲行蝕菊苗。",
            "何年稱老宿，來住此間寮。"
        ],
        "title": "廣潤寺新寮",
        "id": "3955c045-c473-4de1-9324-21a3b08eb146"
    },
    {
        "author": "吳文忠",
        "paragraphs": [
            "脫蹝岐陽迹已幽，默全忠孝復何求。",
            "文身幸獲辭姬祚，端委猶能化列侯。",
            "無語存商先叩馬，有心迓命待歸牛。",
            "象賢再見延陵季，十字碑題至德侔。"
        ],
        "title": "嵩山下至德祠",
        "id": "26014679-1552-4a03-94ea-1b92d91a4b5d"
    },
    {
        "author": "朱南金",
        "paragraphs": [
            "蒙茸披盡自成蹊，兩扇巖扉向日齊。",
            "說與白雲休鎖鑰，留將千古指人迷。"
        ],
        "title": "石樓",
        "id": "36290330-df0c-41f2-b83b-c7b370f58f3b"
    },
    {
        "author": "黄仲",
        "paragraphs": [
            "飛來瀑布破青山，遂作寒流水一灣。",
            "民庶只疑投石效，豈知龍卧在其間。"
        ],
        "title": "瀑布灣",
        "id": "cacbf5c6-7b3c-48e8-83ec-548636e8a47b"
    },
    {
        "author": "鮑輗",
        "paragraphs": [
            "今日何日春氣柔，東城騎馬花綢繆。",
            "爲君停馬一呼酒，花前倒披紫綺裘。",
            "玉脂汎濫魚鳥飫，歌舞倦矣蛾眉愁。",
            "千金萬壽好賓主，今我不樂歲如流。",
            "豈比世上狂馳子，一語不合行掉頭。",
            "嗚呼天倫古所定，非有大故寧相尤。"
        ],
        "title": "襄陽行",
        "id": "8e1999b7-e273-4e25-8257-02aa5152fa05"
    },
    {
        "author": "鮑輗",
        "paragraphs": [
            "天馬抱奇相，緊骨瞳方明。",
            "出入百萬中，有如一鳥輕。",
            "宇宙莽超踏，風雲慘經營。",
            "獨倚雄傑態，蕭蕭隨北征。",
            "朝飲南海頭，夕秣乃幽并。",
            "失主坐黯淡，別群奮長鳴。",
            "豈無輕俠兒，金羈懸朱纓。",
            "但感束帛義，不忍負死生。",
            "低頭爲君老，喑喑萬里情。"
        ],
        "title": "天馬",
        "id": "b539cc7e-f9f7-4939-8b5b-d0b2b059dcae"
    },
    {
        "author": "鮑輗",
        "paragraphs": [
            "生死雙飛正可憐，若爲白髪上征船。",
            "未應分手江南去，更有春光七十年。"
        ],
        "title": "重到錢唐  其一",
        "id": "e6fc1b01-51c5-498c-8c92-ebda18285f43"
    },
    {
        "author": "鮑輗",
        "paragraphs": [
            "無頼山光疊疊青，玉魚金盌早飄零。",
            "冷思禹穴真奇事，千古衣冠託杳冥。"
        ],
        "title": "重到錢唐  其二",
        "id": "aac46538-2bae-4e4c-a71a-ee2ab7c6f6fb"
    },
    {
        "author": "鮑輗",
        "paragraphs": [
            "萬家歌舞送浮生，曾有涓埃答太平。",
            "猨鶴蟲沙天始定，不須辛苦怨南征。"
        ],
        "title": "重到錢唐  其三",
        "id": "88706bd9-5ab6-49d0-acae-3bf613d36efd"
    },
    {
        "author": "鮑輗",
        "paragraphs": [
            "聞道深春雪打圍，誰憐身上藕絲衣。",
            "莫憂白璧成塵土，解逐南風萬里歸。"
        ],
        "title": "重到錢唐  其四",
        "id": "89c9f7ee-62cf-4392-a9b7-7bba719f0b7d"
    },
    {
        "author": "鮑輗",
        "paragraphs": [
            "惟有寒潮不世情，朝朝莫莫過空城。",
            "百年車馬閶門外，獨被春風草又生。"
        ],
        "title": "重到錢唐  其五",
        "id": "daa9c48e-e9c6-43d4-b0bf-7b60c59ad6c8"
    },
    {
        "author": "曾澈",
        "paragraphs": [
            "我生九齡氣食牛，喑嗚頓挫無匹儔。",
            "白雲無根起天末，一身萬事同悠悠。",
            "低頭拱手事先覺，談笑未了成仇讎。",
            "一譽不足勝百毀，言語起滅如浮漚。",
            "聖賢可與知者道，麟鳳豈在山中遊。",
            "蘧然夢覺大槐國，江花昨夜生凉秋。"
        ],
        "title": "九齡行",
        "id": "12b6f959-ef54-478d-8e81-327a5fa07f4b"
    },
    {
        "author": "趙澤祖",
        "paragraphs": [
            "銀河瀉落萬山巔，玉界遥馳一道泉。",
            "夜浴丹沙浮暖氣，曉凝寒碧沁晴烟。",
            "靈泉透海流香細，雪液澄虛抱影圓。",
            "三咽只因凡骨換，坐臨盤石看飛錢。"
        ],
        "title": "甘泉洞",
        "id": "5ca2962d-b55f-4720-adc4-8f5bdce988b8"
    },
    {
        "author": "趙澤祖",
        "paragraphs": [
            "庭下幽花照眼醒，綠陰成幄晚風清。",
            "何時拋擲銅章去，小艇烟波弄月明。"
        ],
        "title": "署中書懷",
        "id": "fd28c2c3-0a3a-444d-a9f9-d201b3c8df77"
    },
    {
        "author": "潘獻可",
        "paragraphs": [
            "尋友逢三益，追歡且一時。",
            "買魚呼野艇，沽酒認村旗。",
            "暫覺行歌樂，何妨醉舞僛。",
            "牧兒休駭愕，橫笛且須吹。"
        ],
        "title": "春晚三客同出郊歸途甚醉",
        "id": "7c517e94-7e07-4b42-b38a-633b393f3a0d"
    },
    {
        "author": "潘獻可",
        "paragraphs": [
            "白鳥蒼烟外，黄鸝綠樹間。",
            "雨晴初有路，雲薄不藏山。",
            "村酒成孤酌，征鞍厭獨攀。",
            "日長人自倦，更覺馬蹄慳。"
        ],
        "title": "四月十八日之桐川",
        "id": "aa7a3f14-bbc3-4746-8ee4-fa5f18aaeb0d"
    },
    {
        "author": "潘獻可",
        "paragraphs": [
            "稅駕蠶將老，旋車燕欲歸。",
            "人情秋思薄，酒力晚風微。",
            "青鬢愁邊改，丹心老去違。",
            "吾廬元不遠，望斷白雲飛。"
        ],
        "title": "固城懷歸",
        "id": "212615b1-8b17-40c1-9df0-a1c7ced2dac5"
    },
    {
        "author": "潘獻可",
        "paragraphs": [
            "山近寒偏早，愁多睡不濃。",
            "鴉啼半夜月，鶴唳五更風。",
            "曉接殘燈裏，吟成落葉中。",
            "塵埃今已厭，懶聽上方鍾。"
        ],
        "title": "山樓枕上",
        "id": "d2765363-426b-45b1-ab28-1fabd856f8b2"
    },
    {
        "author": "潘獻可",
        "paragraphs": [
            "十日爲山客，今朝問水程。",
            "沙橫疑港斷，灘迅覺舟輕。",
            "遠近村舂合，高低漁火明。",
            "回頭忽蒼莽，一望一傷情。"
        ],
        "title": "寧川道中",
        "id": "7115f62d-4f3c-4725-8f88-fd67aa5dafc8"
    },
    {
        "author": "潘獻可",
        "paragraphs": [
            "竹院秋逾靜，柴門晝不開。",
            "病先携老去，懶漸逐衰來。",
            "莫遣新緣結，都將舊念灰。",
            "川魚與雲鳥，從此莫驚猜。"
        ],
        "title": "端居",
        "id": "be59196b-092f-4e24-8dae-dfd68b12dc20"
    },
    {
        "author": "潘獻可",
        "paragraphs": [
            "鷺立汀沙晚，牛眠徑草深。",
            "黄花浮荇带，紅葉下楓林。",
            "客路溪中斷，柴門水半侵。",
            "一廛收歲晚，聊復此幽尋。"
        ],
        "title": "初至莊舍",
        "id": "534a207e-6f2e-471c-ad50-8bf1d7fc3b04"
    },
    {
        "author": "潘獻可",
        "paragraphs": [
            "習嬾身無用，幽偏性所欣。",
            "校書隨馬隊，臨帖愛鵝群。",
            "公子悲春草，佳人隔暮雲。",
            "北山歸計决，未信有移文。"
        ],
        "title": "寓舍偶題",
        "id": "1259afcd-5354-4dd0-947f-26a4c1aaac94"
    },
    {
        "author": "俞本",
        "paragraphs": [
            "中峰蒼翠裏，微徑入禪關。",
            "石座香塵積，蓮池苔蘚班。",
            "鶴盤雲在樹，龍過雨侵山。",
            "會得規中意，怡然一解顔。"
        ],
        "title": "遊妙行寺",
        "id": "50e58f82-3d99-4476-b6a4-3dd48b5e51eb"
    },
    {
        "author": "劉嘉謨",
        "paragraphs": [
            "荷笠扁舟上，持綸巨澤中。",
            "無勞問名字，便是此亭公。"
        ],
        "title": "笠澤亭",
        "id": "0b70a329-c6c2-49ee-af4f-beb1846bf25b"
    },
    {
        "author": "劉嘉謨",
        "paragraphs": [
            "沉沉卧虹底，小閣貼平湖。",
            "魚戲幾堪掬，鷗馴欲就呼。"
        ],
        "title": "北津口水閣",
        "id": "8528b309-8073-4c85-abae-55ac08513179"
    },
    {
        "author": "劉嘉謨",
        "paragraphs": [
            "東望扶桑路，迢迢幾萬程。",
            "滄浪將盡處，忽見大明生。"
        ],
        "title": "大明橋",
        "id": "ba494a29-046a-441e-9912-d932274db7f2"
    },
    {
        "author": "劉嘉謨",
        "paragraphs": [
            "巨浸莽無極，聊爲萬頃看。",
            "世無黄叔度，君試倚闌干。"
        ],
        "title": "萬頃橋",
        "id": "8dce37ac-8c3f-49e1-965c-6f17cafad2e7"
    },
    {
        "author": "劉嘉謨",
        "paragraphs": [
            "昔日松江上，潮翻定海來。",
            "而今舊橋水，不到半江回。"
        ],
        "title": "定海橋",
        "id": "1a8322c5-4bd3-4fd1-9bd7-f2d74822b535"
    },
    {
        "author": "劉嘉謨",
        "paragraphs": [
            "博洽傾當世，江東孔子儒。",
            "荒墟訪遺廟，老稚輒名呼。"
        ],
        "title": "顧公祠",
        "id": "b7bc356d-bd61-4952-bf49-4eaa83d7af7e"
    },
    {
        "author": "吳龍起",
        "paragraphs": [
            "櫟園依古寺，景物久凄凉。",
            "荆棘無人翦，亭臺逐處荒。",
            "數禽棲曲沼，獨犬吠空堂。",
            "惆悵梅花發，憑誰管暗香。"
        ],
        "title": "櫟園",
        "id": "720e98e3-5f79-43a7-a37d-dee9bd7e5749"
    },
    {
        "author": "吳龍起",
        "paragraphs": [
            "定是憑高易得愁，客懷牢落怕登樓。",
            "不知昨夜梧桐雨，添得闌干幾許秋。"
        ],
        "title": "秋興",
        "id": "2dcdf230-10bf-41e3-a8d3-1920006cec51"
    },
    {
        "author": "朱克家",
        "paragraphs": [
            "水石嵌空山犖确，瘦藤扶上青雲幕。",
            "平川一望渺無際，東疑嵎夷北朔漠。",
            "駕天疊巘輸翠浪，奔野細流橫雪槊。",
            "疏峰點點雁聚沙，密嶼喁喁魚縱壑。",
            "一江凈綠遶書元，幾隴斷畦成卦剝。",
            "乍驚漁唱出烟靄，時聽村舂動籬落。",
            "幽遐異景爭指說，老眼苦難覓渺邈。",
            "夜間支枕掛銀窗，閃閃星河手可摸。",
            "何年標名稱玉馬，蹴踏風雲跨寥廓。",
            "更連三十六奇峰，削玉排青相間錯。",
            "偶因佳友得壯觀，俗慮塵襟頓疏瀹。",
            "翛然物外豈非仙，不須更羨遼東鶴。"
        ],
        "title": "玉馬山",
        "id": "710899b6-d15f-4fe4-bba0-82621c1e3f59"
    },
    {
        "author": "朱少游",
        "paragraphs": [
            "十指纖纖弄碧波，分明掌上見姮娥。",
            "不知李白當年醉，曾向江邊捉得麽。"
        ],
        "title": "掬水月在手",
        "id": "93d79450-1571-4e07-9a61-fce88a182a65"
    },
    {
        "author": "朱少游",
        "paragraphs": [
            "剪得西園一片青，故將來此惱詩情。",
            "怪來昨夜窗前雨，減却瀟瀟數點聲。"
        ],
        "title": "芭蕉",
        "id": "3ecf2f56-8898-4340-85c2-8f61c15de7bd"
    },
    {
        "author": "張眇",
        "paragraphs": [
            "西子湖邊放鶴仙，幾回同醉木蘭船。",
            "相思東路一千里，憶別西風十四年。",
            "遠信有時憑雁寄，新詩近日頼僧傳。",
            "不須更問垂綸叟，已有霜痕到鬢邊。"
        ],
        "tags": [
            "西湖"
        ],
        "title": "寓錢塘得鄉人消息",
        "id": "cfc46c9f-a2b4-496b-8afe-233ce448b3f9"
    },
    {
        "author": "鄭斗煥",
        "paragraphs": [
            "天柱清游尾使星，筍輿軋軋入山深。",
            "龍行雨去泉花定，鶴叫雲來木葉陰。",
            "松石已安通夕寐，江湖空老百年心。",
            "圓冠方袂何仙子，夢里將詩索共吟。"
        ],
        "title": "陪秋山相公遊大滌洞天一庵夜宿感夢",
        "id": "5cdc59d3-3dc8-4cfb-ad00-454e160e1166"
    },
    {
        "author": "郭彥章",
        "paragraphs": [
            "淮海風迴吹血腥，青原不改舊時青。",
            "中朝將帥論功賞，不及江南一白丁。"
        ],
        "title": "題廬陵義士傳",
        "id": "2933e2f7-6238-4d38-904a-fb2855a1d4a5"
    },
    {
        "author": "郭彥章",
        "paragraphs": [
            "百年節義仗英豪，一死翻憐女子高。",
            "不敢高歌題卷上，轉喉恐觸舊官曹。"
        ],
        "title": "題新淦劉貞女傳",
        "id": "1cbd1d86-1f09-4d40-8c7a-aeb850546ffc"
    },
    {
        "author": "楊再十一君",
        "paragraphs": [
            "張良大父父，相韓五世君。",
            "報仇誤一擊，佐命籌三軍。",
            "滅秦復誅項，興漢稱元勳。",
            "始終心爲韓，義烈千載聞。",
            "吾家世臣宋，紱冕興如雲。",
            "於今雖爲庶，義不忘宋恩。",
            "國亡幸免死，忍復干祿云。",
            "恥爲膚敏士，寧作殷頑民。"
        ],
        "title": "詠史",
        "id": "d4695880-b80b-49ff-abf5-1513d629c16d"
    },
    {
        "author": "楊再十一君",
        "paragraphs": [
            "楓江渡口草淒淒，桃浦橋邊夕照低。",
            "惟有舊家雙燕子，年年飛繞綠楊隄。"
        ],
        "title": "書感  其一",
        "id": "8c615f15-473a-40b3-a390-5da11b9e11a4"
    },
    {
        "author": "楊再十一君",
        "paragraphs": [
            "深湖兩岸白雲秋，蘆荻花深隠釣舟。",
            "回首平原風浪急，却憐江海是安流。"
        ],
        "title": "書感  其二",
        "id": "8023b85d-15bc-4312-8e18-a86afdb1a403"
    },
    {
        "author": "楊再十一君",
        "paragraphs": [
            "潦倒江南一布衣，家貧歲晚寸心違。",
            "不堪倚杖楓江路，手種青松大十圍。"
        ],
        "title": "書感  其三",
        "id": "eff3c63f-f5b5-4283-b849-29024757c080"
    },
    {
        "author": "楊再十一君",
        "paragraphs": [
            "竹窗吹雨夜瀟瀟，獨擁寒鑪歎寂寥。",
            "坐久不知更漏永，鐙花零落篆香消。"
        ],
        "title": "夜坐",
        "id": "7166d0d6-748c-410e-b67f-4bddae9618f2"
    },
    {
        "author": "諸葛舜臣",
        "paragraphs": [
            "小築菟裘石磴間，登臨極望意蒼然。",
            "三更栗葉中峰雨，四月桃花一洞天。",
            "時聽茅君歸碧落，恍聞玉女鍊丹鉛。",
            "江湖萬里塵埃遠，留得深山一道泉。"
        ],
        "title": "華陽山堂落成",
        "id": "fc85f1d2-20ec-4f11-90b5-ea5adef9ee65"
    },
    {
        "author": "楊珂",
        "paragraphs": [
            "明月欺人醉不知，夜深偷入讀書幃。",
            "好將松戶牢關鎖，留此清光莫放歸。"
        ],
        "tags": [
            "西湖"
        ],
        "title": "夜泛西湖",
        "id": "a9bbf345-6985-4f17-9e5e-e07d3c8a11f8"
    },
    {
        "author": "張清子",
        "paragraphs": [
            "一畫起于乾，先天至後天。",
            "靈巖天一線，想在伏羲前。"
        ],
        "title": "靈巖一線天",
        "id": "8ed8c9af-4e35-462d-ac6c-3aa2576956de"
    },
    {
        "author": "虞德觀",
        "paragraphs": [
            "我因國破家何在，君爲唇亡齒亦寒。"
        ],
        "title": "句",
        "id": "c844ec0f-a10b-4d09-bab4-f1c17142cf7b"
    },
    {
        "author": "倭倭才",
        "paragraphs": [
            "峭壁凌空望渺微，層層煙鎖霧雲衣。",
            "深山古木高千丈，怪石青苔繞四圍。",
            "空有石銜仙骨在，想應人逐彩鸞飛。",
            "洞中仙子今何往，欲上雕鞍不忍歸。"
        ],
        "title": "落筆峝",
        "id": "da401873-39ec-4257-bf80-10afb2f5ce1b"
    },
    {
        "author": "羅榮祖",
        "paragraphs": [
            "豫章風節振荆湘，匪爲殷亡爲晉亡。",
            "執手痛罹鳴鶺難，焚裘夢斷樹藼鄉。",
            "三詩聊寄忠臣憤，九死寧迴國士腸。",
            "一展遺編一興慨，令人千載挹輝光。"
        ],
        "title": "讀祖宗伯公臨難遺弟詩有感",
        "id": "eee3eaa6-f0e1-4674-8ebb-8666e4f3305c"
    },
    {
        "author": "羅榮祖",
        "paragraphs": [
            "名山今日始攀躋，峭壁巉崖路欲迷。",
            "荆棘撥開登月窟，脚根穩著步天梯。",
            "恍疑身在半空去，忽見鳥從平地飛。",
            "勝景可人觀不徧，揮毫石上且留題。"
        ],
        "title": "登齊雲和祖天錫公韻",
        "id": "368a0d19-9745-42c3-87e5-d25c51f3176c"
    },
    {
        "author": "羅榮祖",
        "paragraphs": [
            "巨鰲戴山凌空起，橫絕碧雲千萬里。",
            "嵐風飛凈明彩霞，四宇八紘皆望裏。",
            "霧障高懸五老峰，朵朵尖削成芙蓉。",
            "天柱南邊五丁立，香爐鑿出盤蛟龍。",
            "仙家七子燒丹處，瑶草瓊花間琪樹。",
            "洞門深鎖苔自封，黄鶴飛來復飛去。"
        ],
        "title": "題靈巖",
        "id": "dea30358-7793-4487-99e9-6823fd93cac3"
    },
    {
        "author": "羅榮祖",
        "paragraphs": [
            "解體脫世紛，結志懷往義。",
            "織緯足充糧，種秫常供醉。",
            "素琴寄長謠，孤衿抗高視。",
            "國爵屏如羶，家貧甘若嗜。",
            "徑荒早歸來，園涉成佳致。",
            "依俗豈尚同，詭時非立異。",
            "遥遥五柳風，千載猶相喟。"
        ],
        "title": "詠陶",
        "id": "f1844e1b-4ee9-4245-828d-5a3436ec15c7"
    },
    {
        "author": "羅榮祖",
        "paragraphs": [
            "蕩蕩唐堯德，乃有箕山臣。",
            "巍巍周武功，不乏採薇人。",
            "四皓自躭洛，兩龔豈避新。",
            "并介實天性，離奇非世珍。",
            "君雖羞獨割，余敢辱均茵。",
            "東臯足舒嘯，南畝可充囷。",
            "弗罫聖人網，常期鷗鳥親。"
        ],
        "title": "答招隠",
        "id": "94c2851a-bd32-4b82-ad94-a13ed634293b"
    },
    {
        "author": "張爚",
        "paragraphs": [
            "松間疊石步高低，啼鳥幽林聽隔溪。",
            "七尺枯藤可扶老，青鞋香汗落花泥。"
        ],
        "title": "重沓嶺",
        "id": "68c8717c-5745-4e66-bd89-e6bb02f1aa20"
    },
    {
        "author": "張爚",
        "paragraphs": [
            "辭棘鸞飛遠，重來棹雪舟。",
            "政聲清似水，官况冷於秋。",
            "譜系王侯貴，文章班馬流。",
            "賑民問錢穀，名已在金甌。"
        ],
        "title": "上趙主簿霽宇",
        "id": "168030b8-f95a-4f90-99f0-ee0dee1fedb2"
    },
    {
        "author": "張爚",
        "paragraphs": [
            "來自東山東復東，飛空一劍伴絲桐。",
            "能令矮屋疏籬下，如在十洲三島中。",
            "鍊句入神敲夜月，談玄動客笑春風。",
            "聞師曾得長生訣，同採丹砂訪葛翁。"
        ],
        "title": "請趙季憲主玉虛道院",
        "id": "ba1be7e5-4ad1-48c4-9963-54a98cfde35d"
    },
    {
        "author": "朱鼎元",
        "paragraphs": [
            "山東捨宅爲琳宇，公子超然趣不群。",
            "帝足龜蛇交水火，將壇龍虎擁風雲。",
            "花階晝靜迎仙客，月殿香清禮老君。",
            "何日投閒同採藥，松邊坐石許誰分。"
        ],
        "title": "玉虛道院",
        "id": "c4fa3d40-4e26-4dde-b4d8-d1ecc647add6"
    },
    {
        "author": "崔存",
        "paragraphs": [
            "宿植靈根何太早，洞悟真風何年少。",
            "常令丹海飛日烏，又使玉液朝元腦。",
            "崑臺氣候四時春，紫府光陰夜如曉。",
            "來時不用五雲車，跨著清風下蓬島。"
        ],
        "title": "神仙名義",
        "id": "1a6dc290-28dd-413b-ae80-afd81ce7a572"
    },
    {
        "author": "崔存",
        "paragraphs": [
            "小結烟霞作洞天，日長無事即神仙。",
            "栽松待化山中石，種秫因分屋外田。",
            "滄海十洲人不到，丹砂九轉世空傳。",
            "何如坐對黄連炷，一卷南華內外篇。"
        ],
        "title": "爲張莘疇題玉虛道院",
        "id": "59963cfc-4cc2-4fef-901e-0a68dec8af8a"
    },
    {
        "author": "袁玧",
        "paragraphs": [
            "龍蛇風浪起空潭，蒼莽山河泣墜簪。",
            "亂向十年餘史筆，貧無一字到詩函。",
            "心驚塞馬過淮北，夢逐關鴻度嶺南。",
            "肉食何人司重鼎，等閒揮麈事清譚。"
        ],
        "title": "傷亂二首  其一",
        "id": "5ab8c21c-f5df-4f22-aa0e-a57862af794b"
    },
    {
        "author": "袁玧",
        "paragraphs": [
            "轟轟烈烈一乾坤，北馬南船日夜奔。",
            "野老有懷悲故國，孤臣無淚哭中原。",
            "浮生似我仍留寓，季世何人不閉門。",
            "獨惜兩湖歸隠後，枕戈誰是晉劉琨。"
        ],
        "title": "傷亂二首  其二",
        "id": "7a86eb36-3cf2-43d8-846c-6aaf232ababe"
    },
    {
        "author": "袁瑨",
        "paragraphs": [
            "策杖白雲岑，雲深不知處。",
            "恍見雲中君，白雲鄉裏住。",
            "舉手弄行雲，招我登雲路。",
            "漫漫雲路長，願乘黄鶴馭。",
            "黄鶴不復回，白雲自來去。"
        ],
        "title": "游白雲山",
        "id": "a9aa43d3-8542-4756-9e97-455cf7bbfb99"
    },
    {
        "author": "袁瑨",
        "paragraphs": [
            "宦海茫茫闊，幽棲洵遠圖。",
            "折腰原爲米，搔首却思鱸。",
            "笳鼓深秋動，田園舊夢無。",
            "干戈方滿地，吾輩尚窮途。"
        ],
        "title": "卜居",
        "id": "5142b37d-0cda-41f9-8182-ceb02dc67ed1"
    },
    {
        "author": "湯雷奮",
        "paragraphs": [
            "向老逢危亂，投軍復欲東。",
            "九遷徒有命，一戰不成功。",
            "楚狂言猶在，韓讎事已空。",
            "風塵長蒼莽，身世轉飄蓬。"
        ],
        "title": "輓謝疊山  其一",
        "id": "712573aa-4307-4f69-9b15-6480b951b658"
    },
    {
        "author": "湯雷奮",
        "paragraphs": [
            "芒鞵初就道，慷慨不辭難。",
            "滾滾長江盡，蕭蕭易水寒。",
            "風霜欺漢節，塵土上南冠。",
            "無復加餐飯，旁人掬淚看。"
        ],
        "tags": [
            "长江"
        ],
        "title": "輓謝疊山  其二",
        "id": "fc0d664d-fa31-4082-9a8e-cb45d64443bc"
    },
    {
        "author": "湯雷奮",
        "paragraphs": [
            "懷哉千古事，百煉不爲柔。",
            "漢祖尤封齒，殷臣不事周。",
            "寧隨文相國，真匹李潭州。",
            "浩蕩江相接，東西萬古愁。"
        ],
        "title": "輓謝疊山  其三",
        "id": "48568e6d-90f6-4956-84ca-47c23ebafb4c"
    },
    {
        "author": "瀟湘漁父",
        "paragraphs": [
            "高枕形骸外，空江何限情。",
            "落葉不成調，半夜起秋聲。"
        ],
        "title": "絕句",
        "id": "14275d5d-f33f-47a9-ae5b-40a2f1441108"
    },
    {
        "author": "瀟湘漁父",
        "paragraphs": [
            "乾淳老人氣嶽嶽，破冠穿履行带索。",
            "撐腸拄肚書萬卷，臨風欲言牙齒落。"
        ],
        "title": "歌一首",
        "id": "10bb0312-5f1e-4a76-b5d0-7f0dba6ecea4"
    },
    {
        "author": "陳儀慶",
        "paragraphs": [
            "名重河汾道更尊，只將拙日養吾存。",
            "南州佳士爭傾蓋，闕里諸生半在門。",
            "一笑何妨延賀客，六旬今已見曾孫。",
            "斯文壽脈天同久，挺挺霜松傲歲寒。"
        ],
        "title": "壽黎拙翁",
        "id": "e86d87d3-3780-406b-93a9-9f179c72f084"
    },
    {
        "author": "呂同老",
        "paragraphs": [
            "巍巍元蓋天，巖穴閟仙宅。",
            "別戶穿虛明，層輝蕩空碧。",
            "神鼓振玉音，丹崖落瓊液。",
            "深通潜龍井，外障隔凡石。",
            "緬懷元同翁，於焉此棲息。",
            "華陽與林屋，隧道從所適。",
            "我來茲山中，偶值肥遁跡。",
            "靈草未易逢，翩翩飛鼠白。"
        ],
        "title": "九鎖山十詠 大滌洞",
        "id": "46e0291d-323f-4231-8f08-c4d39681de21"
    },
    {
        "author": "呂同老",
        "paragraphs": [
            "殊庭天柱西，微逕羅荆棘。",
            "驅車谷口亭，清氣已迫人。",
            "元鎖爲我開，靈關豈無津。",
            "棋枰儼遺局，乳蓋垂空輪。",
            "側聞千載前，住此多隠淪。",
            "冥翳不可識，抱朴終成真。",
            "仙凡自有分，喧寂難並陳。",
            "歎息取歸路，吾猶濕囂塵。"
        ],
        "title": "九鎖山十詠 棲真洞",
        "id": "5c39fbbd-3f66-4528-a802-69a834605c62"
    },
    {
        "author": "呂同老",
        "paragraphs": [
            "連峰路塸堮，幽洞摩蒼穹。",
            "石門松蘿隘，傴僂趨兒童。",
            "泠泠太古泉，環珮聲丁東。",
            "相傳吳越年，威鳳翔其中。",
            "後來山中人，盛事誇無窮。",
            "我疑王者瑞，豈預霸業雄。",
            "元化有淪忽，世道多汙隆。",
            "何時鳴朝陽，遥問山上桐。"
        ],
        "title": "九鎖山十詠 鳴鳳洞",
        "id": "5c087c34-d722-4776-892e-5adf71b858ad"
    },
    {
        "author": "呂同老",
        "paragraphs": [
            "蒼山下孱顔，中有神龍棲。",
            "神龍眇何許，一水涵清溪。",
            "深藏巖壑古，迥破風煙低。",
            "當其未蛻時，幽隠漫塵泥。",
            "既蛻頭角成，霄漢參雲霓。",
            "回顧昔所蟠，陳迹亦已迷。",
            "況我後來人，危磴重攀躋。",
            "四顧但絕壁，叢篠風淒淒。"
        ],
        "title": "九鎖山十詠 蛻龍洞",
        "id": "86e22ace-d022-4b98-824f-f093145ba9cc"
    },
    {
        "author": "呂同老",
        "paragraphs": [
            "昔賢所游地，道路行逶迤。",
            "中分山腰半，倒插石脚危。",
            "公生元祐時，名與日月垂。",
            "至今草木間，英氣光離離。",
            "我行得遺迹，釃酒興遐思。",
            "天風豁然至，吹落瓊琚辭。",
            "不惜古人遠，但嗟我生遲。",
            "安得五雲表，一假黄鶴騎。"
        ],
        "title": "九鎖山十詠 來賢巖",
        "id": "b2e73bf6-bcf6-4b30-9e12-cbd81704000b"
    },
    {
        "author": "呂同老",
        "paragraphs": [
            "嬴秦亂天綱，猛志凌海水。",
            "長驅萬山石，鞭策無遠邇。",
            "餘威及茲地，夜半走百鬼。",
            "仙人惜靈宮，一怒俱披靡。",
            "巉然斷崖上，遺迹俯清泚。",
            "溪聲助叱咤，野蘚避冠履。",
            "茲事三千年，孰决非與是。",
            "摩挲蒼玉紋，俛仰求至理。"
        ],
        "title": "九鎖山十詠 仙跡巖",
        "id": "0a848d4d-fad9-48f6-81f3-2c8d022f4a9a"
    },
    {
        "author": "呂同老",
        "paragraphs": [
            "洄洑古澗深，蜿蜒層湍壯。",
            "長年蓄飛泉，一决起豪宕。",
            "高有百尺松，蓊鬰蔽青障。",
            "下有荇與萍，翠色映空曠。",
            "恍如千丈虬，窮壑潜異狀。",
            "忽乘風雲會，奮迅九天上。",
            "尚想玉堂仙，妙思發雄放。",
            "醉持白芙蕖，乘流動清唱。"
        ],
        "title": "九鎖山十詠 翠蛟亭",
        "id": "1ecbc612-f8aa-42e2-b151-43a7fbd6768a"
    },
    {
        "author": "呂同老",
        "paragraphs": [
            "觱沸檻外泉，遠出天柱陽。",
            "清音映空谷，潜波渙寒塘。",
            "昔人養靈芝，長年此山旁。",
            "金骨換玉髓，素虬朝紫皇。",
            "尚餘浴丹池，神光透扶桑。",
            "蓬萊幾揚塵，茲泉日泱泱。",
            "我願滌世紛，朗詠三元章。",
            "手持北斗杓，下酌流霞漿。"
        ],
        "title": "九鎖山十詠 丹泉",
        "id": "e66263f8-117b-4d70-8c54-1d4a9db68613"
    },
    {
        "author": "呂同老",
        "paragraphs": [
            "清飈吹衣裳，縹緲淩層巔。",
            "玲瓏峭壁下，杖策窮迴旋。",
            "名圖謝模寫，大巧無雕鎸。",
            "窅如晴雲影，靄靄行青天。",
            "飄如水風會，微瀾起平川。",
            "石崖前蔽虧，勝事惜未全。",
            "吾將運真宰，疏鑿成坦然。",
            "結茅此山阿，長吟伴飛仙。"
        ],
        "title": "九鎖山十詠 石壁",
        "id": "7cbef78a-af94-4751-a8be-3c5cf2311925"
    },
    {
        "author": "呂同老",
        "paragraphs": [
            "吾聞泰山雲，觸石無不至。",
            "如何茲山中，有石象雲氣。",
            "仙人事狡獪，幻化翻手易。",
            "鱗鱗作薈蔚，冉冉湧蒼翠。",
            "清分澗水流，幽映林木邃。",
            "已逃蒼狗變，長見玉芝瑞。"
        ],
        "tags": [
            "泰山"
        ],
        "title": "九鎖山十詠 雲根石",
        "id": "dc2be352-35d6-4742-ac8d-eb62d0385590"
    },
    {
        "author": "呂同老",
        "paragraphs": [
            "我昔絕江看吳山，朝光正落山水間。",
            "金波遠自海門入，翠嵐高插扶桑殷。",
            "安知璚樓有夜景，明月蒼茫墮清影。",
            "李侯勝賞高侯筆，展卷一時如夢醒。"
        ],
        "title": "題高房山夜山圖",
        "id": "a398de87-a0e5-417e-930e-457c132d6f44"
    },
    {
        "author": "呂同老",
        "paragraphs": [
            "靡靡市廛盡，杳杳泉石閑。",
            "灌木蔽榛莽，爽籟彌空山。",
            "飛甍納餘輝，丹雘粲以繁。",
            "巍然青蓮宮，俯此碧玉闌。",
            "化人淡無爲，趺坐觀塵寰。",
            "支郎杳不逢，玄蟬噪其間。",
            "昔賢憩游地，眢井潜龍蟠。",
            "詠歌之所傳，百世猶不刊。",
            "我生悅超曠，危磴重躋攀。",
            "歸隠諒未能，溯風發長歎。"
        ],
        "title": "龍泉寺納凉",
        "id": "3d423200-498b-4636-9583-d86b58390286"
    },
    {
        "author": "崔璆",
        "paragraphs": [
            "酒星落京口，化爲崔子玉。",
            "孤舟載壺觴，水花紅映肉。",
            "小兒唱銅斗，大兒倒醽醁。",
            "一笑不知年，浩蕩天地屋。",
            "慎勿臨竇呼，人生隨轉燭。",
            "嗣宗禮法仇，鍾會被殺戮。"
        ],
        "title": "携鸊鉞汎江",
        "id": "f5ba9a6d-0b1d-4614-a804-d9d4b03bf41e"
    },
    {
        "author": "崔璆",
        "paragraphs": [
            "咄咄復咄咄，小兒成老翁。",
            "幺微各形色，追琢元化工。",
            "不知春風去，又見千綠叢。",
            "主人美客懷，載酒行溪東。",
            "一步一回首，十步尊已空。",
            "靈均與太白，醒醉同所終。",
            "願見化蠛蠓，生死託壺中。"
        ],
        "title": "咄咄",
        "id": "5e067f6f-2495-4ada-a969-cd853df699e8"
    },
    {
        "author": "崔璆",
        "paragraphs": [
            "今日一何好，花下醉狼藉。",
            "醉中有奇事，夢見生八翼。",
            "浩蕩排虛空，靈君好顔色。",
            "朱衣持大篆，授我醉鄉伯。",
            "頓首玉墀下，臣璆才蟣蝨。",
            "封此抑何功，請陳愚頑臆。",
            "臣家京口東，門前大江碧。",
            "臣願駕長風，吹作酒萬石。",
            "萬象各千鍾，拍拍大庭國。",
            "推枕在山中，紙衾霜曉月。"
        ],
        "title": "今日一何好",
        "id": "eb545fbb-bd09-421b-9e53-26029125502d"
    },
    {
        "author": "柯芝",
        "paragraphs": [
            "餘髪蕭蕭白垂領，十年守拙門庭冷。",
            "來頻沙鳥頗相識，起晚鄰鷄已三請。",
            "形骸拄樹豈復好，心緒如蓬不能整。",
            "平生幾緉空馺𩣯，老去一杯先酩酊。",
            "俗言祇虞方鑿迕，人事但愜幽居屏。",
            "賦形不必盡芻狗，處坎何堪共蛙黽。",
            "若爲苴履曾足芥，幸不柳衫真欲癭。",
            "一聲樵響何處來，獨立看雲發深省。"
        ],
        "title": "餘髪",
        "id": "1bfcf44b-257c-4d9b-958f-cca9c1085518"
    },
    {
        "author": "柯芝",
        "paragraphs": [
            "耳耳非佳語，陸陸難爲顔。",
            "我生胡不淑，多戚長鮮歡。",
            "摇落復已綠，春風滿江干。",
            "最靈起予興，欲言骨肉酸。",
            "園桑摧爲薪，桃李亦半殘。",
            "翹蕘企晴燠，九室十更寒。",
            "飛錢如美色，乃入貴者闌。",
            "丘閭有穀賣，窮櫩朝無饘。",
            "不售信蹙隠，徒手良抱歎。",
            "宛轉愒餘息，溝壑分寸間。",
            "吾輩正不免，遑暇卹彼{疒衆}。"
        ],
        "title": "耳耳",
        "id": "e5c8ec00-0aa6-414a-93ef-1cfecec9ed2d"
    },
    {
        "author": "柯芝",
        "paragraphs": [
            "橫江一片碧，携鶴上漁船。",
            "收綸不成下，却抱釣竿眠。"
        ],
        "title": "橫江",
        "id": "5595f802-4100-448c-b6a3-fe014bfb123b"
    },
    {
        "author": "柯茂謙",
        "paragraphs": [
            "陶鐺煮孤影，寒燈沸青花。",
            "冰開數江樹，月落失人家。"
        ],
        "title": "江行早發",
        "id": "ef804ad2-1ef4-43eb-8cf7-6f1dd51f6d53"
    },
    {
        "author": "柯茂謙",
        "paragraphs": [
            "十年回首付霑襟，斷甲沈沙齒齒深。",
            "可惜使船如使馬，不聞聲鼓但聲金。",
            "人歌鬼哭都堪淚，木落江空正獨吟。",
            "遺老蕭條漸無語，酒旗颭颭出蘆林。"
        ],
        "title": "魯港",
        "id": "77563f73-a92f-4434-bd92-dc2516510730"
    },
    {
        "author": "黄義貞",
        "paragraphs": [
            "巘雲寶剎誦瑶編，屋上靈雲每見連。",
            "知是蒼穹相表異，却教瑞氣日纏緜。",
            "絪緼像護清虛界，潔白光涵兜率天。",
            "老我欲過金子嶴，細探靈跡恨無緣。"
        ],
        "title": "白雲寺",
        "id": "62c9b89e-1da0-4e4a-ac5e-0538f59732d3"
    },
    {
        "author": "陳供",
        "paragraphs": [
            "一望天涯萬里舟，波濤如掌見安流。",
            "霜威清逼珠光夜，海怪寒驚劍氣秋。",
            "人在西風何處夢，書回南雁隔年愁。",
            "政成載月歸來後，須到滄洲訪白頭。"
        ],
        "title": "寄南海郭憲使",
        "id": "3a1df656-2a91-4d67-9c29-a5206fd88eb2"
    },
    {
        "author": "唐梅臞",
        "paragraphs": [
            "水落一階翻碎玉。"
        ],
        "title": "句",
        "id": "a4870d98-3666-452a-b805-4d9728d8cfe3"
    },
    {
        "author": "袁豢龍",
        "paragraphs": [
            "不是沉淵效楚平，愛親念重愛身輕。",
            "一抔殘土今如昨，千載英魂死亦生。",
            "辭詫外孫堪稱德，書傳列女永揚名。",
            "哀哀銜痛無時極，猶聽江猨似哭聲。"
        ],
        "title": "題曹娥廟",
        "id": "a3469644-b90c-4123-8eaa-29643093abd3"
    },
    {
        "author": "鮑壽孫",
        "paragraphs": [
            "百世子胥廟，猶存寂寞中。",
            "鞭屍生快怨，抉眼死遺忠。",
            "故國古今夢，怒濤朝夕風。",
            "登臨一長嘯，斜日海門紅。"
        ],
        "title": "伍子胥廟",
        "id": "fbef12e1-97bb-4850-9d7c-ed35db2ed4cd"
    },
    {
        "author": "鮑壽孫",
        "paragraphs": [
            "平岡橫亙北城頭，一上青冥目數州。",
            "吳岫南從京口出，蜀江東赴海門流。",
            "香銷后土花如夢，煙鎖雷塘草亦愁。",
            "惟有依然淮泗水，年年吹浪到瓜洲。"
        ],
        "title": "平山",
        "id": "a4207f9c-0cf4-4fd1-a7f8-8f84e6c19d81"
    },
    {
        "author": "鮑壽孫",
        "paragraphs": [
            "千丈森森磥砢生，風來巖壑韻琮琤。",
            "耳根一洗俗塵淨，木末時聞天籟鳴。",
            "洶洶銀濤朝拍岸，蕭蕭鐵馬夜還營。",
            "山中宰相殷勤聽，說與傍人笑絕纓。"
        ],
        "title": "松聲",
        "id": "f7f745ba-b0c9-4c89-af8e-1a49bc88a95e"
    },
    {
        "author": "鮑壽孫",
        "paragraphs": [
            "功德河沙七寶池，可如甘露降三危。",
            "鍾山一滴曹溪水，好及蕭郎索蜜時。"
        ],
        "title": "蔣山八功德水",
        "id": "4ddd83c4-82b9-47dd-afbf-e01b898922ac"
    },
    {
        "author": "鮑壽孫",
        "paragraphs": [
            "江北江南水一涯，迷樓結綺兩堪悲。",
            "雷塘草綠人安在，曾見黄奴坐井時。"
        ],
        "title": "維揚懷古",
        "id": "29b9a0e3-b349-45fc-be2b-bb9c0e13b490"
    },
    {
        "author": "鮑壽孫",
        "paragraphs": [
            "我無孤雁句，君有倚樓詩。"
        ],
        "title": "句  其一",
        "id": "cd609fc7-d576-4c44-a7e2-e17d1c3277bf"
    },
    {
        "author": "鮑壽孫",
        "paragraphs": [
            "一樽浮大白，千里策飛黄。"
        ],
        "title": "句  其二",
        "id": "a39ee4db-6eef-4b7c-be17-730c68373b80"
    },
    {
        "author": "鮑壽孫",
        "paragraphs": [
            "千篇異代垂金薤，一曲當年忤玉環。"
        ],
        "title": "句  其三",
        "id": "05f239bc-1320-45c3-80f2-f7dc55864e17"
    },
    {
        "author": "鮑壽孫",
        "paragraphs": [
            "但喜親庭健，何愁客路長。"
        ],
        "title": "句  其四",
        "id": "58306b1e-a317-4bba-a539-52a7b422bf82"
    },
    {
        "author": "鮑壽孫",
        "paragraphs": [
            "少日從游今老矣，殘冬話別各淒然。"
        ],
        "title": "句  其五",
        "id": "5898dade-b0d2-4fbc-902f-31b8a6180155"
    },
    {
        "author": "鮑壽孫",
        "paragraphs": [
            "重生子厚爲師範，更與宣尼續廟碑。"
        ],
        "title": "句  其六",
        "id": "5c71ada8-54ab-4917-b549-7cc188e17cc3"
    },
    {
        "author": "黎廷瑞",
        "paragraphs": [
            "悠悠楚水，靄靄吳雲。",
            "孰作之合，胡然而分。",
            "豈無良朋，我獨子忻。",
            "於穆令德，有粲其文。"
        ],
        "title": "送梁必大歸杭省親  其一",
        "id": "0325f5d7-fbb6-48d5-850c-e6a9d88ddd5c"
    },
    {
        "author": "黎廷瑞",
        "paragraphs": [
            "吳雲靄靄，楚水悠悠。",
            "眷念庭闈，道阻且修。",
            "爲貧而仕，匪食孰求。",
            "曷不偕來，以解爾憂。"
        ],
        "title": "送梁必大歸杭省親  其二",
        "id": "3bb6407d-5e95-4f5a-bb94-b3c4c28ce1a5"
    },
    {
        "author": "黎廷瑞",
        "paragraphs": [
            "瞻彼日月，有望有弦。",
            "慨彼中年，別友實難。",
            "有芹於池，有芝於山。",
            "式遄其歸，勿遠其還。"
        ],
        "title": "送梁必大歸杭省親  其三",
        "id": "9f75c8bc-be3b-4a7d-904d-f7ebcbef3ebb"
    },
    {
        "author": "黎廷瑞",
        "paragraphs": [
            "一副黄臺話，離離詠種瓜。",
            "都來三十字，救得兩官家。"
        ],
        "title": "李泌二首",
        "id": "d2f0e9f0-aea0-4fb6-9e64-b4ec9d717bf6"
    },
    {
        "author": "黎廷瑞",
        "paragraphs": [
            "盡道豐年好，停餐意惘然。",
            "離離洛都黍，莽莽建州田。"
        ],
        "title": "食新有感",
        "id": "dc5a25e7-44fc-4df7-8283-5868565c5fe0"
    },
    {
        "author": "黎廷瑞",
        "paragraphs": [
            "旦氣炯清明，曙色淡空凈。",
            "悠然見青山，盡見天地性。"
        ],
        "title": "題趙氏曉山  其一",
        "id": "de27907b-8b27-4399-976e-fa05e039ddd8"
    },
    {
        "author": "黎廷瑞",
        "paragraphs": [
            "烟雲亂晝陰，雨雹交晚風。",
            "道人定眼觀，祇與清曉同。"
        ],
        "title": "題趙氏曉山  其二",
        "id": "9b63f45b-94e8-4cee-95e8-30958102776d"
    },
    {
        "author": "黎廷瑞",
        "paragraphs": [
            "博浪揮椎處，惓惓報國仇。",
            "如何銷印事，獨不爲韓謀。"
        ],
        "title": "張良",
        "id": "23660eb3-c1b4-4c7a-84b6-ea63365328d4"
    },
    {
        "author": "黎廷瑞",
        "paragraphs": [
            "泪落零陽酒一杯，赤藤遺墨亦堪哀。",
            "蒼梧雲去簫聲冷，莫是當年也誤來。"
        ],
        "title": "鳳凰臺二首  其一",
        "id": "0b754799-6507-4036-a2e8-7ebe34330de0"
    },
    {
        "author": "黎廷瑞",
        "paragraphs": [
            "三山二水年年在，向日浮雲處處多。",
            "醉拍欄桿呼李白，東風吹雨下新河。"
        ],
        "title": "鳳凰臺二首  其二",
        "id": "38aaa92a-4c15-480e-9856-43adef208072"
    },
    {
        "author": "黎廷瑞",
        "paragraphs": [
            "狐精解唱桂枝香，一曲中洲禾黍黄。",
            "辦得蒼生謝安石，東山絲竹又何妨。"
        ],
        "title": "半山寺謁謝太傅像",
        "id": "232df48a-0ca1-4c9f-852e-54533c930c25"
    },
    {
        "author": "黎廷瑞",
        "paragraphs": [
            "深深人語轉蒼崖，牽路如梯滑似苔。",
            "睡起擁篷看奇石，一方新綠入船來。"
        ],
        "title": "舟行",
        "id": "a26d158d-558d-4e5e-8dcb-f5169c686b9c"
    },
    {
        "author": "黎廷瑞",
        "paragraphs": [
            "萬里雲濤海嶠秋，倩人扶上黑雲兜。",
            "一簾新雨西樓晚，卧聽烏衣說舊愁。"
        ],
        "title": "寄龍山譚使君五首  其一",
        "id": "21cd6760-8555-4565-992b-424851f0127f"
    },
    {
        "author": "黎廷瑞",
        "paragraphs": [
            "流離遷徙古今同，澹沲青山往事空。",
            "四壁蟲聲秋思苦，夢中猶自奏豳風。"
        ],
        "title": "寄龍山譚使君五首  其二",
        "id": "2af75d1f-a023-4095-9b43-8e0d8ca851a8"
    },
    {
        "author": "黎廷瑞",
        "paragraphs": [
            "霧閣雲窗罨畫開，半栽松竹半栽梅。",
            "不須更種桃花樹，怕引漁郎入洞來。"
        ],
        "title": "寄龍山譚使君五首  其三",
        "id": "e852e004-aa05-45b3-ae18-96f4bb4cd790"
    },
    {
        "author": "黎廷瑞",
        "paragraphs": [
            "題遍寒巖古佛廬，唐人詩句晉人書。",
            "山靈亦恨無清福，消得君侯此卜居。"
        ],
        "title": "寄龍山譚使君五首  其四",
        "id": "574fa307-6144-44a2-851b-7895fd147c22"
    },
    {
        "author": "黎廷瑞",
        "paragraphs": [
            "梧桐月轉影翩翩，竹屋抄書夜未眠。",
            "林下不知秋遠近，西風一葉墮燈前。"
        ],
        "title": "夜坐",
        "id": "105b9f2a-b667-4da3-9d70-fdbdff827686"
    },
    {
        "author": "黎廷瑞",
        "paragraphs": [
            "露坐空庭竹四圍，夜深更不掩柴扉。",
            "茫茫雲海月未上，蒼耳滿園螢亂飛。"
        ],
        "title": "湖上夜坐二首  其一",
        "id": "9cb58e84-df95-4f56-9611-82d5e4c5339f"
    },
    {
        "author": "黎廷瑞",
        "paragraphs": [
            "平湖漠漠來孤艇，遠樹冥冥見一燈。",
            "翁媼隔籬呼稚子，岸頭猶有未收罾。"
        ],
        "title": "湖上夜坐二首  其二",
        "id": "2e84d1e3-90ca-4226-95a6-7323c706b11c"
    },
    {
        "author": "黎廷瑞",
        "paragraphs": [
            "日高篁竹門長掩，春晚蕪菁花亂開。",
            "寂寞更無人問字，一雙蝴蝶雨中來。"
        ],
        "title": "午坐偶成",
        "id": "ab9ab3e9-762e-48c6-bf53-147ab8228723"
    },
    {
        "author": "黎廷瑞",
        "paragraphs": [
            "玉珮珊珊怯暮寒，青霄夜半躡飛鸞。",
            "真妃似念尋芳晚，別剪瓊花與客看。"
        ],
        "title": "揚州遇雪呈祝靜得二首  其一",
        "id": "502e5208-4ec4-4987-b898-089e7502bb79"
    },
    {
        "author": "黎廷瑞",
        "paragraphs": [
            "六合沉冥四壁空，夢魂只繞楚雲東。",
            "明當掛席黄天蕩，卧看茫茫柳絮風。"
        ],
        "title": "揚州遇雪呈祝靜得二首  其二",
        "id": "3c8d0cb2-36d5-444d-80c0-ad77b27374c4"
    },
    {
        "author": "黎廷瑞",
        "paragraphs": [
            "紅雪霏霏入燕泥，朝來猶是可憐枝。",
            "春風葵麥玄都觀，可是劉郎見事遲。"
        ],
        "title": "落花",
        "id": "fdfaf799-135d-4108-b1c6-36f87a068d40"
    },
    {
        "author": "黎廷瑞",
        "paragraphs": [
            "北嶺尋花雲繞屐，東湖載酒水平船。",
            "舊游零落令餘幾，回首春風十二年。"
        ],
        "title": "飲百花洲四首  其一",
        "id": "d0c77a25-216b-41de-ae4d-a2e57c807134"
    },
    {
        "author": "黎廷瑞",
        "paragraphs": [
            "湖山幾度少年游，散髪吹簫坐小舟。",
            "秋鬢蒼蒼春樹碧，更堪重過百花洲。"
        ],
        "title": "飲百花洲四首  其二",
        "id": "35b2f094-7c14-4b1f-aa5a-1d902341f6d0"
    },
    {
        "author": "黎廷瑞",
        "paragraphs": [
            "桃花繞屋竹參天，曾向湖西住五年。",
            "回首但餘葵麥在，古今何必更桑田。"
        ],
        "title": "飲百花洲四首  其三",
        "id": "6ac140b1-a1b1-4d82-aa9d-5ae9f1fcf418"
    },
    {
        "author": "黎廷瑞",
        "paragraphs": [
            "歸鴉澹澹夕陽閒，窅窕樓臺紫翠間。",
            "說向城中應不信，隔湖最好看芝山。"
        ],
        "title": "飲百花洲四首  其四",
        "id": "76fdcad9-5ad7-4558-a103-af5f03fe8dc2"
    },
    {
        "author": "黎廷瑞",
        "paragraphs": [
            "游絲窈窕織春暉，楊柳人家半掩扉。",
            "一片暖雲篩雨過，杏花疏處見鶑歸。"
        ],
        "title": "東湖詩十首  其一",
        "id": "f9b328bf-2e5a-4d13-9572-254e121c2802"
    },
    {
        "author": "黎廷瑞",
        "paragraphs": [
            "梅徑苔花長菉衣，仙翁跨鶴不曾歸。",
            "五陵年少無聊頼，幾陣風鈴放鴿飛。"
        ],
        "title": "東湖詩十首  其二",
        "id": "591bf8e5-b873-4f2c-8ab4-cc30e5575955"
    },
    {
        "author": "黎廷瑞",
        "paragraphs": [
            "萬頃湖波水渺茫，兩堤新綠柳絲長。",
            "晚來疏雨浮鷗外，何處漁郎泛小航。"
        ],
        "title": "東湖詩十首  其三",
        "id": "426e16eb-44dc-44b3-8fa2-92d009224c68"
    },
    {
        "author": "黎廷瑞",
        "paragraphs": [
            "陌上青裙跣送茶，籬根白髪卧看家。",
            "山禽不語簷陰轉，一樹輕風落柿花。"
        ],
        "title": "田家",
        "id": "b36cdf3b-7cf1-4f31-aa79-44a584edf2d4"
    },
    {
        "author": "黎廷瑞",
        "paragraphs": [
            "杖藜窅窕更崎嶇，黄葉漫山路欲無。",
            "小屋低烟長短竹，曲塘斜日兩三鳬。"
        ],
        "title": "山行二絕  其一",
        "id": "9eafb687-30ba-4564-a932-9bd47823d0c4"
    },
    {
        "author": "黎廷瑞",
        "paragraphs": [
            "野老相過一笑迎，黄雞白酒愧深情。",
            "山空日落早歸去，昨夜隔籬聞虎聲。"
        ],
        "title": "山行二絕  其二",
        "id": "370082ce-09a6-4478-87c9-73877583249d"
    },
    {
        "author": "黎廷瑞",
        "paragraphs": [
            "門前蒼耳與人齊，屋後青蛙作鬼啼。",
            "風雨瀟瀟天正黑，披衣不寐聽鳴鷄。"
        ],
        "title": "客舍",
        "id": "e7ccd7d8-5c9b-46c4-9040-d49a8bbaad3c"
    },
    {
        "author": "黎廷瑞",
        "paragraphs": [
            "詩人得意吐還休，長要胸中此境留。",
            "千載風流今始解，剡溪夜半有行舟。"
        ],
        "title": "大雪過花子峰下有懷仲退南翁兼簡志上人  其一",
        "id": "54ff4dff-00ea-4c81-99a6-9c5c1b7b9dbe"
    },
    {
        "author": "黎廷瑞",
        "paragraphs": [
            "閣下溪流閣上山，溪山正好此時看。",
            "絕憐孤負臨風約，輸與山僧獨倚闌。"
        ],
        "title": "大雪過花子峰下有懷仲退南翁兼簡志上人  其二",
        "id": "da84a655-c3c5-47ed-b662-e15edc5cb76e"
    },
    {
        "author": "黎廷瑞",
        "paragraphs": [
            "山下驚天動地雷，山頭聽得似嬰孩。",
            "幾回看盡人間世，只好登高莫下來。"
        ],
        "title": "九日二首",
        "id": "fe366aa2-67bb-4950-9c63-5234195f3ef4"
    },
    {
        "author": "黎廷瑞",
        "paragraphs": [
            "風泉吹滿看書臺，洞口松聲萬壑哀。",
            "幾度倚闌聽不足，請君琴裏寫歸來。"
        ],
        "title": "予舊遊白鹿洞坐看書臺風泉四面松聲萬壑去三十年猶在吾耳",
        "id": "83825936-de15-43ff-9d35-cddeea949585"
    },
    {
        "author": "黎廷瑞",
        "paragraphs": [
            "羸驂破帽約輕寒，破費春風半日閒。",
            "一事無成年四十，又隨花柳過東山。"
        ],
        "title": "雨後過東山",
        "id": "fbde5a1b-9ebf-4c0d-9492-5d9b3baeeb91"
    },
    {
        "author": "黎廷瑞",
        "paragraphs": [
            "籃輿一路野梅風，午酒濛濛困未鬆。",
            "側首松梢聽晴哢，數峰殘雪夕陽中。"
        ],
        "title": "山行",
        "id": "4a274542-d5d3-4b0b-a100-0fe2a282948a"
    },
    {
        "author": "黎廷瑞",
        "paragraphs": [
            "兩眼誰憐著古今，中年贏得淚沾巾。",
            "冥鴻滅沒看天曉，搔首熏風對玉琴。"
        ],
        "title": "病目",
        "id": "cd948065-e7ce-418e-8fd9-7c67020de074"
    },
    {
        "author": "黎廷瑞",
        "paragraphs": [
            "東晉諸公富貴癡，風流千載使人悲。",
            "子猷欲作袁安卧，還有閒情適剡溪。"
        ],
        "title": "王子猷",
        "id": "d0e734f2-d8b5-4012-b4af-941f17e78404"
    },
    {
        "author": "黎廷瑞",
        "paragraphs": [
            "獨倚危檣數過鴻，家山渺渺楚雲東。",
            "吟情不到滕王閣，只乞歸帆一日風。"
        ],
        "tags": [
            "滕王阁"
        ],
        "title": "過馬當祈風",
        "id": "f35c5be2-de04-4360-8807-e5c0376cd7a5"
    },
    {
        "author": "黎廷瑞",
        "paragraphs": [
            "舍前舍後竹冥冥，山雨瀟瀟徹夜聽。",
            "還似當年談舊夢，兩翁相對一燈青。"
        ],
        "title": "楚翁別五年丙午四月來山中風雨數日因話舊作再賦三絕僕與楚翁至是三聽雨矣不知自此又幾聽雨耶  其一",
        "id": "b19b06c1-feaf-45d6-bb76-2a9426084a95"
    },
    {
        "author": "黎廷瑞",
        "paragraphs": [
            "五載期君君不來，悠悠世路忽相猜。",
            "從今無事長相見，縱使百年能幾回。"
        ],
        "title": "楚翁別五年丙午四月來山中風雨數日因話舊作再賦三絕僕與楚翁至是三聽雨矣不知自此又幾聽雨耶  其二",
        "id": "6c5a7bc1-d9e2-4ec2-ba6e-1f6f73790e92"
    },
    {
        "author": "黎廷瑞",
        "paragraphs": [
            "三千年待桃花結，五百歲還銅狄磨。",
            "我輩相期非旦暮，五年離別未爲多。"
        ],
        "title": "楚翁別五年丙午四月來山中風雨數日因話舊作再賦三絕僕與楚翁至是三聽雨矣不知自此又幾聽雨耶  其三",
        "id": "b6c762a0-21ea-4b55-ad10-4efcd26e4c3f"
    },
    {
        "author": "黎廷瑞",
        "paragraphs": [
            "獵獵天風吹酒醒，茅茨籬落尚燈明。",
            "梅花屋背無人見，殘角疏鐘雪一城。"
        ],
        "title": "新城宴集夜歸",
        "id": "b177afdb-0c76-4495-9715-4f1b96c3f61b"
    },
    {
        "author": "黎廷瑞",
        "paragraphs": [
            "結繩已是散洪濛，書契紛紛日更工。",
            "無極已前誰得似，一簾草色自春風。"
        ],
        "title": "清溪許希賢自號拙逸爲賦四絕  其一",
        "id": "2de34a18-26a9-4dd4-b8ce-261ebffc1bcd"
    },
    {
        "author": "黎廷瑞",
        "paragraphs": [
            "瓜果蛛絲五綵針，年年兒女費精神。",
            "世間巧盡天無巧，更要如何巧與人。"
        ],
        "title": "清溪許希賢自號拙逸爲賦四絕  其二",
        "id": "2fd9cc2f-add8-48dc-a169-f46d083b2976"
    },
    {
        "author": "黎廷瑞",
        "paragraphs": [
            "能言鸚鵡鎖金籠，夜夜家山桂子風。",
            "羨殺雙鳩有閒福，相呼相喚柳陰中。"
        ],
        "title": "清溪許希賢自號拙逸爲賦四絕  其三",
        "id": "1ae3e337-4ac1-4c8b-a1be-c0a158fd7737"
    },
    {
        "author": "黎廷瑞",
        "paragraphs": [
            "莫笑區區老漢陰，桔橰省力却勞心。",
            "甕頭別有天機在，春雨半畦新綠深。"
        ],
        "title": "清溪許希賢自號拙逸爲賦四絕  其四",
        "id": "00d11fc7-1b86-4a3e-be81-b6bd9c7093e2"
    },
    {
        "author": "黎廷瑞",
        "paragraphs": [
            "泠泠流水山圍洞，漠漠桃花春閉門。",
            "蛇去馬來多少夢，桃源還是舊乾坤。"
        ],
        "title": "次韵張龍使君十絕  其一",
        "id": "077ae6e2-942b-40e2-b654-8504bb8cf8ef"
    },
    {
        "author": "黎廷瑞",
        "paragraphs": [
            "雨餘秧馬各相先，綠滿平疇斷復連。",
            "喜得人間機事息，桔橰閒在槿籬邊。"
        ],
        "title": "次韵張龍使君十絕  其二",
        "id": "c5ca92fa-6c7b-4656-ac67-4495f1b8ec55"
    },
    {
        "author": "黎廷瑞",
        "paragraphs": [
            "塵裏一籠天地窄，樓頭萬幅水雲寬。",
            "何當化作千年鶴，却伴遼東管幼安。"
        ],
        "title": "次韵張龍使君十絕  其三",
        "id": "71ca0e00-24e7-4a4d-97b3-69f6758cdb43"
    },
    {
        "author": "黎廷瑞",
        "paragraphs": [
            "記得當年年少時，蘭湯浴罷試新衣。",
            "三三五五垂楊底，守定龍舟看不歸。"
        ],
        "title": "端午東湖觀競渡",
        "id": "499c1bdc-ba37-4c2f-b14d-6bcafe423e67"
    },
    {
        "author": "黎廷瑞",
        "paragraphs": [
            "浮雲鬰鬰成蒼狗，黄鵠高高化白鳬。",
            "惟有大程窺此妙，不將算法問堯夫。"
        ],
        "title": "贈山翁",
        "id": "e51a9703-9510-4208-beb6-71003b884303"
    },
    {
        "author": "黎廷瑞",
        "paragraphs": [
            "嫋嫋條風至，悠悠桂影升。",
            "黄昏村市鼓，紅日社林燈。",
            "節序更悲樂，乾坤幾廢興。",
            "龍城舊游處，說著淚沾膺。"
        ],
        "title": "丁丑元夕",
        "id": "43a94081-12c1-46f6-ab57-34cf54bb6da7"
    },
    {
        "author": "黎廷瑞",
        "paragraphs": [
            "滿飲東風酒，悠悠自醉眠。",
            "英雄悲往運，兒女樂新年。",
            "楊柳嬌無頼，梅花老更妍。",
            "半窗晴日晚，欹枕聽春鳶。"
        ],
        "title": "戊寅人日",
        "id": "a2065fca-02fc-47c2-8c57-1d7976854e55"
    },
    {
        "author": "黎廷瑞",
        "paragraphs": [
            "桑田還變海，深谷或爲陵。",
            "物化全難料，山經果可憑。",
            "小溪春綠繞，新樹午陰層。",
            "且了登臨事，風烟擁瘦藤。"
        ],
        "title": "贈地理方生",
        "id": "36887776-f692-4e67-897f-726a6ba97379"
    },
    {
        "author": "黎廷瑞",
        "paragraphs": [
            "入夏纔幾日，新晴已不禁。",
            "闌珊花晚景，掩映樹初陰。",
            "西照山河影，南風天地心。",
            "物情殊可笑，團扇已駸駸。"
        ],
        "title": "入夏",
        "id": "ac6f2ac4-c095-43fa-b37b-b90270e89bf9"
    },
    {
        "author": "黎廷瑞",
        "paragraphs": [
            "虛籟起還休，輕絲斷復抽。",
            "鬼啼湘竹雨，木落洞庭秋。",
            "因子作浙操，令人悲楚囚。",
            "蒼梧不可叫，杳杳暮雲愁。"
        ],
        "tags": [
            "洞庭湖"
        ],
        "title": "聽琴",
        "id": "31ee3842-279c-4a3b-85b5-224e5c38c17e"
    },
    {
        "author": "黎廷瑞",
        "paragraphs": [
            "卷縴崖形斷，開帆浦意孤。",
            "長天低去鳥，落日蘸平湖。",
            "渺渺千年夢，悠悠萬化途。",
            "倚篷成晤歎，漁唱在菰蒲。"
        ],
        "title": "江行",
        "id": "856164f0-c379-4a61-917c-0e4131b93e29"
    },
    {
        "author": "黎廷瑞",
        "paragraphs": [
            "不復新亭淚，其如感慨何。",
            "北風吹草木，西照滿山河。",
            "王謝聞孫少，蕭陳短夢多。",
            "庭芳摇落盡，江上有漁歌。"
        ],
        "title": "新亭",
        "id": "a19014fb-cdc3-4f5d-9820-6dd18e7ae35c"
    },
    {
        "author": "黎廷瑞",
        "paragraphs": [
            "凄凉烏夜啼，怨抑雉朝飛。",
            "有室寧非願，無枝可得依。",
            "天涯心獨苦，歲晚淚頻揮。",
            "莫作將歸操，風塵久念歸。"
        ],
        "title": "聽琴",
        "id": "eecf962e-0ce4-4f02-a4cd-2b3fa560a8b4"
    },
    {
        "author": "黎廷瑞",
        "paragraphs": [
            "夜夜桃花雨，年年燕子春。",
            "同傾社日酒，還憶故園人。",
            "孤塔蒼烟迥，空堂翠草新。",
            "醉歸還自笑，吾亦素衣塵。"
        ],
        "title": "社日飲烏衣園",
        "id": "177691db-d4f7-4ec0-bf9c-6a6706fe871b"
    },
    {
        "author": "黎廷瑞",
        "paragraphs": [
            "麥飯苦經營，桑田許變更。",
            "饑鴉啼古井，獨鸛下荒城。",
            "落日關河迥，東風草木榮。",
            "蒼蒼十二檜，顔色尚承平。"
        ],
        "title": "故宮",
        "id": "584c15dd-778e-4a3d-8927-ed93796ddb6c"
    },
    {
        "author": "黎廷瑞",
        "paragraphs": [
            "政須晴甲子，早作雨清明。",
            "萬樹朝烟濕，一溪春雨平。",
            "農謠若果驗，歲事已堪驚。",
            "天意非人料，西疇且力耕。"
        ],
        "title": "甲子雨次日清明",
        "id": "dc3e2600-94a3-48a2-9f06-63b4ad2f05f0"
    },
    {
        "author": "黎廷瑞",
        "paragraphs": [
            "庾嶺梅千樹，貪閒不肯看。",
            "鳬歸玉棺下，鶴去碧桃寒。",
            "海嶽遺文在，乾坤短夢殘。",
            "蓬萊都水監，應復署仙官。"
        ],
        "title": "輓王水監",
        "id": "3cc0ca7b-a40a-4f1e-be1e-f29d15ddc217"
    },
    {
        "author": "黎廷瑞",
        "paragraphs": [
            "族處汙池底，氣張新雨餘。",
            "交交還閣閣，疾疾更徐徐。",
            "別製鼓吹曲，自吟蝌蚪書。",
            "道人喧寂等，欹枕到華胥。"
        ],
        "title": "聞蛙",
        "id": "cf654056-409c-4d05-87ad-7ae090395561"
    },
    {
        "author": "黎廷瑞",
        "paragraphs": [
            "依依起草際，煜煜點荷心。",
            "應是地生火，得非天雨金。",
            "神奇出臭腐，光怪發幽陰。",
            "莫說太陽近，明蟾已不禁。"
        ],
        "title": "湖上觀螢",
        "id": "5a05cf8d-756a-4201-a370-9691c9e153cb"
    },
    {
        "author": "黎廷瑞",
        "paragraphs": [
            "移種來數日，三沾沛雨恩。",
            "雷公念同族，龍伯愛諸孫。",
            "鞭活金髯走，梢寒翠鬣翻。",
            "拂雲吾所望，好爲護霜根。"
        ],
        "title": "六月郡庠尊經閣前種竹三得雨書喜示同舍",
        "id": "fe748fb0-42c7-4727-bafc-9ff15a86d06c"
    },
    {
        "author": "黎廷瑞",
        "paragraphs": [
            "樹樹都吟遍，須還千億身。",
            "未應分寸地，能著許多春。",
            "丈室來諸佛，懸珠內衆真。",
            "閉門參此妙，一笑月痕新。"
        ],
        "title": "題李子厚萬梅",
        "id": "d021e4fd-ec41-44c6-88ad-1133908d5bd9"
    },
    {
        "author": "黎廷瑞",
        "paragraphs": [
            "漠漠稻粱稀，紛紛鳥雀飛。",
            "吾田空竭力，汝族更求肥。",
            "舌在談何用，躬耕計又非。",
            "悵然還獨笑，落日掩郊扉。"
        ],
        "title": "視穫",
        "id": "504593fa-bfb1-4fc2-a23c-277f48d50388"
    },
    {
        "author": "黎廷瑞",
        "paragraphs": [
            "遠涉仍多病，那堪正藴隆。",
            "黄沙吹白浪，赤日照青楓。",
            "天地支頤內，江山散髪中。",
            "一凉端足快，莫恨打頭風。"
        ],
        "title": "江行阻風",
        "id": "6badf8ea-9af1-49d2-81d0-f0c808f3052c"
    },
    {
        "author": "黎廷瑞",
        "paragraphs": [
            "家山豈不好，更欲訪廬君。",
            "應意麋鹿友，其如鴻雁群。",
            "江湖秋渺渺，道路雨紛紛。",
            "歲晚成歸否，高山有白雲。"
        ],
        "tags": [
            "庐山"
        ],
        "title": "送族兄太初再遊廬山",
        "id": "cf0a1a4e-c2f5-44cf-8089-0322a574502f"
    },
    {
        "author": "黎廷瑞",
        "paragraphs": [
            "驟雨半日許，新泥一尺餘。",
            "鷓鴣憂我馬，杜宇愛吾廬。",
            "問宿忻逢竹，停餐遲買蔬。",
            "明朝踏歸路，晴霽定何如。"
        ],
        "title": "雨中旅懷",
        "id": "88c78145-507e-4bf3-9062-d33eb7e0dc9a"
    },
    {
        "author": "黎廷瑞",
        "paragraphs": [
            "過盡黄蕪岸，開橋小雨時。",
            "城居懸似燕，山勢縮如龜。",
            "歲旱圩田薄，天寒土屋宜。",
            "呼童沽白酒，巢口賽新祠。"
        ],
        "title": "過鎮巢",
        "id": "eeb5a74d-125e-471b-ab75-79376f7c5244"
    },
    {
        "author": "黎廷瑞",
        "paragraphs": [
            "錫號翛閒客，山中管白雲。",
            "自稱前進士，人喚故參軍。",
            "花影供吟課，茶香策睡勳。",
            "客來談外事，去去不煩君。"
        ],
        "title": "答客問",
        "id": "242ca00d-73d1-4f3c-a604-548d94b0773c"
    },
    {
        "author": "黎廷瑞",
        "paragraphs": [
            "不知牛繼馬，却道馬爲龍。",
            "得士能成帝，生兒不亢宗。",
            "荒祠烟樹晚，殘碣雨苔封。",
            "往事憑誰問，春城起暮鐘。"
        ],
        "title": "晉元帝廟",
        "id": "624eae36-53e1-459e-90c9-c647f67f7f91"
    },
    {
        "author": "黎廷瑞",
        "paragraphs": [
            "渺渺江淮夢，還持一笑歸。",
            "遠遊諳世路，危病得天機。",
            "慢火煎凉藥，清泉浣暑衣。",
            "閉門謝來客，不是客來稀。"
        ],
        "title": "病歸",
        "id": "21fff2e0-5f0a-4ff5-b663-b93e56f93268"
    },
    {
        "author": "黎廷瑞",
        "paragraphs": [
            "被葛起視夜，梧心正露零。",
            "浮生多夢境，幽客獨中庭。",
            "星斗三更動，天河萬里橫。",
            "尋秋無覓處，四壁但蟲聲。"
        ],
        "title": "被葛",
        "id": "88a56ddc-0f27-4035-abb0-be27f23db08c"
    },
    {
        "author": "黎廷瑞",
        "paragraphs": [
            "江城一登眺，寒色有無間。",
            "帆拂沙頭樹，僧歸雲外山。",
            "樓高西照急，葉盡北風閒。",
            "世事何時足，悠悠飛鳥還。"
        ],
        "title": "登鄱江樓",
        "id": "294e591a-4918-46c7-8975-f1564ff813e8"
    },
    {
        "author": "黎廷瑞",
        "paragraphs": [
            "歲晏甘離索，山扉午不開。",
            "凍蜂粘病菊，饑雀啄疏梅。",
            "美睡拋書冊，清齋遠酒杯。",
            "殷勤謝塵客，無事莫頻來。"
        ],
        "title": "歲晏",
        "id": "07bd82e9-700b-4cf5-a061-e5c17741c494"
    },
    {
        "author": "黎廷瑞",
        "paragraphs": [
            "永夜一燈青，相逢話苦心。",
            "悠悠拾翠夢，嫋嫋採芝吟。",
            "小雨黄花健，西風荷葉深。",
            "何須笑摇落，春意在山林。"
        ],
        "title": "送史水東訪餘干張千林",
        "id": "2c3764cb-ce6d-431e-bdbc-adb595b73afc"
    },
    {
        "author": "黎廷瑞",
        "paragraphs": [
            "君行不少住，明日是清明。",
            "驛路垂楊暗，淮河新水平。",
            "天晴紆野興，地逈暢離情。",
            "故友如相問，深山戴笠耕。"
        ],
        "title": "送友遊淮",
        "id": "ac67da2e-9464-4d27-b596-fb5eaa1ba381"
    },
    {
        "author": "黎廷瑞",
        "paragraphs": [
            "拊字心空悴，清寒節太高。",
            "無人相料理，惟我獨賢勞。",
            "萬里隨歸雁，孤帆渺暮濤。",
            "歸期應不遠，新月點梅梢。"
        ],
        "title": "樂平樊主簿捧檄北行來別賦此奉餞",
        "id": "01be9ccd-e69a-44e3-b856-8e1b24efe6fb"
    },
    {
        "author": "黎廷瑞",
        "paragraphs": [
            "歲月川流駛，風霜行路難。",
            "忽聞喧怒瀑，始覺上層灘。",
            "月落雞聲曉，沙空雁夢寒。",
            "雲林摇落盡，敢卜一枝安。"
        ],
        "title": "上灘",
        "id": "6e1eac0e-22ac-4713-9416-78ba1c119438"
    },
    {
        "author": "黎廷瑞",
        "paragraphs": [
            "船尾夜深深，無人伴苦吟。",
            "萬山黄葉夢，一路早梅心。",
            "度縴驚村犬，移篙動水禽。",
            "誰家搗衣急，殘月數砧聲。"
        ],
        "title": "船尾夜坐",
        "id": "8a6ff3c1-7fe6-4a42-bfc9-e15a82bdf8a1"
    },
    {
        "author": "黎廷瑞",
        "paragraphs": [
            "晚歲寒無力，新晴雪未消。",
            "江聲連去雁，燈影見來潮。",
            "野闊鄉心遠，風高客夢遥。",
            "梅邊有新意，明日是春朝。"
        ],
        "title": "新城呈王明父明日立春",
        "id": "04a936fe-1107-4bdd-8703-14b551c3f531"
    },
    {
        "author": "黎廷瑞",
        "paragraphs": [
            "幾載湖中住，歸來筆有神。",
            "青天雙劍氣，破壁一梭塵。",
            "舉世惟看畫，何人更識真。",
            "千巖冰復雪，雷雨動青春。"
        ],
        "title": "贈畫龍章道人",
        "id": "c692471f-d9fe-4808-a225-317f911bafcb"
    },
    {
        "author": "黎廷瑞",
        "paragraphs": [
            "沉沉春夜黑，寒客泊孤舟。",
            "天漏雨平下，風回水倒流。",
            "干戈吾道在，宇宙此生浮。",
            "明日還晴雨，芝山要一遊。"
        ],
        "title": "夜泊城下大風雨友人約明日遊芝山",
        "id": "841cc205-0aa5-4152-ac89-4fe5f5ff2eb2"
    },
    {
        "author": "黎廷瑞",
        "paragraphs": [
            "沙路抵長夏，入山如早秋。",
            "閒房容客卧，老屋欠人修。",
            "日落蟬多事，雲深鶴自由。",
            "風塵二十載，復此得清遊。"
        ],
        "title": "宿界首寺施府墓園也次孟使君壁間韻三首",
        "id": "7e689206-1cf5-4bc1-8b89-c9dca6150a07"
    },
    {
        "author": "黎廷瑞",
        "paragraphs": [
            "卸帆淮南岸，城樓欲鼓天。",
            "遠山雲似雪，近水屋如船。",
            "樹意紅未了，波光綠可憐。",
            "乾坤無限事，一笑白鷗前。"
        ],
        "title": "晚泊舒城下",
        "id": "e6f4c92f-8e4e-4258-976c-e95b4eaad4b6"
    },
    {
        "author": "黎廷瑞",
        "paragraphs": [
            "孤棹翩翩北渡淮，相逢一笑意悠哉。",
            "關河萬里忽秋晚，風雨五更聞雁來。",
            "好夢驚回頻輾轉，壯心平盡復崔嵬。",
            "吾生通塞寧須計，但祝乾坤泰運開。"
        ],
        "title": "淮南聞雁呈何復初同年",
        "id": "3fd62e30-5931-42da-a186-1e3a158615e0"
    },
    {
        "author": "黎廷瑞",
        "paragraphs": [
            "不擬殘年住秣陵，摩挲蠟屐笑平生。",
            "茫茫去雁雲千里，渺渺疏鐘雨一城。",
            "天地無情催歲月，古今何物是功名。",
            "梅邊且喜春風近，痛飲挑燈坐到明。"
        ],
        "title": "金陵歲晚",
        "id": "682b2552-12e5-447c-8345-7f2b3b1d77aa"
    },
    {
        "author": "黎廷瑞",
        "paragraphs": [
            "目斷飛雲思黯然，獨携樽酒杏花前。",
            "清明寒食能多雨，白下長干又一年。",
            "萬里風沙憐雁去，滿村桑柘憶蠶眠。",
            "家書寫就無歸使，欲問江頭上水船。"
        ],
        "title": "思歸",
        "id": "bc95a7d2-e435-47a3-96f6-1ddb63bb9cda"
    },
    {
        "author": "黎廷瑞",
        "paragraphs": [
            "流行坎止信悠然，又泊湖東兩日船。",
            "客裏風光忙似轂，夢中歸路直如絃。",
            "西風渺渺方摇夜，北斗離離正掛天。",
            "寄語龍魚莫相戲，向來此地亦桑田。"
        ],
        "title": "巢湖阻風夜起觀天",
        "id": "47972553-4774-4868-b19c-07ac0599012b"
    },
    {
        "author": "黎廷瑞",
        "paragraphs": [
            "相逢淮楚各凄凉，笑殺三生杜牧狂。",
            "萬樹鶑花春對酒，一燈風雨夜連牀。",
            "停雲渺渺思何極，大塊茫茫夢正長。",
            "若見元龍相借問，爲言歸去學耕桑。"
        ],
        "title": "寄朱野翁兼簡月觀陳同年應子",
        "id": "9d66d747-43d8-4fbb-bf1a-2ba78946c9b5"
    },
    {
        "author": "黎廷瑞",
        "paragraphs": [
            "蘚石莓牆屋數楹，年年來賽社公靈。",
            "兒童趁節歡如沸，父老傷春涕欲零。",
            "海燕邊鴻何日了，夏松殷柏爲誰青。",
            "村醪如蜜猶堪醉，莫遣東風兩眼醒。"
        ],
        "title": "里中社",
        "id": "52e0aade-3b2f-47d1-9d2c-4b2370899e45"
    },
    {
        "author": "黎廷瑞",
        "paragraphs": [
            "西風一笑鳳凰城，夢裏相逢各自驚。",
            "白日共傳蘇軾死，故人寧料范雎生。",
            "平居慕悅空閭巷，急難周旋如弟兄。",
            "別去各爲千載計，隋珠彈雀不須輕。"
        ],
        "title": "金陵別程萬里教授",
        "id": "c4837637-c128-4288-813d-7b24c2503271"
    },
    {
        "author": "黎廷瑞",
        "paragraphs": [
            "剎院年來正勃興，此山更不及承平。",
            "全無估客開囊施，猶有殘燈逐鉢行。",
            "晉殿唐宮牛一夢，黄書晁篆鼓常鳴。",
            "摩挲古柳成三歎，歲歲東風綠自榮。"
        ],
        "title": "蕪湖吉祥寺",
        "id": "f8ed36fc-94e8-48b1-888e-ceca352949aa"
    },
    {
        "author": "黎廷瑞",
        "paragraphs": [
            "平生甚似洪文惠，暮景惜不如盤洲。",
            "纖兒何人竟悞晉，大夫此日空非周。",
            "長夜漫漫不復旦，芳草凄凄其奈秋。",
            "遺書墮淚付千載，往從后軒雲間游。"
        ],
        "title": "丞相馬輓章",
        "id": "d2c8d885-17ff-4f83-bbf3-f5ae383e7869"
    },
    {
        "author": "黎廷瑞",
        "paragraphs": [
            "綿綿風雨暗西窗，悶擁殘編對夜釭。",
            "稚子何知泥污土，良朋共歎陸成江。",
            "負山鰲重應將壓，戰野龍驕未易降。",
            "此去城東無百步，明當相就一漁艭。"
        ],
        "title": "阻水寄友",
        "id": "56fb88af-5129-4421-897c-2dfbab3484b0"
    },
    {
        "author": "黎廷瑞",
        "paragraphs": [
            "山中夜半風雨來，板扉竹戶如人開。",
            "孤燈淡淡吹欲死，饑烏啞啞啼更哀。",
            "青陽甫達諸火滿，素志無伸華髪催。",
            "於呼聞道亦未晚，策驥千里毋徘徊。"
        ],
        "title": "夜坐風雨忽至",
        "id": "2b9229a3-0e8e-4362-a69d-a4394b4849cb"
    },
    {
        "author": "黎廷瑞",
        "paragraphs": [
            "十載孤懷鬰不開，二年談麈得重陪。",
            "亦知久聚難爲別，縱復相逢有此回。",
            "野老共遮驄馬路，仙翁合管鳳凰臺。",
            "慈湖相見如相問，已約鍾山探早梅。"
        ],
        "title": "癸巳七月送姚廉訪移司金陵二首",
        "id": "3b5cc1d7-3a4e-4828-92a6-50bd281e6841"
    },
    {
        "author": "黎廷瑞",
        "paragraphs": [
            "短艇摇摇對晚屏，推篷念遠不勝情。",
            "風前落木心猶壯，雨後歸雲氣未平。",
            "湖汊條條新築塞，圩頭處處薄收成。",
            "道逢遺老頭如雪，細聽尊前說舊城。"
        ],
        "title": "院口寫望",
        "id": "83456028-1bed-488d-8549-99c8d1bfa697"
    },
    {
        "author": "黎廷瑞",
        "paragraphs": [
            "老樹荒城噪暮鴉，凄凉節氣滿天涯。",
            "絕憐多病相疏酒，又是重陽不在家。",
            "浮世光陰易紅葉，秋籬晚節復黄花。",
            "閉關寧負登高興，莫遣西風戲孟嘉。"
        ],
        "title": "九日浮梁有約登高者以病不赴",
        "id": "a2e167ec-3af0-443f-8e84-6183ed4aa1cc"
    },
    {
        "author": "黎廷瑞",
        "paragraphs": [
            "幸未緇塵染素衣，歸來既避北山移。",
            "田園有味閒方覺，道路多岐晚始知。",
            "栗里新銜五柳傳，花蹊舊業四松詩。",
            "少游款段猶嫌累，到處風塵藤一枝。"
        ],
        "title": "歸來  其一",
        "id": "0f55095a-511b-42d9-84fe-94e7ce5dbbc3"
    },
    {
        "author": "黎廷瑞",
        "paragraphs": [
            "渺渺臯蘭遠路漸，靈龜何必爲余占。",
            "還家早似千年鶴，乖世元無六月蟾。",
            "元叟爲官猶號漫，陶翁未仕已名潜。",
            "吳人終未諳羊酪，剛道蓴羹似蜜甜。"
        ],
        "title": "歸來  其二",
        "id": "d959310c-9ccc-4884-ad2c-86fd7d149256"
    },
    {
        "author": "黎廷瑞",
        "paragraphs": [
            "月中八萬四千宮，不管妖蟆啖老瞳。",
            "白兔藥成無用處，墨龍雲上有奇功。",
            "且忻玉宇瓊樓在，莫恨銀花火樹空。",
            "自古庚寅多此事，煩君抬眼相蒼穹。"
        ],
        "title": "庚寅元夕月當蝕雨作不見明日奚相士索詩書此",
        "id": "0a0aa4cb-f2c5-4dff-802e-3bf666c6bffd"
    },
    {
        "author": "黎廷瑞",
        "paragraphs": [
            "坎離血戰夜茫茫，萬里陰颼更助狂。",
            "兔窟那知炷郿塢，蟻封不料火咸陽。",
            "三更月起雲霞曙，九野冰凝雷電光。",
            "莽莽黄茅寧暇惜，莫教薰著早梅香。"
        ],
        "title": "江上夜觀野燒",
        "id": "03b092df-e886-4f20-a846-08e36f9256a7"
    },
    {
        "author": "黎廷瑞",
        "paragraphs": [
            "平泉竹石墮荒蕪，金谷池臺莽廢墟。",
            "今古茫茫竟誰屋，乾坤吶吶有吾廬。",
            "溪山圍座醉留客，燈火隔林聞讀書。",
            "此樂輸君先一著，故園吾已賦歸與。"
        ],
        "title": "題胡氏南園精舍",
        "id": "2e8a366e-60f6-49b5-8ca2-f3db5b877e35"
    },
    {
        "author": "黎廷瑞",
        "paragraphs": [
            "黄塵兩鬢欲蒼華，歲歲東風不在家。",
            "不學郭駝歸種樹，却隨劉跛去看花。",
            "浮名未值蒲萄酒，晚味思參橄欖茶。",
            "縹緲風烟新綠起，村南村北已桑麻。"
        ],
        "title": "花時留郡歸已初夏即事六首  其一",
        "id": "8d9e4d3c-b260-4d23-a645-20a84aed9f60"
    },
    {
        "author": "黎廷瑞",
        "paragraphs": [
            "正是花時坐弗邀，出門新綠滿江臯。",
            "池塘灧灧鳴姑惡，草樹陰陰度伯勞。",
            "宿酒轉添胸磊磈，遊絲欲亂鬢蕭騷。",
            "西疇昨夜春膏滿，免得人間費桔橰。"
        ],
        "title": "花時留郡歸已初夏即事六首  其二",
        "id": "5a09d99d-d378-457e-9702-a3459942edb1"
    },
    {
        "author": "黎廷瑞",
        "paragraphs": [
            "從來麋鹿合山林，無奈迂疏習已深。",
            "食用且空猶種秫，典書未贖更修琴。",
            "少豪論事唯捫舌，晚靜觀空頗得心。",
            "莫笑山翁無事業，種花蒔竹自成陰。"
        ],
        "title": "花時留郡歸已初夏即事六首  其三",
        "id": "154a2646-f8a6-4851-830a-0d0de2f474a0"
    },
    {
        "author": "黎廷瑞",
        "paragraphs": [
            "心鏡翛然澹似僧，悠悠觀化寄枯藤。",
            "雲來雲去閒舒卷，花落花開小廢興。",
            "吹笛强呼從百里，種瓜清隠學東陵。",
            "野人知有觀書癖，遠餉松肪續夜燈。"
        ],
        "title": "花時留郡歸已初夏即事六首  其四",
        "id": "10de3a94-63a1-45cb-9103-d7fad10509f2"
    },
    {
        "author": "黎廷瑞",
        "paragraphs": [
            "山中幽興儘無窮，不管蕭蕭四壁空。",
            "漸覺愚巾便暑戴，偶逢賢酒亦時中。",
            "映階草色带朝雨，隔屋筍香吹晚風。",
            "搔首南窗有奇事，綠楊初破石榴紅。"
        ],
        "title": "花時留郡歸已初夏即事六首  其五",
        "id": "6beb9e2b-1c3b-45d3-8240-be7e3a01663f"
    },
    {
        "author": "黎廷瑞",
        "paragraphs": [
            "多年不訪鳳山春，清賞歸時肯見分。",
            "伏虎移來湖上石，瑞龍飛下海南雲。",
            "眼根磊落祛塵翳，鼻觀清虛發妙聞。",
            "坐對翛然誰與語，綠陰蝴蝶自成群。"
        ],
        "title": "花時留郡歸已初夏即事六首  其六",
        "id": "3fe29b1f-b86e-4a85-b62a-d32e36e9e42a"
    },
    {
        "author": "黎廷瑞",
        "paragraphs": [
            "蜃沉海底氣升霏，消得皇皇四牡馳。",
            "此去玉堂成故事，未應金馬待多時。",
            "願儲救世三年艾，更采銷兵萬歲芝。",
            "特報明時端不負，古今良相即良醫。"
        ],
        "title": "送李性夫赴召時李以端午采藥後行",
        "id": "831caab9-5b16-431b-bd10-b9d439173dfb"
    },
    {
        "author": "黎廷瑞",
        "paragraphs": [
            "卯酒醒來欲午天，意行平陸自悠然。",
            "近山欲雨有遠意，老樹得春還少年。",
            "蝶化不知何宇宙，蝸爭難到好林泉。",
            "令人長羨崆峒叟，萬壑松風打晝眠。"
        ],
        "title": "春意郊行",
        "id": "375ccb2d-8c8b-4a3d-b0d6-1e7b56a2d203"
    },
    {
        "author": "黎廷瑞",
        "paragraphs": [
            "低篷矮艇載詩翁，又泊淮南港汊東。",
            "月黑荒村行獨虎，雲深遠渚拍低鴻。",
            "詩書落落心如梗，天地悠悠鬢欲蓬。",
            "輾轉孤衾無限恨，客中此夜與誰同。"
        ],
        "title": "淮南夜泊",
        "id": "bcd79d73-f600-4b92-99be-cd1a7a6499aa"
    },
    {
        "author": "黎廷瑞",
        "paragraphs": [
            "知道芳菲只恁休，也應秉燭及春遊。",
            "來牛去馬乾坤老，舊燕新鴻歲月流。",
            "千里空勞芳草夢，一樽聊慰落花愁。",
            "桃源只在扁舟外，說著仙郎却繆悠。"
        ],
        "title": "和張君春晚園",
        "id": "916af359-bc17-42a7-8fea-889b0eccce95"
    },
    {
        "author": "黎廷瑞",
        "paragraphs": [
            "曾奏明光忝末科，青山回首已霜荷。",
            "偷生甚媿秋胡婦，拊事總成春夢婆。",
            "早慕功名成事少，晚談空妙得心多。",
            "斜陽一曲歸牛背，笑殺南山白石歌。"
        ],
        "title": "歸來",
        "id": "357c470e-0b24-4cf5-b91c-81f85b13ce95"
    },
    {
        "author": "黎廷瑞",
        "paragraphs": [
            "騎馿花縣不相容，却駕長鯨戲遠空。",
            "采石釣船還夜月，青山破墓幾秋風。",
            "平生賞識惟狂客，他日功名付令公。",
            "千載英雄長不死，長庚光徹紫霄中。"
        ],
        "title": "過采石懷太白",
        "id": "91139f75-aa30-4447-9782-7e5d54935b13"
    },
    {
        "author": "黎廷瑞",
        "paragraphs": [
            "淮南稍覺故人稀，幾度拏舟願輒違。",
            "王粲去鄉應有恨，邴原避地豈無依。",
            "稻迷絳國鴻初下，酒滿江城蟹正肥。",
            "想見臨風重回首，芝山日日白雲飛。"
        ],
        "title": "送人之淮南",
        "id": "1909059d-528b-4e84-812b-fc7691539180"
    },
    {
        "author": "黎廷瑞",
        "paragraphs": [
            "釣竿閒却下漁磯，采采香芹不自肥。",
            "舉步毫釐千里錯，回頭四十二年非。",
            "已將明鏡悲華髪，更遣緇塵染素衣。",
            "饑食肉糜應是好，倚門日日望兒歸。"
        ],
        "title": "次韻答王子賢所寄五首  其一",
        "id": "c20d66c4-063d-4210-ab90-156f0a0cc5a2"
    },
    {
        "author": "黎廷瑞",
        "paragraphs": [
            "牛奮箕張謗易生，更堪枉矢與攙槍。",
            "五窮繾綣奴休送，三至倉皇母亦驚。",
            "逸少自慚君有誓，李期誰謂爾孤鳴。",
            "東風吹盡芝山雪，略放梅花一樹明。"
        ],
        "title": "次韻答王子賢所寄五首  其二",
        "id": "f77276c4-58c2-4844-a640-a1720291763f"
    },
    {
        "author": "黎廷瑞",
        "paragraphs": [
            "夜讀新詩重惘然，絕憐塵土過年年。",
            "月供那有千壺俸，日費元無一塊錢。",
            "龐老何心更城府，陶公素志只園田。",
            "桃源不在乾坤外，欲問漁郎覓釣船。"
        ],
        "title": "次韻答王子賢所寄五首  其三",
        "id": "f9ec6e59-b230-4185-9152-f768d355846e"
    },
    {
        "author": "黎廷瑞",
        "paragraphs": [
            "齊山山下泊扁舟，尚想三生杜牧游。",
            "南雁喚回千載夢，西風掃碎一江秋。",
            "黄花落落如相逼，嘉節匆匆也合酬。",
            "准擬峨眉亭上去，買魚沽酒浣羈愁。"
        ],
        "title": "九月六日發舟齊山下呈祝靜得蔡君瑞",
        "id": "a3451549-82cf-48e0-9aa4-9cd071254e1d"
    },
    {
        "author": "黎廷瑞",
        "paragraphs": [
            "已是收枰斂手時，更堪拈起著殘棋。",
            "露盤不解相如渴，桃實難充曼倩饑。",
            "吾末如何真已矣，是知不可復爲之。",
            "令人長愧商山叟，四海清夷只茹芝。"
        ],
        "title": "金陵陳月觀同年三首  其一",
        "id": "93fd9bb0-4421-4da1-bad7-2b2b4aaae4a7"
    },
    {
        "author": "黎廷瑞",
        "paragraphs": [
            "深衣社裏强婆娑，悞了東臯雨一蓑。",
            "麟也可爲宣父泣，鳳兮須信接輿歌。",
            "懷金暫樂憂方大，投璧能全碎已多。",
            "此去修行留得力，世間知己是天魔。"
        ],
        "title": "金陵陳月觀同年三首  其二",
        "id": "f9c4c386-e297-4833-94c2-cac36c007ea3"
    },
    {
        "author": "黎廷瑞",
        "paragraphs": [
            "莫道桐花楝實清，比量腐鼠不堪爭。",
            "鬼應勿復揶揄汝，人亦真難駕馭卿。",
            "犬子何心求狗監，貛郎到處有魚羹。",
            "白雲滿地江湖闊，著我逍遥自在行。"
        ],
        "title": "金陵陳月觀同年三首  其三",
        "id": "c0c2b9b8-3d74-4f0a-be77-b888009a1f8e"
    },
    {
        "author": "黎廷瑞",
        "paragraphs": [
            "小瀹孤亭興未闌，共爲長歲坐蒲團。",
            "半林空翠濕晴露，滿院秋香吹晚寒。",
            "弔古并捫碑字讀，好奇更借藏經看。",
            "歸舟莫笑清狂絕，得句從來勝得官。"
        ],
        "title": "九日雨遊薦福寺",
        "id": "04114d3c-aa94-4cad-8ff1-d8cc9868c016"
    },
    {
        "author": "黎廷瑞",
        "paragraphs": [
            "閉戶雲山轉盡長，祇消如許送清光。",
            "一百六日柳邊綠，五十三年頭已霜。",
            "頼有孤斟聊勃鬰，惜無共語慰凄凉。",
            "前時溪上行春處，想見家家避地忙。"
        ],
        "title": "還家二日聞征西軍馬來人家俱避地寒食獨酌有懷諸君",
        "id": "22937dac-430b-4826-b8c8-2737ed4685e2"
    },
    {
        "author": "黎廷瑞",
        "paragraphs": [
            "長憶揚州笑口開，扁舟何意子能來。",
            "居然一別又三載，如此相逢能幾回。",
            "春色漸歸千古樹，雨晴猶有隔年梅。",
            "歸帆不泊無邠水，少駐東風領一杯。"
        ],
        "title": "送朱瑞卿",
        "id": "f89f1903-5894-482f-be4b-a907d7880161"
    },
    {
        "author": "黎廷瑞",
        "paragraphs": [
            "折柳空驚歲月徂，寄梅欲憶雪霜餘。",
            "君看天上烟花繞，我伴山中木石俱。",
            "婚媾駸駸難辨老，友朋往往不如初。",
            "極思一見論心事，城府年來跡漸疏。"
        ],
        "title": "梁必大歸自燕山有詩問訊以詩答之",
        "id": "10e873b1-9c98-4bab-ba36-eab8b09897d1"
    },
    {
        "author": "黎廷瑞",
        "paragraphs": [
            "五鳳樓修謾賦空，不堪四壁老秋風。",
            "黄金白璧相逢頃，文杏香茅一笑中。",
            "子美堂資須錄事，堯夫宅契出溫公。",
            "諸公更使風流盡，千載遥知意氣同。"
        ],
        "title": "余秋村創書院",
        "id": "9b0b80f7-434c-4ab4-8102-2c1c6a1da860"
    },
    {
        "author": "黎廷瑞",
        "paragraphs": [
            "迢遞君遠遊，纏綿妾孤傷。",
            "年年望君還，悠悠空斷腸。",
            "我願陵成江，有車不得襄。",
            "江復變爲陸，無水通舟航。",
            "成江路還通，變陸路更長。",
            "安得微賤軀，乘風墮君傍。",
            "化爲舟與車，載君還故鄉。"
        ],
        "title": "古離別  其一",
        "id": "c2b0e554-285e-4eb7-bd75-bd862351f0b7"
    },
    {
        "author": "黎廷瑞",
        "paragraphs": [
            "團團素明月，隠隠流前除。",
            "卷帷對孤影，涕泗沾羅襦。",
            "念我玉關人，此心知焉如。",
            "何方得靈藥，託身爲蟾蜍。",
            "懸光萬里天，往尋君所居。",
            "君坐照君席，君行逐君車。"
        ],
        "title": "古離別  其二",
        "id": "c443df1c-9e2f-4a76-b22c-327f992dbacc"
    },
    {
        "author": "黎廷瑞",
        "paragraphs": [
            "落日古道傍，依依聞哭聲。",
            "云是田舍兒，垂髫纔九齡。",
            "前母久已沒，後母無復情。",
            "饑寒夙所更，驅役不得停。",
            "甫課南山樵，又督西疇耕。",
            "早汲或至晏，夕舂恒達明。",
            "曾何少懈怠，動輒遭笞刑。",
            "斑斑膚無完，恍恍神不寧。",
            "命也可奈何，怨辭安敢形。",
            "但願後母心，回慈念孤生。",
            "遲我齒力壯，與母供使令。",
            "余聞重歎息，爲汝雙涕零。",
            "憑誰絃履霜，彈與汝母聽。"
        ],
        "title": "道傍兒",
        "id": "147755ed-01a3-4599-8002-9583da286c5c"
    },
    {
        "author": "黎廷瑞",
        "paragraphs": [
            "絕岸有孤桐，日受藤蔓侵。",
            "芳韶歇頳紫，餘暄始相尋。",
            "粲粲白玉花，照見清溪潯。",
            "時至聊一吐，豈有東風心。",
            "乾坤寄孫枝，隠隠孤鳳吟。",
            "安得太古手，爲斵重華琴。",
            "奏之巖廊上，和以簫韶音。",
            "惜哉此妙質，歲晏娛空林。",
            "渺渺蒼梧雲，興懷一何深。"
        ],
        "title": "桐華",
        "id": "a9f5290c-9714-4990-a256-2495a7fa1461"
    },
    {
        "author": "黎廷瑞",
        "paragraphs": [
            "昔夢驂八駿，往赴明宮昭。",
            "朝發赤水陽，夕抵崑崙椒。",
            "恭陪瑶池宴，親聆白雲謠。",
            "雲來何英英，雲去何飄飄。",
            "山川悵悠阻，樓臺空閴寥。",
            "想像雲和笙，青鸞度秋霄。"
        ],
        "title": "夢真三首  其一",
        "id": "7f67f325-6680-4f7d-aea2-5be7abf785af"
    },
    {
        "author": "黎廷瑞",
        "paragraphs": [
            "昔夢拜綠章，縹緲朝紫微。",
            "鈞天侍清燕，寶書析玄機。",
            "錫之瑶碧簡，賚之青霞衣。",
            "微班司玉條，下糾濁世非。",
            "還家未中道，翠水烟塵飛。",
            "朝真諒無期，丹忱日依依。"
        ],
        "title": "夢真三首  其二",
        "id": "d7279db1-081a-47a4-888a-a81c55d63c21"
    },
    {
        "author": "黎廷瑞",
        "paragraphs": [
            "昔夢過宛洛，遊戲芙蓉城。",
            "道逢王子晉，邀我升天行。",
            "翩翩控鶴駕，依依吹鳳笙。",
            "銀河未西流，翩然倏遐征。",
            "碧桃開晚花，緱山空月明。"
        ],
        "title": "夢真三首  其三",
        "id": "4822f43a-4884-4a1f-b82e-0dca8f0f1f69"
    },
    {
        "author": "黎廷瑞",
        "paragraphs": [
            "我有二奇物，太阿與龍泉。",
            "牀頭雷吼匣，屋角虹貫天。",
            "刺虎如切瓠，斬蛟猶截絃。",
            "神光未獲試，所遇乃不然。",
            "時平會銷兵，一笑甘長捐。",
            "瀉茲太古水，早被洪爐烟。",
            "化身作農器，往斸南山田。",
            "元炁還不死，爲人作豐年。"
        ],
        "title": "寶劍化",
        "id": "a271ada5-e22c-49d6-a488-25a3adf60317"
    },
    {
        "author": "黎廷瑞",
        "paragraphs": [
            "今社來無涯，古社喚不回。",
            "社公亦世情，兒劇良可咍。",
            "新水豈不佳，舊雨令人懷。",
            "離離芳草生，澹澹桃花開。",
            "吾聾不須治，聊復盡此杯。"
        ],
        "title": "社日雨",
        "id": "c9de2a78-f67e-40ac-a967-613f14c6a4c0"
    },
    {
        "author": "黎廷瑞",
        "paragraphs": [
            "一器集百蚋，分寸爭營營。",
            "醉鄉有太古，長年樂昇平。",
            "尚不知揖讓，固應無戰爭。",
            "吾嘗涉其境，信美不可名。",
            "遺我度世方，南遊釀滄溟。",
            "蟠桃以供核，釣鯨爲之羹。",
            "小醉五百年，大醉三千齡。",
            "俟其變桑田，翩然却歸耕。",
            "我耕不藝秫，還以供瓶罌。",
            "哀哉彼衆狂，何不促我行。",
            "汝行未宜遠，小駐中山程。",
            "中山有神醪，千日醉不醒。",
            "三十六番醉，亦足了汝生。"
        ],
        "title": "醉中放言",
        "id": "eeadde2b-abd1-4828-8da0-d71ee05b978e"
    },
    {
        "author": "黎廷瑞",
        "paragraphs": [
            "陰風吹蘆花，鋪錦滿汀洲。",
            "不充赤子襦，露骭寒蕭颼。",
            "煌煌扶桑君，懸鏡燭隠幽。",
            "惻然冰霜晨，被以絳錦裘。",
            "窮閻一欠伸，僵體回春柔。",
            "天衣難久戀，向晚復下收。",
            "南山拾枯樵，寒夜爲衾裯。",
            "灰冷更正長，展轉何時休。",
            "東方行且明，小忍君勿憂。"
        ],
        "title": "負暄吟",
        "id": "43347fa4-e976-4dfa-8761-e4e177f5a988"
    },
    {
        "author": "黎廷瑞",
        "paragraphs": [
            "北風走平湖，枯荷鳴索索。",
            "握手出城東，歸鳥日欲落。",
            "人事當語離，抱懷寧不惡。",
            "孤帆烟雨舟，恨不同李郭。",
            "吾嘗評此子，宜置在丘壑。",
            "可憐西極馬，俯首受羈絡。",
            "何當稅彼駕，與子翔寥廓。",
            "結廬溪水上，日夕對郭璞。",
            "清曉林霏開，碧玉峭如削。",
            "青鞋動高興，安得踐斯約。",
            "尊酒不復携，巖泉清可酌。"
        ],
        "title": "城中別徐山玉先生歸歸後奉寄",
        "id": "04f4c055-75e1-48d9-90f5-13c16d03293b"
    },
    {
        "author": "黎廷瑞",
        "paragraphs": [
            "后稷播百穀，粒茲阻饑人。",
            "新苗化爲舊，舊種還爲新。",
            "萬代一粒傳，何嘗失其真。",
            "君看田中秋，穗穗上古春。",
            "太極生天地，同是有吾身。",
            "吾身千世前，親見羲與神。",
            "不失赤子心，是即無懷民。",
            "云胡逐頹運，澆浮散其貞。",
            "良苗不自殖，甘與荑稗倫。",
            "勉哉耕我田，歲晚收陳陳。"
        ],
        "title": "雜詩三首  其一",
        "id": "10601015-8096-4ee1-9b0f-681028dfcdf5"
    },
    {
        "author": "黎廷瑞",
        "paragraphs": [
            "丘嫂禮金印，故妻赧朱輪。",
            "區區富與貴，祇可夸婦人。",
            "彼婦一何愚，所羞惟賤貧。",
            "安知墦間妾，臯此淚沾巾。",
            "蒼蒼鹿門山，高風清絕塵。"
        ],
        "title": "雜詩三首  其二",
        "id": "4f235659-c15c-4212-90fa-296bb00c81eb"
    },
    {
        "author": "黎廷瑞",
        "paragraphs": [
            "西域去中土，荒徑無人開。",
            "誰眩武皇意，極力致龍媒。",
            "汗血竟何用，空聞悔輪臺。",
            "茂陵土花碧，石馬秋風哀。",
            "悠悠數世後，引得金仙來。"
        ],
        "title": "雜詩三首  其三",
        "id": "daaeb690-d99e-47e2-a77f-361470da59ec"
    },
    {
        "author": "黎廷瑞",
        "paragraphs": [
            "高樹停歸雲，峭壁下落照。",
            "北風一萬里，絕頂吹野燒。",
            "行行念高堂，履險心欲掉。",
            "茅茨者誰家，喧語雜老少。",
            "開門止我宿，四壁亂蓬藋。",
            "自言兵火餘，零落僅餘噍。",
            "世故莽難詰，濁酒寄一笑。",
            "月黑雲冥冥，屋頭聞虎嘯。"
        ],
        "title": "過浩山",
        "id": "2b35bca1-05f5-494a-af68-bb7c98db199f"
    },
    {
        "author": "黎廷瑞",
        "paragraphs": [
            "貂裘日以敝，滄海理歸舟。",
            "戀友那忍別，思親詎敢留。",
            "豈無還家樂，而懷索居憂。",
            "北風吹大江，江水日夜流。",
            "吾道莽何之，天運良悠悠。",
            "安得兩黄鵠，與子仍丹丘。"
        ],
        "title": "別何復初教授",
        "id": "95d51a9e-237e-40ad-b488-978fd3372fbc"
    },
    {
        "author": "黎廷瑞",
        "paragraphs": [
            "雲根得奇草，金芽擷芳鮮。",
            "石鼎生古瀾，松風語寒烟。",
            "雖微龍鳳製，而得雨露全。",
            "玉塵飛素濤，信美非其天。",
            "臨風勿浪啜，侑以離騷篇。"
        ],
        "title": "陪外舅謹齋洎雅山準軒三吳先生遊西園摘新茶汲泉煮之香味殊勝焙者",
        "id": "053af833-df12-4c2d-8149-1be74c1f3720"
    },
    {
        "author": "黎廷瑞",
        "paragraphs": [
            "小憩西禪牀，謝絕半日暑。",
            "白雲憐倦客，清陰覆停午。",
            "嫋嫋陂上風，沉沉竹間雨。",
            "幽幽一室虛，昵昵群葉語。",
            "冥搜得奇想，熟寐透淳古。",
            "九衢喧野馬，萬喙爭腐鼠。",
            "誰能大槐根，擺落半柯土。",
            "浮生得今辰，幽期况茲宇。",
            "延緣欲忘歸，落日齋堂鼓。"
        ],
        "title": "庚辰六月陪謹齋準軒雅山游西禪超師院以柳詩道人庭宇靜分韻約有興即賦余得庭字時小寐禪床風雨適至遂賦宇字",
        "id": "6d96cff9-42bc-4c7c-b3d9-ec638962edf5"
    },
    {
        "author": "黎廷瑞",
        "paragraphs": [
            "下馬弔太白，壯心重徘徊。",
            "秋風吹破墓，晚氣生孤臺。",
            "四百六十年，詩魂安在哉。",
            "神人豈久謫，旋復御炁回。",
            "元無采石船，而况青山堆。",
            "攘臂競真僞，世儒良可咍。",
            "煌煌長庚星，光射天門開。",
            "携樽立遥夜，勸子鸚鵡杯。"
        ],
        "title": "過太白墓",
        "id": "380a085f-f579-4cfd-800e-a66b7d13574c"
    },
    {
        "author": "黎廷瑞",
        "paragraphs": [
            "昔詣超師院，聽雨眠疏櫺。",
            "微吟得深警，小瀹開孤醒。",
            "四極何浮浮，織烏飛不停。",
            "重來未三年，杯度已西溟。",
            "巾屨空掛壁，芳草綠滿庭。",
            "嘉樹亦剪伐，霜幹無留青。",
            "人生意何常，孤月行秋冥。",
            "適來偶流輝，倏去還韜靈。",
            "旦暮不足計，惜爾猶典刑。",
            "感慨誰與共，晴簷語風鈴。"
        ],
        "title": "壬午再過西禪超師化去一年追感遂賦庭字",
        "id": "c6ad84b6-6814-4549-beb9-ad89b9a5bfd1"
    },
    {
        "author": "黎廷瑞",
        "paragraphs": [
            "扶輿蹋殘照，懷人度青林。",
            "一笑得二妙，坐看西月沉。",
            "短燭摇古碧，華樽湛芳斟。",
            "高歌擊唾壺，琅琅出商音。",
            "東風行空山，和以蒼松吟。",
            "飄颻洞庭樂，要渺南薰琴。",
            "天地空闊遠，歲晚誰知心。",
            "相對成浩歎，忘言擁單衾。",
            "東方忽已白，握別西山陰。",
            "違離未云遠，懷思一何深。",
            "常恐蕙帳空，此樂難重尋。"
        ],
        "tags": [
            "洞庭湖"
        ],
        "title": "道過徐山玉吳仲退來會宿別後作寄",
        "id": "9cd0a956-8852-4c8a-9f5c-ceb8e5ecdbf3"
    },
    {
        "author": "黎廷瑞",
        "paragraphs": [
            "可憐黄觳𧥆，役役秋畦耕。",
            "既以謀我飯，又復謀我羹。",
            "早暮一束芻，所報良亦輕。",
            "飽食輒自媿，悠悠念吾生。"
        ],
        "title": "種蔬二首  其一",
        "id": "9442484d-e471-4da1-9b87-c4718e1cb407"
    },
    {
        "author": "黎廷瑞",
        "paragraphs": [
            "夫人肉食謀，所喪甚於饑。",
            "但能咬菜羹，何事不可爲。",
            "采采首陽蕨，燁燁商山芝。",
            "此味千載長，雋永當自知。"
        ],
        "title": "種蔬二首  其二",
        "id": "53f85d62-6452-47c1-bc68-daf4b5fbc5c7"
    },
    {
        "author": "黎廷瑞",
        "paragraphs": [
            "燕坐萬書圍，高吟八窗空。",
            "是間足佳處，何用丘壑中。",
            "南山有玄豹，翠霧澤茸茸。",
            "一朝文章成，平林嘯秋風。"
        ],
        "title": "題李庭秀學隠山房",
        "id": "b5ad2c22-e071-43c1-a3e0-89b8e21d0a7e"
    },
    {
        "author": "黎廷瑞",
        "paragraphs": [
            "落日廬阜紫，飛砂湖水黄。",
            "散倦登古原，含悽眺層岡。",
            "丹梯遂寥邈，沈思熱中腸。",
            "當年扣玉墀，抗疏何慨慷。",
            "拂衣雲壑卧，著書名山藏。",
            "築園印清流，藝樹條孤芳。",
            "英彥集文字，燕席開華妝。",
            "人生既難料，天運亦靡常。",
            "黯黯玄雲陰，蕭蕭北風凉。",
            "山流鰲背空，柯改蟻夢荒。",
            "事往蹟已陳，名存道彌光。",
            "獨念平生遊，使我重感傷。",
            "破壁嘶瘦馬，疊鼓發暝航。",
            "屐痕難重尋，寒苔日蒼蒼。",
            "高丘渺烟霧，不得酹一觴。",
            "懷哉我先銘，翠琰垂千霜。",
            "俯仰落清淚，目斷江流長。"
        ],
        "title": "過太常寺簿謝公故第",
        "id": "bdd41e0a-f356-4524-9d42-7d2568445073"
    },
    {
        "author": "黎廷瑞",
        "paragraphs": [
            "棄家錦宮城，結屋廬山前。",
            "退鷁空悠悠，冥鴻自翩翩。",
            "吟章一傾蓋，見賞朱絲絃。",
            "及此再承晤，交情重纏綿。",
            "冥賞富雲壑，清聽窮風泉。",
            "携壺流雪臺，吹笙落星船。",
            "重陰閟華景，平陸成修川。",
            "君應有先識，化鶴不待年。",
            "重來訪舊隠，滿目空悽然。",
            "琴書竟奚屬，詩畫知誰傳。",
            "拊懷重感歎，回首還延緣。",
            "摇摇松梢雲，疑是巢中仙。"
        ],
        "tags": [
            "庐山"
        ],
        "title": "憶巢雲居",
        "id": "2b20a4b6-fc0f-4f06-bb2a-ca77735ae301"
    },
    {
        "author": "黎廷瑞",
        "paragraphs": [
            "倚策試新晴，扶摇上羊角。",
            "山空葉自語，天近雲欲落。",
            "危亭渺何許，高木黯猶昨。",
            "悠悠念物化，漫漫悲世濁。",
            "何當擊天池，與子翔寥廓。"
        ],
        "title": "過干越宿熊氏澹園偕東采駕閣西玉國正二同年登羊角峰觀天池訪昌國寺陸羽茶竈拏船過琵琶洲迴延休觀聽琴記遊四首  其一",
        "id": "cfae3422-9719-4d82-9c5d-50477d7c420d"
    },
    {
        "author": "黎廷瑞",
        "paragraphs": [
            "當年曲江燕，並醉西湖舟。",
            "芳夢故依然，落花水空流。",
            "今晨定何朝，聯裾此夷猶。",
            "暄風不驚波，小泊琵琶洲。",
            "無人度新音，松聲澹蕭颼。",
            "却回羽人觀，復爲瑶琴留。",
            "俯仰信多感，逍遥且忘憂。",
            "幸無商人船，喚起青衫愁。"
        ],
        "tags": [
            "西湖"
        ],
        "title": "過干越宿熊氏澹園偕東采駕閣西玉國正二同年登羊角峰觀天池訪昌國寺陸羽茶竈拏船過琵琶洲迴延休觀聽琴記遊四首  其二",
        "id": "6099e4c1-f6cf-4f6d-a6ff-980937f2a791"
    },
    {
        "author": "黎廷瑞",
        "paragraphs": [
            "枯筇倚落日，危闌眺西風。",
            "溪水清練練，雲山碧叢叢。",
            "仰視天宇闊，俯瞰塵世空。",
            "謫仙有妙音，飛入蓬萊宮。",
            "鈞天動清聽，雲章照晴虹。",
            "故殿已秋草，茲地猶青松。",
            "雙龍護璽文，塵暗珠絲蒙。",
            "徘徊愜幽賞，感慨懷深忡。",
            "萬夢天地老，一笑今古同。",
            "自携白團扇，悠悠遺飛鴻。"
        ],
        "title": "登聚遠亭",
        "id": "8a6a2609-39bd-4c54-8a01-ffdd25a7eafd"
    },
    {
        "author": "黎廷瑞",
        "paragraphs": [
            "澹澹池中華，離離池上樹。",
            "緬懷龍山翁，婆娑此成趣。",
            "相招桃源舟，蹇予莫能赴。",
            "翁今爲飛仙，乘雲還帝所。",
            "歸燕隨秋風，翠樓渺烟霧。",
            "會面良獨難，知心那復遇。",
            "空餘千歲懷，冷落香珀句。",
            "平原若爲繡，鍾子安可鑄。",
            "蕭蕭衆芳盡，冉冉流年度。",
            "浮生欲如何，三歎出門去。"
        ],
        "title": "同齊節初遊吳園登四時佳興樓有懷張史君",
        "id": "419ee667-035f-4b49-8362-949379e2c96f"
    },
    {
        "author": "黎廷瑞",
        "paragraphs": [
            "初余撫奇節，賞事彌穿巒。",
            "幽躋幾屐換，豪飲百榼乾。",
            "詎知中年至，况復行路難。",
            "林谷深且窈，巖岫繞復攢。",
            "叢疑熊豹伏，穴惴龍蛇蟠。",
            "晝雨已冥冥，夕雲亦漫漫。",
            "升高躬易危，居卑心所安。",
            "蕭齋豈不陋，英集聊相歡。",
            "東籬獻初華，西風被峨冠。",
            "泛泛茱萸觴，落落苜蓿盤。",
            "接此造極談，勝彼登峰觀。",
            "終然有深懷，悠哉發長歎。",
            "泰華采香雪，小山訪遺丹。",
            "憑誰吹玉簫，雲外呼青鸞。"
        ],
        "title": "重陽雨與湯叔巽諸公齋亭小集",
        "id": "e12e90ad-8def-4261-bf5b-642d54414f11"
    },
    {
        "author": "黎廷瑞",
        "paragraphs": [
            "卸帆月欲墮，泊岸風轉急。",
            "驚砂傳鐵箭，飛霰散瓊粒。",
            "重湖太古水，帝遣龍下吸。",
            "潜鱗失故穴，蒼黄望舟入。",
            "寧知政坐窘，衾裘盡沾濕。",
            "慌慌中夜起，莽莽百憂集。",
            "披衣視雲漢，慘澹天一笠。",
            "頗疑廬阜倒，三歎救何及。",
            "平明笑擁篷，五老猶壁立。"
        ],
        "title": "夜泊彭蠡風大作",
        "id": "52c39e4d-5ab6-4ca1-9c54-26f250994ca8"
    },
    {
        "author": "黎廷瑞",
        "paragraphs": [
            "汲汲湖上叟，種瓜湖上園。",
            "晨夕自抱甕，長此蒼玉丸。",
            "所希烈日中，消彼行人袢。",
            "垂垂一月雨，平陸白浪翻。",
            "屋廬且已沒，根蒂那復存。",
            "初心竟何如，天意吾奚言。"
        ],
        "title": "湖上被水有感二首  其一",
        "id": "f378ea3d-7f28-4728-b6ff-6d1760c6f829"
    },
    {
        "author": "黎廷瑞",
        "paragraphs": [
            "天公亦兒劇，日縱驕龍嬉。",
            "弄翻鬣上瓢，一壑共渺迷。",
            "交交蛙出竈，洋洋榻浮龜。",
            "居者既憂墊，行者復蹈危。",
            "覆舟誰氏婦，滅頂誰人兒。",
            "一戲遂如許，高高那得知。",
            "龍驕未易制，天劇不可爲。"
        ],
        "title": "湖上被水有感二首  其二",
        "id": "0977eb26-8b05-4923-a395-9d656b7bd56c"
    },
    {
        "author": "黎廷瑞",
        "paragraphs": [
            "玄鶴導飈駕，黑螭載雲旂。",
            "云是司命君，歲暮當賦歸。",
            "欲將人間事，媺慝奏玉扉。",
            "昊皇倘垂聽，瑣瑣安足譏。",
            "一冬天氣燠，占者疑匪機。",
            "野蔓既頑綠，山桃還僣緋。",
            "稍稍癡蚋集，紛紛凍蠅飛。",
            "願言剪銀河，雪花玉成圍。",
            "驅厲濯春瘴，竄蝗銷歲饑。",
            "青君且戒嚴，亹亹欲近畿。",
            "斯人有至望，此事宜速祈。",
            "君言或見用，帝力亦巍巍。",
            "一觴贈君行，願君聽勿違。"
        ],
        "title": "送司命君",
        "id": "c4a97346-7a02-4d7c-a373-3fc7179efcbd"
    },
    {
        "author": "黎廷瑞",
        "paragraphs": [
            "宿雨卷餘芳，庭戶綠陰靜。",
            "玉仙從何來，服佩淡如瑩。",
            "迎飈薰自遠，承露色彌正。",
            "尚嫌脂粉涴，肯與頳紫競。",
            "姚黄花中尊，擇配此其稱。",
            "寰塵暗京洛，偃蹇誰敢娉。",
            "當年廣陵譜，艷賞非不盛。",
            "翛然林下風，政以道韻勝。",
            "過期知益希，含章隠希病。",
            "斜日下游蜂，一笑闌獨凭。"
        ],
        "title": "東軒白芍藥盛開",
        "id": "c342e435-f76b-499d-af8b-d0d55165f9b2"
    },
    {
        "author": "黎廷瑞",
        "paragraphs": [
            "牆陰老龍孫，氣欲干雲霄。",
            "共愛秉勁節，終虞忌高標。",
            "東風撼南極，萬壑翻江潮。",
            "挑燈不成寐，念爾心摇摇。",
            "天明報平安，阿龍故自超。",
            "山翁喜欲狂，呼童傾巨瓢。",
            "舉酒壽此君，不飲吾當澆。"
        ],
        "title": "夜大風明日視新竹無恙",
        "id": "fb2ae7d1-e33f-491e-ba65-5755bb709205"
    },
    {
        "author": "黎廷瑞",
        "paragraphs": [
            "凄凄寒露下，亹亹孤蛩吟。",
            "幽人起徬徨，歎息淚盈襟。",
            "物情正得時，我悲獨何心。"
        ],
        "title": "雜感六首  其一",
        "id": "973e6803-af08-44ac-8d1c-59424428e49f"
    },
    {
        "author": "黎廷瑞",
        "paragraphs": [
            "翾翾田中雀，貿貿墉下鼠。",
            "朝來啄我粟，暮來食我黍。",
            "羸牛卧牆陰，枯草閙風雨。"
        ],
        "title": "雜感六首  其二",
        "id": "f1c0025c-99a4-49a9-9246-eea85cb760df"
    },
    {
        "author": "黎廷瑞",
        "paragraphs": [
            "讀書不救饑，山園聊荷鋤。",
            "蔓既荒我粒，草復亂我蔬。",
            "大笑非吾事，忍饑還讀書。"
        ],
        "title": "雜感六首  其三",
        "id": "70a81639-e54c-4c25-9503-f9f8e1a9338c"
    },
    {
        "author": "黎廷瑞",
        "paragraphs": [
            "元陽秋轉碧，積凍春更好。",
            "草力乃如斯，人生得草草。",
            "寒暑浩茫茫，哀哉未聞道。"
        ],
        "title": "雜感六首  其四",
        "id": "e881b419-eb38-402d-b0ac-48c2bcbfd5dc"
    },
    {
        "author": "黎廷瑞",
        "paragraphs": [
            "孫子傳世世，木石窮年年。",
            "太行亦可移，滄海終欲填。",
            "入聖諒非難，懼君心不堅。"
        ],
        "title": "雜感六首  其五",
        "id": "ee52ced7-0a36-4722-9f58-16a7866e9669"
    },
    {
        "author": "黎廷瑞",
        "paragraphs": [
            "一根起千枝，一枝吐千花。",
            "花復結爲實，種種春無涯。",
            "開門掃秋風，閉關養靈芽。"
        ],
        "title": "雜感六首  其六",
        "id": "f43d484f-c5ee-4cc1-b6f0-4c6d864ac90a"
    },
    {
        "author": "黎廷瑞",
        "paragraphs": [
            "開門俯清池，樹垣因古坡。",
            "經營既鹵莽，葺補還蹉跎。",
            "前冬雪如山，去春雨如河。",
            "幾微不自慎，迨茲功力多。",
            "倚杖寄三歎，反躬當如何。"
        ],
        "title": "樹垣",
        "id": "2b32f763-9fad-4916-a0b3-c6bd2f76b993"
    },
    {
        "author": "黎廷瑞",
        "paragraphs": [
            "佳花日封溉，惡草時剪薅。",
            "花事猶未緒，草意復已高。",
            "三歎謂老圃，不得償秋毫。",
            "榮悴豈其天，置之聽所遭。",
            "老圃顧我歎，吾豈仇莠蒿。",
            "茲圃吾所職，不爾毋乃叨。",
            "君言固近厚，吾躬敢辭勞。"
        ],
        "title": "去草",
        "id": "dc05d3f2-1ff2-4a42-b7e4-953c3d1497ff"
    },
    {
        "author": "黎廷瑞",
        "paragraphs": [
            "牆角有惡木，據我千畝園。",
            "蔽虧日月光，壅遏雨露恩。",
            "其下草不殖，况乃蘭與蓀。",
            "蒼藤交龍蛇，護擁何雄尊。",
            "厨人告薪絕，命斧急剪髠。",
            "終然非遠圖，會當拔其根。"
        ],
        "title": "伐木",
        "id": "6094ce22-a63d-48d4-8f70-af6a5fd0b80a"
    },
    {
        "author": "黎廷瑞",
        "paragraphs": [
            "萬甲綠未動，棘叢已蓁蓁。",
            "所害雖尚微，剪薙當及辰。",
            "舍鋤忽三歎，念爾亦一春。",
            "是中留復難，惻然爲之顰。",
            "築垣俯清池，池上插柳青。",
            "誰能限芻牧，徙之池水濱。",
            "柳吾所甚愛，護柳吾不嗔。",
            "美醜無棄材，位置固在人。",
            "豈特遂物理，亦以成天仁。"
        ],
        "title": "除棘",
        "id": "8a44f39d-ac3b-4312-875e-347e0a9c4611"
    },
    {
        "author": "黎廷瑞",
        "paragraphs": [
            "椒性惡卑濕，種之必陽坡。",
            "托根苟失所，美質其奈可。",
            "及早遷高原，薰風丹實多。"
        ],
        "title": "遷椒",
        "id": "58f32ae2-6c2e-4e72-a71f-06fee027b121"
    },
    {
        "author": "黎廷瑞",
        "paragraphs": [
            "戊雨敷雉甲，午晴沉幽薰。",
            "時邁足永慨，景舒聊暫忻。",
            "聯屐得英彥，携壺出塵氛。",
            "亦有丹丘客，共眺青山雲。",
            "芝空石磊磊，華落川沄沄。",
            "代遠弔殘柏，甿勞念遺枌。",
            "吾生竟何如，茲飲又及曛。",
            "萍流豈易合，星聚還當分。",
            "深憂愴范老，長謠唁廬君。",
            "邂逅有千載，寧無感斯文。"
        ],
        "title": "春社同梁必大湯景文徐山玉吳昭德吳仲退李思宣周南翁飲芝山五峰亭二羽士來會以范文正公雲飛過江去花落大城東分韻得雲字",
        "id": "793273d3-89b2-4e5f-a9a7-6f5c512081c7"
    },
    {
        "author": "黎廷瑞",
        "paragraphs": [
            "欹枕聽殘雨，開門看東風。",
            "春光無尋處，天地綠氣中。",
            "初旭散平野，快酒瀉怒洪。",
            "關關枝上禽，舒舒葦間蟲。",
            "東郊歡且謠，秉耒開歲功。",
            "緬思陶唐化，坐致黎民雍。",
            "斯時諒奚如，殆與新春同。",
            "愚生後千載，不並稷契逢。",
            "唯應杯中物，上與邃古通。",
            "取酒且竟醉，山花舒早紅。"
        ],
        "title": "晚晴",
        "id": "be97f1ee-36b5-4281-8a84-3fe89d34307c"
    },
    {
        "author": "黎廷瑞",
        "paragraphs": [
            "居止次城邑，性本愛丘山。",
            "曲肱豈易沖，靈府長獨閒。",
            "秋菊有佳色，綠酒開芳顔。",
            "羲農去我久，千里乃相關。",
            "遥遥望白雲，高操非所攀。",
            "願言躡輕風，八表須臾還。"
        ],
        "title": "集陶句題吳雅翁心遠堂",
        "id": "01b4cdb7-b32f-45ed-b0c3-e1177db216b0"
    },
    {
        "author": "黎廷瑞",
        "paragraphs": [
            "早見滄海君，晚師黄石公。",
            "力士不得力，驅使芒碭龍。",
            "仁義以爲椎，氣蓋百代雄。",
            "一擊函谷碎，再擊烏江空。",
            "從容一籌畢，全漢酬其功。",
            "何乃不自知，而以留見封。",
            "酇侯辱械繫，淮陰歎藏弓。",
            "彼皆爲人役，詎敢望此翁。",
            "辟穀豈其然，視世與穀同。",
            "可憐商山老，亦墮子術中。"
        ],
        "title": "張子房",
        "id": "2e764bae-64fe-400e-b6b5-031209b7e01d"
    },
    {
        "author": "黎廷瑞",
        "paragraphs": [
            "生人有恒道，衣食固其須。",
            "裁足諒已難，况復求贏餘。",
            "所以古聖賢，守道甘窮居。",
            "緼袍敝弗厭，簞瓢饑自娛。",
            "徐行豈不安，焉用馬與車。",
            "掾史亦良勞，抑首畏簡書。",
            "放曠山澤間，孰與從樵漁。",
            "無求恒泰然，有繫還多虞。",
            "但當力爲善，汲汲希舜徒。",
            "于然守故丘，庶不忝厥初。",
            "寄語馬少游，斯言定何如。"
        ],
        "title": "夜讀馬援傳感少游語",
        "id": "7ff423ab-4080-434a-9cf3-24b57e29eba4"
    },
    {
        "author": "黎廷瑞",
        "paragraphs": [
            "有客扣我門，丁丁如啄木。",
            "久立門不開，客去嗔此屋。",
            "僮奴亦怪我，無事許畏縮。",
            "向來豪俠場，門外車接轂。",
            "將無晚乏具，效彼龜藏伏。",
            "山田歲將收，亦可飯脫粟。",
            "不厭客來頻，所厭客論俗。",
            "豪辨既多違，强應還自恧。",
            "但恨平生友，歡聚不得足。",
            "存者隔川途，沒者卧丘谷。",
            "精微向誰剖，鬰結滿心曲。",
            "何如掩關生，黽勉抱吾獨。",
            "揮絃送征鴻，悠悠楚天綠。"
        ],
        "title": "杜門",
        "id": "8bf9736a-2d40-4a67-9fea-fce88f0f25ff"
    },
    {
        "author": "黎廷瑞",
        "paragraphs": [
            "卧疴雲林下，寂寂誰與居。",
            "高風下木葉，泠泠晚窗虛。",
            "忽思往代事，聊披案上書。",
            "始得暫欣然，稍久歎以吁。",
            "衝冠或憤激，反袂還欷歔。",
            "拊卷忽自歎，毋乃狂且迂。",
            "此何豫爾事，况復千載餘。",
            "來今正綿綿，爾心復何如。",
            "有懷不自展，乃挾冰炭俱。",
            "因此得沖靜，萬念悉掃除。",
            "巖花吹幽香，清酒堪滿壺。",
            "且復舉一觴，冥然聊自娛。"
        ],
        "title": "讀書",
        "id": "2b83289d-5ea4-4a8e-a33a-f4de2fd365aa"
    },
    {
        "author": "黎廷瑞",
        "paragraphs": [
            "插梅元無梅，春風從何來。",
            "菀菀高樹起，燦燦繁花開。",
            "向來孤山老，鋤雲親自栽。",
            "寧知歲年晚，更受雪霜摧。",
            "用意不食實，無心或成材。",
            "天工未易窺，人力胡爲哉。",
            "掩卷既三歎，今古寧獨梅。",
            "終恐事偶然，願君更深培。"
        ],
        "title": "題汪氏插梅圖卷後",
        "id": "eb491b6d-ca1e-4ee6-8c8e-cc51ebc8e226"
    },
    {
        "author": "黎廷瑞",
        "paragraphs": [
            "平湖澹微雲，小雨凉衆卉。",
            "歸懷重依依，把臂還亹亹。",
            "昔別念彌深，茲聚知復幾。",
            "離觴不忍銜，清風在船尾。"
        ],
        "title": "孟使君餞行即席以幾時杯重把分韻得幾字",
        "id": "54322728-fe28-4b46-abcb-dd5879f42c64"
    },
    {
        "author": "黎廷瑞",
        "paragraphs": [
            "晝飲石壁下，蒼蒼雲樹寒。",
            "忽逢一僧來，欲趁扁舟還。",
            "云住叫巖寺，共看赭亭山。",
            "揮袂忽而起，絕磴躋復攀。",
            "揖我少輟棹，步凉同扣關。",
            "日落南風起，不知流下灘。"
        ],
        "title": "飯石壁下逢僧附船還叫巖寺明石山如平臺曰赭亭山也僧至巖下飲要余同遊舟已去矣",
        "id": "5581aafb-b7bd-46cf-9514-d244c24152ff"
    },
    {
        "author": "黎廷瑞",
        "paragraphs": [
            "歲晏天蕭蕭，日落山蒼蒼。",
            "尋幽度小澗，眺遠躋層岡。",
            "班坐古道上，落葉滿地黄。",
            "行人去自急，歸鳥棲亦忙。",
            "偶茲一餉間，嘅彼千劫長。",
            "知愚各有殉，博策俱忘羊。",
            "人生今幾晨，聊復盡此觴。"
        ],
        "title": "甲午九月留浮梁與鄭瑞卿吳可翁方玉父方可大晚出郭飲溪上古樹下以黄葉覆溪分咏得黄字",
        "id": "636a8849-436b-445c-95c0-9cc3b567b683"
    },
    {
        "author": "黎廷瑞",
        "paragraphs": [
            "牛羊散空烟，鳬鴨滿平坂。",
            "扶藜度西麓，脫屨涉南澗。",
            "行觀頳肩穫，坐媿綠陰飯。",
            "田毛信靡贏，井稅亦可辦。",
            "隔籬新釀熟，要客一笑粲。",
            "寂寂寧少悰，炎炎故多患。",
            "但願長如茲，聊爾娛歲晏。"
        ],
        "title": "田間",
        "id": "0ba2bb7f-399f-4107-b8b0-e2e32d04602f"
    },
    {
        "author": "黎廷瑞",
        "paragraphs": [
            "清風起層陰，凉雨放疏點。",
            "衆木鬰蒼然，芳草綠苒苒。",
            "山深無來轍，寂寞荆扉掩。",
            "念遠悵悠悠，殘陽在西崦。"
        ],
        "title": "村居晚思",
        "id": "b1c7888a-c220-4903-89ec-b0a7f4ebf738"
    },
    {
        "author": "黎廷瑞",
        "paragraphs": [
            "偶與幽人期，頗愜滄洲趣。",
            "嵐影倒虛碧，天光澹晴素。",
            "烟橫雙鷺起，水落孤帆度。",
            "凭闌足清眺，隠几得玄悟。",
            "顧茲半日閒，媿彼經年住。",
            "更遲雪中來，臨風看琪樹。"
        ],
        "title": "同吳仲退周南翁登法雲寺志上人流玉閣",
        "id": "7e19cecc-a19c-4d5a-b1b5-0505e2fe4be7"
    },
    {
        "author": "黎廷瑞",
        "paragraphs": [
            "蟋蟀鳴空階，亹亹昏達曙。",
            "感此不成眠，推枕覓長句。",
            "物情欣得時，我乃獨不遇。",
            "悠悠經世心，歲晚付農圃。",
            "長歌豳七月，掩卷淚如雨。",
            "微蟲亦見錄，老我吟謾苦。",
            "周公不可夢，哀哉弗如汝。"
        ],
        "title": "次韻吳雅翁秋懷四首  其一",
        "id": "7c5a350d-4957-46c1-a7a7-75ee7ac1f7dc"
    },
    {
        "author": "黎廷瑞",
        "paragraphs": [
            "憶昔登王畿，花柳春爛爛。",
            "芳年親與朋，美酒夜復旦。",
            "參差隔世路，荏苒歲華晏。",
            "荒地芳草平，廢殿濕螢暗。",
            "念當弔陳迹，誓以鑄門限。",
            "仙人詠城郭，釋子說夢幻。",
            "宇宙幾秋風，悠悠復何歎。"
        ],
        "title": "次韻吳雅翁秋懷四首  其二",
        "id": "a8af2947-203d-49d5-a126-43d1824a02e6"
    },
    {
        "author": "黎廷瑞",
        "paragraphs": [
            "蒼忙遺二老，俯仰近十秋。",
            "松柏摧高岡，鳳麟隠滄洲。",
            "吾道遽如許，斯人安可求。",
            "當年西門路，感涕吟山丘。",
            "矧我於韓門，忝與李漢儔。",
            "遺文念當序，舉筆心先愁。",
            "歲寒頼有公，名節姱以修。",
            "願言愛體素，一柱迴狂流。",
            "天倫豈不傷，天運良悠悠。"
        ],
        "title": "次韻吳雅翁秋懷四首  其三",
        "id": "a0718118-3192-46a0-b05e-5583ecacb19e"
    },
    {
        "author": "黎廷瑞",
        "paragraphs": [
            "西風吹梧桐，一葉墮寒玉。",
            "飄飄轉千崖，亹亹侵萬木。",
            "霜露行復降，雪霰飛相逐。",
            "幽居感時運，清夜理商曲。",
            "堅冰信當辨，昊天有反復。",
            "但使本根在，陽回奚待祝。",
            "詞人樂光景，纖艷不足錄。",
            "焚香對秋山，自取周易讀。"
        ],
        "title": "次韻吳雅翁秋懷四首  其四",
        "id": "ac470505-65d0-497e-a56f-716a9f54b880"
    },
    {
        "author": "黎廷瑞",
        "paragraphs": [
            "老根憐蒼龍，芳粒長新穉。",
            "睠言丘中人，苓珀共千歲。",
            "晨瞻露華明，夕眺烟影翠。",
            "捫軀發深感，矯首落孤淚。",
            "思亭有名言，世守宜勿替。"
        ],
        "title": "此張希良書齋去祖壠不百步扁曰望松取后山思亭記中語也",
        "id": "817db76c-7421-4f4c-bb71-139127962f03"
    },
    {
        "author": "黎廷瑞",
        "paragraphs": [
            "沿溪十畝桑，綠葉敷且腴。",
            "朝採不盈筐，暮視唯空株。",
            "乃知飛螢來，竊食無復餘。",
            "汝饑既云饜，蠶饑當何如。",
            "豈挾照書勞，我困正在書。",
            "喫衣諺所笑，思炙計復虛。",
            "僮奴日捕拾，囊獻如囚拘。",
            "塵編眊難臯，乾死氣亦紓。",
            "政爾可得盡，一笑清霜初。",
            "清霜幾時來，我亦寒無襦。",
            "及時且封溉，勗哉爲後圖。"
        ],
        "title": "溪上桑葉螢食已既今年蠶事頗落寞",
        "id": "88dd8a8c-aaad-4d70-889f-9b166c86529d"
    },
    {
        "author": "黎廷瑞",
        "paragraphs": [
            "炎夏忽已變，西風飄然秋。",
            "親友日已遠，坐感歲月遒。",
            "登高明不見，涕泗滂沱流。",
            "天高雁未來，落日空悠悠。",
            "願爲西北雲，萬里從之遊。"
        ],
        "title": "庚寅秋病得語不復詮次名曰感懷  其一",
        "id": "1542aea1-9f3c-473b-8a2e-9a8372572198"
    },
    {
        "author": "黎廷瑞",
        "paragraphs": [
            "祖龍制八極，法令如亂麻。",
            "儒冠委秋山，王燄明朝霞。",
            "所以武陵人，入山種桃花。",
            "如何東陵侯，苟此旦暮華。",
            "堂堂炎漢叟，却種青門瓜。",
            "舒卷迷大運，千古爲悲嗟。"
        ],
        "title": "庚寅秋病得語不復詮次名曰感懷  其二",
        "id": "a3751e6d-63e5-4ff2-8801-da32a3106c76"
    },
    {
        "author": "黎廷瑞",
        "paragraphs": [
            "閉門十日雨，簷溜如泉聲。",
            "沈陰晦蘭燼，潤氣蒸桃笙。",
            "饞蚤既跋扈，饕蚊復縱橫。",
            "展轉强就寐，草塘蛙亂鳴。",
            "亦知夜漏促，安得曙色明。",
            "晨鐘度深竹，雲岫開新晴。",
            "隠几補前夢，暫喜身境清。",
            "聒耳蟬嘒嘒，沿睫蠅營營。",
            "所響輒如此，吾生安得寧。",
            "感歎還失笑，此物方施行。",
            "天運如循環，轉眼秋風生。"
        ],
        "title": "連雨鬰蒸夜不能寐",
        "id": "d8e2c75c-7d93-4515-a0cb-adeca44b9a46"
    },
    {
        "author": "黎廷瑞",
        "paragraphs": [
            "歸馬起暝壑，微燈耿深竹。",
            "農翁具雞黍，要我林下宿。",
            "共談隴畝事，未語眉已蹙。",
            "邑胥邇來稀，每漲卷平陸。",
            "山中復小旱，一雨僅半熟。",
            "舉酒屬乃翁，微笑以勝哭。",
            "湖鄉爾何知，瀰漫正吞屋。",
            "且共盡此觴，人苦不知足。"
        ],
        "title": "山中視穫",
        "id": "04daf4d3-d3c9-4676-9785-59b23d7bf3eb"
    },
    {
        "author": "黎廷瑞",
        "paragraphs": [
            "英英太極翁，器明吳楚甲。",
            "馳輅使沙漠，杖鉞帥巴峽。",
            "南瞻嶺表縮，東睨溟漲狹。",
            "林居念環轍，簡脫卑藏筴。",
            "夫君玉樹彥，同祖寶劍匣。",
            "六籍既淹通，異聞更博洽。",
            "姬公卜宅洛，成后鼎定郟。",
            "理也匪荒唐，古甿遺檢柙。",
            "支分景純書，嫡出楊氏法。",
            "蒼蒼鬰孤臺，仙枝竹林插。",
            "芳春適游衍，千金日娛狎。",
            "厚坤行萬龍，立特飛次夾。",
            "幽幽何綿綿，意脈能擢掐。",
            "神文遂爾授，玄鎬了然胠。",
            "俗師守橐囊，群喙閙鳬鴨。",
            "青霄孤鶴唳，未吐氣先壓。",
            "蹇予少狂走，黄塵滿烏帢。",
            "山川子長筆，天地伯倫鍤。",
            "某丘可以老，白石盟願歃。",
            "祝君昌茲術，四海救貧乏。"
        ],
        "title": "忠烈侯酷好山水作葬書以行於世元翁其族子傳其書侍父仕贛上盡得楊氏術凡談陰陽家者見之輒屈膝余聞其論灑灑然起忘倦矣夫既謂之地理理非儒不精元翁儒者精於理固宜爲賦",
        "id": "a11d45f2-7637-4b2e-ab9d-c074bc861fdc"
    },
    {
        "author": "黎廷瑞",
        "paragraphs": [
            "倦寐不知夜，開門風露深。",
            "明河掛屋角，月出東山岑。",
            "雙犢卧嚙草，滿地梧桐陰。",
            "蔌蔌墮落葉，翻翻動棲禽。",
            "浮生諒餘幾，兩鬢黄塵侵。",
            "偶此值清賞，泠然得初心。",
            "幽隠良足尚，吾盟在雲林。"
        ],
        "title": "山中夜起月色皎然",
        "id": "66b4f5e3-c68d-4331-8c56-2ee0a25b882c"
    },
    {
        "author": "黎廷瑞",
        "paragraphs": [
            "雨歇無餘春，草木忽而長。",
            "東風吹曠野，千里綠莽莽。",
            "夕陽澹微明，命策赴幽賞。",
            "徘徊石上坐，鬰鬰念疇曩。",
            "子規叫重雲，意散不復往。"
        ],
        "title": "晚晴欲適西村不果",
        "id": "9ccd550c-bda9-481e-b7c6-6dc571097daa"
    },
    {
        "author": "黎廷瑞",
        "paragraphs": [
            "西園藝我麻，南園樹我桑。",
            "東風吹時雨，青青久成行。",
            "春服朝猶賒，大布冬可裳。",
            "十年湖海役，塵暗貂裘黄。",
            "曾無一事成，祇取三逕荒。",
            "何如老農圃，卒歲心不忙。",
            "鄰翁取余喜，笑語傾壺漿。",
            "擇術子已卜，守之慎勿忘。"
        ],
        "title": "學圃",
        "id": "e05f2081-f889-479f-bfd4-9197b427dbfd"
    },
    {
        "author": "黎廷瑞",
        "paragraphs": [
            "出門紅未芳，還家綠成幄。",
            "仙葩獨婉娩，書聲共寥落。",
            "日暮碧雲合，天寒翠袖薄。",
            "念遠悵悠悠，緱山緲孤鶴。"
        ],
        "title": "三月二十九日還家花事已過獨碧桃盛開",
        "id": "24093f13-032a-4b9d-84fb-4cbfb6c3b33b"
    },
    {
        "author": "黎廷瑞",
        "paragraphs": [
            "開門見秋山，忻然如故交。",
            "烟雲淡相媚，卉木青未彫。",
            "茲遊忽自念，誰與爲登高。",
            "目涉已千仞，神遊還九霄。",
            "世短奚足歎，意多亦徒勞。",
            "奈何怨遲暮，况復懷覆蕉。",
            "至樂豈必酒，天真自陶陶。",
            "長吟對寒花，萬期猶一朝。"
        ],
        "title": "九日和陶",
        "id": "37f0e507-7555-4445-9187-130e02014bd7"
    },
    {
        "author": "黎廷瑞",
        "paragraphs": [
            "青神怯春寒，頳紫染未辦。",
            "臨河來素女，剪冰作花瓣。",
            "銀屏移佛地，玉樓墜仙漢。",
            "朽株繳瓊瑶，斷甓化圭瓚。",
            "東風翻覆手，轉眼忽吹散。",
            "乃知太空中，何物當把玩。",
            "開門見青山，且喜還舊觀。"
        ],
        "title": "春雪",
        "id": "4c12d541-2ec7-4ad5-b115-0ae832eb76f9"
    },
    {
        "author": "黎廷瑞",
        "paragraphs": [
            "我有綠綺琴，寶匣生蛛絲。",
            "拂拭聊一鼓，意淡音愈微。",
            "隠几忽自笑，持茲將付誰。",
            "所以絕絃者，痛惜無鍾期。",
            "吾人天與遊，豈在知音知。",
            "惆悵簫韶遠，不見鳳來儀。",
            "后夔不並世，已矣奚所悲。"
        ],
        "title": "我有綠綺琴",
        "id": "2c8171eb-70e1-4d03-be76-d9f1207bf662"
    },
    {
        "author": "黎廷瑞",
        "paragraphs": [
            "王識九江黥，侯許平陽奴。",
            "臭奇恒互出，冠屨奄相踰。",
            "此說偶奇驗，人人生妄圖。",
            "曷不返吾照，湛然觀本初。",
            "天地付我形，森列萬理俱。",
            "形拘有枯菀，理充無智愚。",
            "塗人可以禹，爲善即舜徒。",
            "奈何遺此心，豢此尺寸膚。",
            "君顓唐舉術，乃取荀卿書。",
            "論心不論形，名象足啟余。",
            "宇宙共一軌，紛紛落迷塗。",
            "願言述吾語，一呼旋其車。"
        ],
        "title": "贈初心相士",
        "id": "fe47f9af-7b63-4d5b-8958-86ce166715e2"
    },
    {
        "author": "黎廷瑞",
        "paragraphs": [
            "潮寒聞雁聲，野霽見虎跡。",
            "眼中無故人，莽莽欲誰適。",
            "當年此防秋，築壘如鐵壁。",
            "哀哉不崇朝，遽此陵谷易。",
            "土道蝕殘磚，沙草埋折戟。",
            "林墟稍亦集，農畝猶未闢。",
            "人心嗜新樂，疇復念曩昔。",
            "亭亭千尺塔，獨立蒼烟碧。",
            "稽首塔中仙，此心如鐵石。"
        ],
        "title": "泊三江口",
        "id": "9ec0a703-123f-44bc-8799-110f727b27b1"
    },
    {
        "author": "黎廷瑞",
        "paragraphs": [
            "解纜風雨息，傍晚復大吼。",
            "浪如雪山來，船作騎馬走。",
            "魚龍欲作勢，問予驚怖否。",
            "那知狂書生，有膽大如斗。",
            "莊周論天地，我見僅如缶。",
            "可憐一勺多，浩蕩夸己有。",
            "大方付一笑，河伯亦俯首。",
            "天開鏡面平，蕩槳泊江口。",
            "新月照船窗，烹魚醖我酒。"
        ],
        "title": "泊雷江口",
        "id": "0a215ba7-3eb1-47a4-a125-257711d8ce6e"
    },
    {
        "author": "黎廷瑞",
        "paragraphs": [
            "陰壁摻苦竹，秋池淡芙蓉。",
            "二老廬山間，風味夙昔同。",
            "亦有栗里人，心事黄花叢。",
            "囊中無一錢，眼底四海空。",
            "羲皇未渠愜，上與無懷通。",
            "衆羽集新條，雲霄一冥鴻。",
            "凈社亦可人，念爾名教宗。",
            "博酒空勤渠，攢眉一聲鐘。",
            "蒼苔片石在，醉卧空山中。",
            "良辰入奇懷，杖屨閒相從。",
            "偶然出岫雲，儵爾風飄蓬。",
            "虎溪有嚴禁，詎敢待此翁。",
            "行行不知遠，大笑分西東。",
            "風流一時散，千載留高蹤。",
            "溪光與山色，隠隠尚笑容。",
            "笑意果何如，畫史安能窮。",
            "按圖付一嘿，翳景生長松。"
        ],
        "tags": [
            "庐山"
        ],
        "title": "虎溪三笑圖",
        "id": "252d9948-9fb3-46d9-ab89-8cbaa3fcc5b6"
    },
    {
        "author": "黎廷瑞",
        "paragraphs": [
            "驅車畏火傘，投扇倦風箑。",
            "起行青松徑，往就白雲榻。",
            "窈窕一壑深，蒼蒼兩崖夾。",
            "玄菟獰爪齒，白龍老鱗甲。",
            "竹樹擁青摻，花草靄叢雜。",
            "渺沫灑空巖，冷飈下危峽。",
            "始知忘解带，久坐思御裌。",
            "丹丘逢羽人，瑶琴開寶匣。",
            "古意鬰蒼茫，秋風淡蕭颯。",
            "悲蟬爲噫吟，鳴鶴相和答。",
            "歲華坐晼晚，塵路嗟隘狹。",
            "飛仙倘來歸，遺我度世法。"
        ],
        "title": "避暑招真觀聽琴",
        "id": "b17d1c2b-9eb7-4bf4-b0c6-0da96d0c0a40"
    },
    {
        "author": "黎廷瑞",
        "paragraphs": [
            "東流滔滔江似箭，南船掛帆北船羨。",
            "陰雲黯黯天色變，北船搥鼓南船怨。",
            "焚香釀酒爭祝願，一望風長一祈轉。",
            "世間萬事無兩便，龍伯應酬毋乃倦。",
            "龍伯應酬如已倦，祇遣澄江凈如練。"
        ],
        "title": "南北舟",
        "id": "922b6b63-ac29-409d-8497-f3ae4aacf74b"
    },
    {
        "author": "黎廷瑞",
        "paragraphs": [
            "清言灑灑南華玄，凈社濟濟東林禪。",
            "一陶運甓不揮麈，一陶採菊不種蓮。",
            "愛惜分陰樹志業，盤礴千載希聖賢。",
            "吾評東晉人物藪，惟有二陶真卓然。"
        ],
        "title": "二陶",
        "id": "135e993f-9a19-4f92-8c46-68766310b05e"
    },
    {
        "author": "黎廷瑞",
        "paragraphs": [
            "漠漠輕陰送幽討，梅柳之間春正好。",
            "萬古燒痕青未了，一片湖光白如掃。",
            "永懷雨露涵三秀，頗恨風塵遮五老。",
            "松根嘯咏欲忘歸，可惜長瓶卧芳草。"
        ],
        "title": "飲芝山分韻得草字",
        "id": "c1b882cc-6a22-4292-b08d-8a85f05d7247"
    },
    {
        "author": "黎廷瑞",
        "paragraphs": [
            "山中歲晚甘恬澹，花史時時聞校勘。",
            "天街未省薇藥貴，塵世頗嫌桃李濫。",
            "南枝相見眼獨明，東風久要交非暫。",
            "長意孤山訪突兀，徑度平湖浮碧紺。",
            "暗香疏影夜濛濛，半樹橫枝春淡淡。",
            "琥珀濃傾酒拍船，珠璣亂唾詩成擔。",
            "畫角吹寒凄別語，青衣天晚生孤憾。"
        ],
        "title": "探梅",
        "id": "6406ad97-fde2-4668-b7d2-17f32d4a87c9"
    },
    {
        "author": "黎廷瑞",
        "paragraphs": [
            "吳子精悍錦滿腹，周郎英妙人如玉。",
            "凌晨樽酒惜分携，飛鞚聯翩相趁逐。",
            "積雨新晴馬氣驕，振鬣長鳴踏平陸。",
            "村南村北楓葉赤，高田低田麥苗綠。",
            "坡陀磊落如培塿，一島軒然立於獨。",
            "平生夢寐千仞岡，第取愜心那計足。",
            "迢迢鳥道入青天，杳杳鐘聲出喬木。",
            "遥觀疑雪復疑石，稍動始知樵與牧。",
            "傳聞隋代高隠君，避世曾茲結茅屋。",
            "李菀楊枯了不聞，坐擁玉書林下讀。",
            "靈君冠劍從飛龍，雲雨蒼茫手翻覆。",
            "瓢中但出是豐年，何惜穿崖懸一瀑。",
            "毳蟲自得餐松訣，一掃四山寒翠禿。",
            "天根突兀有孤梅，道氣昂藏自修竹。",
            "回看下界暗黄塵，蟻垤蜂房幾陵谷。",
            "山空鳥啼塵慮絕，天寒日暮歸心速。",
            "會當擺落悠悠談，八極神遊縱吾目。",
            "玉井蓮花十丈開，瑶池桃子千年熟。",
            "廓然天地臯方圓，豈但山川見紆曲。",
            "已呼鸞凰作先導，歲晚期君兩黄鵠。"
        ],
        "title": "偕仲退周南翁登曲島山分韻得曲字",
        "id": "cd2ff0c2-e74e-4ee6-aa9c-3fc77a20f2bb"
    },
    {
        "author": "黎廷瑞",
        "paragraphs": [
            "南山有田不歸種，大瓠濩落無所用。",
            "遂令沉沉走長江，萬里艱危憶君共。",
            "嘗疑公佩延平劍，引得九淵龍子鬨。",
            "雁汊渡頭鏖北風，真是脫身人鮓甕。",
            "當時意氣杯溟渤，笑殺篙師窮欲慟。",
            "千金之子不垂堂，默坐沉思還自痛。",
            "歸來結屋萬山中，手植桃花欲成洞。",
            "敲門者誰吾故人，色筆熒熒如彩鳳。",
            "連宵劇談山月落，一浣胸中塵土空。",
            "忻然共駕赴幽期，滿路薰風入吟諷。",
            "萬村孤館明且潔，浴罷桃笙玉壺凍。",
            "神君謁帝愁晝熱，夜半騎𬳮不施鞚。",
            "偷决銀河灌火輪，玄化陰機神簸弄。",
            "小溪如綫不自容，更奈亂流趨者衆。",
            "劃爾掀波似轉雷，居然入室如流汞。",
            "須臾便恐化桑田，咫尺還憂沒茅棟。",
            "絕憐榻上閙蛙黽，安得天邊明螮蝀。",
            "午樓欹枕聽濤聲，喚醒六年淮海夢。",
            "青山淡淡坐神馳，白鷺悠悠空目送。",
            "明朝水退得新晴，兩鳥故應天所縱。",
            "乃知處險自有道，一靜可以該百動。",
            "橫石斷橋沙逕曲，蒼藤翠木烟霏重。",
            "小車穿壁我徐行，瘦蹇涉流君自控。",
            "狂遊滿眼驚俗輩，疲役回頭慚僕從。",
            "倩誰寫作山行圖，持似衡湖作清供。"
        ],
        "tags": [
            "长江"
        ],
        "title": "甲午孟夏祝公輔道過山中遂偕如上饒赴孟史君之約至萬村阻水卧樓上共談己丑同舟雁汊遇風之苦明日水退途中得長句呈公輔",
        "id": "dc463a09-b34a-4975-b7c6-66dc504e6ea5"
    },
    {
        "author": "黎廷瑞",
        "paragraphs": [
            "有客六轡濡且均，要我共看中都春。",
            "孔林喬木故無恙，首陽高風應未泯。",
            "亦知江山不負我，政恐風塵能涴人。",
            "故友貽書復相過，但祝自愛千金身。"
        ],
        "title": "有邀余游中原者余以親老辭王子賢未知來餞別并示所和陳君人生貴適意五詩敬次韻奉謝  其一",
        "id": "a168e00c-c346-4f44-8615-70d0213bfb1c"
    },
    {
        "author": "黎廷瑞",
        "paragraphs": [
            "飛電歘然度天隙，百歲能堪幾行役。",
            "遊子來歸意恐遲，大人幸在何辭白。",
            "風濤念爾去何之，日暮憐渠行故逆。",
            "世間步步是危機，綿上可耕聊自適。"
        ],
        "title": "有邀余游中原者余以親老辭王子賢未知來餞別并示所和陳君人生貴適意五詩敬次韻奉謝  其二",
        "id": "6a7ec063-cff0-4acb-b689-a013097883c3"
    },
    {
        "author": "黎廷瑞",
        "paragraphs": [
            "君家鼻祖磻溪釣，何人爲卜非熊兆。",
            "君是磻溪幾代孫，無人卜君君卜人。",
            "自言避世歸人境，焚香下簾清晝永。",
            "豈無龍韜老渭濱，英雄自昔多沉淪。",
            "倘有獵者從君卜，但說後車富狐兔。"
        ],
        "title": "贈姜卜隠",
        "id": "0193363e-e258-4480-9292-70b46c2e1edd"
    },
    {
        "author": "黎廷瑞",
        "paragraphs": [
            "少年意氣凌嵩華，尚記京城逢午夜。",
            "璧月瓊枝彩鳳飛，銀花鐵鎖金鰲跨。",
            "樓臺上下沸笙韶，巷陌東西暗蘭麝。",
            "樗蒲百萬不供擲，美酒十千寧論價。",
            "狂遊但恐星河曙，醉卧不知風露下。",
            "悠悠人世半悲歡，忽忽天時更代謝。",
            "蟻國驚心城郭非，蜃樓轉眼烟雲化。",
            "微生幸爾脫干戈，暮年聊此依桑柘。",
            "每當佳節强逢迎，忽思往事還驚咤。",
            "新年半月雨不止，此夕一晴天所借。",
            "草市鼕鼕村鼓閙，竹簷爛爛華燈掛。",
            "顛狂社舞喧戲劇，落魄儒冠寄嘲駡。",
            "亦知陋俗多浮薄，尚喜疲甿少閒暇。",
            "先生清坐懶出門，諸少並遊惟守舍。",
            "雖無畫燭千炬圍，猶有殘梅一枝亞。",
            "孤燈隠隠耿相照，疏影離離淡如畫。",
            "劃爾喧風撲短檠，炯然霽月明虛榭。",
            "百念無營冷似灰，一閒有味甘如蔗。",
            "已拚暮境漁樵侶，獨憶平生詩酒社。",
            "白雲靄靄隔江山，可惜無人談舊話。"
        ],
        "title": "丙申上元喜晴孤坐懷舊二十韻",
        "id": "c8506e1c-a0b8-4b5f-bf1c-094410d0a464"
    },
    {
        "author": "黎廷瑞",
        "paragraphs": [
            "黄沙滿江日色薄，北風吹天雲欲落。",
            "魚龍賈勇氣凌人，八月海風無此惡。",
            "書生性命可輕試，拏舟早傍沙灣泊。",
            "嵯峨萬里下水船，搥鼓張帆無奈樂。",
            "篙師瘦坐攢兩眉，羨彼何速嗟我遲。",
            "玄冥行權故應爾，速何足喜遲何悲。",
            "一年三百六十日，須有一日順風時。",
            "乘流遇坎姑聽之，濤山雪屋方堪詩。"
        ],
        "title": "烏沙夾阻風",
        "id": "9e4c7735-d663-4a38-859b-5632c78edcbf"
    },
    {
        "author": "黎廷瑞",
        "paragraphs": [
            "有鳥有鳥鳴春鋤，雪衣楚楚清且癯。",
            "茫然跂立奚所須，蹄涔之中伺遊魚。",
            "遊魚所得能幾何，鸕鷀同儔失已多。",
            "若非區區營一飽，如此風標豈不好。"
        ],
        "title": "春鋤行",
        "id": "dfffc688-723b-4793-ab8a-edb051c22c74"
    },
    {
        "author": "黎廷瑞",
        "paragraphs": [
            "玄雲如壘沙如箭，陽侯擊鼓飛廉扇。",
            "穹龜带甲魚負劍，萬怪騰空助龍戰。",
            "廬君玉立金芙蓉，笑我塊坐如樊籠。",
            "子胡不來此山中，與子跨鶴蓬萊宮。",
            "江流茫茫去不息，嗟我棹往何終極。",
            "靈君如願倘可乞，但覓金丹生羽翼。"
        ],
        "title": "彭蠡阻風",
        "id": "ae9082db-0042-4f0c-b176-7bd59ea3fc06"
    },
    {
        "author": "黎廷瑞",
        "paragraphs": [
            "艷娥煽妖悖且饕，雲師圍之騎周遭。",
            "飛廉喑嗚挾箭號，萬鼓動地助戰鏖。",
            "吳剛棄斧北且逃，扶桑君還騎巨鰲。",
            "銀蜍腹聚流清膏，玉兔顙折飛白毛。",
            "蒼茫殺氣橫四郊，凍鳶無語饑鴻嗷。",
            "紫皇第功封二豪，汝馬可歸弓可櫜。",
            "黄道肅穆君請遨，黔首顒顒光勿韜。",
            "願駕丹轂揚錦旄，疾驅六龍升海濤。",
            "五色爛爛中天高，衣披水子絳錦袍。",
            "葵心不寧憂忉忉，矯首東方歌楚騷。"
        ],
        "title": "壬戌正旦日蝕值陰有詩明日雨微雪再賦",
        "id": "73755ef4-6575-4a6d-a472-ae7aca0d0899"
    },
    {
        "author": "黎廷瑞",
        "paragraphs": [
            "寥陽宮殿老夜叉，九頭獰獰髪髿髿。",
            "朝暮拔本不滿數，謫守鳳山山下花。",
            "忽生蟻虱若魚子，秋風透頂櫛復爬。",
            "夫君豈鬻居士屩，履聲漢代尚書家。",
            "不嫌汝髪污我趾，結鞋遠勝蕭與麻。",
            "煌煌火輪照萬野，恨不赤脚踏雪車。",
            "世間褦襶獨何事，黄塵沒骻汗透靴。",
            "老夫兩鬢亦蕭颯，謝去相帽便烏紗。",
            "願言得此稱輕爽，宿諾今已期及瓜。",
            "誓當布襪從此始，上下雲門還若耶。"
        ],
        "title": "朱可紹去秋許椶靸明年夏當見寄今及期矣輒以詩請",
        "id": "91627bdd-5082-4426-92fb-94062106ffe6"
    },
    {
        "author": "黎廷瑞",
        "paragraphs": [
            "樵夫山下日將暮，忽逢饑虎在中路。",
            "目光如炬齒如霜，舉頭爲城腹爲墓。",
            "偷生無計就死難，再拜祈哀號且訴。",
            "我貧且老孤無兒，瘦骨幾何君勿悞。",
            "垂頭兀坐欲有問，歘爾翻身入雲霧。",
            "君不見悍吏捉人吮甘膏，千拜萬拜不可逃。"
        ],
        "title": "聽山中談虎賦二章  其一",
        "id": "7d124391-3f12-4737-a346-1d98e1bc113a"
    },
    {
        "author": "黎廷瑞",
        "paragraphs": [
            "東村西村稼如雲，欲穫未穫黄紛紛。",
            "鼠牙雀喙不可算，奈此野彘千百群。",
            "田頭結舍坐霜夜，敲犁擊杵聲相聞。",
            "五更一刻少困怠，終歲舉室空辛勤。",
            "近日南山老虎至，野彘畏之俱遠避。",
            "遂令一枕得安眠，犬豕時時亦遭噬。",
            "嗚呼犬豕所噬能幾何，野彘不去爲害多。"
        ],
        "title": "聽山中談虎賦二章  其二",
        "id": "5db6cfa7-2a0b-40da-9b40-dd8e7fb3ff7c"
    },
    {
        "author": "黎廷瑞",
        "paragraphs": [
            "流水渡澗秋泠泠，怒濤拍天風雨驚。",
            "鸞鏘鶴唳翻青冥，龍吟虎嘯愁太陰。",
            "連山遍野流空明，飄飄音樂張洞庭。",
            "彈璈鼓簧吹雪笙，拊石擊磬作天鈞。",
            "忽然昭文不鼓琴，幽幽又作吟風箏。",
            "問童何如睡不應，起視月落天河傾。",
            "乃知虛皇集萬靈，風伯起舞蒼穹伶。",
            "世間鄭衛聊足聽，久笑舞此蓬萊音。",
            "傳伯技癢不可禁，篝燈起誦離騷經。"
        ],
        "tags": [
            "洞庭湖"
        ],
        "title": "松風",
        "id": "f6fb4a84-82af-42d2-9d8f-1ccd29364c50"
    },
    {
        "author": "黎廷瑞",
        "paragraphs": [
            "君挾青囊枕中寶，別我去行千里道。",
            "淮南小山訪松桂，湘江極浦尋芳草。",
            "侯王有種從何來，富貴在天非可禱。",
            "倘遊海上遇安期，歸來遺我如瓜棗。"
        ],
        "title": "贈王秀翁",
        "id": "81a7b9bb-38d3-4e01-9f86-b86e4750c45d"
    },
    {
        "author": "黎廷瑞",
        "paragraphs": [
            "斗牛之墟有伏龍，寶氣夜起天爲虹。",
            "雷公往矣不再逢，潭底高卧吟秋風。",
            "忽羞珠宮薄且闕，返形化作紅爐雪。",
            "背負七星雷吐舌，五色石墮天驚裂。",
            "何人携此過武亭，真仙東遊弭節聽。",
            "知音千載空翠屏，猿啼鬼哭烟冥冥。",
            "華表雲深鶴一隻，渺渺孤吟空八極。",
            "左呼廬阜老仙客，右呼西風古禪伯。",
            "江上暮雲寒蕭蕭，梅花未動飄葉凋。",
            "紅尾鳳凰飛翠霄，好去瑶臺吹玉簫。"
        ],
        "title": "鐵笛行贈丁雲屋",
        "id": "0aa8d906-f059-4004-9561-528016b52918"
    },
    {
        "author": "黎廷瑞",
        "paragraphs": [
            "書生於世無所用，歲晚東陵瓜自種。",
            "幾度騎馿欲出門，青松繞舍雲扃洞。",
            "枕書高卧綠陰中，何許清風驚午夢。",
            "始知絳節下丹霄，左驂麒麟右鸞鳳。",
            "行行原隰廣咨詢，歷歷閭閻摩疾痛。",
            "懸崖絕壁冰照壑，白晝青山雷欲凍。",
            "神姦畏景那敢見，肯綮逢刀無不中。",
            "范滂太守使令懾，楊綰入相朝野頌。",
            "每繙圖史想斯人，常恨寥寥千載空。",
            "水見黄河山太華，不識歐陽當自訟。",
            "振衣扶策候轅門，秋意欣然云走送。",
            "願調梅鼎作商霖，老我荒園日抱甕。"
        ],
        "title": "上奚宣慰冰壑",
        "id": "e9f0224b-07b3-4ae0-86c5-e721f511f002"
    },
    {
        "author": "黎廷瑞",
        "paragraphs": [
            "木鬰鬰兮有蠹生之，穴冥冥兮木窾以委。",
            "皇賫于鴷兮厥服孔儀，往伺于木兮爾喙爾夷。",
            "朝于木癭兮莫于木枝，蠹宿于根兮而鴷不知，厦將墮兮其何以支。"
        ],
        "title": "啄木辭",
        "id": "4008b282-3463-4b97-b44a-64767709f202"
    },
    {
        "author": "黎廷瑞",
        "paragraphs": [
            "赤龍推車出暘谷，欲將燭光燒却珊瑚屋。",
            "黑龍奮怒起天池，欲倒海水浸却扶桑枝。",
            "黔黎代爲黑龍訴，帝命赤龍且回馭。",
            "已欣膏澤沃焦塵，復畏連陰起寒霧。",
            "地裂不補難望秋，天漏不補亦可憂。",
            "我願二龍行天各一日，水火停齊萬寶畢。"
        ],
        "title": "久旱得雨連陰彌旬農者云復宜得數日晴作二龍行",
        "id": "abd1bcf6-0899-4835-abcd-9f57ab9e1a2f"
    },
    {
        "author": "黎廷瑞",
        "paragraphs": [
            "玄裳兮縞衣，紛爾乘兮遄歸。",
            "嗟我甿兮苦復苦，穀懸于天兮麥在土。",
            "爾之族兮類且多，蠶爾食兮如甿何。",
            "甿之憂兮來年眎爾天爾田。",
            "天崇崇兮有廩，皇之漿兮可飲。",
            "樂莫樂兮爾還，勿復來兮人間。"
        ],
        "title": "送鶴神",
        "id": "c161d0d6-2021-4f73-ad81-e6ccedd9f155"
    },
    {
        "author": "黎廷瑞",
        "paragraphs": [
            "羊祜折臂爲三公，英布之相黥而王。",
            "富貴真可愛，體膚不敢傷。",
            "劉安升天守都厠，長房學道須食糞。",
            "神仙誠可慕，臭穢那可近。",
            "駟馬高蓋未易求，水銀黄金况難信。",
            "我亦不願承明廬，我亦不願蓬萊山。",
            "但願觳𧥆耕田間，種秫釀作九霞丹。",
            "秋風兩鬢不須綠，日飲時可朱吾顔。",
            "山花山鳥自歌舞，醉聽松風牢掩關。",
            "用世之士笑我拙，出世之士憐我頑。",
            "冕裳不著雖共蓑笠老，露霓易過安得歲月還。",
            "那知我復笑爾還爾憐，千秋之後高臺曲池在何處。",
            "六鰲之側岱嶼員嶠俱深淵，茲論猶日茫昧然。",
            "華亭鶴唳欲聽不可得，單豹遇虎所養安得全。",
            "唯有飲酒之樂不可言，所以達士不與醒者傳。"
        ],
        "title": "飲酒樂",
        "id": "0898e551-4c33-4e77-92d7-f624463399cd"
    },
    {
        "author": "黎廷瑞",
        "paragraphs": [
            "朝吾發兮海溟，夕吾抵兮天門。",
            "鱗脫軀兮欲蛻，翮之起兮如雲。",
            "濤山湧兮雪浪，駕天風兮浩蕩。",
            "霓掩映兮霞蒸，倏橫飛兮徑上。",
            "龍膢余兮鳳來迎，帝下觀兮環珮鳴。",
            "逍遥遊兮既極，澹河漢兮無聲。",
            "河漢無聲兮有意，誰知之兮漆園吏。",
            "桐之孫兮吏之魂，吏不語兮孫能言。",
            "忘言兮且止，極吾思兮隠几。",
            "春風菲菲兮杏壇花，春服翩翩兮沂水涯。",
            "聊徜徉兮稅駕，奚必之兮南華。"
        ],
        "title": "鵬飛操",
        "id": "026fa347-b9bf-4cc1-860d-f6dbccc577c1"
    },
    {
        "author": "黎廷瑞",
        "paragraphs": [
            "微禽負大耻，勁氣橫紫冥。",
            "口啣海山石，意欲無滄溟。",
            "滄溟茫茫雲正黑，濤山峨峨護龍國。",
            "假令借爾秦皇鞭，驅令石頭填不得。",
            "布囊盛土塞江流，孫郎覽表笑不休。",
            "勞形區區讎浩渺，志雖可尚難乎酬。",
            "蓬萊有人憐爾苦，勸爾休休早歸去。",
            "精衛精衛我亦勸汝歸，滄海自有變作桑田時。"
        ],
        "title": "精衛行",
        "id": "2393c7f2-31b3-44b4-b1f4-e73e926b5afc"
    },
    {
        "author": "黎廷瑞",
        "paragraphs": [
            "北風行平林，蘆葉響乾雨。",
            "青燐走平沙，獨夜鬼相語。",
            "沉吟乍幽咽，怨哭倍酸楚。",
            "遺臠烏鳶飽，滯魄狐兔伍。",
            "白骨委飛霜，零落從草莽。",
            "草死東風吹復生，骨枯東風吹不榮。",
            "汝悲信悲不足詰，吾欲詰爾爾試聽。",
            "君不見劉項割鴻溝，又不見孫曹戰赤壁。",
            "回頭萬事曉雲空，石馬荒荒土花碧。",
            "世間倘有長生藥，薊子白雲丁令鶴。",
            "霸城相見悲銅狄，華表歸來歎城郭。",
            "汝不見興與衰，又不憂寒與饑。",
            "濠上之叟不汝欺，汝有至樂爾不知。",
            "嗚呼人生何苦爾何樂，人生羨汝不可學。"
        ],
        "title": "泊淮岸夜聞鬼語",
        "id": "b9d72c07-dff3-41e4-be69-2845d00b88b5"
    },
    {
        "author": "黎廷瑞",
        "paragraphs": [
            "布穀布穀，十家九家逃亡屋。",
            "去冬屯田買牛到黄犢，今春軍需剝皮共食肉。",
            "無牛可耕休論飯，秋糧要米從何辦。",
            "布穀布穀奈爾何，江南漸少淮南多。"
        ],
        "title": "禽言四首  其一",
        "id": "74192af3-24b4-4dc2-a3a8-79ac2a09265f"
    },
    {
        "author": "黎廷瑞",
        "paragraphs": [
            "不如歸去，歸去故鄉不是無耕處，爾獨胡爲在中路。",
            "子規子規，爾不自勸何用勸我爲。",
            "我懷我室更欲歸，爾歸漂摇何所依。"
        ],
        "title": "禽言四首  其二",
        "id": "53c74ee6-a5c9-4a6e-9822-15f6d29aca39"
    },
    {
        "author": "黎廷瑞",
        "paragraphs": [
            "麥飯熟快活，半年忍饑待此麥，問汝快活能幾時。",
            "更有五月六月饑亦所不辭，且願休王師。"
        ],
        "title": "禽言四首  其三",
        "id": "2f6fccb3-34bb-4f5f-a237-42d384009271"
    },
    {
        "author": "黎廷瑞",
        "paragraphs": [
            "提壺盧，沽美酒，烹肥羜，剪新韭。",
            "琵琶胡姬玉纖手，清歌嫋嫋鶑囀柳，尊前勸我千萬壽。",
            "君不見東家逃亡西家走，惟我臺上集親友。",
            "明日得似今日否，酒盡無盡盡再沽。",
            "喚僕夫，提壺盧。"
        ],
        "title": "禽言四首  其四",
        "id": "51dded5c-1a1d-4fa8-8d37-8f8f54f7b177"
    },
    {
        "author": "黎廷瑞",
        "paragraphs": [
            "土階章韶風日美，巢父不聽却洗澗中水。",
            "象犀滿山珠塞淵，棄不之顧但酌嶺外泉。",
            "嗚呼千丈之渾泥數斗，一滴清泠空宇宙。",
            "古人今人同此耳與口，古泉眼中見有相似二君不。",
            "我亦有耳但願聽松風，有口只飲酒。"
        ],
        "title": "贈古泉相士",
        "id": "5ab85ed5-1a5f-41cd-90df-b0e6b9655591"
    },
    {
        "author": "黎廷瑞",
        "paragraphs": [
            "朝看花滿枝，暮見花辭樹。",
            "東風翻覆手，驟開驟落無憑據。",
            "不如歸去，不如歸去。"
        ],
        "title": "禽言  其一",
        "id": "ab9d833e-c717-4079-ab3d-f60201b7b2cc"
    },
    {
        "author": "黎廷瑞",
        "paragraphs": [
            "萬疊青山，白雲何處。",
            "行不得，哥哥哥。",
            "冥冥高飛憂網羅，煢煢孤往虞干戈。",
            "江湖蛟鱷擾，山谷虎狼多。",
            "行不得，哥哥哥。",
            "不信時，哥但知去到前頭無去處。"
        ],
        "title": "禽言  其二",
        "id": "e362c1da-8b6e-4054-a57a-0fd015dcdf93"
    },
    {
        "author": "黎廷瑞",
        "paragraphs": [
            "君不見山上石，可以搘明堂而柱宣室。",
            "又不見石上泉，可以蘇大旱而致豐年。",
            "君隠非山隠於市，安有萬丈蒼崖千丈水。",
            "自言掇拾累巉巖，更復停潴引清泚。",
            "朝霏淡淡苔蘚生，暮雨瀟瀟蛙黽喜。",
            "餐松啖柏吾齒可以礪，譽堯非桀吾耳可以洗。",
            "君家鼻祖子荆子，千年家法應如此。",
            "一丘一壑真自足，坐守風烟終局促。",
            "欲友子駕兩黄鵠，香爐峰頭看飛瀑。"
        ],
        "title": "題孫方叔石泉亭",
        "id": "bbc1d637-0714-4853-a5be-026490b41bf9"
    },
    {
        "author": "黎廷瑞",
        "paragraphs": [
            "楊子逐貧不去，楊仙救貧便富。",
            "始知方技可發身，不信儒冠真誤人。",
            "生出楊枝枝幾葉，青囊世世能傳業。",
            "祇今四海貧士多，我救無術可奈何。",
            "蒼梧雲去天亦老，會稽穴沒生秋草。",
            "但願沉冥了歲年，江南何地出酒泉。"
        ],
        "title": "贈堪輿家楊生",
        "id": "1a74a1ee-e935-4abf-85c6-74d9a5d26ab5"
    },
    {
        "author": "黎廷瑞",
        "paragraphs": [
            "渴不飲盜泉水，熱不棲惡木陰。",
            "飛蚊營營蚋漫漫，掇拾餘醖搜殘斟。",
            "祝融老子亦忘劇，于君大是相知音。",
            "娛娛炎埃場，遺以清風林。",
            "蒼藤老樹覆林磵，芸夫綸叟時相尋。",
            "太虛茫茫納宇宙，雲來雲去初何心。",
            "送君盤中居，且作盤中吟。",
            "雙溪渡頭一笑去，落日孤舟秋水深。"
        ],
        "title": "送方此山歸盤中",
        "id": "adc59cf7-61ce-4e5e-b452-e7059f31e86f"
    },
    {
        "author": "黎廷瑞",
        "paragraphs": [
            "欲寄音書碧宇空，幾回溪上佇秋風。",
            "離愁自歎三千丈，飛夢長隨十八公。",
            "尚書蘭孫懷舊好，頗疑梨棗悶新功。",
            "寅君近况知何似，想見丹爐夜夜紅。"
        ],
        "title": "次徐松巢韻",
        "id": "d03013af-777c-4a8d-8690-e00b5d089f49"
    },
    {
        "author": "黎廷瑞",
        "paragraphs": [
            "結廬溪水上，日夕對郭璞。",
            "清曉林霏開，碧玉峭如削。",
            "幾欲乘興游，不見雲山鶴。",
            "青鞋動高興，安得踐斯約。",
            "尊酒不須携，巖泉清可酌。"
        ],
        "title": "又",
        "id": "7b04066e-2919-4633-8c33-42a9364059d4"
    },
    {
        "author": "陸文圭",
        "paragraphs": [
            "水墨淡淡，烟雨濛濛。",
            "溪抱前山，人倚孤篷。",
            "我懷季鷹，感慨秋風。",
            "身羈洛下，興寄吳淞。"
        ],
        "title": "題鄭子實秋溪釣雨圖",
        "id": "4aeb258c-c0f6-485c-b1d8-9a6579f13ba5"
    },
    {
        "author": "陸文圭",
        "paragraphs": [
            "空山暮雨，枯木曉霜。",
            "此處聞聲，若爲斷腸。"
        ],
        "title": "題猿石手卷二首  其一",
        "id": "56fc7a66-8f1b-473d-b36d-b3ca07ec8238"
    },
    {
        "author": "陸文圭",
        "paragraphs": [
            "楚山無人，群戲樹顛。",
            "或據大石，如君長然。"
        ],
        "title": "題猿石手卷二首  其二",
        "id": "0c0ce7cc-8050-4686-a9e3-7d3c02733da5"
    },
    {
        "author": "陸文圭",
        "paragraphs": [
            "魏延及楊儀，兩人蜀俊乂。",
            "各懷專妬心，曲直竟誰在。",
            "孔明惜其才，未嘗輒偏廢。",
            "渭南反斾歸，師在千里外。",
            "朝臣意左右，魏爲楊所害。",
            "楊亦不得死，晚用姜維輩。",
            "蜀竟以是亡，束手付鄧艾。",
            "艾復矜其功，受制于鍾會。",
            "四人共一律，皆以專妬敗。",
            "家國莫不然，嗚呼可爲戒。"
        ],
        "title": "讀史",
        "id": "42dc69e6-a643-4835-99cb-b5e45155b0b4"
    },
    {
        "author": "陸文圭",
        "paragraphs": [
            "子美坐同谷，太白走扶風。",
            "雖遭倉黄急，轉覺吟咏工。",
            "首亂者群憸，貽禍及二翁。",
            "因知漆室女，發論乃至公。",
            "觸事機難審，臨危計易窮。",
            "川原愁夕照，草木困西風。",
            "鬼馬如龍游，鬼妾如花紅。",
            "變滅不須臾，焉能保其終。",
            "擇禍莫若輕，老遁林谷中。"
        ],
        "title": "李杜",
        "id": "54231d82-aee4-49f7-8f7a-f8963bec941a"
    },
    {
        "author": "陸文圭",
        "paragraphs": [
            "汴水流濁黄，美人如冰清。",
            "案無伯鸞夫，袴無趙氏嬰。",
            "姑老扶上牀，夜寒機杼鳴。",
            "停梭獨太息，莫把鴛鴦織。",
            "織成孤飛雁，離群不再匹。",
            "河東柳家兒，抉眼去其夫。",
            "愚者生不諧，直者死不渝。",
            "太師漢復周，相國秦又楚。",
            "嗟哉二丈夫，愧此一嫠女。"
        ],
        "title": "賦蕭仲堅所書汴梁節婦事",
        "id": "408df3c1-88c4-4ebb-8e8f-d00b77ade06a"
    },
    {
        "author": "陸文圭",
        "paragraphs": [
            "山上有佳木，春風抽新萌。",
            "勿縱羊與斧，條葉隨敷榮。",
            "山下有流泉，涓涓滴深清。",
            "勿投泥與沙，支派任縱橫。",
            "物爾人亦然，習與性俱成。",
            "位可望賢聖，教乃始孩嬰。",
            "五典敘千古，一編粹群英。",
            "屬辭不厭巧，立義不厭精。",
            "金玉二三子，源委諸老生。",
            "寒燈讀未竟，眵眼開雙明。",
            "惜哉書晚出，會使世盛行。",
            "價知貴洛紙，報愧乏齊瓊。"
        ],
        "title": "謝詹中美惠五典毓蒙書",
        "id": "820f508c-8451-4524-9d73-4a104cd0a555"
    },
    {
        "author": "陸文圭",
        "paragraphs": [
            "爲己終成物，爲人適喪己。",
            "得之以爲重，喪者深可耻。",
            "與其乞墦生，不若蒙袂死。",
            "貧賤勿失色，富貴亦勿競。",
            "窮達本無心，安於義與命。",
            "人受命於天，顔孟獨能正。"
        ],
        "title": "得己堂",
        "id": "161be717-f53d-4fd1-b829-58e860238577"
    },
    {
        "author": "陸文圭",
        "paragraphs": [
            "孔門性不聞，學者失其義。",
            "上中下爲三，善與惡爲二。",
            "鄒洛異而同，韓揚同而異。",
            "不指理不明，不兼氣不備。",
            "理無智無愚，氣有駁有粹。",
            "本體在涵養，工夫由克治。",
            "立義以居敬，存誠以去僞。",
            "曾思兩卷書，學問千古事。",
            "性外無餘天，齋中有樂地。"
        ],
        "title": "性齋二首爲分湖陸提舉作  其一",
        "id": "8bbc48cd-a92d-4b6c-8ca7-02e5be76d179"
    },
    {
        "author": "陸文圭",
        "paragraphs": [
            "吾宗家湖曲，虛齋納天光。",
            "清源瀉活水，中有菡萏香。",
            "我欲袖兩圖，再拜升公堂。",
            "先天揭右序，太極列左方。",
            "見草憶舂陵，看花思洛陽。",
            "花草各有性，指圖試參詳。"
        ],
        "title": "性齋二首爲分湖陸提舉作  其二",
        "id": "799463fd-d4cd-4cbf-be0d-86bae6810b25"
    },
    {
        "author": "陸文圭",
        "paragraphs": [
            "冬青有何好，婆娑歲寒姿。",
            "每愛淵明句，獨樹乃爲奇。",
            "朝陽紫翠交，夕月光陸離。",
            "幽懷聊所寄，宴生輒移時。",
            "陶寫得真性，絲竹亦何爲。",
            "歡趣不自覺，况令兒輩知。"
        ],
        "title": "怡顔亭曹若晦子無易爲奉親作",
        "id": "a346afb9-8156-41d8-82a8-5e98d46c7ee3"
    },
    {
        "author": "陸文圭",
        "paragraphs": [
            "田叟不知書，指望升平年。",
            "一生把鋤犁，忽聞鑄戈鋋。",
            "早晚征徭起，驚訛走相傳。",
            "腐儒寒窗下，風雨正齁眠。"
        ],
        "title": "雜詩五首  其一",
        "id": "1c42bb82-f22f-4b3f-9b9e-74cd64d4ac65"
    },
    {
        "author": "陸文圭",
        "paragraphs": [
            "夜半更相呼，巷南連巷北。",
            "人語何喧喧，陰風何窣窣。",
            "猛虎下山來，挼尾逐不得。",
            "村中雞犬盡，行擇小兒食。"
        ],
        "title": "雜詩五首  其二",
        "id": "c2994d15-7e82-4199-a950-90d8a37c665e"
    },
    {
        "author": "陸文圭",
        "paragraphs": [
            "何處人夜歸，一犬穿籬吠。",
            "狺狺聲四起，似各應其類。",
            "月寒人影空，帖耳循牆去。",
            "家家防穿窬，披衣不得睡。"
        ],
        "title": "雜詩五首  其三",
        "id": "38d66181-dc42-4890-ba69-f53636c3194f"
    },
    {
        "author": "陸文圭",
        "paragraphs": [
            "秋聲何颼颼，乃在枯柳邊。",
            "疇昔韻鸝鶊，歲晚棲窮蟬。",
            "張緒少年時，春風正可憐。",
            "流光不相待，白首淚潸然。"
        ],
        "title": "雜詩五首  其四",
        "id": "c80dc4a4-635d-4f82-9930-bc87f5eebec7"
    },
    {
        "author": "陸文圭",
        "paragraphs": [
            "定遠未封侯，發憤投其筆。",
            "老儒七十餘，毫禿手不釋。",
            "才器有長短，志器各自適。",
            "遥思玉關外，萬里風沙隔。"
        ],
        "title": "雜詩五首  其五",
        "id": "03786ee4-d558-4d4f-aebd-f47f88647813"
    },
    {
        "author": "陸文圭",
        "paragraphs": [
            "貞女不自媒，蛾眉爲誰掃。",
            "春風吹年華，閉戶綠芳草。",
            "靈脩不我顧，覽鏡紅顔槁。",
            "焉得北堂萱，聊用寬憂抱。",
            "又懼青蠅讒，善使黑白倒。",
            "遂令親者疏，我欲俾有昊。"
        ],
        "title": "次善卿雜詩五首  其一",
        "id": "c349f156-f90e-41f3-9005-63758c4d06b3"
    },
    {
        "author": "陸文圭",
        "paragraphs": [
            "東坡譏舉子，有類候蟲鳴。",
            "退之譏詩人，謂作蒼蠅聲。",
            "制策直而核，聯句新且清。",
            "自作復自譏，持論終未平。",
            "無人解此意，起我懷古情。"
        ],
        "title": "次善卿雜詩五首  其二",
        "id": "cb7c8ea4-5ab7-415a-8acc-34f783e1b5bd"
    },
    {
        "author": "陸文圭",
        "paragraphs": [
            "蛙從井底語，豹在管中見。",
            "若遇大方家，一笑真自獻。",
            "饋漿意已驚，抱甕力殊倦。",
            "因知巧若拙，頗覺狂次狷。",
            "玉以德保瑕，珉以多故賤。"
        ],
        "title": "次善卿雜詩五首  其三",
        "id": "623796a3-fc19-4e4e-a7f1-af68e5c0042e"
    },
    {
        "author": "陸文圭",
        "paragraphs": [
            "火雲吐赤日，旱勢千里闊。",
            "古人救荒術，貨食知本末。",
            "家家算口賦，殆類僧持鉢。",
            "激水活肆枯，植木蔭道暍。",
            "諸公善努力，赤子正饑渴。"
        ],
        "title": "次善卿雜詩五首  其四",
        "id": "e10c1adf-f239-418e-b714-112c0f62fb70"
    },
    {
        "author": "陸文圭",
        "paragraphs": [
            "棄兒啼草間，瘦妻卧路傍。",
            "公廩已告匱，私戶猶多藏。",
            "嗟哉守錢奴，盜竊勢且昌。",
            "莫保千金軀，汝富安得長。",
            "鍊炭不及炊，寶玦空自將。",
            "獨有黄巾寇，不入鄭公鄉。",
            "高賢古所貴，薄俗今可傷。"
        ],
        "title": "次善卿雜詩五首  其五",
        "id": "3dde6d38-be77-41d8-a923-3bb85da4bad1"
    },
    {
        "author": "陸文圭",
        "paragraphs": [
            "髪燥始出游，心期結明主。",
            "天方窮畸人，世不喜生語。",
            "絕絃恨伯牙，抱璞泣和氏。",
            "獨憐身皓皓，不救俗靡靡。",
            "競趨聲利途，孰蹈仁義軌。",
            "寘之勿復道，作者敦竊比。",
            "婺女寶氣明，箕尾德星聚。",
            "雜遝貢棘闈，高明識芝宇。",
            "鑑衡付有司，尺度失奇士。",
            "少需知我者，一第溷子耳。",
            "瓠樗嗟無用，車斗可勝數。",
            "老矣何能爲，欿然徒自視。",
            "安得善及人，共勉學爲己。"
        ],
        "title": "婺州傅仁贄詩求見依韻和之",
        "id": "9a665765-5878-4a85-9f2b-6eaaa49ee219"
    },
    {
        "author": "陸文圭",
        "paragraphs": [
            "我懷陶元亮，早棄彭澤令。",
            "寧甘柴桑餓，不受宋人聘。",
            "晚詩題甲子，繞著義熙正。",
            "得書晉徵士，千載論始定。",
            "吾宗佳公子，世祿讓千乘。",
            "高眠九思齋，清節故可敬。",
            "寄來停雲篇，詞與意俱勝。",
            "耿耿好賢心，頗似緇衣鄭。",
            "居家未得閒，歉歲講荒政。",
            "良苗困螟螣，兇暴過梟獍。",
            "閭里不聊生，一髪寄微命。",
            "閉閣憂攢眉，懷哉我同姓。",
            "惜無勳業志，不必頻看鏡。",
            "吾衰畏殘暑，一雨秋意盛。",
            "拏舟泝流歸，帆飽風力勁。",
            "田蕪且莫問，但恨荒菊徑。",
            "明月近中秋，雲掃天宇凈。",
            "素蛾惜皓髪，把酒呼不應。",
            "何當共携手，盡此南樓興。",
            "效顰輒捧心，拙句酬佳詠。"
        ],
        "title": "和陸振之見贈韻",
        "id": "e0c265c8-ec0c-4cb2-ad15-55eddf83e2fc"
    },
    {
        "author": "陸文圭",
        "paragraphs": [
            "轍鮒活斗升，莫向肆中索。",
            "已無秋成望，况復歲暮迫。",
            "蓉城一小縣，舞袖折旋窄。",
            "針芒萬畝青，席卷一川白。",
            "苦腸真食蓼，枵腹思啖柏。",
            "蒙袂嗟饑氓，胠篋畏暴客。",
            "將懷轉壑憂，誰任求芻責。",
            "爲政推仁心，匹婦無弗獲。",
            "登途祗王命，東西固不擇。",
            "漢網殊闊疏，掛一直漏百。",
            "但令大綱正，潜使宿弊革。",
            "斯民本同體，難以一膜隔。",
            "發奸雖有術，救急豈無策。",
            "不憚原隰驅，要知閭里阨。",
            "消平蛇龍居，安集鴻雁宅。",
            "庶免愁歎聲，謠誦沸廣陌。"
        ],
        "title": "和丁師善韻",
        "id": "b84cab8b-267f-4139-9de3-f1aa2e06576a"
    },
    {
        "author": "陸文圭",
        "paragraphs": [
            "客子遊吳中，步上姑蘇臺。",
            "是日天雨土，四面集坌埃。",
            "微明日漏出，半朗風吹開。",
            "癡兒戲團沙，智士疑劫灰。",
            "天意復如此，人事信悠哉。"
        ],
        "title": "辛卯二月記異",
        "id": "55c0c286-ba09-47cd-9aa0-87c428dcf058"
    },
    {
        "author": "陸文圭",
        "paragraphs": [
            "六月南風盛，秋意雖未多。",
            "長養會有極，摇落將如何。",
            "高槐鳴衰蟬，况乃蒲與荷。",
            "一老坐太息，群兒笑且歌。",
            "笑歌恐未終，歲月已蹉跎。"
        ],
        "title": "有感",
        "id": "05046d8d-7eb2-4a71-b0ab-0a82cf3a6c78"
    },
    {
        "author": "陸文圭",
        "paragraphs": [
            "春風不著人，微寒带微和。",
            "落梅枝上稀，桃李園中多。",
            "桃李尚爲容，青草被陵阿。",
            "時至氣自應，美惡同一科。",
            "無聲花蝶拍，有韻山鳥歌。",
            "老人閉門坐，如此景物何。"
        ],
        "title": "春日不出",
        "id": "c6c8ab99-21a6-4df0-96eb-a484cf33c878"
    },
    {
        "author": "陸文圭",
        "paragraphs": [
            "清明花亂開，今日風日好。",
            "吾得及春游，相期拾瑶草。",
            "城市多囂塵，客衣日杲杲。",
            "何時一樽酒，且試開懷抱。",
            "王孫丈人行，生世何用早。",
            "爲樂當及時，蹉跎覺年老。",
            "虛名復何益，棄捐勿復道。",
            "但願崇明德，藏身以爲寶。"
        ],
        "title": "清明日偕趙雲壁張仲實顧伯玉張見山游分韻得好字以百家衣補之趙故嘉禾宰今爲學官坐中多及學校事",
        "id": "f1669c29-deef-4109-b3fc-ba4bea863556"
    },
    {
        "author": "陸文圭",
        "paragraphs": [
            "季春已一日，寒氣猶襲人。",
            "齋中偷小暇，陌上追餘春。",
            "金華古精廬，幾劫化微塵。",
            "入門何所見，修竹出牆鄰。",
            "迤北過崇明，殿閣何嶙峋。",
            "山房閉不啟，俗客來輒嗔。",
            "徐歸偃藤牀，息我定力勻。",
            "殘書了一卷，古意含酸辛。",
            "山芽聊止渴，起瀹石泉新。"
        ],
        "title": "三月旦日出遊",
        "id": "d5e6fcac-5d20-4e9b-a486-6aed2b902543"
    },
    {
        "author": "陸文圭",
        "paragraphs": [
            "白雲起南山，隨我度溪園。",
            "園丁荷鋤去，季女出應門。",
            "汲泉供香茗，掃石開清樽。",
            "人靜禽聲樂，春深花事繁。",
            "蛾眉映修竹，掩袂嬌欲言。",
            "吾親白雲外，未敢訪桃源。"
        ],
        "title": "三月一日偕善之無逸遊南山桃園分韻得源字",
        "id": "c00c23eb-64f5-4be1-9292-8d9926434f55"
    },
    {
        "author": "陸文圭",
        "paragraphs": [
            "散步逐芳草，小酌慰殘花。",
            "土銼野人居，茜裙蠶婦家。",
            "汲流澗水渾，挽樹花梢斜。",
            "園童貢新蔬，復邀啜杯茶。",
            "我興偶然盡，汝意良可嘉。"
        ],
        "title": "癸卯二月仲實諸人游野外飲花下得家字",
        "id": "a0a50b66-1ed6-4c14-b25a-380627b63fb3"
    },
    {
        "author": "陸文圭",
        "paragraphs": [
            "兀兀乘肩輿，西風掠老鬢。",
            "雲凍山色暝，水寒江聲近。",
            "籬根盈尺雪，晴釋纔及寸。",
            "人事日相酬，客路歲將盡。",
            "急歸掩柴門，地爐撥餘燼。"
        ],
        "title": "申港道中",
        "id": "332e4109-c9c7-4c18-b8ff-b4ad3b40316c"
    },
    {
        "author": "陸文圭",
        "paragraphs": [
            "蜿蜒西北來，土阜餘百里。",
            "怪石聳巉岩，勢距三峰止。",
            "大峰東南傾，中峰伏龍起。",
            "綿綿亙不斷，小峰平而峙。",
            "名雖漢代立，山自開闢始。",
            "我來春雨餘，峰色有如喜。",
            "綠鬟光可鑑，櫛沐初出水。",
            "縹緲三仙人，婆娑一老子。",
            "情知隔凡聖，頗亦達生死。",
            "埋金何必問，採藥聊復爾。",
            "洞乳滴丹泉，手掬𠻳吾齒。"
        ],
        "title": "茅山道中",
        "id": "33df938e-8816-40e4-882f-324e9d054361"
    },
    {
        "author": "陸文圭",
        "paragraphs": [
            "粉牆繚而曲，轉入寶珠林。",
            "卷簾爐香出，竹日凈沉沉。",
            "天人一代師，功行夙所欽。",
            "掀髯顧我笑，呼酒得細斟。",
            "雲厨薦黄獨，飽慰饑蟲吟。",
            "相携鑑正室，試聽玉泉琴。"
        ],
        "title": "游崇禧觀南塢真人置酒索詩",
        "id": "2f208d71-fd86-4e8b-a626-b3ff49fa42a0"
    },
    {
        "author": "陸文圭",
        "paragraphs": [
            "寶祐丙辰榜，季世尚詞章。",
            "功業已衰謝，氣概猶堂堂。",
            "壯士死海島，尤勝死雒陽。",
            "遺翰落人間，姓字透紙香。",
            "甲子行一周，復見文運昌。",
            "遺黎存一二，往事空茫茫。",
            "寒燈客窗夢，飛墮碙山洋。",
            "留眼看中原，且勿悲故鄉。"
        ],
        "title": "京口訪郭義山出示陸丞相遺墨",
        "id": "6fef3261-7881-413e-a80e-07c9ea31396f"
    },
    {
        "author": "陸文圭",
        "paragraphs": [
            "四瀆水中大，尋源河最長。",
            "未必通漢津，支機事荒唐。",
            "導流始積石，以西入要荒。",
            "龍門久東狹，橫潰走徐梁。",
            "奔流俟其定，勢可一葦航。",
            "我來桃源渡，渾渾流濁黄。",
            "艤舟不肯濟，奈此黄帽郎。",
            "石瀨投千金，貞女可憐傷。"
        ],
        "title": "渡黄河舟子作難久之乃渡",
        "id": "e403ab4b-492a-4b5d-8bc7-8d38b255c868"
    },
    {
        "author": "陸文圭",
        "paragraphs": [
            "登車宿遷北，萬頃鋪瓊田。",
            "黑雲湛水光，上下玻璃天。",
            "六花時時飄，集我車上氈。",
            "左右拍手笑，翁似白鶴仙。",
            "失却翁白髯，頓覺翁少年。"
        ],
        "tags": [
            "写雪",
            "雪"
        ],
        "title": "宿遷道中遇雪",
        "id": "7ff4e202-7527-4c86-a8f2-a2703ddbef28"
    },
    {
        "author": "陸文圭",
        "paragraphs": [
            "雪天無晨昏，尤難辨西東。",
            "高低賦萬象，偶爾一色同。",
            "會臯日與月，終愁雨兼風。",
            "居人掩關卧，况乃逆旅中。",
            "買薪呼斗酒，黧頰生微紅。"
        ],
        "title": "入杭苦雪二首  其一",
        "id": "99a69621-5491-4e7f-8e5d-06fe0a9f5428"
    },
    {
        "author": "陸文圭",
        "paragraphs": [
            "年年西湖上，梅柳得春多。",
            "新正十日雪，重陰壓微和。",
            "皓潔混泥途，輕盈赴寒波。",
            "危橋馿失脚，不如坐吟哦。",
            "推窗無傑句，奈此玉峰何。"
        ],
        "tags": [
            "西湖"
        ],
        "title": "入杭苦雪二首  其二",
        "id": "23cc8044-e654-4e3c-9da1-69227fcad39a"
    },
    {
        "author": "陸文圭",
        "paragraphs": [
            "斷機碎錦纈，短髻剪青絲。",
            "殷勤謝師友，老婦得佳兒。",
            "長宦客四方，鶴髪在高堂。",
            "安得凌風翼，高飛至母傍。",
            "春暉不可報，萱草日日長。",
            "今夕知何夕，門有車馬跡。",
            "堂下羅鐘鼓，堂上合賓客。",
            "春風吹綠酒，起舞兒獻壽。",
            "客問年幾何，舊歲七十九。",
            "此去三千年，蟠桃始開花。",
            "花開又結實，瑶池度歲華。",
            "客起再拜言，遺核幸分甘。",
            "小人亦有母，八十又加三。",
            "核中有瓊漿，飲之勝啜菽。",
            "懷歸滿袖香，仙霞燭幽谷。"
        ],
        "title": "至元重光單閼之歲春正月隴西郡太夫人介壽八十子侍郎帥其昆弟子姪內外姻族寮友賓客奉觴上壽如儀州人士相與嘉歎爭爲歌詩詠其事而繡使紫山胡公爲之序云",
        "id": "03e0cee0-10f9-440d-a43a-91ec8757add0"
    },
    {
        "author": "陸文圭",
        "paragraphs": [
            "理侯人之父，亦復兼母慈。",
            "束吏如頑奴，煦民猶嬰兒。",
            "闖門無雜賓，鈴下生蛛絲。",
            "內聞讀書聲，日晏忘晨炊。",
            "上馬出署事，坐看棠陰移。",
            "人靜報休衙，閉閣方退思。",
            "廷中相戒言，慎勿干以私。",
            "但祝公百歲，長爲良吏師。",
            "公言撫字勞，良吏安可爲。",
            "方當上印綬，自與赤松期。"
        ],
        "title": "壽理伯雍同知",
        "id": "63ba7039-4623-4569-8766-8d0148f2b024"
    },
    {
        "author": "陸文圭",
        "paragraphs": [
            "新息父賈彪，南陽母杜詩。",
            "束吏如官奴，護民如嬰兒。",
            "李侯妙政術，千古同襟期。",
            "高寒月半弓，清粹玉一規。",
            "掘菜朝爲虀，脫粟暮作糜。",
            "但聞讀書聲，不聞兒啼饑。",
            "褚衣敝再浣，櫪馬瘦莫騎。",
            "今朝侯生辰，父老持酒巵。",
            "厨傳寂如水，不知侯所之。",
            "介壽古有言，此意亦復辭。",
            "獨立古梅下，遥赴天仙期。"
        ],
        "title": "壽李仲明同知",
        "id": "dcd9ea19-eb56-4088-9640-647da4f0b1ce"
    },
    {
        "author": "陸文圭",
        "paragraphs": [
            "驅馬四十里，悵然臨別情。",
            "舉酒坐太息，歲月空崢嶸。",
            "河流日浩浩，此地幾送迎。",
            "老我白板扉，卿等致太平。",
            "窗風吹酒醒，起視天未明。",
            "小星爭餘光，殘月西南傾。"
        ],
        "title": "庚寅臘月二十九日餞孫晉卿宿清孝里晨起呈岩隠",
        "id": "518d6110-c800-42b0-9a9c-62e9c6f97ca5"
    },
    {
        "author": "陸文圭",
        "paragraphs": [
            "無詩山不喜，無樓猶自可。",
            "樓上著詩人，青山皆屬我。",
            "得句山禽鳴，落筆山花墮。",
            "翠屏招我隠，欲往輒不果。",
            "推窗呼與飲，醉吸雲一朵。",
            "須臾成五采，吐出驚滿坐。"
        ],
        "title": "皆山樓分韻得坐字",
        "id": "77204133-26a9-4205-a8b2-ab44c71ab597"
    },
    {
        "author": "陸文圭",
        "paragraphs": [
            "山體本至靜，仁體亦如之。",
            "樂者有深味，魯論無費辭。",
            "目玩唯自得，心契若有期。",
            "逝川同一旨，妙理無容窺。",
            "劉公本好古，雅志非好奇。",
            "諸君爲著語，殆類愛山詩。",
            "泉石涵清思，松柏媚幽姿。",
            "古來山中人，此道未必知。",
            "蠟屐毋乃癖，拄笏殆成癡。",
            "獨有首陽高，薇苦甘如飴。",
            "得仁即無怨，千載真吾師。"
        ],
        "title": "爲劉君符賦樂山詩",
        "id": "21d7db7c-1ee4-4904-80c4-1059284de193"
    },
    {
        "author": "陸文圭",
        "paragraphs": [
            "日透朱櫻明，雨拭白蓮凈。",
            "布席開清樽，授簡遞新詠。",
            "謀樂須及時，養拙聊適性。",
            "傳聞度遼師，鎧甲冒暑盛。"
        ],
        "title": "壬辰端陽後一日會潜齋以竹深留客處荷凈納凉時分韻得凈字",
        "id": "daa9e440-64e2-4836-844c-345e30d10a13"
    },
    {
        "author": "陸文圭",
        "paragraphs": [
            "君家汴水陽，弔古游秣陵。",
            "秦淮映江月，歷代幾廢興。",
            "古人所樹立，今人愧未能。",
            "嗟我搔白髪，空齋對書燈。",
            "邂逅接餘論，談笑得良朋。",
            "我如蜩與鳩，睨鯤化爲鵬。",
            "歲晏落蓬蒿，安得齊飛騰。",
            "東望積金峰，春遊記吾曾。",
            "鶴仙遲子來，丹井𠻳寒冰。"
        ],
        "title": "贈劉宗道自金陵來遊茅峰",
        "id": "6e495b70-29a7-42c0-99e3-e1d1cfd64514"
    },
    {
        "author": "陸文圭",
        "paragraphs": [
            "溫洛天地中，父老升平年。",
            "清游盤石坐，醒酒落花眠。",
            "勝地已陳迹，故事空遺編。",
            "銅駝泣秋雨，禍機始杜鵑。",
            "耆英日凋謝，嵩少無人烟。",
            "懷古笑我迂，慕學嗟子賢。",
            "購書或千金，卧榻餘一氈。",
            "低頭肯揖吏，閉口不言錢。",
            "情已寄丘壑，足猶履山川。",
            "駕言遠尋師，胡爲近捨旃。",
            "煌煌邵程業，百世誰能傳。"
        ],
        "title": "贈翟良甫洛人南遊",
        "id": "3df53e35-fbb2-435c-a4c4-d57b079bfa40"
    },
    {
        "author": "陸文圭",
        "paragraphs": [
            "五星配五行，占法具春秋。",
            "參以四暗耀，不知始所由。",
            "經緯十二辰，一國係一州。",
            "三河即豫地，係宋復係周。",
            "晉自居太原，衛本都帝丘。",
            "借問益與并，古有二國不。",
            "三晉俱屬冀，韓衛不見收。",
            "嘗以扣日者，不語輒掉頭。",
            "渠未通古今，敢問儒者流。",
            "氣化互生尅，躔度有遲留。",
            "因之別貴賤，庶人與王侯。",
            "既云命在天，何以身不修。",
            "經籍古格言，較此殊不侔。",
            "殃慶有所積，禍福皆自求。",
            "理數各一家，二家果孰優。",
            "論數每多驗，言理或不售。",
            "忠信人爵從，孟軻老於鄒。",
            "仁者必有壽，牖下死伯牛。",
            "殺人取印綬，嬖主乘軒輶。",
            "將貂續狗尾，以冠加沐猴。",
            "市朝日洶洶，乾坤意悠悠。",
            "璇穹列高真，星月侍宸游。",
            "朝裾曳明霞，從珮鳴蒼璆。",
            "居然視世濁，不肯分天憂。",
            "以此司罪福，反自招愆尤。",
            "我願叫閶闔，再拜面凝旒。",
            "貪淫屏月孛，兇惡驅羅㬋。",
            "仁賢迭生旺，憸邪永休囚。",
            "帝閽不可扣，金鎖閉玉樓。",
            "龍眠正齁睡，鳥語徒喧啾。",
            "路逢柯山翁，深碧明雙眸。",
            "笑我地下臣，何豫天上謀。",
            "今夕有佳月，且共登羅浮。"
        ],
        "title": "贈柯山夏梅月",
        "id": "133bb40f-31be-4832-bc08-36e7eb924d4a"
    },
    {
        "author": "陸文圭",
        "paragraphs": [
            "虞山摴西城，尚湖繞其趾。",
            "青屏照玉鏡，屈摺十八里。",
            "傳聞漢真人，丹成飛入水。",
            "到今水不腥，魚鱉長而美。",
            "往年山中人，夜半忽驚起。",
            "神鋒閃烈電，爍爍光不已。",
            "平明斸山骨，石函半鑱毀。",
            "土花蝕蒼龍，歲月不可紀。",
            "玄靈啟幽秘，結構此經始。",
            "雲香染衣佩，嵐翠襲巾履。",
            "道人方晏坐，秋葉打窗紙。",
            "西風送詩句，吹入千岩裏。",
            "收拾費工夫，遠來將舉似。",
            "見叟却忘言，爐烟生棐几。",
            "徐云乘興出，興盡行當止。",
            "山中有緣事，比欲相料理。",
            "白鶴數日饑，吾今且歸耳。"
        ],
        "title": "贈季清隠道人",
        "id": "5693bf81-f375-4bb2-ba40-1a8e5f034bf7"
    },
    {
        "author": "陸文圭",
        "paragraphs": [
            "雪屋夜明寒，引紙一長吁。",
            "貧無食肉相，頗悔身業儒。",
            "晨出生謁入，被褐而長鬚。",
            "穎脫殊可喜，文翰定自娛。",
            "自言中山徒，常與陳玄俱。",
            "醉曾揮草聖，閒或寫桃符。",
            "最愛王逸少，勉隨劉寄奴。",
            "嗟生不自惜，貌澤神亦枯。",
            "世多宏肇輩，幸我非二蘇。"
        ],
        "title": "贈筆生楊日新",
        "id": "ed1bc2fe-86a8-4624-a78c-74d947a1d7ca"
    },
    {
        "author": "陸文圭",
        "paragraphs": [
            "我愛古人巧，創物揜前聞。",
            "遐哉蒼頡氏，頼此蒙將軍。",
            "將軍絕地脈，乃解開人文。",
            "模寫不得力，制作空云云。",
            "祇今千載下，藝圃專策勳。",
            "貶黜毛錐子，褒進中書君。",
            "工拙無定在，好惡有殊分。",
            "老我翻墨瀋，落紙無煙雲。",
            "有生來被褐，倩客試書裙。",
            "雙金慚報贈，隻字寄殷勤。"
        ],
        "title": "贈筆生林君實",
        "id": "297be037-e75c-447e-a190-874e31015cf8"
    },
    {
        "author": "陸文圭",
        "paragraphs": [
            "天九積陽數，玄女夫何爲。",
            "廣陵亦健將，乃惑一用之。",
            "彼術信誕謾，此遇尤希奇。",
            "珍重柳下翁，仙隠未可知。",
            "言天以人證，言數以理推。",
            "守正死不避，居貞凶可移。",
            "堯富與堯壽，此理始無私。",
            "顔貧與顔夭，此性終無虧。",
            "姑慎君子術，勿與老人期。"
        ],
        "title": "題宋學古九天玄女數自云其師鍾堯臣得之襄城柳下老翁所授",
        "id": "756b42db-b13f-4b81-9dd1-8c60dfddcba6"
    },
    {
        "author": "陸文圭",
        "paragraphs": [
            "句曲一山縣，東西俱百里。",
            "三茅地有靈，出宰多才美。",
            "前有趙與謝，今有程與李。",
            "李爲山東望，聲價高莫比。",
            "清明一古鏡，冷浸玉泉裏。",
            "敏哉製錦手，洗却鳴琴耳。",
            "仁心非邀譽，直道不容毀。",
            "慈姁牧細民，謙撝揖多士。",
            "學館盛文風，講席究經旨。",
            "有客東北來，空齋兀書几。",
            "彈鋏笑馮驩，下榻慚孺子。",
            "樂雖足一瓢，飽不望四簋。",
            "既爲邑之氓，是亦吾所耻。",
            "饑餓欲賙之，餽蒱斯受已。",
            "將歸重回首，决去負知己。",
            "冉冉楚山雲，悠悠斷江水。"
        ],
        "title": "別李宰",
        "id": "39d4d04e-eda4-46d6-9b5e-47cd9bb209d4"
    },
    {
        "author": "陸文圭",
        "paragraphs": [
            "婆娑七十翁，已矣將焉求。",
            "麋鹿違本性，一朝出林丘。",
            "故園在何許，駕言東南游。",
            "人才盛吳會，講貫多儒流。",
            "內顧衰朽質，汙渠映清溝。",
            "坐有歌驪駒，將貽識者羞。",
            "溽暑困朱夏，偃息時歸休。",
            "南窗小容膝，卧對紅葵榴。",
            "年華不我待，青鏡照白頭。",
            "祇今已後死，巨海吹浮漚。",
            "諸君幸少壯，勗學追前修。"
        ],
        "title": "留別義塾諸公",
        "id": "aed73693-4892-493e-babd-d801b6b20cdf"
    },
    {
        "author": "陸文圭",
        "paragraphs": [
            "御史帝耳目，監察沿隋唐。",
            "臺閣迥清風，筆簡凌秋霜。",
            "澄清一攬轡，驅狸走豺狼。",
            "賢哉故安侯，廉介尤剛方。",
            "閉門杜私謁，上殿肅朝綱。",
            "今侯有祖風，學術尤章章。",
            "出擁簿書塵，入薰書傳香。",
            "胸襟漢石渠，人物魯靈光。",
            "終然百鷙鶚，不及一鸞凰。",
            "奉國信孜孜，問塗何皇皇。",
            "往歲金陵轍，前年古浙航。",
            "鳴犢有餘哀，河水空洋洋。",
            "行役山川苦，歸興桑麻長。",
            "廣陵挹雄勝，平山弔凄凉。",
            "瘦馬乏芻櫪，寒妾無帛囊。",
            "家瘠道愈肥，躬瘁名逾芳。",
            "昔在東都季，憸佞沉忠良。",
            "知幾獨子龍，絕迹棲梁碭。",
            "瞻烏止誰屋，亦復可憐傷。"
        ],
        "title": "寄申屠御史",
        "id": "9dd46aa2-db35-4f52-aab0-645e599c331f"
    },
    {
        "author": "陸文圭",
        "paragraphs": [
            "風沙瞇行人，日脚黄無光。",
            "愁鴟蹲古木，凍雁拾餘糧。",
            "荒城雞犬寂，古堠荆蒿長。",
            "瘦馬兀冰塗，龍塞天一方。",
            "今晨發申浦，何日抵漁陽。",
            "道傍轉徙氓，啼哭勢倉黄。",
            "惰游散不歸，信美非吾鄉。",
            "錦衣雖云樂，無褐可憐傷。",
            "南泝江悠悠，北視天茫茫。",
            "遠煩公護視，雨雪上河梁。",
            "從事豈獨賢，簡書詎能忘。",
            "嗟爾居者逸，擁氈坐高堂。",
            "且置勿復道，擊筑飲離觴。"
        ],
        "title": "寄錄事王君玉",
        "id": "e09868eb-632a-4721-967e-328490082cfd"
    },
    {
        "author": "陸文圭",
        "paragraphs": [
            "昔人比貴宦，綉錦以爲衣。",
            "當晝與夜行，故鄉歸不歸。",
            "每評會稽章，不及相州記。",
            "公今往三秦，身是綉衣使。",
            "玉衡直而平，寶瑟和而清。",
            "當知九州外，生此千人英。",
            "南人去勿悲，西人來勿喜。",
            "明年當入覲，垂紳佐天子。"
        ],
        "title": "送周宣差除陝西廉訪僉事",
        "id": "a713c1b0-3937-4903-b822-0c61267a17ca"
    },
    {
        "author": "陸文圭",
        "paragraphs": [
            "浙尾带荒江，土與材俱薄。",
            "吳季獨終隠，楚黄亦晚錯。",
            "餘子不足數，眼明見卓落。",
            "騄駬初歷塊，青萍新淬鍔。",
            "齒少逾老心，事邇存遠略。",
            "百金重氣義，千里赴言諾。",
            "可期功名會，兼受生死託。",
            "宦途入幽薊，詩句留殿閣。",
            "出佐紫陽城，一麾真小却。",
            "炳燭照吏奸，良劑痊民瘼。",
            "一庭秋水凈，萬戶春風樂。",
            "河內泣留恂，并州永思郭。",
            "歸裝乍林丘，趣騎已沙漠。",
            "梅花古驛寒，別酒故人酌。",
            "徑北道邳徐，迂西趨汴洛。",
            "宮闕臯盛麗，山川想寥廓。",
            "成臯歎楚戰，砥柱窺禹鑿。",
            "舊邦弔二虢，古邑辨三亳。",
            "望諸墓猶存，戲馬臺如昨。",
            "燕趙誇蛾眉，雲代珍狐貉。",
            "壯士多屠沽，逸人或岩壑。",
            "訪古記宜勒，登高賦須作。",
            "訂訛青簡在，得句錦囊著。",
            "明年衣繡歸，頗願聞其略。",
            "鴻鵠看高翔，苕枝伏燕雀。",
            "贈言愧非顔，出處其志略。"
        ],
        "title": "送陸同知北上二首  其一",
        "id": "59eda576-4d74-4248-80c1-d3ae0b02d66f"
    },
    {
        "author": "陸文圭",
        "paragraphs": [
            "淳風日已薄，恩義不相維。",
            "吏無得於民，民顧吏有辭。",
            "政化本不立，刀筆事愈卑。",
            "李侯今之人，而行古所爲。",
            "外有屠嘉直，內無五倫私。",
            "鋤奸如惡草，護民猶嬰兒。",
            "瀹河甦彼旱，勸粟哺爾饑。",
            "從容方報政，代者俄及期。",
            "庸吏推不去，良吏去復思。",
            "誰歟觀民風，入境採吾詩。"
        ],
        "title": "送陸同知北上二首  其二",
        "id": "9f0a9a6a-e081-4894-85d9-a6173feb9ede"
    },
    {
        "author": "陸文圭",
        "paragraphs": [
            "古之州縣吏，久任各稱職。",
            "任久則化行，吏與民相得。",
            "民或不安業，咎在吏數易。",
            "代者如傳舍，吏民不相識。",
            "王嘉朱浮疏，每讀三太息。",
            "暨城有賢佐，溫良而端直。",
            "爲政知大體，人方飲其德。",
            "瓜猶未及期，旌已催行色。",
            "中州固多士，此士去可惜。",
            "老稚候城隅，相邀卧車側。"
        ],
        "title": "送郝仲明代歸",
        "id": "f6625189-1847-44d4-9714-8ce1ede988b2"
    },
    {
        "author": "陸文圭",
        "paragraphs": [
            "我舟餘杭遊，君馬薊北驟。",
            "我衣素染塵，君衣錦炫晝。",
            "江湖著閒散，郡國需雋茂。",
            "才高真小試，儒腐乃大繆。",
            "鞭讓祖生先，策甘之反後。"
        ],
        "title": "送葉仲實赴鹽官州判",
        "id": "7e81dcc7-46a9-49f9-bc76-d3672371f2e9"
    },
    {
        "author": "陸文圭",
        "paragraphs": [
            "龍峰鄰吾州，赤子久失乳。",
            "或加手斵削，誰肯頂摩拊。",
            "有客來嘉禾，談我讀書塢。",
            "口稱王侯賢，可配循吏古。",
            "廉不受私謁，公不畏强禦。",
            "素秋下嚴霜，陽春沃膏雨。",
            "澤國鱸正肥，山泉茗尤苦。",
            "州縣徒勞人，揚歷安足數。",
            "莫思金带橫，長學彩衣舞。"
        ],
        "title": "送王安之無錫州判",
        "id": "35d292f0-0c33-4dc4-aec8-4a75656832b7"
    },
    {
        "author": "陸文圭",
        "paragraphs": [
            "乾霜落丹楓，潮水清且淺。",
            "雅志君山高，離思湘江晚。",
            "利名登津要，孤介分疏遠。",
            "來暮彼雖嗟，去思此難挽。",
            "何當升臺端，繡斧煩臨遣。"
        ],
        "title": "送宋春卿之官湘陰",
        "id": "59571495-7e60-4931-8d3f-4858c0daf11c"
    },
    {
        "author": "陸文圭",
        "paragraphs": [
            "放州清江閘，及此新雨凉。",
            "故人得邂逅，好語傾肺腸。",
            "惜哉廊廟器，漂泊落湖湘。",
            "前途阻勳業，末技呈詞章。",
            "營營百年短，浩浩萬古長。",
            "共惜天下寶，得志無相忘。"
        ],
        "title": "送顧伯玉麻陽簿",
        "id": "5089d06c-b6f8-4e8b-8e77-53822e2a4c92"
    },
    {
        "author": "陸文圭",
        "paragraphs": [
            "彭城陳師道，三州一學官。",
            "高文曾蘇敬，偉節章趙歎。",
            "百世有斯人，嫡孫承後山。",
            "君材中梓漆，壤錯榛與菅。",
            "藻芹味苦淡，輒當粱肉餐。",
            "莫終三釜養，竟墮一氈寒。",
            "榮枯數前定，出處身兩難。",
            "腐鼠或青冥，枳棘棲孔鸞。",
            "升高足易蹶，恬處寢亦安。",
            "逆君散花洲，西上捲雪灘。",
            "臯比第一義，子佩正聚觀。",
            "士方從北學，音已變南冠。",
            "俎豆器疑朴，詩書味轉酸。",
            "何人力不變，此道獨追還。",
            "金溪有陸叟，昔仕乾淳間。"
        ],
        "title": "送陳茂卿赴興國教授",
        "id": "758930e6-1106-452b-9bed-93ff33afb57e"
    },
    {
        "author": "陸文圭",
        "paragraphs": [
            "江水日以遠，山花日又新。",
            "先吾不復少，後我皆成人。",
            "之子如良金，出礦以精純。",
            "又如山中木，始遇雪發春。",
            "送子啟長途，跋子升華津。",
            "青雲題柱客，白髪倚閭親。",
            "有志皆騰逸，非才獨隠淪。",
            "山林雙鬢古，井臼一生貧。",
            "宇宙無窮事，行藏各自身。",
            "因風傳短句，望月弔詞臣。"
        ],
        "title": "送焦君實之采石學官",
        "id": "24e7f83b-a25d-448d-b834-86f11860a180"
    },
    {
        "author": "陸文圭",
        "paragraphs": [
            "閉關坐十年，扣門得一士。",
            "自言貧爲養，非謂學優仕。",
            "執手問何之，贈言聊復爾。",
            "清溪生芹藻，流入泮宮水。",
            "先令我清心，次令人潔己。",
            "鑄金師範巧，琢玉士習美。",
            "六經懸日月，顔孟元不死。",
            "君欲從之遊，青燈茅屋底。",
            "相逢莫相問，擾擾鼓篋子。"
        ],
        "title": "送王行可赴宣城學官",
        "id": "cc34e288-1e2d-4f66-bb13-1db3f6c58938"
    },
    {
        "author": "陸文圭",
        "paragraphs": [
            "薄官如秋菰，冷淡不堪食。",
            "學宮如傳舍，敝漏棲不得。",
            "訪君橋水東，一榻可容膝。",
            "中吳多佳士，三載誰與適。",
            "可憐泮林鴞，止醉桑葚黑。",
            "束書歸去來，釣臺秋風夕。"
        ],
        "title": "送嚴陵邵叔忠學錄歸侍二首  其一",
        "id": "0d428190-c8b0-49b3-9228-242b27eb826e"
    },
    {
        "author": "陸文圭",
        "paragraphs": [
            "黄甲舊書生，明廷推一鶚。",
            "歲莫戢羽翰，靜聽華亭鶴。",
            "盛衰今昔異，出處老少各。",
            "乃翁信奇士，之子亦不惡。",
            "斥鷃伏卑枝，寄聲謝寥廓。"
        ],
        "title": "送嚴陵邵叔忠學錄歸侍二首  其二",
        "id": "ffac728f-91a4-4386-bfb9-71516be911b3"
    },
    {
        "author": "陸文圭",
        "paragraphs": [
            "蒼頡何代人，後乃有冰斯。",
            "智者能創物，此理不復疑。",
            "國朝重文字，設官如經師。",
            "君才實楚産，北學尤恢奇。",
            "冥鴻登翰音，威鳳呈羽儀。",
            "青雲睨子貴，皓首笑吾衰。",
            "尚白玄空守，飛黄勢莫追。",
            "祖行遲出郭，東畎正耘耔。"
        ],
        "title": "送華仲實譯史入京",
        "id": "f63c1d5a-48ac-44ce-b235-6bc609409e92"
    },
    {
        "author": "陸文圭",
        "paragraphs": [
            "余年長汝父，汝季復余從。",
            "季也難爲兄，文史日從容。",
            "兄也實競爽，立身期亢宗。",
            "可念玉雪子，五月上盧龍。",
            "棗榆曝西日，塵土吹炎風。",
            "爾欲副爾志，安得寧爾躬。",
            "有方遊可遠，揚名孝乃終。",
            "歸來拜嘉慶，我酌壽汝翁。"
        ],
        "title": "送吳仲寶入京",
        "id": "15092d40-65b6-4aaf-aa27-df70b00e533d"
    },
    {
        "author": "陸文圭",
        "paragraphs": [
            "有客東南來，白馬嘶北風。",
            "問客將何之，舉鞭指盧龍。",
            "云是漢家子，出入明光宮。",
            "古宮今焉在，廢堵生秋蓬。"
        ],
        "title": "送趙季舒之燕",
        "id": "42698930-c138-49cf-81fb-ce7689060899"
    },
    {
        "author": "陸文圭",
        "paragraphs": [
            "從游十載前，總角君尚少。",
            "相逢十載後，我鬢雪爭曜。",
            "修鱗縱巨壑，倦羽落荒嶠。",
            "盛衰各自異，巧拙更相誚。",
            "義理浩無涯，經綸孰知要。",
            "立身如處女，被服善窈窕。",
            "止令公子慕，莫博千金笑。"
        ],
        "title": "送道成北遊",
        "id": "68c3e5f4-5af9-4f32-9d9a-c197072ab1fc"
    },
    {
        "author": "陸文圭",
        "paragraphs": [
            "海東有孤鶴，玉羽青冥間。",
            "衝風揚黄塵，吹落蓉城山。",
            "蓉城何寥廓，山木多高寒。",
            "石泉翳荒蘚，飲啄常苦艱。",
            "矯首復南飛，凉秋生羽翰。",
            "願隨鴻鵠游，不共雞鶩餐。",
            "嗟爾不群志，全身良獨難。",
            "遠避鷹與鸇，近防弋與彈。",
            "仙機縱不誤，雲路終漫漫。"
        ],
        "title": "送錢君瑜歸嘉禾",
        "id": "d96fa027-b2e5-481a-b197-9c14825e7e2c"
    },
    {
        "author": "陸文圭",
        "paragraphs": [
            "天令中和春，錦花柳絲織。",
            "江山回淑氣，車馬有行色。",
            "問君今何之，白髪在高堂。",
            "韔弓箙兩矢，出門志四方。",
            "丈夫信有志，遊近不堪遠。",
            "錫穴綆冷泉，館娃弔荒畹。",
            "青青三吳道，急雨飄客衣。",
            "縱無譏小草，恐有遺當歸。"
        ],
        "title": "送輔若晦南遊",
        "id": "078cda33-1231-4f6e-bb74-9df41115d387"
    },
    {
        "author": "陸文圭",
        "paragraphs": [
            "儒吏不相得，異器如薰蕕。",
            "儒視吏不屑，吏嫉儒爲仇。",
            "俗儒不知變，譊譊孔與周。",
            "事叢委不理，言大怍不酬。",
            "嗟乎鉛槧生，謝此刀筆流。",
            "安得經濟手，一洗吾儕羞。",
            "當路有達官，鄰境逢仁侯。",
            "留情案牘間，舉人拔其尤。",
            "君抱汲古學，才識推兼優。",
            "肯隨雞鶩爭，會偕鸞鵠游。",
            "高風動寥廓，茲土豈淹留。",
            "獨憐老知己，青燈守荒丘。",
            "不堪明時用，空懷當世憂。",
            "斯文付後死，已矣復焉求。"
        ],
        "title": "送袁仲野赴毘陵",
        "id": "3ceb88a1-7dce-4a21-b70e-0978de193595"
    },
    {
        "author": "陸文圭",
        "paragraphs": [
            "吾宗兩才子，世亂身不免。",
            "絕憐華亭鶴，竟類東門犬。",
            "客行因弔古，寒日下荒坂。",
            "井邑今豪雄，往事海濤遠。"
        ],
        "title": "送黄雲心游松江",
        "id": "831e9a7f-b001-4799-ae09-17060bcb32de"
    },
    {
        "author": "陸文圭",
        "paragraphs": [
            "我衰惜別離，數日輒作惡。",
            "老懷自當爾，嘗恐兒輩覺。",
            "君器如璠璵，似可寘臺閣。",
            "莫辭簿書苦，亦有宦游樂。",
            "久厭黄田魚，去聽華亭鶴。",
            "亭下有高士，滴露草玄學。",
            "持詩道甫訊，進拜復前却。",
            "問我今何如，癡頑勝如昨。"
        ],
        "title": "送陳公南之松江并柬山齋",
        "id": "486a66cf-e39f-4a5a-90f8-e71cb78218e7"
    },
    {
        "author": "陸文圭",
        "paragraphs": [
            "雁蕩英英雲，孤鳳雲中吟。",
            "風吹五色羽，墮此半水林。",
            "桐花作秋枯，野桑空綠沉。",
            "苦葚不致醉，鴞食予何心。",
            "鳳兮歸去來，岐山有高岑。"
        ],
        "title": "古意二首送朱鶴皋  其一",
        "id": "4cfebc05-fa8c-4831-92f8-5989c7bd840d"
    },
    {
        "author": "陸文圭",
        "paragraphs": [
            "蓬首寒機女，枉顧生光輝。",
            "一登君子堂，松蘿相因依。",
            "茂陵喜新聘，中路忽有違。",
            "願垂堂上鏡，照妾心中微。",
            "生死要有託，悠悠空是非。",
            "出門念遠道，歲晏將安歸。",
            "膏沐更誰容，爲君疊羅衣。"
        ],
        "title": "古意二首送朱鶴皋  其二",
        "id": "e545c9b8-8af0-4c72-8a2c-5b5b701cda7c"
    },
    {
        "author": "陸文圭",
        "paragraphs": [
            "稜稜玉壺冰，瑩潔絕纖罅。",
            "無人手自將，寘之霜臺下。",
            "海東聞鶴唳，清思方在野。",
            "遲明有公事，匆匆催上馬。"
        ],
        "title": "送陳子高",
        "id": "fb3d81f7-9576-4ba4-9863-a3e8dcd49b7c"
    },
    {
        "author": "陸文圭",
        "paragraphs": [
            "衰年八十一，草露骨垂朽。",
            "有客款荆扉，甘言許吾壽。",
            "假如活百歲，祇欠十有九。",
            "辛勤拋書冊，散誕耽棋酒。",
            "時時課小詩，不自覺妍醜。",
            "袖中出新句，見客驚欲走。",
            "反顧仍疾讀，佳處輒肯首。",
            "呼兒急傳觴，晚喜得此友。",
            "久之來告別，秋懷掛衰柳。",
            "百金無所贈，五言聊藉手。"
        ],
        "title": "送吳寬齋併謝惠詩",
        "id": "7353a900-3019-40ab-86bb-5504b7524393"
    },
    {
        "author": "陸文圭",
        "paragraphs": [
            "陳爲台望族，不數謝與錢。",
            "此以科甲貴，彼以婚姻連。",
            "吾猶及乃祖，執鞭慕先賢。",
            "亂後識嚴君，握手吾同年。",
            "事功竟落落，世慮日日煎。",
            "衣冠一不振，抱恨埋重泉。",
            "君如丹鳳雛，五采何翩翩。",
            "久客滄江上，窮秋思浩然。",
            "文運今再明，六甲一周天。",
            "老我終白屋，看子收青氈。",
            "浙水東西流，北風送南船。",
            "赤城幾日到，雁影夕陽邊。"
        ],
        "title": "送天台陳審中",
        "id": "60159a9d-26a9-45a1-96b3-b8665a484ff7"
    },
    {
        "author": "陸文圭",
        "paragraphs": [
            "齊魯多平原，江浙田高下。",
            "戢戢如魚鱗，土籍誰主者。",
            "富人擅其利，失業憫孤寡。",
            "方今用周禮，天官出經野。",
            "古法雖可行，必得奉行者。",
            "楊君古循良，暨陽小民社。",
            "原隰遍咨詢，辭色每寬假。",
            "經營始不擾，期集乃多暇。",
            "實惠甦困窮，先聲走豪霸。",
            "隴牛閒卧晝，邑犬不驚夜。",
            "當年經行處，愛此憩棠舍。",
            "鳩功首上計，列郡居其下。",
            "傾城出送君，饑童控羸馬。",
            "坐中有狂生，出位獨難咤。",
            "均爲受廛氓，關市不親稼。",
            "鄉胥上下手，輕重意取捨。",
            "仁公力救弊，立法宜少借。",
            "聖朝天廣大，焉用究纖罅。",
            "議政罪甘誅，矧避官長駡。"
        ],
        "title": "送楊伯可",
        "id": "5b0d6c2b-6ce7-48e6-bfa3-b6ea5705629e"
    },
    {
        "author": "陸文圭",
        "paragraphs": [
            "持斧上東山，伐木鳥群呼。",
            "道義不相敦，朋友良可無。",
            "嗟我聚糠粃，從君味膏腴。",
            "方轡蹈先軌，聯綬趨正塗。",
            "事功期遠致，詩翰亦小娛。",
            "但令交久長，不恨別須臾。",
            "歲律陰崢嶸，客程路盤紆。",
            "人事况寡歡，月異時復殊。",
            "疏梅憶孤嶼，新柳懷清湖。"
        ],
        "title": "送張仲實",
        "id": "3bfceb72-a26d-4bf3-9335-2025f757c9e2"
    },
    {
        "author": "陸文圭",
        "paragraphs": [
            "魯國幾男子，陋巷稱顔淵。",
            "簞食何從出，頼有負郭田。",
            "養志本無求，求人志可憐。",
            "蜀翁古奇士，束書裹寒氈。",
            "客來擁氈坐，客去挾書眠。",
            "索供廣文飯，催送司業錢。",
            "玉瓶何處酒，翠釜誰家烟。",
            "我乃遭數奇，彼胡鍾美偏。",
            "厄窮不自憫，靜退猶爲賢。",
            "揖士撤講席，呼兒買歸船。",
            "後游記何日，今別已高年。",
            "感翁出處跡，撫几心茫然。",
            "握手出門去，梅雨暗江天。"
        ],
        "title": "送師本竹",
        "id": "f7147ec6-9945-4411-9691-978fa4b9aeb3"
    },
    {
        "author": "陸文圭",
        "paragraphs": [
            "古有淳寂鄉，君與陶阮到。",
            "每評伯倫頌，謂勝周公誥。",
            "山間童負鍤，臺下人拾帽。",
            "短鞭跨遼碣，破毯眠雪窖。",
            "歸來四壁立，挾冊坐鄉校。",
            "悠悠泮宮水，羹有芹可芼。",
            "案上方醉吟，室中已饑告。",
            "長缾卧虛簷，破釜架空竈。",
            "翠眉方與齊，赬頰忽自悼。",
            "愁踏布衾裂，羞拆海圖倒。",
            "先生樂陶然，美睡呼不覺。",
            "達士多迂拙，庸兒競嘲噪。",
            "豈知海上鯤，姑隠霧中豹。",
            "歲晚空齋人，杖屨辱相好。",
            "百錢呼兒沽，一榻爲君掃。",
            "浩興忽長歌，衰意亦旁譟。",
            "銜杯孤月落，椎壁四鄰閙。",
            "明當遠行役，寒雨映客棹。",
            "秋江蒲稗深，佇子平安報。"
        ],
        "title": "送徐允伯",
        "id": "efa90f4b-b4e3-48ec-a9a0-994e1d14f7d2"
    },
    {
        "author": "陸文圭",
        "paragraphs": [
            "甲與吾同生，君子行一周。",
            "少年各豐裕，歲晚懷百憂。",
            "菜地古城下，我今手鋤耰。",
            "君當往海陵，絕江汎漁舟。",
            "駕言彼就養，逝將老菟裘。",
            "哀哉隨陽雁，止爲稻粱謀。",
            "君看橫江隼，萬里凌高秋。"
        ],
        "title": "徐觀伯遠將徙海陵介吾姪來索詩徐故家兵後流落三十年長子依許監倉客淮南因贅于海陵迎二親就養坡公謂此事今無古或聞者也感歎之餘爲賦二首  其一",
        "id": "e97bd95c-067e-4e87-b80b-eb0abffa98c5"
    },
    {
        "author": "陸文圭",
        "paragraphs": [
            "慈烏昔哺雛，日夜望雛長。",
            "安知風雨橫，故巢墮草莽。",
            "烏羽日摧頹，雛饑竟何往。",
            "其一止海隅，雌飛鳴相向。",
            "反哺若天性，迎烏致其養。",
            "我衰髪盡白，兒長忽先喪。",
            "贈君慈烏篇，老淚滴紙上。"
        ],
        "title": "徐觀伯遠將徙海陵介吾姪來索詩徐故家兵後流落三十年長子依許監倉客淮南因贅于海陵迎二親就養坡公謂此事今無古或聞者也感歎之餘爲賦二首  其二",
        "id": "699486b4-217b-4d9f-b2ec-e9c56c122039"
    },
    {
        "author": "陸文圭",
        "paragraphs": [
            "我生髪未燥，汝父以詩鳴。",
            "憂患涉世老，襟義猶崢嶸。",
            "晚乃得二雛，美不減徐卿。",
            "季也纔弱冠，詩壇將父兵。",
            "愈湜氣如虹，候門識奇英。",
            "下馬呼小友，相顧各自驚。",
            "騄駬不受羈，歷塊千里行。",
            "分臺柏森森，霜氣壓百城。",
            "汝游何所挾，兩字直而清。",
            "銳進年倍壯，靜退事飽更。",
            "欲令從雅操，端肯迂修程。",
            "遠游重垂戒，顯親須揚名。",
            "但酬化茝志，足慰舐犢情。"
        ],
        "title": "竹友以其季子將有遠行丐余一言余與翁游視其季猶姪也爲之言以勵其志",
        "id": "6a868c6a-4ef5-418b-b4d6-51edfd021728"
    },
    {
        "author": "陸文圭",
        "paragraphs": [
            "達士脫名檢，高人落林丘。",
            "體性未應殊，作用終不侔。",
            "講師得三昧，宗學貫九流。",
            "曾對樹說法，解使石點頭。",
            "劫火焚地水，慈雲護松楸。",
            "報恩心種種，閲古事悠悠。",
            "香火三生願，因緣再世游。",
            "文辭重柳請，衣服許韓留。",
            "殷勤翻短褐，博雅愧前修。"
        ],
        "title": "送信講師",
        "id": "e24face8-0d8b-4fa2-bdba-9995fb74a0b6"
    },
    {
        "author": "陸文圭",
        "paragraphs": [
            "西園一叢竹，歲久枝幹繁。",
            "會見鸞鳳棲，莫厭鳥雀喧。",
            "玉聲寒雨碎，翠色朝烟昏。",
            "蕭蕭黄素葉，風吹擁籬根。",
            "主人避俗客，青苔坐柴門。",
            "勁節諒無比，幽懷不可言。"
        ],
        "title": "題質夫竹居",
        "id": "4c989f05-9c77-4b5b-a150-69329db3c6c1"
    },
    {
        "author": "陸文圭",
        "paragraphs": [
            "辨才將九十，及見開皇初。",
            "不知虞褚輩，得似老僧書。",
            "尤物世希有，昭陵劫灰餘。",
            "玉函人不見，繭紙乃蠹魚。",
            "梅花一片石，猶自寶璠璵。",
            "定武久荆棘，長安復丘墟。",
            "茂林有陳迹，今誰山陰居。"
        ],
        "title": "跋徐知事所藏禊帖",
        "id": "d9684aaf-f76b-4efb-912a-992d75cf8547"
    },
    {
        "author": "陸文圭",
        "paragraphs": [
            "孟陽索吾錦，景純奪吾筆。",
            "老我嘆才盡，秀句吐不出。",
            "東陽有行卷，展玩已盈帙。",
            "乘雁豈爲多，買菜復求益。",
            "嗟君乃佳吏，家世本經術。",
            "一從冠惠文，不肯事佔𠌫。",
            "貞廉嚙苦蘗，和勁調玉瑟。",
            "簿書謝囂塵，車馬動行色。",
            "君如擊水茝，我似退風鷁。",
            "出處兩忘言，黄花秋淅瀝。"
        ],
        "title": "題沈華父送行詩卷",
        "id": "bd167045-eaa5-4fc2-bdcf-fb4505ad2e38"
    },
    {
        "author": "陸文圭",
        "paragraphs": [
            "東軒記待月，縱筆說性命。",
            "豈惟不知月，實亦不知性。",
            "文雖歐蘇工，理至關洛定。",
            "人心如明月，塵垢失清凈。",
            "霧收海氣澄，天逈風力勁。",
            "持我光明珠，照此大圓鏡。",
            "鏡中雙綵鸞，翔立請驂乘。",
            "御宴影娥池，神飈忽吹醒。",
            "鸞飛曉鏡空，龍睡淵珠靜。",
            "依舊碧潭心，無復瓊樓興。",
            "韓郎固有言，仙人未賢聖。"
        ],
        "title": "題月心詩卷併記遇仙事云",
        "id": "b7414b4d-4e91-41b3-84cf-9dcecd837c39"
    },
    {
        "author": "陸文圭",
        "paragraphs": [
            "青天一張紙，群雁飛來遠。",
            "秋渚蘆瀟瀟，徘徊下清淺。",
            "若烹不能鳴，一一俱不免。"
        ],
        "title": "題百雁圖",
        "id": "7eb90083-df98-4f66-861c-92217a0a77e3"
    },
    {
        "author": "陸文圭",
        "paragraphs": [
            "好風何處來，天籟出衆竅。",
            "披襟懷楚臺，擊筑思高廟。",
            "扶摇九萬里，自謂一息到。",
            "安知大鵬運，不滿斥鷃笑。",
            "終當謝蓬蒿，振翼絕海嶠。"
        ],
        "title": "詠風",
        "id": "b24f749a-1d49-432b-8858-998a06fdb7f8"
    },
    {
        "author": "陸文圭",
        "paragraphs": [
            "仲夏井泉溢，雨聲集虛堂。",
            "銀竹瀉高簷，靜聽何浪浪。",
            "蓮葉不受水，盤珠走低昂。",
            "溽潤逼衣篝，縫我新葛裳。",
            "媿彼作田人，蓑笠排青秧。",
            "出戶懶著屐，掃地燒木香。",
            "白晝生睡思，徐徐到羲皇。",
            "夢覺聞鼓吹，草蛙怒方塘。",
            "竹尾起寒烟，濕螢度微光。",
            "鄰翁閉門卧，中夕啼蒼黄。",
            "三日絕薪賣，積潦勢頹牆。"
        ],
        "title": "夏雨",
        "id": "46b675f7-6862-4248-90b1-a06e48ddee55"
    },
    {
        "author": "陸文圭",
        "paragraphs": [
            "遥夜百感集，白露下空庭。",
            "秋風入草木，衆葉會飄零。",
            "甘液始潤物，履霜漸陰凝。",
            "哀哉石榴樹，讖語成添丁。",
            "蘭艾既同焚，孰別臭與馨。",
            "皇天默不語，今古常青青。"
        ],
        "title": "秋感",
        "id": "b40a93a7-69c2-43c1-b0aa-c6e243ae1f14"
    },
    {
        "author": "陸文圭",
        "paragraphs": [
            "青天一片玉，上有衆星列。",
            "夜中光漸小，讓此玻璃月。",
            "白兔卯時生，桂子秋後結。",
            "天上有山河，兩界隔吳越。",
            "何當御嫦娥，萬里駕飛轍。",
            "太白爲前驅，綵鸞相繼發。"
        ],
        "title": "月",
        "id": "f8de58b2-53ab-486b-852f-73ffe59e5e7e"
    },
    {
        "author": "陸文圭",
        "paragraphs": [
            "雪飛不擇地，因高勢易積。",
            "玉龍二百丈，橫卧前山脊。",
            "隨香去尋梅，路白無行跡。",
            "鐵笛吹一聲，驚裂蒼崖石。"
        ],
        "title": "徐德文索雪岡詩云已得而復失余尋舊稿亦無見想滕六遣六丁取之去矣再賦",
        "id": "fd7b1c87-6be5-4975-bb9b-badc0ee81a30"
    },
    {
        "author": "陸文圭",
        "paragraphs": [
            "瑞香兒女花，艷潔而芳妍。",
            "得之古精廬，移置列檻前。",
            "易地費人力，不出花自然。",
            "深慮本先撥，枝葉隨之顛。",
            "是時夏久旱，不雨龜坼田。",
            "林木且憂枯，弱植豈自全。",
            "既已厄於人，況復遭此天。",
            "天與人仇之，命也花自憐。",
            "井筒灌朝夕，小潤培芳年。",
            "封植豈無心，榮枯自有緣。",
            "何時回春風，笑挽司花仙。",
            "携手共樽酒，醉卧雲錦邊。"
        ],
        "title": "新移瑞香不得雨有嘆",
        "id": "3427aac3-1f1c-4fe7-8f39-64d5471fa13d"
    },
    {
        "author": "陸文圭",
        "paragraphs": [
            "娟娟秋蘭花，綠葉何披猖。",
            "沙鷺明玉羽，冰蠶吐絲腸。",
            "倩盼宜素絢，追琢少金相。",
            "居然鐵石心，愛此風露香。",
            "何當競春華，亦復委朝霜。",
            "折花三太息，援筆臨清觴。",
            "明年花好在，坐客忘瀟湘。"
        ],
        "title": "生意堂賦玉簪花得相字",
        "id": "580ac38a-d9aa-41e2-aa7d-353770a8a91b"
    },
    {
        "author": "陸文圭",
        "paragraphs": [
            "人受氣之精，百歲驚風雨。",
            "少壯會有衰，神散無復聚。",
            "木受氣之偏，生旺寄於土。",
            "枝榦老更奇，花葉落仍吐。",
            "君看山中桂，秋露滴金乳。",
            "種者是何人，賞者經幾主。",
            "天香入酒冽，吸月空懷古。",
            "素娥笑白髪，對影獨起舞。"
        ],
        "title": "老桂古字韻",
        "id": "88e1f991-dbc6-4bb6-8945-6f040717dd6d"
    },
    {
        "author": "陸文圭",
        "paragraphs": [
            "老松如枯骸，短松覆兒髪。",
            "城中薪價高，斤斧不時伐。",
            "難長虬龍姿，免藏虎豹穴。",
            "樵童出山暮，步擔挑新月。"
        ],
        "title": "詠松",
        "id": "fb9fa3eb-8b15-4740-b941-00313ae3a7a7"
    },
    {
        "author": "陸文圭",
        "paragraphs": [
            "荆山石有玉，楚國無人知。",
            "再獻猶弗售，抱璞空自悲。",
            "他日遇良工，乃始稱其奇。",
            "寶傳數百載，邯鄲又得之。",
            "秦人請城易，趙氏以爲疑。",
            "不予寧負曲，予之恐見欺。",
            "相如奉使往，持璧指瑕疵。",
            "衝冠遽如許，睨柱欲何爲。",
            "衣褐已歸趙，湯鑊安足辭。",
            "奇哉古若人，掩卷空嗟咨。",
            "是非定百世，成敗止一時。",
            "天生此尤物，前後成禍基。",
            "有美當韞匵，衒鬻誠非宜。",
            "和氏不待價，刖足將尤誰。",
            "人才國輕重，璧豈係安危。",
            "相如真暴虎，雖死悔莫追。",
            "二子有遺憾，仲尼真吾師。",
            "泗濱一片石，不染自成緇。",
            "上有華林字，疑是故物遺。",
            "春官雅好古，傳載煩文移。",
            "主人不敢惜，持貢白玉墀。",
            "埋光經幾年，不與賞音期。",
            "無意博連城，得失輕毫釐。",
            "二事擬非倫，聊以資吾詩。"
        ],
        "title": "泗濱石",
        "id": "916fc9f9-ce1d-4b33-8503-3694466942c9"
    },
    {
        "author": "陸文圭",
        "paragraphs": [
            "舟止奔牛堰，始識丹陽車。",
            "規製殊草草，力不任馳驅。",
            "淮安距宿遷，代之牛與馿。",
            "軒蓋乃差大，雙輪夾一輿。",
            "軝衡輗軏軫，名物與古殊。",
            "梓人不知經，多以方言拘。",
            "輸載亦稍豐，日行百里餘。",
            "御者非王良，隉杌不安車。",
            "蒲輪召申公，養老宜徐徐。",
            "干祿以爲榮，愧我非純儒。",
            "小兒問金根，其制復焉如。",
            "輿服漢最詳，具載班范書。",
            "慎勿似韓昶，問學當勤渠。"
        ],
        "title": "車",
        "id": "32bf7ae0-8cd4-4c4d-8760-eeea2396fa87"
    }
]