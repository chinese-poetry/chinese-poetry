[
    {
        "author": "釋法恭",
        "paragraphs": [
            "頭祖纔始陞堂，百丈卷席歸去。",
            "不是拾得寒山，有理也無雪處。"
        ],
        "title": "偈四首  其二",
        "id": "c5eae147-6eda-44ca-98ba-5052f6bd7c7a"
    },
    {
        "author": "釋法恭",
        "paragraphs": [
            "見得徹，用時親，相逢盡是箇中人。",
            "望空雨寶休誇富，無地容錐未是貧。",
            "踏著秤磓硬似鐵，八兩元來是半斤。"
        ],
        "title": "偈四首  其三",
        "id": "e3475324-9a59-4f67-a9ad-8bb953f72d4d"
    },
    {
        "author": "釋法恭",
        "paragraphs": [
            "五天一隻蓬蒿箭，攪動支那百萬兵。",
            "不得雲門行正令，幾乎錯認定盤星。"
        ],
        "title": "偈四首  其四",
        "id": "b7e891e9-9b0e-4e88-b1b0-2c00e06be4b4"
    },
    {
        "author": "釋法恭",
        "paragraphs": [
            "臘月燒山，對面熱謾。",
            "瞥然悟去，身在長安。",
            "咄哉無限未歸客，沙裏求油實可憐。"
        ],
        "title": "頌古",
        "id": "b40bc149-efd2-4efc-b574-55c98496c905"
    },
    {
        "author": "釋法智",
        "paragraphs": [
            "真空不空，寥寥無影樹頭月。",
            "真色非色，隠隠不萌枝上花。",
            "威音路外芬芳，鳳無依倚。",
            "空劫已前照耀，鶴不停機。",
            "更須一色功圓，便得同中有異。",
            "同中異，直下承當休擬議。",
            "夜來明月照蘆花，鶴鷺並頭踏雪睡。"
        ],
        "title": "偈六首  其一",
        "id": "262068eb-b308-4a02-bad1-7b63576a6815"
    },
    {
        "author": "釋法智",
        "paragraphs": [
            "辨不辨，昏不昏，打破盆子只論盆。",
            "千里遠山烟樹，數家沙鳥漁村。",
            "夜深月與湖光渾，天水茫茫絕點痕。"
        ],
        "title": "偈六首  其二",
        "id": "43a78c60-ff04-4259-925e-30211ecf1259"
    },
    {
        "author": "釋法智",
        "paragraphs": [
            "深夜虛堂露氣佳，冰霜著月沒痕瑕。",
            "木人打破琉璃碗，走過新羅始到家。"
        ],
        "title": "偈六首  其三",
        "id": "a347db76-9ffa-42b3-b572-4f2be394d0ee"
    },
    {
        "author": "釋法智",
        "paragraphs": [
            "一不成，二不是，火雲堆裏秋風起。",
            "堪笑耘田車水翁，手脚忙亂同兒戲。",
            "同兒戲，有巴鼻。",
            "但得豐年賀太平，四海五湖皇化裏。"
        ],
        "title": "偈六首  其四",
        "id": "f5f2e0af-6bfe-43bb-9a3d-7d62c5ed5d1a"
    },
    {
        "author": "釋法智",
        "paragraphs": [
            "動時常寂寂，靜處活鱍鱍。",
            "動靜兩俱忘，佛祖何處著。",
            "驀地夢回頭，長天飛一鶚。",
            "春風有時好，春風有時惡。",
            "不得春風花不開，花開又被風吹落。",
            "錯錯錯，蒸餠元來是麵作。"
        ],
        "title": "偈六首  其五",
        "id": "9e2d833b-a64b-41aa-b3be-c4785cbebc5e"
    },
    {
        "author": "釋法智",
        "paragraphs": [
            "幽鳥語如篁，柳垂金線長。",
            "雲收山谷靜，風送杏花香。"
        ],
        "title": "偈六首  其六",
        "id": "a39a0c97-2ff6-4ff5-b778-010470d76b61"
    },
    {
        "author": "釋法智",
        "paragraphs": [
            "烏頂雪眉，雲蹤鶴態。",
            "貌出正偏，見非向背。",
            "芙蓉月照兮太白峰高，丹鳳翔空兮瓊林玉碎。",
            "覿面分明，兩彩一賽。"
        ],
        "title": "贊天童覺和尚",
        "id": "39e5e3a0-e2ea-4c48-9ee7-ced65ff7b0b5"
    },
    {
        "author": "釋法智",
        "paragraphs": [
            "明月高懸未照前，雪眉人憑玉欄干。",
            "夜深雨過風雷息，客散雲樓酒碗乾。"
        ],
        "title": "偈二首  其一",
        "id": "0830e637-122f-473b-a284-394711825bf5"
    },
    {
        "author": "釋法智",
        "paragraphs": [
            "三界無法，何處求心。",
            "驚蛇入草，飛鳥出林。",
            "雨過山堂秋夜靜，市聲終不到孤岑。"
        ],
        "title": "偈二首  其二",
        "id": "b4eac27a-1848-4393-9f29-d67701e4ea2d"
    },
    {
        "author": "釋悟",
        "paragraphs": [
            "一切聲，是佛聲，簷前雨滴響泠泠。",
            "一切色，是佛色，覿面相呈諱不得。",
            "便恁麽，若爲明，碧天雲外月華清。"
        ],
        "title": "偈",
        "id": "07592494-f680-456c-938b-fd5eb47d7174"
    },
    {
        "author": "釋慧深",
        "paragraphs": [
            "未得入頭應切切，入頭已得須教徹。",
            "雖然得入本無無，莫守無無無間歇。"
        ],
        "title": "偈",
        "id": "1c6b36b4-7a3e-44e7-8641-517e6fc2a6d6"
    },
    {
        "author": "釋思徹",
        "paragraphs": [
            "羊頭車子推明月，沒底船兒載曉風。",
            "一句頓超情量外，道無南北與西東。"
        ],
        "title": "偈",
        "id": "fcd34519-dce3-457d-8e95-8872a2d1e1e6"
    },
    {
        "author": "釋通理",
        "paragraphs": [
            "峰頭駕鐵船，三更日輪杲。",
            "心閑不自明，落葉知誰掃。",
            "等閑摘箇鄭州梨，放手元是青州棗。"
        ],
        "title": "偈",
        "id": "78760cfe-31f4-466b-aabd-7c3802b839fc"
    },
    {
        "author": "釋元實",
        "paragraphs": [
            "一位纔彰五位分，君臣叶處紫雲屯。",
            "夜明簾卷無私照，金殿重重顯至尊。"
        ],
        "title": "偈",
        "id": "a5efb5f9-7491-489b-a761-d2f578fbf11c"
    },
    {
        "author": "釋普紹",
        "paragraphs": [
            "靈雲悟桃花，玄沙傍不肯。",
            "多少癡禪和，擔雪去填井。",
            "今春花又開，此意誰能領。",
            "端的少人知，花落春風靜。"
        ],
        "title": "偈",
        "id": "de9e0765-fc9e-46be-9360-f75ef9bfb531"
    },
    {
        "author": "隆禪師",
        "paragraphs": [
            "一不成，二不是。",
            "口喫飯，鼻出氣。",
            "休云北斗藏身，說甚南山鼈鼻。",
            "家財運出任交關，勸君莫競錐頭利。"
        ],
        "title": "偈",
        "id": "a2eea687-6215-4fbf-9c08-814de72c78bf"
    },
    {
        "author": "釋了心",
        "paragraphs": [
            "佛之一字孰云無，木馬泥牛滿道途。",
            "倚遍欄干春色晚，海風吹斷碧珊瑚。"
        ],
        "title": "偈",
        "id": "201f90bd-2bcf-4d25-b678-e03a7bf9fd90"
    },
    {
        "author": "李道",
        "paragraphs": [
            "過客煩瞻視，當途獨有名。",
            "幾人行大道，用爾算前程。",
            "土石儀形久，山河里數明。",
            "從茲知正路，捷徑謾縱橫。"
        ],
        "title": "堠",
        "id": "526eb4d3-1b79-470a-bf24-c53e7d7004a0"
    },
    {
        "author": "李道",
        "paragraphs": [
            "月窟孀娥不惜栽，和風分付天下來。",
            "欲知仙艷無窮處，不隔人間朔望開。"
        ],
        "title": "月桂",
        "id": "931aeee8-cab6-4eb2-8eba-260806cce0cb"
    },
    {
        "author": "陳桷",
        "paragraphs": [
            "神仙多是大羅客，我比大羅超一格。"
        ],
        "title": "句",
        "id": "b914d506-b5fd-429c-94ab-43d2f3e00e41"
    },
    {
        "author": "周林",
        "paragraphs": [
            "殷紅片片點蒼苔。"
        ],
        "title": "句",
        "id": "f79d2c78-bdb4-4ee3-b7b5-55c75d267c2b"
    },
    {
        "author": "李如箎",
        "paragraphs": [
            "繅車籬落桑陰盡，土鼓鄉亭稻葉青。"
        ],
        "title": "句",
        "id": "fdf27a9f-45fc-43bf-9ced-ade591903071"
    },
    {
        "author": "王傅",
        "paragraphs": [
            "泉源山下延平曠，路入松關起清爽。",
            "飛雲西峙積翠臺，突兀三千六百丈。",
            "杏花片片舖金壇，天風吹桂香漫山。",
            "遊人盡去蘿月上，覺我身世非人間。"
        ],
        "title": "明福觀",
        "id": "ca41d262-f3f5-48ed-bc37-08e9d638e44a"
    },
    {
        "author": "李耕",
        "paragraphs": [
            "雨過天如沐，回山濃翠侵。",
            "平橋带野水，涓涓繞竹林。",
            "茅屋闃無人，案上橫素琴。",
            "白鷺正熟睡，杳無羨魚心。",
            "維舟欲渡誰，柳岸烟沉沉。",
            "長嘯在何處，惆悵隔雲岑。"
        ],
        "title": "題蔡潤畫",
        "id": "59edf69d-3f11-4bcb-b532-ec32e823d685"
    },
    {
        "author": "王鞏",
        "paragraphs": [
            "卜築蒲川上，翛然遠市廛。",
            "潮聲書屋外，月影釣舟前。",
            "地僻紅塵浄，沙平白鳥眠。",
            "此中幽適趣，不必問斜川。"
        ],
        "title": "題管聖浩蒲川歸隠",
        "id": "0ceec793-11a9-462a-9490-ff598acff36b"
    },
    {
        "author": "張牧",
        "paragraphs": [
            "結束青山向日還，得書南望意悠然。",
            "少寬二老庭幃念，粗了生平燈火緣。",
            "去路雖遥心已近，短篇欲就意難圓。",
            "不妨靜洗笙歌耳，穩接江濤到枕邊。"
        ],
        "title": "出舍在浙江亭得父書開示題詩於亭",
        "id": "49c80016-7e10-4be1-8afe-a84301cd74f4"
    },
    {
        "author": "張牧",
        "paragraphs": [
            "道路已三月，山川猶昔年。",
            "繡花紅委地，刺水綠平田。",
            "生計付身外，兒曹慰眼前。",
            "愈知貧有味，無夢到愁邊。"
        ],
        "title": "韶州秩滿至清源道中聞子庠姪磻俱登第又題客邸",
        "id": "e708e92d-7410-4a46-a2a2-b3c085c3361f"
    },
    {
        "author": "張洙",
        "paragraphs": [
            "漫道玉爲堂，玉堂今夜長。"
        ],
        "title": "句",
        "id": "ecd2677e-48f0-430a-97c6-43ac69c519e6"
    },
    {
        "author": "孫雄飛",
        "paragraphs": [
            "百年承襲地，和氣媚芳塵。",
            "車馬當吳會，山川與楚鄰。",
            "酒樓絃管暮，花市綺羅春。",
            "風俗真佳麗，多應笑魯民。"
        ],
        "title": "錢塘感興",
        "id": "306d2668-ecca-4b94-aad9-dad948fa0d34"
    },
    {
        "author": "孫雄飛",
        "paragraphs": [
            "堂開金色界，梵客爲鉤簾。",
            "山影碧侵座，水聲清繞簷。",
            "粉雲埋石脚，珠露泣松髯。",
            "終擬携孤笛，憑欄喚玉蟾。"
        ],
        "title": "靈隠蓮峰堂",
        "id": "91682e52-0e3c-4822-8727-4bbe22afb6ca"
    },
    {
        "author": "孫雄飛",
        "paragraphs": [
            "行窮湖上徑，迤邐到林巒。",
            "地瘦馬蹄澀，水清山骨寒。",
            "樓臺棲樹杪，鐘磬閙雲端。",
            "自笑利名役，未能來挂冠。"
        ],
        "title": "上天竺",
        "id": "6ca92b6c-1cda-4799-aa90-35d79159d9d3"
    },
    {
        "author": "任盡言",
        "paragraphs": [
            "切勿填河漢，須留洗甲兵。"
        ],
        "title": "句",
        "id": "5ef88973-474b-41a8-9a03-0f4b28a75e13"
    },
    {
        "author": "仲并",
        "paragraphs": [
            "晨光起天末，微風動林杪。",
            "披衣初夢回，捲書倦清曉。",
            "隠几欲無寐，百念自憂悄。",
            "簞瓢舊獨樂，樂意今亦少。",
            "豈但感時節，政欲避煩擾。",
            "我非斯人徒，區區務自了。"
        ],
        "title": "早起偶成",
        "id": "9cde91f5-ebf1-4032-b4cc-23c64e6f5052"
    },
    {
        "author": "仲并",
        "paragraphs": [
            "風雲雖不定，日雨亦易乾。",
            "殘春猶凜凜，助我朝食寒。",
            "想見芳野田，士女游班班。",
            "去者日以疏，更爲來者歡。",
            "青紅間車馬，日暮醉墦間。"
        ],
        "title": "寒食日歸吳興寄魯山",
        "id": "249a2708-2817-4473-bdc3-fd21fc31f41e"
    },
    {
        "author": "仲并",
        "paragraphs": [
            "招提隠松桂，遠在城一隅。",
            "我來歲云暮，天寒氣象殊。",
            "寓目得佳趣，百念如滌除。",
            "及此齋時鐘，簞瓢慰吾臞。",
            "丈室曦未來，香篆沈熏爐。",
            "聊施濟勝具，未暇學跏趺。",
            "緩步大明寺，山光佳有餘。",
            "郊原自春色，物意如相娛。",
            "習公四海士，豪氣編虎鬚。",
            "邂逅偶傾蓋，清遊邀我俱。",
            "相從得二謝，笑語寄歌呼。"
        ],
        "title": "題大明寺",
        "id": "e3b5650c-db2e-415a-a59b-fdcb01aaa888"
    },
    {
        "author": "仲并",
        "paragraphs": [
            "霜餘日初杲，遮留人擁道。",
            "公來春向闌，公去秋垂老。",
            "公當侍丹墀，正人國之寶。",
            "行行那得留，仍視玉堂草。"
        ],
        "title": "送大理金少卿赴闕以老成耆德重于典刑爲韵兼寄呈刑曹徐侍郎  其一",
        "id": "5c62e154-36db-4738-b33e-fec4c99350f0"
    },
    {
        "author": "仲并",
        "paragraphs": [
            "憶昔游成均，千言談笑成。",
            "傑立羣雋上，少日騰英聲。",
            "大當持荷橐，小當登蓬瀛。",
            "戢翼久不振，一旦朝陽鳴。"
        ],
        "title": "送大理金少卿赴闕以老成耆德重于典刑爲韵兼寄呈刑曹徐侍郎  其二",
        "id": "19ba7fda-d7d8-47de-a744-ae2e27ed592f"
    },
    {
        "author": "仲并",
        "paragraphs": [
            "全璧公之歸，有識爲嗟咨。",
            "外祠三拜命，歷歲艾且耆。",
            "乘流與遇坎，道在他何知。",
            "汪汪波萬頃，未許兒輩窺。"
        ],
        "title": "送大理金少卿赴闕以老成耆德重于典刑爲韵兼寄呈刑曹徐侍郎  其三",
        "id": "7140170d-69fd-48d5-9334-e85c740fd646"
    },
    {
        "author": "仲并",
        "paragraphs": [
            "高山列松柏，歲寒寧動色。",
            "顔巷一簞瓢，掩關養吾直。",
            "紛紛聲利場，時勝時奔北。",
            "袖手了不關，昂然見全德。"
        ],
        "title": "送大理金少卿赴闕以老成耆德重于典刑爲韵兼寄呈刑曹徐侍郎  其四",
        "id": "745bdbb1-3355-4079-a330-050f9a39976a"
    },
    {
        "author": "仲并",
        "paragraphs": [
            "九重聖端拱，慨念人材重。",
            "澄清鴛鷺行，拔尤鋤猥茸。",
            "輔郡與畿甸，連歲拜殊寵。",
            "付君天下平，民寃自無壅。"
        ],
        "title": "送大理金少卿赴闕以老成耆德重于典刑爲韵兼寄呈刑曹徐侍郎  其五",
        "id": "cfa04eeb-6348-494f-b82b-fd65328cbfe6"
    },
    {
        "author": "仲并",
        "paragraphs": [
            "疇昔公何如，盡讀天下書。",
            "公今復何似，未如張與于。",
            "皋陶當日語，一一皆世模。",
            "但令犴獄空，安用高吾閭。"
        ],
        "title": "送大理金少卿赴闕以老成耆德重于典刑爲韵兼寄呈刑曹徐侍郎  其六",
        "id": "88f0ed48-1c6e-4e99-9654-4a678ce0ed87"
    },
    {
        "author": "仲并",
        "paragraphs": [
            "澆風昔未殄，向隅或不免。",
            "上心天地心，哀矜用中典。",
            "卿聯慎所付，遂極天下選。",
            "議讞聊小試，經綸期一展。"
        ],
        "title": "送大理金少卿赴闕以老成耆德重于典刑爲韵兼寄呈刑曹徐侍郎  其七",
        "id": "b955083c-75c1-46f7-b870-ec42de96f42f"
    },
    {
        "author": "仲并",
        "paragraphs": [
            "指日公旋登，政席仍樞庭。",
            "坐令貧病士，少慰身飄零。",
            "問訊徐夫子，起處秋安寧。",
            "兩翁廟堂具，那得長司刑。"
        ],
        "title": "送大理金少卿赴闕以老成耆德重于典刑爲韵兼寄呈刑曹徐侍郎  其八",
        "id": "82e84af0-535a-460c-b45d-b85c000cfdb1"
    },
    {
        "author": "仲并",
        "paragraphs": [
            "昔年兩岸柳，逢春正依依。",
            "扁舟轉河曲，風光隨處宜。",
            "彈指歲云何，秋風橘柚垂。",
            "折腰得斗粟，未救臣朔饑。",
            "儒宮一何有，惜哉壯觀隳。",
            "采采池中芹，亂葑迷漣漪。",
            "蕭條住槐市，庭空蔓草滋。",
            "丹雘墮煨燼，草木含瘡痍。",
            "永懷千古人，雜佩思報之。",
            "我乃但便腹，未免兒輩嗤。",
            "斯辰况多艱，每懷廢晨炊。",
            "疇昔請長纓，唾手平龜茲。",
            "西畧收咸京，北伐空鮮卑。",
            "坐令王室尊，國風無黍離。",
            "力微不辦此，千愁鎖修眉。",
            "承惠謝微官，一室投荒陂。",
            "吳山險可攀，吳水清可窺。",
            "勝概苦邀予，投紱今去遲。",
            "王孫定偉器，尺璧無纖疵。",
            "枯棋屢賈勇，佳篇仍致師。",
            "一日不會面，悠悠勤我思。",
            "大軸插牙籤，細字攻毛錐。",
            "朝廷羅羣公，如君滄海遺。",
            "勿學貧賤交，自比山林姿。",
            "誓將友麋鹿，終焉寄鋤犁。",
            "况君秀眉宇，異世元紫芝。",
            "新詩落我前，醉眼眩珠璣。",
            "言多意無他，戀戀新相知。",
            "男兒各行役，盍簪寧無時。",
            "期君在歲寒，素心無自違。",
            "君看千年柏，豈憚霜雪欺。",
            "慎勿倚市門，美貨當自怡。",
            "懷璧忌暗投，按劒古所悲。",
            "吳門三年淹，沖天在一飛。",
            "征塗加餐飯，秋晚多寒暉。",
            "求仙豈浪語，渺茫那可期。",
            "行行快著鞭，獻納黄金扉。",
            "勿作兒女別，淚下如綆縻。",
            "我方戒多語，念念知昨非。",
            "恨無錦繡段，酬君黄絹辭。"
        ],
        "title": "錢檢法及代期以詩告別因次其韵",
        "id": "4038eb5d-1aa0-4d26-9653-37e5e7ac606b"
    },
    {
        "author": "仲并",
        "paragraphs": [
            "畏暑肩暫息，初凉戒我行。",
            "王村去城市，捷帆片時程。",
            "到岸纔咫尺，兩君笑相迎。",
            "回棹不自由，劇談底裏傾。",
            "却泊紅蓮渚，支筇叩禪扃。",
            "闤闠未有此，一見心眼清。",
            "日暮山蕭然，風來竹有聲。",
            "危亭仍解衣，坐久太清生。",
            "携枕共席地，醉言强作醒。",
            "蚊聲喧不寐，談餘已窗明。",
            "他鄉各蓬轉，易散難合并。",
            "共居雖一溪，相望南北城。",
            "勝處偶同踐，輕去寧無情。",
            "慇懃拂素壁，留詩當題名。"
        ],
        "title": "七月二十日過王村幾到岸遇和中襲明舟回相拉宿於陳氏庵中蚊甚盛達旦不能寢",
        "id": "c1eb748f-9c5f-4f21-b8ed-04dc18e0f66f"
    },
    {
        "author": "仲并",
        "paragraphs": [
            "飛埃喜污人，餘事忌掛眼。",
            "酒浪綠可親，山光翠相挽。",
            "折腰素非願，被面有餘赧。",
            "從來萬事空，此去百念滿。",
            "恰憶茲山遊，判作經年款。",
            "駕言隨所如，歌笑爲君莞。",
            "洗耳聽潺湲，緩步踏𡾰嵼。",
            "褰裳跨風磴，捫蘿度雲棧。",
            "禾黍豈離離，棗下初纂纂。",
            "川原供遐矚，筍蕨中去莧。",
            "桃李傾城姿，松杉萬金産。",
            "雪浪逗冰泉，乳花浮玉碗。",
            "相望一牛鳴，不憚四牡痯。",
            "層閣神所宅，敗簷我將館。",
            "心求千佛印，手罷七年板。",
            "勝槩何時無，羈懷自悲潸。",
            "小院昔徜徉，東風未暄暖。",
            "夜語聯僧榻，晨炊共華饌。",
            "羊腸一分襟，雁背幾折簡。",
            "於今懷舉桉，過公倦開琖。",
            "早知玉樹摧，不如春思短。",
            "塵容久難贖，樂事貧益罕。",
            "佳篇分錦繡，和氣回絃管。",
            "差肩招隠些，下視廣陵散。",
            "指蹤去路迷，加鞭客情懶。",
            "誅茅行可卜，鼓棹過幾返。",
            "避喧諧良圖，結鄰得佳伴。",
            "萍蓬豈願餘，斗筲未須算。",
            "荒凉石逕深，蹭蹬雲色晚。",
            "歸鞅那得遲，霜鬢侵韋誕。"
        ],
        "title": "奉和陳德召遊惠山見寄三十韵",
        "id": "b6806cdb-5113-4480-965b-788c4cf225a8"
    },
    {
        "author": "仲并",
        "paragraphs": [
            "總角嗜學問，於心期可收。",
            "歲月如逝水，倏忽二十秋。",
            "紛紛何所得，俗士難與謀。",
            "夫子四海士，不數韓荆州。",
            "摳衣一嘗會，頗輕萬戶侯。",
            "祝子晚傾蓋，緩急仍同舟。",
            "偉哉廊廟器，價高自難酬。",
            "相從半周星，會別嗟何稠。",
            "班荆此話舊，落落志益修。",
            "嗟我聞道晚，僅脫兒女憂。",
            "一斑幸時窺，稍知辨薰蕕。",
            "執經濫同席，得子真良儔。",
            "安得身爲雲，相陪汗漫遊。",
            "茫茫水東注，百川皆亂流。",
            "駑駘飽束芻，市者常易售。",
            "借問諸夫子，爲功忌中休。",
            "此語期同踐，此外復何求。"
        ],
        "title": "祝子權以詩見招勉繼其韵",
        "id": "d335931f-a50b-4fc9-b102-67cfbfde63ff"
    },
    {
        "author": "仲并",
        "paragraphs": [
            "西風迎公來，東風送公去。",
            "尚欲留朱轓，公行不可住。",
            "無酒對公傾，有懷爲公賦。",
            "夫子文武資，亦復廊廟具。",
            "剛方仰術業，坦夷見襟度。",
            "青衫試州縣，機鋒微已露。",
            "吾意有不可，萬夫挽不顧。",
            "翱翔諸公間，籍甚當時譽。",
            "峩冠上烏臺，直諫汲長孺。",
            "風雲千載合，冕旒一言寤。",
            "凜凜議論餘，可使淮南懼。",
            "天威瞻咫尺，政塗去跬步。",
            "興逸頓言歸，解佩苕溪路。",
            "湖山聊寄懷，詩書尚溫故。",
            "中外豈不殊，進退自餘裕。",
            "宣城唇齒邦，望公來何暮。",
            "我饑我顰呻，公飯公覆護。",
            "舉首望旌戟，指期詠襦袴。",
            "平生觸邪手，不難鋤弊蠹。",
            "雙溪疊嶂間，按堵百無慮。",
            "坐席豈容溫，當饋意久注。",
            "獻納念伏蒲，謀謨懷借箸。",
            "行矣股肱良，歸作腹心助。",
            "要觀今周公，聲名三吐哺。",
            "便當侶夔龍，何止冠鵷鷺。",
            "自念接門牆，連歲忘羈寓。",
            "鷁首明當飛，驥尾何由附。",
            "幾日復升堂，青天披宿霧。",
            "過雁與來魚，猶當奉尺素。",
            "西去無多程，不誦陽關句。"
        ],
        "title": "送周元特侍郎守宣城",
        "id": "86273252-8e38-4817-9819-4759564c780d"
    },
    {
        "author": "仲并",
        "paragraphs": [
            "山林與鐘鼎，各了一世緣。",
            "千年眉山翁，生氣猶凜然。",
            "菟裘視陽羨，賣劒將老焉。",
            "此志空泉扃，禾黍荒故園。",
            "尚餘種橘帖，會有異世賢。",
            "西清廣川公，文翰鬰雙全。",
            "新篇來西樞，句句清可絃。",
            "廊廟須公歸，寧容一壑專。",
            "九重最深眷，每轉從諫圜。",
            "絕唱今寡和，惜哉坡已仙。",
            "回視楚臣些，並馳爭孰先。",
            "况復黄絹碑，光耀荆溪邊。",
            "此亭會不磨，名與兩公傳。",
            "幾株羅瀟湘，便覺饒風烟。",
            "不比濯錦江，榿木須三年。",
            "行矣凉飈起，霜滿千崖巔。",
            "香霧噴四坐，滿引杯垂蓮。"
        ],
        "title": "和何樞密題楚頌亭韵",
        "id": "35291fa8-8f89-42be-b1f7-e714abf2233c"
    },
    {
        "author": "仲并",
        "paragraphs": [
            "出門迎朝暾，入門餞夕陽。",
            "豈願從吾駟，聲名跨楚梁。",
            "明日聊與君，褰裳陟危岡。",
            "方舟轉河曲，薰風度微凉。",
            "細看槐柳暗，稍覺薝萄香。",
            "天高散霞綺，雲浄呈天光。",
            "梵宮占地勝，古木參天長。",
            "禽鳥亦自得，嗚呼聲激昂。",
            "緩步信携筇，清流足飛觴。",
            "乃知聲利役，脫去非無方。",
            "所憐雄麗地，千年隴樹荒。",
            "石頑尚莓苔，劍逝寧光芒。",
            "自今一瞬息，江山幾興亡。",
            "我衰漸落寞，樂極淚淋浪。",
            "寄謝同心人，無驚鬢毛黄。"
        ],
        "title": "同祝子權遊虎邱",
        "id": "ba443a6d-ad5a-4386-b39c-a42a7b9bc80b"
    },
    {
        "author": "仲并",
        "paragraphs": [
            "通州瞿曇師，多於雁鶩行。",
            "吾常愛志僧，謂之一鳳凰。",
            "不見十五載，訪我大江傍。",
            "留之固未遣，載以荆州航。",
            "相從三日遊，山晚松風長。",
            "爾我豈其夢，嗒然堯桀忘。",
            "凌晨洗一鉢，束衣還故鄉。",
            "爲子植梧桐，何時復來翔。"
        ],
        "title": "志師自通州訪我於儀真因携之至長蘆留語數日及其歸也作詩以送之",
        "id": "7eee00a4-2a99-4e9b-9945-503028599dde"
    },
    {
        "author": "仲并",
        "paragraphs": [
            "平野綠遠近，晴山翠縱橫。",
            "西風今日凉，天意濟此行。",
            "居士十日病，快意身已輕。",
            "逢寺聊少憩，山僧苦相迎。",
            "豈爲餘事來，泉石鍾吾情。",
            "風生本何意，松篁得之清。",
            "向來城市口，無此笙竽聲。",
            "坐久百念歇，一雨秋意生。",
            "所恨二三子，無懷可同傾。",
            "少日戒客氣，四十猶未平。",
            "一事一錯誤，百年幾折肱。",
            "不如謝公等，窮山掩柴扃。"
        ],
        "title": "舟過仁王寺因口占一首",
        "id": "dc858c0a-5a56-47ff-bb87-c382d275822e"
    },
    {
        "author": "仲并",
        "paragraphs": [
            "至公無轍跡，萬變歸諸正。",
            "誰云學則然，要在成以性。",
            "我公鍾間氣，異稟剛且勁。",
            "一毫不容私，心境自澄映。",
            "超然是非表，燭物眼常浄。",
            "還將溟渤量，一了百川競。",
            "由來仁者壽，茲理天所命。",
            "欲知椿齡永，視此寬平政。",
            "桂華弄小春，晚香適再盛。",
            "年年幾望月，影泛杯中聖。",
            "尚書心如水，遠裔有餘慶。",
            "何以繼清風，家聲南北鄭。"
        ],
        "title": "鄭漕生辰代幾先作",
        "id": "ab3d424e-1095-43dd-a481-8dd66ca2543e"
    },
    {
        "author": "仲并",
        "paragraphs": [
            "人生貴適意，自苦良亦癡。",
            "百年同夢幻，富貴安所施。",
            "我生世緣薄，疲弱不可支。",
            "紛華豈不佳，自覺心已辭。",
            "歸來時自笑，撫手長嗟咨。",
            "人生行樂耳，勳業知何時。",
            "兩李近豪放，高懷不少卑。",
            "謫仙已云歿，流風宛在茲。",
            "平子韵絕俗，豪逸真吾師。",
            "萬事一粲然，不復論成虧。",
            "邵公蘗菴下，操心常苦危。",
            "易象魯春秋，憂樂常相隨。",
            "端居談利害，羌夷可鞭笞。",
            "近亦能稍稍，笑語隨兒嬉。",
            "平居如二子，廊廟真所宜。",
            "人豈不自省，何必求蓍龜。",
            "漫遊恐未免，慎勿差毫釐。",
            "世事足反覆，紛紛盡如斯。",
            "錯固不足道，誼也亦爲之。",
            "請復銘座右，政可爲吾規。",
            "前言戲之耳，未來容可追。"
        ],
        "title": "戲李彥平李德邵",
        "id": "bba2bddc-2f77-4b40-a476-a5ffd8917a45"
    },
    {
        "author": "仲并",
        "paragraphs": [
            "燈火千門競是日，出戶黄昏雲抹漆。",
            "夜光乘闇何處投，冷淡行人悵如失。",
            "明朝風清天動色，雲陰初若龜兆坼。",
            "須臾白盤升天東，相如歸來更全璧。"
        ],
        "title": "元宵微雨十六夜雨止見月",
        "id": "114c0149-491e-4302-9ee9-989819e77c41"
    },
    {
        "author": "仲并",
        "paragraphs": [
            "楊枝巧作腰支弱，不分小桃紅入萼。",
            "風光向人但嫵媚，客子那知行路惡。",
            "短篷蕩漾晴波裏，取次茶深酒薄薄。",
            "所思故人殊未來，悲風爲我生絕壑。",
            "塵沙隔年不相見，結鄰空記他時約。",
            "相看一字不寄將，剩有新知豈云樂。",
            "眼前俗士敗意耳，憶君歲歲空牢落。",
            "炯炯眉目端可思，月照西廊暮雲廓。"
        ],
        "title": "舟行用前韵懷祝子權",
        "id": "e916a5fb-5c5e-4b3e-bb54-89a5fae11dcf"
    },
    {
        "author": "仲并",
        "paragraphs": [
            "白首苕溪幾我鄉，青眼弁山如故友。",
            "誅茅晚歲合巖棲，漂梗一生嗟浪走。",
            "往往每來每太息，去去一步一回首。",
            "簷楹之雄誰氏室，基堂宜爲後人有。",
            "榮華謬作長久計，蕩盈要以仁誼守。",
            "室空無人人不問，天固遺公公信否。",
            "輪奐雅宜鳳池人，權輿本自鳳池手。",
            "付之勳閥可無憾，會與令名俱不朽。",
            "雅懷卜鄰非卜居，囂塵可暫不可久。",
            "新亭巀嵲城之巔，佳致回環天所就。",
            "與山似有他年約，相嚮每爲長者壽。",
            "碧鮮蒼潤被草木，煖翠晴光排戶牖。",
            "時復一觴澆磊磈，下視羣峰皆培塿。",
            "乃知韞玉山有輝，更覺看山公不負。",
            "向來曾試西垣策，只今聊綰南豐綬。",
            "胸中水鑑極涇渭，筆下瑰辭粲瓊玖。",
            "傾蓋視我平生交，曳裾陪公衆客後。",
            "喜見成都宅一區，恨無負郭田數畝。",
            "去住還當慚二老，窮獨已復成一叟。",
            "門前剝啄非他人，我來問字不載酒。"
        ],
        "title": "建昌守楊吉老得居湖州山間作亭於上名曰弁輝爲長句以記之",
        "id": "3a10ea3f-4be3-490e-b74d-07e45254f61c"
    },
    {
        "author": "仲并",
        "paragraphs": [
            "洞庭之野排千巖，陳子卷簾非愛山。",
            "震澤之流清沒底，陳子憑欄不觀水。",
            "傑閣橫空一事無，終年傳習唯父書。",
            "乃翁平時束五傳，絕人偉論驚諸儒。",
            "至寶不受久埋沒，近者私記刊吳都。",
            "搢紳駢肩快先睹，一言價重百車渠。",
            "正派源流要有自，二難秀發名家駒。",
            "少小辛勤門戶計，皇天有知子不孤。",
            "於今三十五經立，亹亹雄辯來起予。",
            "不但家法傳羣紀，經學當與心法俱。",
            "溪山相對無浪語，寶此一編時卷舒。",
            "自憐早歲已漂泊，乃翁邀我來僧廬。",
            "於今壎篪弦誦地，當時從容談笑餘。",
            "契闊死生三十載，萍浮蓬轉常崎嶇。",
            "子能箕裘萬事足，其他得喪爭錙銖。",
            "凜凜清氛端可想，神遊彷彿歸來歟。"
        ],
        "tags": [
            "洞庭湖"
        ],
        "title": "陳行之得之因震澤舊居闢小閣面列洞庭山客有名以尊經者江都仲某爲長句以紀之",
        "id": "ec9fcac5-9f04-4dd0-9810-08c3c382ffd9"
    },
    {
        "author": "仲并",
        "paragraphs": [
            "萬家九陌車塵中，丹甍碧瓦真人宮。",
            "回廊小院畧具體，清風爽氣無能同。",
            "殿簷密有杉松護，炎蒸縱酷來無從。",
            "偶因謁客凌晨入，歸逕往往侵昏鐘。",
            "道人坐穩知樂否，我生半世猶飄蓬。",
            "茅簷與此異寒暑，分毫不透東南風。"
        ],
        "title": "避暑報恩觀",
        "id": "35015cd5-3069-4fcb-8bdb-95ee3b5304f9"
    },
    {
        "author": "仲并",
        "paragraphs": [
            "荆溪之山環千峰，摩空巉絕相爭雄。",
            "與公萬仞俱壁立，祇有爽氣蟠胸中。",
            "荆溪之流碧滿野，寒光秀色兼天瀉。",
            "與公雅量相對清，更覺波瀾來筆下。",
            "高門懸弧此日生，少年揮毫敵兩京。",
            "當時紫宸初射策，玉色臨軒知姓名。",
            "一旦橫經向儒苑，鳳掖鑾坡去非遠。",
            "如今高卧尚琳宮，主父嚴徐見何晚。",
            "向來皂蓋先一州，龔黄已往無此流。",
            "旰食我皇收士急，未容獨樂林泉幽。",
            "華堂宴笑春風裏，水綠山青助公喜。",
            "三槐功就却歸來，壽如此山如此水。"
        ],
        "title": "外舅莊子尚生辰",
        "id": "f818ff06-515c-43d1-a22d-3f59028ad49b"
    },
    {
        "author": "仲并",
        "paragraphs": [
            "玉带金魚衮繡光，維垣一旦侍君王。",
            "垂紳廟堂調玉燭，能使天公時雨暘。",
            "疇昔干戈歲屢歉，於今萬室盈倉箱。",
            "天心人意若相語，問公何以迴穹蒼。",
            "天惡人心二三德，公惟一德妙贊襄。",
            "夜半熟視璿霄象，紫微列宿相熒煌。",
            "甘露醴泉不足瑞，但欲歲歲占農祥。",
            "物阜人嬉了無事，斯民擊壤君垂裳。",
            "時時公亦憩傑閣，萬物欣欣春晝長。",
            "當時尹躬似今日，但欠昭回雲漢章。"
        ],
        "title": "代人上師垣生辰三首  其一",
        "id": "56281645-6195-4438-80f8-dac6eb3676f7"
    },
    {
        "author": "仲并",
        "paragraphs": [
            "天寒歲律今崢嶸，御街鐘鼓天初明。",
            "近臣日報君顔喜，問寢慈寧聖主情。",
            "萬年洩洩融融樂，此事無與凡公卿。",
            "父老問某何臻此，天子用孝公用誠。",
            "向來瞻雲一萬里，雁書不到江南城。",
            "初决和戎蓋公策，來歸騶馭人歡迎。",
            "九重日奉天下養，禁苑蟠桃春自生。",
            "當時若用他人說，至今未見風塵清。",
            "前代功臣豈不有，未有彷彿公勳名。",
            "封人考叔陋籌策，區區但捨君之羹。"
        ],
        "title": "代人上師垣生辰三首  其二",
        "id": "542df72b-2f22-4604-87ea-bf88acbfca01"
    },
    {
        "author": "仲并",
        "paragraphs": [
            "化工作意辦春來，斗柄明朝後日回。",
            "東風先到江南岸，江山濯濯無塵埃。",
            "靈光葱葱隨處有，夜半兩兩明三台。",
            "天遣異人爲時出，要作霖雨澤九垓。",
            "明堂藉此一柱壯，他山之木皆凡材。",
            "如今國勢盤泰華，向來天步屯雲雷。",
            "歲歲年年競是日，人人爭欲持壽杯。",
            "天知調羹付公手，江梅不爲他人開。",
            "長生唯在一清浄，別無方丈并蓬萊。"
        ],
        "title": "代人上師垣生辰三首  其三",
        "id": "608c5a94-7e92-4f3a-b269-fdf000839ee3"
    },
    {
        "author": "仲并",
        "paragraphs": [
            "乃翁壁立千仞餘，乃翁摛章錦不如。",
            "英風雅韵來無盡，川媚還復生明珠。",
            "華堂寧無侍巾櫛，娉婷試問誰家姝。",
            "嬋娟深鎖人不見，忽驚清曉懸門弧。",
            "聞是高秋生驥子，充閭喜氣相縈紆。",
            "大父大母顧之笑，乃翁再拜爲親娛。",
            "公家餘慶得英物，渥洼自有名家駒。",
            "摩頂尚記前生誤，墮地舉手一笑俱。",
            "夙習如斯定夙寤，少小便應傳父書。",
            "公卿衮衮自今始，行矣家慶端可圖。",
            "佳辰清樽來賓友，母愛子抱集坐隅。",
            "臭味芝蘭席上客，爲公贊喜容歌呼。",
            "我衰我倦毋多酌，老矣醉倒須人扶。",
            "留取明年會湯餠，要看徐卿第二雛。"
        ],
        "title": "沈正卿得男以詩慶之",
        "id": "9da2d8c1-384d-4038-8fe5-009f0d0b70a3"
    },
    {
        "author": "仲并",
        "paragraphs": [
            "自結高人伴，雅無俗士緣。",
            "驅之傍城市，勁節非所便。",
            "未論傲霜雪，試欲藏風煙。",
            "願留舊青眼，歲晚相周旋。"
        ],
        "title": "詠竹",
        "id": "cdab252d-a62f-422a-9edc-94df98f8b9a3"
    },
    {
        "author": "仲并",
        "paragraphs": [
            "古寺青楓外，平湖暮靄西。",
            "亂花經雨薄，冷蝶趁人低。",
            "俯檻留連語，聽禽自在啼。",
            "風光兼客恨，樽遊故須携。"
        ],
        "title": "遊靈巖詩  其一",
        "id": "27c75dd0-4f59-4f4b-b0c2-06a1f8792da5"
    },
    {
        "author": "仲并",
        "paragraphs": [
            "移舟晨鼓閙，泊渚暮鴉盤。",
            "夾岸柳渾暗，橫軒梅半殘。",
            "最憐春日薄，猶動客衣寒。",
            "樓外西風急，雲湖看湧瀾。"
        ],
        "title": "遊靈巖詩  其二",
        "id": "80a9c5ca-4e11-457b-b4b9-9df75d153e8f"
    },
    {
        "author": "仲并",
        "paragraphs": [
            "一棹苕溪去，千門榆火新。",
            "老來猶是客，病起怯逢春。",
            "儒館妙人物，吟毫泣鬼神。",
            "平生經濟業，勉矣正逢辰。"
        ],
        "title": "舟行再用前韵  其一",
        "id": "66303bed-9a24-4ff6-92f2-a84479c92651"
    },
    {
        "author": "仲并",
        "paragraphs": [
            "行藏那用卜，皺面不重紅。",
            "又作都城別，長懷國士風。",
            "折巾從有道，斗酒對無功。",
            "一夢何時續，南窗笑語中。"
        ],
        "title": "舟行再用前韵  其二",
        "id": "273e51a3-1bea-4036-bf67-3959d5947df5"
    },
    {
        "author": "仲并",
        "paragraphs": [
            "竟日人聲斷，空山一二家。",
            "猶憐中夜雨，不礙曉來花。",
            "健飯蔬如肉，衝寒酒當茶。",
            "飛潛各有性，貧樂付天涯。"
        ],
        "title": "覺華山居三首  其一",
        "id": "f42e91e8-3103-4025-8a78-1d8c0600680b"
    },
    {
        "author": "仲并",
        "paragraphs": [
            "舊雨無人到，非緣今不來。",
            "蔬盤春後足，經卷粥前開。",
            "燕語緣人去，禽聲逐夢回。",
            "勤披頻得句，隨量日持杯。"
        ],
        "title": "覺華山居三首  其二",
        "id": "75621131-e819-473f-a493-61747ffdb4b5"
    },
    {
        "author": "仲并",
        "paragraphs": [
            "倏起郊扉念，亟回朝市轅。",
            "君恩如父母，山迥亦乾坤。",
            "援筆醉醒語，携筇前後村。",
            "是非襟度外，客至總休論。"
        ],
        "title": "覺華山居三首  其三",
        "id": "607a55ae-d548-4bbf-aef6-8d55941e7263"
    },
    {
        "author": "仲并",
        "paragraphs": [
            "斷岸留孤棹，層臺聳近城。",
            "雁傳他邑信，鷗背去年盟。",
            "幾片雪多思，一枝梅有情。",
            "何人在樓上，吹笛暮寒生。"
        ],
        "title": "歲晚泊姑蘇用呂居仁舍人韵二首寄孟信安  其一",
        "id": "60ddf807-a312-4f52-91bb-819db31a0144"
    },
    {
        "author": "仲并",
        "paragraphs": [
            "睡穩窗遲曉，愁多鬢易秋。",
            "祇堪浮小艇，不擬上西樓。",
            "無盡江山景，須陪杖屨游。",
            "一區何日辦，孰爲我公留。"
        ],
        "title": "歲晚泊姑蘇用呂居仁舍人韵二首寄孟信安  其二",
        "id": "0a3836c1-5759-468f-8384-0dc5748bfb11"
    },
    {
        "author": "仲并",
        "paragraphs": [
            "芒鞋亦良苦，歧路不曾休。",
            "句律可青眼，宗風已白頭。",
            "舌端頻自味，心外更何求。",
            "欲寄明年信，溫州定越州。"
        ],
        "title": "泰興道本上人少時頗留意詩律已而遍歷諸方卒無終歲之寧今垂五十矣自淮鄉過余於吳興翌日來辭曰道本欲自越趨天童或自溫趨江心問道於覺了二士願聞一言爲書五字詩以送之",
        "id": "401f85ef-6c48-42c0-bde2-a3b69d49fe17"
    },
    {
        "author": "仲并",
        "paragraphs": [
            "带礪元勳後，熊羆吉夢初。",
            "祥煙輝戶牖，喜色動門閭。",
            "丙魏功行致，韋平慶有餘。",
            "願言椿算遠，二十考中書。"
        ],
        "title": "韓侍郎  其一",
        "id": "d4f940c2-ab42-4441-b9be-0e52613ee8b7"
    },
    {
        "author": "仲并",
        "paragraphs": [
            "社稷中興際，朝廷憶老成。",
            "我公傳祖烈，美譽冠時評。",
            "相業光三世，官聯且貳卿。",
            "宸心方眷倚，行慶秉鈞衡。"
        ],
        "title": "韓侍郎  其二",
        "id": "e2cf3693-0aaa-4835-bcb7-d18ff536dca0"
    },
    {
        "author": "仲并",
        "paragraphs": [
            "白髮倦場屋，一官初自娛。",
            "幡然掛章紱，遽作卧江湖。",
            "耆舊添佳傳，都門續故圖。",
            "會當垂不朽，名與惠山俱。"
        ],
        "title": "送致政節推朱子發歸無錫二首  其一",
        "id": "1316afae-6352-4b3f-8a9f-3922f1de6476"
    },
    {
        "author": "仲并",
        "paragraphs": [
            "雞栖朱伯厚，來葉尚多賢。",
            "吏案儘紛若，心田正坦然。",
            "林泉誰共樂，衣鉢子能傳。",
            "會有蒲輪到，朝煙夕靄邊。"
        ],
        "title": "送致政節推朱子發歸無錫二首  其二",
        "id": "6b34a7d5-d6fa-4438-a7cb-a07719ef29b4"
    },
    {
        "author": "仲并",
        "paragraphs": [
            "閭里推耆德，門庭只故居。",
            "綺羅看富室，丹碧衒新廬。",
            "潤屋寶非璧，滿車家有書。",
            "功名宜歲晚，带玉綴金魚。"
        ],
        "title": "送泉州周尚書  其一",
        "id": "e605b33f-d5e8-44c2-90ca-585611781bd2"
    },
    {
        "author": "仲并",
        "paragraphs": [
            "常若侍君側，寧論去幾程。",
            "政須懷宿望，寧得殿名城。",
            "執手欲何語，諛公恐不情。",
            "斯民艱食甚，第一勸春耕。"
        ],
        "title": "送泉州周尚書  其二",
        "id": "4c53ead3-190b-4be0-81e2-4eca51192fab"
    },
    {
        "author": "仲并",
        "paragraphs": [
            "得譽今銓筦，飛聲自諫垣。",
            "久知蒙帝可，不敢喪吾存。",
            "切切道涂喜，勤勤指顧言。",
            "我公今氣貌，猶是舊攀轅。"
        ],
        "title": "送泉州周尚書  其三",
        "id": "6ec8bfc7-aa5a-4960-9fb2-8b4895ab76f1"
    },
    {
        "author": "仲并",
        "paragraphs": [
            "別公今夜月，恰可一庭方。",
            "勇往先過建，徐行不到漳。",
            "同時三郡樂，指日四時康。",
            "勝地豈云遠，吾當騑乘黄。"
        ],
        "title": "送泉州周尚書  其四",
        "id": "64313707-92d1-46ff-81b4-ba996a78a236"
    },
    {
        "author": "仲并",
        "paragraphs": [
            "身外從紛若，胸中固卓然。",
            "險夷唯故步，舒卷只遺編。",
            "錦繡文千段，珠璣詩幾聯。",
            "我公今愈健，筆力敵中年。"
        ],
        "title": "送泉州周尚書  其五",
        "id": "47999090-b06a-472f-b39a-44eabe2f4f13"
    },
    {
        "author": "仲并",
        "paragraphs": [
            "臭味張公子，生涯類我貧。",
            "又爲兩鄉夢，看即一朝紳。",
            "洗眼千巖秀，抽身肥馬塵。",
            "他年乘夜雪，從子剡溪濱。"
        ],
        "title": "送張持國省幹歸山陰三首  其一",
        "id": "e2bcd15c-f7a6-4223-ac12-abba08f8add2"
    },
    {
        "author": "仲并",
        "paragraphs": [
            "稠衆相從地，無言意已傾。",
            "余方厭藜藿，子肯扣柴荆。",
            "短棹起歸暮，長亭如別情。",
            "回頭聽羌管，拍拍喚愁生。"
        ],
        "title": "送張持國省幹歸山陰三首  其二",
        "id": "436468d4-074b-41c3-8152-9fe2e8da281a"
    },
    {
        "author": "仲并",
        "paragraphs": [
            "埋輪賢使者，重席老先生。",
            "一別遽多歲，相望無幾程。",
            "到家乘暇日，爲我話深情。",
            "欲冩相思語，昏花字不成。"
        ],
        "title": "送張持國省幹歸山陰三首  其三",
        "id": "77528568-97c8-4140-982b-9a05709ef6d7"
    },
    {
        "author": "仲并",
        "paragraphs": [
            "海內聲名滿，溪頭且寓居。",
            "曾來非俗客，亦愛是吾廬。",
            "遠道勤爲問，平時懶作書。",
            "郡樓閒極目，細看北來魚。"
        ],
        "title": "送劉大諫赴漳州四首兼寄建州太守趙左司  其一",
        "id": "8e94059d-77a8-4be7-a242-e138d14321ca"
    },
    {
        "author": "仲并",
        "paragraphs": [
            "南國踰千里，西風幾十程。",
            "凌寒初引道，投老試專城。",
            "貧賤荷公意，分携如此情。",
            "書來何處問，南浦寄深耕。"
        ],
        "title": "送劉大諫赴漳州四首兼寄建州太守趙左司  其二",
        "id": "a9bafd16-2abe-4490-b531-e576dff837f4"
    },
    {
        "author": "仲并",
        "paragraphs": [
            "胄甲漢中壘，聲高昔諫垣。",
            "幾年清議在，萬事此心存。",
            "臨遣再三意，褒嘉數十言。",
            "疾驅公未可，半路趣回轅。"
        ],
        "title": "送劉大諫赴漳州四首兼寄建州太守趙左司  其三",
        "id": "3f777223-c074-4799-9a29-25deace39f87"
    },
    {
        "author": "仲并",
        "paragraphs": [
            "安穩甌閩路，介居天一方。",
            "雙旌誰出守，八郡莫如漳。",
            "日月中天近，風霜去路長。",
            "相知惟白首，端冕拜清光。"
        ],
        "title": "送劉大諫赴漳州四首兼寄建州太守趙左司  其四",
        "id": "b644bab1-f2b1-4e9f-b8df-03f832b63bc3"
    },
    {
        "author": "仲并",
        "paragraphs": [
            "雲漢良辰近，秋風一葉初。",
            "祥光連戶牖，喜色動門閭。",
            "蘋藻儀無間，芝蘭慶有餘。",
            "仁人宜上壽，不必問瀛居。"
        ],
        "title": "代人上叔母張氏生辰三首  其一",
        "id": "80f9c152-c1da-41b8-a792-d7a06aef4589"
    },
    {
        "author": "仲并",
        "paragraphs": [
            "仙閥流芳遠，吾門襲慶長。",
            "萱堂今壽考，樞府昔輝光。",
            "玉樹諸郎秀，金花寵命昌。",
            "欲知椿算久，辟穀有家方。"
        ],
        "title": "代人上叔母張氏生辰三首  其二",
        "id": "77ffbf69-f132-4194-bb33-db0a89b9d5a9"
    },
    {
        "author": "仲并",
        "paragraphs": [
            "憶昔觀光際，溫顔獲屢親。",
            "奬提煩叔父，駑蹇負前人。",
            "幸會逢今日，飄颻愧此身。",
            "捧觴陪子姪，深覺仲容貧。"
        ],
        "title": "代人上叔母張氏生辰三首  其三",
        "id": "0d97a2b3-4269-4483-a4db-c6d29c44cc9d"
    },
    {
        "author": "仲并",
        "paragraphs": [
            "落花如雪鬢如霜，醉把花看益自傷。",
            "少日爲名多檢束，長年無興可顛狂。",
            "四時輪轉春常少，百刻支分夜苦長。",
            "何事同生壬子歲，老於崔丈及劉郎。"
        ],
        "title": "花前有感兼呈崔相公劉郎中",
        "id": "8d470594-2746-4bd8-9ccd-a56d0b77b823"
    },
    {
        "author": "仲并",
        "paragraphs": [
            "新晴不受短篷遮，繫纜持觴一太嗟。",
            "柳岸蕭條難駐客，茅簷安穩不如家。",
            "百年有幾欲華髮，今日無多已暮鴉。",
            "五世鄉關澤未斬，欲歸心折雁行斜。"
        ],
        "title": "日暮繫舟",
        "id": "0d5bf950-c8d9-4b4b-8fae-aae4a10a9629"
    },
    {
        "author": "仲并",
        "paragraphs": [
            "照人明月故應圓，露冷風清八月天。",
            "且看驚鸞呈妙舞，却愁落雁怯虛弦。",
            "裙裾老去真聊爾，色笑公當一粲然。",
            "小院不妨今夜雨，人間那有兩嬋娟。"
        ],
        "title": "中秋不見月",
        "id": "4f09af79-89e8-488d-bd50-fcf23ea11e12"
    },
    {
        "author": "仲并",
        "paragraphs": [
            "好上清班冠紫宸，抽身便作最閒身。",
            "疏梅茂竹幾多目，曲檻方池隨處春。",
            "兩兩脊令聽自好，重重華萼見長新。",
            "靈椿一樹婆娑甚，穩覆家庭四老人。"
        ],
        "title": "四老堂詩  其一",
        "id": "c6190d52-252c-498f-aeb8-fc6fa0087276"
    },
    {
        "author": "仲并",
        "paragraphs": [
            "便勝從來三戟門，良金如友玉如昆。",
            "天邊鴻雁空千里，堂上壎箎共一樽。",
            "自昔披榛扶社稷，幾人衣錦向邱園。",
            "商山曾爲留侯起，來作侯家異世孫。"
        ],
        "title": "四老堂詩  其二",
        "id": "bc5228fc-5a51-4854-a9e9-a43ad8c40e97"
    },
    {
        "author": "仲并",
        "paragraphs": [
            "剩引桂枝叢小山，鶩行姑去自餘閒。",
            "人懷崑玉未當價，花與萊衣相映斑。",
            "佳樹非烟曉葱鬰，幽泉不雨夜潺湲。",
            "頓移巖壑山陰道，競秀爭流一席間。"
        ],
        "title": "題趙有翼叢桂小山",
        "id": "f1d16374-0857-4573-b446-a9e927b785e8"
    },
    {
        "author": "仲并",
        "paragraphs": [
            "高人心跡喜雙清，曠遠幽亭誰與名。",
            "簷外落花仍落絮，坐中傾國與傾城。",
            "松聲傳壑風初急，帆影飄空浪未平。",
            "不盡樽中今日醉，匆匆輕去得無情。"
        ],
        "title": "題吳氏曠遠亭",
        "id": "b32d5915-5f08-4392-8e69-27a500ce35ef"
    },
    {
        "author": "仲并",
        "paragraphs": [
            "坐客一時人物換，此山海內舊知名。",
            "華筵爲我歌金縷，深院有人來石城。",
            "酒浪滿浮春浪碧，眉峰淺畫晚峰平。",
            "日斜柁轉各回首，松竹繞溪知此情。"
        ],
        "title": "後數年登曠遠亭用前韵再賦",
        "id": "e88c028c-fa15-4233-aecd-3e35c6b29a94"
    },
    {
        "author": "仲并",
        "paragraphs": [
            "槐柳參差覆地陰，薰風院落日沉沉。",
            "酒餘不覺愁何在，花底直疑春可尋。",
            "江水無情猶北渡，淮岑相對漫南音。",
            "憑高最動歸與念，卧聽疏蟬出晚林。"
        ],
        "title": "和馬丈遊劉園",
        "id": "48fab041-11c5-445c-9bb4-af89e143807e"
    },
    {
        "author": "仲并",
        "paragraphs": [
            "黄綢被底衙聲罷，永日庭閒訟不譁。",
            "案上琴書延好客，江頭風月雜漁家。",
            "尚看葉令餘波在，正索騷人秀句誇。",
            "聞道芙蕖紅萬朵，遥知不減浣溪花。"
        ],
        "title": "李彥平寄題靜海吏隠堂二詩甚佳因賦一篇",
        "id": "cc5198e9-6c82-4b09-98d3-f1dcf603a654"
    },
    {
        "author": "仲并",
        "paragraphs": [
            "綺繻不復尚驕奢，經始菟裘謝物華。",
            "戶外韋衣真隠者，屏間孔雀尚豪家。",
            "幾年汗簡編檮杌，晚歲薰爐負辟邪。",
            "誰謂吾廬還有幸，卜鄰歸路不相賒。"
        ],
        "title": "題李德邵蘗庵  其一",
        "id": "4e392f4c-affd-4756-93c4-49b3cb4883c8"
    },
    {
        "author": "仲并",
        "paragraphs": [
            "懷抱如公政自嘉，衡門那復念京華。",
            "壯年底事已將老，作戲逢場新有家。",
            "此去車書應萬里，似聞廊廟屏羣邪。",
            "時平尤頼安戎策，未合幽棲去國賒。"
        ],
        "title": "題李德邵蘗庵  其二",
        "id": "978380c4-346a-46dd-84b3-dad729f20cf0"
    },
    {
        "author": "仲并",
        "paragraphs": [
            "草草茅簷儉異奢，坐觀物態盡空華。",
            "放懷近欲輕千戶，排難何當念兩家。",
            "壯歲我今成傳癖，清時君勿病官邪。",
            "他年政恐從名宦，回首菟裘恨太賒。"
        ],
        "title": "再呈德邵",
        "id": "c900ef2e-8dce-429b-b034-ec319197d065"
    },
    {
        "author": "仲并",
        "paragraphs": [
            "環堤風漲雨溪深，半嶺雲飛一院陰。",
            "三徑定回俗士駕，百年今見故人心。",
            "時危天地烽塵滿，歲晚江湖客病侵。",
            "他日青雲各回首，向來黄閣子知音。"
        ],
        "title": "祝子權見寄時欲卜居合溪飛雲寺",
        "id": "d9bb1cfb-52b7-4cbf-a10c-f37145d64d4a"
    },
    {
        "author": "仲并",
        "paragraphs": [
            "公皆車馬城南去，我向西郊漾小舟。",
            "人事好乖各回首，吾年如此喜乘流。",
            "金蘭六客稀時見，珠玉一篇無句酬。",
            "却數竹林猶少在，不妨著我伯倫劉。"
        ],
        "title": "李孝叔趙有翼趙存中黄子登沈正卿曾同季有觀梅道場之約僕偶過西山不得陪六客之末歸讀衆作因繼韵",
        "id": "0c816c68-7251-4821-a44a-cdd6188f1e3b"
    },
    {
        "author": "仲并",
        "paragraphs": [
            "一笑相逢水一涯，近簷猶記舊相知。",
            "似矜冰玉非凡骨，終倚雪霜開好枝。",
            "新綠成陰無幾日，微酸著子亦同時。",
            "諸公忍袖和羹手，空賦西湖處士詩。"
        ],
        "tags": [
            "西湖"
        ],
        "title": "和沈正卿諸公西湖賞梅",
        "id": "5d61c8be-542c-436c-8b64-801e3f50980f"
    },
    {
        "author": "仲并",
        "paragraphs": [
            "百花看盡不如梅，故作凌寒殿後開。",
            "照水憐生勻粉處，隔簾抵死透香來。",
            "未令寄隴音塵斷，能覓巡簷句法回。",
            "羞殺漫山桃李樹，枉教春力費鎸裁。"
        ],
        "title": "和耿時舉梅雪二首  其一",
        "id": "701ae513-4924-40b2-b437-7b27abf77111"
    },
    {
        "author": "仲并",
        "paragraphs": [
            "點酥嬌面試初芳，琢句真須琢玉郎。",
            "聊與一枝論雅素，未須千葉間輕黄。",
            "斜簪髻畔隨人好，滿覆樽前借客香。",
            "誰引角聲人未寢，落梅聲裏看晨粧。"
        ],
        "title": "和耿時舉梅雪二首  其二",
        "id": "f98d37f1-ef30-423f-9bfc-2c0b6fc9c601"
    },
    {
        "author": "仲并",
        "paragraphs": [
            "住家却學浮家樣，橫截江湖疊浪中。",
            "漫說三高無起日，孰知千古可同風。",
            "長林蒙霧行平遠，層榭攀雲語半空。",
            "隄上繫舟何限意，匆匆著句未全工。"
        ],
        "title": "舟過吳江謁臞庵翁少留爲賦二詩  其一",
        "id": "2d26ec92-a166-4550-b9cd-b8b2a4bf3b90"
    },
    {
        "author": "仲并",
        "paragraphs": [
            "明明窗色極知晚，隔岸喧闐祇掩關。",
            "上下亭臺烟雨外，參差花竹水雲間。",
            "從多莫剪東南柳，勝絕新增西北山。",
            "客路十年辛苦裏，也容一日及公閒。"
        ],
        "title": "舟過吳江謁臞庵翁少留爲賦二詩  其二",
        "id": "8bd2743e-e540-403e-9a46-77c48aa057b7"
    },
    {
        "author": "仲并",
        "paragraphs": [
            "相業兵韜材總堪，君王喜與阿戎談。",
            "樞機旋轉斗垂北，殿閣邃清風自南。",
            "主聖端如乾用九，公歸當待漢登三。",
            "史家莫比唐房杜，大似商宗舊學甘。"
        ],
        "title": "陪王樞密飯坐間示新詩因次其韵",
        "id": "ff73b5a1-7be3-4792-8f0e-4b3f44fbb356"
    },
    {
        "author": "仲并",
        "paragraphs": [
            "樹猶如此我何堪，頼有隨齋可劇談。",
            "少日聲稱滿中外，幾年詞采秀東南。",
            "詩壇欲借背城一，材館均蒙吐哺三。",
            "每見匆匆又分去，與公交淡不須甘。"
        ],
        "title": "用前韵別寄耿時舉二首  其一",
        "id": "19ee19a3-3c9c-4079-9140-f28437cc103c"
    },
    {
        "author": "仲并",
        "paragraphs": [
            "方兄於我一無堪，閉戶休休口不談。",
            "憶昔茅簷差傍北，望公花塢恰平南。",
            "高歌頻舉巨觥一，佳唱如聞小雅三。",
            "投分素深貧酷似，相期同苦亦同甘。"
        ],
        "title": "用前韵別寄耿時舉二首  其二",
        "id": "71a33b5d-474a-4449-a0c4-98a824df5e5d"
    },
    {
        "author": "仲并",
        "paragraphs": [
            "晚來無計障風饕，美酒十千價未高。",
            "成敗兩奩供夜戰，醉醒一斗付春醪。",
            "流杯指日重修禊，琢句如公可命騷。",
            "多謝故人樂賓客，清歡十倍勝綈袍。"
        ],
        "title": "沈國錄席上用趙監丞韵  其一",
        "id": "178298fc-89ef-414f-9add-d9eac0ced088"
    },
    {
        "author": "仲并",
        "paragraphs": [
            "杯觴盡醉老仍饕，似覺胡床步步高。",
            "深院清香非柏子，公家重醖勝松醪。",
            "不須捧斚歌吳曲，看即揮毫繼楚騷。",
            "未盡餘春早歸去，談經當復慰青袍。"
        ],
        "title": "沈國錄席上用趙監丞韵  其二",
        "id": "3375b7bb-cb90-4b2f-9004-d7d32b7f810b"
    },
    {
        "author": "仲并",
        "paragraphs": [
            "柳州老去腹寧饕，但喜衡陽紙價高。",
            "乍暖風光如撲絮，相歡人意似投醪。",
            "家留溪上久漂泊，信斷淮南非驛騷。",
            "風浴舞雩那可緩，春衣替盡禦寒袍。"
        ],
        "title": "翌日早起再用昨夕韵呈二丈",
        "id": "0561bf4e-eb4d-460a-9216-cf1a90f2e772"
    },
    {
        "author": "仲并",
        "paragraphs": [
            "鶴氅偏宜鶴髮翁，戲挼筇杖與兒同。",
            "梅梢弄影半窗玉，柳徑吹綿三月風。",
            "擁戶且眠窗未晚，泛舟何向水如空。",
            "陽春便逐新詩到，不待葭灰落嶰筒。"
        ],
        "title": "對雪用曾丈韵呈徐丈",
        "id": "c2223f71-8ead-4d39-85e4-a262e165b079"
    },
    {
        "author": "仲并",
        "paragraphs": [
            "廼翁儒學似文翁，韵句天然無異同。",
            "社稷堂堂推故相，家庭挺挺見遺風。",
            "詞場已擅千軍敵，詩律仍驚萬馬空。",
            "願報瓊瑶無好語，朝來渾欲達空筒。"
        ],
        "title": "再用前韵答徐聖可  其一",
        "id": "e1187043-a0ec-4d0b-ab65-5f70ac3a2228"
    },
    {
        "author": "仲并",
        "paragraphs": [
            "公方綠髮我成翁，猶喜芝蘭臭味同。",
            "雅奏黄鍾仍大呂，曠懷明月與清風。",
            "共高卞璧連城價，肯使衡茅四壁空。",
            "所望苕溪分一曲，郵籤日日遡歸筒。"
        ],
        "title": "再用前韵答徐聖可  其二",
        "id": "d497f7ba-3fdc-4796-8e01-82481cc4af6e"
    },
    {
        "author": "仲并",
        "paragraphs": [
            "舊詩新讀更精神，雪裏招回未到春。",
            "俗眼驟驚銀可粉，天心忍用玉如塵。",
            "漫空柳絮千家到，轉眼梅花一夜新。",
            "物象區區勞比擬，申嚴詩令負前人。"
        ],
        "title": "繼韵耿時舉寄示往歲梅雪",
        "id": "b86c53eb-70c0-4324-ac63-62927aa2b627"
    },
    {
        "author": "仲并",
        "paragraphs": [
            "春服初成屬暮春，舞雩那似霅溪濱。",
            "繞溪簫鼓誰家子，並塞風烟吾故人。",
            "好去定無爲客恨，臨分猶復念予貧。",
            "驅車躍馬平安否，雁斷無因消息真。"
        ],
        "title": "懷沈文伯",
        "id": "afab08d7-d2aa-484d-9f37-f873560fac0d"
    },
    {
        "author": "仲并",
        "paragraphs": [
            "不奈飛埃點素衣，驚霜鬚鬢落全稀。",
            "隔簾初聽黄鸝語，舉盞那催畫鷁歸。",
            "就使淵明頻日醉，能爭伯玉幾年非。",
            "持竿欲老長城去，分我臨流半坐磯。"
        ],
        "title": "鄭倅德興平江官滿有詩見寄次韵以敘老懷惜別之意",
        "id": "a335bf3a-6f58-45e0-b4b3-a46125851c69"
    },
    {
        "author": "仲并",
        "paragraphs": [
            "舊時阡陌荆榛底，十載縱橫豺虎羣。",
            "絳帳並遊那更得，烏衣羣從斷相聞。",
            "尚傳是是非非語，翻坐奇奇怪怪文。",
            "諛墓平生吾豈敢，了無一物壽劉君。"
        ],
        "title": "劉乾耀紹原昔同里巷以貧見過愧無以副其意輒成四韵爲別",
        "id": "f94e1a66-1334-4c86-9f9a-bb27149bed41"
    },
    {
        "author": "仲并",
        "paragraphs": [
            "維舟江口未棲鴉，急趁飛觴一笑譁。",
            "旋喜使君傾皂蓋，儘從醉客墮烏紗。",
            "高城不記人分袂，短棹空隨月到家。",
            "尚欲趨陪連夜飲，東籬容有後開花。"
        ],
        "title": "歸自江陰寄蔣知郡汪簽判",
        "id": "0084d5de-7c03-4e6b-a073-28ae1676c6d1"
    },
    {
        "author": "仲并",
        "paragraphs": [
            "憑高休惜舉觴頻，聊結華嚴數面親。",
            "筇杖止堪扶倦客，蒲團仍得憩閒身。",
            "雪霜侵鬢叵禁老，梅柳迎人俱欲春。",
            "後日重來應更好，南山排立畫簷新。"
        ],
        "title": "和孟嶠之諸公遊虎邱一首",
        "id": "57fdded6-510a-476f-bac2-6aee7cbe6858"
    },
    {
        "author": "仲并",
        "paragraphs": [
            "剩喜今年琢句頻，仍聞燈火夜相親。",
            "懸知聳壑昂霄日，不負腰金拖玉身。",
            "攻苦詩書如白屋，加鞭辭藻正青春。",
            "古來孟氏好兄弟，餘韵未忘今轉新。"
        ],
        "title": "用前韵奉寄孟嶠之",
        "id": "d124e9a5-ae24-4008-aae2-5da6629337ba"
    },
    {
        "author": "仲并",
        "paragraphs": [
            "勳業毋庸攬鏡頻，空餘白髮向人親。",
            "未論骨相無三甲，細數年華有六身。",
            "泉石相看應笑我，萍蓬不定幾經春。",
            "尚須勇往趁晴日，竹外疏梅應斬新。"
        ],
        "title": "再用前韵呈陳得之諸公",
        "id": "a32cbff3-2965-4a1a-9c49-50246c68423a"
    },
    {
        "author": "仲并",
        "paragraphs": [
            "詩人老去倍傷秋，我亦秋來尚黑頭。",
            "世事可憐催晚景，皇天未許減羈愁。",
            "不堪敗菊愁彭澤，又見寒雲餞蓐收。",
            "旋解鸘裘沽一醉，紛紛談話任封侯。"
        ],
        "title": "呈彥平",
        "id": "3d55f6a9-6209-4b13-93d7-963ed7853332"
    },
    {
        "author": "仲并",
        "paragraphs": [
            "勳業皋夔前後身，門從羅雀厭蹄輪。",
            "旌麾亟解江城守，邱壑苦留廊廟人。",
            "禪觀起侵千嶂曉，篇章分與萬家春。",
            "要將姓字誇今古，史筆何人似獲麟。"
        ],
        "title": "用汪彥章內翰諸公韵二首呈信安  其一",
        "id": "141d2c8a-1038-441c-b257-d1dbfb047c5f"
    },
    {
        "author": "仲并",
        "paragraphs": [
            "王門一歲幾經過，客裏承顔未厭多。",
            "詩卷心胸傾錦繡，珍庖盤釜薦麟駝。",
            "自慚淮海可憐客，每費江湖無盡波。",
            "玉樹芝蘭爲公喜，庭空千丈影婆娑。"
        ],
        "title": "用汪彥章內翰諸公韵二首呈信安  其二",
        "id": "601bbe7e-a0ad-47ae-bd87-e0a65d1c72e2"
    },
    {
        "author": "仲并",
        "paragraphs": [
            "三徑蕭然欲就荒，已將身世兩兼忘。",
            "紛紜勿用論榮辱，出處真須自弛張。",
            "憶昔少年親翰墨，與公長日付杯觴。",
            "如今事事俱無用，學道徒能笑子房。"
        ],
        "title": "用方叔韵寄蘗庵老人",
        "id": "2307b21b-083e-4c3a-8a8d-ff4e5318e23a"
    },
    {
        "author": "仲并",
        "paragraphs": [
            "年來疏見驚人句，入手遽回如許春。",
            "幾日異科收異士，百年吾道付吾人。",
            "執鞭少也嘗求富，擊柝老來非爲貧。",
            "寄語子雲當自貴，儒風元不繫周秦。"
        ],
        "title": "和臧陸二祕書",
        "id": "ffc0674a-6d57-4729-bcca-cbf40b132b1c"
    },
    {
        "author": "仲并",
        "paragraphs": [
            "千里能來兩鄭公，百年英烈尚遺風。",
            "笙歌少讓他時勝，犴獄應從到日空。",
            "畫戟行程春色裏，郵亭離恨雨聲中。",
            "不辭遠爲宗風去，一瓣香緣六一翁。"
        ],
        "title": "送鄭公老少卿赴吉州三首  其一",
        "id": "ef9329c7-163f-44ab-ac7c-6a8faa87c77c"
    },
    {
        "author": "仲并",
        "paragraphs": [
            "靜掩巖扉定幾年，蘭陵謠誦似新傳。",
            "文如此老仍千騎，恩與州人作二天。",
            "一室蕭然餘棐几，平生用處只蒲鞭。",
            "琵琶休抹三千指，公到家家自管絃。"
        ],
        "title": "送鄭公老少卿赴吉州三首  其二",
        "id": "911f74bf-b574-4501-a90d-15158eb49e61"
    },
    {
        "author": "仲并",
        "paragraphs": [
            "不記江城分袂初，幾年東北望門閭。",
            "寒溫一紙無非便，憂病千端自作疏。",
            "莫忘折梅尋勝事，懸知視草報初除。",
            "及茲郡舍多閒日，早著山中未了書。"
        ],
        "title": "送鄭公老少卿赴吉州三首  其三",
        "id": "4c602b25-8500-43ca-a28a-0f7d6a0ce701"
    },
    {
        "author": "仲并",
        "paragraphs": [
            "老兼貧病怯離羣，細雨郵亭曉送君。",
            "俗韵有誰歌白雪，高標真合致青雲。",
            "官居盡日勤篇翰，相業平時飽見聞。",
            "早晚薰風生茂苑，肯來樽酒細論文。"
        ],
        "title": "送高提幹暫過行在",
        "id": "087c95a0-a3b7-4032-8a14-ac38f9fca2de"
    },
    {
        "author": "仲并",
        "paragraphs": [
            "昂昂猶想立雞羣，三夜寒窗疊夢君。",
            "人物芝蘭晉王謝，篇章黼黻漢卿雲。",
            "飄蓬賤跡誰能記，推轂高風今創聞。",
            "不敢馳書丞相府，何當收拾與斯文。"
        ],
        "title": "再和高提幹見寄",
        "id": "6c26b939-5936-415c-b444-f819cc614fad"
    },
    {
        "author": "仲并",
        "paragraphs": [
            "二年環堵頼餘波，相和兒童襦袴歌。",
            "還復攀轅逢此日，敢忘推轂意如何。",
            "十行行矣重徵霸，三徑歸歟暫景坡。",
            "旦晚陪公畫橋路，共看天遠夕陽多。"
        ],
        "title": "送平江守蔣宣卿奉祠歸宜興",
        "id": "72aeeb77-c6a2-4f08-9f79-e151eab32127"
    },
    {
        "author": "仲并",
        "paragraphs": [
            "胸中歷歷幾山川，竹杖芒鞋四十年。",
            "赤手旋爲新活計，白頭猶作舊因緣。",
            "如如妙境無多事，了了真心不礙禪。",
            "安坐高峰重點檢，未須枕石伴雲眠。"
        ],
        "title": "送智道者",
        "id": "cf70b8ad-2d55-4f89-b6bc-7dd843f1d8bb"
    },
    {
        "author": "仲并",
        "paragraphs": [
            "頗憶高人相與閒，扁舟誰與趣公還。",
            "杯行欵乃歌聲底，客坐參差帆影間。",
            "多病扶携新几杖，平生契好舊湖山。",
            "未容月轉各分手，醉語狂吟下碧灣。"
        ],
        "title": "次韵答友人四首  其一",
        "id": "67cf7b26-12a9-47c0-a550-88c0c2896af5"
    },
    {
        "author": "仲并",
        "paragraphs": [
            "久矣忘情豈用閒，已看要起示無還。",
            "自懷白髮蒼顔客，不墮黄花翠竹間。",
            "顧我分爲方外友，如公合上道家山。",
            "暇時及此頻相過，城北城南潯幾灣。"
        ],
        "title": "次韵答友人四首  其二",
        "id": "a9329fcb-6375-43ee-81fa-88f1fb6c5038"
    },
    {
        "author": "仲并",
        "paragraphs": [
            "晚矣吾身未乞閒，如公尺一合徵還。",
            "高標迥立風塵表，秀句喧傳字宙間。",
            "誰和陽春仍白雪，我知流水與高山。",
            "歸歟已熟他時路，直北龍溪一二灣。"
        ],
        "title": "次韵答友人四首  其三",
        "id": "e6c7642d-6ef1-4b95-b290-67d4b05ac5bf"
    },
    {
        "author": "仲并",
        "paragraphs": [
            "百年未見一人閒，曾是興嗟唐已還。",
            "遺躅有誰高往古，清風元自振中間。",
            "我慚官薄當投紱，公比吾家已買山。",
            "待得有田歸已暮，何當分我一滄灣。"
        ],
        "title": "次韵答友人四首  其四",
        "id": "a5f18496-96e5-4f59-9070-7dd092c46c6d"
    },
    {
        "author": "仲并",
        "paragraphs": [
            "霜餘晴日照堤沙，早晚天墀下白麻。",
            "有吏當筵歌湛露，須公滿斚泛流霞。",
            "篇章况是萬人敵，閥閲相仍百乘家。",
            "落帽何須定重九，探先三日醉黄花。"
        ],
        "title": "上孟郡王生辰三首  其一",
        "id": "10d82922-843f-424b-8f34-bfa32b623c6e"
    },
    {
        "author": "仲并",
        "paragraphs": [
            "先門勳業畫圖中，又見麒麟第一功。",
            "吹帽龍山前日事，還珠合浦昔人風。",
            "滿籝何有簡編足，薦牘無心天地公。",
            "誰說維熊契占夢，君王卜處本非熊。"
        ],
        "title": "上孟郡王生辰三首  其二",
        "id": "0acc4c3f-6009-45a9-a249-395ff90bb275"
    },
    {
        "author": "仲并",
        "paragraphs": [
            "月挂微弦天未霜，初筵遽作十分凉。",
            "飽參平日安心法，自是長年却老方。",
            "詔下龍墀思舊德，名標雁塔看諸郎。",
            "慇懃爲採瀼潭菊，滿泛西風歲歲觴。"
        ],
        "title": "上孟郡王生辰三首  其三",
        "id": "d1461cd8-eec4-417e-bfc9-61948e0a1338"
    },
    {
        "author": "仲并",
        "paragraphs": [
            "祥光昨夜擁冰輪，南國初生瑞世人。",
            "倚馬高文追異代，憩棠餘愛在斯民。",
            "吟毫剩借江山助，詔墨行頒雨露新。",
            "要識漆園非浪語，傳家重看八千春。"
        ],
        "title": "外舅莊子尚生辰  其一",
        "id": "4bfbbac0-a32d-49a8-aee9-eff3cc113bf7"
    },
    {
        "author": "仲并",
        "paragraphs": [
            "家聲久矣冠淮東，自喜升堂獲拜公。",
            "每看雲烟生筆下，故應邱壑滿胸中。",
            "祠公此日家山樂，明府他時社稷功。",
            "早晚鋒車下吳會，西來猶想及春風。"
        ],
        "title": "外舅莊子尚生辰  其二",
        "id": "f4931f54-5968-4269-8978-6610246fb3c8"
    },
    {
        "author": "仲并",
        "paragraphs": [
            "兩州佳譽亞龔黄，琳館歸來道益光。",
            "凜凜松筠非俗韵，詵詵蘭玉見餘芳。",
            "梅催寒萼春初破，月滿冰輪夜未央。",
            "景物漸新人不老，年年於此醉華觴。"
        ],
        "title": "外舅莊子尚生辰  其三",
        "id": "9b3a8527-f1bb-4920-84fd-eef38db10161"
    },
    {
        "author": "仲并",
        "paragraphs": [
            "畫戟從來瑞靄浮，頓回春意到南州。",
            "占熊饋鯉呈祥日，拖玉腰金得志秋。",
            "十載聲名天下最，滿懷韜畧古人求。",
            "壽觴頻舉公休惜，明日催歸侍邃旒。"
        ],
        "title": "平江太守生辰二首  其一",
        "id": "3dfd9e31-fb2d-4335-92f0-8cb4ae014f32"
    },
    {
        "author": "仲并",
        "paragraphs": [
            "玉笋初辭鵷鷺羣，一麾來此振餘芬。",
            "三槐事業他年看，五袴歌謠隨處聞。",
            "方丈可量閒日月，泰階還赴舊風雲。",
            "年年東注松江綠，渾欲朝來壽使君。"
        ],
        "title": "平江太守生辰二首  其二",
        "id": "da6dd477-4da5-4e5e-a167-c59556fc1609"
    },
    {
        "author": "仲并",
        "paragraphs": [
            "家住東南最上游，一從束髮侍宸旒。",
            "文兼鍾阜古今秀，慶與秦淮日夜流。",
            "盛業行刊千琬琰，餘威坐折萬貔貅。",
            "竚看拜後恩榮異，槐鼎相聯魯與周。"
        ],
        "title": "上樞密生辰  其一",
        "id": "3cda0903-2e3a-4831-ba99-eaaed0e7969d"
    },
    {
        "author": "仲并",
        "paragraphs": [
            "謗焰讒波豈易然，功成方驗古無前。",
            "十年險阻忠償國，萬口紛紜誠格天。",
            "已遣烽消邊障火，行看貫朽大農錢。",
            "如今聞道持盈業，旦旦開陳黼扆邊。"
        ],
        "title": "上樞密生辰  其二",
        "id": "e745fbaf-26f5-4e8a-8aaa-d0c674a69c21"
    },
    {
        "author": "仲并",
        "paragraphs": [
            "兒童猶解仰芬芳，合綴韓門弟子行。",
            "久矣飄蓬疏望履，幸哉擁篲即升堂。",
            "夔龍會合時千載，鷗鷺留連天一方。",
            "遥願衮衣仍鶴髮，年年今日侍君王。"
        ],
        "title": "上樞密生辰  其三",
        "id": "3739c72e-61b6-4560-9af6-015c7bb2ee46"
    },
    {
        "author": "仲并",
        "paragraphs": [
            "秋山淡墨寫千峰，輝映門闌氣象中。",
            "瑞靄亦知人意喜，華觴寧惜醉顔紅。",
            "莊椿此去幾千歲，漢閣他時第一功。",
            "試問溪頭閒草木，公來無日不春風。"
        ],
        "title": "胡樞密生辰  其一",
        "id": "32c2134a-d7e9-4085-a12f-709b04a16bad"
    },
    {
        "author": "仲并",
        "paragraphs": [
            "借箸從容漢子房，平生書奏幾封囊。",
            "少辭天上風雲會，便覺壺中歲月長。",
            "調鼎望公非一日，草玄與我見諸郎。",
            "云何整頓乾坤手，漫隔三年鵷鷺行。"
        ],
        "title": "胡樞密生辰  其二",
        "id": "9b264a8f-30fa-4752-9cb3-32a789bec27f"
    },
    {
        "author": "仲并",
        "paragraphs": [
            "往歲聲馳淮海濱，曾歌紫綬照青春。",
            "光華萬里古無輩，獻納三朝國有人。",
            "剩約橫山供勝事，細憑芳醑壽斯辰。",
            "百年黄閤身猶健，重看歸來一幅巾。"
        ],
        "title": "胡樞密生辰  其三",
        "id": "7e773db0-e2ec-4ef2-acf4-cc909c0ca703"
    },
    {
        "author": "仲并",
        "paragraphs": [
            "持橐朝端譽有光，垂弧門左晝初長。",
            "功名唾手囊中物，藥石關心肘後方。",
            "公念承流當振廩，人歌難老競持觴。",
            "壽筵一舉松江淥，便趁追鋒侍帝旁。"
        ],
        "title": "上平江李侍郎生辰  其一",
        "id": "1aa47760-7c99-4bdf-a2f3-8384d8086c5c"
    },
    {
        "author": "仲并",
        "paragraphs": [
            "昔襦今袴雄藩守，佩玉峩冠近侍臣。",
            "十萬人家等蒙潤，三千風月政當仁。",
            "仙姿照坐桃如許，冷艷當簷梅一新。",
            "願比秦淮與鍾阜，鬰葱佳氣自長春。"
        ],
        "title": "上平江李侍郎生辰  其二",
        "id": "20a2ab82-0081-425d-9fca-15c33f172e75"
    },
    {
        "author": "仲并",
        "paragraphs": [
            "盛世還生瑞世人，東風屈指歲華新。",
            "祥烟不斷千山曉，愛日無邊萬國春。",
            "鳴玉珥貂扶紫極，櫜弓偃革轉洪鈞。",
            "我民非敢私爲壽，永作堂堂社稷臣。"
        ],
        "title": "代人上師垣生辰  其一",
        "id": "6902c10b-ec5e-40d9-80d3-3abe5f5c2635"
    },
    {
        "author": "仲并",
        "paragraphs": [
            "直把孤忠動帝聰，平生房杜不言功。",
            "沖霄鸞鳳謀謨合，遮道豺狼黨與空。",
            "韜畧暇時談笑裏，勳名他日畫圖中。",
            "中書未數汾陽考，萬有千年似魯公。"
        ],
        "title": "代人上師垣生辰  其二",
        "id": "9e634932-a675-4d53-8fab-3ba2ebc8949d"
    },
    {
        "author": "仲并",
        "paragraphs": [
            "清風孤映紫宸班，平立伊周伯仲間。",
            "幾歲苦心扶國步，今年喜色到天顔。",
            "羽書已靜淮西報，翟輅初從塞北還。",
            "式廓中原斷無事，從容廊廟有餘閒。"
        ],
        "title": "代人上師垣生辰  其三",
        "id": "e3b9c1a8-b4a6-455f-94ad-ab2df98deca9"
    },
    {
        "author": "仲并",
        "paragraphs": [
            "已聞鼙鼓靜邊陲，初見絲綸寵帝師。",
            "寰宇一新周禮樂，廣庭重用漢威儀。",
            "江南江北無他事，春後春前更此時。",
            "舉盞上公千歲壽，賡歌永贊舜無爲。"
        ],
        "title": "代人上師垣生辰  其四",
        "id": "b5854536-b536-4a8d-b74c-76d1567bdef5"
    },
    {
        "author": "仲并",
        "paragraphs": [
            "日日衣冠金馬門，有誰出力正乾坤。",
            "來歸季子國人喜，終藉叔孫皇帝尊。",
            "鳳沼真成逢旦暮，龍樓今得問晨昏。",
            "欲知餘慶來何似，带礪山河永永存。"
        ],
        "title": "代人上師垣生辰  其五",
        "id": "3fb12af3-4753-4ac1-ba1f-f3f2dd6ba5a8"
    },
    {
        "author": "仲并",
        "paragraphs": [
            "冠豸英風傳至今，於時早已望商霖。",
            "掛帆鯨浪朝天日，借箸龍墀許國心。",
            "帝渥洊頒廉陛遠，邊聲初斷塞垣深。",
            "不須更誦烝民句，處處兒童盡好音。"
        ],
        "title": "代人上師垣生辰  其六",
        "id": "dfc2ef4b-827a-465b-a10e-316fab5720cc"
    },
    {
        "author": "仲并",
        "paragraphs": [
            "不用天河洗甲兵，只憑直道致昇平。",
            "三王事業賢臣主，一代師儒難弟兄。",
            "屢薄賦徭民鼓舞，盡除氛翳國清明。",
            "休將前古論今日，萬古無人敢抗衡。"
        ],
        "title": "代人上師垣生辰  其七",
        "id": "dfc990b1-cd56-45bd-9445-058d5d3c5f00"
    },
    {
        "author": "仲并",
        "paragraphs": [
            "曾聽尊前世綵歌，喜聞烟袖舞婆娑。",
            "名駒汗血得夷路，老柏凌霜只舊柯。",
            "桃李盛時隨地有，芝蘭生處近人多。",
            "春風二月年年事，莫問靈椿歲幾何。"
        ],
        "title": "廖成伯奉議生辰",
        "id": "5f683303-089a-47a0-93dc-6b98ef935d13"
    },
    {
        "author": "仲并",
        "paragraphs": [
            "東井遥觀盾日升，南風猶入舜絃鳴。",
            "鵬程九萬豈終息，椿歲八千方再榮。",
            "平世功名期鳳鳥，一時文采應長庚。",
            "浮瓜沉李年年事，稽首弧南一點明。"
        ],
        "title": "提舉生辰",
        "id": "180fcc69-33da-4fea-8995-b7cb373cd04c"
    },
    {
        "author": "仲并",
        "paragraphs": [
            "北固樓前萬頃秋，月明風定大江流。",
            "從來此地多英傑，果有奇才副簡求。",
            "秀氣一天開夜色，威名千里駕潮頭。",
            "山川長在人難老，應抱文章入相周。"
        ],
        "title": "俞憲生辰代龐幾先作  其一",
        "id": "ab35b9b7-f973-4dbf-8c97-6c3a4f66cab6"
    },
    {
        "author": "仲并",
        "paragraphs": [
            "淮南持斧功成後，甌粵乘軺喜暫臨。",
            "使者英標衣蹙繡，近臣新渥带橫金。",
            "三山氣入中秋好，八郡香焚曉霧深。",
            "已爲黎元開壽域，可無椿歲慰人心。"
        ],
        "title": "俞憲生辰代龐幾先作  其二",
        "id": "6b389bc3-9e12-42e5-afe3-e4b5b99398d5"
    },
    {
        "author": "仲并",
        "paragraphs": [
            "相門苗裔正詵詵，長慶風流幾百春。",
            "吉夢忽隨秋日曉，祥光常對月華新。",
            "翰林大筆高前古，玉樹諸郎靄後塵。",
            "何假捧觴勤頌祝，由來壽考屬仁人。"
        ],
        "title": "白氏夫人生日二首  其一",
        "id": "d568aae5-d661-4b47-bf7d-7f147660a961"
    },
    {
        "author": "仲并",
        "paragraphs": [
            "斷機久已傳家訓，采藻端然繼國風。",
            "庭院爐烟春藹藹，門闌瑞氣曉葱葱。",
            "遐齡願效三桃實，拜壽何辭百盞空。",
            "自幸晚爲門下士，餘波應許丐奇窮。"
        ],
        "title": "白氏夫人生日二首  其二",
        "id": "56453467-c800-46f3-af10-d132d2882857"
    },
    {
        "author": "仲并",
        "paragraphs": [
            "列宿東南夜有輝，門弧此際誕英奇。",
            "晏嬰儉德人皆仰，召虎中興日可期。",
            "名譽雅爲天下望，孤忠自結聖君知。",
            "大椿會見千年算，應許驚烏託一枝。"
        ],
        "title": "代同舍上黄相生辰三首  其一",
        "id": "041f7fa4-6db7-4d35-b79d-b17f25350b08"
    },
    {
        "author": "仲并",
        "paragraphs": [
            "籍甚聲華振九州，龍名未許潁川優。",
            "兩年鈇鉞扶黄屋，一品星躔尚黑頭。",
            "烜赫朝班聯棣萼，張皇軍勢擁貔貅。",
            "自慚東閤叨甄錄，願向清時與國謀。"
        ],
        "title": "代同舍上黄相生辰三首  其二",
        "id": "9fe7c64d-2bef-4ff4-a197-6e1cd04f0f2d"
    },
    {
        "author": "仲并",
        "paragraphs": [
            "五月天恩解網羅，四方舉首願時和。",
            "我公寰海甘霖望，今日門闌瑞氣多。",
            "已幸羈窮蒙庇頼，竚看談笑却干戈。",
            "汾陽二十中書考，他日遥知數倍過。"
        ],
        "title": "代同舍上黄相生辰三首  其三",
        "id": "0a8690d5-28e4-4d7d-8f38-e7cb486dafca"
    },
    {
        "author": "仲并",
        "paragraphs": [
            "士仰韓門重，身高謝傅班。",
            "文看輝北斗，人望起東山。",
            "絳灌庸奴爾，皋夔伯仲間。",
            "自天芝檢下，指日衮衣還。",
            "片語鳴丹鳳，羣爭息左蠻。",
            "時雖容下客，勝處一窺斑。"
        ],
        "title": "用孫仲益尚書韵二首呈孟信安  其一",
        "id": "16784192-e4df-40c8-ba5e-54b2bd9b34ac"
    },
    {
        "author": "仲并",
        "paragraphs": [
            "慷慨安周鼎，從容却郢兵。",
            "馳心子牟闕，袖手闔閭城。",
            "前箸陳天陛，先聲震敵營。",
            "寰區望彌切，樞筦寄非輕。",
            "行有絲綸詔，寧終鷗鷺盟。",
            "一舒經世策，遐邇頌昇平。"
        ],
        "title": "用孫仲益尚書韵二首呈孟信安  其二",
        "id": "8c433770-1fef-4d35-b134-aaae8c8c3d3f"
    },
    {
        "author": "仲并",
        "paragraphs": [
            "象緯祥光動，門弧瑞氣盈。",
            "小陽春在序，幾望月偏明。",
            "他日三千牘，清時九萬程。",
            "名因使粵重，功自備吳成。",
            "偉量溟波闊，奇詞錦段呈。",
            "褒揚看唾玉，輕重倚提衡。",
            "松柏真難老，芝蘭足後生。",
            "筍班行趣召，金带已先橫。",
            "內史言何美，尚書心自清。",
            "祇應南北相，重振舊家聲。"
        ],
        "title": "鄭漕生辰",
        "id": "5f1eca53-9124-4528-921f-12ba373e131c"
    },
    {
        "author": "仲并",
        "paragraphs": [
            "氣轉初寒候，祥開既望辰。",
            "應時來鸑鷟，占夢獲麒麟。",
            "盛德圭無玷，高才竹有筠。",
            "胸襟藏巨壑，人物妙洪鈞。",
            "使者光華遠，朝廷寵數新。",
            "鵬程九萬里，椿幹八千春。",
            "鼎鼐虛前席，風雲即要津。",
            "黑頭紆衮繡，天意在斯民。"
        ],
        "title": "唐大夫生辰",
        "id": "a2e8cbd9-ce80-4e2c-b7f2-d5008e728d5e"
    },
    {
        "author": "仲并",
        "paragraphs": [
            "六管陽初復，前宵月尚圓。",
            "長庚俄夢李，崧岳故興宣。",
            "國使新恩數，忠臣夙眷偏。",
            "節龍開遠目，衣繡聳華年。",
            "日月聲名起，風雷號令傳。",
            "自應威動岳，曾是力回天。",
            "相國關中粟，尚書地上錢。",
            "委藏淹府庫，飛輓亂車船。",
            "南獠元歸地，西方正拓邊。",
            "定知新將飽，尤頼我公賢。",
            "赫赫蘭臺舊，飄飄鳳沼仙。",
            "終焉還魏闕，聊爾駐荆川。",
            "曲學聯珠履，非才汙彩牋。",
            "千秋期鶴壽，萬里附鵬鶱。"
        ],
        "title": "陳漕生辰代楊文作",
        "id": "2e8944ba-8f7e-46de-afcd-12783a4d607e"
    },
    {
        "author": "仲并",
        "paragraphs": [
            "象緯祥光動，門弧瑞氣纏。",
            "秋來孤鶴健，霜近古松堅。",
            "鄰境兵戈盡，新恩雨露偏。",
            "軺車猶問俗，寶带獨優賢。",
            "投筆男兒志，封侯烈士年。",
            "老成端可恃，終冀勒燕然。"
        ],
        "title": "耿憲生辰",
        "id": "e7109fda-93d4-4d9c-9cac-db07b7b6a83f"
    },
    {
        "author": "仲并",
        "paragraphs": [
            "嶔岑何處峯，來伴蕭疏竹。",
            "悠然方丈間，寄此千里目。"
        ],
        "title": "對竹",
        "id": "727c08c7-63d6-4a8c-bf63-465c803408a5"
    },
    {
        "author": "仲并",
        "paragraphs": [
            "峯間碧琅玕，清風五月寒。",
            "欲題無好語，支枕卷簾看。"
        ],
        "title": "假山",
        "id": "9d96731f-8097-4be8-b2c1-d50db03ed8aa"
    },
    {
        "author": "仲并",
        "paragraphs": [
            "十載錢塘雲漢間，江聲夢裏聽潺湲。",
            "他山縱染千尋碧，不似西湖一带山。"
        ],
        "tags": [
            "西湖"
        ],
        "title": "官滿趨朝留滯吳門即事書懷十首  其一",
        "id": "e32e0f36-db1f-455d-8e99-98ee2b7bb472"
    },
    {
        "author": "仲并",
        "paragraphs": [
            "水邊梅柳倍精神，總趁晴天作好春。",
            "多謝東君惜花意，不教風雨廢芳辰。"
        ],
        "title": "官滿趨朝留滯吳門即事書懷十首  其二",
        "id": "fe817df6-ad40-46fa-9a26-ce7b6c0fefe5"
    },
    {
        "author": "仲并",
        "paragraphs": [
            "小樓嶻嶭亂山橫，獨倚朱欄度晚晴。",
            "忽聽如簧語音好，祗緣高處最宜鶑。"
        ],
        "title": "官滿趨朝留滯吳門即事書懷十首  其三",
        "id": "802cda68-1654-4307-81f5-1ebc7b00b1aa"
    },
    {
        "author": "仲并",
        "paragraphs": [
            "枉費花工著意催，漫山桃李總非材。",
            "要令千古芬香在，能作和羹自有梅。"
        ],
        "title": "官滿趨朝留滯吳門即事書懷十首  其四",
        "id": "9ce10dd1-9f5f-4fcc-8b60-ea26119a2f0d"
    },
    {
        "author": "仲并",
        "paragraphs": [
            "花徑風來百樣香，捲簾春水綠池塘。",
            "如今萬事銷磨盡，四卷楞伽味最長。"
        ],
        "title": "官滿趨朝留滯吳門即事書懷十首  其五",
        "id": "418d1062-5028-44f7-8a77-57fe939e3cf8"
    },
    {
        "author": "仲并",
        "paragraphs": [
            "春服何當詠舞雩，鳳池今是魯真儒。",
            "向令未解邊城戍，能對東風一笑無。"
        ],
        "title": "官滿趨朝留滯吳門即事書懷十首  其六",
        "id": "7c0b60b2-5aea-448c-b1f6-84870dfce36b"
    },
    {
        "author": "仲并",
        "paragraphs": [
            "錦带吳鈎輕薄兒，三三五五競花時。",
            "太平樂事從誰得，費盡經綸爾不知。"
        ],
        "title": "官滿趨朝留滯吳門即事書懷十首  其七",
        "id": "79dcecd3-5451-4e68-89b0-a28e6c4b2aa1"
    },
    {
        "author": "仲并",
        "paragraphs": [
            "門外煙花看不厭，東風故爲客開簾。",
            "如今樂極思疇昔，長是春深未解嚴。"
        ],
        "title": "官滿趨朝留滯吳門即事書懷十首  其八",
        "id": "ef59e591-139f-4a3b-9d08-1a82fb865a93"
    },
    {
        "author": "仲并",
        "paragraphs": [
            "燕羽差池何處歸，銜恩春傍主人飛。",
            "定須借與一巢穩，十載飄零事事非。"
        ],
        "title": "官滿趨朝留滯吳門即事書懷十首  其九",
        "id": "7e933e9b-815b-4514-98fe-1633a51bbafc"
    },
    {
        "author": "仲并",
        "paragraphs": [
            "裁剪羣英荷化工，閒中無計答春風。",
            "自鋤花徑平如掌，要使荆榛一掃空。"
        ],
        "title": "官滿趨朝留滯吳門即事書懷十首  其一○",
        "id": "52f6e524-e00c-4c56-8721-4015e28102a8"
    },
    {
        "author": "仲并",
        "paragraphs": [
            "丹邱雨裏看春回，密霧濃雲撥不開。",
            "怪底寒窗烘曉日，朱轓親禱梵宮來。"
        ],
        "title": "平江守禱晴即應時近元夕矣寄呈五絕句  其一",
        "id": "6c225277-0f8b-4c13-94ff-ef8bf9021e17"
    },
    {
        "author": "仲并",
        "paragraphs": [
            "投曉家家笑語聲，夜來風促雨如傾。",
            "都緣默禱胸中久，一瓣香焚喚得晴。"
        ],
        "title": "平江守禱晴即應時近元夕矣寄呈五絕句  其二",
        "id": "d0995214-2879-44a4-9acb-db41a0efc1ef"
    },
    {
        "author": "仲并",
        "paragraphs": [
            "梅經多雨玉飄零，就有殘枝困未醒。",
            "安得吳儂不歌舞，滿畦扶起麥青青。"
        ],
        "title": "平江守禱晴即應時近元夕矣寄呈五絕句  其三",
        "id": "86edd5c0-cecc-44b5-8895-cadb23f44e44"
    },
    {
        "author": "仲并",
        "paragraphs": [
            "東風吹斷雨如繩，一夜仍開曲沼冰。",
            "便試元宵强半月，孰知天意欲催燈。"
        ],
        "title": "平江守禱晴即應時近元夕矣寄呈五絕句  其四",
        "id": "4e79889d-d147-430a-8ebb-47b5646be360"
    },
    {
        "author": "仲并",
        "paragraphs": [
            "安排燈火作鰲頭，人樂公來再有秋。",
            "轉雨作晴談笑事，他州誰得似吾州。"
        ],
        "title": "平江守禱晴即應時近元夕矣寄呈五絕句  其五",
        "id": "255cab02-b0bf-40e7-ba47-b297050f8570"
    },
    {
        "author": "仲并",
        "paragraphs": [
            "溪山奪目壯哉縣，風露侵肌老矣身。",
            "斷岸橫舟偏得月，小橋曳杖不逢人。"
        ],
        "title": "夜抵德清縣偶題",
        "id": "f7d8dca8-53a2-418c-af77-41bcd47a5d07"
    },
    {
        "author": "仲并",
        "paragraphs": [
            "故眼相看未作疏，平生風味是吾廬。",
            "娉娉裊裊誰家子，浪說傾城總不如。"
        ],
        "title": "再過宜興舟中見芍藥數枝憶淮鄉此花之盛爲之悵然輒成三絕  其一",
        "id": "1d8ff604-137f-4771-8621-f0d131697412"
    },
    {
        "author": "仲并",
        "paragraphs": [
            "少時暮暮復朝朝，一水相望恨未消。",
            "岸曲橫舟試回首，隔簾斜立數妖嬈。"
        ],
        "title": "再過宜興舟中見芍藥數枝憶淮鄉此花之盛爲之悵然輒成三絕  其二",
        "id": "749118ac-33b0-4b73-a55d-359b4482b55f"
    },
    {
        "author": "仲并",
        "paragraphs": [
            "却是溪頭消息真，故園十載漫風塵。",
            "如今不問黄樓子，淺白輕紅自可人。"
        ],
        "title": "再過宜興舟中見芍藥數枝憶淮鄉此花之盛爲之悵然輒成三絕  其三",
        "id": "8cb4d334-2219-4eeb-aad0-2dae2d07dcda"
    },
    {
        "author": "仲并",
        "paragraphs": [
            "斜窗短屋傍殘暉，宴坐蕭然老布衣。",
            "枯淡生涯一枝足，世間驚鵲誤南飛。"
        ],
        "title": "薄暮遊潘登仕園園有堂三間榜曰一枝蓋湖公樞密兩取莊周郄詵之語既以嘉潘亦以勉潘之二子因用其意各賦一絕  其一",
        "id": "b5497e82-1413-43bc-95ba-b85e7b89de1e"
    },
    {
        "author": "仲并",
        "paragraphs": [
            "玉樹郎君兩白眉，照人英爽自兒時。",
            "乃翁可笑太多事，繞舍春風千萬枝。"
        ],
        "title": "薄暮遊潘登仕園園有堂三間榜曰一枝蓋湖公樞密兩取莊周郄詵之語既以嘉潘亦以勉潘之二子因用其意各賦一絕  其二",
        "id": "87eb39bb-6a4e-4209-b4d8-e66642e2d7c8"
    },
    {
        "author": "仲并",
        "paragraphs": [
            "鶑歌燕語戲晴暉，日暮行人緩緩歸。",
            "十里蕪城春色晚，回頭往事已全非。"
        ],
        "title": "蕪城",
        "id": "491ad57a-3f1d-4a0d-880c-ee49833a59cc"
    },
    {
        "author": "仲并",
        "paragraphs": [
            "風露侵人曷往哉，白雲飛處棹徘徊。",
            "平時識面盡經過，莫爲茅簷偏不來。"
        ],
        "title": "有客來從陽羨聞元績離家已月餘由崑山過臨安桐廬計今合歸矣元績當不惜迂路一訪僕於苕霅間也戲爲一絕招之元績純孝人每在道念親殊切",
        "id": "774f744c-3db6-4926-9a69-2571b840a802"
    },
    {
        "author": "仲并",
        "paragraphs": [
            "傷春那得易爲情，世味年來一一更。",
            "馳馬彎弓今日事，儒冠深覺誤平生。"
        ],
        "title": "感時  其一",
        "id": "3d7a96d1-c1ec-45e3-bce5-9e808a710cb4"
    },
    {
        "author": "仲并",
        "paragraphs": [
            "忽傳羣盜下淮瀕，又逐黄州韓使君。",
            "却望長安在天上，愁看天際有孤雲。"
        ],
        "title": "感時  其二",
        "id": "a151d293-953d-4de4-b2dc-5b0557e6cce3"
    },
    {
        "author": "仲并",
        "paragraphs": [
            "急雪逢春易作晴，窮閻猶復斷人行。",
            "公家何在欲乘月，夜半扁舟不隔城。"
        ],
        "title": "晚坐和韵  其一",
        "id": "d118f9f2-24eb-48a2-aca7-8f5c6c07d004"
    },
    {
        "author": "仲并",
        "paragraphs": [
            "好月侵階已十分，太清不受一塵昏。",
            "今宵定自梅花發，踈影橫斜何處村。"
        ],
        "title": "晚坐和韵  其二",
        "id": "ae9c1535-2594-41eb-bde3-530c5cdc7b02"
    },
    {
        "author": "仲并",
        "paragraphs": [
            "篇篇振玉妙玲瓏，字字春風和氣中。",
            "安得居家無一事，搜吟日日與君同。"
        ],
        "title": "晚坐和韵  其三",
        "id": "f24fc5fb-6fe2-40d7-b5a3-bcb217acd38b"
    },
    {
        "author": "仲并",
        "paragraphs": [
            "醉眼全醒病亦醒，虛齋危坐聽無聲。",
            "錦囊欲報清新句，自笑常談只老生。"
        ],
        "title": "晚坐和韵  其四",
        "id": "3b92f1b7-3cba-4feb-a466-c74939bfe2de"
    },
    {
        "author": "仲并",
        "paragraphs": [
            "城東韓李城南趙，欲往從之道阻長。",
            "與我詩盟煩借問，角弓永好願無忘。"
        ],
        "title": "晚坐和韵  其五",
        "id": "ed7c23f9-bc4b-4706-b9ae-b7b282e1774e"
    },
    {
        "author": "仲并",
        "paragraphs": [
            "不妨佳句太頻頻，還得愁中眼漸明。",
            "好是維摩病初醒，又將口業起紛爭。"
        ],
        "title": "次韵病起二首  其一",
        "id": "c22f9474-5112-4f36-9fd5-5640b4318245"
    },
    {
        "author": "仲并",
        "paragraphs": [
            "聞道車書未一家，平時苦苦念京華。",
            "新來忽得幽居味，竹屋茅簷政自嘉。"
        ],
        "title": "次韵病起二首  其二",
        "id": "76838508-e17e-4ba7-aff1-93cb39b3c1b2"
    },
    {
        "author": "仲并",
        "paragraphs": [
            "二難晚出材無敵，老將從來勇冠軍。",
            "一月望公三捷至，秋風不惜暫離羣。"
        ],
        "title": "送閻少隠同其弟伯子宣子赴試淮南爲一月之別某以病起不及餞送爲三絕  其一",
        "id": "2fded39b-b327-42d8-b9b9-2326bbf3878c"
    },
    {
        "author": "仲并",
        "paragraphs": [
            "街頭日夜催槐黄，去去歸帆如許忙。",
            "我病公行欠巵酒，少遲飲至共傳觴。"
        ],
        "title": "送閻少隠同其弟伯子宣子赴試淮南爲一月之別某以病起不及餞送爲三絕  其二",
        "id": "bfaef825-ceb1-4667-a07f-2d79832f31a5"
    },
    {
        "author": "仲并",
        "paragraphs": [
            "扛鼎拔山誰長雄，八千號數誇江東。",
            "公家子弟又可用，要與父兄成大功。"
        ],
        "title": "送閻少隠同其弟伯子宣子赴試淮南爲一月之別某以病起不及餞送爲三絕  其三",
        "id": "b9aa3f3d-dc04-4cf3-aeac-ca83359fa436"
    },
    {
        "author": "仲并",
        "paragraphs": [
            "竹戶茅簷一逕斜，清樽黄卷定生涯。",
            "溪山勝處春長在，却放朱藤一半花。"
        ],
        "title": "題章伯深臞怪圖  其一",
        "id": "d04ffd9c-1ac3-461b-b9ab-3bc86bc7ef90"
    },
    {
        "author": "仲并",
        "paragraphs": [
            "杖策山隈亦水濱，閒中未害飽經綸。",
            "何曾寂寞嵌巖裏，慣著風流廊廟人。"
        ],
        "title": "題章伯深臞怪圖  其二",
        "id": "ef25315a-e5d9-45c4-9059-5b8d653d1e4e"
    },
    {
        "author": "仲并",
        "paragraphs": [
            "乞與空齋伴我閒，風霜諳盡各蒼顔。",
            "不妨黛色凌雲榦，蟠屈生綃尋尺間。"
        ],
        "title": "畫枯木",
        "id": "df065615-337c-4fa7-9584-46f30bc6c997"
    },
    {
        "author": "仲并",
        "paragraphs": [
            "黄花應自惜離披，欲放清香故故遲。",
            "病客高眠防不肯，剩裁好語報花知。"
        ],
        "title": "次韵耿薦可催菊三首  其一",
        "id": "17718f3a-6224-4154-b89b-2e9080edd9a7"
    },
    {
        "author": "仲并",
        "paragraphs": [
            "銜杯採菊久尋醫，白髮蒼顔漸可期。",
            "準擬新來强作意，又從愁裏過花時。"
        ],
        "title": "次韵耿薦可催菊三首  其二",
        "id": "a52bd665-aa52-4697-b11b-784e2b2117a9"
    },
    {
        "author": "仲并",
        "paragraphs": [
            "年來花意亦難猜，陶令東籬獨未開。",
            "伴賦落英吾豈敢，狂言聊復爲君催。"
        ],
        "title": "次韵耿薦可催菊三首  其三",
        "id": "06324dfa-0894-4dc7-a6be-908b03ce3998"
    },
    {
        "author": "仲并",
        "paragraphs": [
            "中朝人物競推先，富貴前塗看永年。",
            "九萬里程飛正遠，八千春幹久彌堅。"
        ],
        "title": "黄兵部生辰  其一",
        "id": "870b93da-55f1-4f04-8ae3-f31fe3c674ff"
    },
    {
        "author": "仲并",
        "paragraphs": [
            "南國初持使節回，斑衣仍把錦新裁。",
            "大椿更向萱堂祝，長到春來共壽杯。"
        ],
        "title": "黄兵部生辰  其二",
        "id": "46bd19f6-b750-42ca-8dbd-94500ee573bb"
    },
    {
        "author": "仲并",
        "paragraphs": [
            "早歲蜚聲應宿郎，至今雞舌尚含香。",
            "未應駟馬誇流俗，只爲慈親樂故鄉。"
        ],
        "title": "黄兵部生辰  其三",
        "id": "404b5844-d97b-4efb-845c-c4899108fcb4"
    },
    {
        "author": "仲并",
        "paragraphs": [
            "地上泉流府庫充，艱難天與歲時豐。",
            "他時若論關中漕，合數蕭何第一功。"
        ],
        "title": "黄兵部生辰  其四",
        "id": "d3a78e70-5dff-4b4f-bb7b-f183c109a821"
    },
    {
        "author": "仲并",
        "paragraphs": [
            "憑高情不淺，盡日倚胡床。",
            "雲散他山雨，風來古殿香。",
            "一川橫晚照，重閣枕秋光。",
            "欲寫無窮意，詩凡不擅場。"
        ],
        "title": "奉陪舅丈祕書彥平主簿兄遊慧聚終日小飲上方待月再歷妙峰諸勝處用前人韵得二詩是日嘗微雨作  其一",
        "id": "132e4b12-d4c9-4a81-82b4-5d1ad4d1aa33"
    },
    {
        "author": "仲并",
        "paragraphs": [
            "迎宵山吐月，不受寸雲吞。",
            "看影篩林杪，移尊藉石根。",
            "參差明梵剎，一二數煙村。",
            "高處僧眠未，携筇試打門。"
        ],
        "title": "奉陪舅丈祕書彥平主簿兄遊慧聚終日小飲上方待月再歷妙峰諸勝處用前人韵得二詩是日嘗微雨作  其二",
        "id": "0a856e07-7b10-4136-b99d-ea054eb240a1"
    },
    {
        "author": "仲并",
        "paragraphs": [
            "政恐崖州如有北，却應未肯受讒夫。"
        ],
        "title": "句",
        "id": "e70e68bc-5f3d-4b4b-a6ff-cc534d49ca69"
    },
    {
        "author": "白遜",
        "paragraphs": [
            "青城山中雲茫茫，龍車問道來軒皇。",
            "當封分爲五嶽長，天地截作神仙鄉。"
        ],
        "title": "遊青城山",
        "id": "69670f49-207f-408e-9e8a-3a689ab00580"
    },
    {
        "author": "白遜",
        "paragraphs": [
            "鹿隨採藥携家去，鶴恐飛仙佩箭歸。"
        ],
        "title": "句  其一",
        "id": "2fa8118a-a932-45e6-be9d-80ddacb1b730"
    },
    {
        "author": "白遜",
        "paragraphs": [
            "上清宮殿與雲齊，六六峰朝萬嶺低。"
        ],
        "title": "句  其二",
        "id": "75b18deb-8e61-4ef7-b120-1302404778c2"
    },
    {
        "author": "吳球",
        "paragraphs": [
            "茅齋雨過竹雞啼，溪水涵空樹影低。",
            "愛煞夜廊風色靜，澄潭冷浸碧玻璃。"
        ],
        "title": "星溪書院作",
        "id": "b20eadb4-177e-4e0e-a4cf-2ef0bdd8a2a7"
    },
    {
        "author": "范彥輝",
        "paragraphs": [
            "何當日月明，痛洗蒼生病。"
        ],
        "title": "句",
        "id": "594ee298-33a4-4183-abec-1d486e96a999"
    },
    {
        "author": "薛靖",
        "paragraphs": [
            "東南苦亢陽，吳越重罹厄。",
            "流徙罄村墟，入夏地尚赤。",
            "詎無溝中人，矧乃急往役。",
            "頼茲天心慈，弗終閟膏澤。",
            "凱風將雨至，蓬蓬亙昕夕。",
            "水勢千澗呼，雲陰四郊積。",
            "祁祁沾灑均，歡聲遍南陌。",
            "秋秧布有種，萬一償春麥。",
            "相率理長鑱，幸可謀擔石。",
            "我亦歌豳風，憂心庶幾釋。"
        ],
        "title": "歲久旱喜雨",
        "id": "eef22fd5-b57d-4ebc-9874-f0f429995d1e"
    },
    {
        "author": "薛靖",
        "paragraphs": [
            "一柱支空立，濤聲春寺聞。",
            "消來巴地雪，飛到潤州雲。",
            "寂寞江山色，縱橫盜賊羣。",
            "不堪形勝裏，北望涕紛紜。"
        ],
        "title": "望金山用唐人韵",
        "id": "ae4142a9-7b7c-443b-8a7f-f78898346bb6"
    },
    {
        "author": "陳中",
        "paragraphs": [
            "矗矗山光映，團團樹影重。",
            "斷猿啼午夜，孤鶴唳秋風。"
        ],
        "title": "羅叢巖",
        "id": "3ac6b897-bb53-4206-88bc-143e3f8b0fc2"
    },
    {
        "author": "陳中",
        "paragraphs": [
            "深澗無人草自斑，獨隨流水入深山。",
            "隔林嵐氣青煙潤，滿地松陰白晝閑。",
            "野鳥聽經當戶入，洞龍带雨自天還。",
            "登高試望莆城景，一騎斜陽晚度關。"
        ],
        "title": "壺公山",
        "id": "fa4a178a-bb4b-42d0-be9e-c70e3f381575"
    },
    {
        "author": "周燔",
        "paragraphs": [
            "定巖坐聽松聲好，德水行穿竹影斜。",
            "無限世間幽絕處，天工分付與僧家。"
        ],
        "title": "定林寺",
        "id": "85f0063c-689d-4b81-bd96-24961112d63d"
    },
    {
        "author": "饒廷直",
        "paragraphs": [
            "黄鶴樓前秋月寒，樓前江闊煙漫漫。",
            "夜深人散萬籟息，獨對清影憑闌干。",
            "一聲長嘯肅天宇，知是餐霞御風侶。",
            "多生曾結香火緣，邂逅相逢竟相語。",
            "翛然洗盡朝市忙，直疑身在無何鄉。",
            "回看往事一破甑，下視舉世俱亡羊。",
            "嗟予局促猶軒冕，知是盧敖遊未遠。",
            "他年有約願追隨，共看蓬萊水清淺。"
        ],
        "title": "夜游黄鶴樓遇道人",
        "id": "2a7050db-faab-46e6-a6ef-4cb5877b4c9a"
    },
    {
        "author": "鄭仲熊",
        "paragraphs": [
            "天公憐我太岑寂，每歲殷勤兩度開。",
            "收拾落英將底用，博山香裏薦清杯。"
        ],
        "title": "巖桂花",
        "id": "453c9ede-bd53-4b82-8245-61270e057d1f"
    },
    {
        "author": "鄒惇禮",
        "paragraphs": [
            "疏直拙依附，清高無匹儔。"
        ],
        "title": "句",
        "id": "041a9d9b-6a38-4df2-834f-5e6a9e677b5e"
    },
    {
        "author": "范寅賓",
        "paragraphs": [
            "忽辭端委侍巖廊，歸卧菟裘退老堂。",
            "遠避勢家蕭相國，旁連永巷郭汾陽。",
            "江如渭水煙波碧，山似靈巖草木香。",
            "公向此閒留杖屨，寧知身在赤城傍。"
        ],
        "title": "建炎丞相成國呂忠穆公退老堂  其一",
        "id": "439ea399-9764-4e8c-9007-91c0ab918cf8"
    },
    {
        "author": "范寅賓",
        "paragraphs": [
            "不令甲第起康莊，却向郊園草作堂。",
            "廬阜規模臨嵽嵲，霅溪顔色俯滄浪。",
            "參旂井鉞聊遮戶，赤舄貂冠且挂牆。",
            "几浄窗明無俗事，願公時草乞言章。"
        ],
        "title": "建炎丞相成國呂忠穆公退老堂  其二",
        "id": "364f32ca-9c72-4051-84aa-16b5fee3c82c"
    },
    {
        "author": "蔡說",
        "paragraphs": [
            "生非耀□欲爭雄，發見英華□自中。",
            "□秉湘東千古筆，已思河北一時躬。",
            "忠肝義膽平□□，鐵畫銀鈎大紀功。",
            "尊主□□□子事，晞顔志節亦顔同。"
        ],
        "title": "浯溪碑",
        "id": "a1024950-94ca-4f01-beba-d51d260fb348"
    },
    {
        "author": "晁公武",
        "paragraphs": [
            "松筠窈窕隠禪房，茗碗熏爐白晝長。",
            "門外塵埃生熟惱，誰知林下自清凉。"
        ],
        "title": "夏日過莊嚴寺僧索詩爲留三絕  其一",
        "id": "dd8276e0-66de-4405-be5d-9b53b58cc9c8"
    },
    {
        "author": "晁公武",
        "paragraphs": [
            "笑脫塵衫撲軟紅，杖藜徙倚水光中。",
            "最憐林葉深深處，遮盡斜陽不礙風。"
        ],
        "title": "夏日過莊嚴寺僧索詩爲留三絕  其二",
        "id": "35881b15-ccc2-4215-bca9-a6289a77f1da"
    },
    {
        "author": "晁公武",
        "paragraphs": [
            "出門散策烟棲樹，歸路扶輿月蛻痕。",
            "十里江村入圖畫，野橋沙路杳難分。"
        ],
        "title": "夏日過莊嚴寺僧索詩爲留三絕  其三",
        "id": "b6369ddf-fa7c-40d6-ab44-a3a7481c5f4b"
    },
    {
        "author": "晁公武",
        "paragraphs": [
            "戰船不見和州載，勝地惟餘避暑宮。",
            "今日蒭蕘皆得往，大王風作庶人風。"
        ],
        "title": "荆州即事  其一",
        "id": "3999073b-4c7c-404f-9d41-5fef52a021ff"
    },
    {
        "author": "晁公武",
        "paragraphs": [
            "初上蓬籠竹笮船，始知身是劍南官。",
            "沙頭沽酒市樓暖，靳步買薪江墅寒。"
        ],
        "title": "荆州即事  其二",
        "id": "51c3de95-470c-4d3d-8c98-9c915b572eba"
    },
    {
        "author": "晁公武",
        "paragraphs": [
            "平池積潦漲輕痕，宛若扁舟繫水濱。",
            "斷岸纔盈六七尺，低蓬恰受兩三人。",
            "巡簷悅目蒲蓮秀，隠几忘機雁鶩馴。",
            "坐閲江湖好風景，不愁濤瀨闊無津。"
        ],
        "title": "荷池",
        "id": "a62fcacd-96c5-47db-963c-4e89a06bc4be"
    },
    {
        "author": "晁公武",
        "paragraphs": [
            "水接荆門陸控秦，卧龍陳迹久尤新。",
            "劍關驛外青山舊，錦里祠邊碧草春。",
            "更築飛樓瞰瀘水，擬將遺恨問洪鈞。",
            "南方已定雖饒富，北望中原正慘神。"
        ],
        "title": "南定樓",
        "id": "74baf7c7-6a83-4697-a199-776bc207c048"
    },
    {
        "author": "晁公武",
        "paragraphs": [
            "蝸牛廬畔舫齋前，春晚風光絕可憐。",
            "雲補斷山尤秀拔，竹藏殘蕊尚嬋娟。"
        ],
        "title": "春日",
        "id": "5c0768a7-3771-4c9e-a416-302c54fdc453"
    },
    {
        "author": "晁公武",
        "paragraphs": [
            "短蓬煙裏冷蕭蕭，兩岸梅花各見招。",
            "吹散前村一杯酒，滿江風雨不相饒。"
        ],
        "title": "詩扇",
        "id": "68caba49-5dd5-47f9-b841-6a5188271d43"
    },
    {
        "author": "晁公武",
        "paragraphs": [
            "勝絕平都觀，盤紆石磴長。",
            "崇崗虎蹲踞，古柏雁分張。",
            "殿閣剛風外，軒墀灝氣旁。",
            "煙華迎碧瓦，雲葉覆雕牆。",
            "古有神仙術，能齊日月光。",
            "升騰繼黄老，烜赫數陰王。",
            "採藥巖巒秀，燒丹井竈香。",
            "綵雲生洞穴，白晝上穹蒼。",
            "陳迹今猶在，咸云實不亡。",
            "碑銘餘漢魏，像設自齊梁。",
            "仙騎霜毛潔，胎禽雪羽翔。",
            "豪商供香火，騷客鬭篇章。",
            "顧我趨行殿，尋真到靜坊。",
            "遺文觀翠琰，隠訣悟青囊。",
            "儻解交龍虎，終能翳鳳凰。",
            "定紆蒼玉佩，徑入白雲鄉。",
            "却憶求輕舉，相傳笑彼狂。",
            "李君煉丹石，韓子服硫黄。",
            "雅欲同南極，俄驚葬北邙。",
            "古今垂烱戒，服餌要周防。",
            "却老寧無策，怡神別有方。",
            "不須紈與素，但可舉清觴。"
        ],
        "title": "酆都觀",
        "id": "306c3602-cd53-4d81-a0d9-f80bca4f010f"
    },
    {
        "author": "晁公武",
        "paragraphs": [
            "倉頡鸛鳥跡，於是創文字。",
            "原其制作心，本以便記事。",
            "呼讀猶强名，况乃論位置。",
            "周人建小學，六書分義類。",
            "特令授童蒙，庶幾別同異。",
            "奈何中古後，穿鑿失倫次。",
            "蟲皿晉醫言，止戈楚人誌。",
            "宋更𩢍作騧，秦易辠爲罪。",
            "三刀自夢徵，兩日因讖記。",
            "山絲已怪妄，門草更茫昧。",
            "白水及緋衣，皆是表符瑞。",
            "解槐與說棗，抑又出譏戲。",
            "形聲罕復論，一切歸會義。",
            "咄哉許祭酒，著論窮巧慧。",
            "流俗喜不根，傳授滿當世。",
            "廷尉議三章，諸生談六藝。",
            "往往授其言，大抵皆附會。",
            "林生最晚出，紛亂尤自恣。",
            "何言斯亭上，刻石高贔屭。",
            "却思荆舒禍，對此頻雪涕。",
            "憑誰掩其惡，水火爲焚棄。"
        ],
        "title": "讀林罕小說",
        "id": "25ae9c12-abaa-4c33-8ba9-9689e2d42f51"
    },
    {
        "author": "晁公武",
        "paragraphs": [
            "東游尋勝即登臨，浮玉知名冠古今。",
            "萬壑波濤喧海口，千年巖岫據江心。",
            "雨篷烟棹征帆遠，曉磬昏鐘佛屋深。",
            "詩客分留風景在，憑君一爲發長吟。"
        ],
        "title": "登金山",
        "id": "ce1af56f-2951-4fa7-a3fb-7321f69040f0"
    },
    {
        "author": "晁公武",
        "paragraphs": [
            "江勢東傾劇建瓴，中流巖壑隠禪扃。",
            "遊僧誰渡降龍鉢，過客爭摸瘞鶴銘。",
            "修竹捎雲凌北固，桃花吹浪漲南溟。",
            "上人勸賦斯山境，乞與微吟勒翠屏。"
        ],
        "title": "遊焦山",
        "id": "f10672d7-2c86-439b-9c4c-c2ceacd3b877"
    },
    {
        "author": "晁公武",
        "paragraphs": [
            "軒窗竹院臨流靜，燈火瓜洲隔岸深。"
        ],
        "title": "句  其一",
        "id": "cedd60e5-d3f9-4467-a9e6-240331dc4843"
    },
    {
        "author": "晁公武",
        "paragraphs": [
            "只言天下少霖雨，不知隆中有卧龍。"
        ],
        "title": "句  其二",
        "id": "4c57a701-8b90-4159-a905-24d7216b3ea0"
    },
    {
        "author": "晁公武",
        "paragraphs": [
            "峨眉古名山，長雄坤之維。",
            "月峽爲表裏，雪嶺相蔽虧。"
        ],
        "title": "句  其三",
        "id": "c9b9cd3f-0d39-470d-8bc7-265fdcd34671"
    },
    {
        "author": "晁公武",
        "paragraphs": [
            "銅梁山昏嵐翠重，石鏡水落灘聲遲。"
        ],
        "title": "句  其四",
        "id": "d1f0104c-d509-4a7d-a7a6-92bd7a23e6a6"
    },
    {
        "author": "王從道",
        "paragraphs": [
            "白帝夔州萬古城，全蜀東門下相控。",
            "瞿唐灧澦勢嶄絕，赤甲白鹽光澒洞。",
            "峽雨關雲朝莫征，煙葉水花洲渚共。",
            "少陵冥寞減光輝，山川草木今誰諷。",
            "明知風物待組織，可笑可笑浪嘲弄。",
            "逸亭野老泛舟來，迥立蒼茫遊覽縱。",
            "旋提燕拂呵物象，試吐清音激鸞鳳。",
            "江頭一見晁廣文，客裏倡酬無乃奉。",
            "天生之子映昭代，與我突出萬人衆。",
            "古來道合事襟期，有作正須行雅頌。",
            "下瞰一隅會萬景，豈無江靈爲供送。",
            "請君作詩如畫圖，收拾形容未宜空。"
        ],
        "title": "夔州歌簡晁子西",
        "id": "ec410a77-8cc3-4175-8779-39c64b0e74ed"
    },
    {
        "author": "范季隨父",
        "paragraphs": [
            "萬里投殊俗，餘生老一丘。",
            "常憐子之秀，能慰此生愁。",
            "只欲連牆住，胡爲下邑留。",
            "黄塵詩思盡，乞與四山秋。"
        ],
        "title": "寄范季隨",
        "id": "64bb5562-00e5-4263-974c-856d33ba7f1a"
    },
    {
        "author": "趙善晤",
        "paragraphs": [
            "天約閑雲結嫩陰，苦無詩酒懶登臨。"
        ],
        "title": "句  其一",
        "id": "3c34fefd-c63e-4b72-a30a-36fb3c751225"
    },
    {
        "author": "趙善晤",
        "paragraphs": [
            "一聲鷄唱日初午，滿地花寒秋已深。"
        ],
        "title": "句  其二",
        "id": "c50a7b12-78e8-4390-ad05-6e80b6d6b990"
    },
    {
        "author": "胡銓",
        "paragraphs": [
            "北往長思聞喜縣，南來怕入買愁村。",
            "區區萬里天涯路，野草荒烟正斷魂。"
        ],
        "title": "貶朱崖行臨高道中買愁村古未有對馬上口占",
        "id": "07d13204-9b37-4234-b6ef-5dceae5b2fc1"
    },
    {
        "author": "胡銓",
        "paragraphs": [
            "何人著眼覷征驂，頼有新詩作指南。",
            "螺髻層層明晚照，蜃樓隠隠倚晴嵐。",
            "仲連蹈海齊虛語，魯叟乘槎亦謾談。",
            "爭似澹菴乘興往，銀山千疊酒微酣。"
        ],
        "title": "次雷州和朱彧秀才韵時欲渡海",
        "id": "0272e5d2-9c97-494b-bcc4-e4b0af552a26"
    },
    {
        "author": "胡銓",
        "paragraphs": [
            "一带清波六月凉，洗兵安用挽天潢。",
            "哥舒血蹴紅凝箭，子美苔欹綠卧槍。",
            "玉壘塵清閑擂鼓，玳筵風靜細流觴。",
            "澹菴臨水空惆悵，洛水凌波見未嘗。"
        ],
        "title": "題崖州洗兵亭",
        "id": "0b70c86d-8f14-477a-b90f-4d20c3c580bc"
    },
    {
        "author": "胡銓",
        "paragraphs": [
            "山似牛頭峽，水如龍尾灣。",
            "半生多罪垢，浣洗塵土顔。",
            "仙人舊聞名，一往何年還。",
            "岫幌煙爲鎖，玉扉誰與關。",
            "忽聞響答谷，恍若猿叫山。",
            "我欲紀末契，焉得茅三間。",
            "泉漏聽琴筑，風雨聞佩環。",
            "木杪青螺髻，得非雲霧鬟。"
        ],
        "title": "峽山",
        "id": "ccc13a0f-e8fa-4ab5-b86b-6b5ce98003fe"
    },
    {
        "author": "胡銓",
        "paragraphs": [
            "路入陽春境，杳然非世間。",
            "初疑金菊嶺，原是鐵阬山。",
            "日薄嵐氣重，天寒酒力慳。",
            "人言茲地惡，我愛碧孱顔。"
        ],
        "title": "題鐵阬",
        "id": "a91ccd27-f18b-45f7-ae75-42c509cbdcd7"
    },
    {
        "author": "胡銓",
        "paragraphs": [
            "是處山皆石，他山盡不如。",
            "固非從地出，疑是補天餘。",
            "下隨一拳小，高凌千仞虛。",
            "奇章應未見，名不下中書。"
        ],
        "title": "銅石山",
        "id": "db583a18-9d6d-4249-8a40-acc7565b8e67"
    },
    {
        "author": "胡銓",
        "paragraphs": [
            "感時湔淚幾時乾，顧影伶俜獨立難。",
            "自恐節孤無與對，誰憐族冷不勝寒。",
            "未應一世供愁斷，長願三更秉燭看。",
            "雨過花邊行更好，猶嫌子美借銀鞍。"
        ],
        "title": "和林和靖先生梅韵  其一",
        "id": "f44221f8-4ae3-49bb-92c9-3702ae53effa"
    },
    {
        "author": "胡銓",
        "paragraphs": [
            "風亭小立夢初殘，步步凌空對廣寒。",
            "照眼雙明清可掬，閑情一味淡相看。",
            "曉縈瑞霧黏初潤，晴映高雲暴未乾。",
            "三嗅臨風思無限，蕊宮遥夜酒初闌。"
        ],
        "title": "和林和靖先生梅韵  其二",
        "id": "7a84fbea-570b-4615-8dcc-224b33014cb9"
    },
    {
        "author": "胡銓",
        "paragraphs": [
            "瘦吟幽玩有餘妍，更向高人獨樂園。",
            "無垢未應經露沐，不緇甯信受塵昏。",
            "春風自識明妃面，夜雨能清吏部魂。",
            "插向膽瓶看更好，凜如明月薦雷樽。"
        ],
        "title": "和林和靖先生梅韵  其三",
        "id": "c3a722fb-e906-4f5e-9b0d-7e534c3dab4e"
    },
    {
        "author": "胡銓",
        "paragraphs": [
            "一年佳處早梅時，鈎引清風巧釣詩。",
            "未分霜冷禁瘦朵，漸看春入奈愁枝。",
            "晚尤奇特憐無伴，夜更分明不可私。",
            "冷落更須憑酒煖，從今鄒律未消吹。"
        ],
        "title": "和林和靖先生梅韵  其四",
        "id": "8386926f-9324-426d-b112-fa94cd544758"
    },
    {
        "author": "胡銓",
        "paragraphs": [
            "紛紛紅紫勿相猜，自古騷人酷嗜梅。",
            "皂蓋折花憐老杜，黄梅時雨憶方回。",
            "一生耐凍天憐惜，滿世趨炎我獨來。",
            "桃李爭春身老大，急須吟醉莫停杯。"
        ],
        "title": "和林和靖先生梅韵  其五",
        "id": "2250a035-ae87-4fe8-82a7-45c4fa3bc625"
    },
    {
        "author": "胡銓",
        "paragraphs": [
            "落網從前一念斜，崖州前定復何嗟。",
            "萬山行盡逢黎母，雙井渾疑似若邪。",
            "行止非人十年夢，廢興有命一浮家。",
            "此行所得誠多矣，更願從今泛北槎。"
        ],
        "title": "到瓊州和李參政",
        "id": "0edb4d94-6659-4975-a119-cfec3d002e49"
    },
    {
        "author": "胡銓",
        "paragraphs": [
            "一片瀟湘落筆端，騷人千古带愁看。",
            "不堪秋著楓林港，雨闊煙深夜釣寒。"
        ],
        "title": "題自畫瀟湘夜雨圖",
        "id": "120ab244-a954-40db-80ea-b113bbc3f85f"
    },
    {
        "author": "胡銓",
        "paragraphs": [
            "誰向生綃白團扇，畫將覊客據征鞍。",
            "南遷萬里知前定，壁上崖州莫怕看。"
        ],
        "title": "題畫扇",
        "id": "47f67ff8-737c-4854-9e60-6a2026006297"
    },
    {
        "author": "胡銓",
        "paragraphs": [
            "君恩寬逐客，萬里聽歸來。",
            "未上凌煙閣，先登望海臺。",
            "山爲翠浪湧，湖拓碧天開。",
            "目斷飛雲處，終身愧老萊。"
        ],
        "title": "登南恩望海臺",
        "id": "912e5a19-7dcd-42e4-8dbe-bb4149f760ae"
    },
    {
        "author": "胡銓",
        "paragraphs": [
            "匹馬吳江誰著鞭，惟公攘臂獨爭先。",
            "張皇貔虎三千士，支持乾坤十六年。",
            "堪恨臨淄功未就，不知鍾室事何緣。",
            "石頭城下聽輿議，萬姓顰眉亦可憐。"
        ],
        "title": "題岳忠武王廟",
        "id": "09fdd47c-748d-46ee-bb70-083ef02660be"
    },
    {
        "author": "胡銓",
        "paragraphs": [
            "痛飲從來別有腸，酒酣落筆掃滄浪。",
            "如今却怕風波惡，莫畫清江畫醉鄉。"
        ],
        "title": "和張慶符題余作清江引圖  其一",
        "id": "da48dae7-e740-487b-b4f6-f43d453ca2c4"
    },
    {
        "author": "胡銓",
        "paragraphs": [
            "何人半醉眼花昏，畫出江南煙雨村。",
            "滿世庾塵遮不得，聊將醉墨洗乾坤。"
        ],
        "title": "和張慶符題余作清江引圖  其二",
        "id": "2379800e-1064-4e8f-8c5a-61792e2e258b"
    },
    {
        "author": "胡銓",
        "paragraphs": [
            "往事渾如一夢中，回思吳越腋生風。",
            "雲閒別嶺千層碧，日落西湖一抹紅。",
            "上竺留題陳跡在，孤山遊賞故人空。",
            "莫將句攪幽人意，我輩緣詩正坐窮。"
        ],
        "tags": [
            "西湖"
        ],
        "title": "次張伯麟慶符",
        "id": "064dba4c-fbc4-4cfa-9db3-74b8304389ea"
    },
    {
        "author": "胡銓",
        "paragraphs": [
            "竹徑蕭疏杖履經，偕臨流水誦黄庭。",
            "秋風忽作世情冷，山色似慚君眼青。"
        ],
        "title": "答友人",
        "id": "5348fee5-d75a-429c-aeff-0eb55f5ab0a4"
    },
    {
        "author": "胡銓",
        "paragraphs": [
            "白髮無端苦見尋，十年孤負醉花陰。",
            "可憐獨鶴輕浮海，未及昏鴉日伴林。",
            "天末醉眠千嶺寂，江南夢繞五雲深。",
            "一杯遥祝慈闈壽，松柏長春共有心。"
        ],
        "title": "除夜次慶符",
        "id": "cdd97818-d94a-4f1f-b0b0-7860dfc85571"
    },
    {
        "author": "胡銓",
        "paragraphs": [
            "姑孰先生方遣化，饑食饞涎餐餠畫。",
            "信知詩必窮乃工，忍窮誰復如公者。",
            "崎嶇我已羈江湖，僂肩如我世恐無。",
            "從來畫亦窮乃妙，兩窮相值真堪吁。",
            "平生笑坡誇四板，祇愛丹青非道眼。",
            "豈如淡墨出天然，雪欲來時水雲晚。",
            "先生一見輒傾倒，回觀濁世秋毫小。",
            "不須更羨釣魚翁，已自超然遊漢表。"
        ],
        "title": "予戲作水墨四紙張慶符有詩因用其韵",
        "id": "83af7c7e-7615-4a57-a15e-04350c571d26"
    },
    {
        "author": "胡銓",
        "paragraphs": [
            "晚年種德聽和鑾，露冷林深綻錦團。",
            "金鳳花殘秋欲半，木犀香遠晚初寒。",
            "擬將艾製候朝紱，愧把蘆芽易釣竿。",
            "早與君王乞歸去，仕途方險戰於鞍。"
        ],
        "title": "乾道三年九月宴罷  其一",
        "id": "6e3a325c-0c8d-4bbb-bde6-833ee91bfb93"
    },
    {
        "author": "胡銓",
        "paragraphs": [
            "萬古雲霄一鳳鸞，歸來蓬島月光團。",
            "久將忠義私心許，要使奸雄怯膽寒。",
            "漏盡玉龍隨彩仗，赦銜金鳳下長竿。",
            "天家催賜黄花酒，笑指是翁能據鞍。"
        ],
        "title": "乾道三年九月宴罷  其二",
        "id": "7349b01c-3ae6-459f-9240-8a667e7abffc"
    },
    {
        "author": "胡銓",
        "paragraphs": [
            "以身去國故求死，抗疏犯顔今獨難。",
            "閣下特書三姓在，海南惟見兩翁還。",
            "一坵孤塚寄瓊島，千古高名屹太山。",
            "天地祇因慳一老，中原何日復三關。"
        ],
        "title": "哭趙公鼎",
        "id": "4eaf6552-4664-4c46-8dd6-7e21c387859a"
    },
    {
        "author": "胡銓",
        "paragraphs": [
            "不踏金堤新築沙，却尋寂寞紫雲家。",
            "一春絃管花間鳥，半夜笙歌水底蛙。",
            "榮悴安時猶竹柏，行藏有待豈匏瓜。",
            "獨醒正渴杯中物，薄薄茅柴亦勝茶。"
        ],
        "title": "辭朝",
        "id": "22e0df84-f31e-4666-b27b-8d147e7fcd2e"
    },
    {
        "author": "胡銓",
        "paragraphs": [
            "悲哉爲儒者，力學不知疲。",
            "觀書眼欲暗，秉筆手生胝。",
            "無衣兒號寒，絕糧妻啼饑。",
            "文思苦冥搜，形容長枯羸。",
            "俯仰多迍邅，屢受胯下欺。",
            "十舉方一第，雙鬢已如絲。",
            "丈夫老且病，焉用富貴爲。",
            "可憐少壯日，適在貧賤時。",
            "沉沉朱門宅，中有乳臭兒。",
            "狀貌如婦人，光瑩膏粱肌。",
            "襁褓襲世爵，門承勳戚資。",
            "前庭列嬖僕，出入相追隨。",
            "千金辦月廩，萬錢供賞支。",
            "後堂擁姝姬，早夜同笑嬉。",
            "錯落開珠翠，艷輝沃膏脂。",
            "粧飾及鷹犬，繪綵至薔薇。",
            "青春付杯酒，白日消枰棋。",
            "守俸還酒債，堆金選娥眉。",
            "朝從博徒飲，暮赴娼樓期。",
            "逢人說門閥，樂性惟珍奇。",
            "絃歌恣娛燕，繒綺飾容儀。",
            "田園日脧削，戶門日傾隳。",
            "聲色遊戲外，無餘亦無知。",
            "帝王是何物，孔孟果爲誰。",
            "咄哉驕矜子，於世奚所裨。",
            "不思厥祖父，亦曾寒士悲。",
            "辛苦擢官仕，錙銖積家基。",
            "期汝長富貴，豈意遽相衰。",
            "儒生反堅耐，貴遊多流離。",
            "興亡等一瞬，焉須嗟而悲。",
            "吾宗二百年，相承惟禮詩。",
            "吾早仕天京，聲聞已四馳。",
            "樞庭皂囊封，琅玕肝膽披。",
            "但知尊天王，焉能臣戎夷。",
            "新州席未煖，珠崖早窮覊。",
            "輒作賈生哭，謾興梁士噫。",
            "仗節擬蘇武，賡騷師楚纍。",
            "龍飛覩大人，忽詔衡陽移。",
            "帝曰爾胡銓，無事久棲遲。",
            "生還天所相，直諒時所推。",
            "更當勉初志，用爲朕倚毗。",
            "一月便十遷，取官如摘髭。",
            "記言立螭坳，講幄坐龍帷。",
            "草麻賜蓮炬，陟爵銜金巵。",
            "巡邊輒開府，御筆親標旗。",
            "精兵三十萬，指顧勞呵麾。",
            "聞名已宵遁，奏功靖方陲。",
            "歸來笳鼓競，虎拜登龍墀。",
            "詔加端明職，賜第江之湄。",
            "自喜可佚老，主上復勤思。",
            "專禮逮白屋，悲非吾之宜。",
            "四子還上殿，擁笏腰带垂。",
            "父子拜前後，兄弟融愉怡。",
            "誠由積善致，玉音重奬咨。",
            "資殿尊職隆，授官非由私。",
            "吾位等公相，吾年將期頤。",
            "立身忠孝門，傳家清白規。",
            "但願後世賢，努力勤撐持。",
            "把琖吸明月，披襟招凉颸。",
            "醉墨雖欹斜，是爲子孫貽。"
        ],
        "title": "家訓",
        "id": "b48d045d-6a01-4c1a-8656-1d5a3da84159"
    },
    {
        "author": "胡銓",
        "paragraphs": [
            "縣崖怪石水潺潺，宜有神龍隠此間。",
            "窮勝不妨歸險洞，尋春那止看羣山。",
            "攀龍行即天邊去，躍馬聊同野外還。",
            "好景良辰適相會，一樽好共水雲閒。"
        ],
        "title": "劉仙巖",
        "id": "ea92315a-15b7-4282-b97d-725505da6ddb"
    },
    {
        "author": "胡銓",
        "paragraphs": [
            "連雲宿麥團碧浪，綴草落花成錦窠。",
            "我來欲覓種桃者，獵獵空存庭下莎。"
        ],
        "title": "永興觀",
        "id": "64854553-a90e-4a2a-8d77-228722147977"
    },
    {
        "author": "胡銓",
        "paragraphs": [
            "廬峯潄玉舊傳名，今見青原噴雪成。",
            "兩處山川肯相下，洗除塵垢一時清。"
        ],
        "title": "噴雪泉",
        "id": "e3288878-aac5-4645-b543-11888e229bf7"
    },
    {
        "author": "胡銓",
        "paragraphs": [
            "塵容不逐江流浄，酒力都從雪壓消。",
            "斗下祇今無劍氣，年來牛犢在人腰。"
        ],
        "title": "寶氣亭",
        "id": "9f78b1ed-79ab-4712-a28f-67cd6a4bcbaa"
    },
    {
        "author": "胡銓",
        "paragraphs": [
            "幽花卧雨滋濺淚，秀色可人羞冶容。",
            "却笑楚人非博物，不知木末有芙蓉。"
        ],
        "title": "十二月二十四日問譚孔昭疾見庭下雨中花云木芙蓉也楚詞云搴芙蓉兮木末言芙蓉水花不在木末也",
        "id": "058fb7fc-dca7-4dc2-8b27-f27c14104009"
    },
    {
        "author": "胡銓",
        "paragraphs": [
            "小園聊日涉，鷗鳥共忘機。",
            "笋長畦丁喜，春餘菜甲稀。",
            "幽花禁霧雨，翠篠澹風漪。",
            "步屧橫塘路，游魚覺昨非。"
        ],
        "title": "東池即事",
        "id": "1629d2d0-eb6e-497f-8ae1-b7d7de1eae3d"
    },
    {
        "author": "胡銓",
        "paragraphs": [
            "逐客生涯一釣篷，野塘幽絕小樓東。",
            "柳邊新過清塵雨，水面徐來送月風。",
            "逸興似窮千里遠，勝遊還復五人同。",
            "子皮已結烟波社，白酒何妨日日中。"
        ],
        "title": "泛舟東池坐客賦詩次其韵",
        "id": "c54dd218-e52d-4ae9-85cd-a1e28e56845a"
    },
    {
        "author": "胡銓",
        "paragraphs": [
            "放逐歸來戶已篷，夢魂時到浙江東。",
            "心如止水偏陶月，身似虛舟但逐風。",
            "雲路自憐飛鳥倦，山盟誰與白鷗同。",
            "管城本乏封侯骨，人道中書却不中。"
        ],
        "title": "復用前韵",
        "id": "c2f55a4d-c73d-4332-8328-b37b6ce96be8"
    },
    {
        "author": "胡銓",
        "paragraphs": [
            "澹叟意簡古，終日巾不屋。",
            "彼美德星崔，憐我味蠹竹。",
            "挈榼破孤悶，聊欲觀醉玉。",
            "情殊饋盤餐，事等遺潘沐。",
            "古人感意重，飲水亦沙醁。",
            "一觴萬慮空，天宇覺隘促。",
            "自非薪突者，上客怕徐福。",
            "主人起揚觶，百歲風雹速。",
            "莫獻野人芹，但飽先生蓿。",
            "我亦起膝席，卒爵更三肅。",
            "溫伯况可人，康{巩/言}亦脫俗。",
            "共賦飣坐梅，句壓詩人谷。",
            "浩浩氣吐虹，盎盎春生腹。",
            "湘纍彼狷者，底事醒乃獨。",
            "日游無功鄉，生計豈不足。",
            "壺歌發笑電，雅劇不言肉。",
            "夜久拔銀燭，幽燼飄蔌蔌。",
            "我於腹無負，正恐腹自恧。",
            "姑置勿復科，茗碗瀹寒淥。",
            "舌出醉言歸，况我舌已木。"
        ],
        "title": "公冶携酒見過與者溫元素康致美賦詩投壺再用前韵",
        "id": "0798efdc-aa9e-4b91-8cbe-cd50672331c1"
    },
    {
        "author": "胡銓",
        "paragraphs": [
            "沙鷗無事作羣眠，亂荇縈風翠带牽。",
            "波靜不憂無蒂樐，心清聊溉不毛田。"
        ],
        "tags": [
            "西湖"
        ],
        "title": "小西湖  其一",
        "id": "0fab0c9d-0d41-4a71-9682-37d2aba05e74"
    },
    {
        "author": "胡銓",
        "paragraphs": [
            "湖邊日日枕流眠，却笑風波百丈牽。",
            "無限煙光堪我老，不須投表乞歸田。"
        ],
        "tags": [
            "西湖"
        ],
        "title": "小西湖  其二",
        "id": "b96016fb-2d39-4f8f-8ed1-582fed4c21c3"
    },
    {
        "author": "胡銓",
        "paragraphs": [
            "北湖境自舒，水迥山更碧。",
            "雪衣故飛來，照影共清白。"
        ],
        "title": "北湖",
        "id": "e50d94db-610f-4a4a-94d3-4d9a468b3770"
    },
    {
        "author": "胡銓",
        "paragraphs": [
            "臨水遲佳客，碧盡天邊雲。",
            "心期殊未來，且復偶細君。",
            "援琴松滿耳，添酒月入樽。",
            "水天靜秋光，不受世所醺。",
            "飲酣睡味美，風漪生簟紋。",
            "得來亦何有，理亂了不聞。",
            "兒童莫喚醒，不妨長醉昏。",
            "休論萬里情，我非宜城渾。"
        ],
        "title": "中秋前一夕携家步至北湖藉縟草久之和東坡湖上聽琴韵",
        "id": "59964f59-eff1-4022-8c9d-405cfe3dedc3"
    },
    {
        "author": "胡銓",
        "paragraphs": [
            "天宇脩眉浮太華，晚晴濃綠新如畫。",
            "何似文君蹙遠山，秀色可餐清更雅。",
            "人知潑黛青孱顔，共喜眉宇脩彎環。",
            "不知是中石藴玉，遂能發彩驚塵寰。",
            "美人美人隔秋水，娟娟靜淑金閨裏。",
            "其人如玉德滿身，笑殺西湖比西子。",
            "杜陵破帽隨金鞍，心醉歸來空掩關。",
            "不須更問許玉斧，二十四山如髻鬟。"
        ],
        "tags": [
            "西湖"
        ],
        "title": "戲題陳晦叔經略秀齋",
        "id": "50792a96-fff7-466c-bd12-bb8d7164e466"
    },
    {
        "author": "胡銓",
        "paragraphs": [
            "千林閴無伴，獨秀益孤明。",
            "索笑延幽賞，聞香失宿酲。",
            "天教清到骨，我豈淡無情。",
            "睡起黄昏月，花邊洗破觥。"
        ],
        "title": "早梅",
        "id": "57d96bce-eab7-40f2-ad01-d3c30b2e89f9"
    },
    {
        "author": "胡銓",
        "paragraphs": [
            "玉壺佳處野梅發，未減後山襄樣黄。",
            "乞取一枝淮海去，不應春色占錢塘。"
        ],
        "title": "和山谷從張仲謀乞蠟梅韵寄吳明可",
        "id": "bde89321-c5bd-4d61-92f7-ac441025d8d3"
    },
    {
        "author": "胡銓",
        "paragraphs": [
            "竹外梅花耿玉顔，凜然冰句落霜紈。",
            "莫將輕扇趨炎子，留作人間六月寒。"
        ],
        "title": "劉景仁畫墨梅扇上又畫梅影於扇陰求詩各題一絕  其一",
        "id": "0d92a5f8-d985-42c9-a3c9-e3797c27d72c"
    },
    {
        "author": "胡銓",
        "paragraphs": [
            "踏月看梅不見花，只驚水底影橫斜。",
            "歸來掃向冰綃扇，袖有西湖處士家。"
        ],
        "tags": [
            "西湖"
        ],
        "title": "劉景仁畫墨梅扇上又畫梅影於扇陰求詩各題一絕  其二",
        "id": "575f7a43-17d2-4afd-b75c-f94d705f6d1e"
    },
    {
        "author": "胡銓",
        "paragraphs": [
            "花亦興不淺，美人頭上開。",
            "心事眼勾破，鬢香魂引來。",
            "笑春燭底影，濺淚風前杯。",
            "分韵得先字，客今誰可哉。"
        ],
        "title": "長卿見過賦美人插花用其韵",
        "id": "48ced308-b895-4d23-8dfa-2a7b84a29a50"
    },
    {
        "author": "胡銓",
        "paragraphs": [
            "未信花飛能減春，花飛只惱有情人。",
            "也知造物賈餘巧，要作醉眠紅錦裀。"
        ],
        "title": "落花",
        "id": "80722293-61be-433a-b934-9bf1d8252154"
    },
    {
        "author": "胡銓",
        "paragraphs": [
            "大塊勞生亦可吁，解言佚我漆園癯。",
            "東家嘗記老吾老，西洛請師迂叟迂。",
            "于謹延年還可杖，孔光靈壽不須扶。",
            "勸君早作菟裘計，太半歸來雪滿鬚。"
        ],
        "title": "寄題王氏佚老堂",
        "id": "16b29253-8ef0-48f7-8cad-1c6a925113df"
    },
    {
        "author": "胡銓",
        "paragraphs": [
            "公餘詩老屢携將，物外高談味自長。",
            "省事清心追豹隠，批花判月瀉鵝黄。",
            "地偏不愧先生里，意野何如處士鄉。",
            "却笑商顔園與綺，苦矜巖穴事高皇。"
        ],
        "title": "次李參政吏隠堂韵爲昌化守陳仲平題",
        "id": "86cda7e9-110f-4b8b-8085-2f09b46738b3"
    },
    {
        "author": "胡銓",
        "paragraphs": [
            "微風稍披凍，芳萌亦吐林。",
            "百鳥感春陽，鈎輈弄其音。",
            "振策遵城曲，逍遥寫煩襟。",
            "愛此堂下石，青潤挺琅琳。",
            "中坳貯清泉，測之不盈簪。",
            "纖鱗候暖戲，寂歷自浮沉。",
            "默視澹忘慮，白日爲移陰。",
            "人生本虛靜，垢濁無自侵。",
            "忽爲外物牽，至性不可尋。",
            "於焉得所監，一洗塵中心。"
        ],
        "title": "吏隠堂",
        "id": "864ecf71-bab8-43c4-a683-6de313764d6f"
    },
    {
        "author": "胡銓",
        "paragraphs": [
            "萍跡長泡轉，天崖到處家。",
            "芳菲雲過雨，聚散手摶沙。",
            "且喚陳驚坐，共尋留子嗟。",
            "酒狂從曠蕩，漢吏要無華。"
        ],
        "title": "遠遊",
        "id": "889d7efb-833a-4995-80a0-294d8c94cacb"
    },
    {
        "author": "胡銓",
        "paragraphs": [
            "蘇張姓字炳如丹，遍歷遐荒覺世寬。",
            "龍勒殊勳標絕域，麟宮奇節障狂瀾。",
            "二千里外河源遠，十九年間海上寒。",
            "二子精忠君勉繼，歸來錦領萬人看。"
        ],
        "title": "送王嘉叟侍郎使虜仍用其韵",
        "id": "fc73f77a-f3d4-47ca-8b0d-6e2962c5f223"
    },
    {
        "author": "胡銓",
        "paragraphs": [
            "平生痛飲號專門，逸氣旋乾復轉坤。",
            "孔坐年來客常滿，直須一日倒千樽。"
        ],
        "title": "次韵答陳立夫送酒  其一",
        "id": "18f6795a-bcb9-455c-899d-3c4cbae2375a"
    },
    {
        "author": "胡銓",
        "paragraphs": [
            "公家家世舊崔嵬，驚坐先生日萬杯。",
            "已辦槽床千日飲，便須乘月抱琴來。"
        ],
        "title": "次韵答陳立夫送酒  其二",
        "id": "be8dd871-622a-4832-b8c5-f4c7f3c2ed0c"
    },
    {
        "author": "胡銓",
        "paragraphs": [
            "不妨我與魚傳素，只恐人言鴆作媒。",
            "莫笑東坡管閑事，細將紅葉寫將來。"
        ],
        "title": "示公冶",
        "id": "11a62b4f-5781-4f44-a66d-acef0fe07ff5"
    },
    {
        "author": "胡銓",
        "paragraphs": [
            "世路羊腸險，崎嶇不計層。",
            "附炎蛾並火，待暗鼠窺燈。",
            "國削臣心折，秋高虜勢增。",
            "魚蝦何足慮，回前顧鯨鵬。"
        ],
        "title": "過青潭鋪用杜少陵韵",
        "id": "40727d03-f2e7-4df3-97b3-8790b6ad1753"
    },
    {
        "author": "胡銓",
        "paragraphs": [
            "襏襫但多于耜者，犀渠不見弄兵人。",
            "盈疇雲子歲不惡，父老却談今使君。"
        ],
        "title": "宿陸便鋪用曹侍郎詠題柱韵",
        "id": "923b21c9-20e4-45ad-b1ca-e6ed2565c01f"
    },
    {
        "author": "胡銓",
        "paragraphs": [
            "從來無逸爲元龜，艱難稼穡誠宜知。",
            "奚爲三老凍且餒，不以仁政勤噓吹。",
            "澹菴野人錯料事，苦吟對雪空掀髭。",
            "蘇仙漫解賦曉浩，韓子亦徒歌晚澌。",
            "兩翁句法豈不好，祇欠鯁語書安危。",
            "先生忍寒蹋凜冽，著屐步步如爰絲。",
            "憂民未減胼胝叟，挾纊擁貂吾忍爲。",
            "斲水長哦壓郊島，令我玩味終朝持。",
            "肯同俠窟暖金帳，不說莊生姑射肌。",
            "平生浮雲睨卿相，往往羞談蔡克兒。",
            "向來編研國朝事，典刑一一裨明時。",
            "側聞玉音猶在耳，記錄姓名標殿帷。",
            "遄歸承明定不日，啟沃要領親鳳姿。",
            "莫將篇什助雪虐，好吐忠嘉淳俗漓。",
            "致君宜許堯相稷，活國未慚唐宰墀。",
            "嗟予三黜從此逝，已覺別袖風披披。",
            "扁舟却憶剡溪老，夢寐早逐心旌馳。",
            "古風永祕此囊錦，惡語勿笑吾言巵。",
            "行行自愛保明哲，咄咄賢業追規隨。",
            "况復君家有故事，元城先生劉器之。"
        ],
        "title": "臨平道中用坡老雪中長韵答劉寺簿",
        "id": "edf497ee-39fc-4c84-806b-dc3d50745681"
    },
    {
        "author": "胡銓",
        "paragraphs": [
            "賢哉洛城翁，塵甑每貸粟。",
            "饑來睨書案，臭味清可掬。",
            "獨抱古遺經，凜凜一川玉。",
            "唯知耕寬閑，未暇井衍沃。",
            "蕭然跨騄駬，破漏數間屋。",
            "諫議真可人，著意向幽獨。",
            "贈之三百月，鼂采照鯨目。",
            "閉門予自煎，颯爽對修竹。",
            "先生如玉川，詩書實其腹。",
            "顧我亦何幸，此客良不俗。",
            "新篇忽入手，闊躡李杜躅。",
            "華衮褒雖榮，溢美論非篤。",
            "何時玉壺山，復得從所欲。",
            "三碗澆枯腸，勿賦飯不足。"
        ],
        "title": "答單監簿",
        "id": "bdb9e0fe-cebc-48d1-919b-66344d027c8e"
    },
    {
        "author": "胡銓",
        "paragraphs": [
            "相印橫拖御案前，聖恩暫許帥藩宣。",
            "舉幡北闕危三刖，抗疏南床忽十年。",
            "往事淒涼人墮甑，此身空潔鷺棲煙。",
            "當時坐榻生龍尾，猶望陳蕃一解懸。"
        ],
        "title": "上洪帥李伯紀丞相",
        "id": "f13b0a1f-c883-4d49-b2f5-8b23f7d55e0f"
    },
    {
        "author": "胡銓",
        "paragraphs": [
            "千里還經赤地連，老農作苦也堪憐。",
            "來牟不復歌豐歲，蕎麥猶能救歉年。",
            "山色淺深秋潑黛，田毛上下曉披綿。",
            "天公莫遣霜如雪，赤子嗷嗷要解懸。"
        ],
        "title": "夏旱至秋田家種蕎麥以補歲事",
        "id": "15306916-e990-40e3-965f-99d68ff88b69"
    },
    {
        "author": "胡銓",
        "paragraphs": [
            "勝遊寶籙記吾曾，五十年來一衲僧。",
            "晝短莫吟千歲燭，年豐聊看九華燈。",
            "一毬未放寒星墜，萬炬渾驚烈日升。",
            "詩酒雖堪驅使在，照愁佳句愧坡能。"
        ],
        "title": "乙未元夕坐上用東坡上元韵二首  其一",
        "id": "56ca478d-74b7-4bf0-9157-5c1eb4949eaa"
    },
    {
        "author": "胡銓",
        "paragraphs": [
            "漫云學佛竟何曾，且伴西鄰正覺僧。",
            "莫笑酒狂剛止酒，且來燈下看傳燈。",
            "人言星近如堪摘，誰謂天高不可升。",
            "見說燧人初改火，固知將聖信多能。"
        ],
        "title": "乙未元夕坐上用東坡上元韵二首  其二",
        "id": "01076561-a65a-4fcf-b1df-1329af840186"
    },
    {
        "author": "胡銓",
        "paragraphs": [
            "賞心樂事巧相違，清坐持枚學數扉。",
            "雁足不來空燕雀，鴒原何在歎蠨蝛。",
            "開懷對酒祛愁破，緩步看燈踏月歸。",
            "萬里投荒真細事，頻年不得戲萊衣。"
        ],
        "title": "元夕與監務宋皋飲罷踏月觀燈用坡老儋州上元韵",
        "id": "6391ecc3-a365-4a7f-baf9-5d0e30d5f2bc"
    },
    {
        "author": "胡銓",
        "paragraphs": [
            "南山舊說王隠者，北斗今看韓退之。",
            "不須覓句花照眼，行見調羹酸著枝。"
        ],
        "title": "司業口占絕句奇甚銓輒用韵和呈效吳體",
        "id": "b4fe6166-a537-4cd8-b579-fe715523f252"
    },
    {
        "author": "胡銓",
        "paragraphs": [
            "酴醾獨殿春，得路未爲晚。",
            "露葉張翠傘，月蕊明玉幰。",
            "洗妝雨亦妍，暗麝風更遠。",
            "唐時真宰相，勁氣凌諫苑。",
            "危言工切劘，壁立萬仞巘。",
            "帝爲釀此花，以賞碩畫婉。",
            "清芬濯千古，天河豈須輓。",
            "不妨便醉死，聞香定魂返。"
        ],
        "title": "銓携具賞石渠酴醾用坡韵呈同舍",
        "id": "e6193bd4-73ed-4078-a209-9e8f316edfd3"
    },
    {
        "author": "胡銓",
        "paragraphs": [
            "頭白經筵思漫覃，駸駸末路我何堪。",
            "八年還作玉堂集，一笑真懷銀杏談。",
            "敢說麕書譏聶北，聊因麟趾詠周南。",
            "梅開更得珠園去，紅粟寒梢試一探。"
        ],
        "title": "傳示銀杏兼簡林謙之",
        "id": "c9920339-30d1-49c4-8742-b0b0bdf52d05"
    },
    {
        "author": "胡銓",
        "paragraphs": [
            "巖耕名已振京關，未信終身袖手閑。",
            "萬卷不移顔氏樂，一生無愧伯夷班。",
            "致君自許唐虞上，待我誰能季孟間。",
            "兩社年來欠元老，蒼生拭目望公還。"
        ],
        "title": "和王民瞻送行詩  其一",
        "id": "33e5941c-7fa0-4acb-9a56-2f04465832cb"
    },
    {
        "author": "胡銓",
        "paragraphs": [
            "士氣從來弱不支，逢時言行欲俱危。",
            "不因湖外三年謫，安得江南一段奇。",
            "非我獨清緣世濁，此心誰識只天知。",
            "萬牛回首須公起，大厦將顛要力持。"
        ],
        "title": "和王民瞻送行詩  其二",
        "id": "7342ff39-e7f0-45d5-bc87-85c155b7d237"
    },
    {
        "author": "胡銓",
        "paragraphs": [
            "閒愛鶴立木，靜嫌僧叩門。",
            "是非花莫笑，白黑手能言。",
            "心遠闊塵境，路幽迷水村。",
            "逢人不須說，自喚小桃源。"
        ],
        "title": "題小桃源圖",
        "id": "9ae12d66-ba8d-4a2e-bb87-4cb2c8294c9e"
    },
    {
        "author": "胡銓",
        "paragraphs": [
            "懸崖怪石水潺潺，宜有神龍隠此間。",
            "窮勝不妨歸險洞，尋春那止看羣山。",
            "攀龍行即天邊去，躍馬聊同野外還。",
            "好景良辰適相會，一樽聊共水雲閒。"
        ],
        "title": "游白龍洞",
        "id": "7a990646-28f3-4a05-bcb1-9dc8447363de"
    },
    {
        "author": "胡銓",
        "paragraphs": [
            "寶公何似贊公房，好句還追鐵鳳翔。",
            "金象妙高驚地勝，木犀清遠送天香。",
            "明年蠟屐誰猶健，昨日登樓我尚强。",
            "三老未應輸二老，茲游奇絕永難忘。"
        ],
        "title": "與正覺長老同遊蔣山",
        "id": "0b356b9b-ac3a-4215-a069-6b64f94ca3fd"
    },
    {
        "author": "胡銓",
        "paragraphs": [
            "六代風流最永嘉，鬰葱勝氣隠晴霞。",
            "折衝樽俎神俱旺，表裏山河險莫誇。",
            "幾縷碧煙迷杏眼，半篙清漲減蒲芽。",
            "歌聲已得檀郎怨，四海而今再一家。"
        ],
        "title": "金陵書事",
        "id": "f4137e5e-6efc-4d25-af70-7bf6833cb3ab"
    },
    {
        "author": "胡銓",
        "paragraphs": [
            "禁署裝成寶纓絡，冰盤翦出水晶鹽。",
            "傳呼天上好消息，玉果新頒出御匳。"
        ],
        "title": "禁直賜果",
        "id": "cd596287-8e68-462c-b6bc-c95c20ed39e6"
    },
    {
        "author": "胡銓",
        "paragraphs": [
            "餞行朱邸帝城春，隨例顛忙宴玉津。",
            "報國獨勞千一慮，鈞天同聽十三人。",
            "金卮宣勸君恩重，花露湔愁醉夢真。",
            "却憶故山猿鶴在，便思投劾乞其身。"
        ],
        "title": "玉津園餞魏王",
        "id": "1d045a2b-0c23-4667-afc9-43cc0e9df9c2"
    },
    {
        "author": "胡銓",
        "paragraphs": [
            "夜讀文公猛虎詩，云何虎死忽悲啼。",
            "人生未省向來事，虎死方羞前所爲。",
            "昨日猶能食熊豹，今朝無計奈狐狸。",
            "我曾道汝不了事，喚作癡兒果是癡。"
        ],
        "title": "詩一首",
        "id": "d53c0ce3-28d3-4110-811c-62cee883b580"
    },
    {
        "author": "胡銓",
        "paragraphs": [
            "縣古杉楓老，人居水竹間。",
            "字民無獄訟，携客有江山。",
            "路遠旅愁積，病多詩思慳。"
        ],
        "title": "又用過鐵坑山韵",
        "id": "e768346b-575b-4651-99bd-785c44d87827"
    },
    {
        "author": "胡銓",
        "paragraphs": [
            "平生不識澥渤島，入海要看蓬萊山。",
            "向來同是災荒客，今我海南君海北。"
        ],
        "title": "和新州端老",
        "id": "4550c743-ed0b-43fd-ba42-72363031a74d"
    },
    {
        "author": "胡銓",
        "paragraphs": [
            "暗裏尋香自不迷，照空焉用夜燃臍。",
            "欲危疏朵風吹老，太瘦長條雨颭低。",
            "孤艷幾時同把盞，野香猶記助看題。",
            "唐人未識高標在，浪自紛紛說李蹊。"
        ],
        "title": "和和靖八梅  其一",
        "id": "8309985a-a0e0-4665-b4a3-3aee08f30f2b"
    },
    {
        "author": "胡銓",
        "paragraphs": [
            "縞裙練帨照釵荆，霜竹寒松秀色並。",
            "八詠格高凌太白，千林地迥切西清。",
            "著枝有味知深意，欹屋無言似薄情。",
            "日暮水邊空悵望，渾如湘浦見皇英。"
        ],
        "title": "和和靖八梅  其二",
        "id": "1e71d2ea-8e00-4bdf-9943-228a36aadede"
    },
    {
        "author": "胡銓",
        "paragraphs": [
            "當年曾見鳳城頭，入骨貪看興未休。",
            "小摘欲論千種恨，微吟還喚一番愁。",
            "每嫌俗物薰心醉，長願清馨滿世留。",
            "穠李倚風梨带雨，比方應合面騂羞。"
        ],
        "title": "和和靖八梅  其三",
        "id": "6ef4e595-43c2-4b6f-8bb2-500922481a1b"
    },
    {
        "author": "胡銓",
        "paragraphs": [
            "爲瑞應便種麥鴉，餘光猶得映書車。",
            "也知一臘要三白，故作六霙先百花。",
            "授簡才慳慚賦客，披簑句好憶漁家。",
            "擬酤斗酒聽琴操，三百青銅落畫叉。"
        ],
        "title": "追和東坡雪詩",
        "id": "914fb109-941e-4a74-8c90-46772f5d7408"
    },
    {
        "author": "胡銓",
        "paragraphs": [
            "別離如許每引領，邂逅幾何還著鞭。",
            "微服過宋我何敢，大國賜秦公不然。",
            "衰鬢彫零已子後，高名崒嵂方丁年。",
            "即看手握天下砥，山中宰相從雲眠。"
        ],
        "title": "過三衢呈劉共父",
        "id": "14da68ca-f156-4e73-942a-9f0debc72fff"
    },
    {
        "author": "胡銓",
        "paragraphs": [
            "打成大錯一毫差，萬里去尋留子嗟。",
            "微管閒思齊仲父，賜奴長價漢渾邪。",
            "道窮憐我空憂國，句好知君定作家。",
            "便欲相携趁帆飽，要觀子美賦靈槎。"
        ],
        "title": "次李參政送行韵答黄舜楊",
        "id": "311e1abf-e70d-4757-9b1e-75e9d39c9caf"
    },
    {
        "author": "胡銓",
        "paragraphs": [
            "憶昔昌黎伯，直諫氣凜然。",
            "又聞贊皇公，直道薄雲天。",
            "堂堂兩宗工，蓋世勳無前。",
            "朅來著此邦，仰山同不騫。",
            "公今又繼往，相望三百年。",
            "風流雖已矣，遺跡儼弗愆。",
            "邦風雜未純，雕俗頑莫鎸。",
            "要須痛一洗，興氓作其賢。",
            "束吏縛猛虎，愛民烹小鮮。",
            "課爲天下最，名壓坐中先。",
            "鳳尾催歸詔，看看下小旃。",
            "踐槐知不晚，開旦促曹韉。"
        ],
        "title": "送周子上赴宜春",
        "id": "ce0dc933-0c7a-4c64-9458-18f9020a70f3"
    },
    {
        "author": "胡銓",
        "paragraphs": [
            "卧病高秋留海浦，明日重陽更風雨。",
            "杜門不出長蒼苔，令我天涯心獨苦。",
            "籬角黄花親手栽，近節如何獨未開。",
            "含芳閟采亮有以，使君昨暮徵詩來。",
            "凌晨試遣霜根送，畚玉雖微甚珍重。",
            "極知無意競秋光，往作橫窗歲寒供。",
            "憶我初客天子都，西垣植此常千株。",
            "結花年年應吹帽，始信南邦事盡殊。",
            "願得封培自今日，何間朱崖萬家室。",
            "秋香端不負乾坤，但願簫管亂疇匹。",
            "歸去來兮雖得歸，念歸政自莫輕違。",
            "他日采英林下酌，誰向清霜望翠微。"
        ],
        "tags": [
            "思国",
            "菊花"
        ],
        "title": "送菊",
        "id": "038290c1-e900-4aac-8d14-d44751505547"
    },
    {
        "author": "胡銓",
        "paragraphs": [
            "好竹平生志頗堅，誰知島上有淇園。",
            "溪邊六逸李太白，林下七賢楊巨源。",
            "空翠有時穿犖确，圓機終日轉潺湲。",
            "從來到處安心地，肯認家山作本源。"
        ],
        "title": "逸賢峝",
        "id": "55693cce-df12-45ea-bfcf-f7ed2a312d4f"
    },
    {
        "author": "胡銓",
        "paragraphs": [
            "人皆犯紅塵，君獨嗜空翠。",
            "紅塵終有得，空翠了無味。",
            "自衆人以觀，君亦少良計。",
            "細問紅塵人，軒冕蔓倒敝。",
            "方寸萬斛埃，灰土常處袂。",
            "翻思對青山，一洗穢濁氣。",
            "始知空翠佳，千古餘爽思。",
            "何子亦何人，對此日隠几。",
            "明涵軒窗浄，影入林牖媚。",
            "眼界括窮碧，白鳥决歸眥。",
            "青山如高人，可挹不可致。"
        ],
        "title": "題陽江何氏挹翠軒",
        "id": "02144d32-23f7-4d9f-9e54-f12e9c6650c9"
    },
    {
        "author": "胡銓",
        "paragraphs": [
            "井邑峯巒繞郡城，新臺高峙見南溟。",
            "海瀾浩蕩連雲白，江漢朝宗徹底清。",
            "日月往來雙羽箭，乾坤今古一郵亭。",
            "年年不改長春景，遥想蓬山作畫屏。"
        ],
        "title": "熙春亭",
        "id": "9c493409-7435-489b-9b39-edec59f7c9e4"
    },
    {
        "author": "胡銓",
        "paragraphs": [
            "君側無讒人，發口不須婉。"
        ],
        "title": "句  其一",
        "id": "ebc91a9f-62b0-4999-a554-1bc10781e958"
    },
    {
        "author": "胡銓",
        "paragraphs": [
            "盈尺子魚來丙穴，一瓶女酒敵新州。"
        ],
        "title": "句  其二",
        "id": "fd11ee71-ba98-40ff-94dc-e33c19ea629f"
    },
    {
        "author": "胡銓",
        "paragraphs": [
            "君恩許歸此一醉，傍有梨頰生微渦。"
        ],
        "title": "句  其三",
        "id": "fb442b90-44a4-4968-b6c0-d1e2fc18915c"
    },
    {
        "author": "胡銓",
        "paragraphs": [
            "萬古嗟無盡，千生笑有窮。"
        ],
        "title": "句  其四",
        "id": "07601bce-7917-4612-85f0-ff364782314b"
    },
    {
        "author": "胡銓",
        "paragraphs": [
            "兩山排闥來，周遭似環翠。"
        ],
        "title": "句  其五",
        "id": "79e7789e-9827-473d-94b8-3ecbfc5098ea"
    },
    {
        "author": "胡銓",
        "paragraphs": [
            "眼明漸見天涯驛，脚力將窮地盡州。"
        ],
        "title": "句  其六",
        "id": "6c32bfd0-9e1f-464a-b2f0-8d70f3b88dcd"
    },
    {
        "author": "胡銓",
        "paragraphs": [
            "儋耳道中還可樂，東坡安用歎途窮。"
        ],
        "title": "句  其七",
        "id": "e32f90d5-f0d0-4582-a45f-91b97f53208e"
    },
    {
        "author": "胡銓",
        "paragraphs": [
            "有水不栽蓮。"
        ],
        "title": "句  其八",
        "id": "66d4970f-884e-4cfe-9e96-1f9a852ce8fa"
    },
    {
        "author": "胡銓",
        "paragraphs": [
            "當時號令君聽取，白戰無須带步叉。"
        ],
        "title": "句  其九",
        "id": "eabd6e93-8185-4400-a862-9bd2621acb7c"
    },
    {
        "author": "胡銓",
        "paragraphs": [
            "啗氈使者莫思家。"
        ],
        "title": "句  其一○",
        "id": "81d3d093-361b-4bba-9ec6-3cd12d63d75b"
    },
    {
        "author": "胡銓",
        "paragraphs": [
            "梁園高會憶鄒巖，千里蒓羹未下鹽。"
        ],
        "title": "句  其一一",
        "id": "80567599-8dfd-4fa7-8a23-1dd7af1a0236"
    },
    {
        "author": "胡銓",
        "paragraphs": [
            "中有羈孤濕帽尖。"
        ],
        "title": "句  其一二",
        "id": "67790d1f-60e5-4bbf-9e3b-d506fba58fba"
    },
    {
        "author": "胡銓",
        "paragraphs": [
            "夢入瓊崖身益壯，烟銷金塢臭空傳。"
        ],
        "title": "句  其一三",
        "id": "1da382ac-6a21-42d2-a736-0e9f3603b6ce"
    },
    {
        "author": "胡銓",
        "paragraphs": [
            "笑春燭底影，煎淚風前杯。"
        ],
        "title": "句  其一四",
        "id": "63272830-009a-4aac-8e64-bf562bdacdb8"
    },
    {
        "author": "岳飛",
        "paragraphs": [
            "秋風江上駐王師，暫向雲山躡翠微。",
            "忠義必期清塞水，功名直欲鎮邊圻。",
            "山林嘯聚何勞取，沙漠羣凶定破機。",
            "行復三關迎二聖，金酋席卷盡擒歸。"
        ],
        "title": "題翠巖寺",
        "id": "910565e1-3d68-43f5-b479-63fdfc6c73c8"
    },
    {
        "author": "岳飛",
        "paragraphs": [
            "湓浦廬山幾度秋，長江萬折向東流。",
            "男兒立志扶王室，聖主專師滅虜酋。",
            "功業要刊燕石上，歸休終伴赤松遊。",
            "丁寧寄語東林老，蓮社從此著力修。"
        ],
        "tags": [
            "庐山",
            "长江"
        ],
        "title": "寄浮圖慧海",
        "id": "34816f06-ed24-4f06-8e72-aed43905ee0f"
    },
    {
        "author": "岳飛",
        "paragraphs": [
            "雄氣堂堂貫斗牛，誓將直節報君讎。",
            "斬除頑惡還車駕，不問登壇萬戶侯。"
        ],
        "title": "題青泥市蕭寺壁",
        "id": "c9766c13-c333-447e-b867-726210ab6d6c"
    },
    {
        "author": "岳飛",
        "paragraphs": [
            "號令風霆迅，天聲動北陬。",
            "長驅渡河洛，直擣向燕幽。",
            "馬蹀閼氏血，旗梟克汗頭。",
            "歸來報明主，恢復舊神州。"
        ],
        "tags": [
            "爱国",
            "送别",
            "豪迈"
        ],
        "title": "送紫巖張先生北伐",
        "id": "6224c75c-6874-49c8-ad32-ad88d1e1cb47"
    },
    {
        "author": "岳飛",
        "paragraphs": [
            "經年塵土滿征衣，特特尋芳上翠微。",
            "好山好水看不足，馬蹄催趁月明歸。"
        ],
        "tags": [
            "纪游",
            "古诗三百首",
            "热爱",
            "写景",
            "宋诗"
        ],
        "title": "池州翠微亭",
        "id": "9131a946-c363-417c-b1b2-665be93bbd90"
    },
    {
        "author": "岳飛",
        "paragraphs": [
            "嵬石山前寺，林泉勝景幽。",
            "紫金諸佛相，白雪老僧頭。",
            "潭水寒生月，松風夜带秋。",
            "我來屬龍語，爲雨濟民憂。"
        ],
        "title": "遊嵬石山寺",
        "id": "9349a101-96d6-4c9f-a18a-63c3af5c2a93"
    },
    {
        "author": "岳飛",
        "paragraphs": [
            "無心買酒謁青春，對鏡空嗟白髮新。",
            "花下少年應笑我，垂垂羸馬訪高人。"
        ],
        "title": "過張溪贈張完",
        "id": "d2d604e7-2809-4299-9de0-18e284e7b60e"
    },
    {
        "author": "岳飛",
        "paragraphs": [
            "敕報遊西內，春光靄上林。",
            "花圍千朵錦，柳撚萬株金。",
            "燕繞龍旂舞，鶑隨鳳輦吟。",
            "君王多雨露，化育一人心。"
        ],
        "title": "從駕遊內苑應制",
        "id": "25b1d02d-2dc1-4650-a72a-ba16ffddbece"
    },
    {
        "author": "岳飛",
        "paragraphs": [
            "立馬林岡豁戰眸，陣雲開處一溪流。",
            "機舂水沚猶傳晉，黍秀宮庭孰憫周。",
            "南服只今殲小醜，北轅何日返神州。",
            "誓將七尺酬明聖，怒指天涯淚不收。"
        ],
        "title": "題驟馬岡",
        "id": "7cff3fbe-2ef7-4ea3-9c08-74828e8a383f"
    },
    {
        "author": "岳飛",
        "paragraphs": [
            "手持竹節訪黄龍，舊穴空遺虎子蹤。",
            "雲鎖斷崖無覓處，半山松竹撼秋風。"
        ],
        "title": "題雩都華嚴寺",
        "id": "cbaaafd0-0953-4365-93d6-94200fe6339a"
    },
    {
        "author": "岳飛",
        "paragraphs": [
            "愛此倚欄桿，誰同寓目閒。",
            "輕陰弄晴日，秀色隠空山。",
            "島樹蕭疏外，征帆杳靄間。",
            "予雖江上老，心羨白雲還。"
        ],
        "title": "題池州翠光寺",
        "id": "e716e893-3ccc-4ef8-ad71-2f16382248fc"
    },
    {
        "author": "岳飛",
        "paragraphs": [
            "强胡犯金闕，駐蹕大江南。",
            "二帝雙魂杳，孤臣百戰酣。",
            "兵威空朔漠，法力仗瞿曇。",
            "恢復山河日，捐軀分亦甘。"
        ],
        "title": "歸赴行在過上竺寺偶題",
        "id": "d1e07d38-0744-4ced-ac41-a1de62f2f1d6"
    },
    {
        "author": "岳飛",
        "paragraphs": [
            "何處高人雲路迷，相逢忽薦目前機。",
            "偶看菜葉隨流水，知有茅茨在翠微。",
            "瑣細夜談皆可聽，煙霏秋雨欲同歸。",
            "翛然又向諸方去，無數山供玉麈揮。"
        ],
        "tags": [
            "庐山"
        ],
        "title": "送軫上人之廬山",
        "id": "ccdd013c-7e20-4f78-95bb-0b88303e1ceb"
    },
    {
        "author": "毛國英",
        "paragraphs": [
            "鐵鎖沈沈截碧江，風旗獵獵駐危檣。",
            "禹門縱使高千尺，放過蛟龍也不妨。"
        ],
        "title": "投岳侯",
        "id": "b9e05ea4-fe8e-4d40-bf91-52108f7d4402"
    },
    {
        "author": "張完",
        "paragraphs": [
            "相別相逢不計春，眼前非舊亦非新。",
            "聲求色相皆邪妄，莫認無疑是昔人。"
        ],
        "title": "答岳鵬舉",
        "id": "2fcbf463-2d02-4df9-b942-3792b24f6a90"
    },
    {
        "author": "掛笠道人",
        "paragraphs": [
            "偶乘青帝出蓬萊，劍戟崢嶸遍九垓。",
            "我在目前人不識，爲留一笠莫沉埋。"
        ],
        "title": "詩一首",
        "id": "fc8b5578-eea5-4aab-add5-b4e99764937e"
    },
    {
        "author": "許顗",
        "paragraphs": [
            "閑花亂草春春有，秋鴻社燕年年歸。",
            "青天露下麥苗濕，古道月寒人迹稀。"
        ],
        "title": "夢中詩",
        "id": "d58ac5fe-c8ed-482c-b2ae-bc999dc80fe4"
    },
    {
        "author": "許顗",
        "paragraphs": [
            "零雨不出動隔旬，門前秋草長於人。",
            "江湖浩渺欲無岸，錦石最小猶生雲。",
            "微陽片月何曾見，只有莓苔昏筆硯。",
            "田家黍穗未暇悲，茅屋且爲螢火飛。"
        ],
        "title": "秋雨",
        "id": "0fda04a3-7399-4850-9e56-263cd5225169"
    },
    {
        "author": "許顗",
        "paragraphs": [
            "黄金絡頭玉爲觼，蜀錦障泥亂雲葉。",
            "花間顧影驕不行，萬里龍駒空汗血。",
            "露床秋粟飽不食，青蒭苜蓿無顔色。",
            "君不見東郊瘦馬百戰場，天寒日暮烏啄瘡。"
        ],
        "title": "紫騮馬",
        "id": "e917f1e5-9b9c-4767-93ea-f5ba4ea53420"
    },
    {
        "author": "馮時行",
        "paragraphs": [
            "飛泉撼琳球，羣山高崔嵬。",
            "中有古道場，紫煙籠觀臺。",
            "石門不施關，榮辱自不來。",
            "霜鐘鳴萬壑，日出山霧開。",
            "老僧挈筠籃，上山拾羹材。",
            "歸煮南澗水，至味謝鹽梅。",
            "食飽不下床，法身充九垓。",
            "破衲一甲子，雲閒與徘徊。",
            "我欲吐情語，銘之古巖隈。",
            "雲切戒多事，勿聽龍作媒。",
            "爲雨非不佳，世間多塵埃。",
            "預恐爲雨罷，歸來污蒼苔。"
        ],
        "title": "遊石龍偶成寺僧通首坐飽歷叢林歸老此山故詩多及之",
        "id": "b481ed1d-fe9a-4141-b232-0d482af55798"
    },
    {
        "author": "馮時行",
        "paragraphs": [
            "六府萃百感，攻愁須酒兵。",
            "故人如我知，侵月走雙甖。",
            "手裂絳泥封，瓦盆貯瑶瓊。",
            "我生百世後，見此聖之清。",
            "一飲肺腸潤，再飲毛骨輕。",
            "何必跨茅龍，超然欲遐征。"
        ],
        "title": "友人惠酒殊佳用清光滑辣四字爲韵以謝  其一",
        "id": "0f13140c-d2cb-4b7a-9bb9-9f0de57d91f5"
    },
    {
        "author": "馮時行",
        "paragraphs": [
            "先生飲至和，尺宅如鑑光。",
            "餘力暨酒醴，百甕春朝陽。",
            "洗我朱墨塵，凌風龜鶴腸。",
            "醉鄉更飽歷，歧路久已荒。",
            "休吏閉齋閣，三盞通真梁。",
            "到處百慮息，其俗如陶唐。"
        ],
        "title": "友人惠酒殊佳用清光滑辣四字爲韵以謝  其二",
        "id": "2d0a1fd6-b394-47de-bc90-ab94f9c3769e"
    },
    {
        "author": "馮時行",
        "paragraphs": [
            "苦懷茅屋底，夜歸船軋軋。",
            "酒榼對魚籃，照路燃藁秸。",
            "及門呼弟昆，長少常七八。",
            "酣腸如有神，造化不管轄。",
            "朅來久欠此，君乃餉甘滑。",
            "大醉今復狂，醒來恐愁殺。"
        ],
        "title": "友人惠酒殊佳用清光滑辣四字爲韵以謝  其三",
        "id": "215a664d-73e0-41b3-b6e5-fd7efc11b311"
    },
    {
        "author": "馮時行",
        "paragraphs": [
            "冠豸取能觸，佩劍取能割。",
            "飲酒移氣體，我亦嗜清辣。",
            "舉白欲下咽，丹腑已通達。",
            "溫溫坎離間，正氣自旋斡。",
            "於焉養真勇，險語犯天闥。",
            "千鍾建太平，豈徒爲消渴。"
        ],
        "title": "友人惠酒殊佳用清光滑辣四字爲韵以謝  其四",
        "id": "c90073a7-ba48-433f-8318-c50a2a7d565f"
    },
    {
        "author": "馮時行",
        "paragraphs": [
            "多女信無助，多男復何虞。",
            "我固喜二仲，輩出三丈夫。",
            "圓郎未解語，手欲學抹朱。",
            "閏郎好神氣，兩眼澄秋湖。",
            "復有新生兒，初探玄海珠。",
            "一一閲清俊，並是千里駒。",
            "胡爲集我家，足視種德符。",
            "昆弟若一體，在爾猶在吾。",
            "堂前有雙親，各已皓鬢鬚。",
            "抱弄想慰意，顔色朝愉愉。",
            "未問壯門戶，悅親良所須。",
            "况我藜藿腸，要當飽典謨。",
            "足以立家學，燦燦遺羣雛。",
            "爾後更五稔，汝等行不扶。",
            "我欲爲道肥，汝當爲書癯。",
            "富貴何足道，陸賈真洪儒。"
        ],
        "title": "舍弟生子",
        "id": "2a67ea53-b4df-4f95-b91f-9f9959d4e45d"
    },
    {
        "author": "馮時行",
        "paragraphs": [
            "地靈丘壑邃，危路入紫煙。",
            "藤蘿閟尺水，中有龍潛淵。",
            "青曦弄驕暉，紹興丙辰年。",
            "嗷嗷周餘民，生理諒難全。",
            "令尹謝不敏，來上天公牋。",
            "一念如絲芒，已斡造化權。",
            "夜半雷繞山，雨出山之巔。",
            "凌晨眺四郊，草木亦欣然。",
            "民戴神之休，次謂令尹賢。",
            "賢則吾豈敢，庶逭失職愆。",
            "甲兵久不洗，風霾漲塵寰。",
            "茲事非神助，誰其蕩腥羶。",
            "物極理必反，否泰如循環。",
            "神龍儻有意，速起飛九天。"
        ],
        "title": "龍鶴禱雨",
        "id": "a5364628-69ee-4d64-8078-81a9c22c529c"
    },
    {
        "author": "馮時行",
        "paragraphs": [
            "舍南開小圃，土平如沃肥。",
            "去年種桃李，今年花離離。",
            "畦丁不解事，其傍樹雞栖。",
            "雨潤枝柯繁，風吹花葉披。",
            "頗乘風雨力，似欲桃李欺。",
            "桃李不自持，向人顔色低。",
            "客從何方來，指呼厲色辭。",
            "謂我同薰蕕，蒙昏其在茲。",
            "草木區以別，其猶異妍媸。",
            "再拜謝客意，黽勉事剪夷。",
            "桃李佳氣浮，欣欣如有知。",
            "老夫意猶惡，有悔不可追。",
            "大哉天地寬，含覆萬彙滋。",
            "美惡詎可齊，俱受一元施。",
            "援毫書其事，用貶小己私。"
        ],
        "title": "斬雞栖木",
        "id": "dc123337-2132-4146-b573-f28441eee500"
    },
    {
        "author": "馮時行",
        "paragraphs": [
            "越羅與蜀錦，被體何其華。",
            "豹胎與猩唇，適口良自佳。",
            "佳美未必得，飽暖不可賒。",
            "明通紙勝雪，樂昌墨如鴉。",
            "更招南浦石，四友相寵加。",
            "謾薰新寧香，時烹固陵茶。",
            "蕭然文字間，亦足爲生涯。"
        ],
        "title": "偶成",
        "id": "9e7a6c73-6742-49cf-a506-107fc05b5a2c"
    },
    {
        "author": "馮時行",
        "paragraphs": [
            "晨策東籬路，煌煌寒菊英。",
            "我豈無他人，底事憶淵明。",
            "忘言會諸理，掃盡世俗情。",
            "悠然見南山，此意誰與評。"
        ],
        "title": "憶淵明二首  其一",
        "id": "02203e97-49bf-49d2-a7b6-70af2b433102"
    },
    {
        "author": "馮時行",
        "paragraphs": [
            "五音不害道，其如哇淫何。",
            "聊以寫我心，素琴時按摩。",
            "澹泊有妙意，豈憂焚天和。",
            "賢哉等冥鴻，竟免嬰禍羅。"
        ],
        "title": "憶淵明二首  其二",
        "id": "4ac5f801-5690-4292-b998-e2c660769a7d"
    },
    {
        "author": "馮時行",
        "paragraphs": [
            "身世如浮雲，百年一飄忽。",
            "古人事業在，已腐蒿里骨。",
            "惜哉薰風亭，勁翰儼突兀。",
            "想當揮灑際，浩氣漲溟渤。",
            "迄茲變故後，同好亦泯沒。",
            "散帙落危睇，作亭煥新揭。",
            "超然盛德後，清芬念貽厥。",
            "亦聞爽塏地，山水皆秀發。",
            "曠蕩敞遐眺，葱蒨羅翠樾。",
            "勝遊集簪履，有酒備百罰。",
            "異時太真園，絳樹山硉矹。",
            "吾其解煩鞅，長風卧煙筏。",
            "問津鷗鳥外，亭上散白髮。",
            "飄飄揖薰風，解带脚不襪。",
            "咀嚼清冰圓，內洗肝肺渴。",
            "嗚呼蒼梧遠，瑶琴久衰歇。",
            "於焉慰永懷，森森來披拂。",
            "耿耿入疏襟，更欲遲華月。"
        ],
        "title": "題涪陵楊彥廣薰風亭",
        "id": "5c11ccb4-ca0b-44a2-a89a-1558a023d761"
    },
    {
        "author": "馮時行",
        "paragraphs": [
            "秋風吹征衣，我來亦何有。",
            "長笑泉石間，邂逅得良友。",
            "飛屐凌長煙，相與濯世垢。",
            "浄宇閟寒藤，傑閣架層阜。",
            "登臨意象寬，軒豁擬高厚。",
            "江山來拱揖，似欲問安否。",
            "岌岌環翠屏，蜿蜿拖綠綬。",
            "欣然爲酬對，舉此一杯酒。",
            "憩心自瑩瑩，領要語不莠。",
            "浩歌激巖谷，朗暢孤月口。",
            "晴窗鏡萬類，憂樂隨所偶。",
            "向來事朱墨，伏案繭生肘。",
            "鬰鬰成底事，一腹負百醜。",
            "及茲謝塵紱，未及休五柳。",
            "暫與真賞愜，榮辱已芻狗。",
            "况復老煙霞，循寄日云久。",
            "頗聞葛稚川，芝朮幻衰朽。",
            "至今杖屨地，歷歷傳白叟。",
            "欲往從之遊，靜守一氣母。",
            "丹成跨明月，咫尺上南斗。",
            "頓首排天關，丐天解禍紐。",
            "日落寒雁哀，雲歸暮山黝。",
            "此意竟何如，乾坤一搔首。"
        ],
        "title": "登洪雅明月樓與陳舜弼楊養源任道夫孫彥和探山水有清音韵賦詩得有字",
        "id": "62b77066-8bf2-43b1-9638-a227113cf1d3"
    },
    {
        "author": "馮時行",
        "paragraphs": [
            "海縣一廛市，天地一郛郭。",
            "跼蹐礙高厚，而况自羈絡。",
            "末俗競芒忽，訟紙霜葉落。",
            "平心作巨帚，一掃付清廓。",
            "無事我所得，超然解塵縛。",
            "天浄鏡磨垢，日炫眼刮膜。",
            "野水照曳杖，山煙薦飛屩。",
            "清朋璠璵姿，興寄相領畧。",
            "世間出世間，秋風古蘭若。",
            "翠巘拂觚稜，紫蘇濫關鑰。",
            "晨鐘隠町疃，香霧散林薄。",
            "竹密萬夫靜，樹迸蒼虯躍。",
            "黏壁篆乾蝸，簷絲下晴蠖。",
            "蒲團便熟倚，茗碗快自瀹。",
            "性與香火冷，身脫簿領虐。",
            "理窟深探討，迷津銳疏鑿。",
            "心期跨汗漫，知音付丘壑。",
            "俯仰三十秋，痛被造化謔。",
            "貧窮道味勝，老大世故約。",
            "妄念春朝冰，不作間市瘧。",
            "出據廊廟地，入分禽鳥樂。",
            "時來屈伸指，胸次何綽綽。",
            "一官弛負擔，五斗代菑穫。",
            "看山未害廉，塵迹詎可削。",
            "倦鳥爭暝樹，短景轉修閣。",
            "一來固未厭，再至良不惡。",
            "明日復命駕，便道過龍鶴。"
        ],
        "title": "隠甫聖可子儀同遊寶蓮分韵得郭字",
        "id": "53e1ec21-737e-436b-8e56-bf4b8da9ceaf"
    },
    {
        "author": "馮時行",
        "paragraphs": [
            "野人抄谿苔，十幅圍秋風。",
            "缺月窺我床，皎皎一室空。",
            "錦繡開華堂，坐挾不賞功。",
            "戮辱在其後，居然是樊籠。",
            "先生於此間，微吟和寒蛩。",
            "須臾寢不夢，覺來日升東。"
        ],
        "title": "紙帳",
        "id": "54dcb012-2b03-4cde-b527-accdfdae0eb3"
    },
    {
        "author": "馮時行",
        "paragraphs": [
            "天地一指耳，笑付杯中春。",
            "蒙頭布衾在，得失更勿論。",
            "前時曳竹杖，步過桑麻村。",
            "買費一千錢，十年度寒溫。",
            "恭儉德之基，福謙有鬼神。",
            "未能行於人，敢不施諸身。"
        ],
        "title": "布被",
        "id": "e5217cea-a318-4120-a09c-2a3018267749"
    },
    {
        "author": "馮時行",
        "paragraphs": [
            "瘦骨何支離，老鶴驚晴霜。",
            "軟苧聯溪蒲，一榻風月堂。",
            "四序自鱗次，跏趺貫炎凉。",
            "達官重錦茵，妙姬羅衣裳。",
            "寒士倚清秋，憂居涕浪浪。",
            "此君勿相留，我欲坐相忘。"
        ],
        "title": "蒲團",
        "id": "b95cf377-9234-4d3a-9bce-6f65af80968d"
    },
    {
        "author": "馮時行",
        "paragraphs": [
            "六籍聖賢心，歸來還下帷。",
            "老瓦燒柏子，冉冉度遊絲。",
            "侏儒飽欲死，靈均自長饑。",
            "塵言污人耳，夜來洗漣漪。",
            "更欲清鼻觀，引手時一披。",
            "知我其惟天，不須對愚溪。"
        ],
        "title": "瓦爐",
        "id": "d61f2067-5813-4029-88ff-33a8b2f93ca0"
    },
    {
        "author": "馮時行",
        "paragraphs": [
            "無節青琅玕，葛陂化龍餘。",
            "可以奉君子，不憚捐其軀。",
            "幽人飽藜莧，總以飫膏腴。",
            "食罷掩關卧，鼻息谿雲敷。",
            "斗升乞西江，碌碌愧非夫。",
            "五友平生歡，相從歸故廬。"
        ],
        "title": "竹枕",
        "id": "9f5d2c65-1b66-4ab9-b0a7-65425c7d628e"
    },
    {
        "author": "馮時行",
        "paragraphs": [
            "前日揮輕扇，今日御重衣。",
            "重衣御則已，仍驚朝雪飛。",
            "數峯起天末，練練生光輝。",
            "有如老大臣，正色立玉墀。",
            "風自山椒來，凜凜折我髭。",
            "馬上久駐目，感此良慘悽。",
            "一昏復一曉，冉冉歲月移。",
            "憶昨大觀初，我始垂髫兒。",
            "倏忽一彈指，面目生權奇。",
            "今朝天上雪，宛作山中姿。",
            "豈免三十年，侵我兩鬢垂。",
            "况此甲馬動，憂端宿肝脾。",
            "何當撥百憂，采采山中芝。",
            "一洗稻粱氣，攝身凌霏微。",
            "春花與冬雪，俯視造化爲。",
            "去去宜努力，所幸今未衰。"
        ],
        "title": "見雪",
        "id": "70b5066f-59d4-4223-9cd6-64af84d313e9"
    },
    {
        "author": "馮時行",
        "paragraphs": [
            "靜躁固異秉，出處良一途。",
            "巖前東來人，翻然應時須。",
            "赫赫帝者師，去與赤松俱。",
            "鐘鼎與林泉，天以私吾儒。",
            "窮達俛仰間，取捨亦須臾。",
            "曲士胸臆窘，屈伸自囚拘。",
            "長往信已隘，不休諒其愚。",
            "倚天霜崖姿，岱表張延符。",
            "桂棟辛荑楣，超然結雲廬。",
            "花草粲綺羅，清飈發笙竽。",
            "岡巒爲肺腑，煙霞相友于。",
            "逍遥以徜徉，聊可與爲娛。",
            "伏櫪萬里心，勿作山澤癯。"
        ],
        "title": "張明遠自持其所居萃勝亭記來求詩爲賦三篇  其一",
        "id": "54ba3017-c502-4706-96f0-627fcbd14854"
    },
    {
        "author": "馮時行",
        "paragraphs": [
            "百城何岧嶢，儲清自太初。",
            "靜境超人寰，羣仙之所居。",
            "清都閟寶籙，宮闕函丹書。",
            "真人拜玉庭，天帝手自除。",
            "寶蓋相參差，縹緲來空虛。",
            "我欲從之遊，茲山遂慵疏。",
            "朝霞以爲食，浮雲以爲車。",
            "此意靡堅决，西望空欷噓。",
            "君今定不凡，買山自菑畬。",
            "上方切層霄，伊蹊百步餘。",
            "瑶草破霧收，青精凌雨鋤。",
            "往往逢迎間，松喬曳雲裾。",
            "爲我語羨門，問訊今何如。"
        ],
        "title": "張明遠自持其所居萃勝亭記來求詩爲賦三篇  其二",
        "id": "fad5a8e5-b2ac-4628-b585-dd68c606b8d7"
    },
    {
        "author": "馮時行",
        "paragraphs": [
            "文章蓋代手，千載柳柳州。",
            "落筆記山水，奇香撼琳球。",
            "開卷一再讀，宛若從之遊。",
            "歷歷爽心目，毛髮爲颼颼。",
            "若人嗜清曠，步履素得幽。",
            "攬勝得樞要，天地不可搜。",
            "巉巉華山孫，藤蘿護維陬。",
            "絕頂葺荷蓋，風月共夷猶。",
            "物色自飛動，與我相答酬。",
            "千里入睥睨，遠眼縱莫收。",
            "憑軒寫清絕，文與境趣侔。",
            "柳魂不可招，君幾紹前修。",
            "何當棄圭組，從君送清愁。"
        ],
        "title": "張明遠自持其所居萃勝亭記來求詩爲賦三篇  其三",
        "id": "9bb74d33-2216-444f-ac8d-8ebbdd98bb74"
    },
    {
        "author": "馮時行",
        "paragraphs": [
            "林樾失洗沐，叢灌老偃蹇。",
            "坐令軒豁地，雍穆成奧閫。",
            "千年李峨眉，孤調絕攀挽。",
            "徑欲剗君山，笑看湘水遠。",
            "我來此亭上，造化閲舒卷。",
            "何堪浩蕩意，鬰鬰仰若俛。",
            "蘭蕙生當門，尚爾付鍤畚。",
            "大材廊廟具，顧此何衮衮。",
            "石角礪霜斧，一斬三百本。",
            "圖事欲大快，不復計小損。",
            "天地英氣歸，川原勝魂返。",
            "鏡開水灧灧，龍轉山蜿蜿。",
            "卧虹踏歸市，融雲護春墾。",
            "晴光蕩芳酌，中筵舞蹲蹲。",
            "黄花壓客帽，胡床秋風穩。",
            "萬象競參揖，相見一何晚。",
            "通塞有時運，明晦理相反。",
            "干戈天地閉，撫事切深悃。",
            "痛澆磈磊胸，不復效老阮。"
        ],
        "title": "重陽登翠圍亭亭廢十年竹柏蓊然殊蔽遠眼命寺僧芟除剪伐屏翳豁開林巒杳靄殆丹山之絕勝處也與同遊分韵賦詩以老杜開林出遠山爲韵得遠字",
        "id": "f3712ae1-5817-408e-83ca-ad4f27be8173"
    },
    {
        "author": "馮時行",
        "paragraphs": [
            "四十髮已白，百謀無一成。",
            "林泉有夙志，芝朮寄晚程。",
            "人間好山水，往往盡經行。",
            "輒忌墮圭組，所至欲有營。",
            "卧龍勝蘭若，曩游愜平生。",
            "蒼茫紫翠間，藤蘿路回縈。",
            "上方攀躋迥，遐矚襟宇宏。",
            "風颯秋嶺瘦，雲護曉泉明。",
            "汲甘潄芳潤，擷香佩華英。",
            "境迷煙霞痼，道豁人鬼盲。",
            "是時駕言旋，濡毫記前楹。",
            "於今已八稔，愧負猿鶴盟。",
            "君今倚巖桂，泠然賦晨征。",
            "仙人餌白石，幽士飯青精。",
            "興託風塵表，咏味見高情。",
            "欲往從之遊，秋夢一羽輕。",
            "靜躁本異趣，出處諒欲誠。",
            "胸中一丘壑，敢以易功名。",
            "杖藜如可再，君爲寄先聲。",
            "南嶽寬嘲笑，北山緩譏評。",
            "行亦老菟裘，今姑隠市城。",
            "此心隨雲歸，與山日逢迎。"
        ],
        "tags": [
            "衡山"
        ],
        "title": "和鮮于晉伯游卧龍",
        "id": "1d57dfbe-f72f-4c2d-8453-8c520274e1ac"
    },
    {
        "author": "馮時行",
        "paragraphs": [
            "窮冬自蕭疏，小壘玄雲開。",
            "使君擲虎符，行矣何遽哉。",
            "父老相與言，未言心已哀。",
            "自云好使君，撫我如嬰孩。",
            "天不爲我旱，人不爲我災。",
            "使君今已行，力挽不可回。",
            "舉手向父老，聽我勿我猜。",
            "赤驥萬里足，瑶池倏往來。",
            "伏櫪方丈間，何其等駑駘。",
            "丹鳳隘寥廓，五湖看如杯。",
            "修羽落樊籠，安得一毰毸。",
            "驥非伏櫪姿，鳳當翔九垓。",
            "使君稟天秀，磊磊真長才。",
            "峽裏三家村，胡爲久徘徊。",
            "况與艱運偶，中州漲胡埃。",
            "天子急親賢，搜訪盡草萊。",
            "一麾諒其微，千里良需材。",
            "棄去自騰踏，爲國除禍胎。",
            "父老休嗟惜，功勳在雲臺。"
        ],
        "title": "送開守解印",
        "id": "86412af9-eb9d-4482-8ea1-fd07aaec126f"
    },
    {
        "author": "馮時行",
        "paragraphs": [
            "胡塵漲中州，大雅欲陵替。",
            "遮眼惟甲兵，開口無丁字。",
            "君從何方來，落落清廟器。",
            "豈覓佳吏部，惠然枉輪駟。",
            "快語真起人，坐久益宏肆。",
            "復歸磨破瓦，自寫錦囊秘。",
            "敲門遣長鬚，恍若明星墜。",
            "意遠出寥廓，沈謝堪叔季。",
            "昔人重勳業，文章乃餘事。",
            "當其困湮淪，慷慨動幽思。",
            "舊筐儻好在，萬代作清吹。",
            "聽君發餘論，堂堂藴經濟。",
            "賈生求屬國，居然不自試。",
            "飄飄雲雨峽，風沙正憔悴。",
            "老聃柱下史，莊周漆園吏。",
            "鴻鵠千里心，蹭蹬戢遠翅。",
            "平生有筆硯，艱難不相棄。",
            "得失與憂樂，付此一游戲。",
            "舉手忽盈紙，不知老將至。",
            "達士要如此，何必苦酸鼻。",
            "凌江我二友，大非俗士比。",
            "與君共朝夕，可以忘世味。",
            "嗟我謀生拙，汩汩耗元氣。",
            "相逢思共載，羈紲但長喟。",
            "別後有新詩，莫忘情所寄。",
            "一瓢落清江，頃刻荷清賜。",
            "一飲一再讀，一篇爲一醉。"
        ],
        "title": "寄魏相之",
        "id": "4f81f5f7-2e69-42c8-99eb-8de8bf2635ac"
    },
    {
        "author": "馮時行",
        "paragraphs": [
            "軒頊握元氣，堯舜法令疏。",
            "三王備文物，古意漸欲無。",
            "周平一東轍，列國異車書。",
            "祖龍失雲雨，大漢天爲謨。",
            "後更十數姓，年歷幾千餘。",
            "滄海屢清淺，興亡如合符。",
            "生平笑書簏，遠覽資良圖。",
            "滑浄一棐几，萬代忽森如。",
            "佳處仍三復，此意良不虛。",
            "豈無太乙來，青藜夜相呼。",
            "挈我遊太初，天地如蝸廬。",
            "以思不如學，聖言豈欺予。"
        ],
        "title": "和何子應夜讀書",
        "id": "49b30e7c-87bc-4dc0-96ea-a61b15144fbe"
    },
    {
        "author": "馮時行",
        "paragraphs": [
            "扁舟如竹葉，塊坐筋脈緩。",
            "起尋筇竹杖，散步午沙暖。",
            "石浄困還坐，江綠污仍盥。",
            "山轉孤渚沒，岸落細路斷。",
            "草色暝煙霧，花樹見村畔。",
            "物象總相愜，欲遣詩句管。",
            "詩成自吟哦，兩袖春風滿。",
            "皛皛日欲暮，我行亦已懶。",
            "聊復喚疏蓬，疊骨作小款。",
            "范蠡定何人，得遂老蕭散。",
            "我待功成後，此語正恐誕。",
            "徑欲具蓑笠，煙雨隨蠻蜑。"
        ],
        "title": "江行書事",
        "id": "dedf53f1-2445-48b4-9bb4-6e7acdb2c562"
    },
    {
        "author": "馮時行",
        "paragraphs": [
            "散懷誰與儔，風月茲吾賞。",
            "好景會人心，宿約每不爽。",
            "蓐收濺明河，玉露洗穹壤。",
            "肅肅夜氣寂，皎皎素沆漭。",
            "飛出未半弓，已照天地廣。",
            "茲夕豈易得，久矣俟清賞。",
            "雲師誰爾忤，屏翳蔽虛敞。",
            "萬事不可必，變化如反掌。",
            "太清一滓穢，幽娥動懸想。",
            "誰爲披層霄，快哉心技癢。",
            "聞君洗瓦盞，倒遊有餘盎。",
            "何當數列炬，酣歌散清響。",
            "有月固來游，無月須一往。"
        ],
        "title": "建炎庚戌中秋夜與同官相期於月下既爲具頑雲障空不可人意作詩以紀之得賞見二字  其一",
        "id": "5b4b99ad-17ff-407c-87a4-008756bbf65f"
    },
    {
        "author": "馮時行",
        "paragraphs": [
            "玉皇敕諸天，茲夕盡羣見。",
            "驅雲收月光，反照玉京宴。",
            "老龍翻海窟，沓靄鬰萬變。",
            "天公有嚴令，遺隙無一線。",
            "蕭蕭寒桂影，可想不可見。",
            "生平謝惠連，與月有深眷。",
            "對影無清暉，把盞不下嚥。",
            "亦聞顧兔藥，天成非九轉。",
            "可使騎清風，飛入廣寒殿。",
            "安得一刀圭，扶我超宇縣。",
            "稽首分帝觴，飽以瓊爢薦。",
            "回首鄰清娥，相將以遊衍。",
            "人間滴與瀝，役役自卑賤。"
        ],
        "title": "建炎庚戌中秋夜與同官相期於月下既爲具頑雲障空不可人意作詩以紀之得賞見二字  其二",
        "id": "bc26bbb5-c362-4da8-8ab3-2fd701191bba"
    },
    {
        "author": "馮時行",
        "paragraphs": [
            "一日如三秋，屬君情所專。",
            "晨風吹初春，繞屋鵲聲乾。",
            "得非造物意，憐我徒侶單。",
            "放晴速君歸，一笑不作難。",
            "起携化龍竹，消散枯體酸。",
            "矯首東山雲，行人爲我言。",
            "言君騎紫馬，近在十里間。",
            "溪邊古松隄，柳波梅飛殘。",
            "疾走落巾履，歡迎許平安。",
            "津津眉間黄，顧我一粲然。",
            "頗云萬貔虎，枕戈卧西關。",
            "元戎坐帷幄，花幕清晝閑。",
            "井絡天一涯，可以加飯餐。",
            "復出羣公詩，字字冰雪寒。",
            "窮探到冥窈，老語角險艱。",
            "一讀重驚歎，再讀醒昏頑。",
            "嗟我平生心，文陣亡左旃。",
            "遽拭涓滴眼，窺此瀛海寰。",
            "並驅吾豈敢，愧負百且千。",
            "尚能督租賦，用博酤酒錢。",
            "日日與君醉，高歌易長歎。"
        ],
        "title": "贈故人二首",
        "id": "ffe91dfd-3e65-455f-9c7a-70c12cddbd8b"
    },
    {
        "author": "馮時行",
        "paragraphs": [
            "煌煌六藝學，兀兀門亦專。",
            "耕道宜有秋，而我適旱乾。",
            "疏鬢日月邁，破衣霜雪單。",
            "誰謂四海寬，已覺一飽難。",
            "失計墮簿領，署判手爲酸。",
            "皇家挈天綱，昨下如綸言。",
            "冷眼看匠手，雌黄英俊間。",
            "華堂玉塵動，繡簾香鴨殘。",
            "爲國得一人，可使天下安。",
            "當時呼畫師，我愧寧不然。",
            "策勳徑投筆，守志甘抱關。",
            "渥洼萬里心，束芻老廄閑。",
            "豈無苜蓿盤，可以羞晨餐。",
            "豈無芰荷衣，可以備祁寒。",
            "天地日莽蒼，逢辰諒多艱。",
            "世既不吾與，不去良亦頑。",
            "摇摇故山心，長風動旌旃。",
            "君今門下士，良莊滿人寰。",
            "與我各相去，何啻一小千。",
            "異時白雲邸，仰君分酒錢。",
            "富貴無相忘，勿徒况永歎。"
        ],
        "title": "再和",
        "id": "3221b7e6-80f6-40d9-b966-d88bb436db24"
    },
    {
        "author": "馮時行",
        "paragraphs": [
            "西北有高樓，氛氳臨大路。",
            "飛簷轉春風，綺窗瑣雲霧。",
            "姣服者誰子，傾城此容與。",
            "娟娟長眉青，不受脂澤污。",
            "娉婷惜不嫁，恐爲蕩子悞。",
            "寫心汎清瑟，獨不怨遲暮。"
        ],
        "title": "西北有高樓",
        "id": "002f904a-8398-47c2-bd7e-8c02419536d9"
    },
    {
        "author": "馮時行",
        "paragraphs": [
            "東方有一士，不見心忡忡。",
            "尺璧未足多，夙好良所同。",
            "永懷不能寐，攬衣出房櫳。",
            "遥夜未渠央，取琴和秋蟲。",
            "豈無時世交，掣肘不相容。"
        ],
        "title": "東方有一士",
        "id": "302e7030-e851-4613-8469-1bc93f2206aa"
    },
    {
        "author": "馮時行",
        "paragraphs": [
            "叢筠抱清節，茂若含幽翠。",
            "孤樹老風霜，空枝少春意。",
            "其中有磐石，人莫知其器。",
            "堅頑如我心，脫盡榮枯累。",
            "畫不與詩謀，詩輒窮微理。",
            "何時逢畫郎，忘言笑相視。"
        ],
        "title": "題報恩方丈宋子展所作墨竹",
        "id": "6c233b6c-bebf-4ebe-bdc5-34a3e4e050c7"
    },
    {
        "author": "馮時行",
        "paragraphs": [
            "所操或異趣，竝席寧相親。",
            "臭味儻不殊，千里情猶伸。",
            "古今邪正間，何啻萬微塵。",
            "平生閲世眼，服膺無幾人。",
            "濟濟數君子，厖然氣深淳。",
            "南郭服仁義，轍跡世所循。",
            "楊侯墨池孫，清厲凌蒼旻。",
            "公幹抱奇藴，謦咳皆瑰珍。",
            "造物豈私我，惠我爲德鄰。",
            "賤子嬰禍羅，蹭蹬巴江垠。",
            "棄逐類秦客，憔悴如楚臣。",
            "九死不能悔，百煉未失真。",
            "敢希鳴玉侶，庶混擊壤民。",
            "飲水蠲煩燥，薰香懺貪嗔。",
            "朅來古安漢，息黥幸依仁。",
            "至道迷所適，避風時問津。",
            "昨者枉車蓋，正值霜雪辰。",
            "厨空無盛煙，坐冷乏軟茵。",
            "牆頭丐鄰翁，殽核粗且陳。",
            "公言我未暇，語竟即踆踆。",
            "挽袂不可止，滿坐顔色顰。",
            "公方遲騰踏，我已甘隠淪。",
            "我歸楚之夔，公家蜀之岷。",
            "感此會合難，時來笑脫巾。",
            "酒戶較深闊，句法窺清新。",
            "縱遊當秉燭，正恐別鼻辛。",
            "公能勉此樂，我及留中春。"
        ],
        "title": "和楊拱辰見惠",
        "id": "99c033be-b890-49e1-b914-7e8c642cd689"
    },
    {
        "author": "馮時行",
        "paragraphs": [
            "人言不飲酒，神形不相親。",
            "我云不遊山，足攣不可伸。",
            "徑須向泉石，抖擻人我塵。",
            "况復山林姿，豈類軒冕人。",
            "出門見四野，便有羲皇淳。",
            "昔遊頗有得，已事猶可循。",
            "異時春開陰，晴霽如秋旻。",
            "殽簌粗提携，不必皆奇珍。",
            "客居我貧者，尚能乞諸鄰。",
            "相與臨小軒，眼界浩無垠。",
            "水繞拖長带，山來趨小臣。",
            "軒前聳朱鳳，曾是棲羣真。",
            "飄遊邈何許，蹟可訪遺民。",
            "吾徒况健步，人扶必怒嗔。",
            "頻行當導引，能除體不仁。",
            "想當聞此約，喜見顔津津。",
            "必不類世俗，咫尺小參辰。",
            "鳥語聽妙轉，草軟藉芳茵。",
            "信宿得蘇李，良會如荀陳。",
            "翻思塵土中，旦暮走踆踆。",
            "有如對酸醯，未啜已深顰。",
            "放意寬衰颯，收機入混淪。",
            "尚欲挈妻子，終焉老西岷。",
            "或欲東入海，披髮謝冠巾。",
            "况茲一日遊，暫令耳目新。",
            "於事竟何補，在己徒自辛。",
            "騎馬事干謁，汩汩窮昏晨。",
            "不如且行樂，一笑酬中春。"
        ],
        "title": "再和",
        "id": "240ca31c-5934-47e0-aca9-2a49580051b2"
    },
    {
        "author": "馮時行",
        "paragraphs": [
            "山城鳥鵲喜，佳句來春風。",
            "浣手三過讀，散我磈磊胸。",
            "當年過秦論，千載猶爲雄。",
            "今觀妙好辭，蹀躞追前蹝。",
            "文章信有種，字字含徵宮。",
            "少城初識面，軟語開沖融。",
            "秋月耿高懷，春水瑩清衷。",
            "俱墮人事海，煩促難舂容。",
            "况乃燕雀卑，未易參鸞鴻。",
            "別來邛筰外，一笑誰與同。",
            "羨君對賢牧，快飲如渴虹。",
            "何當款齋閣，餘瀝借衰紅。",
            "所幸九河潤，密通千乘封。",
            "臭味譬草木，我輩情所鍾。",
            "夢隨沫若水，下與九頂通。",
            "更願洗老眼，見君攀翔龍。"
        ],
        "title": "和嘉州通判賈元升見贈",
        "id": "e5b11b29-f383-411c-a08d-d166a19af530"
    },
    {
        "author": "馮時行",
        "paragraphs": [
            "六鑿森劍戟，一枕寄華胥。",
            "睡覺既殊轍，睡兮真樂歟。",
            "達人藴大觀，方寸包太虛。",
            "憂樂兩不知，寤寐常如如。",
            "昔也蝶栩栩，今焉周蘧蘧。",
            "而今我法中，無欠亦無餘。",
            "以睡爲樂邪，不睡寧非渠。",
            "然則此軒名，無乃滯一隅。",
            "蘇子笑而應，斯豈真吾居。",
            "飄流閲世故，早覺心地初。",
            "今古一偃仰，天地一蘧廬。",
            "揭名聊爾爾，至言恐驚愚。"
        ],
        "title": "題蘇慶嗣睡樂軒",
        "id": "f70e3234-f1f0-4781-a39f-501db6c6ca32"
    },
    {
        "author": "馮時行",
        "paragraphs": [
            "居然麋鹿性，疏散疾已痼。",
            "杖策城東門，曠景引閒步。",
            "日正摇江影，春已暖沙路。",
            "疏梅忽相值，與我如有素。",
            "清芬煦嚴律，玉骨洗寒露。",
            "頗復動詩興，况乃有酒戶。",
            "與君嗅花飲，飲罷爲花賦。",
            "攬此冰雪姿，裁作山間句。",
            "更得雙南金，何遜似風度。",
            "夷融興未愜，短景不少駐。",
            "呼僮扶步歸，要折花無數。"
        ],
        "title": "出郊以江路野梅香爲韵得路字",
        "id": "c04fd270-3ea0-4daf-b829-c3a0c34d367c"
    },
    {
        "author": "馮時行",
        "paragraphs": [
            "吾聞何月卿，逸氣欲傾瀉。",
            "詞源浩班揚，詩律薄風雅。",
            "想初讀書眼，坐閲燈幾炧。",
            "士生貴適性，安得計用舍。",
            "青鞋踏九疑，絲絇遠金馬。",
            "飄然瀟湘遊，采芷動盈把。",
            "吁嗟既憂患，猶得營萬瓦。",
            "我無茅一廬，劫劫思里社。"
        ],
        "title": "寄題何子應金華書院",
        "id": "b40e78bc-7fd5-411a-a754-1faa6fb1c625"
    },
    {
        "author": "馮時行",
        "paragraphs": [
            "蜀江灧新肥，送客上霄漢。",
            "別懷老易感，醉幘狂更岸。",
            "春暄鼓氣全，風軟帆力半。",
            "青雲隨步履，紫氣鬰几案。",
            "清明銷積陰，當陽盛熙旦。",
            "羣姦付嚴科，四海歸睿斷。",
            "君行此其時，國光炳大觀。",
            "况乃濟時須，礧砢真巨幹。",
            "舉杯酬柂尾，爲賦鹿鳴亂。",
            "雲從動巖穴，起我病痯痯。",
            "溝壑未填委，胡爲甘屏竄。",
            "日邊多故人，爲我致此段。"
        ],
        "title": "送馮獻道運使得岸字",
        "id": "76df2431-ab40-4921-930b-94154dd71d90"
    },
    {
        "author": "馮時行",
        "paragraphs": [
            "泠泠接吾耳，塵爾非真精。",
            "大音寂無響，瓦礫如雷鳴。",
            "古今滯迷妄，溜溜塵所縈。",
            "落葉隨水去，顛風吹殘英。",
            "道人了本源，超然契無生。",
            "銷鎔天所假，浩蕩還空明。",
            "視聽非耳目，况復求音聲。",
            "竹木閟漁社，衡茅落初營。",
            "杖藜候晚收，曳履看春耕。",
            "無爲萬物逝，不言四時行。",
            "情塵泯絕處，大地皆䪫韺。",
            "淵明出醉語，能與此理并。",
            "見之偶一笑，呼兒署南榮。",
            "莫作如是觀，吾軒本無名。"
        ],
        "title": "題郭信可琴中趣軒",
        "id": "b7dd6654-b8ec-4712-8a5e-e8be4e9b5469"
    },
    {
        "author": "馮時行",
        "paragraphs": [
            "海甸平無際，突阜如踞虎。",
            "杉松閟巖壑，殿閣煥藻黼。",
            "老眼凌雲煙，吳會略可俯。",
            "昔遊恍如昨，歲月不勝數。",
            "老矣愜重來，病倦喜欲愈。",
            "况復偕賢彥，清罇侑歌舞。",
            "高談聞善謔，錦繡落英吐。",
            "籬菊粲佳節，山屐霽淫雨。",
            "蜀客萬里外，艱虞棘肺腑。",
            "摧頹已無氣，頼此作一鼓。",
            "却欲挽長江，快意洗天宇。",
            "且復置是事，秋風送歸櫓。"
        ],
        "tags": [
            "长江"
        ],
        "title": "題虎丘",
        "id": "6a8795f2-8721-472c-8929-2121661a61ef"
    },
    {
        "author": "馮時行",
        "paragraphs": [
            "數日及中秋，迎月試新醁。",
            "清暉困屏翳，頑陰費驅逐。",
            "廣座迷樽俎，高堂費燈燭。",
            "未用恤一眚，何妨縱百沃。",
            "見人如見月，張家呼小玉。"
        ],
        "title": "中秋飲張仁甫家探韵得玉字",
        "id": "a0f084c5-9747-4ba0-babc-88e6c88b59b9"
    },
    {
        "author": "馮時行",
        "paragraphs": [
            "孤月流高天，分影遍千江。",
            "我來無人境，亦復窺幽窗。",
            "好客如佳月，開門輒摐摐。",
            "月到客亦到，不隔山㟅谾。",
            "把手入茅廬，笑語鐘新撞。",
            "一鳴驚人友，更挾飛鳬雙。",
            "連璧光照眼，老我心所降。",
            "呼童洗瓦盞，竹葉傾山缸。",
            "清谿漱鳴玉，老樹森高幢。",
            "更招二三子，放懷山水邦。",
            "分題得佳句，一字鼎可扛。",
            "男兒樹勳德，出手便可樁。",
            "願移詩句力，挽俗還純厖。",
            "惟予心已灰，庶幾鹿門龐。"
        ],
        "title": "同郭師聖司空仲容探韵得江字",
        "id": "8bcf2d1b-46b6-415f-933c-4aa0a11df9e4"
    },
    {
        "author": "馮時行",
        "paragraphs": [
            "月冷逼疏影，梅孤泛清光。",
            "兒曹竅孤竹，天風韵絲簧。",
            "相將二三子，中夜聊徜徉。",
            "泠泠白雪唱，灧灧碧霞觴。",
            "清絕非人境，浩蕩真醉鄉。",
            "飛花炯天星，墜葉嗚瓦霜。",
            "歌放滿空闊，神融接混茫。",
            "三山今何許，仙游諒荒唐。",
            "人間有逍遥，豈阻路且長。",
            "簪紱縻步武，得失煎肺腸。",
            "役役少至老，過問或未嘗。",
            "以愚息我機，以學鋤我荒。",
            "以文導我興，以酒發我狂。",
            "使與風月親，寧不荷彼蒼。",
            "夜久梅影偏，月亦鄰西岡。",
            "嚴風吹冠巾，白露霑衣裳。",
            "歸歟掩關卧，枕上從羲皇。"
        ],
        "title": "與諸友同坐梅下月霧淒清風琴泠然不類人世各聯三二語醉歸卧南窗下明日徵所出語皆忘失不記因追賦古詩以補遺缺",
        "id": "04161bac-1ce9-44bf-841a-e7399edea9a2"
    },
    {
        "author": "馮時行",
        "paragraphs": [
            "蜀江迸出岷山來，翻濤鼓浪成風雷。",
            "掀天斡地五千里，爭赴東海相喧豗。",
            "白鹽赤甲當道路，呀然拒之欲使回。",
            "大山大水相較力，究轉稍肯開東隈。",
            "山氣盛豪水氣怒，二氣停滀成胚胎。",
            "離騷兮作文章祖，始知孕秀鍾英才。",
            "曄曄令君出此地，得非千歲之根荄。",
            "願祝君如此山水，滔滔岌岌風雲起。",
            "人言富貴出長年，拭眼看君出奇偉。",
            "功名落落麒麟閣，公當不負山與水。",
            "如我頑鈍何爲者，剩買耕牛老東里。"
        ],
        "title": "遺夔門故舊",
        "id": "b6a17592-424c-49f8-8ad2-8431238ccff6"
    },
    {
        "author": "馮時行",
        "paragraphs": [
            "屋角錦樹風飛揚，陰岑夜色凝清霜。",
            "結庵雲竇謝塵俗，危然搔首憂偏長。",
            "背燈顧影空寂閴，亦復自怪何昂藏。",
            "人生百慮已大瘦，顧我耿耿無他腸。",
            "年來戎馬暗河朔，宵旰十載煩吾皇。",
            "時將朝事問府主，藁街未見梟狼羊。",
            "我亦乾坤一窮士，癡心未肯老爲郎。",
            "浩歌慷慨擬投筆，門外太白空煌煌。",
            "願學北地傅介子，一節出斬樓蘭王。"
        ],
        "title": "安清洞夜坐有懷",
        "id": "9e3da257-fa8a-4028-99e0-50d8e32d983f"
    },
    {
        "author": "馮時行",
        "paragraphs": [
            "綠陰滿門春已還，黄鸝門外猶綿蠻。",
            "蕭蕭冷官無一事，高齋搔首兀癡頑。",
            "睡魔襲我意蕭散，直來眉睫揚神姦。",
            "須臾爽氣溷塵俗，雙眸瞑眩那能覸。",
            "彌明未斷口頭句，鼻息如寄雷車間。",
            "夢魂恍恍何所適，飄飄寥廓辭躋攀。",
            "松風拂足雲生腋，深窮月窟超人寰。",
            "更尋織女支機石，天河西戶聲潺湲。",
            "無何有客乘晚興，剝剝啄啄敲柴關。",
            "驚回清風枕簟冷，赤霞夾日崆峒山。",
            "一日廢書强舌本，萌生鄙吝勞清刪。",
            "謾學昌黎送窮術，揮毫加點文爛斑。",
            "睡魔憑物對我語，勸我停手開憤顔。",
            "自言宇宙若非我，人生俄頃無休閒。"
        ],
        "title": "責睡魔",
        "id": "1ff32aae-9ba2-4afb-996b-710f4eb6e983"
    },
    {
        "author": "馮時行",
        "paragraphs": [
            "素師爲我良古僻，野性乖疏無與適。",
            "呼門投我清浄友，翻是巴江兩好石。",
            "一石形作巢蓮龜，近人團圓生素迹。",
            "皎如孤月流清空，光逐一星斜辟易。",
            "一石初似瓜色黄，年來應被天公劈。",
            "枯松說與連理心，參差再合如膠漆。",
            "兩石相逢已投分，何消引我爲儔敵。",
            "與君傾蓋便忘年，未害吾人縛禪寂。",
            "方今宰相真儒生，議割三關厭夷狄。",
            "祖宗土宇安生靈，幸以艱難念開闢。",
            "天畿要險壯中華，一日捐之良足惜。",
            "爭如推轂老將軍，遠煽天風驅退鷁。",
            "我雖孺子亦有知，不憚下圯傳履舄。",
            "嗟爾兩石如有神，尚父兵書欣所習。",
            "不應默默齋閣閑，相對人間夜寥閴。"
        ],
        "title": "謝素師惠二石",
        "id": "8d00b50a-ce08-47de-9867-8b18dfad9c05"
    },
    {
        "author": "馮時行",
        "paragraphs": [
            "朔風吹沙邊雲黄，行人墮指鳥獸僵。",
            "鷫鸘裘弊醉何有，呼吸七氣成冰霜。",
            "畫堂繡幕圍絲管，馥馥麝煙紅吐煖。",
            "貧人尺布不可縫，夜長展轉牛衣短。",
            "將軍領戍山上山，勁弩折角刁斗寒。",
            "鐵衣照雪夜如水，哀雁一聲心欲死。",
            "年年官賜冬衣絹，婦女從軍身不遍。",
            "來歲忍寒須努力，農家饑死無人織。"
        ],
        "title": "和郭信可苦寒曲一首",
        "id": "e4d3ac81-505a-4c8b-8b65-c080033368f2"
    },
    {
        "author": "馮時行",
        "paragraphs": [
            "胡笳吹斷朔風起，霜結層冰斷遼水。",
            "殺氣橫空月上遲，草色蕭瑟邊風悲。",
            "萬里征夫齊悵望，操兵初入沙場廣。",
            "將軍樊噲勇敢兒，肉食萬里班超相。",
            "天兵乘障驅貔貅，寶劍欲斷單于頭。",
            "輕生百戰百勝罷，塞原積骨誰能收。",
            "至今唯有關山月，樂府聲中愁不絕。"
        ],
        "title": "關山月",
        "id": "9c6a0fb0-f90e-4447-b480-a0e66a3621f8"
    },
    {
        "author": "馮時行",
        "paragraphs": [
            "柳带抽春寒氣淺，風光曉引春樓怨。",
            "關山行人久不歸，鸞瘦舞腰雙綬緩。",
            "錦書難寄北征鴻，歸飛海燕翻晴空。",
            "芳菲韶景伴愁老，蘭苑桃花落照紅。"
        ],
        "title": "陽春曲",
        "id": "c8cf3106-901b-4325-b878-effe032403b6"
    },
    {
        "author": "馮時行",
        "paragraphs": [
            "酒腐於爵肉腐俎，擔石之儲我何有。",
            "陸居無屋江無船，誰人乞與買山錢。",
            "大梁千里森寒玉，瓊茅桂棟營山麓。",
            "雲涵雨霂謝天公，苦爲貧人養黄犢。",
            "秋衣更續谿芙蓉，蟬腹龜腸欲御風。",
            "戲遣冰懷搜老語，食無煙火更玲瓏。",
            "銅臭錢鳴總無惡，更換清貧終不諾。",
            "濁不能堪饑可忍，木强須撩天一哂。"
        ],
        "title": "自開江歸依山結茅以居偶成長句",
        "id": "cca2ad32-ee68-4de4-9f3d-8c94e6ef83fa"
    },
    {
        "author": "馮時行",
        "paragraphs": [
            "幾年瀕江種松竹，鬰鬰葱葱蔽江曲。",
            "猶有楊侯舊子孫，更結高亭貯寒綠。",
            "東家殺賊印鑄金，西家言事腰胯玉。",
            "一樽徑醉我不知，不待招呼風月足。",
            "有客胸中抱經濟，才高正患功名促。",
            "閒爲清福非吾事，乞與此亭作佳目。",
            "主人再拜不敢讓，願作閒人老林麓。",
            "江平酒熟夜收釣，鴨肥稻香朝坦腹。",
            "此時寄語惡長官，勿遣追胥駭僮僕。"
        ],
        "title": "題楊氏清福亭",
        "id": "a5c7d8f7-41e0-4683-9a1e-42647302b18d"
    },
    {
        "author": "馮時行",
        "paragraphs": [
            "畫山畫骨更畫魂，范寬此中高出羣。",
            "君家八幅老筆墨，百年古篋鋪香芸。",
            "我來日出掛東壁，蒼崖落雪飛紛紛。",
            "寒鳥不動空無塵，蕩蕩晴天開四垠。",
            "終南太華入霄漢，秀色千里填河汾。",
            "想當盤礴未畫時，天地開闢雲中君。",
            "長鯨吸川欲酣醺，疾起信手驅風雲。",
            "須臾却立萬嶺下，援筆往往齒沒齦。",
            "平生愛山在夢寐，行年四十老更文。",
            "摩挲巖壑重感歎，徑欲杖屨從麋麕。",
            "畫龍儻有真龍至，歸即到山非浪云。",
            "列仙之儒恐邂逅，煙霞芝朮應平分。"
        ],
        "title": "紹興六年十月六日同信可舜弼進道謁隠甫值渠曬畫於中庭遂得縱觀中間不無可人意獨范寬雪山八幅超然絕羣令人意象肅如真得脫身歸巖壑間者請賦詩以知君重毫素爲韵得君字",
        "id": "a8f46235-f9d1-4d62-a2cc-5c06c10377b3"
    },
    {
        "author": "馮時行",
        "paragraphs": [
            "策骨寒瘦枯梅枝，梅花開時徵我詩。",
            "我詩悲瘁作無意，借梅代我陳其詞。",
            "梅云最先得春意，桃花亂攙作佛事。",
            "千年冷落空自知，今日相看合何似。",
            "迦葉眼睛誰不有，先覺我當爲上首。",
            "普令世界識春光，南枝待入瞿曇手。"
        ],
        "title": "策師南遊過三峽見予求施以詩會余憂悲苦惱無意賦詠姑借梅爲喻送行則無一字不著題此本分事不妨大親切也策將安取紹興十四年十二月一日",
        "id": "4b8e4466-8ba4-47fe-8690-1c1c497172e6"
    },
    {
        "author": "馮時行",
        "paragraphs": [
            "天行明月地行水，水月相去八萬里。",
            "天公大力誰能移，月在水中天作底。",
            "我心與月明作兩，真月本在青天上。",
            "雖云佛說我別說，恐入衆生顛倒想。",
            "少城城隈佛宮闕，客哦水月僧饒舌。",
            "三峽水寒梅花時，起予對月賡此詩。"
        ],
        "title": "僧有悟策者見予於珞磧江上誦程子山孫季辰李仁甫賦成都信相寺水月亭之什僕曩客成都朝夕過信相鑑公求此詩至再三余謂詩於佛法業成綺語每笑訶之不爲作今策誦二三公佳句起予追賦長句付策令寄鑑公",
        "id": "a81cacfe-aaba-4cb9-bb75-edd475cb06e0"
    },
    {
        "author": "馮時行",
        "paragraphs": [
            "張家作亭跨江月，久欲題詩詩思竭。",
            "今朝龍泉寶函來，豈亦索詩光貝闕。",
            "忽憶曩時醉亭上，笑倚長松清興發。",
            "波光浩渺蕩樽俎，夜色鮮明見毫髮。",
            "是時披襟揖灝氣，蠲滌肺肝洗塵骨。",
            "歸來至今忽想像，猶覺人寰可超越。",
            "會當月夕駕煙槳，吹笛呼龍出龍窟。",
            "蓬萊方丈儻可尋，借我長風泛溟渤。"
        ],
        "title": "江月亭",
        "id": "f627b19b-3263-445e-86dd-a6f9a635825e"
    },
    {
        "author": "馮時行",
        "paragraphs": [
            "平生仰聞毅肅公，南征北伐開駿功。",
            "所乘十馬有圖畫，今觀逸氣猶追風。",
            "當時血戰冒飛矢，一中鈎膺一貫耳。",
            "功名富貴豈偶然，請看將軍出萬死。",
            "紹興壬戌之仲冬，李嚴城頭霜月空。",
            "夜深無寐開素軸，感時撫事三歎息。"
        ],
        "title": "題楊毅肅十馬圖",
        "id": "387f9ced-52c1-4814-b13e-37597d218962"
    },
    {
        "author": "馮時行",
        "paragraphs": [
            "黄花不待我西歸，去載空吟九日詩。",
            "今載擬招風月友，共醉黄花香滿枝。",
            "佳辰不許負佳客，我友南北如分岐。",
            "驕馬行嘶縉雲碧，楚狂使我無退之。",
            "把杯聲作噫吁嚱，傷予未遇空嗟咨。",
            "雄文自是送窮術，那憂窮鬼長相隨。",
            "牘中燦燦藍田玉，有誰懷寶遇明時。",
            "慷慨男兒當自料，少把閒愁愁所思。"
        ],
        "title": "和楊偉明韵",
        "id": "38c8a0a4-d902-40e6-84f1-defb5d5d4619"
    },
    {
        "author": "馮時行",
        "paragraphs": [
            "洞庭涵浸八百里，岳陽樓高跨湖尾。",
            "天空地迥豁疏襟，有客臨風來徙倚。",
            "是時窮冬天氣昏，慘淡愁殺湘君魂。",
            "層欄半落煙氛外，浩蕩猶恐旋乾坤。",
            "異時清霄玉鑑白，空明月路飛仙客。",
            "明朝露華洗七澤，萬頃寒光天一色。",
            "眼中未見此境好，他日扁舟吾未老。"
        ],
        "tags": [
            "洞庭湖",
            "岳阳楼"
        ],
        "title": "題岳陽樓",
        "id": "5cb0f3d3-9075-4b26-8e14-075cd0150c71"
    },
    {
        "author": "馮時行",
        "paragraphs": [
            "東畧扶桑還掛席，朔雪顛風經赤壁。",
            "欲呼龍伯出珠宮，戲上君山吹玉笛。",
            "仙人未熟長生酒，故遣玄冰凍湖口。",
            "洞庭千里一鏡中，煙鬟黛抹空回首。",
            "丹經素書舊巖丘，長歌歸去吾不留。",
            "他年酒熟當勸客，鶴使相尋縉雲側。"
        ],
        "tags": [
            "洞庭湖"
        ],
        "title": "遊君山值冰合不得進",
        "id": "abd7c42a-12fb-47c9-831f-e6b78fcbfdfc"
    },
    {
        "author": "馮時行",
        "paragraphs": [
            "儒生讀書不貴書，枕頭閣脚醉夢餘。",
            "反不若浮屠，寶貝爲函金作字。",
            "海龍扶出凌空虛，君今收拾一萬卷。",
            "置在高樓截雲漢，想當日月出沒間。",
            "玉軸牙籤互璀璨，我欲牽車駕黄犢。",
            "往發縑緗煥心目，論孟久荒緣老病，請君爲我刪嚴令。"
        ],
        "title": "題張粹夫萬卷樓",
        "id": "0994aec0-1d45-490b-a65f-4a08f16ebe1f"
    },
    {
        "author": "馮時行",
        "paragraphs": [
            "樂昌溪東大江頭，脫木老屋風颼颼。",
            "開門滿院種桃樹，桃花主人林簡州。",
            "明年二月爛照眼，簡州西川醉春晚。",
            "憑誰管領江上花，但寄玉醪三萬盞。",
            "爲君對花連日夜，翻杯作雨雨花下。",
            "使桃大如王母所種高參天，直使花氣連西川。"
        ],
        "title": "宴林簡州桃園",
        "id": "d0c0ad2c-63d5-4ec6-a3fb-2e8e0d7f9802"
    },
    {
        "author": "馮時行",
        "paragraphs": [
            "暮春送客朝明光，顛風吹花繞柂檣。",
            "大江吞天日出沒，赤心許國一葦航。",
            "平生夢躡螭龍尾，天門九重九萬里。",
            "一朝巨手開天關，丹極紫霄隨步履。",
            "兒輩端非五湖匹，國柄今歸謝安石。",
            "遥之別墅清晝長，笑拂楸枰行折屐。",
            "共傾東海洗乾坤，景仁况是名公孫。",
            "四郊多壘士之耻，富貴浮雲何足論。",
            "宦海十年風退鷁，我亦彈冠聽推檄。",
            "安能鬰鬰久居此，朔饑欲死心不死。"
        ],
        "title": "送召客",
        "id": "5d3acae7-e402-4765-b20d-0fdbd6e21c87"
    },
    {
        "author": "馮時行",
        "paragraphs": [
            "江頭誰家千樹李，影落清江徹江尾。",
            "風吹扁舟到花下，花間啁啾亦欣喜。",
            "瑶林成徑千步長，花光燭天天半香。",
            "恍如坐我羣玉府，飛瓊酌勸青霞觴。",
            "勝事此游難具列，照映肝腸盡明潔。",
            "老懷已戒語作綺，新詩向擬風回雪。",
            "東家西鄰詩更奇，一時共借花光輝。",
            "更須妙索留春句，無使花飛春告歸。"
        ],
        "title": "和張仁甫李花韵",
        "id": "109a11ec-cb4a-443b-88b6-2f93f56252f2"
    },
    {
        "author": "馮時行",
        "paragraphs": [
            "向來風前見桃李，今日紛紛落風尾。",
            "老人於花亦何有，不用天公事嗔喜。",
            "漫天高跨風力長，更飛急雨湔餘香。",
            "雪兒歌底踏舞馬，燕子泥邊隨濫觴。",
            "明粧皎皎爭前列，觸手還羞疑不潔。",
            "芳菲已斷陽臺夢，只有消煩嚼冰雪。",
            "明年祇應花更奇，豈無方畧留春輝。",
            "欲作短章憑阿素，只待西隣之子歸。"
        ],
        "title": "李花已盡再用前韵末章專屬蒙景明資一笑也",
        "id": "edbcd2e4-1dbf-4c80-99ae-679a5e30e45e"
    },
    {
        "author": "馮時行",
        "paragraphs": [
            "玉帝侍臣紫雲翁，帝嗔謫居跨鼇峯。",
            "年齡瞬息反帝所，空有衣冠藏山中。",
            "山中草木俱不同，紫雲霏微氣鬰葱。",
            "風清月白巖穴空，翁猶被髮乘虬龍。",
            "來從南箕驅長風，人間奔趨爭追蹝。",
            "依稀可望不可從，披尋遺編三復重。",
            "舜庭絲匏間笙鐘，嗚呼翁兮終莫從，姑從遺編愈盲聾。"
        ],
        "title": "李彥澤紫雲洞",
        "id": "3b4b1c91-8ef8-47f4-a48d-0463f55dadfe"
    },
    {
        "author": "馮時行",
        "paragraphs": [
            "東南上流蜀之門，領畧形勝斯樓存。",
            "岷峩之西江發源，勢如建瓴注平原。",
            "出門頓息波濤喧，五溪七澤相吐吞。",
            "蜿蜒紆餘带城垣，山亦却立且踞蹲。",
            "排青疊翠來庭軒，座隅彷彿聞清猿。",
            "我來新律當正元，天地清夷日晏溫。",
            "主人延客開清樽，酒酣疏襟忽孤鶱。",
            "北望兩京手可捫，感時撫事銷客魂。",
            "比聞狂酋如封豚，灰飛煙滅華夷分。",
            "赤縣神州宜細論，翠華幾時驅育賁，歸挽天河洗乾坤。",
            "願見從來中國尊，老夫日拭雙瞳昏。"
        ],
        "title": "峽州楚塞樓",
        "id": "2417b9d8-8253-4a11-985c-d85986867fd0"
    },
    {
        "author": "馮時行",
        "paragraphs": [
            "向來一紀登臨意，白髮頹齡才一至。",
            "阮哭窮途真可笑，孔小天下或如是。",
            "平生歷覽廓無礙，方稱老懷疏不緻。",
            "安能却粧住雲霄，更不婆娑下平地。"
        ],
        "title": "遊峨眉",
        "id": "c276562a-88cd-4eef-b91f-9a965a09ca4a"
    },
    {
        "author": "馮時行",
        "paragraphs": [
            "老寄餘生山水窟，寂無朝煙屈硉矹。",
            "客從何方問棲隠，無人譍門杖藜出。",
            "言間遺我翠玉餠，把玩芳香襲呼吸。",
            "便欲洗琖試水品，腸胃空枯恐稱屈。",
            "緘藏小篋掛東牖，惕若虬龍隨手入。",
            "雲濤雪浪有變化，扃鐍苞苴何鬰鬰。",
            "痛嘗七碗豈不願，待營一飽終無及。",
            "窮人談富如畫餠，浪說烹炮詫知識。",
            "真求大嚼薦茗飲，可笑詩人太癡絕。",
            "豈惟枵腹誤指染，更并麗句成乾沒。",
            "亦知且具衲子供，澆淋蔬筍供一啜。",
            "恐君肺腑出宮商，造物反怪太喧聒。",
            "又恐展轉夜不寐，深思危慮比孤孽。",
            "何如待我食萬錢，東閣大開玉醅潑。",
            "翠娥捧香沃煩膩，醉起一笑天地間。",
            "男兒蓋棺事始定，所不踐言有如日。"
        ],
        "title": "杜如篪屢督烹茶仍作詩次其韵",
        "id": "5ef14e66-5683-440c-8977-2ebe3b232b06"
    },
    {
        "author": "馮時行",
        "paragraphs": [
            "振振鷺，鷺于飛。",
            "白華遺音詠潔白，故此翔鷺呈鮮儀。",
            "萱堂八十癯仙姿，無心更出風絮詞。",
            "夜入佛觀燈耿耿，晨翻貝葉多髮絲。",
            "郎君風標晉人上，芙蕖照映清漣漪。",
            "晨昏定省履聲細，鷺兮飛躍隨彩衣。",
            "吾聞擊石百獸舞，又聞上世巢可窺。",
            "余生眼明見異事，感今懷昔爲此詩。"
        ],
        "title": "廣安朱義從爲渝上霜臺之客母夫人年八十餘極其孝養一日有三白鷺翔集中庭不去義從作翔鷺亭識其事縉雲子爲賦此詩",
        "id": "7a95c59f-e03d-4c88-bc91-820b08fa897f"
    },
    {
        "author": "馮時行",
        "paragraphs": [
            "虎叩門，山風裊裊吹黄昏。",
            "編蓬爲戶隣虎穴，敢於虎口寄浮生。",
            "干戈時有人相食，吏猛於虎角而翼。",
            "虎叩門，不敢入，使我愴惻長歎息。"
        ],
        "title": "山中宿小民家夜聞虎因有感",
        "id": "aef1fc59-2c21-41e2-8852-34c77ed4b1c0"
    },
    {
        "author": "馮時行",
        "paragraphs": [
            "山巑岏，立屏幛。",
            "山上無花不見春，下山花落空惆悵。",
            "嫣香空後芳草萌，芳草萋萋愁更生。",
            "子規啼血不見花，春又別我天之涯。"
        ],
        "title": "正月二十日上山莊二月晦日歸不見花",
        "id": "bfcaf88c-eed2-485f-9081-70ce51c50d17"
    },
    {
        "author": "馮時行",
        "paragraphs": [
            "兵厨盎盎孚盈缶，憐我十年青濮口。",
            "投醪分惠繼以詩，詩更分香過於酒。",
            "酒瓶詩卷墮我前，頓使幽棲添二友。",
            "朝吟直到屋翻日，夜醉不覺山銜斗。",
            "也知庭內無留難，掃除弊事如揮帚。",
            "龜陵千里數萬家，誰不高擎加額手。",
            "公餘退食多燕衎，一斗百篇困何有。",
            "餘波借與草木春，况是江頭釣魚叟。",
            "更煩遣騎日聯翩，暖熱縉雲先馬走。"
        ],
        "title": "和張仲山寄酒",
        "id": "512dd380-05da-4eac-828c-a447d996ff24"
    },
    {
        "author": "馮時行",
        "paragraphs": [
            "秋空無雲倚太阿，天駟不受金盤陀。",
            "英姿傑氣狹宇宙，却立引手攀明河。",
            "已辦長纓三百尺，縛取胡雛寄飛馹。",
            "徐揮白羽掃龍庭，停驂戲勒燕然石。",
            "落落雄圖九萬里，白帝屈公朝夕耳。",
            "天使中興氣象自公還，還當與公金石年。"
        ],
        "title": "夔帥范太尉生日",
        "id": "3c680a2a-6661-4331-9152-efe54cb2d4a4"
    },
    {
        "author": "馮時行",
        "paragraphs": [
            "鳳龍虎豹無凡文，墨池太玄之裔孫。",
            "至寶不琢粹璞具，猶有太古羲易淳。",
            "渝州別駕未足論，嘯歌已是騰清芬。",
            "一錢不輸縣官手，飽食長歌耕壠雲。",
            "生朝佳氣氤氳集，歡聲一境聽洋溢。",
            "願從黄童至白首，年年擊壤歌君壽。"
        ],
        "title": "恭州楊倅生日",
        "id": "bdf60bc3-df85-4c3a-a777-c6218c9a485d"
    },
    {
        "author": "馮時行",
        "paragraphs": [
            "天清地浄行清秋，帝命吉祥驅蓐收。",
            "九霄墜露濯仙骨，冰壺翠鑑塵不留。",
            "十年持節東西州，繡衣輝煌照遐陬。",
            "山之岷峨水之涪，兩川至今騰歌謳。",
            "渝城突兀大江頭，豈足滯公霄漢遊。",
            "鬰葱之山海上浮，上有仙人老浮丘。",
            "玉井蓮開花作舟，載公縹緲登瀛洲。",
            "瓊瑶之臺白玉樓，霞裾飄飄海上遊。",
            "仙人吹簫勸黄流，一觴不老仍不愁。",
            "始知仙凡隔塵土，人間衮衮真浮漚。"
        ],
        "title": "劉守生日",
        "id": "1b27a982-731f-4359-b716-48ccef30a8a6"
    },
    {
        "author": "馮時行",
        "paragraphs": [
            "龜城之山龍蟠崛，山下佳城何鬰鬰。",
            "一抔黄土百年心，數字寒旌萬里骨。",
            "風愁雨悲春色死，生長何方葬於此。",
            "亂離溝壑半公卿，不得如君君有子。",
            "我生苦晚復異縣，平生不識先生面。",
            "但聞其見元祐時，傷今思古爲此歎。"
        ],
        "title": "常君挽詞",
        "id": "d8ad5f54-6b36-492e-b802-6294f87ffb0c"
    },
    {
        "author": "馮時行",
        "paragraphs": [
            "斯人已矣舟移壑，惆悵九原誰可作。",
            "靈光長與孤月孤，幻化偶隨落葉落。",
            "人間好事平生有，留得芬香傳萬口。",
            "楊侯宅畔蜀江邊，霜立梅花醉哀酒。",
            "伯仲如林吾所愛，俯仰十年無一在。",
            "鬢邊日月去如飛，老懷不待秋風悲。"
        ],
        "title": "石孝立挽詞",
        "id": "95ce22fd-a1e8-4a19-8e6b-67fd00d353db"
    },
    {
        "author": "馮時行",
        "paragraphs": [
            "撥草詹風日，招提重訪尋。",
            "雪如將路斷，雲實助山深。",
            "密印傳初祖，英風嗣少林。",
            "我來聊借榻，靜夜聽龍吟。"
        ],
        "title": "題香積寺",
        "id": "8ddab156-669b-47ad-b8e9-6ad61799b825"
    },
    {
        "author": "馮時行",
        "paragraphs": [
            "老去心如水，眼明猶愛山。",
            "偶來出己意，特爲破天慳。",
            "能使渺茫處，盡歸尋丈間。",
            "公餘成踐蹂，心事等雲閒。"
        ],
        "title": "天華寺亭二首  其一",
        "id": "258406ae-82a8-4e4b-a000-bba06ee60c74"
    },
    {
        "author": "馮時行",
        "paragraphs": [
            "一亭開浩蕩，千載納幽閒。",
            "日色射丹巘，秋姿凝翠鬟。",
            "人家屏上見，鷺點鏡中還。",
            "冷宦驚人眼，無妨飽看山。"
        ],
        "title": "天華寺亭二首  其二",
        "id": "5b176561-e8cf-48ef-8f76-f349d949606a"
    },
    {
        "author": "馮時行",
        "paragraphs": [
            "野寺日欲落，晚林煙自生。",
            "霞文明遠水，鴉點背孤城。",
            "酒盡無閒酌，茶粗得老烹。",
            "歸來喜不寐，濩落稱余情。"
        ],
        "title": "遊東郊以園林無俗情爲韵得情字二首  其一",
        "id": "c50e58bf-65c6-4823-b057-60a730fcfb8c"
    },
    {
        "author": "馮時行",
        "paragraphs": [
            "散漫藤蘿外，飄然猿鶴情。",
            "雲山如有舊，草木半無名。",
            "隔竹寺幡出，前村砧杵鳴。",
            "乾坤清絕地，猶覺是昇平。"
        ],
        "title": "遊東郊以園林無俗情爲韵得情字二首  其二",
        "id": "b6ecf776-e0d3-4def-847f-5b2035122cea"
    },
    {
        "author": "馮時行",
        "paragraphs": [
            "疏木墮栖鳥，寒潭悲卧蛟。",
            "與松爲老伴，喚月結清交。",
            "簷滴冰爲浄，梅添玉作梢。",
            "豐年何以報，作頌紀南郊。"
        ],
        "title": "詠雪",
        "id": "c3d7a72b-bb7b-4c1b-9675-d7d444f80c3e"
    },
    {
        "author": "馮時行",
        "paragraphs": [
            "朔風飄正急，客况老難禁。",
            "問路迷南北，携笻探淺深。",
            "地驚盈尺許，杯喜十分斟。",
            "梅蕊如相識，暗香何處尋。"
        ],
        "title": "阻雪",
        "id": "49c9b9b1-8ce2-4a31-9fea-fd5a0b3965f6"
    },
    {
        "author": "馮時行",
        "paragraphs": [
            "知君多暇豫，山縣少追胥。",
            "日晏未鳴鼓，夜分猶誦書。",
            "相思千里外，一見二年餘。",
            "錦水連三峽，時通雙鯉魚。"
        ],
        "title": "寄張昭度",
        "id": "9a9cd0fd-fd98-4c87-a618-fe681413125c"
    },
    {
        "author": "馮時行",
        "paragraphs": [
            "晷景餘三日，憂愁盡一年。",
            "酒侵新歲熟，花待故枝妍。",
            "隣里多遺餽，庖厨有盛煙。",
            "擁爐風雪順，春意欲相先。"
        ],
        "title": "臘月二十八日",
        "id": "ea9bb26d-4922-47d5-b391-0a9e0554d153"
    },
    {
        "author": "馮時行",
        "paragraphs": [
            "峽裏江山暮，愁邊日月窮。",
            "酒濃新不飲，春近舊多慵。",
            "歲事橫胸臆，年華入鬢蓬。",
            "明朝有王會，心與蜀江東。"
        ],
        "title": "除夕",
        "id": "6620a56a-986a-4733-a994-3ee0a87e4376"
    },
    {
        "author": "馮時行",
        "paragraphs": [
            "穀旦休祥見，元朝氛祲開。",
            "日車扶曉出，斗柄斡春回。",
            "致理歸廊廟，私憂尚草萊。",
            "太平豈無象，天意是胚胎。"
        ],
        "title": "元日二首  其一",
        "id": "6769f0a6-9772-4950-a2b6-beb6e1a0b100"
    },
    {
        "author": "馮時行",
        "paragraphs": [
            "日月新年節，乾坤舊觀還。",
            "鬰葱浮曉霧，紫翠動晴山。",
            "御氣籠宮闕，朝班雜佩環。",
            "遥知王會散，喜色粲天顔。"
        ],
        "title": "元日二首  其二",
        "id": "1c4f8720-027c-40a3-b627-1a2535503980"
    },
    {
        "author": "馮時行",
        "paragraphs": [
            "徑掃風雲浄，爐薰山谷香。",
            "青葱環暗壁，金碧跨崇岡。",
            "小雨留歸旆，飛霞落酒觴。",
            "干戈遽如許，稅鞅更何妨。"
        ],
        "title": "和何子應盛山一首",
        "id": "5950c53d-c639-428e-a3b6-3a5dea07012a"
    },
    {
        "author": "馮時行",
        "paragraphs": [
            "公事有餘暇，披衣繞風林。",
            "高吟起高興，閒事引閒心。",
            "未種淵明柳，方鳴子賤琴。",
            "幾多疏散意，矯首亂山深。"
        ],
        "title": "和何子應記所見",
        "id": "ae986e6a-ac5f-45bf-9dfd-ed294d004855"
    },
    {
        "author": "馮時行",
        "paragraphs": [
            "律歷調元氣，氛埃廓景風。",
            "清明歸在宥，憔悴得沖融。",
            "日御元來正，王春自昔同。",
            "野人看氣象，暫覺百憂空。"
        ],
        "title": "清明",
        "id": "cc12ca10-300d-4496-a377-30d71788c702"
    },
    {
        "author": "馮時行",
        "paragraphs": [
            "乘軒知有負，啜菽苦無歡。",
            "萬事等一夢，寸心當自安。",
            "荆卿甘度易，李愿喜歸盤。",
            "默坐發深想，春山猶夜寒。"
        ],
        "title": "寓興",
        "id": "2a02e207-0a06-4ce1-9d1c-eaac78f65be9"
    },
    {
        "author": "馮時行",
        "paragraphs": [
            "劫劫真無謂，遲遲再有行。",
            "斷雲峰出沒，殘照水分明。",
            "遠意誰能共，長亭空有情。",
            "從今離別夢，逐夜到江城。"
        ],
        "title": "彭山道中",
        "id": "fbb3986d-7c6a-49d2-8bff-f9f6f197e1cf"
    },
    {
        "author": "馮時行",
        "paragraphs": [
            "始覺歸耕晚，從誰話此情。",
            "但能安食息，敢復計聲名。",
            "留滯煩書信，艱難愧友生。",
            "有懷悲不盡，歸鳥暮雲橫。"
        ],
        "title": "旅興寄張惠之",
        "id": "0b7118b4-c503-4ebd-bf49-d42c47fd3013"
    },
    {
        "author": "馮時行",
        "paragraphs": [
            "濮上今秋月，於人大有情。",
            "銀盤隨水湧，素練截江橫。",
            "岸闊天光近，舡虛夜月明。",
            "寒光迷上下，萬里一心清。"
        ],
        "title": "舟中見月",
        "id": "2f1b015a-f69f-4b92-ad41-840679eb1138"
    },
    {
        "author": "馮時行",
        "paragraphs": [
            "書劍一門去，由來得主盟。",
            "峨冠雖合遝，再鼓已聾盲。",
            "風急鴒原起，雲高雁序橫。",
            "天衢在咫尺，去去任飛鳴。"
        ],
        "title": "送友人兄弟赴省",
        "id": "fad708de-5bfc-49a1-b474-5fda437cb53d"
    },
    {
        "author": "馮時行",
        "paragraphs": [
            "聞道巫山縣，秋深好白醪。",
            "形神須此物，觴詠本吾曹。",
            "馬杓勝鸚鵡，羊羹當蟹螯。",
            "暮寒催渴肺，徑欲賣青袍。"
        ],
        "title": "就得勝寨遣人入巫山買酒",
        "id": "c8a411c9-5b30-4086-b8ae-9f6b5c639953"
    },
    {
        "author": "馮時行",
        "paragraphs": [
            "戍鼓黄雲外，征夫白帝東。",
            "風林行嘯虎，雨夜颯哀鴻。",
            "路入山光靜，村含晚色空。",
            "嵐煙欺眼力，不見鹿皮翁。"
        ],
        "title": "白雲安尉出戍至夔州",
        "id": "eca5817d-27d6-4352-afec-1e154662a864"
    },
    {
        "author": "馮時行",
        "paragraphs": [
            "太史書雲日，周家紀歷年。",
            "一樽供笑裏，五載客江邊。",
            "城暗催春雨，山連作雪天。",
            "功名驚過隙，節物自推遷。"
        ],
        "title": "至日三首  其一",
        "id": "c4b61f8c-136a-43fd-ae6b-5a52e26b8af1"
    },
    {
        "author": "馮時行",
        "paragraphs": [
            "至日寒無頼，今朝愁奈何。",
            "兩宮黄屋遠，二老白頭多。",
            "聖主今嘗膽，皇天忍薦瘥。",
            "乾坤爲回首，慷慨一悲歌。"
        ],
        "title": "至日三首  其二",
        "id": "0974380b-479a-4d08-bc3b-1753584d3042"
    },
    {
        "author": "馮時行",
        "paragraphs": [
            "令節仍長至，公家放小休。",
            "愁城開六府，醉眼見千憂。",
            "梅萼含春小，雲容带雨收。",
            "曦娥自來往，生理百年浮。"
        ],
        "title": "至日三首  其三",
        "id": "32461f0b-ca5b-428f-b51c-328436effe37"
    },
    {
        "author": "馮時行",
        "paragraphs": [
            "路出青山近，招提更可人。",
            "清心鐘磬響，遠跡簿書塵。",
            "晚日池邊迥，秋風杖履親。",
            "頻來一樽酒，不畏老僧嗔。"
        ],
        "title": "遊寶蓮寺分韵得塵字",
        "id": "b6374ffd-dbc8-4576-aa58-54908cf23cf0"
    },
    {
        "author": "馮時行",
        "paragraphs": [
            "歲暮風欺客，天開日解圍。",
            "雪消無奈白，雲細不禁飛。",
            "目盡江無盡，吾歸雁亦歸。",
            "曉來清徹骨，塵物污人衣。"
        ],
        "title": "楚甸江頭望雪晴二首  其一",
        "id": "dfc22558-1c91-4594-ae80-dca9f6de2066"
    },
    {
        "author": "馮時行",
        "paragraphs": [
            "晴天開澤國，江渚匝煙圍。",
            "鷺靜蕭蕭立，梅孤默默飛。",
            "岸荒羣虎過，村迥一人歸。",
            "愁緒如相惱，帆收徑典衣。"
        ],
        "title": "楚甸江頭望雪晴二首  其二",
        "id": "3f435fd1-4d3a-41e7-b9f1-0911e8bfc585"
    },
    {
        "author": "馮時行",
        "paragraphs": [
            "石出杖藜穩，沙暄牽興長。",
            "半江鷗鳥地，三峽水雲鄉。",
            "携客撐煙艇，開樽俯綠塘。",
            "便當從此去，煙雨釣滄浪。"
        ],
        "title": "遊樂磧江中石洲",
        "id": "f77a52bf-131a-4e83-aa45-0ba420b9ea74"
    },
    {
        "author": "馮時行",
        "paragraphs": [
            "小雨暗兩岸，孤舟撐一篙。",
            "清同寒鷺迥，愁與暝雲高。",
            "已判亂波色，時饒點鬢毛。",
            "三農有重賦，爲汝喜如膏。"
        ],
        "title": "行遇小雨",
        "id": "6b357c40-8378-4800-b1dd-2d05648fff4f"
    },
    {
        "author": "馮時行",
        "paragraphs": [
            "雲細不成雨，虛從萬里還。",
            "卸帆逢故舊，把手話間關。",
            "酒濁消千慮，春新見一斑。",
            "便須開口笑，白髮不勝刪。"
        ],
        "title": "夔州撫屬陳行之座上作",
        "id": "cd50e978-d351-43c8-81c7-75841a6e8b54"
    },
    {
        "author": "馮時行",
        "paragraphs": [
            "世路頻時節，山城暗夕煙。",
            "酒先回暖律，梅自斷殘年。",
            "日月長江水，功名小井天。",
            "如何割幽抱，更與問虛玄。"
        ],
        "tags": [
            "长江"
        ],
        "title": "至日讀莊子",
        "id": "a705e586-633e-4961-9f56-b20a6dd3cff9"
    },
    {
        "author": "馮時行",
        "paragraphs": [
            "客唱凌天路，僧傳到野亭。",
            "人間聞譽處，句裏識儀形。",
            "學道荒文律，嬰愁鈍性靈。",
            "只如老瞽史，音節尚能聽。"
        ],
        "title": "謝景濬卿東州名士未曾傾蓋因僧悟策有詩寄余臭味不殊千里同契望風增感作詩寫懷一首寄謝",
        "id": "84a56308-108d-4642-8345-3cdffd8ead85"
    },
    {
        "author": "馮時行",
        "paragraphs": [
            "肅霜聞渡雁，湖海發歸舡。",
            "煙樹開吳澤，風帆盡楚天。",
            "經過成往事，信宿是明年。",
            "詩句隨元禮，雲山共一天。"
        ],
        "title": "歲暮舟次荆州呈李堯俞",
        "id": "65c9fd5d-a27b-47c6-9615-3b97ff8f1192"
    },
    {
        "author": "馮時行",
        "paragraphs": [
            "孤渚凝寒睇，斜風看亂飄。",
            "已狂難自定，初泊不勝嬌。",
            "白向水邊斷，輕來衣上消。",
            "更愁清夢覺，篷底聽蕭蕭。"
        ],
        "title": "舟中觀雪呈李堯俞二首  其一",
        "id": "207d28e9-4878-46a6-9a8b-56525dd14fb2"
    },
    {
        "author": "馮時行",
        "paragraphs": [
            "密雪晚來急，扁舟江上看。",
            "凍雲千頃白，對我一襟寒。",
            "屨冷深猶立，巾欹重更彈。",
            "家山想同夢，夜倚玉欄干。"
        ],
        "title": "舟中觀雪呈李堯俞二首  其二",
        "id": "29e891b4-7f38-4799-bffd-c083c662aacc"
    },
    {
        "author": "馮時行",
        "paragraphs": [
            "歸來豈不好，去國意如何。",
            "主聖憂思切，時危習俗訛。",
            "山高更回首，天闊阻悲歌。",
            "一寸丹誠地，餘生感憤多。"
        ],
        "title": "自行在解維宿長安閘下回望天竺諸山依依在目微臣去國撫事感傷因成此詩",
        "id": "46a88b56-c862-4502-bd4b-0db5cd9f2689"
    },
    {
        "author": "馮時行",
        "paragraphs": [
            "樓高臨迥渚，天闊上丹梯。",
            "雲盡樹不去，水平天更低。",
            "江湖分去住，吳楚亙東西。",
            "遐矚寬幽抱，愁多望轉迷。"
        ],
        "tags": [
            "岳阳楼"
        ],
        "title": "再登岳陽樓",
        "id": "2cc4d951-1742-4e4a-b9c9-9ab27a35f07e"
    },
    {
        "author": "馮時行",
        "paragraphs": [
            "此生渾褦襶，秋鬢漸鬅鬙。",
            "跂德山徒仰，雄談壘更增。",
            "奇謀閒袖手，佳句老傳燈。",
            "起我棲遲意，寒鳩欲化鷹。"
        ],
        "title": "和楊團練元韵",
        "id": "7434ea64-316a-4eb3-a6f2-576d1e844ce6"
    },
    {
        "author": "馮時行",
        "paragraphs": [
            "新長篔簹竹，傍穿薜荔牆。",
            "夜須邀月坐，晝不待風凉。",
            "剩放梢添綠，斜將籜抱香。",
            "幽居絕還往，相伴興何長。"
        ],
        "title": "同王公佩和老杜韵  其一",
        "id": "059d9f00-87ac-4e0f-80f0-8326574ec7ce"
    },
    {
        "author": "馮時行",
        "paragraphs": [
            "敝屋甫環堵，此君憂面牆。",
            "當窗蔽寒綠，入坐薦清凉。",
            "客詠閟餘響，佛薰留散香。",
            "老成看氣骨，霜雪表靈長。"
        ],
        "title": "同王公佩和老杜韵  其二",
        "id": "041bd1ff-8b2c-4fda-8482-22567d14b483"
    },
    {
        "author": "馮時行",
        "paragraphs": [
            "末路初傾蓋，春風一繫舟。",
            "英姿森劍戟，餘論有春秋。",
            "時事朝暮別，年華日夜流。",
            "徒勞是州縣，東去勿遲留。"
        ],
        "title": "和丁利用韵",
        "id": "c69fce0b-f8d8-4d12-96cd-154688e057ca"
    },
    {
        "author": "馮時行",
        "paragraphs": [
            "乘時休杖屨，勝槩洗塵凡。",
            "屏障開蒼壁，龍蛇拔老杉。",
            "水明花並倒，山疊玉相攙。",
            "卜築公相可，吾當住翠巖。"
        ],
        "title": "和何子應遊西山",
        "id": "f1fa1fa6-a86d-4e1b-bda8-bc089377f140"
    },
    {
        "author": "馮時行",
        "paragraphs": [
            "泉細或疑雨，巖深微見天。",
            "暫來如可老，長往不難仙。",
            "石髓層層落，松聲樹樹傳。",
            "欲歸重回首，明月傍船舷。"
        ],
        "title": "又和子應遊萬州岑公洞",
        "id": "a208e884-53a9-46cd-bb70-1f1cb09984fe"
    },
    {
        "author": "馮時行",
        "paragraphs": [
            "地廓秦山壯，天涵海甸寬。",
            "十年經眼處，萬里入毫端。",
            "戶牖開千嶂，風煙老一竿。",
            "已無圭組累，圖畫不空看。"
        ],
        "title": "題友人南北江山圖",
        "id": "afb36f0e-5352-42e8-858a-5e96e5d33904"
    },
    {
        "author": "馮時行",
        "paragraphs": [
            "一時周屏翰，千載漢循良。",
            "寵渥分民社，疲羸頼紀綱。",
            "洪恩隨雨潤，令問與風翔。",
            "日月流年駛，江山別恨長。",
            "已聞談舊政，方改視新章。",
            "賤子千官底，曾依數仞牆。",
            "迂愚真濫吹，浩蕩實包荒。",
            "倦鳥棲林樾，哀鴻顧稻粱。",
            "一廛聯戶版，餘惠及耕桑。",
            "迨此徵黄速，還聞借寇忙。",
            "江雲引行旆，峽樹遠歸檣。",
            "亟欲承顔面，於焉寫肺腸。",
            "麥秋驅病馬，山雨絕橫塘。",
            "意去如飛鳥，身留類觸羊。",
            "登臨空悵望，竚立更淒涼。",
            "眷注期公久，趨瞻預可量。"
        ],
        "title": "送涪守何常卿十六韵",
        "id": "468d8b2c-9ac1-41da-a5d6-b250ac35bec8"
    },
    {
        "author": "馮時行",
        "paragraphs": [
            "有客徵清賞，携笻上翠微。",
            "雨差肥水面，春恰染山衣。",
            "破綠苔迎屐，藏寒竹擁扉。",
            "雲融開別浦，天浄見孤飛。",
            "語響留舟壑，杯光艷落暉。"
        ],
        "title": "西山一首",
        "id": "ebfdaf96-991a-45b4-a5f3-d79d14e25d51"
    },
    {
        "author": "馮時行",
        "paragraphs": [
            "天地渾無滓，清光濯肺肝。",
            "倚風哦絕唱，想像見仙官。",
            "照我竹書冷，戀君銀鬢寒。",
            "家山想同夢，倚玉夜闌干。"
        ],
        "title": "和李工部月夜",
        "id": "e6966786-475e-4485-8ad4-1512ee7dc56e"
    },
    {
        "author": "馮時行",
        "paragraphs": [
            "苦節風塵際，甘心季孟間。",
            "祿微幾飲水，眼冷只看山。",
            "江綠鷗千點，簷疏月半環。",
            "飽諳清浄趣，渾未覺天艱。"
        ],
        "title": "題王與善隠軒",
        "id": "380bd3d8-add2-49ce-b23e-8ecd9c9cf717"
    },
    {
        "author": "馮時行",
        "paragraphs": [
            "繫艇依寒渚，扶筇上晚林。",
            "山山春已立，樹樹雨元深。",
            "掃葉移床坐，穿雲買酒斟。",
            "相思思底事，老大更無心。"
        ],
        "title": "春日題相思寺",
        "id": "63f7a4ac-0bfd-4ac7-b445-b25767ad714e"
    },
    {
        "author": "馮時行",
        "paragraphs": [
            "溪带三弓地，山開一蓋天。",
            "茅簷低沒霧，藤路細迷懸。",
            "惡草翻新耨，獰彪突舊穿。",
            "爭雞喧腷膊，靜鷺立攣拳。",
            "翠著衣襟濕，嵐薰草樹鮮。",
            "老夫甘廢棄，末路寄沈綿。",
            "水出桃源俗，人來谷口賢。",
            "心期如水冷，世事絕風傳。",
            "瘠瘵高眠穩，疏慵入靜便。",
            "酒缸開半熟，茶餠索新煎。",
            "溫飽無餘事，安閒得剩年。",
            "勝遊欣此始，妄想置從前。",
            "出處非吾浪，乘除計亦全。",
            "况因心地靜，粗了佛家緣。",
            "零落餘生在，寧無火裏蓮。"
        ],
        "title": "山居",
        "id": "cf7ddb48-cee3-4ea3-afba-862375d15523"
    },
    {
        "author": "馮時行",
        "paragraphs": [
            "羣心周道直，萬國舜門開。",
            "咫尺清虛地，精微擇異材。",
            "光輝生錦里，合沓上蘭臺。",
            "霄漢橫高翥，風雲接大來。",
            "龜龍紛秘奧，奎壁煥昭回。",
            "碧海浮城闕，丹梯近斗魁。",
            "由來陞密勿，此地實胚胎。",
            "早晚龍淵躍，從容衮職陪。",
            "斯文歸黼藻，吾道久塵埃。",
            "漢武威懷遠，周宣正化恢。",
            "治源先簡儉，國本厚封培。",
            "造膝心終啟，前籌力竟回。",
            "正宜須弼亮，豈獨藉淹該。",
            "疇昔先登際，聲名亦壯哉。",
            "追風先蹙踏，戢翼更徘徊。",
            "巨寶應難價，殊姿肯自媒。",
            "中天懸日月，萬里忽風雷。",
            "戮力銘鍾鼎，餘波及草萊。",
            "故人元勃窣，晚節更摧頹。",
            "料想憐枯肺，吹噓助酒杯。"
        ],
        "title": "送楊元老召赴闕",
        "id": "61d78064-36a6-4f82-80fc-162b76059768"
    },
    {
        "author": "馮時行",
        "paragraphs": [
            "并州天下脊，人物見遺英。",
            "亂復歸何處，貧甘送此君。",
            "天高卿月滿，雲靜使星明。",
            "二老恩波闊，扶衰强一行。"
        ],
        "title": "送張仁甫見何少卿續郎中二首  其一",
        "id": "6352d4e0-c56a-4fd6-9421-757d2abf0406"
    },
    {
        "author": "馮時行",
        "paragraphs": [
            "水驛風煙暝，江郊茅葦秋。",
            "不關窮易老，自是客多愁。",
            "自倚連城價，終艱一飽謀。",
            "向非天下士，强項敢輕投。"
        ],
        "title": "送張仁甫見何少卿續郎中二首  其二",
        "id": "6db7d63c-b0a9-41ff-8971-5f1bb8729964"
    },
    {
        "author": "馮時行",
        "paragraphs": [
            "秋立雨新霽，氣清雲自消。",
            "地空銀海闊，天浄玉丸跳。",
            "把硯承明露，扶兒看碧霄。",
            "病禁淒冷得，不惜到明朝。"
        ],
        "title": "月夜",
        "id": "c40c5d85-de9e-42b7-b5f9-926a47d37111"
    },
    {
        "author": "馮時行",
        "paragraphs": [
            "聞說最佳處，深藏疊嶂間。",
            "只須一兩屐，更入數重山。",
            "架竹深猶渡，垂藤險可攀。",
            "林泉未厭客，風雨不教還。"
        ],
        "title": "遊峨眉十一首  其一",
        "id": "67c2c0df-cd78-40a0-8ce3-6b31f25b17b6"
    },
    {
        "author": "馮時行",
        "paragraphs": [
            "薄宦非初志，幽棲有宿期。",
            "勝遊宜數數，老境已垂垂。",
            "山好無時見，雲閒逐處隨。",
            "誅茅或未可，細路有人知。"
        ],
        "title": "遊峨眉十一首  其二",
        "id": "758685e1-ad2a-4d97-b8d6-1cc779e46bf2"
    },
    {
        "author": "馮時行",
        "paragraphs": [
            "蜀公愛山水，無不到牛心。",
            "歲久無從問，詩亡不可尋。",
            "雲堂環碧嶂，溪路擘青岑。",
            "從僻須回杖，窮探不厭深。"
        ],
        "title": "遊峨眉十一首  其三",
        "id": "91b76593-3a37-446b-94ec-dc26c6670216"
    },
    {
        "author": "馮時行",
        "paragraphs": [
            "絕嶺人人到，空迴亦大誇。",
            "至人觀實相，凡眼眩空花。",
            "有障猶隨牒，無心已出家。",
            "普賢吾日月，歸屐候晴霞。"
        ],
        "title": "遊峨眉十一首  其四",
        "id": "a53c7fff-4dd0-476a-bb52-90f6556d6114"
    },
    {
        "author": "馮時行",
        "paragraphs": [
            "緬想如天遠，由來路不賒。",
            "快穿靈運屐，徑造普賢家。",
            "仰睇雲霄遠，回觀錦繡華。",
            "老難持浄戒，細細酌流霞。"
        ],
        "title": "遊峨眉十一首  其五",
        "id": "3a2bad60-679c-4844-a5b2-02e9e64398b3"
    },
    {
        "author": "馮時行",
        "paragraphs": [
            "萬山皆拱揖，蹲俯若臣隣。",
            "初到最高處，誰爲第一人。",
            "自驚渾俗骨，或湧半天身。",
            "初夏猶深雪，難忘數飲醇。"
        ],
        "title": "遊峨眉十一首  其六",
        "id": "34adc634-ab01-4fe7-a5e6-1ab5980ade2f"
    },
    {
        "author": "馮時行",
        "paragraphs": [
            "豈但山儲秀，年多樹亦靈。",
            "華夷供靜矚，參井入危經。",
            "幽討真殊絕，神光却渺冥。",
            "正當存不議，聊使俗迷醒。"
        ],
        "title": "遊峨眉十一首  其七",
        "id": "1862128a-077a-41c6-8e84-dd38d8850877"
    },
    {
        "author": "馮時行",
        "paragraphs": [
            "巖巒皆創見，草木半無名。",
            "翠削山山玉，光摇樹樹瓊。",
            "嶺雲隨客袂，谷響答僧行。",
            "清絕渾無寐，空山月正明。"
        ],
        "title": "遊峨眉十一首  其八",
        "id": "a3aaaf7f-339c-4553-8654-fa5036d53e3f"
    },
    {
        "author": "馮時行",
        "paragraphs": [
            "攙天元有路，絕俗更無村。",
            "孤眺臨崖觜，危升挽木根。",
            "渺茫均遠邇，倏忽變明昏。",
            "佛現驚搜句，巖前萬口喧。"
        ],
        "title": "遊峨眉十一首  其九",
        "id": "48bab903-cf08-4fec-a0ba-c1959568ffc2"
    },
    {
        "author": "馮時行",
        "paragraphs": [
            "佛已歸無跡，吾當反自崖。",
            "肺腸蠲墜露，衣佩結明霞。",
            "陶令難忘酒，龐公亦有家。",
            "下山人借問，姑射咤南華。"
        ],
        "title": "遊峨眉十一首  其一○",
        "id": "b3e81291-7de0-4d63-8e6b-a2dc7897cf5d"
    },
    {
        "author": "馮時行",
        "paragraphs": [
            "雖知仙可學，酒盞喚淵明。",
            "未遂山中隠，聊爲地上行。",
            "留人垂雨意，送客走泉聲。",
            "初上乘危慣，歸途更不驚。"
        ],
        "title": "遊峨眉十一首  其一一",
        "id": "c0293baf-1697-4aa0-9188-9b568959eea2"
    },
    {
        "author": "馮時行",
        "paragraphs": [
            "繫纜江沙靜，杖藜巖谷春。",
            "花依竹色好，草入漲痕新。",
            "占笋苔初破，嘗梅客遽顰。",
            "篙師勿槌鼓，幽興苦留人。"
        ],
        "title": "雲安下巖二首  其一",
        "id": "2624e96a-95ee-4177-aac6-391ae0cd9bef"
    },
    {
        "author": "馮時行",
        "paragraphs": [
            "曩遊成斷夢，再至是陳人。",
            "攬景追前跡，尋詩拂舊塵。",
            "孤松難破凍，細草易生春。",
            "晴日江天好，凭欄愁更新。"
        ],
        "title": "雲安下巖二首  其二",
        "id": "67525aa4-15ff-4708-8ba9-3a518c60952a"
    },
    {
        "author": "馮時行",
        "paragraphs": [
            "三宿離桑下，棲遲向一年。",
            "無來元謾爾，欲去也淒然。",
            "峽路梅隨馬，吳江柳繫船。",
            "此生無再到，題字寄山泉。"
        ],
        "title": "題梵音水野亭",
        "id": "13ae25e1-92b9-452e-a146-28a932883461"
    },
    {
        "author": "馮時行",
        "paragraphs": [
            "環翠五六里，深藏三四家。",
            "風高鳴雁序，春暖茁蘭芽。",
            "門巷分楠直，溪流带竹斜。",
            "我來風雪曉，倚杖看梅花。"
        ],
        "title": "題黄氏所居",
        "id": "276f5cf4-201c-49d9-98e3-4f0484dc07db"
    },
    {
        "author": "馮時行",
        "paragraphs": [
            "人日訪山寺，春風能借溫。",
            "柳橋通野水，柏徑隠重門。",
            "泉竇來何處，梅花別有村。",
            "從容尋後約，假榻卧雲根。"
        ],
        "title": "遊雲泉寺",
        "id": "f30ff0f7-c922-48bd-8c06-a21a17bb6984"
    },
    {
        "author": "馮時行",
        "paragraphs": [
            "聯事春將半，去官春未歸。",
            "儒冠真蹭蹬，祖席有光輝。",
            "罷遣親刀筆，勾牽坐釣磯。",
            "同寮多俊彥，投老失親依。",
            "坐席丘無煖，扁舟蠡亦肥。",
            "泉聲清夢寐，山色浄裳衣。",
            "竹杖隨時拄，山杯信手揮。",
            "荷天將土苴，爲我易煙霏。",
            "州縣徒勞耳，簞瓢殆庶幾。",
            "不糜公廩粟，元長故山薇。",
            "白髮心猶壯，丹途計益非。",
            "人生今殄瘁，世路只歔欷。",
            "苦潦人將溺，思援手病痱。",
            "道孤誰歎息，迹蹇共嘲譏。",
            "去矣猶迴首，憂之欲奮飛。",
            "古今難骨鯁，風俗易脂韋。",
            "深峽真浮海，溫泉當浴沂。",
            "空山猿擇木，豐草馬辭鞿。",
            "已遂孤雲遠，猶通一徑微。",
            "年年如問信，深覓薜蘿扉。"
        ],
        "title": "假守蓬州視事二十日以臺章罷黜行至溫湯作此以寄同僚二十韵",
        "id": "2ff837c1-d7fd-474f-9c68-aec5d5d39cb1"
    },
    {
        "author": "馮時行",
        "paragraphs": [
            "問訊煩書札，情親語味長。",
            "是非元自定，得失已兼忘。",
            "洗手分僧飯，清心炷佛香。",
            "窮城不假給，何似水雲鄉。"
        ],
        "title": "答郭師聖",
        "id": "8baacf74-2b70-44a1-8d7e-e0d701d47b48"
    },
    {
        "author": "馮時行",
        "paragraphs": [
            "夢斷熊羆夜，祥呈饋鯉初。",
            "固應賢有後，誰謂慶無餘。",
            "爲國家相似，憂民子不如。",
            "符分四郡虎，金佩十年魚。",
            "未補三公衮，聊分八使車。",
            "權衡公選格，陵阜富軍儲。",
            "閥閲名猶在，朝廷席已虛。",
            "稱觴勤祝頌，二十考中書。"
        ],
        "title": "石漕生辰",
        "id": "76524271-aa7b-4ef8-9035-b0846a57c617"
    },
    {
        "author": "馮時行",
        "paragraphs": [
            "掃地綠覆牖，撥醅香繞牆。",
            "是非閒處少，日月醉中長。",
            "薤滴悲歌露，柯寒落葉霜。",
            "百年成底事，宿草任蒼茫。"
        ],
        "title": "張公升挽詩",
        "id": "cab4f3a8-583c-4a38-8d4b-703c8ad0f586"
    },
    {
        "author": "馮時行",
        "paragraphs": [
            "山雨連秋懶出門，嬋娟佳節更堪論。",
            "一年有限天知已，萬里無雲月返魂。",
            "淡影參差收海岳，清光浮動洗乾坤。",
            "擬憑樽酒相酬答，遮莫沈沈下別村。"
        ],
        "title": "中秋探韵坤字",
        "id": "a29fd2cb-132f-45c9-b1a1-79606358e733"
    },
    {
        "author": "馮時行",
        "paragraphs": [
            "人情節物自相關，强不悲秋亦恐艱。",
            "漸老身危生理索，憑高眼遠暮天寒。",
            "樹能長嘯風前聽，山亦多愁雨裏看。",
            "陶寫無他仗詩句，雁聲砧杵倚欄干。"
        ],
        "title": "秋日即事",
        "id": "1f41db3d-952b-4363-8e3b-fdb90cc81ace"
    },
    {
        "author": "馮時行",
        "paragraphs": [
            "燈暗文書隔縠羅，寒欹竹枕倦吟哦。",
            "本來無事消魂得，作意撩人奈雨何。",
            "二十五聲秋點冷，百千萬緒客愁多。",
            "海山寂寞應如此，琴自無弦一放歌。"
        ],
        "title": "秋夜書事",
        "id": "65bb2892-05ea-4614-9da2-2b1920815cd5"
    },
    {
        "author": "馮時行",
        "paragraphs": [
            "又是山寒水綠秋，年華冉冉鬢邊流。",
            "一聲孤雁人千里，三點寒更月半樓。",
            "宦海浮生成底事，騷人徹骨是長愁。",
            "天空地迥淒涼夜，一曲商歌一掉頭。"
        ],
        "title": "和郭信可秋夜有懷",
        "id": "c1e93b7b-6382-4719-9610-db18330372d2"
    },
    {
        "author": "馮時行",
        "paragraphs": [
            "秋來瑶海浴嬋娟，天上人間又一年。",
            "有酒何妨三夜看，無雲尚見九分圓。",
            "樓臺迥憶仙遊眼，村落遥思禁曙煙。",
            "斗柄銜山風露冷，歸來清絕不成眠。"
        ],
        "title": "十七日夜月色尤佳與韋去非東亭小酌",
        "id": "2133c0ba-2ab7-4177-abb0-a82c1c463b70"
    },
    {
        "author": "馮時行",
        "paragraphs": [
            "錦籜初開玉色鮮，烹苞葅脯盡稱賢。",
            "絕能加飯非無補，浪說冰脾苦不便。",
            "一日偶無慵下箸，四時都有不論錢。",
            "寒儒氣味都休問，準擬凌風作瘦仙。"
        ],
        "title": "食笋",
        "id": "639eca15-ae43-41a4-ae2e-30de0ddf69c4"
    },
    {
        "author": "馮時行",
        "paragraphs": [
            "平生心印久相傳，出處窮通豈偶然。",
            "且把新詩斟別酒，莫將離恨惱衰年。",
            "步兵未必非奇士，太白惟知是謫仙。",
            "待我休官彭澤去，約君同老白雲邊。"
        ],
        "title": "送孫履道",
        "id": "91dbd8cf-9421-41bc-b9e4-788fe3be6ff6"
    },
    {
        "author": "馮時行",
        "paragraphs": [
            "十年宦海塵埃客，文墨於人有底功。",
            "天遠寧知心匪石，官卑不許氣如虹。",
            "唐雖未老行將老，衍不應窮究竟窮。",
            "何日得君天上去，收雲拾雨借長風。"
        ],
        "title": "上知己",
        "id": "685538da-5204-43bf-8a5f-cbd5f11294f1"
    },
    {
        "author": "馮時行",
        "paragraphs": [
            "霜清玉潔紫微人，海水羣飛蹭蹬頻。",
            "首尾七年歸剪拂，東西萬里隔聲塵。",
            "酒杯强遣愁中趣，藥裹長隨健裏身。",
            "天遠征鴻飛不到，登高極目更傷神。"
        ],
        "title": "寄越州張子文待制二首  其一",
        "id": "ba244d5e-1446-4035-90cb-f9dec30afc16"
    },
    {
        "author": "馮時行",
        "paragraphs": [
            "風塵綿邈想懷家，爲報平安向海涯。",
            "壻舊能詩鳴曉雁，兒初弄筆抹秋鴉。",
            "陶張蹇石真心腹，王蔡韋侯比輔車。",
            "更有梁山何小隠，要乘春漲別金華。"
        ],
        "title": "寄越州張子文待制二首  其二",
        "id": "75f305cf-80b6-4c61-84d9-a5955db443c2"
    },
    {
        "author": "馮時行",
        "paragraphs": [
            "屢款盧仙貢玉堂，谷梨霜飽每分香。",
            "冰圓咀液凉疏齒，金醴吞甘浣熱腸。",
            "誤誚斧斤訛魯簡，駭聽名字笑吳娘。",
            "好同火棗供嘉品，端比蟠桃味更長。"
        ],
        "title": "盧秀才家食梨",
        "id": "c2d34459-5e9a-4dc3-93b7-9dc1d33c44d9"
    },
    {
        "author": "馮時行",
        "paragraphs": [
            "溪上居人三兩家，竹籬斜插倚蒹葭。",
            "清流日暖魚飛浪，靜渚輕煙鳥印沙。",
            "鱠落霜刀分綵縷，酒傾玉碗泛瓊花。",
            "因思故國園林約，默數歸期定不賒。"
        ],
        "title": "溪上望居人有感",
        "id": "b08d5e44-274f-4e5a-9cf6-a3fc63c9bf02"
    },
    {
        "author": "馮時行",
        "paragraphs": [
            "寒花冷艷爲誰發，霜露泠泠祇汝侵。",
            "弱質向人如有託，清香絕世本無心。",
            "會逢仙老收靈藥，不用騷人費苦吟。",
            "十載豈無陶靖節，東籬蕭索待知音。"
        ],
        "title": "感事詠菊",
        "id": "cca89cc6-a236-45b7-887e-9913112048a9"
    },
    {
        "author": "馮時行",
        "paragraphs": [
            "筆陣詞鋒已破堅，深深簾幕度微煙。",
            "紛袍幸免催詩雨，堆案何堪造榜天。",
            "走馬共知難看錦，得魚自笑已忘筌。",
            "芙蓉豈待春風力，偶失知音勿斷絃。"
        ],
        "title": "詩呈監試",
        "id": "de39ae99-e705-47fb-acca-067cb9abc5c3"
    },
    {
        "author": "馮時行",
        "paragraphs": [
            "敢將蔬笋擬甘鮮，清瘦肥癡定孰賢。",
            "氣味比僧從淡薄，支離似鶴要輕便。",
            "未隨煙客登山屐，且輟江神飲馬錢。",
            "一歲可能三百把，骨青髓綠配松仙。"
        ],
        "title": "和食笋二首  其一",
        "id": "8a0be0ea-8986-4611-8afa-f90957bec7b2"
    },
    {
        "author": "馮時行",
        "paragraphs": [
            "麞牙鴨脚色相鮮，更遣逢迎酒聖賢。",
            "齊魯大邦應自美，煙霞清興豈相便。",
            "風神肯慢吹成竹，市老能教省直錢。",
            "早晚蕭然文字飲，何須喚作地行仙。"
        ],
        "title": "和食笋二首  其二",
        "id": "d6e6c0b9-8e8d-4a82-826f-80cb4352781f"
    },
    {
        "author": "馮時行",
        "paragraphs": [
            "馬入寒林驚宿鴉，羸僮呵手怯霜華。",
            "已經殘月路數里，知過安眠人幾家。",
            "嚦嚦曉烏天外唱，疏疏煙樹嶺頭斜。",
            "前程自謂明時近，不用孜孜苦歎嗟。"
        ],
        "title": "早行",
        "id": "9335d093-3a4e-4ca9-a79c-b5dc754eb7f8"
    },
    {
        "author": "馮時行",
        "paragraphs": [
            "丹砂黄菊莫年須，清浄玄功世恐無。",
            "千里長源開地脈，數篙寒影落金樞。",
            "蟄龍雨氣通滄海，丹鳳秋風老碧梧。",
            "事業正應歸鼎飪，更分清韵入冰壺。"
        ],
        "title": "新居鑿井飲之味殊清勝因成一首",
        "id": "de926981-89a3-4bfd-93cd-1412a0f95d04"
    },
    {
        "author": "馮時行",
        "paragraphs": [
            "晴色招人步曉江，牙牙瘦石水淙淙。",
            "斷雲作片元隨伴，白鳥無羣不著雙。",
            "浄渚鏡磨涵崛屼，飛濤雲湧過艂艭。",
            "煙蓑雨笠吾將老，富貴心慚苦未降。"
        ],
        "title": "曉行得江字",
        "id": "8f9df08a-ea2d-44ad-acf8-6d4876eb4fde"
    },
    {
        "author": "馮時行",
        "paragraphs": [
            "家山千里秋風客，搔首夜深寒雨窗。",
            "萬古興亡心一寸，孤燈明滅影成雙。",
            "鬢邊日月如飛鳥，眼底塵埃擬漲江。",
            "高枕欲眠眠不穩，曉鍾迢遞發清撞。"
        ],
        "title": "客丹稜天慶觀夜坐",
        "id": "9eb87feb-9463-4e4d-b804-613b1ef4aa51"
    },
    {
        "author": "馮時行",
        "paragraphs": [
            "噎鳩喚雨惱秋魂，唾手牋天恨少文。",
            "捲去行雲宜有主，放行飛海恐成羣。",
            "濛濛遮眼尋山遠，點點送愁緣竹聞。",
            "神女工夫遽如許，可能匝地洗妖氛。"
        ],
        "title": "苦雨",
        "id": "0f72ab70-cd8d-4bd6-82e3-0789d4d191c5"
    },
    {
        "author": "馮時行",
        "paragraphs": [
            "寶勒香輪簇柳陰，宦遊清味獨沈吟。",
            "野雲未散山頭暗，春水初生岸脚深。",
            "萬里松濤寒食淚，十年萍梗故園心。",
            "狂風又捲殘紅去，飛落誰家無處尋。"
        ],
        "title": "清明",
        "id": "7b8e38ed-0777-4903-be59-d795141814f7"
    },
    {
        "author": "馮時行",
        "paragraphs": [
            "安用區區五斗爲，竹籬茅屋喚人歸。",
            "閉門高卧不通客，倚樹長吟懶繫衣。",
            "秋稻水乾還築圃，春蠶桑盡欲鳴機。",
            "山雲野樹吾家物，身瘦何妨道自肥。"
        ],
        "title": "思歸",
        "id": "9fda863d-9a34-4774-ad47-160f4416e63a"
    },
    {
        "author": "馮時行",
        "paragraphs": [
            "河東河北塞煙長，誰作今年一葦航。",
            "已見五龍思自奮，似聞兩虎却相傷。",
            "麟臺君有青雲路，蝸舍吾其白首郎。",
            "憂國憂家連夢寐，端知不復有他腸。"
        ],
        "title": "和王祖文",
        "id": "daaee02e-c2d7-458f-9abb-708323799327"
    },
    {
        "author": "馮時行",
        "paragraphs": [
            "瀟湘濃碧浸青天，千里人家接楚田。",
            "惜別正當歸雁後，相思無奈落花前。",
            "江樓閒上雲藏樹，野渡初迴月滿船。",
            "看著行春驅五馬，絲絲垂柳拂長鞭。"
        ],
        "title": "贈李西臺",
        "id": "a8a76fc5-070c-405c-8026-d56ed2f1e479"
    },
    {
        "author": "馮時行",
        "paragraphs": [
            "詩債遲遲不見還，只緣草賦動天顔。",
            "一揮可但難加點，三復何消更索斑。",
            "餘力自知過我輩，新篇不合是君慳。",
            "風流來往無多日，肯與吾曹作兩班。"
        ],
        "title": "索友人賡和",
        "id": "25b3d075-c805-4e95-b207-d79d5bb39a02"
    },
    {
        "author": "馮時行",
        "paragraphs": [
            "宦海浮沈久倦遊，一聲雲雁一襟秋。",
            "只今楚客多愁思，况是潘郎已白頭。",
            "何處有山堪寄老，此時無月亦登樓。",
            "寸心或是孤雲起，浩蕩天涯不可收。"
        ],
        "title": "和陳舜弼中秋有感三首  其一",
        "id": "e7bb6ff2-a70f-4fe2-bdea-96e9f4711d0c"
    },
    {
        "author": "馮時行",
        "paragraphs": [
            "相別相逢總是天，朅來醉月又經年。",
            "君歸已買三山馬，我去仍求一水船。",
            "貧富勿論俱是夢，雨暘休問苦無田。",
            "中秋已過重陽近，頻向離筵醉拍肩。"
        ],
        "title": "和陳舜弼中秋有感三首  其二",
        "id": "a1a27582-e268-4dd8-b036-e7b382294df0"
    },
    {
        "author": "馮時行",
        "paragraphs": [
            "人間八九不如意，獨坐蕭蕭愁絕時。",
            "空有此心誰領會，知余明月是襟期。",
            "婆娑寒影不知老，呼吸清光能療饑。",
            "今夕不妨休見面，旱苗須雨一深犂。"
        ],
        "title": "和陳舜弼中秋有感三首  其三",
        "id": "a9d89275-3593-4cb9-8540-f3e1716e31b0"
    },
    {
        "author": "馮時行",
        "paragraphs": [
            "炎薰五月只須臾，底事書生亦渡瀘。",
            "午影風凉槐繫馬，曉岑雲白杖挑壺。",
            "見聞幽谷鶑遷木，氣類朝陽鳳集梧。",
            "見說阿房曾有賦，聲名速爲詫東都。"
        ],
        "title": "送王公佩之瀘",
        "id": "1b2a3200-55a8-4ea4-af23-c8a11761cab7"
    },
    {
        "author": "馮時行",
        "paragraphs": [
            "路入丹霄起柂初，峽山晴色曙煙疏。",
            "海深南斗臨天闊，江合西川直帝居。",
            "禁漏深寒參佩玉，御爐香暖散衣裾。",
            "遥知三接承恩罷，日影參差轉玉除。"
        ],
        "title": "送馮貫道赴行在二首  其一",
        "id": "5ba6d138-e2a7-4cde-87a2-39995f3cca22"
    },
    {
        "author": "馮時行",
        "paragraphs": [
            "儒雅風流總不如，烝髦久合下旌車。",
            "黄堂報政瓜初及，宣室傾賢席已虛。",
            "楚樹迎船春去盡，吳蓮傍槳雨收餘。",
            "留連物色題詩裏，健步傳呼有峻除。"
        ],
        "title": "送馮貫道赴行在二首  其二",
        "id": "c2cbf137-8a8d-49f6-9dbb-1558f5f3b419"
    },
    {
        "author": "馮時行",
        "paragraphs": [
            "昨夜風吹茅葦紛，今朝急雨洗崖痕。",
            "山山霞沒江喧枕，樹樹鳩鳴雲到門。",
            "隠几真心開暝照，繙書老膝痹危蹲。",
            "山居染得疏慵病，無復功名皓首論。"
        ],
        "title": "雨中書事",
        "id": "ddf4ea6d-48a7-4d02-8a45-d7f19ec55f50"
    },
    {
        "author": "馮時行",
        "paragraphs": [
            "浦樹江雲晚杜門，史君書札問深村。",
            "憂愁徹骨妨詩律，賦詠開荒得酒樽。",
            "病肺可能供痛飲，濡唇亦足荷深恩。",
            "呼兒擎出隨藤杖，洗盞開嘗坐竹根。"
        ],
        "title": "謝杜合州送酒",
        "id": "d47e390a-cc5e-4d35-a1d4-ecec0b775bdd"
    },
    {
        "author": "馮時行",
        "paragraphs": [
            "門前剝啄遣兒譍，客是平生不識僧。",
            "檀施咄嗟貧未可，詞場馳逐老猶能。",
            "識凌風月收孤思，乞與雲山伴曲肱。",
            "我亦從來慚綺語，休將此段擬傳燈。"
        ],
        "title": "眉僧曉岑僕未之識也持鉢求施既辭以貧則願丐一詩詩未暇作而三至門知嗜好可喜也因書長句四韵以贈",
        "id": "89ac1bf3-d8a1-43fb-9811-a55902fb30cc"
    },
    {
        "author": "馮時行",
        "paragraphs": [
            "年於鬢髮最相干，又作新正一再看。",
            "懶共燕泥烘午霽，吟隨鶑樹澀朝寒。",
            "餘生已分千人後，燥吻猶須百榼乾。",
            "愁絕向來飛舄伴，蕭然形影若爲歡。"
        ],
        "title": "和劉仲廉新年春望二首  其一",
        "id": "43172b8f-3a42-4092-be60-24a7b1f43423"
    },
    {
        "author": "馮時行",
        "paragraphs": [
            "闢掠閒愁自不干，因春成老亦看看。",
            "花枝本自能時樣，燕子從前有歲寒。",
            "酒著酡顔衰似健，杖扶沙步雨猶乾。",
            "杜門何似頻還往，藉綠簪紅趁逐歡。"
        ],
        "title": "和劉仲廉新年春望二首  其二",
        "id": "035bcae7-6506-49b7-a2a0-60cf1243dfd5"
    },
    {
        "author": "馮時行",
        "paragraphs": [
            "不容巴國戀深仁，使節朝馳詔墨新。",
            "山水兩川奇勝地，典刑三晉老成人。",
            "使星正自臨東井，卿月元來照紫宸。",
            "自是皋陶多邁種，歸毘舜德詠臣隣。"
        ],
        "title": "送張卿赴西路憲",
        "id": "75f4aeed-e0eb-4c89-8dc0-c1ad576892e4"
    },
    {
        "author": "馮時行",
        "paragraphs": [
            "已脫青衫付酒家，請君含笑岸烏紗。",
            "百年行見星星髮，一醉須還歲歲花。",
            "令甲許人休吏卒，峯巒邀客上煙霞。",
            "龍山故事依然在，莫把風流讓孟嘉。"
        ],
        "title": "九日邀郭信可登龍鶴山",
        "id": "e8ab592d-1448-4a8b-8b80-70c406c8a9d2"
    },
    {
        "author": "馮時行",
        "paragraphs": [
            "蕭辰俛仰及嚴冬，白髮空云是至公。",
            "造雪不成天本恕，喚梅未醒句無功。",
            "可能人事無消長，只待天時有變通。",
            "節物相關愁似醉，一庭霜葉一窗風。"
        ],
        "title": "冬至有感",
        "id": "64505f6c-1f47-45a1-a1b8-8dfe82efba29"
    },
    {
        "author": "馮時行",
        "paragraphs": [
            "愛惜清秋預恐貧，豈堪時序過來頻。",
            "待梅沽酒無多日，隔臘看春只並隣。",
            "俗薄連牆成異縣，時難佳節是蕭辰。",
            "望雲還卜中興日，濺淚乾坤一小臣。"
        ],
        "title": "南至即事",
        "id": "f9bd73bc-338f-48d8-8311-62fec43792a5"
    },
    {
        "author": "馮時行",
        "paragraphs": [
            "正是園林花木衰，冰姿玉潔出疏籬。",
            "月中瘦影道傍見，江上寒香人不知。",
            "時節驚心非故物，簿書滿眼欠新詩。",
            "碧雲暮合關山遠，擬折瓊英寄所思。"
        ],
        "title": "梅花",
        "id": "d56b33ad-916b-4d2e-9f2b-7193ce4b12a9"
    },
    {
        "author": "馮時行",
        "paragraphs": [
            "不禁清瘦怯風霜，遠信先憑驛使將。",
            "樓上笛聲吹舊曲，鑑中人面學新粧。",
            "飄零院宇仍多思，點綴簾櫳亦自香。",
            "留與春風共流轉，憑誰試與祝東皇。"
        ],
        "title": "落梅",
        "id": "62c6c10a-fded-481d-b135-6a56d6ab3ca4"
    },
    {
        "author": "馮時行",
        "paragraphs": [
            "萬仙同駕碧雲翔，容與人間散異香。",
            "梅似前賢長隔世，酒真同氣莫相忘。",
            "流鶑夢斷驚風雨，落月魂銷映雪霜。",
            "春暖日長無一事，飛花片片倚胡床。"
        ],
        "title": "酴醿",
        "id": "e685612b-d40c-484d-87c5-2fe422866015"
    },
    {
        "author": "馮時行",
        "paragraphs": [
            "煙雲浩蕩五湖身，老向風塵學問津。",
            "白髮只應無奈若，青衫定是可憐人。",
            "草侵吟枕依依夢，花傍愁襟故故春。",
            "江上負暄樵牧晚，素書千里慰蕭辰。"
        ],
        "title": "和向文叔見寄",
        "id": "df824ba4-e3ad-46b2-8cb4-cd7aef076fd1"
    },
    {
        "author": "馮時行",
        "paragraphs": [
            "借問禪林景若何，半天樓殿冠嵯峨。",
            "莫言暑氣此中少，自是清風高處多。",
            "岌岌九峯晴有霧，瀰瀰一水遠無波。",
            "我來遊覽便歸去，不必吟成證道歌。"
        ],
        "title": "縉雲寺",
        "id": "1e336f1a-adad-498c-9408-948988824e7c"
    },
    {
        "author": "馮時行",
        "paragraphs": [
            "驪珠三百照傾箱，一一都全味色香。",
            "道遠鶴觴齊騎驛，雨多龍伯護津梁。",
            "蠲煩已笑冰無味，過眼仍同玉有光。",
            "報貺無他空覓句，更慚詩骨謝凌霜。"
        ],
        "title": "謝陳舜弼送丹荔",
        "id": "798e80d3-de7d-4c03-81e6-0a9a70d473ff"
    },
    {
        "author": "馮時行",
        "paragraphs": [
            "茅竹無錢結翠霞，歸來棲止梵王家。",
            "夜窗聽雨翻書葉，曉研凌霜注井花。",
            "已隔朱樓安管鑰，獨尋碧磵問津涯。",
            "蘆簾紙帳門如水，兀坐蒲團事不賒。"
        ],
        "title": "寓棲隠僧舍讀書",
        "id": "b3307809-a289-48fd-b6fa-0bcb16264ca5"
    },
    {
        "author": "馮時行",
        "paragraphs": [
            "來時趁作世情遊，歸去淒涼遣客愁。",
            "萬事世間多反復，一生此地幾春秋。",
            "天寒樹老葉全脫，水落岸高溪不流。",
            "行路崎嶇縱難料，江湖付與一孤舟。"
        ],
        "title": "過鐵山驛",
        "id": "aea6cb5f-d091-4fc3-bb62-de449f5bddbb"
    },
    {
        "author": "馮時行",
        "paragraphs": [
            "道高清識自超殊，白璧黄金視若無。",
            "坐側擁書皆是寶，望中森木盡爲奴。",
            "朱簾畫棟皆成俗，綠水青山可與娛。",
            "日有輕肥尋訪去，每教留戀過殘鋪。"
        ],
        "title": "清富軒",
        "id": "e58b0a85-aa9c-44ed-85f7-7f8a758cafd7"
    },
    {
        "author": "馮時行",
        "paragraphs": [
            "茅屋依雲晚未收，一門山色倚寒流。",
            "戲簷黄雀驚彈劍，飲水鳥猿看放鈎。",
            "醉卧落霞斜枕手，高吟晚日更昂頭。",
            "朝廷莫問安邊策，人在深山笑五侯。"
        ],
        "title": "題蔡雲叟山居",
        "id": "a601e358-bb3e-47bb-abbf-49c741cdfbb4"
    },
    {
        "author": "馮時行",
        "paragraphs": [
            "山多豺虎水蛟黿，萬里歸來只舊官。",
            "莫問蒼生待君起，須知白髮見親難。",
            "高蹤已逐飛鴻去，凡眼休將退鷁看。",
            "得句驚人須寄我，時時要看老波瀾。"
        ],
        "title": "送常德翁知縣",
        "id": "01fdd4f5-5bf0-4661-8062-48f6b7a5495a"
    },
    {
        "author": "馮時行",
        "paragraphs": [
            "雨餘虛廡靜前墀，坐到空江月上時。",
            "馬嚼青芻喧夜寂，人圍綠幕夢歸期。",
            "一年已是逢寒食，千里誰能慰客思。",
            "留宿春城愁落寞，杏花明日更離披。"
        ],
        "title": "寒食夜坐",
        "id": "e987406e-fd20-45a6-93a8-1d8121fed544"
    },
    {
        "author": "馮時行",
        "paragraphs": [
            "幾年落魄劍南州，重入蠻鄉覓舊遊。",
            "十驛出城難夙駕，一生浪跡愧虛舟。",
            "家留異縣懷親老，夢繞滄洲恐鬢秋。",
            "白馬鳴寒如可問，此身端復謝沈浮。"
        ],
        "title": "將之瀘南",
        "id": "03d184fa-fa8c-46b3-8ad8-fb03a8d03b0c"
    },
    {
        "author": "馮時行",
        "paragraphs": [
            "飛蛾故故撲燈光，風雨蕭蕭打紙窗。",
            "人爲官方搔白首，虎來村落渡清江。",
            "猿啼冷日誰家夢，故國愁牽幾曲腸。",
            "籬菊何曾憂戰伐，夜添寒蕊趁重陽。"
        ],
        "title": "村居",
        "id": "f9063a18-176c-48e4-8db8-ce09ed090317"
    },
    {
        "author": "馮時行",
        "paragraphs": [
            "會計牛羊道益光，幽蘭不佩亦芳香。",
            "前郎未必辭官小，我輩惟知作法凉。",
            "客抱只消潘鬢白，俸囊無奈朔身長。",
            "要知別後相思地，獨上西山下夕陽。"
        ],
        "title": "送同年朱元直監稅  其一",
        "id": "401c3591-2220-4a79-ab88-5128a7c6e879"
    },
    {
        "author": "馮時行",
        "paragraphs": [
            "秋風可擬借年光，曉覺新篘潑鼻香。",
            "黄菊丹萸元嫵媚，敗荷衰柳自淒涼。",
            "山纔入眼身尤健，事不關心日便長。",
            "欲把酒藤凌翠嶠，醉餘起舞送重陽。"
        ],
        "title": "送同年朱元直監稅  其二",
        "id": "d00a060f-f813-4520-850e-124127f1e3b1"
    },
    {
        "author": "馮時行",
        "paragraphs": [
            "池上千巖入曉光，無花草木自吹香。",
            "眼隨天霽山山見，心與秋清事事凉。",
            "長嘯響驚龍壑靜，微吟思入雁雲長。",
            "未須摇落增悲慨，新報王師復洛陽。"
        ],
        "title": "送同年朱元直監稅  其三",
        "id": "8ec9559e-a854-4801-b4b4-81dc42d86d85"
    },
    {
        "author": "馮時行",
        "paragraphs": [
            "新拓藤蘿住翠巒，移根千本到雲端。",
            "初乘雨露迎春種，便作雲霄蔽日看。",
            "巖穴從今增氣象，茯苓可擬救衰殘。",
            "知君有意憐棲隠，更約堅身待歲寒。"
        ],
        "title": "謝韓秀才送松栽四首  其一",
        "id": "82365498-a54a-4b71-bbc1-531126374d0a"
    },
    {
        "author": "馮時行",
        "paragraphs": [
            "鬰葱待得覆巖巒，愛護關心豈一端。",
            "已恐旱乾支水繞，更防牛馬倩人看。",
            "何當倚杖聽蕭瑟，便欲從渠號懶殘。",
            "物色最宜清浄觀，列仙癯瘦不言寒。"
        ],
        "title": "謝韓秀才送松栽四首  其二",
        "id": "4645e43c-7f06-4bde-a3cc-f3d23a643d64"
    },
    {
        "author": "馮時行",
        "paragraphs": [
            "已將疏懶寄雲巒，人世於今有萬端。",
            "整頓林泉宜急急，上還簪綬亦看看。",
            "移根遠带前山澗，荷鍤行衝小雨殘。",
            "急爾成林十年後，颼颼爲作暑天寒。"
        ],
        "title": "謝韓秀才送松栽四首  其三",
        "id": "175898ae-6421-44e7-b52b-ef28a49875f1"
    },
    {
        "author": "馮時行",
        "paragraphs": [
            "餐松食柏老巖巒，藥餌從今可問端。",
            "髮白顔蒼無復懼，骨青髓綠後來看。",
            "色隨春焙茶煙碧，凉入晨烹竈火殘。",
            "自是本來山澤相，故煩天遣伴淒寒。"
        ],
        "title": "謝韓秀才送松栽四首  其四",
        "id": "04d8166f-93e2-40f1-bd98-7647ca59cc93"
    },
    {
        "author": "馮時行",
        "paragraphs": [
            "聞道諸郎長似林，臨池已遣學山陰。",
            "信傳鴻翼兼雙硯，物比鵝毛表寸心。",
            "書札總無緣懶病，襟懷堪寄有孤吟。",
            "歸裝準擬隨春色，歲酒須留待細斟。"
        ],
        "title": "代簡寄壁山諸友慈洞硯",
        "id": "8245c56a-8048-46af-99b3-9d0bbb393996"
    },
    {
        "author": "馮時行",
        "paragraphs": [
            "老將百指寄耕田，雨不霑春重慨然。",
            "雲染夕曛成返照，霧隨山色化輕煙。",
            "王官掃廩徵豐歲，野史濡毫記有年。",
            "咄爾虬龍須早起，莫將乖懶滯重淵。"
        ],
        "title": "春久不雨",
        "id": "c4d27db1-189c-4e0c-839e-a11ef5c7ae83"
    },
    {
        "author": "馮時行",
        "paragraphs": [
            "大隠休誇渾俗塵，由來空谷有幽人。",
            "只無憂患催垂白，何必功名掛汗青。",
            "我已退非金馬客，君宜上應少微星。",
            "卜隣有意誅茅切，竹杖交頭到夢屏。"
        ],
        "title": "春和譚曦晉仲見惠之什晉仲夔人隠居歸之城下簞食瓢飲有可樂者",
        "id": "4cfadc7f-f3a9-4582-9de2-43c0f88a10fd"
    },
    {
        "author": "馮時行",
        "paragraphs": [
            "歲晚扁舟雪霰邊，蕭疏與君俱可憐。",
            "向來共厄黄楊閏，別後相逢白髮年。",
            "覓句剩煩梅作興，攻愁直縱酒稱賢。",
            "故人一笑誠希闊，得失休論布幔天。"
        ],
        "title": "和史濟川見贈",
        "id": "80dbff71-c898-4c94-959d-2ec1536a7e24"
    },
    {
        "author": "馮時行",
        "paragraphs": [
            "去留出處勿相關，煉得心丹已九還。",
            "自有文章爲鼓吹，只將廊廟等雲山。",
            "百年有酒堪留念，萬事無心忘駐顔。",
            "郎署分符舊名姓，安知不在覆盂間。"
        ],
        "title": "和李堯俞郎中西歸有感",
        "id": "f8a68e0a-35b5-4601-8e48-5c7f79e9fda4"
    },
    {
        "author": "馮時行",
        "paragraphs": [
            "海頭歸到峽江濱，新歲殘年只並隣。",
            "梅自多情工惱客，月如知己輒親人。",
            "江山縱肯容吾老，猿鶴應嫌不自珍。",
            "從此扁舟須駕閣，名教魯史續書麟。"
        ],
        "title": "和李堯俞韵",
        "id": "70330c29-b6f0-449c-b54f-cc2facdb13ff"
    },
    {
        "author": "馮時行",
        "paragraphs": [
            "密雪誰人巧擬鹽，初飛仍带雨廉纖。",
            "夜吹玉笛滿浮酒，曉看遥山高捲簾。",
            "方積銀杯翻過馬，欲銷冰筯插疏簷。",
            "不堪時傍潘安鬢，華髮朝來覺驟添。"
        ],
        "title": "雪中用黄太史韵",
        "id": "34b0fc05-35a3-4cfa-b58f-5827b1c6be9f"
    },
    {
        "author": "馮時行",
        "paragraphs": [
            "雲間依約起樓臺，江上遥觀眼豁開。",
            "初謂僧房有鐘磬，那知人戶半蒿萊。",
            "一生夢幻本如此，過眼浮雲安在哉。",
            "獨倚斜陽弔今古，亂鴉飛處一舟回。"
        ],
        "title": "題瀘南石𥒁灘",
        "id": "68393f8a-c9f8-43b1-8c56-24ca1e36a2fc"
    },
    {
        "author": "馮時行",
        "paragraphs": [
            "俛首趨時獨自嫌，年來壯膽尚相淹。",
            "神鋒不及錐頭利，花蜜翻虧蔗尾甜。",
            "萬里水雲閒有約，一床墳籍靜無厭。",
            "明珠自得非他得，懶更驪腮著手拈。"
        ],
        "title": "有感",
        "id": "a5f58e59-8ba2-4420-b18b-31d4816c9251"
    },
    {
        "author": "馮時行",
        "paragraphs": [
            "林際虹霓掛晚晴，西樓無事翠烟橫。",
            "荷花半落水風遠，桂子欲飄山月明。",
            "黄卷久忘塵世事，白雲猶動故園情。",
            "無端最是城頭角，頻作淒涼塞上聲。"
        ],
        "title": "登西樓二首  其一",
        "id": "3aefd185-cc31-46be-b7f0-9302bb84bf6c"
    },
    {
        "author": "馮時行",
        "paragraphs": [
            "年來雙目厭紛華，獨上西樓日欲斜。",
            "幽鳥有情啼苦竹，畫船無事艤荷花。",
            "吳天半出雲中樹，越嶺初橫雨後霞。",
            "惆悵倚欄人去後，一竿明月屬漁家。"
        ],
        "title": "登西樓二首  其二",
        "id": "3834da17-b1d1-4590-a264-d6e869a8ebeb"
    },
    {
        "author": "馮時行",
        "paragraphs": [
            "先生憐我欲歸休，爲我添錢買小舟。",
            "老去尚餘州縣業，見來便起江湖秋。",
            "有名如合稱聱叟，無夢焉能賣直鈎。",
            "他日相隨鷗鳥外，短篷烟雨醉懞頭。"
        ],
        "title": "謝馮貫道惠小舟",
        "id": "7f801087-5de6-4caf-a4d4-9c9bfdbbcbd7"
    },
    {
        "author": "馮時行",
        "paragraphs": [
            "盛家山前古雀籬，寒烟冷雨別君時。",
            "後來空作相逢夢，此處端成一笑期。",
            "已聽歌謠增喜樂，未聞謦咳祇飛馳。",
            "急須倒屣迎徐孺，一榻高懸更爲誰。"
        ],
        "title": "到墊江先作詩寄郝令君蒙老",
        "id": "4dc9b190-9806-446e-bdb8-60ccd0eb5610"
    },
    {
        "author": "馮時行",
        "paragraphs": [
            "飽聽玉帳報平安，猿鶴關心又乞閒。",
            "再理十年君杖屨，來分一半我雲山。",
            "歌能著意傾愁斛，酒解將紅染病顔。",
            "老去世情銷未盡，尚希東閣管窺斑。"
        ],
        "title": "和楊良卿韵新自興元歸見貽二首  其一",
        "id": "0307e271-b440-460a-9531-13cbc08c383b"
    },
    {
        "author": "馮時行",
        "paragraphs": [
            "人間平地有危機，歸去應先未辱時。",
            "少著青衫元自懶，老簪華髮更何疑。",
            "向曾汩沒痕猶在，尚此廉纖愧自知。",
            "惟有冥鴻心一寸，從今寤寐考槃詩。"
        ],
        "title": "和楊良卿韵新自興元歸見貽二首  其二",
        "id": "b5afbbbe-2fd3-4113-8652-40cefc07393e"
    },
    {
        "author": "馮時行",
        "paragraphs": [
            "湖面層收雨露開，浪聲千里急奔雷。",
            "草迎雲夢秋光去，帆带衡陽曉色來。",
            "帝子不歸林葉下，楚魂堪弔暮鴻哀。",
            "羈遊到此偏增感，况悼長沙放逐才。"
        ],
        "tags": [
            "岳阳楼"
        ],
        "title": "登岳陽樓",
        "id": "9b4671f1-d5c4-4767-b297-129107bed1fc"
    },
    {
        "author": "馮時行",
        "paragraphs": [
            "送客江頭水漸生，客愁無那亦相纓。",
            "一離夔子真成別，欲過岑公且勿行。",
            "小舞清歌元有興，綠楊青草正關情。",
            "背人歸去春無頼，未害開懷鬭酒兵。"
        ],
        "title": "送何子應二首  其一",
        "id": "d5f6d892-7db3-4627-a110-00e965e97fd0"
    },
    {
        "author": "馮時行",
        "paragraphs": [
            "功名本自屬諸生，誰向滄浪便濯纓。",
            "枕上日高惟我懶，船頭風飽看君行。",
            "眼前歷歷幾經手，意外悠悠久繫情。",
            "待得封侯應有日，胸中况貯萬奇兵。"
        ],
        "title": "送何子應二首  其二",
        "id": "a23ec962-3f69-46c5-add1-70e8b838bb14"
    },
    {
        "author": "馮時行",
        "paragraphs": [
            "明月山中謝惠連，遠將何物餉柴門。",
            "仙歸碧落雞遺種，龍入丹淵竹有孫。",
            "欲索風騷供詠味，仍分雪乳滌蒙昏。",
            "殷勤雅意知何報，待把禪宗與細論。"
        ],
        "title": "謝益仲惠黄雞苦笋新茶三物書意勤渠欲索鄙製仍首讚僕之談詠頗窺玄窟以詩謝之",
        "id": "65ed692f-4b6e-4cac-9b45-82b60fd6225e"
    },
    {
        "author": "馮時行",
        "paragraphs": [
            "天闊風高旆纛輕，江清沙白映揚舲。",
            "西岷峻極開文紀，南斗昭垂並使星。",
            "已見帆頭湖水白，猶看柂尾蜀山青。",
            "祇應直上裁天詔，楚甸風烟暫一經。"
        ],
        "title": "送同年楊元直持憲節湖南二首  其一",
        "id": "2d5f1f95-989b-458d-91e9-760fa78caa10"
    },
    {
        "author": "馮時行",
        "paragraphs": [
            "猶記瓊林插賜花，雲霄翮斷進塗賒。",
            "形歸靜定幾生柳，道叩虛無類煮沙。",
            "曉落秋風驚白髮，病瞻南極記丹砂。",
            "願分九鼎刀圭力，留得殘年老種瓜。"
        ],
        "title": "送同年楊元直持憲節湖南二首  其二",
        "id": "bf13bc0b-d3e3-4cfe-a0c6-5100751a0046"
    },
    {
        "author": "馮時行",
        "paragraphs": [
            "迂疏百試百無長，身世從教墮渺茫。",
            "老得雲山真不惡，拙憑草樹更深藏。",
            "三杯且共逢迎酒，一瓣誰薰知見香。",
            "便肯經年繫舟檝，如君惠好實難忘。"
        ],
        "title": "答杜如箎",
        "id": "79bf26c3-be8b-4f2a-8518-409258e03616"
    },
    {
        "author": "馮時行",
        "paragraphs": [
            "危機易蹈退難安，進退如公地最寬。",
            "憂國憂家雙鬢白，通天通地一心丹。",
            "久虛海宇蒼生望，專結庭幃綵綬歡。",
            "終始哀榮情罔極，誰云忠孝兩全難。"
        ],
        "title": "見張魏公二首  其一",
        "id": "483c15a9-14f8-4c23-a3b1-7308ae24e2f1"
    },
    {
        "author": "馮時行",
        "paragraphs": [
            "四海於今望治安，當頭退避也應難。",
            "是非歷歷開新聽，變化紛紛入靜觀。",
            "孰把後圖歌寤枕，再將前事倚危欄。",
            "重拈今古看奇特，幸記塵冠久不彈。"
        ],
        "title": "見張魏公二首  其二",
        "id": "f2ee5cff-8d5f-43aa-abaa-2d96736bc83f"
    },
    {
        "author": "馮時行",
        "paragraphs": [
            "五十七年來往處，扁舟幾繫亂雲邊。",
            "江山寂寂渾無恙，鬢髮絲絲也可憐。",
            "水背黄牛吞七澤，杯翻白鶴過羣仙。",
            "差池世故渾如此，底事長歌亦浩然。"
        ],
        "title": "宿石洞峽",
        "id": "1cbbd9d4-2b67-4d43-919c-1df59bda1fbb"
    },
    {
        "author": "馮時行",
        "paragraphs": [
            "相看相別意何如，見事蜂生正要渠。",
            "挽袖一杯山月上，凝眸十里峽風徐。",
            "衣冠苗裔烟塵際，京洛風流咳唾餘。",
            "自此清愁欺老得，逢君重見爲驅除。"
        ],
        "title": "送王子善移江津酒官一首",
        "id": "823ca9b7-31c5-4398-9d85-970b06213fa0"
    },
    {
        "author": "馮時行",
        "paragraphs": [
            "一年青春日無幾，二月小雨花齊開。",
            "底事我禁愁思得，可能不近酒杯來。",
            "山青樹樹明於纈，江遠村村爛作堆。",
            "老罷興來須抖擻，自吟詩句自相催。"
        ],
        "title": "二月將半雨過花盛開二首  其一",
        "id": "557f477a-719e-4ca4-9d6c-e45a45de2b4b"
    },
    {
        "author": "馮時行",
        "paragraphs": [
            "最憐半見或不見，更惜欲開猶未開。",
            "樹遠祇疑隨水去，枝低還似傍人來。",
            "不堪小蕊樽前落，可忍殘紅砌下堆。",
            "著盡工夫春自去，不須風雨惡相催。"
        ],
        "title": "二月將半雨過花盛開二首  其二",
        "id": "c3dea2f2-38d6-4656-a56f-ec0d140e59d0"
    },
    {
        "author": "馮時行",
        "paragraphs": [
            "今日南樓獨上時，西風無復片雲飛。",
            "天連江水去不盡，雲傍遠山閒自歸。",
            "鸚鵡巧言終掇禍，麒麟高舉亦知幾。",
            "詩翁仙子今何在，徙倚欄干送落暉。"
        ],
        "title": "鄂州南樓其下爲黄鶴樓故基",
        "id": "8ce82211-015c-4d5f-ac30-e6ef2383e943"
    },
    {
        "author": "馮時行",
        "paragraphs": [
            "疏疏翠竹浄江沙，遠寄新詩特地誇。",
            "月徑剩教添鬢雪，雲溪日放長苔花。",
            "也知一决君無勇，豈是狂吟我欲賒。",
            "琴鶴今朝隨小隠，詩篇明日寄烟霞。"
        ],
        "title": "郭信可索雲溪詩懶未能作戲成此寄以自解",
        "id": "6c0c13b6-5311-40f1-948e-0af47b654bd3"
    },
    {
        "author": "馮時行",
        "paragraphs": [
            "荆棘叢中少避鋒，歸來袖手十春冬。",
            "茅簷去市遠更遠，樵路入山重復重。",
            "雲與好閒長作伴，虎知聞道亦相容。",
            "濁醪寄釀枯松腹，夜醉南山最上峯。"
        ],
        "title": "題村居",
        "id": "26206e8d-5b54-4c33-b93c-4cb740c3c39e"
    },
    {
        "author": "馮時行",
        "paragraphs": [
            "草樹烟雲滿眼秋，長河橫嶺共悠悠。",
            "覓歸未得登臨怯，與世相違俯仰愁。",
            "萬里音書無過雁，百年心事倚危樓。",
            "西風早晚催征馭，却向青衣江上遊。"
        ],
        "title": "遊白鶴山",
        "id": "1c2325e9-23ff-4e75-808a-e62f5fd3b4fa"
    },
    {
        "author": "馮時行",
        "paragraphs": [
            "緩轡微吟自不催，看山下馬想徘徊。",
            "陽春白雪久不聽，日暮碧雲殊未來。",
            "已戒兒童篘熟酒，更勤風雪化新梅。",
            "雲間飛舄何時下，抑鬰孤懷遲一開。"
        ],
        "title": "日望冉雄飛之來久不聞近耗因成鄙句以見翹然之思",
        "id": "b26dcd68-94a7-47ab-864d-2fc96610aff8"
    },
    {
        "author": "馮時行",
        "paragraphs": [
            "鉅璞希音未易知，芒鞋竹杖祇相宜。",
            "還收北伐六奇計，歸作東遊五勝詩。",
            "千里雲山通夢想，十年笑語隔心期。",
            "擬憑浩蕩長江水，日落烟寒寄所思。"
        ],
        "tags": [
            "长江"
        ],
        "title": "和蔡伯世韵二首  其一",
        "id": "950e0375-e186-46a4-8e4e-ab9d6be3e744"
    },
    {
        "author": "馮時行",
        "paragraphs": [
            "中郎風調世間無，敢謂明時德不孤。",
            "掃地焚香詩得計，曲肱飲水道如愚。",
            "寄書只說遊山好，臨老都緣學佛癯。",
            "白帝一來真漫浪，時人無用便題輿。"
        ],
        "title": "和蔡伯世韵二首  其二",
        "id": "3e06530e-4cf0-4be9-aed8-1622d7919a31"
    },
    {
        "author": "馮時行",
        "paragraphs": [
            "卜築縉雲山下村，縉雲山色青滿門。",
            "承當春色花成段，領略朋簪酒滿樽。",
            "盡去機關馴虎豹，略推愷悌赦雞豚。",
            "要知餘慶須彌遠，堂上森然見子孫。"
        ],
        "title": "題毛祖房屋壁",
        "id": "eac84998-bcaa-4325-8be6-6a32893d649a"
    },
    {
        "author": "馮時行",
        "paragraphs": [
            "淚注瓊瑰事可傷，白衣回首白雲鄉。",
            "兩三遺冊新詩在，四十餘年素業荒。",
            "學海驟乾千頃浪，儒林舊剪一枝芳。",
            "風流未寄三題草，光焰誰家萬丈長。",
            "不作人間金榜客，應爲天上玉樓章。",
            "詼諧未見車公口，錦繡應無李白腸。",
            "幽鳥空啼疏竹徑，青燈愁見舊梧堂。",
            "就中有事空堪恨，誰問雙親兩鬢霜。"
        ],
        "title": "牟元禮挽章",
        "id": "4c49b66c-7402-47b7-86ba-a8386d2048af"
    },
    {
        "author": "馮時行",
        "paragraphs": [
            "銀珠絡髻繡衣裳，家住江南山後鄉。",
            "聞道君侯重行樂，相將腰鼓迓年光。"
        ],
        "title": "萬州",
        "id": "bcbdbbf7-0864-408b-aace-5f8240ea3b51"
    },
    {
        "author": "馮時行",
        "paragraphs": [
            "古院無人僧作佛，碧潭有水魚化龍。",
            "當年矩諾小遊戲，一石擊碎成三峰。"
        ],
        "title": "題三峰",
        "id": "8580dd98-5934-456f-960e-da7ed1b73219"
    },
    {
        "author": "馮時行",
        "paragraphs": [
            "黄河吹風暗平川，東流之水清且瀾。",
            "明月不如長年好，照我離離滿秋前。",
            "明年此夜月還明，我是荆江雲水人。",
            "勸君莫唱烏棲曲，千古悲凉鬼神哭。"
        ],
        "title": "烏棲曲",
        "id": "dd8c0c14-6774-4b58-9951-bd4c85586d75"
    },
    {
        "author": "馮時行",
        "paragraphs": [
            "才及中年便買山，山中何事可怡顔。",
            "當時白傅登臨眼，物色渾歸几案間。"
        ],
        "title": "寄題龐宮使提舉山齋二絕  其一",
        "id": "2c9e629d-50d1-4c40-ad9a-20ef12def754"
    },
    {
        "author": "馮時行",
        "paragraphs": [
            "白衣蒼狗變浮雲，過眼紛紛不可論。",
            "晚歲逢迎真耐久，青山相對兩忘言。"
        ],
        "title": "寄題龐宮使提舉山齋二絕  其二",
        "id": "0590513b-09e3-45ef-a53e-931511db0956"
    },
    {
        "author": "馮時行",
        "paragraphs": [
            "亂離固多事，賢哲有要領。",
            "一切本仁義，條教日月炳。",
            "邦民用不犯，閉閣自非省。",
            "猶能肖蓋公，使我醉清浄。",
            "春風花滿門，午夢日轉影。",
            "先已戒鈴下，吏至無輒請。"
        ],
        "title": "鈴齋",
        "id": "85647fb1-4738-43e3-84d0-deee59181a4e"
    },
    {
        "author": "馮時行",
        "paragraphs": [
            "緬懷清絕姿，風流似居士。",
            "固宜命斯臺，俗子視桃李。"
        ],
        "title": "梅臺",
        "id": "38d1c93e-8a2b-49d0-9220-b999c1c5c8ef"
    },
    {
        "author": "馮時行",
        "paragraphs": [
            "又聞科詔下諸州，舉袂成帷盡俊遊。",
            "汝去爲吾推甲乙，千人誰是釣鼇鈎。"
        ],
        "title": "贈何山人",
        "id": "c7d5e30c-f50c-41f7-b76d-0aecc9dfb294"
    },
    {
        "author": "馮時行",
        "paragraphs": [
            "枝頭日日候韶妍，百舌聲中又隔年。",
            "莫道山翁無思緒，見人踏著便悽然。"
        ],
        "title": "落花十絕  其一",
        "id": "20ce28e5-1063-483d-9619-5e81b3700e59"
    },
    {
        "author": "馮時行",
        "paragraphs": [
            "著花著酒苦相留，嗔雨嗔風畢竟休。",
            "有態游揚元嫵媚，無心點綴亦風流。"
        ],
        "title": "落花十絕  其二",
        "id": "d0215387-92f2-4635-90d3-90a4a81cb0f4"
    },
    {
        "author": "馮時行",
        "paragraphs": [
            "萬翠千紅錦一張，春秋何處不芬芳。",
            "誰教無頼狂風雨，收作年華入鬢霜。"
        ],
        "title": "落花十絕  其三",
        "id": "5c4a1215-20f0-44e1-81a6-eb6359e00186"
    },
    {
        "author": "馮時行",
        "paragraphs": [
            "老來著意惜餘年，時世那堪急似弦。",
            "敵面被春將一歲，又隨風葉去翩翩。"
        ],
        "title": "落花十絕  其四",
        "id": "3aaae8c3-9e16-4d22-a90e-3ab3efe13323"
    },
    {
        "author": "馮時行",
        "paragraphs": [
            "惱教衰病倩人扶，掩得疏慵倒酒壺。",
            "半濕垂垂粘醉帽，全輕冉冉上吟鬚。"
        ],
        "title": "落花十絕  其五",
        "id": "71f37bcf-6946-4fb5-a674-7bd77e5b95ed"
    },
    {
        "author": "馮時行",
        "paragraphs": [
            "半去還來繞舊叢，半隨胡蝶便西東。",
            "從交滿地無人掃，快意甘心薄倖風。"
        ],
        "title": "落花十絕  其六",
        "id": "81341803-9c71-45df-8099-d7a91727d49c"
    },
    {
        "author": "馮時行",
        "paragraphs": [
            "即看簇簇鬭鮮妍，忽作漫天也可憐。",
            "隨雨隨風知有恨，恨無人著買春錢。"
        ],
        "title": "落花十絕  其七",
        "id": "0bc7d2c4-e361-496b-afc8-4603bc11863e"
    },
    {
        "author": "馮時行",
        "paragraphs": [
            "幽棲竹路滿蒼苔，花擁柴扉午未開。",
            "可是春風料理得，時吹一片過窗來。"
        ],
        "title": "落花十絕  其八",
        "id": "531b47c4-7dbd-465e-bfe9-06eaa95a8710"
    },
    {
        "author": "馮時行",
        "paragraphs": [
            "瘦笻隨意步晴沙，困卧江頭野老家。",
            "桃李盈門春寂寂，鶑驚睡覺一床花。"
        ],
        "title": "落花十絕  其九",
        "id": "b4081e65-2658-4922-ad6c-4fdd42f8dfcf"
    },
    {
        "author": "馮時行",
        "paragraphs": [
            "朝來酌酒尚芳菲，醉眼醒時已覺稀。",
            "苦妬妖饒鶑拂下，解憐飄泊燕銜歸。"
        ],
        "title": "落花十絕  其一○",
        "id": "4820302b-5ba4-42d7-9381-e92e814935d6"
    },
    {
        "author": "馮時行",
        "paragraphs": [
            "高堂麗丹雘，燕衎謝迫隘。",
            "揭名屏物色，所取一何邁。",
            "艱難丕平後，南陔日廢壞。",
            "借鋤記父恩，紾臂飽兄嘬。",
            "惟君肖古先，學識洞源派。",
            "尊承天倫重，愧赧絕纖芥。",
            "遥遥曾閔心，千載知勉勵。",
            "雍穆粹閨閫，里閈消螫蠆。",
            "培植誕嘉種，芟藴殄莠稗。",
            "善積慶自餘，福履可不卦。",
            "斯堂寄丹抱，永煥曾玄戒。",
            "白華粲堂下，紫荆老不殺。",
            "吁嗟嗣芳烈，世世勿剪拜。",
            "感激自成詩，謾往致壁疥。"
        ],
        "title": "題綦母氏孝友堂詩",
        "id": "2734e2c4-8b73-4f46-b42c-8c87b0430ba5"
    },
    {
        "author": "馮時行",
        "paragraphs": [
            "稽古堂前雨半天，濛濛山色思依然。",
            "幾多心事催霜鬢，零落梅花又一年。"
        ],
        "title": "稽古堂詩爲曹應祥題",
        "id": "4dc5c1f3-f43e-4968-86e9-a2b40c0d4c58"
    },
    {
        "author": "馮時行",
        "paragraphs": [
            "昔人性嗜古，服用皆古先。",
            "有虞作漆器，弊碗歷世傳。",
            "貨貲以得之，其費溢萬千。",
            "孔席伯夷杖，乾沒乃復然。",
            "家貧遂行乞，猶丐九府錢。",
            "此語雖詼嘲，義理茲可研。",
            "學古學其心，其用則蹄筌。",
            "軒轅騎蒼龍，舜入九嶷巔。",
            "古意已寥廓，如酒醨其元。",
            "君生萬世下，劫火經幾燃。",
            "作堂表佳目，意與開闢連。",
            "譬如引猨臂，踶跂摸蒼天。",
            "雖則如上說，膠談豈稱賢。",
            "今人亦古人，面目等媸妍。",
            "饑食寒而衣，天地靡變遷。",
            "澆風揚末塵，胡爲莫洗濺。",
            "忘機使神守，抱朴貴純全。",
            "六籍燦日星，泓泓聖賢淵。",
            "滑浄一几案，羲皇列吾前。",
            "薰染庶可久，膏肓儻其痊。",
            "聞君憙事者，有子鸞鳳騫。",
            "作詩助鼓譟，吾徒俱勉旃。"
        ],
        "title": "學古堂爲毛應叔題",
        "id": "c645bf71-8e25-4100-8bd8-49e8cd7407cd"
    },
    {
        "author": "馮時行",
        "paragraphs": [
            "樅陽之陽羌廬峰，千巖萬壑雲濛濛。",
            "仙人往往遊其中，安期羨門喬與松。",
            "天或使之爲扃封，咫尺象外不可通。",
            "我昔杖履秋將窮，洞宮蕭森還遽匆。",
            "至今魂夢江南東，聞君斸石蒼崖穹。",
            "下燕衆客幽襟同，君真庶幾羌俗翁。",
            "作詩疾驅勤僕僮，斬薙薈蔚煩祝融。",
            "木章竹箇羣巔空，要使恢廓無蔽蒙。",
            "指麾八極呼雲風，坐與九江爭俊雄。",
            "當有騎鶴來遐沖，與君論道如崆峒。",
            "去之勿疑求大功，慎勿顧此杉楠楓。"
        ],
        "title": "雲巖",
        "id": "cd56bd4d-baa6-49f3-b1ae-d1b9880d1311"
    },
    {
        "author": "馮時行",
        "paragraphs": [
            "曠絕無人境，超然乃真遊。",
            "如何許世俗，踏破蒼苔幽。",
            "我知大士心，月印千江秋。",
            "示迹蓋偶爾，雨罷雲亦收。",
            "層巒擁肺腑，修幹騫龍虬。",
            "巉巖近恐墜，窈窕翠欲流。",
            "標指諒非月，索劍寧刻舟。",
            "倚杖聽松風，聊爲信宿留。"
        ],
        "title": "中巖",
        "id": "76aa0a45-f3d2-413d-b3e0-3678b554d4ba"
    },
    {
        "author": "馮時行",
        "paragraphs": [
            "疏官寂寂解行衣，脫木蕭蕭立翠微。",
            "江带暝煙隨意曲，鳥翻落日向人歸。"
        ],
        "title": "題漢初東巖",
        "id": "ebe7f222-3132-4867-b7b4-0e68d190c1a2"
    },
    {
        "author": "馮時行",
        "paragraphs": [
            "晴著春江鏡樣光，扁舟來炷佛前香。",
            "山從幽處亭亭綠，日倚閑邊故故長。"
        ],
        "title": "涪州北巖",
        "id": "bcb6ebbe-5279-447f-a139-d89a7b0c4784"
    },
    {
        "author": "馮時行",
        "paragraphs": [
            "山如虬龍來，渴飲金淵水。",
            "水竭欲飛去，驤首振鱗尾。",
            "壯哉老頭陀，奮迅咄使止。",
            "左手攬其角，右手持其耳。",
            "壓以大蘭若，宛轉不得起。",
            "跏趺盤石上，頤指役萬鬼。",
            "至今五百載，金碧半天倚。",
            "檀施走兩川，澆鉢日萬指。",
            "我來過其下，柴車爲一柅。",
            "周覽三歎息，仰止百拜跪。",
            "憑高撫浩蕩，霜天浄無滓。",
            "幽懷散百慮，老眼卷千里。",
            "因知大力量，建立乃如此。",
            "德大無小試，器薄戒遠使。",
            "不聞力扛鼎，但見橛撼螘。",
            "感彼上人者，不覺淚盈眥。"
        ],
        "title": "留題雲頂",
        "id": "7e9297aa-d3de-4e2c-aa30-2525c53a9ea6"
    },
    {
        "author": "馮時行",
        "paragraphs": [
            "翠嶺依然在，芳根久已陳。",
            "山靈如感舊，亦合厭荆榛。"
        ],
        "title": "茶嶺",
        "id": "860ac947-8510-4d5b-88e7-b2da834e09bd"
    },
    {
        "author": "馮時行",
        "paragraphs": [
            "入座山如屏障，卷簾風滿衣襟。",
            "正是梅花時候，怡融恰似春深。"
        ],
        "title": "出郊題瀼東人家屋壁  其一",
        "id": "f82b4819-f0d7-485f-a3c8-3fe4cca641f4"
    },
    {
        "author": "馮時行",
        "paragraphs": [
            "風引晴雲度去，臘催殘葉飛來。",
            "短景餘寒幾日，安排都放花開。"
        ],
        "title": "出郊題瀼東人家屋壁  其二",
        "id": "032b9590-2b75-4e2c-ad66-9cb6ba5154d9"
    },
    {
        "author": "馮時行",
        "paragraphs": [
            "霜朝馬蹄無纖埃，錦城城西江之隈。",
            "金蘭合沓俱朋來，白沙鱗鱗江水洄。",
            "梅花傍江高崔嵬，人言猶是王建栽。",
            "豪華過眼浮雲哉，飛英送香來酒杯。",
            "酒酣疾呼竹籬開，走尋屋角如龍梅。",
            "梅龍雖多此其魁，睡龍屈盤肘承胲。",
            "風皴雨散封蒼苔，孫枝迸出誰胚胎。",
            "天公撫摩春爲回，慎勿變化隨風雷，年年開花照尊罍。",
            "我欲結茅買芋煨，與梅周旋送衰頹。"
        ],
        "title": "梅林分韵得梅字",
        "id": "aaefd1db-6c82-4031-aa71-d0d2efc30796"
    },
    {
        "author": "馮時行",
        "paragraphs": [
            "巨木架長虹，橫跨驚湍上。",
            "有如排世難，出力貴用壯。",
            "行人知寶地，非此欲何嚮。",
            "因懷濟川功，作詩鑱絕嶂。"
        ],
        "title": "雙飛橋",
        "id": "e9fd928f-e512-4cdf-befa-6b29178ec0a5"
    },
    {
        "author": "馮時行",
        "paragraphs": [
            "豪傑自不羣，俗眼蓋盲瞽。",
            "劉表既不識，那復論黄祖。",
            "翻然脫羈銜，渡江得英主。",
            "垂手立功勳，雄名詫千古。"
        ],
        "title": "甘寧廟",
        "id": "22e8c58e-e7ee-4993-a34b-a2d6e1a6fe04"
    },
    {
        "author": "馮時行",
        "paragraphs": [
            "良友百年新，芳遊十日共。",
            "蒼壁聯躋攀，清湍競揮弄。",
            "雲來萬壑平，風過千山動。",
            "奇處合中分，歸作平生夢。"
        ],
        "title": "伏虎寺",
        "id": "8f76792b-73f8-4e21-99ff-9678cf3b6c72"
    },
    {
        "author": "馮時行",
        "paragraphs": [
            "妾身在代不如意，漢中胡中俱斷腸。"
        ],
        "title": "句  其一",
        "id": "da5ce4d8-dc61-4c49-8027-ec8d265fd982"
    },
    {
        "author": "馮時行",
        "paragraphs": [
            "兒童便讀山中記，老大纔登記裏山。"
        ],
        "title": "句  其二",
        "id": "2552d3c5-6dd4-4945-a84d-c9474763d4f9"
    },
    {
        "author": "陳舜弼",
        "paragraphs": [
            "憂貧仍閔雨。"
        ],
        "title": "句",
        "id": "750b3425-e14e-486a-a0a9-048afc299020"
    },
    {
        "author": "楊凱",
        "paragraphs": [
            "蘭亭久陳迹，脩竹空自陰。",
            "龍山亦淒涼，鮮花誰與簪。",
            "英遊曠千載，盛事新梅林。",
            "四海馮黎州，未妨鐵石心。",
            "提携到諸子，遍賞江之潯。",
            "亭亭姑射仙，玉立何森森。",
            "謝氏六君子，對飲香滿襟。",
            "西郊訪老龍，奇怪尤可欽。",
            "宛然如先生，高卧歲月侵。",
            "從茲飽薰風，佳實共鼎鬵。",
            "正味悅天下，妙用無古今。",
            "去去好著鞭，江南春已深。"
        ],
        "title": "梅林分韵得今字",
        "id": "de656ccb-28b6-47f1-9325-c68bfc6bca2e"
    },
    {
        "author": "于格",
        "paragraphs": [
            "庭柯卧蒼龍，閲世如聃彭。",
            "朔風破檀蕊，零落滋玉英。",
            "江空人響絕，影落千丈清。",
            "今代文章籙，縉雲主齊盟。",
            "躍馬覘春色，觴客江上亭。",
            "三嗅韵勝華，霜霰飽曾經。",
            "及時剝其實，可用佐大烹。",
            "幸因輶軒使，錫貢充廣庭。",
            "王明儻予燭，和羹登簋鉶。"
        ],
        "title": "梅林分韵得彭字",
        "id": "659ba95d-2d7b-4876-9689-3e89b83c0765"
    },
    {
        "author": "杜謹言",
        "paragraphs": [
            "竹村喜紆徐，江雲迷昏晝。",
            "踟躕馬上語，嫩寒入衣袖。",
            "天公惜梅花，破臘開未就。",
            "端待使君來，春風本依舊。",
            "一樽既相屬，勿辭作詩瘦。",
            "明年用和羹，請爲使君壽。"
        ],
        "title": "梅林分韵得舊字",
        "id": "d7f17d2e-0265-4024-8032-15ee7fbfd555"
    },
    {
        "author": "呂及之",
        "paragraphs": [
            "去城十里南郊外，突兀老梅餘十輩。",
            "玉雪爲骨冰爲魂，氣象不與凡木對。",
            "我來窮冬煙雨晦，把酒從公對公酹。",
            "人言此實升廟堂，埋沒荒村今幾歲。",
            "清芳不爲無人改，捐棄何妨本根在。",
            "瑰章妙語今得公，國色天香真有待。",
            "歸路從公巾倒戴，俗物污人非所愛。",
            "我公行向日邊歸，此段風流入圖繪。"
        ],
        "title": "梅林分韵得愛字",
        "id": "34d23510-bba1-4e98-86a8-ee9c87f8a957"
    },
    {
        "author": "楊大光",
        "paragraphs": [
            "蟠根寄荒絕，擢幹空椮蕭。",
            "鄉來聞妙語，翦拂到兒曹。",
            "垂老猶叵堪，開落幾徒勞。",
            "不謂動杖屨，惠然排蓬蒿。",
            "尚能領諸生，相就醉澂醪。",
            "真頼旁輝映，併覺標韵高。",
            "酒闌興未已，分韵看揮毫。",
            "籍湜俱可人，冥搜爭過褒。",
            "乃知天地間，一等爲賢豪。",
            "橫飛與陸沉，亦各繫所遭。",
            "再煩起窮邊，國柄行當操。",
            "盡期如此花，曉夕幸甄陶。",
            "得備和羹用，寧不出伊皋。",
            "百年幾春風，勿令心忉忉。"
        ],
        "title": "梅林分韵得陶字",
        "id": "4044e9e7-9d3c-46e2-b757-c5669171442c"
    },
    {
        "author": "張積",
        "paragraphs": [
            "春回九地陽潛升，南枝破臘如酥凝。",
            "疏籬度香竹稍短，寒沙倒影溪流澄。",
            "魁然老株忽駭目，雪鱗矯矯雙龍騰。",
            "天公一叱困仆地，掀髯弄爪高曲肱。",
            "長林望斷千百株，奮首直欲青雲凌。",
            "黎州太守和羹手，十里往看車呼登。",
            "西江破曉郊路浄，合簪者誰金蘭朋。",
            "歡笑藉草飛大白，行厨載酒多於澠。",
            "風花飄摇落杯面，漱齒澆胸如嚼冰。",
            "湘流之清峴山瘦，千古邂逅一笑興。",
            "却踏東風急回首，侵夜霜月寒生稜。",
            "入門未坐亟相詫，曰今見之生未曾。",
            "成都勝事多四蜀，我欲問津雲水僧。",
            "先生功成早丐身，未老重來醉倚籐。"
        ],
        "title": "馮先生訪梅於成都西郊同游十五人分韵哦詩而積不與翊日先生分僧字屬積作之",
        "id": "09699adf-05e0-46aa-804c-f92bfe7c3929"
    },
    {
        "author": "呂商隠",
        "paragraphs": [
            "一樹知獨秀，十里方出郭。",
            "江流浩清冷，露氣凝淒薄。",
            "胡爲此行色，疲馬外踴躍。",
            "玄冥正擅令，植物困摇落。",
            "喜見南北枝，粲然秀冰壑。",
            "千林色輝映，百畝香旁礴。",
            "首破春風荒，獨傲清雪虐。",
            "坐令芳信傳，芬菲到羣萼。",
            "如一君子信，茹連俱有託。",
            "相期飲此意，浩蕩放杯酌。",
            "更應護攀折，嘉實須若若。",
            "終收調鼎功，傅巖真可作。",
            "持問縉雲老，一尊笑相酢。"
        ],
        "title": "梅林分韵得作字",
        "id": "cff9900a-9243-4117-b75e-6e23b032754c"
    },
    {
        "author": "釋曇華",
        "paragraphs": [
            "大道只在目前，要且目前難覩。",
            "欲識大道真體，不離聲色言語。"
        ],
        "title": "偈頌六十首  其一",
        "id": "5a110d0d-8743-4855-9395-422be15d28ae"
    },
    {
        "author": "釋曇華",
        "paragraphs": [
            "九年面壁，壞却東土兒孫。",
            "隻履西歸，鈍置黄面老子。"
        ],
        "title": "偈頌六十首  其二",
        "id": "b81d639d-e71e-47a1-9318-68c325458193"
    },
    {
        "author": "釋曇華",
        "paragraphs": [
            "黄蘗老婆，大愚饒舌。",
            "佛法無多子，正眼瞎馿滅。",
            "妙嚴突出拄杖，三人證龜成鼈。",
            "拄杖子，善甄別。",
            "硬却脊梁，莫教漏泄。",
            "觀音菩薩將錢買胡餠，放下却是一塊生鐵。"
        ],
        "title": "偈頌六十首  其三",
        "id": "deb6b1c1-aa42-4f28-9df2-0e44b58d80eb"
    },
    {
        "author": "釋曇華",
        "paragraphs": [
            "大丈夫，須猛烈。",
            "打破從前伎倆，直下斬釘截鐵。",
            "拈却佛祖機，拔却繫馿橛。",
            "豈不見睦州爲人太親切，拶得雲門脚折。",
            "後來兒孫不辨端倪，却向推門處辨別。",
            "若也恁麽參禪，馿年未得休歇。",
            "妙嚴不惜眉毛，與你當頭拈出。",
            "南贍部洲人，常在北鬰單越。"
        ],
        "title": "偈頌六十首  其四",
        "id": "defe8055-a318-481c-99c0-a3a58a10c966"
    },
    {
        "author": "釋曇華",
        "paragraphs": [
            "簸箕有唇，米跳不出，天下衲僧赤肐𩪸。",
            "更須撥轉上頭關，十方世界黑似漆。"
        ],
        "title": "偈頌六十首  其五",
        "id": "038ec3fd-1c1a-4f0c-bc2f-6034813c75fb"
    },
    {
        "author": "釋曇華",
        "paragraphs": [
            "百草頭上，罷却干戈。",
            "萬仞峰前，縱橫遊戲。",
            "暗嗟魯祖面壁，一味祇貪瞌睡。",
            "翻笑睦州見僧，與我提一桶水。"
        ],
        "title": "偈頌六十首  其六",
        "id": "15d445f4-7c02-443f-a5eb-9cb9f180b6e1"
    },
    {
        "author": "釋曇華",
        "paragraphs": [
            "九九九，釋迦老子不知有。",
            "翻轉面皮，伸出毛手，握金剛鎚碎窠臼。",
            "突出無位真人，一一面南看北斗。"
        ],
        "title": "偈頌六十首  其七",
        "id": "719395ee-5f05-42cd-a13a-807ef76a8d53"
    },
    {
        "author": "釋曇華",
        "paragraphs": [
            "千溪水冷，萬壑雲寒。",
            "無位真人乾屎橛，金剛寶劒破牢關。",
            "多年曆日最靈驗，百尺竿頭子細看。",
            "瞎却眼，啞却口，無孔鐵鎚成隊走。"
        ],
        "title": "偈頌六十首  其八",
        "id": "9f1c53d6-7e5f-4a08-ae75-c4e52dc8deb3"
    },
    {
        "author": "釋曇華",
        "paragraphs": [
            "雲門露，猛如虎。",
            "達磨師，不是祖。",
            "豈不見鹽官老須彌爲槌，虛空爲鼓。",
            "又不見禾山老解打鼓。",
            "休莽鹵，甜瓜徹蒂甜，苦瓠連根苦。"
        ],
        "title": "偈頌六十首  其九",
        "id": "9b40aae9-9479-44dc-adbb-5555cb890964"
    },
    {
        "author": "釋曇華",
        "paragraphs": [
            "少室峰前，漆桶話墮。",
            "曹溪路上，賺殺闍梨。"
        ],
        "title": "偈頌六十首  其一○",
        "id": "97a904bf-1d76-4fd6-aaae-0eec5d7ff9a5"
    },
    {
        "author": "釋曇華",
        "paragraphs": [
            "德章老瞎禿，從來沒滋味。",
            "拈得口，失却鼻。",
            "三更二點唱巴歌，無端驚起梵王睡。"
        ],
        "title": "偈頌六十首  其一一",
        "id": "a3fdad0c-0d8a-4c3a-8d16-f81e9f85d000"
    },
    {
        "author": "釋曇華",
        "paragraphs": [
            "虛空爲鼓，須彌爲槌。",
            "要打便打，莫問是誰。"
        ],
        "title": "偈頌六十首  其一二",
        "id": "5993de31-0633-4884-810e-40a1f1d917e2"
    },
    {
        "author": "釋曇華",
        "paragraphs": [
            "始從鹿野苑，終至跋提河。",
            "用盡自己心，笑破他人口。"
        ],
        "title": "偈頌六十首  其一三",
        "id": "c8d819ca-67ed-4f3a-a5f8-30c3dfc89d20"
    },
    {
        "author": "釋曇華",
        "paragraphs": [
            "文殊據虎頭，山僧取虎尾。",
            "中間諸菩薩，隨列生歡喜。"
        ],
        "title": "偈頌六十首  其一四",
        "id": "332b4a59-c2ba-436b-b27a-1a682be85114"
    },
    {
        "author": "釋曇華",
        "paragraphs": [
            "蜻蜓許是好蜻蜓，飛來飛去不曾停。",
            "被我捉來摘却兩邊翼，恰似一枚大鐵釘。"
        ],
        "title": "偈頌六十首  其一五",
        "id": "9e85dff5-3c9f-4d37-8957-dab1713a9bcc"
    },
    {
        "author": "釋曇華",
        "paragraphs": [
            "藥山道頭，雲巖知尾。",
            "雖然頭尾相稱，要且不知羞耻。"
        ],
        "title": "偈頌六十首  其一六",
        "id": "566aa427-9990-46a2-ae19-08c6aa9a96fe"
    },
    {
        "author": "釋曇華",
        "paragraphs": [
            "天清地寧，時康道泰。",
            "摩醯正眼洞明，肘後靈符光彩。"
        ],
        "title": "偈頌六十首  其一七",
        "id": "aacb47db-0281-4703-a58c-6f89532a21ab"
    },
    {
        "author": "釋曇華",
        "paragraphs": [
            "現成公案，百匝千重。",
            "峻如嶮崖，平如鏡面。",
            "執之失度，必入邪路。",
            "放之自然，體無去住。"
        ],
        "title": "偈頌六十首  其一八",
        "id": "c0c537c3-e4c6-42c2-8a90-7c001659ec5f"
    },
    {
        "author": "釋曇華",
        "paragraphs": [
            "雪子落紛紛，烏盆變白盆。",
            "忽然日頭出，依舊是烏盆。"
        ],
        "title": "偈頌六十首  其一九",
        "id": "1465f951-cf1d-46c7-9028-336b8c58ed14"
    },
    {
        "author": "釋曇華",
        "paragraphs": [
            "若作一句商量，喫粥喫飯阿誰不會。",
            "不作一句商量，屎坑裏蟲子笑殺闍梨。"
        ],
        "title": "偈頌六十首  其二○",
        "id": "e1683299-3ee9-44be-941b-f12b962d1e46"
    },
    {
        "author": "釋曇華",
        "paragraphs": [
            "跛脚雲門言打殺，達之居士示全身。",
            "當陽出格無多子，報佛深恩只兩人。"
        ],
        "title": "偈頌六十首  其二一",
        "id": "ee609e7b-28fb-4302-af54-c34e0e01d615"
    },
    {
        "author": "釋曇華",
        "paragraphs": [
            "去時冒雨連宵去，回來带水又拖泥。",
            "自怪一生無定力，尋常多被業風吹。"
        ],
        "title": "偈頌六十首  其二二",
        "id": "78df69c5-484a-4abf-8f5f-c148243d7796"
    },
    {
        "author": "釋曇華",
        "paragraphs": [
            "心自本來心，本心非有法。",
            "有法有本心，非心非本法。"
        ],
        "title": "偈頌六十首  其二三",
        "id": "74fb9fb5-7dd1-4beb-b16a-b99ff324b3d4"
    },
    {
        "author": "釋曇華",
        "paragraphs": [
            "五月五日端午節，好事當陽難掩塞。",
            "歸宗突出拄杖頭，閑神野鬼俱消滅。",
            "俱消滅，砌下寒泉忽倒流，嶺上白雲不敢白。"
        ],
        "title": "偈頌六十首  其二四",
        "id": "d50b52d7-4851-4948-b11b-0c1f29f51d14"
    },
    {
        "author": "釋曇華",
        "paragraphs": [
            "彌勒真彌勒，分身千百億。",
            "時時示時人，時人俱不識。"
        ],
        "title": "偈頌六十首  其二五",
        "id": "dff5afc4-da51-415e-89b5-c28220bd4ba4"
    },
    {
        "author": "釋曇華",
        "paragraphs": [
            "佛祖正印，衲僧藞苴。",
            "有眼如盲，有口如啞。",
            "更問如何，可知禮也。"
        ],
        "title": "偈頌六十首  其二六",
        "id": "5d1f99b2-f21b-48a0-865b-d03800e3a033"
    },
    {
        "author": "釋曇華",
        "paragraphs": [
            "苦苦，苦中苦，樂中苦，誰道黄金如糞土。",
            "象骨老師曾輥毬，秘魔扠下捉老鼠。"
        ],
        "title": "偈頌六十首  其二七",
        "id": "f7803ea9-06d4-4d65-88d6-6b6bd38b72b2"
    },
    {
        "author": "釋曇華",
        "paragraphs": [
            "大道無方所，從容寰海間。",
            "幾思歸隠處，安樂在廬山。"
        ],
        "tags": [
            "庐山"
        ],
        "title": "偈頌六十首  其二八",
        "id": "a2afad87-69bd-4a8a-a453-0ca777f33d7b"
    },
    {
        "author": "釋曇華",
        "paragraphs": [
            "黄面老人乾屎橛，參隨一火爛泥團。",
            "心肝腸胃皆條直，蔬飯茶花照膽寒。",
            "佛法雖然未夢見，神通却許入雲端。",
            "應須痛念歸宗寺，時復持盂下翠巒。"
        ],
        "title": "偈頌六十首  其二九",
        "id": "52e3baa6-44eb-47a9-a15f-c28c5a89391a"
    },
    {
        "author": "釋曇華",
        "paragraphs": [
            "識得橙子，周匝有餘。",
            "識得橙子，天地懸殊。",
            "若向周匝有餘處會，理上偏枯。",
            "若向天地懸殊處會，事上偏枯。"
        ],
        "title": "偈頌六十首  其三○",
        "id": "6b8b2ca8-5950-4bbd-ac57-0f2a511745e1"
    },
    {
        "author": "釋曇華",
        "paragraphs": [
            "金錫罷游留靠壁，草鞋乾曬待秋風。",
            "且那長夏深思省，看是平生有底功。",
            "真實行藏宜保惜，虛頭伎倆疾銷鎔。",
            "老僧豈是多饒舌，要與諸人氣味同。"
        ],
        "title": "偈頌六十首  其三一",
        "id": "879be2d2-60de-4f41-96c1-720d817495b3"
    },
    {
        "author": "釋曇華",
        "paragraphs": [
            "古來爲法老尊宿，荷衆曾無有倦時。",
            "况是年來衰落甚，動爲多與行相違。",
            "應須痛念平生事，著意披襟善護持。",
            "顆粒果能無滲漏，少林初不隔毫釐。"
        ],
        "title": "偈頌六十首  其三二",
        "id": "27167d57-0261-4297-b275-437412031bda"
    },
    {
        "author": "釋曇華",
        "paragraphs": [
            "西天四七，唐土二三。",
            "盡向者裏釘樁摇櫓，新東林爲你諸人解纜放船。",
            "未說超宗異目，若得齊眉共矚。",
            "亦可明窗下安排，未免欄腮摑出。"
        ],
        "title": "偈頌六十首  其三三",
        "id": "c5b38f1b-2edc-460f-9be9-c4f0ef59512c"
    },
    {
        "author": "釋曇華",
        "paragraphs": [
            "心佛及衆生，笑而還復喜。",
            "笑喜本無根，緇素誠有旨。",
            "千古萬古人，幾箇識道理。",
            "道理深，何處尋。",
            "海枯終見底，人死不知心。"
        ],
        "title": "偈頌六十首  其三四",
        "id": "1cbcb322-076a-4e14-8371-214fe6178b0c"
    },
    {
        "author": "釋曇華",
        "paragraphs": [
            "雲門不負者僧來問，未免落在陷阱中。",
            "是你諸人若向者裏會得，許你高步毗盧頂。"
        ],
        "title": "偈頌六十首  其三五",
        "id": "c546b748-a6ea-4b98-b29a-82dcb16403af"
    },
    {
        "author": "釋曇華",
        "paragraphs": [
            "一呼善來，鬚髮自落。",
            "積累既多，無處安著。",
            "普請大衆，把火燒却。"
        ],
        "title": "偈頌六十首  其三六",
        "id": "fbc5f906-1bb3-4aff-9d8e-ee1ced6de449"
    },
    {
        "author": "釋曇華",
        "paragraphs": [
            "元正啟祚，更無回互。",
            "萬物咸新，截鐵斬釘。",
            "應時納祜，跳出窠臼。",
            "孟春猶寒，言端語端。",
            "知事頭首，各各希有。",
            "雲堂大衆，雍容鄭重。"
        ],
        "title": "偈頌六十首  其三七",
        "id": "93834203-2b49-4177-8ff2-8d5a217e9f34"
    },
    {
        "author": "釋曇華",
        "paragraphs": [
            "世人住處我不住，世人行處我不行。",
            "不是與人難共住，大都緇素要分明。"
        ],
        "title": "偈頌六十首  其三八",
        "id": "af5364f2-5c31-47aa-b639-f2490d659c0f"
    },
    {
        "author": "釋曇華",
        "paragraphs": [
            "思是聞之本，聞是思之用。",
            "青原白家三盞酒，喫了猶道未沾脣。"
        ],
        "title": "偈頌六十首  其三九",
        "id": "34ece156-f45d-40fa-b158-f2acdcf6b750"
    },
    {
        "author": "釋曇華",
        "paragraphs": [
            "道遠乎哉，觸事而真，善因招惡果。",
            "聖遠乎哉，體之即神，刻糞作旃檀。"
        ],
        "title": "偈頌六十首  其四○",
        "id": "a5423d5e-cc1e-40dc-9285-b94ab32f279d"
    },
    {
        "author": "釋曇華",
        "paragraphs": [
            "趙州喫茶，我也怕他。",
            "若非債主，便是冤家。",
            "倚牆靠壁成群隊，不知誰解辨龍蛇。"
        ],
        "title": "偈頌六十首  其四一",
        "id": "e3d607f4-38b0-4c90-bf7b-c0aa4500c479"
    },
    {
        "author": "釋曇華",
        "paragraphs": [
            "天上無雙日，閻浮一至尊。",
            "萬年松不老，聖壽等乾坤。"
        ],
        "title": "偈頌六十首  其四二",
        "id": "5992c6b0-3546-4e98-b8be-0f99ee3fe904"
    },
    {
        "author": "釋曇華",
        "paragraphs": [
            "去年無此雪，今年有此雪。",
            "人皆怨此雪，不見元宵燈與月。",
            "莫怨雪，自是時人無辨別。",
            "堪辨別，一片清光倚寥泬。"
        ],
        "title": "偈頌六十首  其四三",
        "id": "7804c9c7-3fc7-40d8-82f0-3cc6b4466657"
    },
    {
        "author": "釋曇華",
        "paragraphs": [
            "一莖兩莖斜，其意毒如蛇。",
            "三莖四莖曲，無疑入地獄。",
            "言下若知非，心空及第歸。",
            "堪笑蔣山老，無端入荒草。"
        ],
        "title": "偈頌六十首  其四四",
        "id": "1276d46f-2cd7-4586-8745-5a7e262f7c8a"
    },
    {
        "author": "釋曇華",
        "paragraphs": [
            "一二三四五，五四三二一。",
            "從頭點檢來，笑殺維摩詰。",
            "带累李胡子，噴水髭鬚濕。",
            "灑浄已周圓，次念波羅蜜。",
            "蔣山恁麽道，千古誰人識。",
            "識不識，何處覓，堪與叢林爲軌則。"
        ],
        "title": "偈頌六十首  其四五",
        "id": "d89d15f1-4b28-412c-a7a7-9155e494a3ab"
    },
    {
        "author": "釋曇華",
        "paragraphs": [
            "泥多佛大，水長船高。",
            "直饒說得道理分明，也須親到一遭。"
        ],
        "title": "偈頌六十首  其四六",
        "id": "85a7b66c-94a7-49a1-90c7-103f93f8b64d"
    },
    {
        "author": "釋曇華",
        "paragraphs": [
            "千說萬說，不如親見。",
            "把手共行，略通一線。",
            "打破漆桶，何曾見面。",
            "阿耨多羅三藐三菩提，也是靈驗。",
            "蔣山恁麽做頌，馿年也未夢見。"
        ],
        "title": "偈頌六十首  其四七",
        "id": "37e68c9e-a08c-44a9-971d-316820ce4115"
    },
    {
        "author": "釋曇華",
        "paragraphs": [
            "金佛不度爐，木佛不度火。",
            "泥佛不度水，真佛屋裏坐。",
            "萬牛挽不迴，千箇與萬箇。",
            "好事積如山，祇緣輕放過。",
            "不放過今日，鍾山甘話墮。"
        ],
        "title": "偈頌六十首  其四八",
        "id": "00e4a3aa-4bd9-4c8b-b1e1-f10b68e12d16"
    },
    {
        "author": "釋曇華",
        "paragraphs": [
            "師子吼，無畏說，百獸聞之皆腦裂。",
            "香象奔波失却威，龍天寂聽生欣悅。"
        ],
        "title": "偈頌六十首  其四九",
        "id": "3822af62-7f3e-4913-a145-c54aa42d8c0c"
    },
    {
        "author": "釋曇華",
        "paragraphs": [
            "千年田，八百主。",
            "甜瓜徹蒂甜，苦瓠連根苦。",
            "君不見禾山解打鼓，又不見採菊東籬下，千山萬山疊疊高門戶。",
            "又不見光孝僧堂六七間，日日普請搬泥土。",
            "又不見臨濟主中賓賓中主，二三四七面相覩。",
            "報禪流莫莽鹵聞，普請歡喜攙先去。",
            "去去實不去，途中好善爲。",
            "來來實不來，路上莫虧危。",
            "又不見主中主，箇箇衲僧氣如虎。"
        ],
        "title": "偈頌六十首  其五○",
        "id": "6123b874-28f8-4775-847e-873b9b0f14bc"
    },
    {
        "author": "釋曇華",
        "paragraphs": [
            "去年十一月，笑別下鍾阜。",
            "今年九月中，行見朝天路。",
            "去住既無心，動靜非取與。",
            "平生安樂法，此意同誰語。",
            "四明昔嘗到，諸剎皆可數。",
            "山川氣象雄，麟鳳棲遲處。",
            "今思昔日遊，歲月二紀許。",
            "豈謂臨晚景，侯伯重相顧。",
            "開緘讀來書，丁寧見毫楮。",
            "姑蘇二千石，眼高照天宇。",
            "我昔昧平生，今見開心腑。",
            "欣然樂與行，方鳴集衆鼓。",
            "先師未了底，今日應須去。"
        ],
        "title": "偈頌六十首  其五一",
        "id": "b89f6d45-0d72-4438-b555-c93c94ad4cfa"
    },
    {
        "author": "釋曇華",
        "paragraphs": [
            "禪禪，更不相煎。",
            "坐底自坐，眠底自眠。",
            "大家安樂，無法可傳。",
            "禪禪，曹洞五位，臨濟三玄。",
            "大年三十夜，脚踏地，頭頂天。",
            "禪禪，不直半文錢。",
            "海枯終見底，人死脚皮穿。"
        ],
        "title": "偈頌六十首  其五二",
        "id": "4069ead0-a5f9-4242-a53b-891696b2f85b"
    },
    {
        "author": "釋曇華",
        "paragraphs": [
            "四月初八佛生日，天下叢林皆浴佛。",
            "佛身充滿太虛空，何處更有虛空覓。",
            "見前僧俗等金軀，長短方圓皆顯赫。",
            "放光動地二六時，從本至今無間隔。",
            "今有檀越女弟子，劉氏同男王承直。",
            "曠大劫來植善根，所行真實如菩薩。",
            "當知功德福無涯，回向癸未誕生日。",
            "唯願歲君嚮此誠，諸天星曜同昭格。",
            "資持劉氏從此去，壽同趙州百二十。",
            "更祈不盡大功勳，保男察判官崇極。",
            "子子孫孫福祿昌，無量福田咸併集。",
            "此月十四往臨安，龍天當護爲般挈。",
            "三江九堰聰明神，稽首歸依助英傑。",
            "全家既達九重城，母子忻懽仰天力。"
        ],
        "title": "偈頌六十首  其五三",
        "id": "ce1d97b9-9840-4f48-938b-8fff4660a3ae"
    },
    {
        "author": "釋曇華",
        "paragraphs": [
            "一棒一條痕，一摑一手血。",
            "臨濟老瞎馿，至今猶未瞥。",
            "須彌頂上浪拍天，大洋海水無一滴。",
            "偉哉本色人，頂門亞三隻。",
            "辨龍蛇百草頭，擒虎兕一毫力。",
            "穿大地人鼻孔，坐斷衲僧摇舌。"
        ],
        "title": "偈頌六十首  其五四",
        "id": "15bd90e3-3ca2-447a-b69e-41d2b26ed865"
    },
    {
        "author": "釋曇華",
        "paragraphs": [
            "五月五日端午節，天童爲汝開真訣。",
            "驅釋迦，逐彌勒。",
            "佛病祖病毛病頓清凉，魍魎邪神俱殄滅。",
            "相從唯喜本色人，非我同流誰與別。",
            "拄杖子，非列挈。",
            "公心一字更無說，千古萬古休饒舌。"
        ],
        "title": "偈頌六十首  其五五",
        "id": "d1563f7e-e168-4bfb-9c16-3deef8daa931"
    },
    {
        "author": "釋曇華",
        "paragraphs": [
            "青蘿夤緣直上寒松之頂，白雲澹濘出沒太虛之中。",
            "狗子尾巴書梵字，野狐窟宅梵王宮。"
        ],
        "title": "偈頌六十首  其五六",
        "id": "7e821c33-49f4-4b3e-aa79-f7e871ffbf48"
    },
    {
        "author": "釋曇華",
        "paragraphs": [
            "草木無端拈出來，更加註脚放癡獃。",
            "西天此土誰知己，夜半優曇火裏開。"
        ],
        "title": "頌古十首  其一",
        "id": "a4d3bd11-6bdd-40f6-80bb-edf89d8e43fa"
    },
    {
        "author": "釋曇華",
        "paragraphs": [
            "金色頭陀忽破顔，看來也是管窺斑。",
            "當時若得回頭早，免見兒孫墮黑山。"
        ],
        "title": "頌古十首  其二",
        "id": "a9525622-c3f8-4c24-a055-ad054878a3f2"
    },
    {
        "author": "釋曇華",
        "paragraphs": [
            "出得出不得，滿面是埃塵。",
            "愁人莫向愁人說，說向愁人愁殺人。"
        ],
        "title": "頌古十首  其三",
        "id": "0bc39485-e96b-42d4-a264-08399beda8be"
    },
    {
        "author": "釋曇華",
        "paragraphs": [
            "鑿開荒徑造浮圖，往復商量價不孤。",
            "無限落華隨水去，夕陽春色滿江湖。"
        ],
        "title": "頌古十首  其四",
        "id": "7b3a360e-bc18-4993-a1fe-e996dd40e941"
    },
    {
        "author": "釋曇華",
        "paragraphs": [
            "急水灘頭下釣時，錦鱗紅尾尚遲疑。",
            "驀然跳出洪波裏，攫霧拏雲宇宙低。"
        ],
        "title": "頌古十首  其五",
        "id": "e12ef95b-a841-4c7a-8b07-12618fd1c080"
    },
    {
        "author": "釋曇華",
        "paragraphs": [
            "大海波濤湧，千江水逆流。",
            "龍王宮殿裏，不見一人遊。"
        ],
        "title": "頌古十首  其六",
        "id": "7142460a-9a9b-433f-864c-001f2c2e00c0"
    },
    {
        "author": "釋曇華",
        "paragraphs": [
            "背衆喫油糍，對人誇好手。",
            "潦倒不識羞，抵死揚家醜。"
        ],
        "title": "頌古十首  其七",
        "id": "a9dbe03e-face-48ea-9e83-972741f10676"
    },
    {
        "author": "釋曇華",
        "paragraphs": [
            "故園春色在枝頭，惱亂春風卒未休。",
            "無事晚來江上望，三三兩兩釣魚舟。"
        ],
        "title": "頌古十首  其八",
        "id": "dd068bb1-57d4-4e26-b19f-e343dc7834b7"
    },
    {
        "author": "釋曇華",
        "paragraphs": [
            "丹霞寒燒木佛，院主因禍得福。",
            "可憐杜撰巡官，祇管胡卜亂卜。"
        ],
        "title": "頌古十首  其九",
        "id": "45a712c0-ab15-466b-889c-7a837335d6f5"
    },
    {
        "author": "釋曇華",
        "paragraphs": [
            "苦瓠連根苦，甜瓜徹蒂甜。",
            "兩般滋味惡，中後入黄泉。"
        ],
        "title": "頌古十首  其一○",
        "id": "ebc5ef60-02fd-4850-ac2c-3241ef05bc1b"
    },
    {
        "author": "釋曇華",
        "paragraphs": [
            "稽首金容癩狗師，一生快活沒人知。",
            "平田淺草翻身處，合水和泥換步時。",
            "垂手未施三寸刃，破關先下頂門槌。",
            "寥寥萬古誰堪對，唯有嘉禾跛脚兒。"
        ],
        "title": "贊睦州和尚",
        "id": "d22aa4b4-925d-4e75-a49b-00aa59acb652"
    },
    {
        "author": "釋曇華",
        "paragraphs": [
            "喝下忽雷驚，聲前休領略。",
            "當鋒嚙鏃時，蹉過第一著。",
            "不在壁立處，豈向平地泊。",
            "野水白連天，秋空飛一鶚。"
        ],
        "title": "嚴教授畫臨濟請贊",
        "id": "9a6516f5-4061-48ff-b798-a0b99dda496b"
    },
    {
        "author": "釋曇華",
        "paragraphs": [
            "臨濟禿，無眼目，討便宜兮不知足。",
            "高懸羊頭賣狗肉，秤頭斤兩惜如玉。",
            "胸中更有一般毒，天下無人敢輕觸。"
        ],
        "title": "滿禪人畫臨濟像請贊",
        "id": "8580e169-5882-40f1-882f-83848cf6082d"
    },
    {
        "author": "釋曇華",
        "paragraphs": [
            "人謂是彌勒，且喜沒交涉。",
            "拖箇破布袋，到處納敗闕。",
            "祇有一味長，子細爲君說。",
            "是什麽，乾屎橛。"
        ],
        "title": "卞禪人畫布袋和尚求贊",
        "id": "87853de6-ab14-4964-9b20-0230d52567ba"
    },
    {
        "author": "釋曇華",
        "paragraphs": [
            "家在歸宗寺後山，洞中春色異人間。",
            "祇因親受靈山記，長與歸宗把要關。"
        ],
        "title": "贊三將軍",
        "id": "6357f476-45a5-4189-93f3-b9883140137a"
    },
    {
        "author": "釋曇華",
        "paragraphs": [
            "人天之師，佛祖榜樣。",
            "頂𩕳一著，匙挑不上。",
            "俾臨濟價增十倍，起圓悟更無伎倆。",
            "小姪如此贊揚，老胡决定有望。",
            "三十年後脫空話行，也是一番性懆起謗。"
        ],
        "title": "贊大慧禪師",
        "id": "2214de41-e868-4346-8897-80f9997b963b"
    },
    {
        "author": "釋曇華",
        "paragraphs": [
            "老漢從來無禪，一味心中含毒。",
            "此毒時復現前，渾家大小不穆。",
            "異口同音呪詛，至今活陷地獄。",
            "一名臨濟正宗，一名叢林瞎禿。"
        ],
        "title": "贊虎丘先師",
        "id": "f20f5cdf-7df3-4859-84b8-7b6dfec9c2ce"
    },
    {
        "author": "釋曇華",
        "paragraphs": [
            "正法眼藏，瞎馿邊滅。",
            "父行子隨，了無途轍。",
            "老禪已是錯針錐，添得應庵亂饒舌。"
        ],
        "title": "贊佛眼叔祖雪堂和尚侍立",
        "id": "b2be583d-389f-4666-85d0-7dd5067f65ac"
    },
    {
        "author": "釋曇華",
        "paragraphs": [
            "佛祖生冤家，人天不喜見。",
            "忒殺聱頭，却通一線。",
            "劈胸拳下破牢關，大用機輪轆轆轉。"
        ],
        "title": "贊此庵元和尚二首  其一",
        "id": "d6c5d0fd-47f9-4d8a-97b9-4dac5ab3d3c8"
    },
    {
        "author": "釋曇華",
        "paragraphs": [
            "十分畫得相似，祇有一處誵訛。",
            "佛祖檢點不出，從教平地干戈。"
        ],
        "title": "贊此庵元和尚二首  其二",
        "id": "771ff4a0-2f53-498e-a78d-3023dc18affa"
    },
    {
        "author": "釋曇華",
        "paragraphs": [
            "人言公死，我言公在。",
            "在在在何處，清風動天籟。"
        ],
        "title": "贊李知府朝議",
        "id": "70110321-7aae-4d83-a04a-a2d607f4c26e"
    },
    {
        "author": "釋曇華",
        "paragraphs": [
            "龐居士悟心於馬駒言下，裴相國得大用於黄蘗棒頭。",
            "雖相去數百年間，其金聲玉振聯環不斷。",
            "彼時有此二大老光明烜赫，此時有宗古先生仁義禮信。",
            "根於心而能以此心確然履踐，佛祖大解脫門誠不讓耳。",
            "白雲山月未足爲齊，寒檜青松堪同大節。"
        ],
        "title": "贊程宗古承務",
        "id": "b915251e-f18f-422d-aaaf-8a921abca4e6"
    },
    {
        "author": "釋曇華",
        "paragraphs": [
            "煙林風姿，山岳氣宇。",
            "坐看春回，行無伴侶。",
            "不圖成佛，豈欲作祖。",
            "一句掀翻，萬機罔措。",
            "更提柱杖，擊塗毒鼓。",
            "立禪持歸，分付烏巨。"
        ],
        "title": "烏巨山逵長老命立首座持師頂相請贊",
        "id": "79bd0dab-56bf-44f8-bdf2-20745cda2cf1"
    },
    {
        "author": "釋曇華",
        "paragraphs": [
            "天台南，石橋北，觀音寺裏有彌勒。",
            "頂門瞎却摩醯眼，肘後風雷轟霹靂。"
        ],
        "title": "積善普長老請贊",
        "id": "4c0c6311-9f23-412e-8603-aa4158da3049"
    },
    {
        "author": "釋曇華",
        "paragraphs": [
            "左捺膝，右握拳。",
            "槌瞎正法眼，打破葛藤禪。",
            "奮迅西河爪距，踢出楊岐金圈。",
            "祇憑箇一著，今古有人傳。"
        ],
        "title": "表微首座請贊",
        "id": "ffee979e-0311-4de0-a76d-18e2df7e3574"
    },
    {
        "author": "釋曇華",
        "paragraphs": [
            "形枯豈是持齋叟，貌古還非入定僧。",
            "馬又不成馿不是，當頭一著得人憎。"
        ],
        "title": "禪人寫真請贊  其一",
        "id": "a5a97968-e658-47d9-8038-dc576a290ac4"
    },
    {
        "author": "釋曇華",
        "paragraphs": [
            "法中之魔，僧中之賊。",
            "盜佛祖寶刀，斷衲僧命脈。",
            "貧窮者示之無價寶珠，富貴者令之破家散宅。",
            "不是平地上干戈，且非孤峻處標格。"
        ],
        "title": "禪人寫真請贊  其二",
        "id": "d953fc28-73c8-4b48-8a38-8cdbe574cbd3"
    },
    {
        "author": "釋曇華",
        "paragraphs": [
            "者漢初無罪過，祇是頭匾眼大。",
            "雖然肚裏醒醒，開口便先話墮。",
            "如斯出世爲人，恰似大蟲看水磨。"
        ],
        "title": "禪人寫真請贊  其三",
        "id": "f5edb585-6cee-42f9-acb1-a4c4e26de1ff"
    },
    {
        "author": "釋曇華",
        "paragraphs": [
            "豎拂拄拂，全機出沒。",
            "一喝耳聾三日，叢林至今狼藉。",
            "屈屈，且道是馬祖屈，百丈屈，歸宗屈。",
            "宗一侍者，但恁麽拈出。"
        ],
        "title": "禪人寫真請贊  其四",
        "id": "809ab232-06ba-418f-b006-05a934b09017"
    },
    {
        "author": "釋曇華",
        "paragraphs": [
            "魯祖偏工面壁，秘魔動便擎杈。",
            "唯有歸宗長老，一味撒土撒沙。",
            "三箇上牢漆桶，不知那箇堪誇。",
            "諸方檢點得出，也是勾賊破家。"
        ],
        "title": "禪人寫真請贊  其五",
        "id": "8643f1c2-b281-4021-8c2c-ed2e17e08dff"
    },
    {
        "author": "釋曇華",
        "paragraphs": [
            "波濤千尺冷颼颼，誰向滄溟泛逆流。",
            "唯有渠儂諳水脈，卷舒出沒任遨遊。"
        ],
        "title": "禪人寫真請贊  其六",
        "id": "fb3c561d-20ff-4b3a-86bf-dfdb58cd652d"
    },
    {
        "author": "釋曇華",
        "paragraphs": [
            "九年面壁成迂曲，三頓親承愈見賒。",
            "併蕩那伽大機手，不知誰可繼生涯。"
        ],
        "title": "禪人寫真請贊  其七",
        "id": "0c1e3542-8a55-4c08-8830-38f842b9695e"
    },
    {
        "author": "釋曇華",
        "paragraphs": [
            "拭眼堂前，臨濟正令。",
            "且行一半，拈佛祖病。"
        ],
        "title": "禪人寫真請贊  其八",
        "id": "ca731f48-d93f-4e19-b40c-7d0a7c159cec"
    },
    {
        "author": "釋曇華",
        "paragraphs": [
            "江上青山千萬疊，水邊茅屋兩三間。",
            "朝來無限扁舟過，何似渠儂把釣竿。"
        ],
        "title": "禪人寫真請贊  其九",
        "id": "d3c11d23-d0da-4bb2-bef2-39f12cdce2d9"
    },
    {
        "author": "釋曇華",
        "paragraphs": [
            "茅屋紫霄下，良田石鏡邊。",
            "此生隨分過，不用買山錢。",
            "這般惡比丘，何人敢近傍。",
            "恣焚三毒火，力起無根謗。",
            "破除少室窠巢，併蕩衲僧見障。",
            "聞者見者攢眉，應是無人瞻仰。"
        ],
        "title": "禪人寫真請贊  其一○",
        "id": "1efc3f7d-59e8-438c-a0c7-8123e218a2bf"
    },
    {
        "author": "釋曇華",
        "paragraphs": [
            "身心一如，身外無餘。",
            "不願成佛，亦非凡夫。",
            "甘作上牢漆桶，無心計較錙銖。",
            "萬古銀山鐵壁，更沒者也之乎。",
            "是則活埋老僧，不是則打殺曇慧。",
            "暗透兩重牢關，烈焰不藏蚊蚋。"
        ],
        "title": "禪人寫真請贊  其一一",
        "id": "0011e093-e093-4730-ac2e-483fe0415e61"
    },
    {
        "author": "釋曇華",
        "paragraphs": [
            "元是黄梅村裏僧，生來自笑百無能。",
            "一瓶一鉢隨緣住，孰謂而今繼祖燈。"
        ],
        "title": "禪人寫真請贊  其一二",
        "id": "39dfc42d-a200-48ba-a1f9-6239cc6c4373"
    },
    {
        "author": "釋曇華",
        "paragraphs": [
            "枯松下，盤陀上，獨坐大方，橫按拄杖。",
            "謂是應庵，無恁相狀。",
            "謂非應庵，誰肯歸向。",
            "分付祖道，試自定當。"
        ],
        "title": "平江虞祖道寫頂相求贊",
        "id": "1abb7b6e-fe28-4b9a-8482-265165885662"
    },
    {
        "author": "釋曇華",
        "paragraphs": [
            "大海波濤闊，千峰氣象雄。",
            "當頭俱坐斷，直下展家風。",
            "一喝分賓主，三玄辨正宗。",
            "其餘都莫問，今古有盲聾。"
        ],
        "title": "徐伯壽求贊",
        "id": "7cc40c24-d503-46c7-8a19-b0518dd1c288"
    },
    {
        "author": "釋曇華",
        "paragraphs": [
            "江上青山疊疊來，屋頭松竹手親栽。",
            "柴門盡日無人到，時見窗前雲作堆。"
        ],
        "title": "如道人求贊",
        "id": "7d588bd9-aaf3-4a93-8c20-427f23b039d8"
    },
    {
        "author": "釋曇華",
        "paragraphs": [
            "凌行婆，蓮道者。",
            "一箇患聾，一箇患啞。",
            "聾者善聽，啞者能話。",
            "堪笑堪悲，可知禮也。"
        ],
        "title": "蓮道人自寫像求贊",
        "id": "462b3eb0-e844-4fdb-acf5-b0f88c51c484"
    },
    {
        "author": "釋曇華",
        "paragraphs": [
            "吳門吉彬老，壽年可及百。",
            "骨目清且癯，施爲有標格。",
            "行步快如風，談笑氣不乏。",
            "窮之無他術，一味好佛法。",
            "每親善知識，言下究生殺。",
            "家有二姪女，貞姿迥超拔。",
            "自幼不茹葷，晨昏常燕默。",
            "從容定中起，痛念十使結。",
            "顯塵劫大願，運針發五色。",
            "幻普賢妙身，應現四菩薩。",
            "等十方虛空，皎若揭日月。",
            "大哉白象王，羣狐悉彌滅。",
            "當知妙殊勝，豈在別處設。",
            "若從自己求，猶如病作熱。",
            "如是名正觀，不爾是邪說。"
        ],
        "title": "吉彬老二姪女繡普賢菩薩求贊",
        "id": "84a9a9a2-f941-466a-b0e3-dd11596cf530"
    },
    {
        "author": "釋曇華",
        "paragraphs": [
            "此山已是勝天台，峰頂寥寥正眼開。",
            "無限水雲難湊泊，却容掃地相公來。"
        ],
        "title": "和宮使李侍郎頌送入莞山庵",
        "id": "cbb8cb31-380b-4009-a3c3-0c125d09cee9"
    },
    {
        "author": "釋曇華",
        "paragraphs": [
            "荷鋤居士隠雲莊，竹屋茅堂瞰小江。",
            "祇這逍遥是知己，人間天上更無雙。"
        ],
        "title": "題陳參議中大大隠圖",
        "id": "139e2f10-4d34-4b48-ad43-98243e139ae2"
    },
    {
        "author": "釋曇華",
        "paragraphs": [
            "清源居士頂門著，從本已來自寥廓。",
            "更透吾家向上關，活鱍鱍地難收捉。",
            "風塵草動鑒來端，臨機八面初無作。",
            "纔起分毫取與心，即被邪師籠罩却。"
        ],
        "title": "和李參政頌示鑒禪者",
        "id": "750507f6-e3a0-4c58-83cc-eb3ab58b82f9"
    },
    {
        "author": "釋曇華",
        "paragraphs": [
            "此行安忍泛輕舟，無奈官差不自由。",
            "痛望老人修浄業，莫教容易度春秋。"
        ],
        "title": "贈別俗兄",
        "id": "13a1bb2f-7fda-4e54-83a7-faef96f702e3"
    },
    {
        "author": "釋曇華",
        "paragraphs": [
            "西溪縛屋稱幽居，坐對松窗與世疏。",
            "到眼青山千萬疊，此生安樂更無如。"
        ],
        "title": "題劉民用居士藏六庵  其一",
        "id": "d14b9d61-2bf6-4ffd-b6ab-45c9f7a596bd"
    },
    {
        "author": "釋曇華",
        "paragraphs": [
            "虛空正體沒邊涯，藏六如何蓋覆伊。",
            "要聽少林無孔笛，從來多是逆風吹。"
        ],
        "title": "題劉民用居士藏六庵  其二",
        "id": "7ec5d731-fc1a-41f4-a4ca-d152ceff04c6"
    },
    {
        "author": "釋曇華",
        "paragraphs": [
            "道韵如山重，冰懷有紀綱。",
            "一拳成活業，千古更無雙。",
            "松竹森森老，雲山疊疊長。",
            "洛陽無限意，對此一爐香。"
        ],
        "title": "辭此庵和尚塔",
        "id": "d967ce83-31d6-4fdd-b948-d71fe0737417"
    },
    {
        "author": "釋曇華",
        "paragraphs": [
            "少室門庭冷似灰，長年不見一人來。",
            "汝今若解知慚愧，那取工夫到一回。"
        ],
        "title": "示智道者",
        "id": "bff9367b-2315-4f23-852b-942fef0ca174"
    },
    {
        "author": "釋曇華",
        "paragraphs": [
            "同是崇寧癸未生，公爲官長我爲僧。",
            "大家履踐通天路，共踏毗盧頂上行。"
        ],
        "title": "贈成主簿",
        "id": "48f727c9-4e05-440a-8736-04df468c4830"
    },
    {
        "author": "釋曇華",
        "paragraphs": [
            "此行不憚三千里，况是江天欲雪時。",
            "問道身心如不昧，梅陽老子已先知。"
        ],
        "title": "禪人之梅陽",
        "id": "c42957ec-0327-4934-ac0e-9247394b2d42"
    },
    {
        "author": "釋曇華",
        "paragraphs": [
            "野店小橋外，黄昏欲雪時。",
            "一聲誰側耳，千古喚愚癡。"
        ],
        "title": "與鑄鍾道者",
        "id": "45a206e4-818f-4c54-b0c7-2dfcb77d57cf"
    },
    {
        "author": "釋曇華",
        "paragraphs": [
            "九層塔聳青霄外，七佛靈蹤在上方。",
            "山冷雲寒當午夜，唯聞仙樂散天香。"
        ],
        "title": "德彬修雙陽塔求頌",
        "id": "2931a05d-5fdf-45a5-a56a-36eaecf460e1"
    },
    {
        "author": "釋曇華",
        "paragraphs": [
            "窮心何必在三椽，直透歸宗一味禪。",
            "翻憶當年曾卷起，無端又展與人眠。"
        ],
        "title": "送僧化蓆",
        "id": "9c594549-a65e-4c1f-a449-2dff08224052"
    },
    {
        "author": "釋曇華",
        "paragraphs": [
            "百草頭邊千聖眼，一毫端上萬重關。",
            "更無佛法并玄妙，堪與知音共往還。"
        ],
        "title": "吳必東請小參後說偈",
        "id": "28d655c5-842c-4e07-a297-9d26dc8e12be"
    },
    {
        "author": "釋曇華",
        "paragraphs": [
            "大智荒凉久，中興六上人。",
            "機前施遠略，句下要通津。",
            "事理無兼带，偏圓有主賓。",
            "風雲今際會，彈指一番新。"
        ],
        "title": "送六人禪者隨宏長老住大智",
        "id": "18938c9c-b178-4fea-8d60-21f9bfad2ab4"
    },
    {
        "author": "釋曇華",
        "paragraphs": [
            "山前馬廐普光殿，門外牛欄正覺場。",
            "五十三人同日葬，善財走得脚生瘡。"
        ],
        "title": "贈悟上人造華嚴塔",
        "id": "d01ac1e2-12b4-435b-9856-5a511caf2e1e"
    },
    {
        "author": "釋曇華",
        "paragraphs": [
            "造化付誰手，君來聊解顔。",
            "欲游天上路，先破鬼門關。",
            "禍福行藏內，高低方寸間。",
            "毫芒差錯處，過犯重如山。"
        ],
        "title": "術人求頌",
        "id": "49a1ae64-0d66-49d7-a038-99b02397f5bc"
    },
    {
        "author": "釋曇華",
        "paragraphs": [
            "了身不若了心休，了得心時身不愁。",
            "若也身心俱了了，神仙何必更封侯。"
        ],
        "title": "行者求頌",
        "id": "73f73edb-7570-4a7f-8064-64c34560b244"
    },
    {
        "author": "釋曇華",
        "paragraphs": [
            "學佛從來境界多，不能降伏便成魔。",
            "降魔能用無心法，六賊傾城盡倒戈。"
        ],
        "title": "觀道人求頌",
        "id": "cac3b7c8-6c67-45ee-93ed-4299199d7031"
    },
    {
        "author": "釋曇華",
        "paragraphs": [
            "太清之雲，鏡中之塵。",
            "從無住本，廓應如春。",
            "妙玄不動，示現無垠。",
            "三世普入，孰妄孰真。",
            "現成公案，豈費精神。",
            "當頭一著，坐斷要津。"
        ],
        "title": "題仲逸宣教三境圖",
        "id": "58309677-babc-401f-bf7b-0e0758f03760"
    },
    {
        "author": "釋曇華",
        "paragraphs": [
            "三十三州七十僧，馿腮馬頷得人憎。",
            "諸方若具羅籠手，今日無因到浄明。"
        ],
        "title": "莞山浄明庵小參示衆",
        "id": "8deb961b-5ef2-4e9c-902a-673817ff9508"
    },
    {
        "author": "釋曇華",
        "paragraphs": [
            "我行重到清凉地，小室軒窗分外明。",
            "不是山家占春色，大都物理自舒情。"
        ],
        "title": "題永寧小軒",
        "id": "232a2421-02d1-42a0-b996-4070c0faa15e"
    },
    {
        "author": "釋曇華",
        "paragraphs": [
            "處世從教眼似眉，自然心地絕支離。",
            "翻身更透龍門浪，頭角崢嶸宇宙低。"
        ],
        "title": "贈晦叔秀才二首  其一",
        "id": "bcf415c1-7fdd-4a41-972b-49e69fb2fbbf"
    },
    {
        "author": "釋曇華",
        "paragraphs": [
            "少室巖前路不遥，毫芒纔擬便迢迢。",
            "西湖湖上晚來看，小艇輕風落畫橈。"
        ],
        "tags": [
            "西湖"
        ],
        "title": "贈晦叔秀才二首  其二",
        "id": "26c34b0b-ce8d-46ae-8931-2f7cab48f3cd"
    },
    {
        "author": "釋曇華",
        "paragraphs": [
            "西川五十四軍州，幾箇男兒會點頭。",
            "透得劍門關子過，不風流處也風流。"
        ],
        "title": "西蜀祖正道者還鄉求頌",
        "id": "7eecc120-57d1-45b5-b291-b316be5315c0"
    },
    {
        "author": "釋曇華",
        "paragraphs": [
            "夜宿西山居士家，圍爐相對話生涯。",
            "從來無一絲頭許，自是勞生眼裏花。"
        ],
        "title": "夜宿解田偶成",
        "id": "db8e4482-09f2-49d0-9266-ec735e13269c"
    },
    {
        "author": "釋曇華",
        "paragraphs": [
            "軒昂氣宇要爭先，及早乘時痛著鞭。",
            "翻轉江皋千頃浪，靈苗從此秀桑田。"
        ],
        "title": "送宏監寺開海田",
        "id": "756b7dac-44ef-4104-8aba-7ce18a3f4844"
    },
    {
        "author": "釋曇華",
        "paragraphs": [
            "極目澄澄水照空，白蘋紅蓼戰西風。",
            "三千里外深深意，鐵券誰將累祖翁。"
        ],
        "title": "送珣禪還鄉",
        "id": "b5103789-6a18-4fa0-9073-a0d0fe02cff8"
    },
    {
        "author": "釋曇華",
        "paragraphs": [
            "子是慈明家畔人，直須超卓要驚羣。",
            "騰身快入洪波裏，始見曹源正脈分。"
        ],
        "title": "送祥禪人二首  其一",
        "id": "25a6915d-b5e9-44bd-90c3-413634a329c7"
    },
    {
        "author": "釋曇華",
        "paragraphs": [
            "濁港江頭送別時，碧雲秋水淡依依。",
            "莫嫌老拙疏慵甚，它日重來扣竹扉。"
        ],
        "title": "送祥禪人二首  其二",
        "id": "114a1112-0630-4535-a818-8fc4da5011f0"
    },
    {
        "author": "釋曇華",
        "paragraphs": [
            "南詢初不失程途，收得金剛腦後珠。",
            "兩手持來親獻我，光明烱烱破昏衢。"
        ],
        "title": "謝楊善才道友惠數珠",
        "id": "14c74f24-59d0-4617-b798-764132eb78fc"
    },
    {
        "author": "釋曇華",
        "paragraphs": [
            "八年伏枕今安樂，安樂常思病苦時。",
            "苦樂本來真實義，要須猛省力扶持。"
        ],
        "title": "胡氏妙圓求頌",
        "id": "734fd29e-39c6-48f1-9668-8ce261dcad90"
    },
    {
        "author": "釋曇華",
        "paragraphs": [
            "大徹投機句，當陽廓頂門。",
            "相從今四載，徵詰洞無痕。",
            "雖未付鉢袋，氣宇吞乾坤。",
            "却把正法眼，喚作破沙盆。",
            "此行將省覲，切忌便垛根。",
            "吾有末後著，待歸要汝遵。"
        ],
        "title": "送傑侍者還鄉",
        "id": "60b5beec-f4f8-4577-b4f8-47a23d97ea96"
    },
    {
        "author": "釋曇華",
        "paragraphs": [
            "東湖莞嶺及歸宗，燁燁騰輝爐鞴中。",
            "鐵眼銅睛烹不破，衲僧巴鼻好流通。"
        ],
        "title": "爲南書記下火",
        "id": "ee784d12-d7a8-4c88-9da7-1ef405ec090c"
    },
    {
        "author": "釋曇華",
        "paragraphs": [
            "五百力士揭石義，萬仞崖頭撒手行。",
            "十方世界一團鐵，虛空背上白毛生。"
        ],
        "title": "偈",
        "id": "d9105669-7181-4e58-b1bb-bc3332857ab7"
    },
    {
        "author": "釋曇華",
        "paragraphs": [
            "黄檗堂前行正令，天童今日驗疏親。",
            "老來拄杖思分付，未見當年喫棒人。"
        ],
        "title": "偶作",
        "id": "30fb1578-3a19-49b5-99bb-646e324b2ae7"
    },
    {
        "author": "釋曇華",
        "paragraphs": [
            "居士倒地，靈照扶起。",
            "乞兒伎倆，討甚巴鼻。"
        ],
        "title": "頌古",
        "id": "082e5204-1a3b-4aa2-9cc9-a7c79ce5ec32"
    },
    {
        "author": "王之望",
        "paragraphs": [
            "西風吹繁暑，夜氣初宜秋。",
            "所居稍虛豁，得以消我憂。",
            "獨眠堂中央，一榻無衾裯。",
            "開軒敞南北，涼飈入翛翛。",
            "是日七月七，三星已西流。",
            "殘雲不成雨，縹緲當空浮。",
            "雲行忽中斷，月彩爛不收。",
            "影落庭樹間，枝葉如雕鎪。",
            "草根有小蟲，微吟作啾啾。",
            "豈復厭喧聒，更覺窗戶幽。",
            "我欲終今夕，飛蚊不相謀。",
            "喧我復齧我，驅去嗟無由。",
            "但當我自屏，豈與汝輩仇。",
            "閉門歸下帷，蝶夢尋莊周。"
        ],
        "title": "七夕",
        "id": "25b9453a-cef4-4a2e-9311-3be6419f0ec5"
    },
    {
        "author": "王之望",
        "paragraphs": [
            "有憂烏啼門，有喜鵲噪廬。",
            "主人聞啼噪，喜鵲唾老烏。",
            "吉凶實由人，烏鵲何與乎。",
            "但知預相報，其智各有餘。",
            "人智不如鳥，貪喜忌憂虞。",
            "遂於烏鵲間，憎愛乃爾殊。",
            "福至自福至，禍來貴先圖。",
            "二鳥孰有益，嗟哉主人愚。"
        ],
        "title": "雜詩四首  其一",
        "id": "c8efcf5b-3c66-4b7e-9f50-e356124136b0"
    },
    {
        "author": "王之望",
        "paragraphs": [
            "春蠶口吐絲，生人皆仰供。",
            "蜘蛛絲滿腹，祇能打飛蟲。",
            "衣服與網羅，利害豈可同。",
            "蠶生旬月老，蜘蛛無春冬。",
            "蠶食惟草木，蜘蛛肉食豐。",
            "蠶以繭自縛，蜘蛛掛青空。",
            "蜘蛛有餘毒，春蠶有餘功。",
            "受報乃如此，天理不可窮。"
        ],
        "title": "雜詩四首  其二",
        "id": "0079f7e0-80e2-43c5-ae34-168452c050b0"
    },
    {
        "author": "王之望",
        "paragraphs": [
            "龜肉不可食，蟹螯不中卜。",
            "龜以殻自戕，蟹以味見戮。",
            "所養殊毅豹，所亡等臧穀。",
            "一足致患害，內外皆鴆毒。",
            "嵇康坐才死，霍禹以勢族。",
            "樂哉蟹螯中，貯此老龜肉。"
        ],
        "title": "雜詩四首  其三",
        "id": "60bb7bfc-238e-4d5b-ab28-a996b31b4696"
    },
    {
        "author": "王之望",
        "paragraphs": [
            "江發岷山陽，河出崑崙趾。",
            "淵源既洪深，浩浩并衆水。",
            "東流至渤澥，曲折萬餘里。",
            "經山無重數，過郡不知幾。",
            "海邊有小溪，近出海山裏。",
            "未能數里間，已接潮波起。",
            "到海雖則同，難與江河比。"
        ],
        "title": "雜詩四首  其四",
        "id": "0033bc22-6200-4c52-9750-918ef45759ef"
    },
    {
        "author": "王之望",
        "paragraphs": [
            "羣山岸東海，茲地真斗絕。",
            "洪濤渺翻天，朝夕吐日月。",
            "雖同一宇宙，迥與朝市別。",
            "三山在咫尺，芝草吾欲擷。",
            "未能仙骨輕，稍浣衷腸熱。",
            "從我其誰歟，乘桴曉當發。"
        ],
        "title": "書懷  其一",
        "id": "b1ee3499-af51-45de-aa1e-a3680100cf85"
    },
    {
        "author": "王之望",
        "paragraphs": [
            "百年胡爲哉，萬事聊復爾。",
            "功名早有意，貧賤昔所恥。",
            "歲月忽蹉跎，少壯何足恃。",
            "身外非我有，毫髮不可致。",
            "惟有一寸心，俯仰要無愧。",
            "歸去來山中，高人未吾鄙。"
        ],
        "title": "書懷  其二",
        "id": "b97bd8f0-0116-4f12-8fb2-a13145fb7884"
    },
    {
        "author": "王之望",
        "paragraphs": [
            "村居何所樂，春至木欣欣。",
            "夜睇海上月，晝瞻嶺頭雲。",
            "東家有勝士，杖屨日相親。",
            "山行共采蕨，野步仍班荆。",
            "初見氣已合，久游意彌真。",
            "劇談復痛飲，相對有餘情。"
        ],
        "title": "書懷  其三",
        "id": "38389b9f-dbde-420e-a8cd-9a73bf590ae8"
    },
    {
        "author": "王之望",
        "paragraphs": [
            "海邊寂寞村，春半芳菲月。",
            "東風所至處，陋境亦佳絕。",
            "壠麥已翻芒，山花自成列。",
            "愁腸不堪斷，預畏柳飛雪。",
            "更憂鶗鴂鳴，坐使衆芳歇。",
            "白日不可留，請試餐玉訣。"
        ],
        "title": "書懷  其四",
        "id": "dd37b932-f100-4b76-a2ab-26b47a2a37b4"
    },
    {
        "author": "王之望",
        "paragraphs": [
            "山居入長夏，草樹繞我屋。",
            "微風披拂之，有聲來肅肅。",
            "葳蕤摇散影，掩冉飄暗馥。",
            "百合開數花，孤芳更清淑。",
            "我卧北窗下，午枕睡方足。",
            "挹此一襟凉，泠然若堪掬。",
            "坐使萬慮空，樂哉謝羈束。",
            "有同顔氏子，坐忘遺耳目。",
            "又如慧可師，安心得歸宿。",
            "落日行庭前，披衣自捫腹。",
            "閒扶舊僵石，細數新上竹。",
            "小禽時下來，相鳴入叢簇。",
            "見我不驚飛，人禽兩幽獨。"
        ],
        "title": "山居",
        "id": "699c92f8-9451-47fd-a76e-1c30c35f6cbf"
    },
    {
        "author": "王之望",
        "paragraphs": [
            "空山學仙子，舊識安期生。",
            "青霄許相接，凡骨難爲輕。",
            "一朝行業滿，九轉丹砂成。",
            "安期忽東來，從帝遊玉京。",
            "下視一笑莞，依然有餘情。",
            "借我白雲車，導以虹蜺旌。",
            "攝身出塵土，隨君凌紫清。",
            "機會倘一失，千載何由丁。"
        ],
        "title": "登第後投魏侍郎",
        "id": "f57a5edf-7326-4f9f-adbb-15aab03b725e"
    },
    {
        "author": "王之望",
        "paragraphs": [
            "白頭有如新，傾蓋或如故。",
            "乃知意氣間，投分自有處。",
            "魏公使漢南，風采聳一路。",
            "凋殘濡膏澤，冤訟廓氛霧。",
            "游刃若發硎，調琴不膠柱。",
            "平生不相識，見我國士遇。",
            "杯盤倒箱篋，笑語雜巵寓。",
            "豈惟傾肺腑，便可託嬰孺。",
            "慰我疇昔心，何啻封萬戶。",
            "離觴峴山曲，握手惜歡聚。",
            "江風吹行色，短棹不得住。",
            "臨岐亦何言，加餐納多祜。"
        ],
        "title": "漢南晤魏侯彥誠魏侯贈詩期依韵和已而荆門受代歸鄉襄務冗甚未果答既離襄陽舟中追和",
        "id": "49021ceb-5434-4925-af7a-ac307f23d0b7"
    },
    {
        "author": "王之望",
        "paragraphs": [
            "別處日已遠，別情轉綢繆。",
            "行行千里餘，脈脈無時休。",
            "夜與夢相隨，晝與淚俱流。",
            "山高恨不斷，水闊遮無由。",
            "欲吞不下咽，欲吐不出喉。",
            "戟我胸肺間，有如魚掛鈎。",
            "尋端無從來，了知在心頭。",
            "翻疑一寸心，能容如許愁。",
            "平生丈夫氣，愧此鬚髯虬。",
            "朝來看蓬鬢，滿鑑雪霜浮。"
        ],
        "title": "道中寄丹丘親舊",
        "id": "8ad045b7-3cf0-4083-bcde-d83cd18e396b"
    },
    {
        "author": "王之望",
        "paragraphs": [
            "天孫司經緯，專巧上帝旁。",
            "星縷日月針，幾經補蒼蒼。",
            "弭節遊人間，帝服無文章。",
            "寒女一機素，未知作衣裳。",
            "再拜願祈巧，精神通渺茫。",
            "但恐雲車回，虛無往路長。"
        ],
        "title": "上李丈尚書  其一",
        "id": "d27688e1-b90e-460d-a280-995dfc325773"
    },
    {
        "author": "王之望",
        "paragraphs": [
            "亭亭澗阿松，冰雪何青青。",
            "千歲已枯死，流膏生茯苓。",
            "雖無歲寒姿，氣味猶典刑。",
            "塵土久埋沒，誰能驗仙經。",
            "置君藥籠中，儻可延年齡。"
        ],
        "title": "上李丈尚書  其二",
        "id": "aea21aa5-f33e-4daa-8fcd-8832fe52395e"
    },
    {
        "author": "王之望",
        "paragraphs": [
            "蓬室有姝女，顔色耀朝暉。",
            "幽獨人未識，嬋娟心自知。",
            "高堂懸寶鑑，美醜良不欺。",
            "借君一寸光，爲妾照蛾眉。",
            "念當有所適，辭親結羅衣。",
            "常恐妾命薄，失身輕薄兒。",
            "安得嬿婉人，白頭同所歸。"
        ],
        "title": "上李丈尚書  其三",
        "id": "df7b57e5-21b1-4701-93de-22f4d8c9e46c"
    },
    {
        "author": "王之望",
        "paragraphs": [
            "肅肅松柏姿，春月慚蒲柳。",
            "但看霜雪後，何者能不朽。",
            "君昔辭鴛鸞，出爲小邦守。",
            "治行達明聽，眷知從此厚。",
            "至今兩郡碑，德政刊瓊玖。",
            "九醖熟雖遲，要成宗廟酒。"
        ],
        "title": "魏彥誠見示出守廣德朝士送行詩用韵追賦",
        "id": "e8883381-d31c-43cf-9035-2654a71dea20"
    },
    {
        "author": "王之望",
        "paragraphs": [
            "余初食橄欖，眉蹙口欲吐。",
            "稍稍滋味之，久乃見媚嫵。",
            "曲終喜奏雅，先病得後愈。",
            "功成老大時，亦足酬嘬咀。",
            "余生足憂患，備已嘗險阻。",
            "猶如蓼中蟲，自習蓼中苦。",
            "不知苦盡處，回味有幾許。",
            "古人倒啖蔗，佳境貴漸取。",
            "但問有與無，遲暮不猶愈。",
            "君看道傍李，棄置終泥土。"
        ],
        "title": "食橄欖有感",
        "id": "d3941b3c-486e-4b67-afad-35c9638b3fc9"
    },
    {
        "author": "王之望",
        "paragraphs": [
            "我愛樂天文，平易更精切。",
            "筆端應有口，心事無不說。",
            "游戲供日用，工巧疑天設。",
            "述情悉毫釐，辯理窮曲折。",
            "如我本欲言，挽我開齒頰。",
            "如人病瘖啞，代我傳喉舌。",
            "駑駘擬舉步，駿足過如瞥。",
            "弱弧未及彎，强弩已穿札。",
            "撫才初自愧，適意還深愜。",
            "讀盡一編詩，胸懷消百結。"
        ],
        "title": "書白氏長慶集",
        "id": "64b2ba2f-dde4-4a23-99ff-dcdb50170d75"
    },
    {
        "author": "王之望",
        "paragraphs": [
            "借宅開小軒，自移一叢竹。",
            "悠然北窗下，意色都不俗。",
            "晴影終日幽，風聲杪秋肅。",
            "最憐疏雨過，會有白雲宿。",
            "深培畏不壽，靜對殊未足。",
            "主人已虛心，坐客亦青目。",
            "四村多修篁，玉立森如束。",
            "不爲人所愛，况復困斤斸。",
            "天姿奚優劣，地遠懸榮辱。",
            "物情豈固然，世事同一躅。",
            "何當尋怪石，小壘傍寒綠。",
            "要收山林趣，密置軒檻曲。",
            "西峰謾多奇，吾方倦遐矚。"
        ],
        "title": "移竹",
        "id": "d2ed8508-f133-4485-a73d-58361f63659c"
    },
    {
        "author": "王之望",
        "paragraphs": [
            "鳥迹既茫昧，文字幾變更。",
            "達者擅所長，各就一世名。",
            "衆體森大備，造化無留情。",
            "獨此遊絲法，千古祕未呈。",
            "右軍露消息，筆墨無成形。",
            "偉哉延陵老，三紀常研精。",
            "絕藝本天得，非假學力成。",
            "應手快揮灑，援毫謝經營。",
            "奮迅風雨疾，飄浮鬼神驚。",
            "風狂蛛網轉，春老蠶咽明。",
            "直如朱弦急，曲若卷髮縈。",
            "飛梭遞往復，折藕分縱橫。",
            "獨繭繰不斷，風鳶騰更輕。",
            "希微破餘地，妙絕無容聲。",
            "飛白笑冗長，堆墨慚彭亨。",
            "可憐太纖瘦，不受鎸瑶瓊。",
            "咨爾百代後，若爲求典刑。"
        ],
        "title": "吳傳朋遊絲書",
        "id": "17f16e98-5948-4c45-b3fa-b5a77807f881"
    },
    {
        "author": "王之望",
        "paragraphs": [
            "吾衰謬養生，任運常坦坦。",
            "每嬰相如病，漸作叔夜懶。",
            "昨因觸大暑，留熱在鬲脘。",
            "醫師戒飲酒，所嗜不可斷。",
            "寒熱一朝作，水火互濯熯。",
            "地偏無藥餌，伏枕但憂悺。",
            "同僚有蔣子，爽俊流輩罕。",
            "作詩宗徐庾，巧語如繡纂。",
            "間有少陵風，醇音調玉琯。",
            "豈惟詩家秀，從政今可算。",
            "牢盆有出納，曉夕親授筦。",
            "琴瑟費更張，君能時急緩。",
            "公餘治方書，今昔多所纘。",
            "有來謁疾病，手自施湯散。",
            "買藥輟俸錢，爲民已痌痯。",
            "我昨病在床，君來問尤款。",
            "教我煮橘皮，湯熱過冰碗。",
            "繼送桔梗湯，一杯去煩懣。",
            "柴胡作引子，汗出如被趲。",
            "所投立有效，病去若水浣。",
            "乃知才藝多，所蓄非窽窽。",
            "又聞善騎射，長箭必引滿。",
            "設侯六十步，所發無虛簳。",
            "觀君精悍姿，此語不其亶。",
            "獨於圍棋低，尺固有所短。",
            "向來屢小勝，喜氣輒衎衎。",
            "我欲張以羸，不令見矛䂎。",
            "侈心益驕汰，出語頗誇誕。",
            "不知小敵堅，一敗石破卵。",
            "大戰决雌雄，遲君落新館。"
        ],
        "title": "病後戲贈同官蔣子權",
        "id": "02f4ccf6-4746-4bbf-a469-3a166e55d55a"
    },
    {
        "author": "王之望",
        "paragraphs": [
            "范子廊廟器，至寶非凡璞。",
            "胸懷吞雲夢，豪氣低華嶽。",
            "昔在童稚時，樹立已卓卓。",
            "曳裾橋門內，嶄然見頭角。",
            "歲行在辛丑，帝策詢民瘼。",
            "造庭百千人，衣带矜褒博。",
            "平居議執政，至此舌爲括。",
            "獨餘子范子，雅志不可奪。",
            "吐辭如湧泉，一發孰能遏。",
            "揮毫不停綴，盈卷無點抹。",
            "漢廷執戟郎，環顧皆錯莫。",
            "縱橫五千字，字字醫國藥。",
            "期於必伐病，非徒事迂闊。",
            "怪言一驚衆，士論歎且愕。",
            "皆云布衣流，志在縻好爵。",
            "乃爾張危言，身謀胡太錯。",
            "當時羣宗匠，其間多齷齪。",
            "指言爲沽直，欲使趨鼎鑊。",
            "堂堂春官臣，主張獨何確。",
            "讜議既冰釋，衆口不能鑠。",
            "乙科忽大闡，秋天一鵰鶚。",
            "傳誦爭取先，紙價爲翔躍。",
            "聲華頓輝赫，藹然暨南朔。",
            "憶昔客東都，猥厠英遊數。",
            "每於談笑間，論議聞謇諤。",
            "誦語非沽名，生平真所樂。",
            "乖離三四載，遣我情懷惡。",
            "間者見眉宇，颯然意氣豁。",
            "亟使羅酒漿，沈沈動清酌。",
            "秉燭夜相對，談詞恣嘲謔。",
            "公卿頗歷詆，治亂亦商略。",
            "間出新詩篇，清製皆灑落。",
            "祇懷蒼生憂，肯爲窮愁作。",
            "少陵不忘主，氣味若相若。",
            "倘使任言責，必有裨帷幄。",
            "奈何諫諍姿，久矣滯丘壑。",
            "似聞廟堂上，知己被新渥。",
            "一公丞烏臺，一公相黄閣。",
            "吾君皆太平，二公繄深託。",
            "薦賢乃報國，看子翔寥廓。"
        ],
        "tags": [
            "华山"
        ],
        "title": "贈范覺民",
        "id": "8e086a4e-b634-4124-9a7a-cb1bb948e48d"
    },
    {
        "author": "王之望",
        "paragraphs": [
            "人生水中萍，泛泛隨波瀾。",
            "偶然成聚散，誰使爲悲歡。",
            "伊余從君遊，兩見歲履端。",
            "相得恨不早，相見常苦難。",
            "今又舍我去，覺我肝腸酸。",
            "君誠湖海士，豪氣老不刓。",
            "劇談憤世俗，怒髮時衝冠。",
            "向來對宣室，見晚帝興歎。",
            "落落不苟合，棲遲猶冷官。",
            "高才徒白首，未許陪鴛鸞。",
            "蘇臺今輔郡，舉頭見長安。",
            "會看有追詔，祝君且加餐。",
            "吾衰釣滄溟，羊裘侶魚黿。",
            "逍遥各有適，快覩扶摇摶。",
            "尺書倘見存，慰此離憂寬。"
        ],
        "title": "送黄叔愚赴平江教授",
        "id": "c7e03935-1a68-4eeb-b0d3-212d34d8aedd"
    },
    {
        "author": "王之望",
        "paragraphs": [
            "我生何悠悠，飄摇若懸旌。",
            "已破龍華夢，復成鴻祐行。",
            "鴻祐在何許，海闊山崢嶸。",
            "地侵魚龍窟，路與猿猱爭。",
            "曉日見初出，潮波無時平。",
            "我來秋薄暮，寒雨紛縱橫。",
            "狂飈振林麓，窗戶皆有聲。",
            "山鬼夜中號，怪禽籬外鳴。",
            "我衰不能寐，起行遲天明。",
            "欻然念身世，百感襟抱盈。",
            "仲宣昔遭亂，避地之蠻荆。",
            "登樓賦懷土，悽傷欲無生。",
            "况我滯甌越，八見秋風驚。",
            "憧憧一州間，蕭寺六易名。",
            "已去還復來，如魚被鈎嬰。",
            "去既無所之，來亦何所營。",
            "藜藿誠不充，萍蓬甘所丁。",
            "茲地實樂土，浮生聊耦耕。",
            "鴒原喜在眼，蠹簡能娛情。",
            "九夷亦何陋，四海皆弟兄。"
        ],
        "title": "初至鴻祐成二百字",
        "id": "d0c28793-40f4-4055-ae26-e0a47bd89020"
    },
    {
        "author": "王之望",
        "paragraphs": [
            "久思廬山遊，忽至左蠡曲。",
            "倚船初一望，秀色溢我目。",
            "百里堆翠黛，千峰矗寒玉。",
            "陰雲知我來，收歛入山腹。",
            "須臾變光景，盡出一山綠。",
            "宛如几案間，青銅鑄巖谷。",
            "又如牆壁上，古畫挂圖軸。",
            "水光晚蒼茫，風氣秋肅穆。",
            "明朝南康岸，艤棹陟山麓。",
            "歡喜不自持，一杯醉醽醁。"
        ],
        "tags": [
            "庐山"
        ],
        "title": "舟至都昌初見廬阜連日陰雨忽爾晚晴雲氣頓收巖巒盡出截然蒼翠立乎巨浸之中真天下之奇觀也遥望欣然酌酒賦詩",
        "id": "6267eb93-8eca-43bb-9dfa-a402c97108a0"
    },
    {
        "author": "王之望",
        "paragraphs": [
            "孔明屢出師，常苦糧食少。",
            "公今主邊計，積粟丘阜小。",
            "卧龍志空大，流馬功竟杳。",
            "當時若得公，大事指顧了。"
        ],
        "title": "和許總卿  其一",
        "id": "dc7f5561-196f-44b5-a9c9-b226295301ff"
    },
    {
        "author": "王之望",
        "paragraphs": [
            "從來方面貴，體尊吟詠少。",
            "君侯七尺軀，詩膽看更小。",
            "句如星斗爛，氣與雲天杳。",
            "詞源倒三江，傾瀉何時了。"
        ],
        "title": "和許總卿  其二",
        "id": "c2e2831c-e7c4-4847-abdb-5f941b87c83f"
    },
    {
        "author": "王之望",
        "paragraphs": [
            "我登峨嵋山，偉觀天下少。",
            "觀公驚俗句，更覺眉山小。",
            "短章鋒斬絕，大篇氣深杳。",
            "紙敝墨色渝，讀誦不能了。"
        ],
        "tags": [
            "峨眉山"
        ],
        "title": "和許總卿  其三",
        "id": "b0f662ce-b579-4433-b72f-89509b8bd45d"
    },
    {
        "author": "王之望",
        "paragraphs": [
            "令威千歲歸，城郭尚如故。",
            "我今還故鄉，陵谷亦易處。",
            "荆榛荒舊蹊，溪壑改新路。",
            "城中十萬家，碧瓦生煙霧。",
            "茅茨變閭閻，舊屋無一柱。",
            "相逢訪親舊，十百不一遇。",
            "豈無新人民，往往皆旅寓。",
            "元帥念疲瘵，撫養若稚孺。",
            "近聞田裏間，稍稍復逃戶。",
            "會當一二年，功效見生聚。",
            "但恐鋒車來，追詔不容住。",
            "努力慰斯民，望公若羊祜。"
        ],
        "title": "贈襄陽帥吳彥猷",
        "id": "61b0c3eb-0a06-40ee-a784-c52a605872c5"
    },
    {
        "author": "王之望",
        "paragraphs": [
            "丁年慕請纓，白首翻攘袂。",
            "輶軒遽憑軾，魏闕頻回睇。",
            "兩淮經戰爭，萬物皆憔悴。",
            "雲繁雪霰舞，風猛波濤沸。",
            "椎凌僅通航，鼓夜無停枻。",
            "依檣聞喜鵲，酌斚烹鮮鱖。",
            "出塞那復古，涉川今已利。",
            "一節誰與持，同舟心靡異。",
            "奮身徇主憂，圖國忘私計。",
            "昌黎去懷妾，定遠老思妹。",
            "高情獨無戚，慧眼不留翳。",
            "豈惟詩酒豪，抑亦文武備。",
            "開館昔登瀛，奉車元起沛。",
            "君遭功名迫，我堪閒散置。",
            "他年洛下吟，憶君徒擁鼻。"
        ],
        "title": "出疆次副使淮陰舟行",
        "id": "3f401a30-a6a8-4103-b9da-650894a9dd53"
    },
    {
        "author": "王之望",
        "paragraphs": [
            "東風入雕檻，百卉無不花。",
            "一經造化手，各若矜春華。",
            "主人最好事，護養從萌芽。",
            "澆灌與封植，恩光無等差。",
            "其間一本尤所喜，欲售千金貴無比。",
            "君不見洛陽好事丞相家，曾剪姚黄貢天子。"
        ],
        "title": "投座主張子猷給事",
        "id": "7dbfd175-76bb-4954-b616-dfd6f47b22f5"
    },
    {
        "author": "王之望",
        "paragraphs": [
            "峴山之陽漢江浦，黄花九月迷村塢。",
            "故人船上初識君，白酒黄鷄對樽俎。",
            "坐中意氣最相親，便許論交輸肺腑。",
            "君時方壯我尚少，杯酒相逢各豪舉。",
            "欲傾滄海入壺觴，不覺風雲先笑語。",
            "煙塵回首暗鄉縣，避地偷生兩羈旅。",
            "西城邂逅正春風，南鄭流離共秋暑。",
            "扁舟東下一沾巾，漢陰渡頭天欲雨。",
            "君留蜀漢我甌越，關塞悠悠路修阻。",
            "每悔昔日但酸辛，欲寄好音誰付與。",
            "日邊失喜雙眼明，一笑恍然相勞苦。",
            "久經喪亂喜强健，語及艱難更悽楚。",
            "離合悲歡二十載，往事傷心那可數。",
            "酒後清狂不復能，鬢邊白髮今如許。",
            "向來驥子未總角，今與爺長秀而膴。",
            "文學嶄然已老成，吾徒之衰固其所。",
            "君材磊磊多大略，胸次縱橫雜文武。",
            "當年上疏請長纓，欲以忠信爲干櫓。",
            "馳驅慷慨感知己，十年上佐留邊圉。",
            "一從捧檄傍紅蓮，幾爲臨戎揮白羽。",
            "元戎入覲載輜車，策勳進秩光賓主。",
            "王卿合作水衡丞，庾杲復入將軍府。",
            "胡爲側翅尚隨人，千里長城頼裨補。",
            "汾陽僚吏多將相，家聲盛事今猶古。",
            "致身富貴真未晚，唾手功名不難取。",
            "豈惟出幕看旌麾，會是封侯裂茅土。",
            "炎歊六月三吳路，海氣昏昏暗天宇。",
            "驪駒已駕不可留，憂緒中來密如組。",
            "亦如遠送終別離，只有加餐相贈處。",
            "雙魚莫厭遠書頻，從此西風日傾佇。"
        ],
        "title": "送賈可封隨郭帥還西城三十韵",
        "id": "7b4cf955-a150-4452-bd6d-cba47b086e1d"
    },
    {
        "author": "王之望",
        "paragraphs": [
            "紹興聖主垂衣裳，倬然文治昭天章。",
            "已聞華封祝堯帝，豈但畏壘歌庚桑。",
            "千秋此日紀佳節，萬歲羣臣稱壽觴。",
            "簾前宮扇交翡翠，仗下寶馬屯飛黄。",
            "昭容引儀近日月，御史執法嚴風霜。",
            "九賓無譁臚句肅，劍佩儼雅趨侯王。",
            "一聲鳴蹕傳朱輦，千官賜宴趨文昌。",
            "湛露尊罍均渥澤，薰風絃管迓休祥。",
            "浩唱充庭雲不動，繁花壓帽春風光。",
            "可憐歡聲正四合，不覺暮色來蒼蒼。",
            "軒騶散去九衢閙，朝衣醉瀝餘淋浪。",
            "小臣病著不能起，但聽廣樂風聲長。"
        ],
        "title": "次韵陳庭藻赴天申燕詩二首  其一",
        "id": "c09cb7c7-08ab-413f-ac3b-7bfc8c62666c"
    },
    {
        "author": "王之望",
        "paragraphs": [
            "天申上壽開明堂，羣公祝聖多新章。",
            "不論文南山成带礪，要看東海生禾桑。",
            "君恩中臺燕百辟，金罍兕觥雕玉觴。",
            "飯抄香粳雲子白，酒瀉法釀鵝兒黄。",
            "宮衣拜賜近端午，輕疊香羅如雪霜。",
            "功臣彯甲奉朝請，貂冠峩峩來异王。",
            "中興盛事須記述，樂府宜得張文昌。",
            "感寓諸孫今列宿，詩鳴省戶爲時祥。",
            "每逢朝家有慶瑞，輒以篇詠賡休光。",
            "腐儒白首謬通籍，博士一經慚后蒼。",
            "敢陪詩人論風雅，祇與漁父歌滄浪。",
            "昇平頌聲還大手，白傅才力兼諸長。"
        ],
        "title": "次韵陳庭藻赴天申燕詩二首  其二",
        "id": "d9ff57e5-5805-4e28-bb61-5e41dca81e7e"
    },
    {
        "author": "王之望",
        "paragraphs": [
            "著作之廳屏十幅，怪石滄江莽相束。",
            "恍然坐我三峽旁，洶洶奔流欲頹屋。",
            "不知狂瀾何處回，壯哉萬頃納一杯。",
            "自從此畫出名手，海潮不復聲如雷。",
            "一時文士羅東觀，波濤入筆驅河漢。",
            "逍遥捫腹日來看，更得丹青助揮翰。",
            "我本儒中山澤癯，烟蓑祇合老江湖。",
            "煩將一段好東絹，畫箇漁舟釣雪圖。"
        ],
        "title": "詞源圖",
        "id": "028ec8fe-e7a5-4f98-bacd-63fcaa11df9c"
    },
    {
        "author": "王之望",
        "paragraphs": [
            "藝祖開基登九五，駕馭羣雄走龍虎。",
            "五十餘年到章聖，將帥名臣猶接武。",
            "王家再世蒙休光，父子繼踵仍騰驤。",
            "我從諸孫見畫像，絕世風骨何堂堂。",
            "隋國令公溫如玉，方口豐頤秀眉目。",
            "典刑猶在想可知，骨肉都勻肥不俗。",
            "小令公爲隋國兒，比之乃父加瓌奇。",
            "凜然滿面英豪氣，猶有酣戰驍雄姿。",
            "百年神雋今已矣，貌向丹青尚如此。",
            "虎頭不用著三毫，燕頷須教飛萬里。",
            "屹然立向廟堂間，可使邊人毛骨寒。",
            "千載長存麒麟閣，當年肯著鵔鸃冠。",
            "人物於今寧復有，奇龐誰是功名手。",
            "麞頭鼠目休求官，歸作山中耦耕叟。"
        ],
        "title": "王鈐轄出示乃祖兩令公畫像求詩爲賦長句",
        "id": "42bff311-f955-4428-8f32-fa363be53518"
    },
    {
        "author": "王之望",
        "paragraphs": [
            "峨眉峻極西南著，萬景莊嚴諸佛住。",
            "高標天柱八紘張，雄鎮坤維百靈赴。",
            "我來雨霽羣峰出，正值春暄三月暮。",
            "上方解凍僧入巖，遠俗來遊客填路。",
            "籃輿牽挽六十里，梯棧高低三萬步。",
            "魚貫攀緣筋力疲，鳥騰陡絕神魂懼。",
            "行經崖坂幾縈曲，望極堪輿莽回互。",
            "錦里遥看井底迷，雪山忽認屏間誤。",
            "幽巖得照石發彩，陰洞有聲雷蓄怒。",
            "楞伽仙音好鳥語，兜羅綿界神龍護。",
            "滄海潮回波浪平，藍田日暖煙霏布。",
            "長虹欻放白毫光，淡墨俄瞻紫金聚。",
            "應真飛錫衆共覩，圓相攝身人自顧。",
            "六牙白象恍當空，三足赤烏潛隠霧。",
            "琉璃瓶瑩秋月白，優曇花浄含曉露。",
            "瑞境旁連瓦屋起，合成一界如相附。",
            "神燈夜從九頂朝，散作千山無盡炷。",
            "肉眼親觀佛會開，凡軀恐逐仙風騖。",
            "欲尋傅說箕尾間，休訪君平斗牛度。",
            "便排閶闔陟高圓，擾擾人寰何足寓。"
        ],
        "title": "登大峨絕頂睹圓相佛光成長句二十韵",
        "id": "7266d627-edbb-43f1-80d3-ac62ad4e745f"
    },
    {
        "author": "王之望",
        "paragraphs": [
            "聖主憂勤躬萬務，英豪寧許山林住。",
            "弓旌號召士無留，竹帛功名公所赴。",
            "天表對揚咨見晚，坤維鎮撫歌來暮。",
            "雪山增重絕紛埃，蜀道非難履平路。",
            "分陝聊煩攄妙略，秉鈞已歎迂高步。",
            "朱轓撫俗遠民懷，玉帳折衝荒服懼。",
            "羽檄不飛烽堠滅，駿骨多收邊市互。",
            "孔明七縱詎非長，戶牖六奇真不誤。",
            "農狎其野無外憂，馬騰於槽有餘怒。",
            "三陲絕徼皆妥安，諸將雄師今盡護。",
            "九重益友思直諒，四蜀新聲詠宣布。",
            "帥閫方觀勳業成，廟堂行看精神聚。",
            "嗟我衰遲託末契，辱公敦篤傾殊顧。",
            "當年獻賦誦凌雲，上國承顔悅披霧。",
            "禹門親覩躍風雷，堯陛初驚承雨露。",
            "龍顔下矚頓生光，鳳翼高翔從此附。",
            "稱身朝服曳青雲，滿袖天香携寶炷。",
            "九霄變化冥鵬升，一紀光陰隙駒騖。",
            "綈袍雅意念張祿，襦袴餘波依叔度。",
            "他時入覲對金蓮，伴直應隨玉堂寓。"
        ],
        "title": "次制帥所和前韵",
        "id": "7490e55f-b854-4245-bec8-6a41625d7067"
    },
    {
        "author": "王之望",
        "paragraphs": [
            "年將六秩諸衰具，漏盡鐘鳴行不住。",
            "一身許國銖兩輕，萬里携家斗升赴。",
            "五羊大夫習勞苦，三鱣先生嗟晚暮。",
            "分爲一世數奇人，踏遍九州多半路。",
            "早歲嘗爲梁甫吟，中途已失邯鄲步。",
            "窮通有命常自樂，幽顯無慚方不懼。",
            "每讀商書戒十愆，不憂漢法干三互。",
            "奔走頻驚使節光，叨逾敢歎儒冠誤。",
            "車下奪牛任客疑，水中見蟹從人怒。",
            "怨恩肯效兒女語，正直猶希鬼神護。",
            "平生事業在方冊，將老精神弊泉布。",
            "九重德意日邊遠，十萬師徒關外聚。",
            "不令聖澤皆下霑，寧免吾皇尚西顧。",
            "上爲朝廷廣霖雨，下令郡邑清蒙霧。",
            "乘軺無術漫觀風，分陝維賢倚行露。",
            "青天雲霧昔曾披，綠水芙蓉今密附。",
            "郊坰小隊連後乘，燕寢清香同妙炷。",
            "鳥雀難偕鴻鵠飛，駑駘暫逐驊騮騖。",
            "自憐落落王平子，遇此汪汪黄叔度。",
            "但憂溫詔趣公歸，蔭宇不容孤迹寓。"
        ],
        "title": "再和",
        "id": "e053a1e1-d3ca-4652-a940-0b064fcc9fd9"
    },
    {
        "author": "王之望",
        "paragraphs": [
            "珠璣百斛何人付，公有詩筒來不住。",
            "出塵秀句若霞摛，走筆豪篇逾響赴。",
            "吟安一字不知老，朝作千篇猶未暮。",
            "秋天鴻鵠翥浮雲，平地驊騮驅熟路。",
            "分憂制節綿萬里，餘事文章兼七步。",
            "千軍獨掃人共驚，八面俱來我何懼。",
            "力扛九鼎更妥帖，胸蟠萬卷森差互。",
            "千言未困見縱橫，一點不加無謬誤。",
            "音諧律呂鳳凰鳴，勢薄雲天鵬鳥怒。",
            "流傳應有賈客售，在處豈無神物護。",
            "公詩光焰千丈錦，我詩粗窘一尺布。",
            "公詩雄富百雉都，我詩窮陋三家聚。",
            "行經北海恍自失，出見西施羞反顧。",
            "殘膏祇欲借鄰光，餘潤有如蒙曉霧。",
            "君侯雅志和薰風，聖主恩光深湛露。",
            "事業終期白日懸，功名已見青雲附。",
            "願公歸侍玉皇案，天香復與金童炷。",
            "願公西取王母環，雲車直指瑶池騖。",
            "要當都俞廟堂上，豈久淹留井參度。",
            "顧我塵埃不足論，屈曲世間隨所寓。"
        ],
        "title": "再和",
        "id": "57d6dc41-9f87-4ec6-84b0-84abed56d581"
    },
    {
        "author": "王之望",
        "paragraphs": [
            "四紀才名淹世務，七年符節坤維住。",
            "褒功屢有璽書來，趨詔尚遲軺傳赴。",
            "男兒功多投老遂，烈士心豈隨年暮。",
            "松杉頂禿始干雲，駿駔齒長方識路。",
            "所臨遺迹紀蕭規，相繼小巫窺禹步。",
            "補公舊處信有幸，顧我非才深自懼。",
            "轉粟飛芻驅蜀阪，摘山市馬司邊互。",
            "伐柯執斧固非難，依樣畫葫終少誤。",
            "解牛毋歎妙肯綮，養虎尤工時喜怒。",
            "騋牝三千歸圉師，貔貅十萬安都護。",
            "公家遺利悉桑孔，閫將歡心收戍布。",
            "關信增屯烽燧遠，邊儲入粟舟車聚。",
            "未歸左右展論思，端爲西南重憂顧。",
            "漠北齊盟尋皦日，斗間王氣纏非霧。",
            "坐鎮全消玉塞塵，召還應及金莖露。",
            "佳句忽貽韶濩作，正音乃許巴渝附。",
            "晝哦蔬飯費三吐，夜誦葦燈殘一炷。",
            "欲隨驥尾强爭馳，暨到蟻封難並騖。",
            "囊收甚謹加十襲，筆舉復停知幾度。",
            "試將風格比唐人，堪與拾遺參感寓。"
        ],
        "title": "許總卿見和再用韵",
        "id": "af1413f5-dc69-408c-ba79-54d3fec8586a"
    },
    {
        "author": "王之望",
        "paragraphs": [
            "大方廣佛三身具，境號華嚴普賢住。",
            "三千浄土毛孔吞，百億化身塵剎赴。",
            "底事眉山迹偏顯，端由象法時將暮。",
            "三乘不起正信心，一線頓開方便路。",
            "將欲神變驚凡目，故歛光芒歸窘步。",
            "示現雖同人異見，開遮未判誰無懼。",
            "臂力遥擎妙喜來，頂光近攝清凉互。",
            "我來親睹未曾有，方審傳聞元不誤。",
            "陽春正值風日好，陰雨不逢雷雹怒。",
            "入夢惟憂神鬼知，乘危暗有龍天護。",
            "招提問路方上征，世界當空已先布。",
            "千林寂歷鳥聲少，萬嶺奔騰雲氣聚。",
            "高峰初到甫休歇，圓相俄驚成指顧。",
            "一壺恍入物外天，五里知非世間霧。",
            "感通咫尺捷影響，變滅須臾嗟電露。",
            "公居福地寶巖對，身享耆年仙籍附。",
            "兩禁高辭法從班，一燈久續禪宗炷。",
            "正始餘風獨後凋，建安逸駕爭先騖。",
            "忽聆酬唱便隨喜，要與見聞俱得度。",
            "願公且見宰官身，一宅常與軒冕寓。"
        ],
        "title": "劉侍郎見和再用韵",
        "id": "ff839cd3-5b9d-46ad-8ffc-292af16e747a"
    },
    {
        "author": "王之望",
        "paragraphs": [
            "長安百尺朱樓高，傳籌夜醉聞雞號。",
            "金吾弛禁玉漏永，九衢遍走狂歡遨。",
            "訪尋三曲選清唱，交結五陵皆大豪。",
            "笑將千金買斗酒，輕若九牛亡一毛。",
            "賦詩更作文字飲，止酒一篇羞和陶。",
            "筆端百韵鬭奇險，坐上幾人推俊髦。",
            "萬事轉頭成短夢，十年屈指如奔濤。",
            "祇今衰老但悲感，長歌終日彈豪曹。"
        ],
        "title": "和人元夕",
        "id": "177acd77-3cce-416d-a81b-08e3c6c046a9"
    },
    {
        "author": "王之望",
        "paragraphs": [
            "先生平生無俗嗜，博取珍奇自娛戲。",
            "案間雙尺本蛟龍，怪底雄雌俱出地。",
            "含精古鐵色沈沈，質白玉兮價黄金。",
            "有時風雨暗堂室，直恐雷電相搜尋。",
            "浄業知君專筆硯，白首殘編天眼見。",
            "一朝出此瑞文房，神物化成非鍛鍊。",
            "閲遍千人誰得將，主人比德端且方。",
            "永供黄卷鎮邊幅，明窗浄几生輝光。",
            "先生歌成驚傑句，助發鏗鏘得君故。",
            "何人似與郭代公，寶劍豪篇不須賦。"
        ],
        "title": "和關子東鐵尺歌",
        "id": "f1ae789d-18a7-4699-b99a-fc2fc96fa884"
    },
    {
        "author": "王之望",
        "paragraphs": [
            "北出都門道，紅塵污客襟。",
            "號蟬如有意，高柳自成陰。",
            "轍亂思良馬，林幽慕逸禽。",
            "據鞍回首處，愈覺帝閽深。"
        ],
        "title": "乙巳四月自都下省歐陽氏姊於封丘時河朔流移滿道即事有作寄范覺民",
        "id": "6785cc2b-ee96-415c-910c-9b74df698a12"
    },
    {
        "author": "王之望",
        "paragraphs": [
            "抱病雲山遠，興懷節物新。",
            "林紅紛過雨，嶺翠鬰堆春。",
            "猿鳥時相狎，烟霞日自親。",
            "可憐成底事，半世走風塵。"
        ],
        "title": "龍華山寺寓居十首  其一",
        "id": "07d9da88-ff6b-402b-b85d-a814f4cd2014"
    },
    {
        "author": "王之望",
        "paragraphs": [
            "齋飯來香積，鐘聲出翠筠。",
            "僧投松徑遠，鳥下石壇馴。",
            "茶摘春山嫩，泉烹雨澗新。",
            "蕭然烟篆室，處處喜留人。"
        ],
        "title": "龍華山寺寓居十首  其二",
        "id": "3fd13dea-4ec0-4221-9fff-265874f5f0dd"
    },
    {
        "author": "王之望",
        "paragraphs": [
            "嗜好非前日，顛狂減少年。",
            "久疏長夜飲，新學小乘禪。",
            "覓句驅春恨，翻書引晝眠。",
            "朝來山鳥閙，驚破睡中天。"
        ],
        "title": "龍華山寺寓居十首  其三",
        "id": "4d6db3f6-7d78-4660-b985-5dd39335d8b7"
    },
    {
        "author": "王之望",
        "paragraphs": [
            "作客他鄉久，宜人此界稀。",
            "身閒長挾策，地僻慣披衣。",
            "妻有虀鹽樂，兒因筍蕨肥。",
            "出門何所適，終日掩荆扉。"
        ],
        "title": "龍華山寺寓居十首  其四",
        "id": "cacf05a1-6a76-4a09-affb-b254424207ac"
    },
    {
        "author": "王之望",
        "paragraphs": [
            "海國幽棲地，春風欲暮時。",
            "病憂梅雨逼，貧歎麥秋遲。",
            "併日終無愧，逢年會有期。",
            "饑寒寧苟免，吾道諱磷緇。"
        ],
        "title": "龍華山寺寓居十首  其五",
        "id": "e5255b4e-5fa6-4691-9ec0-761383f7f6d3"
    },
    {
        "author": "王之望",
        "paragraphs": [
            "時節清明過，溪山晴霽初。",
            "出遊偕婦子，相識半樵漁。",
            "稼穡歸寧遂，經綸計已疏。",
            "淵明至窮約，三徑亦吾廬。"
        ],
        "title": "龍華山寺寓居十首  其六",
        "id": "ab7d1491-133e-48d1-ac40-7d1911d5cc7f"
    },
    {
        "author": "王之望",
        "paragraphs": [
            "羊乳莖猶嫩，豬牙葉未殘。",
            "呼童聊小摘，爲爾得加餐。",
            "仗馬卑三品，山雌慕一簞。",
            "朝來食指動，苦菜入春盤。"
        ],
        "title": "龍華山寺寓居十首  其七",
        "id": "8b311e8b-c977-4c39-a3bd-8c7acd7fd981"
    },
    {
        "author": "王之望",
        "paragraphs": [
            "有客過松徑，呼兒下竹關。",
            "張燈深夜語，沽酒遠村還。",
            "醇異交公瑾，清非醉景山。",
            "劇談自有理，不在濁醪間。"
        ],
        "title": "龍華山寺寓居十首  其八",
        "id": "b9a472e7-b5a7-4755-9cd0-ae6587eb34e0"
    },
    {
        "author": "王之望",
        "paragraphs": [
            "杜宇來何處，天涯又復鳴。",
            "空山聽更激，寒夜窈難明。",
            "故國三千里，春風第一聲。",
            "年年羈旅地，愁絕不勝情。"
        ],
        "title": "龍華山寺寓居十首  其九",
        "id": "a7bee16e-bd74-4ba0-ae4d-82e53edd10bd"
    },
    {
        "author": "王之望",
        "paragraphs": [
            "水鄉經月雨，潮海暮春天。",
            "芒種嗟無日，來牟失有年。",
            "人多逢菜色，村或斷炊烟。",
            "誰謂山中樂，憂來百慮煎。"
        ],
        "title": "龍華山寺寓居十首  其一○",
        "id": "84f3114d-c3bf-457b-8f00-b1a900f0dd38"
    },
    {
        "author": "王之望",
        "paragraphs": [
            "倦遊淹海上，得子意彌敦。",
            "文彩與春秀，性情如玉溫。",
            "相從不知久，欲別更何言。",
            "努力功名會，飛騰入帝閽。"
        ],
        "title": "送別祝得之",
        "id": "d48dc09b-e4ab-43b7-a9ee-ab1da022635b"
    },
    {
        "author": "王之望",
        "paragraphs": [
            "此日天涯別，春風斷客魂。",
            "綠楊初暗路，芳草欲迷村。",
            "祖帳前山遠，驪歌落日昏。",
            "相思今夜月，不復對清樽。"
        ],
        "title": "別友人",
        "id": "b3f35ae2-df87-426f-947c-e3921b2b27da"
    },
    {
        "author": "王之望",
        "paragraphs": [
            "何處開軒檻，凌虛香靄間。",
            "胸中吞百粵，眼界抵三山。",
            "曉日賓滄海，秋潮俯碧灣。",
            "登臨一舒嘯，宇宙頓寬閒。"
        ],
        "title": "豁然亭",
        "id": "3b51ec74-be5b-4db9-a2ca-49b2dc34d8d6"
    },
    {
        "author": "王之望",
        "paragraphs": [
            "短棹夷猶處，湖平酒滿觴。",
            "荷深迷去路，波淺澀歸航。",
            "落日山頭暗，西風水面凉。",
            "今朝一尊共，相對恍江鄉。"
        ],
        "tags": [
            "西湖"
        ],
        "title": "同諸鄉人泛臨安西湖",
        "id": "24f5c67b-e181-4658-aefc-148973b9e483"
    },
    {
        "author": "王之望",
        "paragraphs": [
            "君尉襄陽日，吾方首善游。",
            "素交微半面，青顧乃雙眸。",
            "有喜一樽共，相期三徑幽。",
            "溪山許分老，爲我繕菟裘。"
        ],
        "title": "坐中贈朱尉慶長",
        "id": "c6b1461a-8435-4dbd-ab51-1ba386e23e61"
    },
    {
        "author": "王之望",
        "paragraphs": [
            "李子通家舊，人門孰與侔。",
            "胸中足今古，皮裏貯陽秋。",
            "尊酒懷清致，關山隔俊游。",
            "江城携手地，春色黯離憂。"
        ],
        "title": "懷李相之",
        "id": "75499156-b631-40b0-a686-3a68e29b02fe"
    },
    {
        "author": "王之望",
        "paragraphs": [
            "一月如三歲，懷君未足侔。",
            "情親頻入夢，句好欲生秋。",
            "真有山陰興，聊尋河表遊。",
            "翻愁江上別，心事不堪憂。"
        ],
        "title": "相之見和有真能乘興之句再次韵",
        "id": "56f39704-86a8-4ce0-9836-d47e6e91eb55"
    },
    {
        "author": "王之望",
        "paragraphs": [
            "故人千里去，猶記別時歌。",
            "衰鬢禁愁得，狂懷可奈何。",
            "南枝春意動，西望夕陽多。",
            "三徑荒凉外，高軒詎肯過。"
        ],
        "title": "齊堯佐寄詩許予授代歸穀城日相過次韵",
        "id": "071f2bc2-cf2c-4345-a21b-c77653a2f166"
    },
    {
        "author": "王之望",
        "paragraphs": [
            "空翠浮軒檻，嵐光拂棟梁。",
            "江隨平野曲，林擁暮山蒼。",
            "城郭猶平日，田疇本樂鄉。",
            "呻吟未休息，衰病意空長。"
        ],
        "title": "和李士舉陪提刑徽猷遊中梁山臨秀遠軒以望江中平陸之勝承示佳句且敘故舊離合之感次韵二首  其一",
        "id": "a3acc45b-ec48-4bef-969f-988c554af286"
    },
    {
        "author": "王之望",
        "paragraphs": [
            "京口追遊地，錢塘執別年。",
            "飄流恍如夢，聚散豈其天。",
            "夙駕行趨詔，當朝正急賢。",
            "紫荷持從橐，去去入林泉。"
        ],
        "title": "和李士舉陪提刑徽猷遊中梁山臨秀遠軒以望江中平陸之勝承示佳句且敘故舊離合之感次韵二首  其二",
        "id": "27af72f7-e01e-4b08-87f0-e0fde8f62922"
    },
    {
        "author": "王之望",
        "paragraphs": [
            "老境流年速，春風幾日晴。",
            "清尊花下怯，白髮鏡中明。",
            "蝴蝶迷幽夢，倉庚愧好聲。",
            "良辰一尊酒，鐘鼎可忘情。"
        ],
        "title": "次韵賀子忱春事",
        "id": "f5a35f58-244d-48ea-8eb6-5b955f932526"
    },
    {
        "author": "王之望",
        "paragraphs": [
            "聯德成偕老，和鳴六十春。",
            "休聲傳孝婦，餘慶産名臣。",
            "人去虛韋幔，哀深泣孟鄰。",
            "千年憑直筆，圖史播芳塵。"
        ],
        "title": "挽林給事中母柳夫人詞三首  其一",
        "id": "602b6341-7842-4cd5-8990-8c471939739b"
    },
    {
        "author": "王之望",
        "paragraphs": [
            "作配歸華族，生賢瑞國朝。",
            "升堂拜王導，窺牖識房喬。",
            "綵服金龜重，安輿駟馬驕。",
            "慶門今鼎盛，環珮忽蕭蕭。"
        ],
        "title": "挽林給事中母柳夫人詞三首  其二",
        "id": "e6541686-2ba3-435f-918f-a0fffd06992c"
    },
    {
        "author": "王之望",
        "paragraphs": [
            "方喜門施戟，俄驚容奠芻。",
            "孤鸞空對影，老鳳獨將雛。",
            "祖送傾朝士，哀榮震帝都。",
            "祇應歸葬處，千兩擁山隅。"
        ],
        "title": "挽林給事中母柳夫人詞三首  其三",
        "id": "e9c63180-1b3c-45e8-a77d-c9cfbe3b087e"
    },
    {
        "author": "王之望",
        "paragraphs": [
            "誓比共姜早，貧如翟母希。",
            "三遷功可大，五福報無違。",
            "衮繡供兒綵，風旛契祖機。",
            "千秋憑直筆，圖史播芳徽。"
        ],
        "title": "張和公母秦國太夫人輓詞",
        "id": "f2dbf8c4-e082-4c31-9aa6-a7c1cae2ac74"
    },
    {
        "author": "王之望",
        "paragraphs": [
            "才名四紀藹簪紳，王謝風流信絕倫。",
            "雲路舊遊羣玉府，山城初見謫仙人。",
            "八龍漂泊知餘幾，三爵追隨莫厭頻。",
            "此會未應輕作別，梅花且醉臘前春。"
        ],
        "title": "贈元觀正字",
        "id": "fd463ad1-9365-4b7e-b762-ce0643d7af54"
    },
    {
        "author": "王之望",
        "paragraphs": [
            "奔波朝士覓官忙，獨買扁舟去意長。",
            "汲黯舊聞羞作令，馮唐今愧老爲郎。",
            "鵷鴻引去知何慕，鷗鷺歸來不亂行。",
            "竊食端輸厠中鼠，驚餘猶得飽饑腸。"
        ],
        "title": "和曾丈贈光化令趙元質",
        "id": "b49a12ba-3134-44bb-855c-3d749c72bfbd"
    },
    {
        "author": "王之望",
        "paragraphs": [
            "湖光盡處兩山開，夾道蒼松鬰壯哉。",
            "水過冷泉雙澗合，石飛天竺一峰來。",
            "勝遊喜有幽人約，佳句俄催爽氣回。",
            "桂子中秋正芬馥，流霞好泛月邊杯。"
        ],
        "title": "關子東約中秋遊天竺再用前韵有詩和之",
        "id": "511d17f6-f33d-4d08-962d-92ea338bc2ec"
    },
    {
        "author": "王之望",
        "paragraphs": [
            "西湖爛醉踏青天，秀句重尋未隔年。",
            "已約清樽携九日，要將黄菊薦三賢。",
            "深秋風日明寒水，宿雨波瀾起畫船。",
            "佳氣葱蘢如有待，曉粧濃淡抹非烟。"
        ],
        "tags": [
            "西湖"
        ],
        "title": "文監丞出關子東西湖春遊倡和且約爲重九之遊次韵",
        "id": "39914167-7429-456e-acdd-75af87012d8d"
    },
    {
        "author": "王之望",
        "paragraphs": [
            "孤枕僧庵夢不成，披衣推戶竹軒明。",
            "一天月色連秋色，萬樹風聲似水聲。",
            "小檻沉沉青嶂合，脩簷冉冉白雲行。",
            "今宵佇立情何限，曉鑑霜毛兩鬢生。"
        ],
        "title": "題龍華寺",
        "id": "424a0ace-277e-43c0-9a6a-f6bd516658be"
    },
    {
        "author": "王之望",
        "paragraphs": [
            "曲江一散各西東，杯酒重來氣尚雄。",
            "才薄愧參龍虎榜，會難常歎馬牛風。",
            "弟兄半已顛毛白，賓主休辭醉頰紅。",
            "底事坐中猶未樂，車公不遂一尊同。"
        ],
        "title": "同年十人會於湖上巫子先拘臺制不來有詩次韵",
        "id": "67919860-241c-4533-a59f-847574ebe9a2"
    },
    {
        "author": "王之望",
        "paragraphs": [
            "慘淡陰風暗廣川，衝寒直到白雲邊。",
            "寒馿苦憶長安道，古寺深行小有天。",
            "峴首詩人窮入畫，孤山處士句堪傳。",
            "疑君便是林君復，妙字清題故宛然。"
        ],
        "title": "與同舍遊浄明是日大寒予獨乘馬諸公以孟浩然相戲以其鄉人故也關丈有詩次韵",
        "id": "4fbbc4f5-ae5f-4389-b936-a1ba95b2b5bf"
    },
    {
        "author": "王之望",
        "paragraphs": [
            "翠麓丹崖敞洞天，瓊宮珠殿照雲烟。",
            "森羅壁繪推前輩，縹緲樓居見列仙。",
            "朝斗壇邊星象冷，步虛聲內月華圓。",
            "塵埃迥隔人間世，骨悚魂清夜不眠。"
        ],
        "title": "丈人觀設醮留題",
        "id": "22c7b97d-6c66-4f63-8a60-b710c2651406"
    },
    {
        "author": "王之望",
        "paragraphs": [
            "洞府仙扃本不關，凡蹤長墮世塵間。",
            "勝遊得得今須遍，俗駕遲遲肯遽還。",
            "絕巘晨光收雨脚，羣峰春色嚲烟鬟。",
            "感通珍重神靈意，詩思雖荒詎敢慳。"
        ],
        "title": "再用前二詩韵  其一",
        "id": "86089309-71a7-49e7-b2ff-09d10a2152ef"
    },
    {
        "author": "王之望",
        "paragraphs": [
            "勝境名標第五天，殊庭佳氣藹非烟。",
            "鼓鐘與看千人會，玉石難分十種仙。",
            "幽壑舊傳靈藥富，蒼崖曾現寶光圓。",
            "塵勞未决丹梯急，只得虛堂一夜眠。"
        ],
        "title": "再用前二詩韵  其二",
        "id": "696a05fb-81f1-412a-9a93-05a7bbc453b8"
    },
    {
        "author": "王之望",
        "paragraphs": [
            "古寺深藏紫翠間，清風夾道凜蒼官。",
            "千尋秋色巖巒凈，十里雷聲澗谷寒。",
            "此去洗心應少累，從來蓄眼未經看。",
            "使君健筆題佳句，一首新詩倒醉瀾。"
        ],
        "title": "棲賢三峽橋次南康守晏德基韵",
        "id": "319fc99a-54c7-4bc0-9905-b686c24280af"
    },
    {
        "author": "王之望",
        "paragraphs": [
            "當年英妙曳青衿，曾習王褒盛德吟。",
            "驥騄作駒期萬里，鸞凰振翼便千尋。",
            "馳聲場屋誰勍敵，好事侯邦盡賞音。",
            "古語美成須在久，願君長保歲寒心。"
        ],
        "title": "題胥解元成美堂",
        "id": "59e2fd12-f51f-404f-9bd8-91771d7488fb"
    },
    {
        "author": "王之望",
        "paragraphs": [
            "使節東來炯繡衣，蒙泉景色動旌旗。",
            "官曹傳檄清風肅，老稚隨車淑氣移。",
            "趙日可能兼畏愛，蘇天那復間公私。",
            "鴒原更遇蓬瀛客，好駐幨帷十日期。"
        ],
        "title": "贈元運使",
        "id": "7c1e7def-6aef-4594-bc7f-3192ac462c86"
    },
    {
        "author": "王之望",
        "paragraphs": [
            "霜晴愛日曉生東，蕭寺山茶賞歲豐。",
            "錦里出遨驅小隊，雪山納堠狎諸戎。",
            "葉連油幕侵天碧，花倚朱旗特地紅。",
            "美景良辰萬人喜，不妨行樂一尊同。"
        ],
        "title": "缺題",
        "id": "dc68ba0a-d29c-4489-8540-88d6eceeb733"
    },
    {
        "author": "王之望",
        "paragraphs": [
            "百首新詩句句妍，追還江左一千年。",
            "春歸池草難專美，冷入江楓稱所傳。",
            "一字人知吟不到，八分我喜錄成編。",
            "西來所得真多矣，滿篋今藏錦繡篇。"
        ],
        "title": "還鮮于蹈夫詩編",
        "id": "30e05109-0949-4a69-90ae-be48ff5495df"
    },
    {
        "author": "王之望",
        "paragraphs": [
            "靈輿歸路肅班班，帳殿秋風響珮環。",
            "九廟向來連北闕，五陵依舊對南山。",
            "玉衣不受清塵涴，風馬應隨綵仗還。",
            "行起奉常陪薦享，天威咫尺侍懸間。"
        ],
        "title": "溫原廟神御北還和謝景思韵",
        "id": "7104da00-3779-4c32-a5b3-3b0f3cbcac21"
    },
    {
        "author": "王之望",
        "paragraphs": [
            "早歲儒林俊譽流，中年持橐侍宸遊。",
            "論思清禁三朝遇，閒散殊庭二紀投。",
            "迹與香山齊出處，詩將彭澤盡賡酬。",
            "似聞璧水求三老，行起蒲輪慰九州。"
        ],
        "title": "賀劉侍郎三首  其一",
        "id": "8dbac8c7-6e2a-4d11-a56d-d1dbd99dc8c9"
    },
    {
        "author": "王之望",
        "paragraphs": [
            "漢嘉平日想風流，喜作凌雲載酒遊。",
            "塵土何時公事了，林泉聊與故人投。",
            "心期濟物衰難强，志在求田老未酬。",
            "官滿便當投劾去，一航從此下揚州。"
        ],
        "title": "賀劉侍郎三首  其二",
        "id": "8b26c613-ff04-40c4-bfe9-df60f4c1e870"
    },
    {
        "author": "王之望",
        "paragraphs": [
            "萬景樓頭盡日留，烏尤嶺上及春遊。",
            "谿潭杳渺游魚樂，林木陰森倦鳥投。",
            "千尺梵身名不謬，半輪山月句難酬。",
            "爭流競秀君休問，更有江聲撼一州。"
        ],
        "title": "賀劉侍郎三首  其三",
        "id": "6a58b3dd-4797-45ae-b797-49676ffbcbb0"
    },
    {
        "author": "王之望",
        "paragraphs": [
            "一徑緣雲徹上臺，玉樓銀闕冠崔嵬。",
            "連峰衮衮從天下，迥野茫茫匝地開。",
            "曉日重溟紅浪湧，夜燈千嶺瑞光來。",
            "却歸下土人應怪，身自瑶池閬苑回。"
        ],
        "title": "題上清宮",
        "id": "784652c7-e5c4-4704-b35e-8028aedfef1f"
    },
    {
        "author": "王之望",
        "paragraphs": [
            "古寺幽巖萬木稠，蜀川一覽盡西州。",
            "依微遠樹低平野，散漫清江吐亂洲。",
            "老眼乍明疑峴首，歸心忽動憶槎頭。",
            "當年風物悲游子，子美應同故國愁。"
        ],
        "title": "留題修覺山絕勝亭",
        "id": "0cb6c785-ef4d-4216-960f-3d9398e71c85"
    },
    {
        "author": "王之望",
        "paragraphs": [
            "翠嶺蒼巖带落霞，水雲平野一川斜。",
            "二山相距無千里，數口俱仙有兩家。",
            "仇穴便當營草屋，武陵何必訪桃花。",
            "擇鄉試復詢風俗，善政人人令尹誇。"
        ],
        "title": "題廣利院",
        "id": "70f8a0e9-1fb5-4ec6-9f08-48884d88b82f"
    },
    {
        "author": "王之望",
        "paragraphs": [
            "城府年來怪迹疏，端因藥圃滯巾車。",
            "芒鞋入谷親尋種，野服巡欄自把鋤。",
            "室藹芝蘭無俗物，房深花木稱僧居。",
            "他時猿鶴休驚怨，安石寧終老一墟。"
        ],
        "title": "寄題謝景思藥寮仍用其韵",
        "id": "61c3d676-c7e4-499a-aeaf-4ddb09e88ad0"
    },
    {
        "author": "王之望",
        "paragraphs": [
            "誰結危亭古岸頭，雲容水態入簾鈎。",
            "數峰嵐翠欲排闥，半夜溪聲礙枕流。",
            "入坐烟霞終日秀，對床風雨一燈幽。",
            "那知戎馬紛紜際，杖屨相陪得勝遊。"
        ],
        "title": "同鮮于蹈夫管養正飲衛氏雲亭",
        "id": "1ef67f22-e998-4a6c-98d7-67d8f497f9b1"
    },
    {
        "author": "王之望",
        "paragraphs": [
            "登臨到處久徘徊，水色山光滾滾來。",
            "百頃烟村抱城郭，數峰雲水擁樓臺。",
            "千篇取足詩材剩，萬軸橫陳畫笥開。",
            "清興窮探猶未厭，更投涵翠舉餘杯。"
        ],
        "title": "同龐彥才晚酌於涵翠軒",
        "id": "077a7d8a-fda2-499c-98a0-9c39ab1c1cc5"
    },
    {
        "author": "王之望",
        "paragraphs": [
            "湖海元龍氣尚豪，笑談誰料已霜毛。",
            "文章家法西京在，兄弟才名北斗高。",
            "欲取功名酬老大，豈將州縣歎徒勞。",
            "登壇不獨風騷將，出幕他年看節旄。"
        ],
        "title": "上曾二丈仲成  其一",
        "id": "88adfd8a-dc6c-4157-8a9e-5c9a796dd632"
    },
    {
        "author": "王之望",
        "paragraphs": [
            "憶拜冰壺日下時，先君未老我方兒。",
            "庭闈一閟成今昔，世路重來太險巘。",
            "風義肯忘三益友，姓名願入八哀詩。",
            "遺孤么麽何能報，泉下幽魂儻有知。"
        ],
        "title": "上曾二丈仲成  其二",
        "id": "171a3c3e-b5c2-41af-a300-b0d8c261cc79"
    },
    {
        "author": "王之望",
        "paragraphs": [
            "患難餘生二十年，一身孤苦百憂纏。",
            "文章昔謂古可到，蹤跡今爲人所憐。",
            "憔悴形容勳業鏡，歸依空寂祖師禪。",
            "不孤雖有山公在，恐逐龍舒下九泉。"
        ],
        "title": "上曾二丈仲成  其三",
        "id": "14f4521f-6e4c-432c-adc3-98124592a6fd"
    },
    {
        "author": "王之望",
        "paragraphs": [
            "老境生涯正倚君，周旋夷險共悲欣。",
            "最憐磊磊多高節，未肯斑斑出異文。",
            "漢閣燈來徒照夜，葛陂龍去謾拏雲。",
            "願爲靈壽扶黄髮，廊廟他年看勒勳。"
        ],
        "title": "和關子東笻杖",
        "id": "5a5524fc-69aa-47a7-bd3b-f797a2516554"
    },
    {
        "author": "王之望",
        "paragraphs": [
            "春意枝間忽暗驚，乘風作陣去縱橫。",
            "蒼苔可忍欺香骨，粉蝶無端亂舞英。",
            "有恨應羞霜月照，鍾情猶頼晚風輕。",
            "夢回一夜頻搔首，腸斷空階驟雨聲。"
        ],
        "title": "落梅  其一",
        "id": "70e612ab-0dba-4140-a13a-6fcf35b2bb11"
    },
    {
        "author": "王之望",
        "paragraphs": [
            "香殘粉暗若爲情，寂寞空餘瘦影橫。",
            "雨後園林無玉樹，朝來庭院滿瓊英。",
            "浮雲冉冉當風盡，飛雪飄飄落砌輕。",
            "廣武爲君聊一歎，羣花從此擅名聲。"
        ],
        "title": "落梅  其二",
        "id": "1c8defb0-50b3-47d5-9974-2816e4c9740f"
    },
    {
        "author": "王之望",
        "paragraphs": [
            "六藝潛心老益尊，此邦耆舊衆推賢。",
            "高文早出諸儒右，清節宜書獨行篇。",
            "白首可憐纔半刺，朱衣猶得貴重泉。",
            "佳城一閟成千古，寂寞哀笳慘暮烟。"
        ],
        "title": "挽季通判",
        "id": "d7877cfc-51f4-466d-acd6-cc412ccf6b86"
    },
    {
        "author": "王之望",
        "paragraphs": [
            "綵衣方喜奉安輿，丹旐俄驚返故居。",
            "已作善人稱里閈，固宜陰德大門閭。",
            "悟超庭柏心無礙，香茁階蘭慶有餘。",
            "哀挽一聲寒日外，蕭蕭風樹鎖郊墟。"
        ],
        "title": "挽王教授子節父",
        "id": "cc7e701b-2f33-4a92-b52c-a0c312e16f6b"
    },
    {
        "author": "王之望",
        "paragraphs": [
            "西北峩峩疊嶂來，濤奔浪湧勢難回。",
            "忽臨城郭千峰住，下有源泉萬斛開。",
            "魚鼈寧容腥沼沚，蛟龍曾是起風雷。",
            "平時寂寞何靈響，歲旱方知濟物才。"
        ],
        "title": "題蒙泉",
        "id": "4901050c-b089-4702-a2d8-e89403c19eac"
    },
    {
        "author": "王之望",
        "paragraphs": [
            "弟兄南渡各馳驅，幾奉君王尺一除。",
            "黄耳音書寄懷抱，烏衣門巷惜丘墟。",
            "澄清孟博榮持節，雅量玄平靜著書。",
            "五桂家風殊未艾，黄山佳氣藹如初。"
        ],
        "title": "和友人  其一",
        "id": "829835de-49f7-4e9d-a95b-1bc311630bcc"
    },
    {
        "author": "王之望",
        "paragraphs": [
            "坐閲江城歲月遷，心勞政拙豈能賢。",
            "昔遊泉石迷尋訪，故里風烟喜接連。",
            "聊假頒宣行素學，敢將遲暮歎華顛。",
            "他年良史徵佳什，會入西京循吏篇。"
        ],
        "title": "和友人  其二",
        "id": "d9cc237b-65ef-42e4-a8fb-96f90142b1bd"
    },
    {
        "author": "王之望",
        "paragraphs": [
            "驚風鴻鵠各翻飛，同落西南蜀一維。",
            "一日三秋雙鬢改，兩鄉千里寸心馳。",
            "清香燕寢多佳致，遠景樓臺發妙詞。",
            "只恐江山留不得，賜環聞已下丹墀。"
        ],
        "title": "和眉守王郎中",
        "id": "161ef09a-6881-4b47-8800-dbdf85e3400b"
    },
    {
        "author": "王之望",
        "paragraphs": [
            "千載初平慶未窮，本支今復見仙翁。",
            "當年郜鼎爭尤力，此日于門報已隆。",
            "政尚寬和承祖烈，量涵清濁稱家風。",
            "賜金增秩知非晚，行看絲綸下禁中。"
        ],
        "title": "壽台州黄守",
        "id": "4cf11668-17d0-4a4b-8584-cd873ee9a122"
    },
    {
        "author": "王之望",
        "paragraphs": [
            "僕射文章六百春，人間又見石麒麟。",
            "朱顔白髮古仙伯，和氣清風今德人。",
            "出處三朝常守道，承宣千里更宜民。",
            "聖時共政須耆舊，歸去千秋輔紫宸。"
        ],
        "title": "壽處州徐守三首  其一",
        "id": "94082194-6b75-417a-a178-c36f2f62fdb1"
    },
    {
        "author": "王之望",
        "paragraphs": [
            "共理經年惠利豐，此邦歌頌藹提封。",
            "仙都洞府春風好，處士星躔瑞氣濃。",
            "道向偓佺傳口訣，禪從摩詰悟心宗。",
            "世間功業公餘事，平日高情薄萬鍾。"
        ],
        "title": "壽處州徐守三首  其二",
        "id": "0e4d60df-4460-4e38-8a96-4896f39892f8"
    },
    {
        "author": "王之望",
        "paragraphs": [
            "赤矢朱弓祖慶綿，五雲吉夢世生賢。",
            "嘉時浹日迎重九，景運中天恰半千。",
            "律播金商資爽氣，露和瓊屑引遐年。",
            "壽觴莫負專城貴，好對西風醉管弦。"
        ],
        "title": "壽處州徐守三首  其三",
        "id": "140ed5fb-daaa-469d-a79b-78f748298807"
    },
    {
        "author": "王之望",
        "paragraphs": [
            "至人悲念攝冥頑，倏見光明指顧間。",
            "億劫未曾親見佛，一宵今得暫棲山。",
            "從來葉障須除結，此去功名直等閒。",
            "欲以殘年奉香火，塵勞無計戀松關。"
        ],
        "title": "留題光相寺",
        "id": "e25d2966-c6bf-4d83-a8fe-5140c336aa53"
    },
    {
        "author": "王之望",
        "paragraphs": [
            "早歲英聲已絕塵，暮年高節更殊倫。",
            "絳帷久擅詩書樂，朱邸頻釃酒醴醇。",
            "不許功名書竹帛，祇將文行照簪紳。",
            "鄉鄰若欲存遺範，祭社端宜配古今。"
        ],
        "title": "挽張直講",
        "id": "618eba89-d439-4b78-a059-422825a66481"
    },
    {
        "author": "王之望",
        "paragraphs": [
            "浩蕩天花弄曉光，春風未轉忽芬芳。",
            "人躋物外紅塵遠，境墮壺中白晝長。",
            "風柳冷飄三月絮，寒梅幽寄一枝香。",
            "朝來暴喜家風貴，圓璧方圭滿舍旁。"
        ],
        "title": "和李清卿雪",
        "id": "32d6e4f5-89c7-4fba-8c84-cfd9e2b40a82"
    },
    {
        "author": "王之望",
        "paragraphs": [
            "兩地相望百舍强，相思空結九回腸。",
            "君家滄海賓初日，我戍衡山俯夕陽。",
            "情話何當傾肺腑，倦遊聊復信行藏。",
            "求田問舍真長策，捧檄榮親道更光。"
        ],
        "tags": [
            "衡山"
        ],
        "title": "吳明可寄詩次韵爲答",
        "id": "5494ec36-5e9f-43c1-a942-b4f4e7ea61d5"
    },
    {
        "author": "王之望",
        "paragraphs": [
            "金雁橋南二頃湖，房公遺迹未湮蕪。",
            "人遊杜牧晚晴賦，境對王維別墅圖。",
            "經始林泉心自巧，折衝廊廟術何迂。",
            "當時只作幽人計，留得陳陶四萬夫。"
        ],
        "title": "房公湖",
        "id": "619cdab8-e0b1-432b-89f3-6ab6b1546e49"
    },
    {
        "author": "王之望",
        "paragraphs": [
            "泉上新臺紫翠環，暮春修禊俯潺湲。",
            "漢流尚带桃花水，雲氣初披杏子山。",
            "柳絮輕颺晴日暖，竹光不動午陰閒。",
            "時和歲稔游人樂，一醉聊開病守顔。"
        ],
        "title": "皇華館以上巳落成因修禊事題詩紀之",
        "id": "f96743a8-753f-45e1-8ce0-9f76f7025217"
    },
    {
        "author": "王之望",
        "paragraphs": [
            "何處溪聲響佩環，洗心堂下轉潺湲。",
            "數株古柳枯臨水，百畝叢篁翠倚山。",
            "歲久刊題多泯滅，時清景物自幽閒。",
            "軺軒登覽留佳句，頓覺林泉發妙顔。"
        ],
        "title": "呂叔恭運使和題皇華館詩復次韵",
        "id": "5ff24def-59db-447a-97d1-0d5d4bd7906a"
    },
    {
        "author": "王之望",
        "paragraphs": [
            "二豪詩律晉江東，迭倡更酬卷軸豐。",
            "狎主齊盟爭定霸，互爲勍敵銳臨戎。",
            "波瀾已得江流助，組麗仍依錦段紅。",
            "入蜀詞人多妙句，向來嚴杜一編同。"
        ],
        "title": "帥漕復次韵再和",
        "id": "c13385cb-157e-41ac-9c05-8c774d691c66"
    },
    {
        "author": "王之望",
        "paragraphs": [
            "絕頂憑欄思有餘，滄江下眺眇三隅。",
            "月光此夜十分滿，風色今朝一點無。",
            "鄉國不須悲楚蜀，庭階且喜集封胡。",
            "史君邂逅分鮮鯽，斫鱠還成逸少圖。"
        ],
        "title": "中秋同兒姪登寶峰亭",
        "id": "7a70cafb-d18f-4042-8599-d5c3983496bd"
    },
    {
        "author": "王之望",
        "paragraphs": [
            "天梯雲棧轉龍旗，細雨淒風暗路岐。",
            "七夕難忘祈巧夜，三鄉不以望仙時。",
            "曲江若悟賢臣語，汾水寧傷才子詞。",
            "此日鈴聲腸斷處，後庭遺唱未爲悲。"
        ],
        "title": "缺題",
        "id": "c5b414fd-bbd5-4af5-8fd9-6725b2b670f2"
    },
    {
        "author": "王之望",
        "paragraphs": [
            "瀑水傳聞舊壯哉，飛流亭下久徘徊。",
            "玉龍鱗甲寒猶蟄，銀漢波瀾凍未開。",
            "斜日湫潭微濺雨，深冬天地不鳴雷。",
            "斯游未快平時意，更擬他年得得來。"
        ],
        "title": "大龍湫",
        "id": "f02885b9-2aff-43aa-b7d7-8facd60c56fd"
    },
    {
        "author": "王之望",
        "paragraphs": [
            "曉來庭竹碎秋聲，令我思君重愴情。",
            "三畫當年曾擅價，五言今去合知名。",
            "賦歸已荷因風寄，釃藇終期對月傾。",
            "但願官軍破驕敵，不妨淮海寄餘生。"
        ],
        "title": "次韵劉南伯二首  其一",
        "id": "ff0b8f60-c8f8-4137-af1f-e8851804d55d"
    },
    {
        "author": "王之望",
        "paragraphs": [
            "十年蹤跡困邅如，多謝韋郎肯寄書。",
            "千里漫尋苕水夢，一廛方對相山居。",
            "歸心不爲蒓鱸切，交契應閑簡牘疏。",
            "近向錢塘得嘉種，秋盤何日共新蔬。"
        ],
        "title": "次韵劉南伯二首  其二",
        "id": "7963756e-9213-44a6-bba5-00357ffd8d9f"
    },
    {
        "author": "王之望",
        "paragraphs": [
            "網得金鱗不忍烹，一甌春菜眼偏明。",
            "逢君强賦湖陰曲，顧我方趨日照城。",
            "散坐酴醿留客醉，過庭鵯鵊爲誰鳴。",
            "還朝密邇非輕別，知有蒲輪訪姓名。"
        ],
        "title": "次韵王圜中二首  其一",
        "id": "7e1d3064-532c-4d99-99fa-006eac6dfdd2"
    },
    {
        "author": "王之望",
        "paragraphs": [
            "舟兀東風怯曉寒，綠楊堤畔見青山。",
            "遡流不礙朝天去，掉鞅何當拜命還。",
            "半世光陰憂患裏，他時勳業笑談間。",
            "兒童似覺吾衰老，只欲西歸便丐閒。"
        ],
        "title": "次韵王圜中二首  其二",
        "id": "d020d6c3-2694-4d34-811e-e87cb077b1f5"
    },
    {
        "author": "王之望",
        "paragraphs": [
            "淮水綿綿不絕流，渡江龍化復東遊。",
            "宗盟尚詫當年盛，交分還欣此日投。",
            "名並邛郲公等繼，政稱京兆我難酬。",
            "得時俱爲公家計，三窟寧當各一州。"
        ],
        "title": "次韵制帥和王憲二首  其一",
        "id": "f9e74755-dd0c-4693-aa5e-83d013de25b4"
    },
    {
        "author": "王之望",
        "paragraphs": [
            "二麥初收堰水流，西園飛蓋使君遊。",
            "羽旄每出邦人喜，壺矢閒同坐客投。",
            "膏雨應時和氣洽，豐年有兆頌聲酬。",
            "政成訟簡追胥息，鎮靜西南五十州。"
        ],
        "title": "次韵制帥和王憲二首  其二",
        "id": "001cb186-d98f-4e9c-8c9c-b031bc211def"
    },
    {
        "author": "王之望",
        "paragraphs": [
            "新詩俊逸走風雷，愧我馳驅欲强陪。",
            "花外疏篁青掩映，門前流水綠縈迴。",
            "高情好客長留客，勝賞傳杯莫放杯。",
            "老懶畏寒朝睡美，報章淹緩莫相催。"
        ],
        "title": "次韵陳勉仲見留之什",
        "id": "faecf36d-77f2-4b95-b230-f4934e392a0c"
    },
    {
        "author": "王之望",
        "paragraphs": [
            "五郡馳驅兩月忙，少城春事杳相忘。",
            "鷅鶹鳴處韶光老，鵜鴂聲中旅思長。",
            "曾爲青山迂客路，莫偕紅旆訪仙鄉。",
            "浣花時節歸期近，猶及遨頭共一觴。"
        ],
        "title": "寄制帥",
        "id": "f383d8a7-49b2-4062-8fdc-eb8d62bcb972"
    },
    {
        "author": "王之望",
        "paragraphs": [
            "離索堪驚歲月忙，少城遺愛未曾忘。",
            "西園尚記英遊並，南浦空嗟別恨長。",
            "壯志且窺勳業鏡，高情休憶水雲鄉。",
            "玉關柝靜邊烽息，漢殿歸稱萬歲觴。"
        ],
        "title": "和制帥",
        "id": "60eedec8-fdb0-47ad-846b-cd497e24f51c"
    },
    {
        "author": "王之望",
        "paragraphs": [
            "按部經時走四封，雲山有路寶巖通。",
            "普賢相對圓光裏，摩詰不離方丈中。",
            "喜有篇章交寄遠，恨無羽翼可凌空。",
            "來詩忽作蛟龍吼，三日能令兩耳聾。"
        ],
        "title": "和制帥  其一",
        "id": "480fbc57-4ff3-4f85-9a6f-9864276e9d92"
    },
    {
        "author": "王之望",
        "paragraphs": [
            "自憐麋鹿性疏頑，心在雲林迹世間。",
            "每厭塵埃驅俗駕，不辭險阻訪名山。",
            "池魚得意時歸壑，廄馬長鳴暫出閑。",
            "萬仞峰頭曾進步，禪機一撥透三關。"
        ],
        "title": "和制帥  其二",
        "id": "458df464-cbbf-48dd-a307-4099bcf32620"
    },
    {
        "author": "王之望",
        "paragraphs": [
            "力求見佛上天梯，忽覩光明志意迷。",
            "華藏神通驚變現，臺山公案好拈提。",
            "太沖漫作三都賦，子美全無一字題。",
            "今日諸賢賡妙句，强驅駑駕力難齊。"
        ],
        "title": "和制帥  其三",
        "id": "19225b9a-02ae-4def-a154-e8fd7e3a9e53"
    },
    {
        "author": "王之望",
        "paragraphs": [
            "卿月中天照上流，使星入蜀久西遊。",
            "蟠胸經緯開棋局，出手梟盧轉博投。",
            "學有淵源流不竭，詩如珠玉價難酬。",
            "詞章怪底猶雄健，棠蔭曾聯柳柳州。"
        ],
        "title": "和制帥  其四",
        "id": "0b88fda8-14d6-4129-a18c-8bdb8d0f82d7"
    },
    {
        "author": "王之望",
        "paragraphs": [
            "勝遊每恨不相同，郵遞猶欣日日通。",
            "玉帳未容佳境到，雲山已在好詩中。",
            "靈珠忽富千金贈，凡馬堪嗟萬古空。",
            "展卷高吟知幾過，大音一震耳根聾。"
        ],
        "title": "又和  其一",
        "id": "2456e385-5a95-4342-8612-b634d366d4b9"
    },
    {
        "author": "王之望",
        "paragraphs": [
            "塵勞汩沒老尤頑，遍走岷峨杳靄間。",
            "筋力已疲難報國，田園有計即歸山。",
            "何期俗駕經時出，却得浮生數日閒。",
            "已請一麾江海去，故應生入玉門關。"
        ],
        "title": "又和  其二",
        "id": "57da6933-787c-45d1-a237-75ed862ed902"
    },
    {
        "author": "王之望",
        "paragraphs": [
            "新篇孤峻絕階梯，照眼光芒五色迷。",
            "已向詩壇稱獨步，不妨祖令更全提。",
            "真空雅與高情契，絕景終希大手題。",
            "餘事文章暫遊戲，要將李杜與名齊。"
        ],
        "title": "又和  其三",
        "id": "e2594981-1478-4f6e-90cf-673ef83c057b"
    },
    {
        "author": "王之望",
        "paragraphs": [
            "住因得坎去乘流，萬里西南更倦遊。",
            "三徑未成歸計晚，一尊猶喜故人投。",
            "小篇偶寓詩筒去，佳句還勞驛使酬。",
            "得與諸賢更倡和，故應盛事播西州。"
        ],
        "title": "又和  其四",
        "id": "06cb3612-1005-443b-934e-b1a7593bb3c1"
    },
    {
        "author": "王之望",
        "paragraphs": [
            "人間歲月都幾許，醉裏光陰差較長。",
            "千日不醒終有盡，百年渾得要爲常。",
            "故人屢過無窮巷，一室能寬有醉鄉。",
            "好事不妨多酌我，老來無復次公狂。"
        ],
        "title": "渾醉庵詩",
        "id": "46300ee5-7c6a-4f5c-9bf3-25e10d6c631b"
    },
    {
        "author": "王之望",
        "paragraphs": [
            "石佛山頭日欲頹，尋僧不遇懶空回。",
            "青鞋布襪雲門路，拄杖穿林歸去來。"
        ],
        "title": "又題鴻祐寺",
        "id": "1506d25e-3768-4584-8663-7e98d3063379"
    },
    {
        "author": "王之望",
        "paragraphs": [
            "明鏡佳期故未忘，月圓人缺恨何長。",
            "陽臺朝暮誰爲主，夢裏時時怨楚王。"
        ],
        "title": "戲景思  其一",
        "id": "612c68df-abbf-4767-9333-496ab09efb31"
    },
    {
        "author": "王之望",
        "paragraphs": [
            "顔色傾城藝更精，愛卿長是說卿卿。",
            "卷中昔日崔徽貌，重見應憐太瘦生。"
        ],
        "title": "戲景思  其二",
        "id": "9d289099-0122-4451-ae29-515117aae214"
    },
    {
        "author": "王之望",
        "paragraphs": [
            "徑草荒春綠作堆，東風深入小園來。",
            "可憐幾陣嫣香裏，立盡庭前數樹梅。"
        ],
        "title": "題鄧寨周氏小園",
        "id": "a8a114ee-a2ca-458a-a757-62619e62a123"
    },
    {
        "author": "王之望",
        "paragraphs": [
            "寂寂經旬病卧家，起來都不記年華。",
            "一聲檐上驚秋晚，牆外初聞賣菊花。"
        ],
        "title": "病餘兀坐偶成二絕  其一",
        "id": "01fc2780-1f9f-4b93-a5e9-e0fd76fd2b18"
    },
    {
        "author": "王之望",
        "paragraphs": [
            "病骨欒欒瘦轉加，秋風怯傍小窗紗。",
            "蕭然丈室維摩觀，一炷清香到日斜。"
        ],
        "title": "病餘兀坐偶成二絕  其二",
        "id": "8f4e91ce-089e-4148-ac0d-e287dd61719b"
    },
    {
        "author": "王之望",
        "paragraphs": [
            "腸斷江頭索笑花，三三兩兩逐枝斜。",
            "忽隨清絕驚人句，來自西湖處士家。"
        ],
        "tags": [
            "西湖"
        ],
        "title": "倚江亭會上虞伯逵送梅花并二絕句坐上次韵併調賀子忱  其一",
        "id": "330e2777-aa7b-465e-9ee1-22c5196b3bc0"
    },
    {
        "author": "王之望",
        "paragraphs": [
            "喜見江梅又著花，插來不怕帽簷斜。",
            "高標幽韵誰真似，人在風流賀監家。"
        ],
        "title": "倚江亭會上虞伯逵送梅花并二絕句坐上次韵併調賀子忱  其二",
        "id": "da6c0177-6aa5-47e4-94f3-5970c7c54dec"
    },
    {
        "author": "王之望",
        "paragraphs": [
            "急雨顛風带海烟，白頭腸斷落花天。",
            "東風爲買春光住，柳撒黄金榆擲錢。"
        ],
        "title": "和姚令威春陰四絕  其一",
        "id": "31c83626-6492-4ec1-a0be-868468a485bd"
    },
    {
        "author": "王之望",
        "paragraphs": [
            "十日春陰晝景微，鳴鳩逐婦幾時歸。",
            "柔桑細麥寧馨長，落絮遊絲可解飛。"
        ],
        "title": "和姚令威春陰四絕  其二",
        "id": "2ebc356a-1c58-447a-a1aa-3f6d62303ad4"
    },
    {
        "author": "王之望",
        "paragraphs": [
            "雨過山村綠滿陂，紅芳漸少翠陰低。",
            "春風吹草依然碧，潮水浮花却自西。"
        ],
        "title": "和姚令威春陰四絕  其三",
        "id": "70745c67-838b-4316-b389-51a1c7af325f"
    },
    {
        "author": "王之望",
        "paragraphs": [
            "休對風光感物華，且將春酒趁春賒。",
            "一聲杜宇芳菲晚，只有荼𧃲芍藥花。"
        ],
        "title": "和姚令威春陰四絕  其四",
        "id": "eff7ee3b-d1ed-4963-8f16-eaf3ca7b8504"
    },
    {
        "author": "王之望",
        "paragraphs": [
            "千尺高崖屏翠琰，六時甘露雨真珠。",
            "梯巖穿壑身親到，始信仙靈境界殊。"
        ],
        "title": "題延慶觀六時泉",
        "id": "4daed05a-431e-4885-a080-b337b4c1a34b"
    },
    {
        "author": "王之望",
        "paragraphs": [
            "丈人詩律照青春，句到諸郎副析薪。",
            "特許八分傳阿買，囊收珠玉破清貧。"
        ],
        "title": "和尚書李丈六絕  其一",
        "id": "3676a5eb-bb3c-4029-b76d-53e9789ebd2a"
    },
    {
        "author": "王之望",
        "paragraphs": [
            "風光無頼惱詩翁，健筆凌雲思未慵。",
            "長句數篇欺白雪，江山浩蕩發春容。"
        ],
        "title": "和尚書李丈六絕  其二",
        "id": "95f50b62-866d-459a-a08a-5d57453ac852"
    },
    {
        "author": "王之望",
        "paragraphs": [
            "近侍三朝捧御床，宮衣猶带內家香。",
            "殊庭更得流霞助，杖屨春風步履强。"
        ],
        "title": "和尚書李丈六絕  其三",
        "id": "c68edaf0-8e17-4f63-8d3d-c2966219b44f"
    },
    {
        "author": "王之望",
        "paragraphs": [
            "休論世事苦悲辛，龍卧南陽自有人。",
            "指日承明却歸去，烟花紫禁及青春。"
        ],
        "title": "和尚書李丈六絕  其四",
        "id": "add20e7c-1419-4dcf-bcf1-2cca8d59c46d"
    },
    {
        "author": "王之望",
        "paragraphs": [
            "經旬山雨暗春輝，桃李成陰總未知。",
            "試逐東風入城市，不妨尊酒暫娛嬉。"
        ],
        "title": "和尚書李丈六絕  其五",
        "id": "e05d1ff2-f51f-4c4f-8cf3-42fa39581360"
    },
    {
        "author": "王之望",
        "paragraphs": [
            "雨過千山翠色重，羣花欲盡絮飛空。",
            "牡丹寂寞芬芳晚，日暮朱欄獨倚風。"
        ],
        "title": "和尚書李丈六絕  其六",
        "id": "4a39d57b-7745-4fe5-8cf9-136bae80bf89"
    },
    {
        "author": "王之望",
        "paragraphs": [
            "江路南風漲白沙，鐙馿來憩梵王家。",
            "片雲忽作蕭蕭雨，夢斷僧窗日未斜。"
        ],
        "title": "題真符道中山寺",
        "id": "a9ed0f88-2c68-4c42-a8b6-388fdea6c2ab"
    },
    {
        "author": "王之望",
        "paragraphs": [
            "歲暮靈泉水未饒，蒼崖無復舞飛蛟。",
            "詩成不覺天零雨，料得神龍欲解嘲。"
        ],
        "title": "題前詩已天忽作雨戲成一絕",
        "id": "2d18e26b-f3ba-4252-97f7-34b356c3df8d"
    },
    {
        "author": "王之望",
        "paragraphs": [
            "山雨蕭蕭不肯住，天寒雲愁光景昏。",
            "桃李紅白春風面，有恨無言空淚痕。"
        ],
        "title": "鐘鼓山間久雨二絕  其一",
        "id": "4dac729f-f336-4de8-b9eb-ad73443f391b"
    },
    {
        "author": "王之望",
        "paragraphs": [
            "高林縹緲强可見，茅屋半山烟雨昏。",
            "誰家一幅鵞溪絹，古畫猶存水墨痕。"
        ],
        "title": "鐘鼓山間久雨二絕  其二",
        "id": "9c413516-876d-4ed4-b053-d8c85a3245b0"
    },
    {
        "author": "王之望",
        "paragraphs": [
            "牢落天涯邂逅逢，清愁幽恨與誰同。",
            "故園腸斷三千里，客裏看花歲又窮。"
        ],
        "title": "次韵王司戶梅花五絕不得用古人意及比婦人玉雪并潔白等字  其一",
        "id": "65f88a5a-3c58-4637-8339-ace439518414"
    },
    {
        "author": "王之望",
        "paragraphs": [
            "溪外人家處處栽，三分蓓蕾一分開。",
            "故教嫩萼參差發，似要幽人次第來。"
        ],
        "title": "次韵王司戶梅花五絕不得用古人意及比婦人玉雪并潔白等字  其二",
        "id": "cbf2fe5d-792e-48f7-bca0-98fa0a9fc9ab"
    },
    {
        "author": "王之望",
        "paragraphs": [
            "可耐幽花發較遲，殷勤爲倩曉風吹。",
            "朝來策杖探消息，香處初開一兩枝。"
        ],
        "title": "次韵王司戶梅花五絕不得用古人意及比婦人玉雪并潔白等字  其三",
        "id": "c798884d-411e-44dd-abc9-77df7c10b461"
    }
]