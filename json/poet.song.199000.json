[
    {
        "author": "劉克莊",
        "paragraphs": [
            "不見林夫與子方，坦翁健筆亦堂堂。",
            "孝誠親有終身慕，忠愛君無一飯忘。",
            "銘座六章韋作佩，入臺五字鐵爲腸。",
            "未應徑欲投吟社，諫草長留御榻傍。"
        ],
        "title": "題唐察院詩卷二首  其二",
        "id": "340f43e4-8b7e-48d3-986b-7a5eb2f30037"
    },
    {
        "author": "劉克莊",
        "paragraphs": [
            "誰引扶胥水入城，循除終日愛琮琤。",
            "天風何許珮環響，秋色自然竽籟聲。",
            "盡洗珠犀寧受涴，少留琴鶴未須行。",
            "它年父老傳都漕，名與濂翁一樣清。"
        ],
        "title": "次黄殿講鳴珮亭",
        "id": "ed202f34-7214-4cd6-86d3-f03d8bb6a185"
    },
    {
        "author": "劉克莊",
        "paragraphs": [
            "番禺文物於今盛，閩浙彬彬未足夸。",
            "丞相宅曾住南郭，鼎魁坊止在東家。",
            "好陳董子三篇策，莫看唐人一日花。",
            "珍重詔書相勉意，士先器識後詞華。"
        ],
        "title": "廣州勸駕一首",
        "id": "741402bf-ca7b-4434-8f7b-e36fb29cc34d"
    },
    {
        "author": "劉克莊",
        "paragraphs": [
            "自昔番禺統府雄，君恩暫許領元戎。",
            "不羞短髮垂肩白，且愛前旌照眼紅。",
            "筆久不靈妨草檄，臂新無力怯開弓。",
            "即今超距多梟俊，安用輜車載此翁。"
        ],
        "title": "廣州都試",
        "id": "44c39197-9b19-4917-9f7a-394da58d6950"
    },
    {
        "author": "劉克莊",
        "paragraphs": [
            "士女如雲服珥鮮，暫陪獵較亦欣然。",
            "清於坡老游杭市，儉似乖崖在劍川。",
            "使指何功煩卜夜，遨頭此念可通天。",
            "粵人擁道千層看，不見狨鞍三十年。"
        ],
        "title": "燈夕二首呈劉帥  其一",
        "id": "5ac7b221-1e63-4dd8-9e7d-165c3dc6e77a"
    },
    {
        "author": "劉克莊",
        "paragraphs": [
            "陌上遊人趁筦絃，豈知君相尚籌邊。",
            "細聽野老交談處，猶記兵端未動前。",
            "草市收燈如許早，端門瞻蹕定何年。",
            "書生晚抱憂時志，歸畫殘灰理舊編。"
        ],
        "title": "燈夕二首呈劉帥  其二",
        "id": "d105deb5-b205-42c9-8da0-6233f6868872"
    },
    {
        "author": "劉克莊",
        "paragraphs": [
            "晚霧徐收月色鮮，承平物態尚依然。",
            "斷無颶母起吹海，應有蚌胎還媚川。",
            "遠俗熙恬猶樂土，孤臣流落謾憂天。",
            "夜歸聽得輿人語，且願新年勝舊年。"
        ],
        "title": "次韻二首併呈倉使  其一",
        "id": "c19b6229-c4b9-4c23-ad6b-35dafbca8f46"
    },
    {
        "author": "劉克莊",
        "paragraphs": [
            "歸念常如危柱絃，春來夢繞白雲邊。",
            "不知新雪添頭上，但見繁星滿目前。",
            "即事有詩聊記節，捄時無策但祈年。",
            "二公語妙堪傳遠，嚴杜何因可共編。"
        ],
        "title": "次韻二首併呈倉使  其二",
        "id": "ad459c62-aa90-4718-b279-64fc489a080b"
    },
    {
        "author": "劉克莊",
        "paragraphs": [
            "愁眉暫展頼君詩，欲以先知覺後知。",
            "歷引竺乾寬此老，未甘嬴博窆吾兒。",
            "寄阿蘭若俄經昔，祔短松岡會有期。",
            "欲訪巫咸何處在，憂來自向理中推。"
        ],
        "title": "余哭蟾子潮士鍾大鳴有詩相寬次韻  其一",
        "id": "a0b79444-0b3f-4501-9955-d83c9cb1c745"
    },
    {
        "author": "劉克莊",
        "paragraphs": [
            "彭聃俱未離乎死，况汝孩提未有知。",
            "自昔丈夫憐少子，即今王母惜孫兒。",
            "探環尚記曾遊處，建鼓應無再見期。",
            "三紀七揮兒女淚，孰尸壽夭莽難推。"
        ],
        "title": "余哭蟾子潮士鍾大鳴有詩相寬次韻  其二",
        "id": "eedf8131-3f98-475b-80eb-15bc665a6d7f"
    },
    {
        "author": "劉克莊",
        "paragraphs": [
            "齊人陳跡此流傳，班史蘇詩豈必然。",
            "故老皆言家即寺，癡兒誤入海求僊。",
            "莫將劉項分羹鼎，來涴巢由洗耳泉。",
            "欲採菖蒲無覓處，且隨簫鼓樂新年。"
        ],
        "title": "蒲澗寺",
        "id": "e27cc88c-f2de-40d3-bad0-8ae1fce8b018"
    },
    {
        "author": "劉克莊",
        "paragraphs": [
            "南帝當年此築臺，稱雄亦豈偶然哉。",
            "謾通異國求陽燧，不道偷兒飲漆杯。",
            "能使越人存舊跡，始知秦吏有奇才。",
            "祇今黄屋歸何處，但見牛羊夕下來。"
        ],
        "title": "越臺",
        "id": "1deb4a06-ce1a-46bd-9a6e-93a001027553"
    },
    {
        "author": "劉克莊",
        "paragraphs": [
            "競逐朱轓載酒行，熙熙物態與人情。",
            "浴沂我欲尋儒服，涉洧公方厭鄭聲。",
            "試問冶容遨夜市，何如赤脚饁春耕。",
            "故山瓜圃應無恙，老去深知愧邵平。"
        ],
        "title": "次韻劉帥出郊一首",
        "id": "fdb5f407-afb4-4a2d-a5c1-70fc7b464277"
    },
    {
        "author": "劉克莊",
        "paragraphs": [
            "秧馬從今漸可行，林鳩未好便呼晴。",
            "敢云使者乘軺傳，聊爲君王式耦耕。",
            "有一日留憂職曠，無三宿戀覺身輕。",
            "此生不復持高論，願友臺佟與尚平。"
        ],
        "title": "次韻李倉春遊一首",
        "id": "56e0fc4a-fb43-4c07-80ae-0f1af37eb3cc"
    },
    {
        "author": "劉克莊",
        "paragraphs": [
            "先帝謀元帥，煩公護蜀淮。",
            "軍皆歌范老，民各像乖崖。",
            "北顧猶關慮，西歸已卷懷。",
            "早令扶日月，寧不掃氛霾。"
        ],
        "title": "挽崔丞相三首  其一",
        "id": "bc711380-c001-48e7-af46-b223acf3c422"
    },
    {
        "author": "劉克莊",
        "paragraphs": [
            "麻卷揚庭久，蒲輪就道遲。",
            "虛傳楊綰用，不奈蔡謨辭。",
            "祝柱從渠誚，摧梁得許悲。",
            "流傳千載下，猶足勵清規。"
        ],
        "title": "挽崔丞相三首  其二",
        "id": "acae6fe7-dde0-4564-80f2-c2128b4ec710"
    },
    {
        "author": "劉克莊",
        "paragraphs": [
            "昔侍瓊花宴，回頭二紀餘。",
            "嵇康作書懶，魏勃掃門疎。",
            "尚意開黄閣，安知尾素車。",
            "蕭然旋馬第，人指相君居。"
        ],
        "title": "挽崔丞相三首  其三",
        "id": "ad4a23cd-4c89-4346-b4d2-cf983ff957c8"
    },
    {
        "author": "劉克莊",
        "paragraphs": [
            "田橫死士今亡矣，陳豨從車安在哉。",
            "獨有尉佗尚黄屋，故應兩費陸生來。"
        ],
        "title": "陸賈二首  其一",
        "id": "d06abc52-72a6-4bf0-b25d-0fe85e3820b7"
    },
    {
        "author": "劉克莊",
        "paragraphs": [
            "酈烹未久蒯幾烹，陸子優游享令名。",
            "南帝稱臣橐金返，更推餘智教陳平。"
        ],
        "title": "陸賈二首  其二",
        "id": "477050b3-1993-4366-985e-3bda29286e11"
    },
    {
        "author": "劉克莊",
        "paragraphs": [
            "歸客飄然一葉身，尚能飛屐陟嶙峋。",
            "危亭下瞰嵎夷宅，積水上通河漢津。",
            "叱馭爲臣前有志，乘桴從我更無人。",
            "暮年筆力全衰退，甘與韓蘇作後塵。"
        ],
        "title": "浴日亭一首",
        "id": "a2990075-bfdf-400c-ad61-d3c260b489dc"
    },
    {
        "author": "劉克莊",
        "paragraphs": [
            "亭傍喬木拂雲天，亭下高桅泊晚灣。",
            "白是張騫曾泛水，青疑徐福所求山。",
            "羊城隔霧愁回首，鯨浸收風喜見顔。",
            "却笑金烏并玉兔，辛勤出沒雪濤間。"
        ],
        "title": "又追和坡韻一首",
        "id": "7d148c6c-82e1-41fa-97a1-e0eb96d281f9"
    },
    {
        "author": "劉克莊",
        "paragraphs": [
            "天稔中原禍，朝分黨部爭。",
            "當年誰宰相，此地著先生。",
            "故國難歸去，新巢甫落成。",
            "如何鯨浸外，更遣打包行。"
        ],
        "title": "白鶴故居",
        "id": "59c58d49-43be-4b75-ba73-7a8d8f95b1c2"
    },
    {
        "author": "劉克莊",
        "paragraphs": [
            "博士位尤卑，投名入黨碑。",
            "今觀名世作，多在謫官時。",
            "太史沅湘筆，儀曹永柳詩。",
            "新祠綿蕞爾，未盡復遺基。"
        ],
        "title": "唐博士祠",
        "id": "49fd6961-a5c9-4364-9e59-8d3678e5efb0"
    },
    {
        "author": "劉克莊",
        "paragraphs": [
            "吳兒解記真娘墓，杭俗猶存蘇小墳。",
            "誰與惠州耆舊說，可無抔土覆朝雲。"
        ],
        "title": "六如亭",
        "id": "028af7c7-14e1-4733-bb79-b7daeb829fbe"
    },
    {
        "author": "劉克莊",
        "paragraphs": [
            "昔人喜說墜樓姬，前輩尤高斷臂妃。",
            "肯伴主君來過嶺，不妨扶起六如碑。"
        ],
        "title": "再題六如亭",
        "id": "afbdecf5-f116-40ab-87ab-c6b26ac99426"
    },
    {
        "author": "劉克莊",
        "paragraphs": [
            "只見如山白浪飛，更堪動地黑風吹。",
            "渺茫直際九州外，洶湧常如八月時。",
            "河伯豈能窮海若，靈胥僅可嚇吳兒。",
            "惜無散髮騎鯨友，共了南游一段奇。"
        ],
        "title": "十五里沙",
        "id": "53205bd0-225a-4f0d-b1ee-2c7c96d1b364"
    },
    {
        "author": "劉克莊",
        "paragraphs": [
            "淮雪江風裂面寒，往來萬里一征鞍。",
            "三千客謾曾彈鋏，十九人誰肯捧盤。",
            "自古英才多頓挫，只今世運尚艱難。",
            "空餘敗壁龍蛇字，黄鵠高飛不復還。"
        ],
        "title": "道中讀孚若題壁有感用其韻",
        "id": "844e3a4e-1df5-4aac-bc6f-6c763d6df9b9"
    },
    {
        "author": "劉克莊",
        "paragraphs": [
            "世有凝香樂，君侯總未知。",
            "清齋燈火夕，閉閤荔支時。",
            "郡小留難住，民愚去始思。",
            "兩年案頭筆，一字不容私。"
        ],
        "title": "送項使君季約二首  其一",
        "id": "6399daad-236c-48e4-a00d-c3cb20789fe4"
    },
    {
        "author": "劉克莊",
        "paragraphs": [
            "但見兩眉顰，何曾一饌珍。",
            "節如僧更苦，家比郡尤貧。",
            "琴鶴均爲贅，蓴鱸頗切身。",
            "蕩山有來鴈，莫惜寄聲頻。"
        ],
        "title": "送項使君季約二首  其二",
        "id": "d58ad35f-cc4c-4b47-badd-e3f3a9815d62"
    },
    {
        "author": "劉克莊",
        "paragraphs": [
            "州境與潮鄰，徐行止浹旬。",
            "瘴鄉均一氣，鹽子亦吾民。",
            "日晏煙嵐歛，兵餘戶口貧。",
            "定將田里事，閉閤細條陳。"
        ],
        "title": "送王梅州二首  其一",
        "id": "5dbc8dc4-5f20-43ca-8b92-8559d4274dbd"
    },
    {
        "author": "劉克莊",
        "paragraphs": [
            "禍始自三槍，菑猶被一方。",
            "帝將安渤海，君肯薄淮陽。",
            "老手何憂斲，新眉尚費粧。",
            "漢庭褒郡最，蚤晚入爲郎。"
        ],
        "title": "送王梅州二首  其二",
        "id": "7abc3ecf-1f44-4fd8-897c-95c5524008aa"
    },
    {
        "author": "劉克莊",
        "paragraphs": [
            "初陽收久雨，淳祐第三春。",
            "聊與衆行樂，稍欣農食新。",
            "俱蒙青帝力，莫問紫姑神。",
            "座上遨頭作，流傳遍郡人。"
        ],
        "title": "癸卯上元即席次楊使君韻二首  其一",
        "id": "4d0b4f58-a5e3-4f0e-b2c1-da81fd895b07"
    },
    {
        "author": "劉克莊",
        "paragraphs": [
            "縱觀姑遊目，殷憂欲碎心。",
            "馬嘶淮祲惡，鵑叫蜀冤深。",
            "玉座方停箸，椒塗亦脫簪。",
            "好爲諫臣論，莫作醉翁吟。"
        ],
        "title": "癸卯上元即席次楊使君韻二首  其二",
        "id": "7dc9bb9b-4bc6-4f60-a452-c05da3e5dfdd"
    },
    {
        "author": "劉克莊",
        "paragraphs": [
            "甫報弓旌召，俄聞彈射攻。",
            "匹如飲甘露，又似斬春風。",
            "雲夢吞伊輩，須彌納箇中。",
            "故山多芧栗，不必問狙公。"
        ],
        "title": "辛卯春日",
        "id": "57f75009-b8a5-40cf-b4ab-a774224a69e3"
    },
    {
        "author": "劉克莊",
        "paragraphs": [
            "昔在端平際，臨朝想老成。",
            "但聞轅固召，不見伏生行。",
            "霜柏無寒暑，朝華有悴榮。",
            "由來天所靳，上壽與高名。"
        ],
        "title": "挽林煥章二首  其一",
        "id": "7f74e335-b4c6-47af-bfc9-70f48bffa8b0"
    },
    {
        "author": "劉克莊",
        "paragraphs": [
            "束帛徵諸老，深衣立一儒。",
            "鄉人偕獵較，童子共風雩。",
            "屑屑羞來往，兢兢迨舉扶。",
            "自慚衰竭久，書墓覺詞蕪。"
        ],
        "title": "挽林煥章二首  其二",
        "id": "485be53b-25b8-4db0-a340-b3d635f2bb6e"
    },
    {
        "author": "劉克莊",
        "paragraphs": [
            "罷稅無兼局，蕭然古廨寒。",
            "士稱爲善類，民說是清官。",
            "力薄難推轂，身輕易起單。",
            "竹林逢大阮，試爲問平安。"
        ],
        "title": "送趙阜主簿",
        "id": "da5dd73f-a6de-4233-a5f6-6e4ec7fc0d2e"
    },
    {
        "author": "劉克莊",
        "paragraphs": [
            "不假橫金貴，居然比玉溫。",
            "諸公從上雍，一老立東門。",
            "伯氏推難弟，先師有嫡孫。",
            "耆英凋落盡，舊事向誰論。"
        ],
        "title": "挽游勉之侍郎二首  其一",
        "id": "80f46201-8139-4940-9a84-adb50999e71d"
    },
    {
        "author": "劉克莊",
        "paragraphs": [
            "昔在高陽里，曾登夫子堂。",
            "武城愧言偃，畏壘化庚桑。",
            "病臂書全闕，驚心鑑忽亡。",
            "平生芻一束，道遠不能將。"
        ],
        "title": "挽游勉之侍郎二首  其二",
        "id": "d878aeb3-f2a8-494e-85af-cb1cefb7a0f2"
    },
    {
        "author": "劉克莊",
        "paragraphs": [
            "身自無安處，昇州更廣州。",
            "逐教子方去，死到了翁休。",
            "鳳至虞廷喜，麟亡魯野愁。",
            "憂時兼悼友，白却九分頭。"
        ],
        "title": "挽唐伯玉常卿二首  其一",
        "id": "ab09c2f6-2f05-4075-aca2-045ff8617891"
    },
    {
        "author": "劉克莊",
        "paragraphs": [
            "久欲携蓴鯽，呻吟去未能。",
            "甫封陶母墓，俄吊董生陵。",
            "言立何曾死，騷招更不譍。",
            "那須論宿草，身盡淚方冰。"
        ],
        "title": "挽唐伯玉常卿二首  其二",
        "id": "7f283ef7-5c92-476d-9aac-2a3ffb5ddb8c"
    },
    {
        "author": "劉克莊",
        "paragraphs": [
            "俱被光華遣，同歸寂寞濱。",
            "吾災因抱槧，子咎在埋輪。",
            "記憶煩明主，招徠到遠臣。",
            "要須留晚節，它日白先人。"
        ],
        "title": "送居厚弟堂稟二首  其一",
        "id": "49fb7a36-bb54-48ac-8802-7f8daa7620c8"
    },
    {
        "author": "劉克莊",
        "paragraphs": [
            "怕與親朋別，那堪送子行。",
            "天威難俟駕，秋暑勿貪程。",
            "若見知名士，爲言不慧兄。",
            "孤危托君相，耕釣畢殘生。"
        ],
        "title": "送居厚弟堂稟二首  其二",
        "id": "64a541a7-a697-4325-88af-74503d292ce4"
    },
    {
        "author": "劉克莊",
        "paragraphs": [
            "物色來林下，安排起海濱。",
            "居然蒙錦穽，幸未駕蒲輪。",
            "非我瑕疵女，云誰毀譽臣。",
            "只愁從此去，未易致虞人。"
        ],
        "title": "居厚不果行次韻二首  其一",
        "id": "013cc11b-908b-4e6b-ba44-c9a5f8055f9a"
    },
    {
        "author": "劉克莊",
        "paragraphs": [
            "祖帳方涓吉，公車已尼行。",
            "若非露消息，未免迫期程。",
            "水菽姑娛母，茅柴且酌兄。",
            "未應天祿閣，便欠一更生。"
        ],
        "title": "居厚不果行次韻二首  其二",
        "id": "02132884-ee36-4a19-8d22-b9c56a4df695"
    },
    {
        "author": "劉克莊",
        "paragraphs": [
            "諸賢談稷下，孤士卧漳濱。",
            "母亦爲投杼，兒宜勿斲輪。",
            "無書留逐客，有些吊纍臣。",
            "一室纔容榻，奚煩問疾人。"
        ],
        "title": "聞居厚得祠復次韻二首  其一",
        "id": "281e85e0-3b98-4cf5-9f90-1156e0474a5b"
    },
    {
        "author": "劉克莊",
        "paragraphs": [
            "稍欣公議白，又報嘖言行。",
            "上漫招東馬，人方毀李程。",
            "迎來新觀主，伴取老師兄。",
            "漢士方雲合，何須魯兩生。"
        ],
        "title": "聞居厚得祠復次韻二首  其二",
        "id": "f54cca66-5d00-44c0-8f3a-6c36cdef2074"
    },
    {
        "author": "劉克莊",
        "paragraphs": [
            "蜀郡盧夫子，沉冥不偶時。",
            "幽深病梨賦，奇怪磔蟇詩。",
            "古有嚴并李，今無曠與夔。",
            "何當短檠下，歷歷叩羣疑。"
        ],
        "title": "贈蜀士盧石受二首  其一",
        "id": "784c0cb4-279d-41f1-a75d-b2bd4c951268"
    },
    {
        "author": "劉克莊",
        "paragraphs": [
            "井絡纏兵慘，瞿塘下棹輕。",
            "命寧一錢直，腹載五車行。",
            "姑覽無諸跡，休聽望帝聲。",
            "世無韓十八，誰識玉川生。"
        ],
        "title": "贈蜀士盧石受二首  其二",
        "id": "4fcf01f6-7822-4771-a796-983fc4742381"
    },
    {
        "author": "劉克莊",
        "paragraphs": [
            "郡接湖南境，孤城若箇邊。",
            "茆寮愁問宿，峽石善驚船。",
            "官小無迎吏，詩工有續編。",
            "古人高妙處，不過覽山川。"
        ],
        "title": "送陳霆之官連州",
        "id": "ba2f425f-9bc6-4ab1-9822-ac815eba751a"
    },
    {
        "author": "劉克莊",
        "paragraphs": [
            "性與聃書合，平生寶儉慈。",
            "鹿門妻采藥，蟾窟子攀枝。",
            "君可先賢傳，吾慙幼婦碑。",
            "衰年窘才思，呵凍課哀詩。"
        ],
        "title": "挽林承奉",
        "id": "c54ce494-23db-4a56-8886-410f9f0bf6a2"
    },
    {
        "author": "劉克莊",
        "paragraphs": [
            "昔建經離亂，煩公出拊循。",
            "魯宮恢故宇，蔡卒即吾人。",
            "薏苡何傷我，甘棠尚在民。",
            "悲哉元日召，當宁記名臣。"
        ],
        "title": "挽姚漕貴叔",
        "id": "ae8610bc-c535-426d-8074-c4e0d1f1e6dd"
    },
    {
        "author": "劉克莊",
        "paragraphs": [
            "昨御祥琴後，多傳吉語通。",
            "虛令占列宿，不料奏悲風。",
            "華表孫從祖，生芻壻吊翁。",
            "九原一無憾，全璧見先公。"
        ],
        "title": "挽開國陳寺丞二首  其一",
        "id": "f061e1fc-32d2-42d0-97a1-cc5b4327171b"
    },
    {
        "author": "劉克莊",
        "paragraphs": [
            "伯也不可作，叔兮猶典刑。",
            "公車玉堂薦，書室鶴山銘。",
            "久上通侯印，新營太祝廳。",
            "衰年親舊少，吟罷涕先零。"
        ],
        "title": "挽開國陳寺丞二首  其二",
        "id": "55f1717d-39fb-4a04-8694-bb426299a2cc"
    },
    {
        "author": "劉克莊",
        "paragraphs": [
            "元老登庸晚，同年召用初。",
            "惜哉武公耄，甚矣董生迂。",
            "汾曲廬旋返，平津閤寖疎。",
            "空令雙鬢白，猶待兩輪朱。"
        ],
        "title": "挽王居之寺丞二首  其一",
        "id": "8dea93bd-0904-4411-85a3-bf66e230c8cb"
    },
    {
        "author": "劉克莊",
        "paragraphs": [
            "憶昔陪真率，華居甫落成。",
            "坐賓來墮幘，侍女出彈箏。",
            "無復吳趨曲，空餘楚些聲。",
            "九泉見忠簡，應問老門生。"
        ],
        "title": "挽王居之寺丞二首  其二",
        "id": "7b4c8bb7-9293-4737-bd3c-f00d7e308795"
    },
    {
        "author": "劉克莊",
        "paragraphs": [
            "秋賦曾賓送，春卿偶脫遺。",
            "離羣嗟老境，同隊記兒時。",
            "終制從家禮，高懷見墓碑。",
            "亦如陶處士，自作誄兼詩。"
        ],
        "title": "挽方𥳞貢士",
        "id": "f8e98fed-8bd6-4a0d-9da5-5cf61da359fd"
    },
    {
        "author": "劉克莊",
        "paragraphs": [
            "書坊黄冊誘兒童，朝取封侯夕拜公。",
            "賈董奇材無地立，歐蘇精鑒與人同。",
            "安知李廌麾門外，不覺劉幾入彀中。",
            "蚤晚君王求極諫，莫教豪傑泣途窮。"
        ],
        "title": "題永嘉黄仲炎文卷二首  其一",
        "id": "41f271bf-2d89-4bfd-b2bd-91c230790321"
    },
    {
        "author": "劉克莊",
        "paragraphs": [
            "龍泉筆絕文章熄，此作居然可貴珍。",
            "激處飜嫌董生緩，新來却笑退之陳。",
            "假令覆瓿無知者，尚可藏山待後人。",
            "外物區區均糞土，祝君愛取不貲身。"
        ],
        "title": "題永嘉黄仲炎文卷二首  其二",
        "id": "3f2ecb0f-5087-4208-bc71-a8cdeb608bfe"
    },
    {
        "author": "劉克莊",
        "paragraphs": [
            "三徑荒涼手自開，旋移花竹剪蒿萊。",
            "休休豈不緣迂惰，屑屑何爲費往來。",
            "明主祇今蒐墜典，故人太半客翹材。",
            "纍臣方卧漳濱疾，錯夢鈞天聽樂迴。"
        ],
        "title": "和吳教授投贈二首  其一",
        "id": "9ce5d6fd-3584-43f2-9c52-7ed56a166e89"
    },
    {
        "author": "劉克莊",
        "paragraphs": [
            "衮衮登瀛更上坡，且容老子釣煙波。",
            "鳳麟自合呈祥瑞，鳧鴈何曾繫少多。",
            "時有耦耕人共語，亦無問字客相過。",
            "倒囊欲答驪珠贈，柰此家徒四壁何。"
        ],
        "title": "和吳教授投贈二首  其二",
        "id": "20f892ae-e168-45cb-b273-b2345eb95809"
    },
    {
        "author": "劉克莊",
        "paragraphs": [
            "舊案依俙在柏臺，寄聲杭本莫翻開。",
            "騎馿導從兩黥挾，羅爵門庭幾客來。",
            "務觀可堪供史草，補之不會作宮梅。",
            "男兒盍建橫行策，免使君王歎乏材。"
        ],
        "title": "和張簡簿尉韻",
        "id": "4f8bf07b-95c1-4da6-82ec-e7646d273517"
    },
    {
        "author": "劉克莊",
        "paragraphs": [
            "戍滿歸來薇亦剛，策名不覺十年彊。",
            "素無沂國三場志，曾有西山一瓣香。",
            "晁董未能免科舉，孔顔方可語行藏。",
            "要爲天下奇男子，寧論區區國與鄉。"
        ],
        "title": "用王去非侍郎韻二首送林元質提幹秩滿造朝併呈侍郎  其一",
        "id": "4208a8af-9b90-4805-8f9a-5f37c04617f0"
    },
    {
        "author": "劉克莊",
        "paragraphs": [
            "叔季滔滔未見剛，每聞健論意差强。",
            "向來曾劾燈籠錦，老去聊凝畫戟香。",
            "世運橫流安所止，聖朝未舍豈容藏。",
            "幾回欲上鈴齋謁，衰病無因可去鄉。"
        ],
        "title": "用王去非侍郎韻二首送林元質提幹秩滿造朝併呈侍郎  其二",
        "id": "b0ed0c2e-46a4-4e76-ba26-6dc7e22130b9"
    },
    {
        "author": "劉克莊",
        "paragraphs": [
            "烏府名臣暫擁麾，霜稜聊復變春熙。",
            "行人猶謂驄當避，聖世初無鱷可移。",
            "粵俗相携看上日，韓祠配食付它時。",
            "極知不作周南滯，禁闥須君補闕遺。"
        ],
        "title": "送李用之察院赴潮州二首  其一",
        "id": "a1fe0bef-5016-4dfd-9d1a-f1311c2f1365"
    },
    {
        "author": "劉克莊",
        "paragraphs": [
            "昔在番禺鬻筴時，瞽言不敢計從違。",
            "固知國有三空患，又欲民無再榷譏。",
            "篛裹爲生尤瘠薄，牙籌所積恐纖微。",
            "公卿文學方矛盾，應待囊封决是非。"
        ],
        "title": "送李用之察院赴潮州二首  其二",
        "id": "0489a3a9-471e-46a8-9d31-c44b898abe15"
    },
    {
        "author": "劉克莊",
        "paragraphs": [
            "臞翁活計未全迂，老驥新生汗血駒。",
            "攀桂肯輸郎罷否，分梨還讓阿兄無。",
            "應陳俎豆爲嬉戲，想見詩書被抹塗。",
            "報與厨人多釀酒，王家例合有三珠。"
        ],
        "title": "賀王實之得第二子",
        "id": "66d6dd8d-48b8-4cf1-8ad2-159f923104d1"
    },
    {
        "author": "劉克莊",
        "paragraphs": [
            "童年觜距已專場，何况而今益老蒼。",
            "天網恢然罩鸞鵠，朝陽鳴矣革蜩螗。",
            "士誰與賀爭同進，衆亦推弘詣太常。",
            "可惜祠官無氣力，不能搢笏誦阿房。"
        ],
        "title": "送方蒙仲赴省",
        "id": "d79aad45-b1d3-4224-8b80-ab38140e7864"
    },
    {
        "author": "劉克莊",
        "paragraphs": [
            "謙之紼翣迎歸福，平甫灰釘送返莆。",
            "空累兩家營後事，僅留四壁遺諸孤。",
            "學徒誰是單傳者，史藁曾經乙覽無。",
            "貧富皆當終牖下，招魂何處有神巫。"
        ],
        "title": "書事二首  其一",
        "id": "53a862d2-0ea4-4721-abe5-852b287e1f5b"
    },
    {
        "author": "劉克莊",
        "paragraphs": [
            "二士平生極好修，簞瓢之外尚何求。",
            "暮年更傍誰門戶，故國寧無某水丘。",
            "華簀殊非愛曾子，短衾自可覆黔婁。",
            "小車處士差安穩，十二行窩取次游。"
        ],
        "title": "書事二首  其二",
        "id": "536f0549-46d5-454f-92a9-b553c1dcc1e4"
    },
    {
        "author": "劉克莊",
        "paragraphs": [
            "曾約還轅訪爵羅，幾迴掃榻佇經過。",
            "待先生敬雖如此，與老人期柰後何。",
            "走馬看花消許急，殺雞爲黍誤儂多。",
            "吳中故舊還相問，一臂偏枯兩鬢皤。"
        ],
        "title": "送葉士巖二首  其一",
        "id": "7e29fcd4-98af-4c53-94a1-3282e6e92284"
    },
    {
        "author": "劉克莊",
        "paragraphs": [
            "向來參請徧諸方，恍惚如癡亦似狂。",
            "雪與膝平猶未退，斤從鼻過了無傷。",
            "拈花弟子知誰悟，撼樹羣兒不自量。",
            "極欲爲君露消息，天寒日短話頭長。"
        ],
        "title": "送葉士巖二首  其二",
        "id": "1de4ed43-9d0c-49db-80bc-489681a5bc42"
    },
    {
        "author": "劉克莊",
        "paragraphs": [
            "買牛搜粟向蠻煙，衰病安知璧偶全。",
            "使者召歸曾四輩，臣之得罪又三年。",
            "柳劉漏語誰云爾，絳灌憐才定不然。",
            "縱使有泉堪洗耳，先生此愧若爲湔。"
        ],
        "title": "甲辰春日二首  其一",
        "id": "7503e0ce-68a5-407b-9942-ca85e39cb377"
    },
    {
        "author": "劉克莊",
        "paragraphs": [
            "學問過時已悍堅，文章垂老未精專。",
            "薰琴何患無賡載，秋扇明知有棄捐。",
            "舊讀溫尋渾不記，新吟鍛鍊久方圓。",
            "此生幸不當詞翰，免被人嘲上水船。"
        ],
        "title": "甲辰春日二首  其二",
        "id": "4b7baccb-10bb-4343-b993-a2d61dff6a1b"
    },
    {
        "author": "劉克莊",
        "paragraphs": [
            "已向深林卓小庵，是中僅可著禪龕。",
            "士師何止三無慍，中散居然七不堪。",
            "一去重華那復得，方當盛漢勿多談。",
            "近來弟子俱行脚，誰伴山僧面壁參。"
        ],
        "title": "題小室二首  其一",
        "id": "d1f5709a-e4c8-48e6-bcc3-25e5e22bc840"
    },
    {
        "author": "劉克莊",
        "paragraphs": [
            "阡陌東西山北南，半生常带散人銜。",
            "何曾雲夢芥八九，一任狙公芧四三。",
            "閤上大夫投欲死，甕間吏部寢方酣。",
            "可憐子駿無家法，下見先人面有慚。"
        ],
        "title": "題小室二首  其二",
        "id": "59ad49cd-c395-4e9d-a8da-20861e7794ef"
    },
    {
        "author": "劉克莊",
        "paragraphs": [
            "棄置空村飽世情，高軒乃肯顧柴荆。",
            "韓甥殷浩貧親戚，李益盧綸外弟兄。",
            "兩鬢蕭疎驚老大，一燈明滅話平生。",
            "刺桐花下逢予季，多致詩人未害清。"
        ],
        "title": "送表弟方時父",
        "id": "60eb4fbc-cb0d-49d8-8b32-8eb9c8c4bf8b"
    },
    {
        "author": "劉克莊",
        "paragraphs": [
            "賀監空多惜別情，木綿花得似三荆。",
            "打包便是參禪客，垂橐何須使鬼兄。",
            "小郭今寧無趙子，四門古亦有歐生。",
            "南轅不涉貪泉境，歸去詩腸徹底清。"
        ],
        "title": "葉桂發助教從李用之祕監于潮陽李持節使廣部葉辭歸福唐小詩話別",
        "id": "9c2fe65e-de0a-4907-b42c-43958c2ad307"
    },
    {
        "author": "劉克莊",
        "paragraphs": [
            "自鉏空曠汲潺湲，占斷清溪第幾灣。",
            "傍九日開侵歲晏，居千花殿覺天慳。",
            "餐英飲露平生事，遺臭流芳一念間。",
            "菊不負君君負菊，年年秋不在家山。"
        ],
        "title": "寄題建陽馬氏晚香堂",
        "id": "f97255aa-fc08-4c8f-828e-fbcb76e03ae3"
    },
    {
        "author": "劉克莊",
        "paragraphs": [
            "施先生學有源流，家自長安徙益州。",
            "疇昔建牙當一面，祇今失國託諸侯。",
            "身僑嶽麓無生計，目斷岷峨起暮愁。",
            "聞道漢廷須黼黻，蜀珍那得此淹留。"
        ],
        "title": "贈施道州二首  其一",
        "id": "988914e4-1c61-47a3-96e2-554ff3cc02c5"
    },
    {
        "author": "劉克莊",
        "paragraphs": [
            "胡塵突過劍門關，西顧于今尚未寬。",
            "早晚相如通僰道，蒼皇子美問長安。",
            "拮据自笑營巢拙，枘鑿明知合轍難。",
            "縱有望鄉樓百尺，淡煙衰草莫凭欄。"
        ],
        "title": "贈施道州二首  其二",
        "id": "01674f39-9bd2-4afb-8b57-41ca6078356b"
    },
    {
        "author": "劉克莊",
        "paragraphs": [
            "閩蜀相望萬里遥，敢圖斗壘屈魁杓。",
            "南州處士蒙殊禮，魏府牙兵不更驕。",
            "邦伯如今安得結，國人它日會思僑。",
            "瓣香垂去猶精禱，果有甘霖溉旱苗。"
        ],
        "title": "送楊彥極提刑二首  其一",
        "id": "b6080fd6-801c-4285-8678-266ef7619a05"
    },
    {
        "author": "劉克莊",
        "paragraphs": [
            "繡斧翩翩向福唐，百城歛衽避風霜。",
            "夢迴桑下初何戀，手植棠陰故未忘。",
            "判筆有神皆可錄，抄書無數即行裝。",
            "從今病叟牢扃戶，莫望嚴公訪草堂。"
        ],
        "title": "送楊彥極提刑二首  其二",
        "id": "85aa90e0-4429-486b-9516-b499ac113b27"
    },
    {
        "author": "劉克莊",
        "paragraphs": [
            "讀它人作多遺恨，君似連城璧少瑕。",
            "楮葉國工如許刻，菖蒲靈物偶然花。",
            "今無摩詰携同宿，後有荆公選百家。",
            "不惜矮窗殘燭下，與將朱筆擷菁華。"
        ],
        "title": "題陳霆詩卷",
        "id": "ec3358e1-964c-41dc-b87c-49dfe9306ed2"
    },
    {
        "author": "劉克莊",
        "paragraphs": [
            "仙鬼微茫果是非，不如遼鶴有歸期。",
            "鑄成范蠡何嗟及，繡作平原未必知。",
            "歌扇舞裙風雨散，野田荒草古今悲。",
            "可憐一覺寒窗夢，猶記聯鞍出塞時。"
        ],
        "title": "夢方孚若二首  其一",
        "id": "06ede129-124f-46a9-aee8-b27ec484f214"
    },
    {
        "author": "劉克莊",
        "paragraphs": [
            "寤寐中原獨著鞭，往來絕域幾餐氈。",
            "封侯反出李蔡下，成佛却居靈運先。",
            "八百里烹饗軍炙，九千縑輦作碑錢。",
            "祇今誰是田橫客，回首荒丘一慨然。"
        ],
        "title": "夢方孚若二首  其二",
        "id": "087a20b1-03ef-4afa-ad1f-0b2d9811eb63"
    },
    {
        "author": "劉克莊",
        "paragraphs": [
            "歲晚湖山寄幅巾，浩然不見兩眉顰。",
            "看花李益無同伴，顧曲周郎有後身。",
            "厚祿殷勤營葬地，隠君歡喜得吟鄰。",
            "看來造物於君厚，判斷風光七十春。"
        ],
        "title": "哭孫季蕃二首  其一",
        "id": "9c0e7bd6-46c1-44f5-a905-30f8c28bdbf6"
    },
    {
        "author": "劉克莊",
        "paragraphs": [
            "每歲鶑花要主盟，一生風月最關情。",
            "相君未識陳三面，兒女多知柳七名。",
            "自有菊泉供祭享，不消麥飯作清明。",
            "老身獨殿諸人後，吟罷無端雪涕橫。"
        ],
        "title": "哭孫季蕃二首  其二",
        "id": "ed2f6f7f-98b2-4292-b620-663c642c2bbf"
    },
    {
        "author": "劉克莊",
        "paragraphs": [
            "造物生才自昔難，此君夭矯類龍鸞。",
            "聖賢本柄藏椰子，佛祖機鋒寓棘端。",
            "疇昔諸人多北面，暮年萬里著南冠。",
            "傷心海內交游盡，篋有遺書不忍看。"
        ],
        "title": "懷曾景建二首  其一",
        "id": "34a37020-e99a-443f-b602-bd61fc2d493e"
    },
    {
        "author": "劉克莊",
        "paragraphs": [
            "曾有舂陵逐客篇，流傳哀動紫陽仙。",
            "安知太白長流處，亦在重華野葬邊。",
            "碎板一如坡貶日，蓋棺不見檜薨年。",
            "誰云老眼枯無涕，聞說臨川即泫然。"
        ],
        "title": "懷曾景建二首  其二",
        "id": "003de0dd-efff-4a9b-9ccd-ed8f5dccdd32"
    },
    {
        "author": "劉克莊",
        "paragraphs": [
            "憶昔端平典冊新，三麻九制筆如神。",
            "內庭喚作真學士，晚輩推爲老舍人。",
            "垂死遺言尤苦口，平生諫疏最嬰鱗。",
            "建功不作於潜死，誰爲君王說厚倫。"
        ],
        "title": "內翰洪公舜俞哀詩二首  其一",
        "id": "6eec98dd-f6f9-4b65-85a4-c15e1dc337ca"
    },
    {
        "author": "劉克莊",
        "paragraphs": [
            "回首楊州一夢餘，故交已直玉堂廬。",
            "寒暄未省通君實，窮薄空煩誦子虛。",
            "甚愧丈人於甫厚，孰云夫子不回如。",
            "殘年無復陪精論，開闔平生幾幅書。"
        ],
        "title": "內翰洪公舜俞哀詩二首  其二",
        "id": "12bc3067-ce8e-47f0-a63f-1932ce0598f9"
    },
    {
        "author": "劉克莊",
        "paragraphs": [
            "斜飛慶曆皇華遠，捷出熙寧使指新。",
            "但記歐公更此職，不知趙濟是何人。",
            "剡章徧及孤寒士，奮筆先誅聚歛臣。",
            "自歎暮年衰颯甚，羨君老手獨埋輪。"
        ],
        "title": "送李漕用之二首  其一",
        "id": "e11c94a9-24be-47ae-a22a-512365ecea9f"
    },
    {
        "author": "劉克莊",
        "paragraphs": [
            "漢廷鹽鐵議交攻，有詔姑惟舊法從。",
            "聞道嶺南歌聖主，一如河北感仁宗。",
            "向舒自是堪王佐，桑孔安知富大農。",
            "它日公歸奉清問，可無鯁論贊烹封。"
        ],
        "title": "送李漕用之二首  其二",
        "id": "f35a9494-3071-4ca4-98ba-b4be8197ad5f"
    },
    {
        "author": "劉克莊",
        "paragraphs": [
            "二詩簡澹掃穠華，作者幾無以復加。",
            "璧十五城方定價，桃三千歲一開花。",
            "選騷意度卑唐體，晉宋文章讓謝家。",
            "莫道老夫今耄矣，平章此事不應差。"
        ],
        "title": "答謝法曹",
        "id": "b15846f9-82ec-40cf-94c7-4a96f82fa98b"
    },
    {
        "author": "劉克莊",
        "paragraphs": [
            "新敞朱甍映碧岑，高門誰識慶源深。",
            "畤郊已解傳家學，石禮皆堪直禁林。",
            "七葉文章真有種，二郎官職本無心。",
            "庭前玉樹成陰未，著手栽培昉自今。"
        ],
        "title": "次王實之家塾韻",
        "id": "b5f2275c-5c53-4336-92da-409ba84d1487"
    },
    {
        "author": "劉克莊",
        "paragraphs": [
            "老覺人間無一忻，怪來乾鵲耳邊聞。",
            "休嗔窮鬼揶揄我，絕喜春官摸索君。",
            "疇昔先生有高第，即今後死與斯文。",
            "不應也躍看花馬，忘却江天樹與雲。"
        ],
        "title": "喜湯伯紀登第",
        "id": "fd607c40-82ee-482e-bf48-8ea2e75725b6"
    },
    {
        "author": "劉克莊",
        "paragraphs": [
            "少游款段何從借，伯厚雞栖未易求。",
            "看取後村翁簡徑，百錢聊稅一漁舟。"
        ],
        "title": "三月二十一日泛舟十絕  其一",
        "id": "a45eae4e-3a81-423c-b727-69d3b4af80f9"
    },
    {
        "author": "劉克莊",
        "paragraphs": [
            "退之歲晚南溪上，把釣聯詩得幾迴。",
            "便與烏衣羣從約，及身强健更頻來。"
        ],
        "title": "三月二十一日泛舟十絕  其二",
        "id": "0576edab-9ca8-41a4-9d9d-618532159f62"
    },
    {
        "author": "劉克莊",
        "paragraphs": [
            "向來平勃頗相知，使粵歸來歲月移。",
            "只以一篙爲導從，亦無劍馬可相隨。"
        ],
        "title": "三月二十一日泛舟十絕  其三",
        "id": "fe65f9d1-d3cd-4b1e-a10e-d94345f81e7c"
    },
    {
        "author": "劉克莊",
        "paragraphs": [
            "橋低水漲過船難，旋拆船篷復旋安。",
            "未免屈蟠篷底坐，誰教君愛切雲冠。"
        ],
        "title": "三月二十一日泛舟十絕  其四",
        "id": "4274127b-3b1a-4f28-a5af-fb309887b1ba"
    },
    {
        "author": "劉克莊",
        "paragraphs": [
            "弟兄玉映更珠聯，豈減玄暉與惠連。",
            "却笑漢人無具眼，羨它李郭作神仙。"
        ],
        "title": "三月二十一日泛舟十絕  其五",
        "id": "4f0d118b-71ff-4b08-8f92-ea78397553db"
    },
    {
        "author": "劉克莊",
        "paragraphs": [
            "眉洲嶼隔雪濤中，聞此山川髣髴同。",
            "但是至人游息地，邦人處處作離宮。"
        ],
        "title": "三月二十一日泛舟十絕  其六",
        "id": "bf23fba3-af74-4ec2-97b4-2b2184075d58"
    },
    {
        "author": "劉克莊",
        "paragraphs": [
            "雖沉璧馬計安施，倏忽桑田變渺瀰。",
            "說與神通君看取，潮頭不到艮山祠。"
        ],
        "title": "三月二十一日泛舟十絕  其七",
        "id": "d0dfd412-076a-4154-ae74-949cf0605596"
    },
    {
        "author": "劉克莊",
        "paragraphs": [
            "溪北溪南一雨通，山村佳處便掀篷。",
            "老身不怕無安處，著在漁翁保社中。"
        ],
        "title": "三月二十一日泛舟十絕  其八",
        "id": "b31fbeb0-ddb9-402f-93af-9606897c88ce"
    },
    {
        "author": "劉克莊",
        "paragraphs": [
            "稚子呼牛婦饁耕，早秧水足麥風清。",
            "老農喜極還垂涕，白首安知再太平。"
        ],
        "title": "三月二十一日泛舟十絕  其九",
        "id": "c4e3fc3f-16da-493a-8edd-424103958862"
    },
    {
        "author": "劉克莊",
        "paragraphs": [
            "本朝耆舊數吾宗，老監軒昂洛社中。",
            "後五百年人定說，過江復有戴花翁。"
        ],
        "title": "三月二十一日泛舟十絕  其一○",
        "id": "b8aaa8b6-54e8-4070-bfe3-1904760531eb"
    },
    {
        "author": "劉克莊",
        "paragraphs": [
            "纔入中年會面難，安知白首此團欒。",
            "不妨時駕柴車出，只作初騎竹馬看。"
        ],
        "title": "三月二十五日飲方校書園十絕  其一",
        "id": "7256465c-df5d-4757-9346-440908fd0894"
    },
    {
        "author": "劉克莊",
        "paragraphs": [
            "伯兄廼漢司徒掾，季子亦唐行祕書。",
            "只願荆花常爛熳，莫令瓜蔓稍稀疎。"
        ],
        "title": "三月二十五日飲方校書園十絕  其二",
        "id": "8e43096d-b1f4-4ad6-94d1-02bda4888d5d"
    },
    {
        "author": "劉克莊",
        "paragraphs": [
            "自古根深枝葉蕃，百年喬木到今存。",
            "只留諫草傳家世，莫著軺車辱戶門。"
        ],
        "title": "三月二十五日飲方校書園十絕  其三",
        "id": "0c42291d-2ff8-492d-8463-886d0bf041cf"
    },
    {
        "author": "劉克莊",
        "paragraphs": [
            "西舍鳴笳索賦詩，東家拽石請書碑。",
            "眼中除却壺山外，多是新知少舊知。"
        ],
        "title": "三月二十五日飲方校書園十絕  其四",
        "id": "3799cc9a-92c8-423d-8bb8-159f9fd33cfd"
    },
    {
        "author": "劉克莊",
        "paragraphs": [
            "呼來不許望清光，麾去奚堪作省郎。",
            "莫是後身劉快活，插花重入少年場。"
        ],
        "title": "三月二十五日飲方校書園十絕  其五",
        "id": "97f93fde-2269-4ffb-ba25-ef8dd1c0b2da"
    },
    {
        "author": "劉克莊",
        "paragraphs": [
            "石室千年不復開，庭花無語委蒼苔。",
            "席間舊客惟枚叟，白髮重將屐齒來。"
        ],
        "title": "三月二十五日飲方校書園十絕  其六",
        "id": "9d0c207b-b1b7-4f2e-90a7-eb268a699b49"
    },
    {
        "author": "劉克莊",
        "paragraphs": [
            "空留蘚石仆斜陽，不見奇章與贊皇。",
            "何必雍門彈一曲，蟬聲極意說凄凉。"
        ],
        "title": "三月二十五日飲方校書園十絕  其七",
        "id": "deb2e2ea-c290-4294-8952-743887b3ee05"
    },
    {
        "author": "劉克莊",
        "paragraphs": [
            "百年如電復如風，昨日孩提今日翁。",
            "乍可生前稱醉漢，也勝死後謚愚公。"
        ],
        "title": "三月二十五日飲方校書園十絕  其八",
        "id": "8ed50480-ed5a-4f0e-b1db-a0a59ab12912"
    },
    {
        "author": "劉克莊",
        "paragraphs": [
            "早退分明勝一籌，年行六十復何求。",
            "東門瓜與南山豆，誰道君恩薄故侯。"
        ],
        "title": "三月二十五日飲方校書園十絕  其九",
        "id": "8fa931cc-48f3-4493-8ee2-806782ac7ce8"
    },
    {
        "author": "劉克莊",
        "paragraphs": [
            "後有良工識苦心，今無善聽孰知音。",
            "老來字字趨平易，免被兒童議刻深。"
        ],
        "title": "三月二十五日飲方校書園十絕  其一○",
        "id": "ae4404fd-13af-4b77-b817-06cff0c1efa6"
    },
    {
        "author": "劉克莊",
        "paragraphs": [
            "世間平遠景，萬幅在洪家。",
            "晚至番君國，方知不是夸。"
        ],
        "title": "題江貫道山水十絕  其一",
        "id": "ce7b405a-fa2f-4fd9-9e78-fad692c1fc5d"
    },
    {
        "author": "劉克莊",
        "paragraphs": [
            "一棹微茫裏，孤亭紫翠間。",
            "恍疑涉彭蠡，又似訪廬山。"
        ],
        "tags": [
            "庐山"
        ],
        "title": "題江貫道山水十絕  其二",
        "id": "0cfefa0e-ea57-465f-b2a6-5c11a1b2c303"
    },
    {
        "author": "劉克莊",
        "paragraphs": [
            "江險不容極，禹功胡可忘。",
            "向來小龍子，衮冕食千羊。"
        ],
        "title": "題江貫道山水十絕  其三",
        "id": "13ba91da-e743-4870-af1a-fa59726353e5"
    },
    {
        "author": "劉克莊",
        "paragraphs": [
            "夾立朝羣玉，濃粧列萬筓。",
            "中州不敢頓，拋在瘴雲西。"
        ],
        "title": "題江貫道山水十絕  其四",
        "id": "8f9fda73-3f51-4837-af3f-b10b301ead11"
    },
    {
        "author": "劉克莊",
        "paragraphs": [
            "茆山千萬疊，不得見天全。",
            "帆出扶胥口，無山只有天。"
        ],
        "title": "題江貫道山水十絕  其五",
        "id": "41d4df07-fae9-4ceb-94bd-140738640c5d"
    },
    {
        "author": "劉克莊",
        "paragraphs": [
            "雪冒禹碑石，雲埋泌草堂。",
            "早知抱遺恨，悔不挾乾糧。"
        ],
        "title": "題江貫道山水十絕  其六",
        "id": "cb1f5825-e98e-4465-b72b-e35b25a5867b"
    },
    {
        "author": "劉克莊",
        "paragraphs": [
            "半夜黄天蕩，樓船雪浪中。",
            "當年草檄客，今日負樵翁。"
        ],
        "title": "題江貫道山水十絕  其七",
        "id": "5c3548cc-deaf-47e9-96e7-b7f79741b50c"
    },
    {
        "author": "劉克莊",
        "paragraphs": [
            "太武求溲處，支祁著鏁邊。",
            "淮風晨裂面，淮浪夜驚船。"
        ],
        "title": "題江貫道山水十絕  其八",
        "id": "d87786bf-702a-417c-8990-2938aa0fa5c3"
    },
    {
        "author": "劉克莊",
        "paragraphs": [
            "展卷嗟丘也，東西南北人。",
            "昔還行脚債，今作卧遊身。"
        ],
        "title": "題江貫道山水十絕  其九",
        "id": "87116cce-6f10-4d6b-8b80-92ac4e4738bd"
    },
    {
        "author": "劉克莊",
        "paragraphs": [
            "一匹好東絹，天寒家未溫。",
            "儘教兒拆繡，閑管婦無禈。"
        ],
        "title": "題江貫道山水十絕  其一○",
        "id": "cbc577db-8af1-4a43-9591-b53ff8cdce9d"
    },
    {
        "author": "劉克莊",
        "paragraphs": [
            "宗周危可憫，萇叔死非難。",
            "臣血三年碧，臣心一寸丹。"
        ],
        "title": "雜詠一百首 萇弘",
        "id": "05c211a3-b5b0-46e3-b0f5-c9f64410e748"
    },
    {
        "author": "劉克莊",
        "paragraphs": [
            "不怨窮并佚，能安小與卑。",
            "何須立奇節，展季即吾師。"
        ],
        "title": "雜詠一百首 柳下惠",
        "id": "bb20f3f5-b416-4e3a-9511-c02854cc8a9e"
    },
    {
        "author": "劉克莊",
        "paragraphs": [
            "忿懟及韓駟，荒唐入郢鞭。",
            "樂生端可拜，寧死不謀燕。"
        ],
        "title": "雜詠一百首 樂毅",
        "id": "d8250f07-d4eb-4e24-9e71-6759c06c15bc"
    },
    {
        "author": "劉克莊",
        "paragraphs": [
            "羋姓且爲虜，纍臣安所逃。",
            "不能抱祭器，聊復著離騷。"
        ],
        "title": "雜詠一百首 屈原",
        "id": "2fa91073-0ace-40f9-a178-8e8c700f563c"
    },
    {
        "author": "劉克莊",
        "paragraphs": [
            "寄聲謝絳灌，勿毀洛陽人。",
            "歲晚治安策，諄諄禮大臣。"
        ],
        "title": "雜詠一百首 賈誼",
        "id": "f6fe1f03-be76-4b8a-954b-45464adbf940"
    },
    {
        "author": "劉克莊",
        "paragraphs": [
            "孝廉已稱帝，賓佐盡封侯。",
            "不道投荒客，交州白了頭。"
        ],
        "title": "雜詠一百首 虞翻",
        "id": "6404fe7c-b889-4f34-8153-5d7a0ca31c78"
    },
    {
        "author": "劉克莊",
        "paragraphs": [
            "鬼質內持衡，胡雛外握兵。",
            "一朝臨白刃，乞米老儒生。"
        ],
        "title": "雜詠一百首 顔魯公",
        "id": "81bde309-b170-4d27-918d-c32fd2e1e6a8"
    },
    {
        "author": "劉克莊",
        "paragraphs": [
            "幸自忤將軍，那堪觸太真。",
            "世無郭中令，誰贖謫仙人。"
        ],
        "title": "雜詠一百首 李白",
        "id": "963fed1c-5512-4e0a-b24e-80c2ca5ddc48"
    },
    {
        "author": "劉克莊",
        "paragraphs": [
            "飲食晚由竇，門庭誰敢闚。",
            "禁中無急詔，不記奉天時。"
        ],
        "title": "雜詠一百首 陸贄",
        "id": "058bd0e7-d649-4ce7-9450-4f19779fcd5c"
    },
    {
        "author": "劉克莊",
        "paragraphs": [
            "貂璫竊大柄，韋布獻孤忠。",
            "牓出惟風漢，無名在選中。"
        ],
        "title": "雜詠一百首 劉蕡",
        "id": "e3347d65-4d36-4dde-b4ed-7d4bd5975a82"
    },
    {
        "author": "劉克莊",
        "paragraphs": [
            "不愁兒足凍，第恐母心傷。",
            "所以子范子，惟彈一履霜。"
        ],
        "title": "雜詠一百首 尹伯奇",
        "id": "82384a82-144a-4fc9-be22-855086cf1265"
    },
    {
        "author": "劉克莊",
        "paragraphs": [
            "莫親於父子，天性有時移。",
            "竟以婦爲厲，空令傳作詩。"
        ],
        "title": "雜詠一百首 宜臼",
        "id": "aead04e3-90a5-4371-a6a1-0bcb10ad4c8e"
    },
    {
        "author": "劉克莊",
        "paragraphs": [
            "君父如天地，雖逃安所之。",
            "可憐共世子，死不恨驪姬。"
        ],
        "title": "雜詠一百首 申生",
        "id": "01b71d79-53e4-4460-81b2-dd64ba2d0943"
    },
    {
        "author": "劉克莊",
        "paragraphs": [
            "親劬何以報，子職貴乎勤。",
            "梨本非難熟，瓜殊未易耘。"
        ],
        "title": "雜詠一百首 曾子",
        "id": "7a54d8a1-f4a5-4515-b70f-0b584253cd10"
    },
    {
        "author": "劉克莊",
        "paragraphs": [
            "伍奢呼二子，一至一奔焉。",
            "逃父吾無取，讎君亦未然。"
        ],
        "title": "雜詠一百首 伍尚",
        "id": "62554f38-7f12-442d-9e31-16208d793830"
    },
    {
        "author": "劉克莊",
        "paragraphs": [
            "詔自沙丘至，如何便釋兵。",
            "君王令賜死，公子不求生。"
        ],
        "title": "雜詠一百首 扶蘇",
        "id": "be81c39b-935e-46c9-ad83-d75f81b0ff46"
    },
    {
        "author": "劉克莊",
        "paragraphs": [
            "聖經非拒父，古誼有傳賢。",
            "據以兵求勝，彊能智自全。"
        ],
        "title": "雜詠一百首 東海王彊",
        "id": "18bca67d-5620-4075-b353-ae38cd968399"
    },
    {
        "author": "劉克莊",
        "paragraphs": [
            "晨興風色惡，日晏汲歸遲。",
            "寧與閨中訣，莫令堂上饑。"
        ],
        "title": "雜詠一百首 姜詩",
        "id": "94fcaf03-c1d4-4a41-8f5f-4fb6c06a7473"
    },
    {
        "author": "劉克莊",
        "paragraphs": [
            "禮律通稱母，寧分繼與親。",
            "乃知履霜子，絕似卧冰人。"
        ],
        "title": "雜詠一百首 王祥",
        "id": "2a65c1b2-de16-4851-ae25-5364b1599b3b"
    },
    {
        "author": "劉克莊",
        "paragraphs": [
            "智出建成上，賢於子糾多。",
            "至今稱讓帝，當日喚寧哥。"
        ],
        "title": "雜詠一百首 寧王",
        "id": "d1e0f5a8-5980-4ba5-802c-d08e1261ebec"
    },
    {
        "author": "劉克莊",
        "paragraphs": [
            "木主來西土，檀車濟孟津。",
            "只應千萬世，瞻仰首陽人。"
        ],
        "title": "雜詠一百首 伯夷",
        "id": "a2f9a182-3432-4e28-8978-1df26767be77"
    },
    {
        "author": "劉克莊",
        "paragraphs": [
            "賢矣兩家臣，存孤極苦辛。",
            "後來有曹馬，亦是受遺人。"
        ],
        "title": "雜詠一百首 嬰臼",
        "id": "1eb5b007-c455-4751-93fb-128a897bb16b"
    },
    {
        "author": "劉克莊",
        "paragraphs": [
            "稷下空多士，誰爲國重輕。",
            "列城七十二，死者一書生。"
        ],
        "title": "雜詠一百首 王蠋",
        "id": "30082d0e-d7cf-495e-9ea7-ba96cdecaf4e"
    },
    {
        "author": "劉克莊",
        "paragraphs": [
            "六國鈞南面，甘爲北面臣。",
            "向微生一叱，幾帝虎狼秦。"
        ],
        "title": "雜詠一百首 魯仲連",
        "id": "03e11657-e93f-4fb7-8a7c-5b7c190b3cc2"
    },
    {
        "author": "劉克莊",
        "paragraphs": [
            "紛紛荆聶輩，猶有利而爲。",
            "智氏已無後，先生欲報誰。"
        ],
        "title": "雜詠一百首 豫子",
        "id": "31c78657-5cfb-4e59-bb83-6df9e85e0e86"
    },
    {
        "author": "劉克莊",
        "paragraphs": [
            "已設床臨牖，何須綬著身。",
            "遂令移鼎賊，知愧飾巾人。"
        ],
        "title": "雜詠一百首 龔勝",
        "id": "56bc0cd2-6ff3-4de0-b628-001117f52b14"
    },
    {
        "author": "劉克莊",
        "paragraphs": [
            "卜築堪容膝，休官免折腰。",
            "寧書處士卒，不踐寄奴朝。"
        ],
        "title": "雜詠一百首 陶淵明",
        "id": "5542a12d-993d-4fb8-9a42-33b98908299a"
    },
    {
        "author": "劉克莊",
        "paragraphs": [
            "唐德雖中否，猶能愧畔臣。",
            "盡驅汙賊者，往拜詐喑人。"
        ],
        "title": "雜詠一百首 甄濟",
        "id": "f045c326-d4f9-4d47-9d12-8120d40c91d8"
    },
    {
        "author": "劉克莊",
        "paragraphs": [
            "城去曾聯疏，宣收亦舉幡。",
            "向令無太學，安得有何蕃。"
        ],
        "title": "雜詠一百首 何蕃",
        "id": "020cc6c6-1b82-4c75-aff8-f9f8c001573f"
    },
    {
        "author": "劉克莊",
        "paragraphs": [
            "節將飛颺去，牙郎賣弄餘。",
            "唐臣不負國，惟有一尚書。"
        ],
        "title": "雜詠一百首 司空圖",
        "id": "644749e4-73dd-43ec-995e-8eaa4cfadf00"
    },
    {
        "author": "劉克莊",
        "paragraphs": [
            "一聞堯禪後，洗耳急歸休。",
            "鄰叟嫌泉濁，牽牛飲下流。"
        ],
        "title": "雜詠一百首 許由",
        "id": "0a0732a1-18dd-4273-b5ce-bc8982646a6c"
    },
    {
        "author": "劉克莊",
        "paragraphs": [
            "皇皇問津者，藐藐耦耕人。",
            "不識吾夫子，寧非古逸民。"
        ],
        "title": "雜詠一百首 沮溺",
        "id": "c43cffa6-301a-48b5-936e-b6cd1717b065"
    },
    {
        "author": "劉克莊",
        "paragraphs": [
            "客云自孔氏，不覺喜逢迎。",
            "止宿見二子，孰云無世情。"
        ],
        "title": "雜詠一百首 荷蓧丈人",
        "id": "2ce496ca-c169-491f-8cca-e20a84587509"
    },
    {
        "author": "劉克莊",
        "paragraphs": [
            "上古聞巢父，衰周有楚狂。",
            "由來豪傑士，不必待文王。"
        ],
        "title": "雜詠一百首 接輿",
        "id": "d25ef862-2eeb-41c4-b10e-c71278a7d7d1"
    },
    {
        "author": "劉克莊",
        "paragraphs": [
            "去避坑焚禍，來成羽翼功。",
            "留侯不自語，驅使紫芝翁。"
        ],
        "title": "雜詠一百首 四皓",
        "id": "4a551734-159c-4a6a-923c-261e25d8f4b3"
    },
    {
        "author": "劉克莊",
        "paragraphs": [
            "尚恐公汙我，何妨史失名。",
            "深衣與短製，同召不同行。"
        ],
        "title": "雜詠一百首 兩生",
        "id": "c915a9e4-2b63-4666-a24f-5b2f50f8bde0"
    },
    {
        "author": "劉克莊",
        "paragraphs": [
            "幸自沉冥去，無端物色求。",
            "蓑衣亦堪釣，何必被羊裘。"
        ],
        "title": "雜詠一百首 嚴光",
        "id": "6d4a51bb-b20c-4cff-a1d0-ef6befd48b65"
    },
    {
        "author": "劉克莊",
        "paragraphs": [
            "肅宗漢明主，猶惡五噫詩。",
            "一旦拂衣去，世人那得知。"
        ],
        "title": "雜詠一百首 梁鴻",
        "id": "50c4acf6-d389-400c-ad88-ea6e3841c3b8"
    },
    {
        "author": "劉克莊",
        "paragraphs": [
            "採藥棲遲穩，燃萁篡奪危。",
            "景升不愛子，却念德公兒。"
        ],
        "title": "雜詠一百首 龐公",
        "id": "92188c29-d5bd-4c66-a468-df913605ff35"
    },
    {
        "author": "劉克莊",
        "paragraphs": [
            "太公輔西伯，嚴子客東京。",
            "獨有汾亭者，無人得姓名。"
        ],
        "title": "雜詠一百首 汾亭釣者",
        "id": "ad4504fb-520a-4b98-a077-cc8179ede61e"
    },
    {
        "author": "劉克莊",
        "paragraphs": [
            "歷歷非諸子，駸駸及聖丘。",
            "乃知焚籍相，亦自有源流。"
        ],
        "title": "雜詠一百首 荀卿",
        "id": "326140ee-4c56-445b-8bd2-37ed32af0665"
    },
    {
        "author": "劉克莊",
        "paragraphs": [
            "决去先生勇，懷安二子慙。",
            "向令猶在坐，楚市赭衣三。"
        ],
        "title": "雜詠一百首 穆生",
        "id": "1dc7c9f2-3fbe-4c21-969b-f21709f5ac93"
    },
    {
        "author": "劉克莊",
        "paragraphs": [
            "偶脫驪山厄，龍鍾九十餘。",
            "誰知漢掌故，傳得不全書。"
        ],
        "title": "雜詠一百首 伏生",
        "id": "22ae6399-ce42-4ecc-a4d6-ba67b85d46ca"
    },
    {
        "author": "劉克莊",
        "paragraphs": [
            "面折公孫子，堂堂負直聲。",
            "安知上前議，那復有黄生。"
        ],
        "title": "雜詠一百首 轅固",
        "id": "5cec5783-15de-42a2-9a7a-13e958471852"
    },
    {
        "author": "劉克莊",
        "paragraphs": [
            "綰臧不自保，强致老先生。",
            "魯邸今朝罷，蒲輪昨日迎。"
        ],
        "title": "雜詠一百首 申公",
        "id": "9b74cc34-db91-491e-83ea-71bba3c50976"
    },
    {
        "author": "劉克莊",
        "paragraphs": [
            "茂陵輕樸學，寬對乃忻然。",
            "口謾談三代，書纔說一篇。"
        ],
        "title": "雜詠一百首 兒寬",
        "id": "d0ed9e57-9bd9-4404-ba4a-bc1926749d07"
    },
    {
        "author": "劉克莊",
        "paragraphs": [
            "竊弓俱奮臂，窺鼎迭磨牙。",
            "同姓餘中壘，昌言抑外家。"
        ],
        "title": "雜詠一百首 劉向",
        "id": "ec4044a4-5b6d-4798-abcf-da188eb92a44"
    },
    {
        "author": "劉克莊",
        "paragraphs": [
            "舊𠎝臣學淺，晚召主恩深。",
            "莫鑒蕭張否，重來遂病瘖。"
        ],
        "title": "雜詠一百首 周堪",
        "id": "500ff6a7-cded-4140-8520-69fee632f47a"
    },
    {
        "author": "劉克莊",
        "paragraphs": [
            "新箋傳後學，古訓發先儒。",
            "不擬狂年少，燈前罵老奴。"
        ],
        "title": "雜詠一百首 鄭司農",
        "id": "605b1a39-0e0d-4f37-ae49-f97caa4d9bb1"
    },
    {
        "author": "劉克莊",
        "paragraphs": [
            "當時三晉地，已有聖人生。",
            "不曉河汾氏，爲隋策太平。"
        ],
        "title": "雜詠一百首 王通",
        "id": "70a1d3e0-e5c9-4217-8d2e-17ab4c0115eb"
    },
    {
        "author": "劉克莊",
        "paragraphs": [
            "棄甲爭先去，收兵殿後回。",
            "但云馬不進，應自聖門來。"
        ],
        "title": "雜詠一百首 孟之反",
        "id": "28e02643-2a3b-4888-8960-efec360905d0"
    },
    {
        "author": "劉克莊",
        "paragraphs": [
            "數戰數敗北，寧非將略疎。",
            "收功一匕首，安用讀兵書。"
        ],
        "title": "雜詠一百首 曹沬",
        "id": "d4ff8100-8366-4468-a650-8a156241af8f"
    },
    {
        "author": "劉克莊",
        "paragraphs": [
            "浪說三遺矢，猶堪一據鞍。",
            "君王不自試，耳目信人難。"
        ],
        "title": "雜詠一百首 廉頗",
        "id": "864366bc-564d-427f-98ba-21741a14532a"
    },
    {
        "author": "劉克莊",
        "paragraphs": [
            "說客爲秦諜，君王信郭開。",
            "向令名將在，兵得到叢臺。"
        ],
        "title": "雜詠一百首 李牧",
        "id": "11075418-63bd-4b1b-8f4f-2f0a1fe35d4e"
    },
    {
        "author": "劉克莊",
        "paragraphs": [
            "太息臣無罪，胡爲伏劍鋩。",
            "悲哉四十萬，寧不訴蒼蒼。"
        ],
        "title": "雜詠一百首 白起",
        "id": "f2c407be-57e6-4f64-bf9b-667e7d501a0f"
    },
    {
        "author": "劉克莊",
        "paragraphs": [
            "絕漠功雖大，長城怨亦深。",
            "但知傷地脈，不悟失人心。"
        ],
        "title": "雜詠一百首 蒙恬",
        "id": "4b148b7c-2937-42ec-976b-05f6f2da92cb"
    },
    {
        "author": "劉克莊",
        "paragraphs": [
            "塞外傳烽急，雲中調守難。",
            "誰爲帝言者，白髮老郎官。"
        ],
        "title": "雜詠一百首 魏尚",
        "id": "75eda463-e179-48ec-af9c-bcaf0e51cd1d"
    },
    {
        "author": "劉克莊",
        "paragraphs": [
            "飛將無時命，庸奴有戰勳。",
            "誰憐老衛尉，身屬大將軍。"
        ],
        "title": "雜詠一百首 李廣",
        "id": "9e632921-f62e-4ab6-bf2c-13b6fe41ec2b"
    },
    {
        "author": "劉克莊",
        "paragraphs": [
            "土室不堪處，其如瘴毒何。",
            "莫年款段馬，有愧少游多。"
        ],
        "title": "雜詠一百首 馬援",
        "id": "894aeadd-4341-4b2a-b494-df09aac07637"
    },
    {
        "author": "劉克莊",
        "paragraphs": [
            "除却祖生外，餘皆在下風。",
            "老奴口耳小，安得肖司空。"
        ],
        "title": "雜詠一百首 劉琨",
        "id": "31fb6a71-176d-496d-b321-f8c9b014cb64"
    },
    {
        "author": "劉克莊",
        "paragraphs": [
            "不能戰涿鹿，聊復隠崆峒。",
            "揮手謝軒帝，毋煩順下風。"
        ],
        "title": "雜詠一百首 廣成子",
        "id": "bf5e7d9f-7456-49c9-a64f-2a1f2c132220"
    },
    {
        "author": "劉克莊",
        "paragraphs": [
            "活得如彭老，憂愁八百春。",
            "頻爲哭殤叟，屢作悼亡人。"
        ],
        "title": "雜詠一百首 彭祖",
        "id": "a14a9e16-7368-49c2-bfc5-58e231e5cb88"
    },
    {
        "author": "劉克莊",
        "paragraphs": [
            "了不見矜色，晬然真德容。",
            "先生新沐髮，弟子歎猶龍。"
        ],
        "title": "雜詠一百首 老子",
        "id": "4313ca02-5d26-4cf6-9149-d2f1c08fc3d8"
    },
    {
        "author": "劉克莊",
        "paragraphs": [
            "肉身無羽翼，那有許神通。",
            "會得泠然意，人人可御風。"
        ],
        "title": "雜詠一百首 列子",
        "id": "173cedf8-06c1-428a-abaf-70164efd4515"
    },
    {
        "author": "劉克莊",
        "paragraphs": [
            "白骨因誰活，青牛與爾俱。",
            "未酬再生德，更索積年逋。"
        ],
        "title": "雜詠一百首 徐甲",
        "id": "bf2742c6-371b-4854-8194-178359d36c9b"
    },
    {
        "author": "劉克莊",
        "paragraphs": [
            "宿有驂鸞約，飄然遡碧霄。",
            "不爲君主鬯，却伴女吹簫。"
        ],
        "title": "雜詠一百首 王子晉",
        "id": "af6c6de6-2953-4a19-b62c-9e05ddc549d4"
    },
    {
        "author": "劉克莊",
        "paragraphs": [
            "子羽徒扛鼎，其如欠轉圜。",
            "不能决王霸，聊去作神仙。"
        ],
        "title": "雜詠一百首 安期生",
        "id": "6d2d81b0-2ea5-4503-8c75-58d312f4eba6"
    },
    {
        "author": "劉克莊",
        "paragraphs": [
            "忽棄國中去，疑爲方外遊。",
            "早知守都厠，何似莫仙休。"
        ],
        "title": "雜詠一百首 劉安",
        "id": "bf4d9273-d26f-4440-9525-5aaebf8736ca"
    },
    {
        "author": "劉克莊",
        "paragraphs": [
            "忽去爲吳卒，深逃安漢公。",
            "翻身天地外，脫屣市朝中。"
        ],
        "title": "雜詠一百首 梅福",
        "id": "8b63fc9a-ebd5-4400-8f95-02cb59cc4e6e"
    },
    {
        "author": "劉克莊",
        "paragraphs": [
            "藥品用昆蟲，遂虧全活功。",
            "至今仙未得，只在蜀山中。"
        ],
        "title": "雜詠一百首 孫思邈",
        "id": "345c24e4-547c-4a2a-99c1-db2f54d9dc95"
    },
    {
        "author": "劉克莊",
        "paragraphs": [
            "世傳漢明帝，始夢見金身。",
            "曷不觀列子，西方有聖人。"
        ],
        "title": "雜詠一百首 瞿曇",
        "id": "33ae7238-1d58-4746-bbf7-dba52dc4107e"
    },
    {
        "author": "劉克莊",
        "paragraphs": [
            "面色削瓜黄，眉毫覆雪長。",
            "安知四天下，只在一禪床。"
        ],
        "title": "雜詠一百首 維摩",
        "id": "cfcb9d45-da4a-4a6a-b6c1-c404c15916ba"
    },
    {
        "author": "劉克莊",
        "paragraphs": [
            "放勛訪吾叔，魯叟問弘聃。",
            "所以此童子，諸方亦遍參。"
        ],
        "title": "雜詠一百首 善財",
        "id": "60075550-78f3-48c6-bf83-f47932aafbce"
    },
    {
        "author": "劉克莊",
        "paragraphs": [
            "直以心爲佛，西來說最高。",
            "始知周孔外，別自有英豪。"
        ],
        "title": "雜詠一百首 達磨",
        "id": "53e594e5-b85b-4fea-8f22-5077555178c1"
    },
    {
        "author": "劉克莊",
        "paragraphs": [
            "明鏡偷神秀，菩提犯卧輪。",
            "更將舊衣鉢，占斷不傳人。"
        ],
        "title": "雜詠一百首 盧能",
        "id": "52734e55-4516-4004-97df-50467160a1a1"
    },
    {
        "author": "劉克莊",
        "paragraphs": [
            "若非大氣魄，只是小機鋒。",
            "老子一聲喝，學人三日聾。"
        ],
        "title": "雜詠一百首 馬祖",
        "id": "a1a797e4-3600-437a-aa5d-5f93576d1106"
    },
    {
        "author": "劉克莊",
        "paragraphs": [
            "此老手中棒，輕輕也有瘢。",
            "佛來與三十，某甲莫須餐。"
        ],
        "title": "雜詠一百首 德山",
        "id": "6c33f542-d80d-48c1-8d0e-69be6f85ea3d"
    },
    {
        "author": "劉克莊",
        "paragraphs": [
            "若以色見我，幾於貌失人。",
            "林公少鬚髮，澄觀欠冠巾。"
        ],
        "title": "雜詠一百首 支遁",
        "id": "df9f8e57-0091-441b-8105-6a8d1b39cb06"
    },
    {
        "author": "劉克莊",
        "paragraphs": [
            "值亂行何適，隨緣住亦安。",
            "能將石虎輩，只作海鷗看。"
        ],
        "title": "雜詠一百首 澄公",
        "id": "deab3466-9e14-4cc8-8818-e00998cafaf9"
    },
    {
        "author": "劉克莊",
        "paragraphs": [
            "寺甲於江左，身迎入禁中。",
            "如何浄居殿，餓殺老蕭公。"
        ],
        "title": "雜詠一百首 誌公",
        "id": "c21833d1-3ba0-48a7-96d0-bb1e8d37f363"
    },
    {
        "author": "劉克莊",
        "paragraphs": [
            "俱著錦衣裳，憑誰辦綠黄。",
            "可憐君耄矣，賢嬖不賢姜。"
        ],
        "title": "雜詠一百首 衛姜",
        "id": "f7de87c2-ffe0-4475-919d-ba1adec11307"
    },
    {
        "author": "劉克莊",
        "paragraphs": [
            "甫聞阿嬌進，又報衛娘留。",
            "莫倚金爲屋，重重只鎖愁。"
        ],
        "title": "雜詠一百首 阿嬌",
        "id": "64e4fcb5-f4a1-44f7-b8cf-1bee6b452edb"
    },
    {
        "author": "劉克莊",
        "paragraphs": [
            "玉座吞聲別，氈車觸目悲。",
            "如何漢公主，去作虜閼氏。"
        ],
        "title": "雜詠一百首 烏孫公主",
        "id": "9ef36e78-fff6-40f5-83bc-6e43d77233db"
    },
    {
        "author": "劉克莊",
        "paragraphs": [
            "歆已作佐命，雄甘爲大夫。",
            "獨餘黄室主，不肯面新都。"
        ],
        "title": "雜詠一百首 平后",
        "id": "fb9bd86e-945d-466c-81e2-6b900928bade"
    },
    {
        "author": "劉克莊",
        "paragraphs": [
            "倉皇問君父，忠孝兩關心。",
            "絕勝杞梁婦，惟知哭藁砧。"
        ],
        "title": "雜詠一百首 辟司徒妻",
        "id": "47a46e6f-0ce1-4f2d-bc09-d21a464030b4"
    },
    {
        "author": "劉克莊",
        "paragraphs": [
            "昔有二人貧，耕田與負薪。",
            "朱妻恚求去，郤婦敬如賓。"
        ],
        "title": "雜詠一百首 冀缺妻",
        "id": "ef047e9b-420e-453a-874d-cac4829c8565"
    },
    {
        "author": "劉克莊",
        "paragraphs": [
            "夫節獨高古，婦賢傳至今。",
            "既爲加美謚，復不用邪衾。"
        ],
        "title": "雜詠一百首 黔婁妻",
        "id": "139ff64b-f121-4086-8d58-bfc1b502441b"
    },
    {
        "author": "劉克莊",
        "paragraphs": [
            "不敢怨夫子，徒悲誤妾身。",
            "安知同穴者，乃是乞墦人。"
        ],
        "title": "雜詠一百首 齊人妻",
        "id": "ae2ded03-4031-4b3d-b553-9a73dfe9cb3c"
    },
    {
        "author": "劉克莊",
        "paragraphs": [
            "彼雛飾容服，吾穉業耕鋤。",
            "不以貧慙富，賢哉婦儆夫。"
        ],
        "title": "雜詠一百首 儒仲妻",
        "id": "fc91d19e-badb-4869-bda1-13f0806928e7"
    },
    {
        "author": "劉克莊",
        "paragraphs": [
            "尊嫜有嚴命，妾不獲從夫。",
            "去去猶回首，諄諄別小姑。"
        ],
        "title": "雜詠一百首 廬江小吏妻",
        "id": "f194c395-7e60-4a4c-9fe1-f05e244e6944"
    },
    {
        "author": "劉克莊",
        "paragraphs": [
            "貴賤有定分，勤勞無怨心。",
            "若令逢呂武，亦化作姜任。"
        ],
        "title": "雜詠一百首 召南媵",
        "id": "d6752b76-e5f6-4a39-a0e6-03d9c7f8bb5d"
    },
    {
        "author": "劉克莊",
        "paragraphs": [
            "恍惚疑如在，纏綿愛未休。",
            "明知已仙去，猶欲出神求。"
        ],
        "title": "雜詠一百首 李夫人",
        "id": "8262060a-397f-47b5-890a-8708893c48b6"
    },
    {
        "author": "劉克莊",
        "paragraphs": [
            "獸不能加害，傾身障赭紅。",
            "安知丁與傅，他日鷙於熊。"
        ],
        "title": "雜詠一百首 馮昭儀",
        "id": "6b88ab0a-a724-4f84-a332-848551a530f5"
    },
    {
        "author": "劉克莊",
        "paragraphs": [
            "妾命薄如紙，君恩冷似冰。",
            "生當事長信，死願奉延陵。"
        ],
        "title": "雜詠一百首 班婕妤",
        "id": "1b99675e-360f-459a-99e2-4df4cf9b5f7a"
    },
    {
        "author": "劉克莊",
        "paragraphs": [
            "主命亦危矣，媼謀真拙哉。",
            "煩君賜妾杖，嗔妾覆君杯。"
        ],
        "title": "雜詠一百首 蘇秦鄰妾",
        "id": "a31b545f-eedc-4cab-a6a8-cbcb7cfc98f7"
    },
    {
        "author": "劉克莊",
        "paragraphs": [
            "粧束姑隨世，風流亦動人。",
            "等閑擁髻語，千載尚如新。"
        ],
        "title": "雜詠一百首 樊通德",
        "id": "176e4f77-8412-4337-b1a2-6ceb22e3273c"
    },
    {
        "author": "劉克莊",
        "paragraphs": [
            "誰謂曹瞞智，回頭玉座空。",
            "向來臺上妓，盡入洛陽宮。"
        ],
        "title": "雜詠一百首 銅雀妓",
        "id": "e6bb1ff2-c111-428c-818f-21fce522bb18"
    },
    {
        "author": "劉克莊",
        "paragraphs": [
            "殘香猶在笥，舊曲尚書裙。",
            "不及新歌舞，樽前奉主君。"
        ],
        "title": "雜詠一百首 房老",
        "id": "fd3800df-3769-4f48-a857-0d73f28c528b"
    },
    {
        "author": "劉克莊",
        "paragraphs": [
            "向來金谷友，至此散如雲。",
            "却是娉婷者，樓前不負君。"
        ],
        "title": "雜詠一百首 綠珠",
        "id": "ed67920c-6055-4edf-8b37-28f2f988de27"
    },
    {
        "author": "劉克莊",
        "paragraphs": [
            "忽見牙郎態，吁嗟悔失身。",
            "不虞小婢子，曾是柳家人。"
        ],
        "title": "雜詠一百首 柳家婢",
        "id": "98f1c43e-aaba-4a21-9d29-a676f9da3df5"
    },
    {
        "author": "劉克莊",
        "paragraphs": [
            "兩國爭衡際，諸君袖手觀。",
            "羣然著珠履，誰肯捧銅盤。"
        ],
        "title": "雜詠一百首 毛遂",
        "id": "8eaddfb6-b1fc-4923-bcea-f9263b66b163"
    },
    {
        "author": "劉克莊",
        "paragraphs": [
            "把袖謀幾售，開圖計忽窮。",
            "空遺千古恨，不中祖龍胸。"
        ],
        "title": "雜詠一百首 荆軻",
        "id": "9ac460df-1540-44d4-a34e-e927cf606f8c"
    },
    {
        "author": "劉克莊",
        "paragraphs": [
            "頓無英霸氣，尚有婦兒仁。",
            "聞漢購吾首，持將贈故人。"
        ],
        "title": "雜詠一百首 項羽",
        "id": "f8ef8098-af1b-46c4-aa36-2fef580d4654"
    },
    {
        "author": "劉克莊",
        "paragraphs": [
            "辛苦傭耕久，饑寒謫戍餘。",
            "竟令秦失鹿，首爲漢敺魚。"
        ],
        "title": "雜詠一百首 陳勝",
        "id": "16ac618b-a962-44e6-b1fa-4d27dff62de0"
    },
    {
        "author": "劉克莊",
        "paragraphs": [
            "殿上俄流血，沙中竟脫身。",
            "乃知燕刺客，有媿漢謀臣。"
        ],
        "title": "雜詠一百首 博浪壯士",
        "id": "68702e93-0eb8-44c3-bd5c-bbcf3f712333"
    },
    {
        "author": "劉克莊",
        "paragraphs": [
            "貴不見渠面，危曾活爾身。",
            "柰何施一飯，便責翳桑人。"
        ],
        "title": "雜詠一百首 朱家",
        "id": "6136e92a-b123-4a72-abe4-2a729ec28858"
    },
    {
        "author": "劉克莊",
        "paragraphs": [
            "南面稱孤貴，西京謁帝卑。",
            "誰能如李密，更望一台司。"
        ],
        "title": "雜詠一百首 田橫",
        "id": "c8e9dd91-3358-4623-91d5-4de6cb1a4e1a"
    },
    {
        "author": "劉克莊",
        "paragraphs": [
            "向令從七國，是自列陪臣。",
            "太尉空稱賞，非知劇孟人。"
        ],
        "title": "雜詠一百首 劇孟",
        "id": "ad45e27a-7860-468b-babe-d6edf2b6571b"
    },
    {
        "author": "劉克莊",
        "paragraphs": [
            "魚服俄離網，龍泉忽缺鋩。",
            "却將江左業，分付紫髯郎。"
        ],
        "title": "雜詠一百首 孫策",
        "id": "1b08c3b5-c058-4429-b3d5-8f796ff79ede"
    },
    {
        "author": "劉克莊",
        "paragraphs": [
            "戴昔劫名士，周嘗暴里人。",
            "少年一蕩子，歲晚兩忠臣。"
        ],
        "title": "雜詠一百首 周戴",
        "id": "b7466835-7677-4b9e-86ea-340185515c57"
    },
    {
        "author": "劉克莊",
        "paragraphs": [
            "遺書今羽化，傳者匪真書。",
            "此老縱橫祖，儀秦得緒餘。"
        ],
        "title": "雜詠一百首 鬼谷子",
        "id": "ce35aab5-8144-416e-86f2-f937a10384a1"
    },
    {
        "author": "劉克莊",
        "paragraphs": [
            "雖以賓師待，幾於妾婦然。",
            "不羞君割地，謾對客談天。"
        ],
        "title": "雜詠一百首 二衍",
        "id": "d9d64f89-9a25-42ad-b0c3-8c00a9c642b3"
    },
    {
        "author": "劉克莊",
        "paragraphs": [
            "韓子流於慘，聃書妙造微。",
            "百年同一傳，誰是復誰非。"
        ],
        "title": "雜詠一百首 韓非",
        "id": "02031df8-5446-4dfa-a38e-cad195d16887"
    },
    {
        "author": "劉克莊",
        "paragraphs": [
            "夸大帝傳由，形容跖侮丘。",
            "僅饒聃禦寇，共載一虛舟。"
        ],
        "title": "雜詠一百首 莊子",
        "id": "a05f6523-510e-4497-b7a1-403b48352ef0"
    },
    {
        "author": "劉克莊",
        "paragraphs": [
            "白髮夷門老，能興晉鄙師。",
            "魏王備它盜，曾不備如姬。"
        ],
        "title": "雜詠一百首 侯嬴",
        "id": "af20d72e-0fc3-4907-9aaa-e97750f5ee57"
    },
    {
        "author": "劉克莊",
        "paragraphs": [
            "不待精神契，惟憑頰舌求。",
            "莫年薦燕客，差勝似穰侯。"
        ],
        "title": "雜詠一百首 范雎",
        "id": "1daaf892-60c4-412e-8892-c4c38c17b1bd"
    },
    {
        "author": "劉克莊",
        "paragraphs": [
            "常産常心論，平生不謂然。",
            "晚知蘇季子，佩印爲無田。"
        ],
        "title": "雜詠一百首 蘇秦",
        "id": "3c3eb4ee-4763-4b32-be17-f2c0f8684a56"
    },
    {
        "author": "劉克莊",
        "paragraphs": [
            "北面老先生，人間事飽更。",
            "不聞求樂氏，但見薦荆卿。"
        ],
        "title": "雜詠一百首 田光",
        "id": "93c61169-93ee-415c-9fcb-5a581de0494e"
    },
    {
        "author": "劉克莊",
        "paragraphs": [
            "焦子如天膽，秦王似屋嗔。",
            "如何刀机上，活得解衣人。"
        ],
        "title": "雜詠一百首 茅焦",
        "id": "75015094-3569-4e61-afff-224500a875ba"
    },
    {
        "author": "劉克莊",
        "paragraphs": [
            "酈生方橫死，蒯徹亦陽狂。",
            "設不逢劉季，同趨一鼎湯。"
        ],
        "title": "雜詠一百首 蒯通",
        "id": "ba4d7c06-767a-42aa-b2d6-a078cab05315"
    },
    {
        "author": "劉克莊",
        "paragraphs": [
            "墨子城無恙，公輸械有窮。",
            "要須能壁立，未可恃梯攻。"
        ],
        "title": "雜詠一百首 墨翟",
        "id": "564643d7-c009-48e2-b9da-403a6f80ad8a"
    },
    {
        "author": "劉克莊",
        "paragraphs": [
            "石馬殘陵下，金鳬出藏中。",
            "誰云樗里智，卜墓近秦宮。"
        ],
        "title": "雜詠一百首 樗里子",
        "id": "bda908f6-5d80-4c99-becf-b8b9f109df05"
    },
    {
        "author": "劉克莊",
        "paragraphs": [
            "巧言愚冒頓，厚賂餌閼氏。",
            "祕計言之醜，剛云世莫知。"
        ],
        "title": "雜詠一百首 陳平",
        "id": "45e96e08-5938-451c-8c60-b9a19628dd7d"
    },
    {
        "author": "劉克莊",
        "paragraphs": [
            "危晁知不免，削楚慮空長。",
            "東市哀朝服，西京號智囊。"
        ],
        "title": "雜詠一百首 鼂錯",
        "id": "71cdac6a-a1cb-4e17-a8cd-fe6c80e7fe65"
    },
    {
        "author": "劉克莊",
        "paragraphs": [
            "老賊有肝鬲，多爲德祖窺。",
            "誰令預籌事，更與共觀碑。"
        ],
        "title": "雜詠一百首 楊脩",
        "id": "81eaafb0-0e7c-479b-aacf-a8b5f5b4a13d"
    },
    {
        "author": "劉克莊",
        "paragraphs": [
            "全活嚙鞍吏，平章秤象船。",
            "丕乎真有幸，舒也竟無年。"
        ],
        "title": "雜詠一百首 倉舒",
        "id": "15e19b16-4ab9-4bc5-9d42-0c7e6f65256d"
    },
    {
        "author": "劉克莊",
        "paragraphs": [
            "殺身明逆順，濡足救危亡。",
            "未必荀文若，甘爲操子房。"
        ],
        "title": "雜詠一百首 荀彧",
        "id": "e05404d1-04e6-4c8b-a921-642e3c3689f5"
    },
    {
        "author": "劉克莊",
        "paragraphs": [
            "華容蘆荻裏，一炬可無遺。",
            "歎息劉玄德，平生見事遲。"
        ],
        "title": "雜詠一百首 劉備",
        "id": "98de4d3f-c832-4ef7-9dad-ce41bc1706d7"
    },
    {
        "author": "劉克莊",
        "paragraphs": [
            "征南滿腹智，實似小兒癡。",
            "漢水有涸日，沉碑無出時。"
        ],
        "title": "雜詠一百首 杜預",
        "id": "c9910687-4f43-4b4d-9b22-13f2ba49ba71"
    },
    {
        "author": "劉克莊",
        "paragraphs": [
            "肘後臣非靳，胸中彼未純。",
            "乃知兵妙處，不可妄傳人。"
        ],
        "title": "雜詠一百首 李衛公",
        "id": "56174fbe-75c7-4cd0-b293-b23a615f2d1d"
    },
    {
        "author": "劉克莊",
        "paragraphs": [
            "带從內府頒，枕出古陵間。",
            "却笑韓宣子，區區愛一環。"
        ],
        "title": "雜詠一百首 韓起",
        "id": "cc4bdba6-1df3-4055-a424-f0ed919a30c3"
    },
    {
        "author": "劉克莊",
        "paragraphs": [
            "童作夫人紡，藏錢百萬多。",
            "不知三篋內，還記舊書麽。"
        ],
        "title": "雜詠一百首 富平侯",
        "id": "8fac9218-c1b0-4a97-b8ed-5b15f4d6b984"
    },
    {
        "author": "劉克莊",
        "paragraphs": [
            "虎視無强對，鴟張有篡心。",
            "可憐臍裏燭，不照塢中金。"
        ],
        "title": "雜詠一百首 董卓",
        "id": "d2817827-0b95-4d5b-bb0a-1e8cbadd4438"
    },
    {
        "author": "劉克莊",
        "paragraphs": [
            "惜李常鑽核，商財自執籌。",
            "如何嵇阮輩，放入竹林遊。"
        ],
        "title": "雜詠一百首 王戎",
        "id": "e49b0651-e8c0-4482-85b9-63069e5c5cc5"
    },
    {
        "author": "劉克莊",
        "paragraphs": [
            "金谷觴豪友，珠樓擁艷姬。",
            "南交來處悖，東市悔何追。"
        ],
        "title": "雜詠一百首 石崇",
        "id": "68842d9a-6614-4ed1-a082-27d7a1cfa6bb"
    },
    {
        "author": "劉克莊",
        "paragraphs": [
            "左氏譏懷璧，楊公却袖金。",
            "安知機巧者，藏得叵羅深。"
        ],
        "title": "雜詠一百首 祖珽",
        "id": "079d6e5b-353d-417a-a3c7-dbc5f3d71b4f"
    },
    {
        "author": "劉克莊",
        "paragraphs": [
            "玉檢匪頒隆，珠簾餽遺通。",
            "更揮諛墓筆，褒讚死姚崇。"
        ],
        "title": "雜詠一百首 張說",
        "id": "a1dda0b7-05e6-4641-92c5-4725959b4177"
    },
    {
        "author": "劉克莊",
        "paragraphs": [
            "三千兩鍾乳，八百斛胡椒。",
            "不悟口中襪，猶貪掌上腰。"
        ],
        "title": "雜詠一百首 元載",
        "id": "5b9b61e3-4201-4684-a465-d84952a46923"
    },
    {
        "author": "劉克莊",
        "paragraphs": [
            "沒有財遺臭，生無善可傳。",
            "向來堆白屋，盡是窟郎錢。"
        ],
        "title": "雜詠一百首 杜兼",
        "id": "14b83db6-06ce-452f-9c38-55584af57213"
    },
    {
        "author": "劉克莊",
        "paragraphs": [
            "五季驕諸鎮，終朝易千人。",
            "使無孔方癖，猶是晉名臣。"
        ],
        "title": "雜詠一百首 桑維翰",
        "id": "62646764-e026-46fa-ae2b-6513238dd773"
    },
    {
        "author": "劉克莊",
        "paragraphs": [
            "聚橛并番楀，今猶唾姓名。",
            "國人深可畏，尹氏更須平。"
        ],
        "title": "雜詠一百首 尹氏",
        "id": "6da09250-3d15-4061-a289-845365765019"
    },
    {
        "author": "劉克莊",
        "paragraphs": [
            "西子宴姑蘇，靈胥賜屬鏤。",
            "如何居上宰，忠越不忠吳。"
        ],
        "title": "雜詠一百首 太宰嚭",
        "id": "2fd9f6f4-1ebd-4b50-9308-65bf81bd6677"
    },
    {
        "author": "劉克莊",
        "paragraphs": [
            "豫建無長慮，旁窺有販心。",
            "絕嬴由呂相，繼馬乃牛金。"
        ],
        "title": "雜詠一百首 呂不韋",
        "id": "cf19f357-5296-4ae7-a881-18b4e3a65753"
    },
    {
        "author": "劉克莊",
        "paragraphs": [
            "焚餘寧有籍，坑後更無儒。",
            "不解愚劉項，翻令二世愚。"
        ],
        "title": "雜詠一百首 李斯",
        "id": "c1258d10-2986-4efc-84db-f8e2f8d907d9"
    },
    {
        "author": "劉克莊",
        "paragraphs": [
            "極力排舒黯，聯翩去不迴。",
            "惟應刀筆吏，時得到翹材。"
        ],
        "title": "雜詠一百首 公孫弘",
        "id": "bb6ebb23-28e8-48f5-979c-ceea27bcc32a"
    },
    {
        "author": "劉克莊",
        "paragraphs": [
            "佞幸傳呼至，師臣傴僂迎。",
            "暮年靈壽杖，幸自可扶行。"
        ],
        "title": "雜詠一百首 孔光",
        "id": "8438fbc8-ead6-4e02-b468-4a5b08693e3f"
    },
    {
        "author": "劉克莊",
        "paragraphs": [
            "二相去留際，中原治亂分。",
            "異時馬上淚，遥灑曲江墳。"
        ],
        "title": "雜詠一百首 李林甫",
        "id": "6d6c4fc3-5b06-4be5-87de-35b87b48cfae"
    },
    {
        "author": "劉克莊",
        "paragraphs": [
            "僣僞蟠宮闕，忠賢血賊庭。",
            "相君無喜慍，面色只藍青。"
        ],
        "title": "雜詠一百首 盧杞",
        "id": "587cee12-d4d0-41e7-9780-d66ac2c85f0d"
    },
    {
        "author": "劉克莊",
        "paragraphs": [
            "本欲除閹腐，安知召寇戎。",
            "緇郎不爲相，朱賊得稱雄。"
        ],
        "title": "雜詠一百首 崔昌遐",
        "id": "6282b980-b97c-438c-9faa-9e5233dd87a7"
    },
    {
        "author": "劉克莊",
        "paragraphs": [
            "坐閲數朝主，竟爲何代人。",
            "漢官敭歷遍，更作虜師臣。"
        ],
        "title": "雜詠一百首 馮道",
        "id": "b1e70e2a-6e85-486f-9328-49817df01ac8"
    },
    {
        "author": "劉克莊",
        "paragraphs": [
            "哆侈何其甚，憂傷只自知。",
            "雖經夫子筆，不廢寺人詩。"
        ],
        "title": "雜詠一百首 巷伯",
        "id": "43aaac95-bc55-4ae9-8532-6b203e53ff71"
    },
    {
        "author": "劉克莊",
        "paragraphs": [
            "國漸移田氏，人誰悟景公。",
            "牛山兩行淚，據與寡人同。"
        ],
        "title": "雜詠一百首 梁丘據",
        "id": "092dd64d-04d7-4c4e-ab61-6a6e7ba9aec4"
    },
    {
        "author": "劉克莊",
        "paragraphs": [
            "嬖與賢分國，賢疎嬖在旁。",
            "未嘗無樂克，其柰有臧倉。"
        ],
        "title": "雜詠一百首 臧氏",
        "id": "5f8701de-2fe8-4395-923e-0df2ae2abf3a"
    },
    {
        "author": "劉克莊",
        "paragraphs": [
            "但見顓朝久，誰知媚竈勤。",
            "紛紛由嬖進，非特一商君。"
        ],
        "title": "雜詠一百首 景監",
        "id": "5cccaeb8-eec8-4396-aa21-9d3800cbefbb"
    },
    {
        "author": "劉克莊",
        "paragraphs": [
            "歸自沙丘後，因專定策功。",
            "國由中府令，帝在望夷宮。"
        ],
        "title": "雜詠一百首 趙高",
        "id": "61ba2f28-7fbc-4509-9d10-9120e47eb0d4"
    },
    {
        "author": "劉克莊",
        "paragraphs": [
            "費亭侯在日，亂已有萌芽。",
            "養得螟蛉種，猶能覆漢家。"
        ],
        "title": "雜詠一百首 曹騰",
        "id": "801406c0-f723-4665-9274-f9c40bdf1745"
    },
    {
        "author": "劉克莊",
        "paragraphs": [
            "舉國排閹尹，還鄉少弔賓。",
            "太丘芻一束，全活幾多人。"
        ],
        "title": "雜詠一百首 張讓",
        "id": "f3570325-fc98-424c-8580-5fd662f38f0d"
    },
    {
        "author": "劉克莊",
        "paragraphs": [
            "五十年間事，渾如曉夢餘。",
            "三郎南內裏，何况老家奴。"
        ],
        "title": "雜詠一百首 高力士",
        "id": "8f7f6bfd-7cc7-4bfa-85ba-51b42cf8c3ef"
    },
    {
        "author": "劉克莊",
        "paragraphs": [
            "國老辭機密，閹兒叩緒餘。",
            "殷勤傳一訣，莫遣上觀書。"
        ],
        "title": "雜詠一百首 仇士良",
        "id": "f1382de3-3d67-4e10-a7ff-a28b11ae5ebf"
    },
    {
        "author": "劉克莊",
        "paragraphs": [
            "敕使爲唐患，忠唐獨有君。",
            "晚知王自取，悞殺老監軍。"
        ],
        "title": "雜詠一百首 張承業",
        "id": "1a400520-d81a-4d8f-acce-da8302e1c0c9"
    },
    {
        "author": "劉克莊",
        "paragraphs": [
            "盡識葠無毒，明知堇有災。",
            "安知嘗試者，百死百生來。"
        ],
        "title": "雜詠一百首 神農",
        "id": "879c728c-798d-45f8-81ba-7c56f2cf18db"
    },
    {
        "author": "劉克莊",
        "paragraphs": [
            "厥初賦形貌，固已具陰陽。",
            "素問無人讀，流爲采戰方。"
        ],
        "title": "雜詠一百首 素女",
        "id": "b4b61d11-1c9b-4016-b744-8330ac8a2cec"
    },
    {
        "author": "劉克莊",
        "paragraphs": [
            "疾始於榮衛，哀哉不豫謀。",
            "貪生諱聞死，天下幾桓侯。"
        ],
        "title": "雜詠一百首 扁鵲",
        "id": "bf4422a2-a272-4449-90be-ab28747dd952"
    },
    {
        "author": "劉克莊",
        "paragraphs": [
            "壽有可延理，醫無不死方。",
            "扁曾憂骨髓，和亦畏膏肓。"
        ],
        "title": "雜詠一百首 醫和",
        "id": "089a283e-7e81-4983-9b93-d48f95b5f1fb"
    },
    {
        "author": "劉克莊",
        "paragraphs": [
            "自昔名高世，皆由藝入神。",
            "未應除扁鵲，世上便無人。"
        ],
        "title": "雜詠一百首 李醯",
        "id": "590ce7aa-724d-437b-937e-7e015b972e23"
    },
    {
        "author": "劉克莊",
        "paragraphs": [
            "秦法嚴堂陛，秦兵遶殿廬。",
            "如何危急際，只有一無且。"
        ],
        "title": "雜詠一百首 夏無且",
        "id": "3d19aa80-8d9c-4744-af23-931ad8b211d6"
    },
    {
        "author": "劉克莊",
        "paragraphs": [
            "古來神異少，天下妄庸多。",
            "文帝能全意，曹瞞竟殺佗。"
        ],
        "title": "雜詠一百首 華佗",
        "id": "732f1257-3649-4ce2-98a3-004bb2f466e5"
    },
    {
        "author": "劉克莊",
        "paragraphs": [
            "跳入無人見，誰知有路通。",
            "長房非黠者，草草出壺中。"
        ],
        "title": "雜詠一百首 壺公",
        "id": "c5ba348a-08f0-4b87-9f87-2a38b11c7513"
    },
    {
        "author": "劉克莊",
        "paragraphs": [
            "方差能臘腹，學誤至漸襟。",
            "幸有經文在，休於注脚尋。"
        ],
        "title": "雜詠一百首 陶隠居",
        "id": "59a5f130-e203-4130-b5d5-551fb2cc219f"
    },
    {
        "author": "劉克莊",
        "paragraphs": [
            "女子乃知我，明朝變姓名。",
            "可憐逃不密，猶迫詔書行。"
        ],
        "title": "雜詠一百首 韓伯休",
        "id": "b8c28d2e-51f5-40af-9380-ce4657769752"
    },
    {
        "author": "劉克莊",
        "paragraphs": [
            "列書詫知死，楚些說招魂。",
            "尚莫窺壺子，安能返屈原。"
        ],
        "title": "雜詠一百首 巫咸",
        "id": "ea15cd37-eff1-41d6-bc1a-3ba2de1532a3"
    },
    {
        "author": "劉克莊",
        "paragraphs": [
            "繇語幾於讖，流傳信有諸。",
            "王何謾辛苦，易自是占書。"
        ],
        "title": "雜詠一百首 史蘇",
        "id": "acc146aa-95e9-4193-b1fc-855aa4a6ac4f"
    },
    {
        "author": "劉克莊",
        "paragraphs": [
            "魚腹纍臣訣，蛾眉衆女仇。",
            "靈均空發問，詹尹若爲酬。"
        ],
        "title": "雜詠一百首 詹尹",
        "id": "a4c28076-ea9d-4382-aad9-303d4ee867ba"
    },
    {
        "author": "劉克莊",
        "paragraphs": [
            "宋賈兩名士，茫然立下風。",
            "信知古賢聖，多隠卜醫中。"
        ],
        "title": "雜詠一百首 季主",
        "id": "64ea7ece-5e8d-42f9-90de-7ca7806d8498"
    },
    {
        "author": "劉克莊",
        "paragraphs": [
            "巧歷雖千歲，先知一日差。",
            "未能下算子，亦道是占家。"
        ],
        "title": "雜詠一百首 洛下閎",
        "id": "bfe91fae-cad1-4920-a9d3-7e9bba1266d2"
    },
    {
        "author": "劉克莊",
        "paragraphs": [
            "賣卜本逃名，下簾無市聲。",
            "如何穹壤內，知世有君平。"
        ],
        "title": "雜詠一百首 嚴君平",
        "id": "d06a7c3d-c294-405e-8b30-0e6a9187729a"
    },
    {
        "author": "劉克莊",
        "paragraphs": [
            "元帝何曾諭，京生自此疎。",
            "區區推卦氣，欲撼石中書。"
        ],
        "title": "雜詠一百首 京房",
        "id": "969a388c-c0d3-46b6-bc42-451e3f1d4cf8"
    },
    {
        "author": "劉克莊",
        "paragraphs": [
            "平叔知幾語，疑於易學通。",
            "歲朝不相見，隔日問三公。"
        ],
        "title": "雜詠一百首 管輅",
        "id": "bafa3daf-b30a-407a-a66b-d14bcfb878a8"
    },
    {
        "author": "劉克莊",
        "paragraphs": [
            "逆知生女主，預說覆唐宗。",
            "誤殺五娘子，安知在後宮。"
        ],
        "title": "雜詠一百首 李淳風",
        "id": "bb92eef0-c366-459d-80c3-879ccd0bf395"
    },
    {
        "author": "劉克莊",
        "paragraphs": [
            "似有人推背，相傳果是非。",
            "請君看祕記，若箇泄天機。"
        ],
        "title": "雜詠一百首 袁天綱",
        "id": "ac2afd4d-fae9-4954-9609-a9eaec52f379"
    },
    {
        "author": "劉克莊",
        "paragraphs": [
            "義理無窮盡，雖丘或未知。",
            "老聃與項橐，聖豈有常師。"
        ],
        "title": "雜詠一百首 項橐",
        "id": "a579aea6-aca8-48a2-b502-25336b173a1e"
    },
    {
        "author": "劉克莊",
        "paragraphs": [
            "函谷非無士，登庸乳臭兒。",
            "空令園綺輩，頭白不逢時。"
        ],
        "title": "雜詠一百首 甘羅",
        "id": "772b5bbf-a48a-442d-943c-5b105b3721b5"
    },
    {
        "author": "劉克莊",
        "paragraphs": [
            "子羽力扛鼎，諸侯屈膝臣。",
            "能從小兒語，盡活一城人。"
        ],
        "title": "雜詠一百首 外黄兒",
        "id": "a59f4267-b67f-41e0-8cfb-cecddb6590c4"
    },
    {
        "author": "劉克莊",
        "paragraphs": [
            "武帝有荒志，終童無遠謀。",
            "長纓自繫耳，莫繫越王頭。"
        ],
        "title": "雜詠一百首 終童",
        "id": "55486ce9-06bf-4d2c-ace2-4b9056771bd0"
    },
    {
        "author": "劉克莊",
        "paragraphs": [
            "擊蒙鑿帝竅，躐等尊玄經。",
            "混沌死七日，童烏夭九齡。"
        ],
        "title": "雜詠一百首 童烏",
        "id": "21c625b4-fcff-45df-9540-de78b6d71440"
    },
    {
        "author": "劉克莊",
        "paragraphs": [
            "彧作操謀主，羣爲丕上公。",
            "暮年翻有愧，膝上與車中。"
        ],
        "title": "雜詠一百首 荀陳",
        "id": "e4c0d249-df11-414c-9dd3-0563718ad498"
    },
    {
        "author": "劉克莊",
        "paragraphs": [
            "二穉吁何罪，冤猶在史書。",
            "老瞞渾忘却，只記哭倉舒。"
        ],
        "title": "雜詠一百首 孔融子",
        "id": "d1a5313b-c323-404c-8c0d-6e8f43d768f1"
    },
    {
        "author": "劉克莊",
        "paragraphs": [
            "但愛梨并栗，不傳琴與書。",
            "乃翁莫惆悵，它日舉籃輿。"
        ],
        "title": "雜詠一百首 通子",
        "id": "3a89dc4d-4a1b-4780-95e7-ed8403fef802"
    },
    {
        "author": "劉克莊",
        "paragraphs": [
            "牧有諄諄誨，宜無赫赫聲。",
            "假令如叔父，一世得狂名。"
        ],
        "title": "雜詠一百首 阿宜",
        "id": "ff21eab4-fe82-4a83-b9d8-db1b932ba86e"
    },
    {
        "author": "劉克莊",
        "paragraphs": [
            "座上交游廣，城南講讀餘。",
            "如何萬金産，只解八分書。"
        ],
        "title": "雜詠一百首 阿買",
        "id": "93a84e88-2ce8-4ccb-864f-4e2a2cfa00cf"
    },
    {
        "author": "劉克莊",
        "paragraphs": [
            "舉國聽桓子，呼天誄孔丘。",
            "可憐倚楹女，徒爲魯君憂。"
        ],
        "title": "雜詠一百首 漆室女",
        "id": "67ebb89b-011d-4fcd-a98c-b7790e4f9061"
    },
    {
        "author": "劉克莊",
        "paragraphs": [
            "神女登徒子，微詞未必然。",
            "感襄通一夢，窺玉費三年。"
        ],
        "title": "雜詠一百首 東家女",
        "id": "2a428416-3d1b-4276-886a-a9a65dfa2a0b"
    },
    {
        "author": "劉克莊",
        "paragraphs": [
            "狡獪疑爲幻，姝妍復似魔。",
            "殷勤把花去，莫惱病維摩。"
        ],
        "title": "雜詠一百首 散花女",
        "id": "40823804-5f8e-4ad6-bf29-592b9407b27c"
    },
    {
        "author": "劉克莊",
        "paragraphs": [
            "天子覽書悲，肉刑無復施。",
            "不惟嘉烈女，亦自活神醫。"
        ],
        "title": "雜詠一百首 緹縈",
        "id": "56796256-ffaa-4b5d-a9fc-51d7dc79ac3a"
    },
    {
        "author": "劉克莊",
        "paragraphs": [
            "穹壤有時敝，娥名萬古垂。",
            "直從彤管筆，便到色絲碑。"
        ],
        "title": "雜詠一百首 曹娥",
        "id": "edaa61ba-a40e-4023-93fb-e7df599da119"
    },
    {
        "author": "劉克莊",
        "paragraphs": [
            "古人重言德，初不論傾城。",
            "切莫傷容鬢，猶堪嫁孔明。"
        ],
        "title": "雜詠一百首 阿承女",
        "id": "7b3444cf-e525-4fdd-98ae-9f6eb7ed6e50"
    },
    {
        "author": "劉克莊",
        "paragraphs": [
            "竹笥并綀帔，何妨托妾身。",
            "若逢夫壻問，向道乃翁貧。"
        ],
        "title": "雜詠一百首 戴良女",
        "id": "4666faa4-be89-4b74-ae7d-ad8695a2ed50"
    },
    {
        "author": "劉克莊",
        "paragraphs": [
            "出塞男兒勇，還鄉女子身。",
            "尚能吞北虜，斷不慕西鄰。"
        ],
        "title": "雜詠一百首 木蘭",
        "id": "79eeb2c2-1010-46ed-ae2e-dab36389426d"
    },
    {
        "author": "劉克莊",
        "paragraphs": [
            "琴挑何曾動，梭投未免慙。",
            "女郎循古禮，元不解清談。"
        ],
        "title": "雜詠一百首 投梭女",
        "id": "29edf36e-576e-4921-9844-68c30574fa18"
    },
    {
        "author": "劉克莊",
        "paragraphs": [
            "首如飛蓬亂，家賣漉籬供。",
            "老漢驚吾女，禪機捷乃翁。"
        ],
        "title": "雜詠一百首 靈照",
        "id": "0a393965-6cca-4a7d-b4bf-1c6ca91677ca"
    },
    {
        "author": "劉克莊",
        "paragraphs": [
            "不敢匆匆看，晴窗幾絕編。",
            "參它少陵髓，饒得弈秋先。",
            "友願低頭拜，師曾枕膝傳。",
            "已將牌印子，牒過竹溪邊。"
        ],
        "title": "讀竹溪詩一首",
        "id": "e31a1079-3448-46b5-85b9-23f7ee91d6a3"
    },
    {
        "author": "劉克莊",
        "paragraphs": [
            "捷書猶濕謗書隨，太息斯人得禍奇。",
            "文舉舊曾稱一鶚，退之亦自喜孤羆。",
            "彼讒罔極身羅織，吾意憐才力髮絲。",
            "老去眼中神駿少，諸君莫怪道林師。"
        ],
        "title": "甲辰書事二首  其一",
        "id": "4ace3e6a-f692-4fee-b710-e7b616669da5"
    },
    {
        "author": "劉克莊",
        "paragraphs": [
            "往昔曼卿曾奪敕，後來同甫竟成名。",
            "草茅匹士謀身拙，槐棘諸公議法平。",
            "囚服若爲探禹穴，明時定不血秦坑。",
            "何當拜舞雞竿了，沽酒刲羊與壓驚。"
        ],
        "title": "甲辰書事二首  其二",
        "id": "6ebd421f-56bd-4a89-b074-30dcb4fba156"
    },
    {
        "author": "劉克莊",
        "paragraphs": [
            "動而得謗亦名隨，生子看來不必奇。",
            "爾輩真堪畀豺虎，君王安用獵熊羆。",
            "人言李白文如錦，誰信盧能命若絲。",
            "迴首世間機穽惡，子歸閉戶有餘師。"
        ],
        "title": "再和  其一",
        "id": "d76dd32b-b3a5-4171-879b-c497b1f7bb31"
    },
    {
        "author": "劉克莊",
        "paragraphs": [
            "鵠袍再著姑行法，鴈塔重來定策名。",
            "大尹前呵寬賈島，相君十反訪州平。",
            "故溪舊有釣魚石，平地今多陷馬坑。",
            "不信天公囚兩鳥，一鳴會遣百蟲驚。"
        ],
        "title": "再和  其二",
        "id": "e3015d17-df6a-4dd8-9998-eeceabdeaaa2"
    },
    {
        "author": "劉克莊",
        "paragraphs": [
            "自古名高易毀隨，誰令俶儻更權奇。",
            "心知吾友必中鵠，眼見乃翁初夢羆。",
            "所幸解驂逢晏子，不須結客報袁絲。",
            "古人進德多因此，公冶臺卿即汝師。"
        ],
        "title": "三和  其一",
        "id": "8886a298-c609-4510-993e-9972b2e54272"
    },
    {
        "author": "劉克莊",
        "paragraphs": [
            "同進多爲蕡訟屈，薄徒苦與賀爭名。",
            "從教雪犬吠所怪，肯學秋蟲鳴不平。",
            "沙虱伺人陰發矢，蝦𢋙欲客化爲坑。",
            "相逢莫說當時事，說著當時尚失驚。"
        ],
        "title": "三和  其二",
        "id": "84786df2-568c-42de-b8b2-0057e2cd4d5a"
    },
    {
        "author": "劉克莊",
        "paragraphs": [
            "一橐蕭然五鬼隨，竟緣名盛與文奇。",
            "可曾天下無麟鳳，何必山中有虎羆。",
            "蜂蠆尾猶如許毒，蜘蛛腹得幾多絲。",
            "聖賢不校吾家法，車及蒲騷豈足師。"
        ],
        "title": "四和  其一",
        "id": "e5900043-6b74-43d7-b344-b61908d88410"
    },
    {
        "author": "劉克莊",
        "paragraphs": [
            "誰謂斯文無定價，獨憐之子坐虛名。",
            "主司頭與筆俱點，宰物心如秤樣平。",
            "駿馬却還國西域，病鴟墮落屋東坑。",
            "老夫謝絕人間事，亦爲諸賢喜且驚。"
        ],
        "title": "四和  其二",
        "id": "b1d35b7f-b773-4fb1-a3d8-78fe1a4f09b0"
    },
    {
        "author": "劉克莊",
        "paragraphs": [
            "出門機穽已相隨，竟放靈均逐伯奇。",
            "始者齧膚微似蚋，俄然擇肉及於羆。",
            "不言快箭穿楊葉，却訝長松托兔絲。",
            "敗壞人材由利祿，乃知曾點勝顓師。"
        ],
        "title": "五和  其一",
        "id": "6614587a-fb7f-4229-bc96-48dbd31b2442"
    },
    {
        "author": "劉克莊",
        "paragraphs": [
            "少日父兄夸俊聲，後來場屋擅文名。",
            "錦囊久矣憎長吉，玉枕幾於殺阿平。",
            "怪底鷗羣及魚隊，化爲虎落與蛇坑。",
            "可憐彩翠矜毛羽，顧影無言只自驚。"
        ],
        "title": "五和  其二",
        "id": "d79e79b5-53d2-4f45-a9cc-0aebd8495171"
    },
    {
        "author": "劉克莊",
        "paragraphs": [
            "對策南宮恥詭隨，聊攄腹憤發胸奇。",
            "並驅何異牛同驥，獨步方知虎畏羆。",
            "罰汝業儒磨鐵硯，輸它擁妓寫烏絲。",
            "區區夢裏爭蕉鹿，笑殺傍人與士師。"
        ],
        "title": "六和  其一",
        "id": "4c3ad6c3-3d9e-4a32-a834-e8fc76a92313"
    },
    {
        "author": "劉克莊",
        "paragraphs": [
            "范老登科猶別姓，余公應舉亦更名。",
            "人心何止矛般險，世道于今砥似平。",
            "到了赭衣同適市，知它白棓欲誰坑。",
            "雲端別有冥冥翼，不受虛弦浪箭驚。"
        ],
        "title": "六和  其二",
        "id": "9061fa40-4e5a-491f-94a2-737a6136fa84"
    },
    {
        "author": "劉克莊",
        "paragraphs": [
            "妙年文價重和隨，不料東家産此奇。",
            "讒者紛紛傳有虎，詞人往往讓于羆。",
            "探囊已足三年艾，補衮那無五色絲。",
            "聞說卜鄰王翰了，長卿安敢出偏師。"
        ],
        "title": "七和  其一",
        "id": "f664935e-af9a-4539-a554-5035d175b7b1"
    },
    {
        "author": "劉克莊",
        "paragraphs": [
            "南宮放榜已蜚英，北闕傳臚却漏名。",
            "潜捄八人文最敏，盡歸一網氣難平。",
            "白生作麽教持杵，越石爭些已見坑。",
            "莫倚晴天頻吐綬，兒童見了又須驚。"
        ],
        "title": "七和  其二",
        "id": "057adb95-4831-4f38-a076-0b5a5f9f5a11"
    },
    {
        "author": "劉克莊",
        "paragraphs": [
            "黠兒陰挾彈丸隨，發巧懸知中必奇。",
            "蠅本至微求附驥，貙猶可畏况生羆。",
            "烘燖似蝨羣藏絮，纏縛如蠶自吐絲。",
            "玉汝于成頼渠輩，何須挾策遠從師。"
        ],
        "title": "八和  其一",
        "id": "2ed3fce9-ac51-491f-9a6a-874662e67ca3"
    },
    {
        "author": "劉克莊",
        "paragraphs": [
            "早知抱璞煩三獻，底用操觚角一名。",
            "歸去馿堪馱子美，向來羊尚記初平。",
            "里居僅有簞瓢巷，壁立元無鼓鑄坑。",
            "說與添丁并德曜，從今熟寢不須驚。"
        ],
        "title": "八和  其二",
        "id": "3c292f7d-47e8-4f0c-8d95-2a41e9841815"
    },
    {
        "author": "劉克莊",
        "paragraphs": [
            "羣兒孰敢比肩隨，翻水成文出愈奇。",
            "人欲關弓戕后羿，天寧飛箭中王羆。",
            "愛材不忍淹叢棘，去惡真如斬亂絲。",
            "珍重阿蒙宜努力，此生不可負君師。"
        ],
        "title": "九和  其一",
        "id": "fa197dd3-4eb9-4a3d-af4e-6c93b979660e"
    },
    {
        "author": "劉克莊",
        "paragraphs": [
            "貫索星明方用事，金花帖至枉標名。",
            "朝無左右容鄒子，家有嬋媛詈屈平。",
            "忍使衣冠同坐錮，未聞逢掖自相坑。",
            "還鄉何止交游絕，鷗鳥逢渠也自驚。"
        ],
        "title": "九和  其二",
        "id": "5c6cf590-b34e-4282-81fd-5b248cd6f5ae"
    },
    {
        "author": "劉克莊",
        "paragraphs": [
            "一夫倡禍翕然隨，白晝通都作祟奇。",
            "割肉直將人餧虎，聞聲能感類求羆。",
            "忽傳先輩逢清雪，失喜衰翁有黑絲。",
            "自古英材須樂育，謂予不信質先師。"
        ],
        "title": "十和  其一",
        "id": "7eef310c-221d-474b-b96f-ded66b3f80bb"
    },
    {
        "author": "劉克莊",
        "paragraphs": [
            "盛德能容人有技，忮心尤忌士知名。",
            "訓狐聲厲憎韓子，鸚鵡才高累禰平。",
            "斑特隠君幾負局，塞鴻奴輩不煩坑。",
            "客來林下溫前話，尚得山翁掩耳驚。"
        ],
        "title": "十和  其二",
        "id": "7431be03-a325-48dc-8bff-bbe9b46fbef3"
    },
    {
        "author": "劉克莊",
        "paragraphs": [
            "芻言當日偶然同，白首家山各固窮。",
            "海內僅存一畏友，人間遂有兩愚公。",
            "似聞黄閣登迂叟，且向青原訪醉翁。",
            "此士未應無著處，栖栖十載六治中。"
        ],
        "title": "送實之倅廬陵二首  其一",
        "id": "c403ed09-b22f-494d-8dad-008c09d162b2"
    },
    {
        "author": "劉克莊",
        "paragraphs": [
            "君去江邊春色濃，郡花照席萬枝紅。",
            "守分風月元非贅，吏白文書但托聾。",
            "黄本何堪處秦觀，白麻近已拜申公。",
            "早歸了却蘭臺史，莫久吟詩快閣中。"
        ],
        "title": "送實之倅廬陵二首  其二",
        "id": "983e47d3-e5b9-4d2f-92dc-4d1c9736094e"
    },
    {
        "author": "劉克莊",
        "paragraphs": [
            "侍講開甥館，三間不至奢。",
            "少曾居北面，老只住東家。",
            "野筍庖尤美，深衣衮未華。",
            "何時尋舊路，去謁玉川茶。"
        ],
        "title": "送葉士龍歸竹林精舍",
        "id": "6dc80724-28f0-45f9-b326-3f9e4f683079"
    },
    {
        "author": "劉克莊",
        "paragraphs": [
            "君家兩詩人，詩名滿天地。",
            "大者扶宿酲，入論金鑾事。",
            "小者乘天風，去草玉樓記。",
            "却後五百年，之子豈苗裔。",
            "奈何不神僊，亦復未富貴。",
            "抱瑟諸公門，索米長安市。"
        ],
        "title": "題李斗南詩卷",
        "id": "d67e5847-79d4-4b03-b27d-7baa1a9d9010"
    },
    {
        "author": "劉克莊",
        "paragraphs": [
            "已著西山序集端，欲添一字愧才慳。",
            "平生行脚千詩裏，歲晚營巢萬竹間。",
            "後有楊雄寧不好，世無孔子孰能刪。",
            "歸舟它日溪邊過，珍重先生莫掩關。"
        ],
        "title": "題安仁陳慧父詞卷",
        "id": "a2aa87c3-51a1-487e-adc3-76767fb6a4e2"
    },
    {
        "author": "劉克莊",
        "paragraphs": [
            "病思羈懷少豫忻，暮年猶幸友多聞。",
            "千枝管禿因稽古，一啜芹甘欲獻君。",
            "明主何曾輕樸學，後儒大率讀今文。",
            "藏山俟聖吾儕事，何必時人好子雲。"
        ],
        "title": "夜讀樂平吳燊書鈔用與伯紀韻",
        "id": "fbc1f5b9-e8ab-46f5-aaa4-f33060c7037a"
    },
    {
        "author": "劉克莊",
        "paragraphs": [
            "拔起真三秀，分飛祇二難。",
            "怕趨丞相熱，寧忍后山寒。",
            "梅老徒書局，徂徠不諫官。",
            "如何令國弈，白首局傍觀。"
        ],
        "title": "挽湯仲能二首  其一",
        "id": "93415132-4a6f-4c8c-972d-171063ebbe4d"
    },
    {
        "author": "劉克莊",
        "paragraphs": [
            "訃至聾三日，悲來贖百身。",
            "太丘州里化，伯起子孫貧。",
            "零落歐門士，消磨濮議人。",
            "殷勤齎掬淚，一灑素車塵。"
        ],
        "title": "挽湯仲能二首  其二",
        "id": "d37a74d4-a083-4cb9-a4c9-92c25f8fd667"
    },
    {
        "author": "劉克莊",
        "paragraphs": [
            "主聖如天忍棄遺，臣愚何地著孤危。",
            "白虹貫日殆虛語，中野履霜無怨辭。",
            "寶玦已隨屍血浸，鐵鞭未必鬼臀知。",
            "莫年一寸丹心在，却怪湘纍有許悲。"
        ],
        "title": "無題",
        "id": "8973d83e-63bd-4fb4-b2f2-b0f93043ff84"
    },
    {
        "author": "劉克莊",
        "paragraphs": [
            "翰林兩僊人，偶來聽風竹。",
            "蕭蕭玉千竿，采采綠一掬。",
            "少時負不羣，中歲乃見獨。",
            "嗟余長十年，所至戀三宿。",
            "徑當還笏歸，奚俟揲蓍卜。",
            "夜郎與儋耳，老大費往復。",
            "宜州殿其後，路險車又覆。",
            "山中採芝去，舍下炊粱熟。"
        ],
        "title": "十一月二日至紫極宮誦李白詩及坡谷和篇因念蘇李聽竹時各年四十九予今五十九矣遂次其韻",
        "id": "de402f6e-4868-49f0-8fdf-b03fe5291208"
    },
    {
        "author": "劉克莊",
        "paragraphs": [
            "侍郎如蒼官，歲寒友梅竹。",
            "步行以當車，瓢飲不如掬。",
            "舊人存者少，靈光巋然獨。",
            "朝野推意新，州閭敬齒宿。",
            "嗟余詩學淺，未敢窺衛卜。",
            "朱絃纔一倡，白圭費三復。",
            "共談端平事，前局尚堪覆。",
            "願言介眉壽，江鄉秫田熟。"
        ],
        "title": "答王侍郎和紫極宮詩",
        "id": "fce3daf6-6083-4c60-a666-2b3d12eebf27"
    },
    {
        "author": "劉克莊",
        "paragraphs": [
            "昔牧昌黎州，嘗負君詩債。",
            "今使番君國，又辱君訪逮。",
            "稍訝顔髮非，因感歲月邁。",
            "君氣不惰歸，君詩有光怪。",
            "乍觀祛目眚，徐聽驚耳聵。",
            "奈何行推敲，不使坐賡載。",
            "茫茫彭蠡津，衆水之所匯。",
            "投竿鰲堪釣，拔劍鯨可膾。",
            "茲事要力量，斯文極變態。",
            "吾方困缿筩，君亦挑布袋。",
            "人生并合難，况復各老大。"
        ],
        "title": "答廬陵彭士先",
        "id": "bf4795b2-e30c-4e20-8408-70d97ebd86dc"
    },
    {
        "author": "劉克莊",
        "paragraphs": [
            "摩挲妙墨憶微言，故篋纔餘二帖存。",
            "往昔翁爲紫巖客，後來子及浦城門。",
            "晚生多說參諸老，它日誰堪見九原。",
            "自歎西河索居者，暮年歸夢遶田園。"
        ],
        "title": "題弋陽方友民所藏紫巖西山二帖",
        "id": "d00aad57-3501-40f5-91ec-880c05faa4d5"
    },
    {
        "author": "劉克莊",
        "paragraphs": [
            "刪定實惟曾大父，文忠况是老先生。",
            "力行所學斯無愧，偶發於詩亦有聲。",
            "合止笙鏞成雅奏，抉挑草木示微情。",
            "嗟予公事君歸興，不得相從細講明。"
        ],
        "title": "題方友民詩卷",
        "id": "edc6559b-86bf-468d-a1c8-9ce45d5dc031"
    },
    {
        "author": "劉克莊",
        "paragraphs": [
            "乃翁良玉不勞攻，之子天葩特地紅。",
            "海道扁舟明日具，江東尊酒幾時同。",
            "上樓誰伴老玄德，驚座今逢小孟公。",
            "回首暮雲千里合，有書何處托征鴻。"
        ],
        "title": "答陳楙伯二首  其一",
        "id": "627316ef-62a9-49e2-b151-4e32d594df57"
    },
    {
        "author": "劉克莊",
        "paragraphs": [
            "聖處分明世鮮知，古人豈是異肝脾。",
            "謂鰲可釣無傳法，視虱如輪有悟時。",
            "老子夢中還說夢，郎君詩外試求詩。",
            "向來柱立埋腰雪，妙在心通不在師。"
        ],
        "title": "答陳楙伯二首  其二",
        "id": "a116d05c-37c6-4074-98bd-034adc87a87d"
    },
    {
        "author": "劉克莊",
        "paragraphs": [
            "一葉撐來江浪闊，兼金却去客囊空。",
            "都將歲月供丹竈，不要功名上景鍾。",
            "古有禮羅招處士，今無書幣起逋翁。",
            "南陽祇在荆州北，時一登高吊卧龍。"
        ],
        "title": "送王允恭隠君",
        "id": "05f52935-b45c-4e10-94f0-dea690685a85"
    },
    {
        "author": "劉克莊",
        "paragraphs": [
            "向來羞作繞枝飛，劉表區區不足依。",
            "索飯兒嗔郎罷出，畫眉人約藁砧歸。",
            "食魚底處容長鋏，射虎今方尚短衣。",
            "老縛一官行未得，羨君去采故山薇。"
        ],
        "title": "送方時父",
        "id": "062d5e3a-120a-40be-9c7c-ca420fac6036"
    },
    {
        "author": "劉克莊",
        "paragraphs": [
            "四序推移景迭新，二詩體認理尤親。",
            "愛蓮亦既見君子，看竹不須通主人。",
            "領畧春風來廣坐，分張月色過比鄰。",
            "端能著我西家否，客戶何妨贅一民。"
        ],
        "title": "題宋謙父四時佳致樓",
        "id": "5397e6bd-a024-4007-aaff-c7fcb46acfe7"
    },
    {
        "author": "劉克莊",
        "paragraphs": [
            "佳山祠畔結茅茨，猶記吹塤更和箎。",
            "蘇氏舊稱小坡賦，秦家晚重少章詩。",
            "交游一老今華髮，疇昔諸昆最白眉。",
            "子不可來吾欲去，壁間塵榻拂何時。"
        ],
        "title": "題宋謙父詩卷",
        "id": "b8ca1ada-7ea6-4871-ab1d-f7075991f085"
    },
    {
        "author": "劉克莊",
        "paragraphs": [
            "未答前書每有慙，忽收近訊自開緘。",
            "繳回玉笥山人號，換得金門羽客銜。",
            "石鼎聯詩塵滿硯，竹宮應制草盈函。",
            "可憐予與君俱錯，投老方思卸戲衫。"
        ],
        "title": "寄楊休文高士",
        "id": "e399b3cb-e6ad-4890-a99e-5a65e7387bad"
    },
    {
        "author": "劉克莊",
        "paragraphs": [
            "故交歲晚各西東，解后斯人慰老窮。",
            "莫把冠巾浼澄觀，更添鬚髮惱林公。",
            "强牽謝客爲禪客，閑伴涪翁作釣翁。",
            "行矣余方有公事，異時儻肯訪山中。"
        ],
        "title": "題倪上人詩卷",
        "id": "962593ea-d4f7-43dd-a6c6-56e9668918fe"
    },
    {
        "author": "劉克莊",
        "paragraphs": [
            "令君抱送當秋晚，手種寒葩占斷清。",
            "伯始厚顔貪飲水，靈均滿腹飽餐英。",
            "要須晚節分香臭，寧與朝華角悴榮。",
            "父老方夸琴調古，未應高興慕淵明。"
        ],
        "title": "題羅亨祖叢菊隠居",
        "id": "2456428f-f762-4f4b-81cd-b6fee4daef4e"
    },
    {
        "author": "劉克莊",
        "paragraphs": [
            "頃傳湯序心傾挹，茲得姚鈔手闔開。",
            "朱子所疑非孔傳，漢儒之罪甚秦灰。",
            "時清縱未經筵召，歲晚寧無掌故來。",
            "攬轡遠臣慙力薄，不能爲國論遺材。"
        ],
        "title": "題餘干姚三錫書鈔",
        "id": "7ada67e4-d2ab-4369-ab18-6d8f2c44f774"
    },
    {
        "author": "劉克莊",
        "paragraphs": [
            "耆舊凋零尚秀巖，可堪華表揭新銜。",
            "甘泉頌就拋荷橐，寶苑方收入枕函。",
            "宿昔山人來少室，暮年太史滯周南。",
            "嗟余去速公歸晚，不得埋腰立雪參。"
        ],
        "title": "挽李秀巖二首  其一",
        "id": "d671e29c-9c79-4b69-9a15-562d614fe781"
    },
    {
        "author": "劉克莊",
        "paragraphs": [
            "獲麟以後更休論，化鶴而歸亦浪言。",
            "過眼忽看遺老傳，終身不及長公門。",
            "山房惜未從公擇，書局聞曾擬道原。",
            "六合茫茫千載遠，些成無路可招魂。"
        ],
        "title": "挽李秀巖二首  其二",
        "id": "43795552-0798-408e-8429-87813b10945f"
    },
    {
        "author": "劉克莊",
        "paragraphs": [
            "幽士慕鱗潜，通人笑蚓廉。",
            "誑腸齏味美，節腹筍生添。",
            "諸老徒推轂，先生且下簾。",
            "食惟陳簋二，餽不費金兼。",
            "和靖招延晚，方齋仕進恬。",
            "緒言傳粹密，古調掃穠纖。",
            "紫氣來傍境，靈氛告吉占。",
            "因思眠雨艇，得似曝晴簷。",
            "無己游坡谷，徂徠客弼淹。",
            "芻言輕一羽，未必動巖瞻。"
        ],
        "title": "追用南塘韻題尹剛中潜齋",
        "id": "dfce3974-e7eb-40f7-9871-9b01e6b7905a"
    },
    {
        "author": "劉克莊",
        "paragraphs": [
            "誄南浦了誄餘杭，各掩新丘若斧堂。",
            "不見天球在東序，競吹宮笛奏西凉。",
            "後生誰附青雲傳，故吏惟餘白首郎。",
            "浩歎縹縹雙鳳遠，老身如鴈漫隨陽。"
        ],
        "title": "追和南塘韻呈湯伯紀尹子潜",
        "id": "2a52c812-c5d7-4fef-b849-e1302cb003e7"
    },
    {
        "author": "劉克莊",
        "paragraphs": [
            "詩作平生祟，因而廢不爲。",
            "君豪頻挑戰，吾老怯交綏。",
            "哨騎來無定，綱船發尚遲。",
            "日長無職事，半是撚髭時。"
        ],
        "title": "題蔡烓主簿詩卷  其一",
        "id": "120ff607-6ee9-4d3f-85ba-7034aca2b222"
    },
    {
        "author": "劉克莊",
        "paragraphs": [
            "舊止四人爲律體，今通天下話頭行。",
            "誰編宗派應添譜，要續傳燈不記名。",
            "放子一頭嗟我老，避君三舍與之平。",
            "由來作者皆攻苦，莫信人言七步成。"
        ],
        "title": "題蔡烓主簿詩卷  其二",
        "id": "93213319-1798-4a7b-b975-086ca204ce6d"
    },
    {
        "author": "劉克莊",
        "paragraphs": [
            "觸石纔膚寸，垂天忽怒飛。",
            "道人不出戶，笑汝出還歸。"
        ],
        "title": "題汪道士雲庵",
        "id": "56698f6c-8c43-46e3-b8c5-86a9fa9acd00"
    },
    {
        "author": "劉克莊",
        "paragraphs": [
            "尚在朝廷記憶中，敢於父命擇西東。",
            "獨憐家有百歲母，可使人嗤六十翁。",
            "芰製子能華歲晏，蓴羹吾亦感秋風。",
            "書成藏向深山裏，莫費君王遣所忠。"
        ],
        "title": "次韻湯伯紀送別二首  其一",
        "id": "2b4d9ccb-3324-4259-9b9b-588fbec58c90"
    },
    {
        "author": "劉克莊",
        "paragraphs": [
            "比似莆杭傾蓋時，更崇古雅黜新奇。",
            "久栖衡泌寧非樂，不倚門牆未易麾。",
            "析理自應重講席，論文吾合豎降旗。",
            "撫絃欲奏成三歎，何處而今有子期。"
        ],
        "title": "次韻湯伯紀送別二首  其二",
        "id": "7c77f6c5-ac0d-4fc7-9d48-bff03fd834b0"
    },
    {
        "author": "劉克莊",
        "paragraphs": [
            "抗疏鳴陽易，翻身出晝難。",
            "無家歸蜀道，有敕管嚴灘。",
            "席藁臣言戇，分茅聖度寬。",
            "空令同館士，極目認帆竿。"
        ],
        "title": "餞送高大著出鎮嚴陵",
        "id": "889e56b4-38c5-4b1e-9878-1b75b81df4e1"
    },
    {
        "author": "劉克莊",
        "paragraphs": [
            "惟王建邦國，以禮定乾坤。",
            "大分嚴堂陛，彌文及冠昏。",
            "徐行非曰遜，亟拜不爲煩。",
            "臣豈容私量，人誰越短垣。",
            "秦惟損則覆，魯以秉而存。",
            "制備周京奠，儀成漢帝尊。",
            "民彜何可泯，經籍未嘗燔。",
            "明主親臨决，諸儒共講論。",
            "裨諶謾求野，戴聖自專門。",
            "伋學方垂範，聃書盍塞源。",
            "四篇殊建武，百問陋開元。",
            "會稡新編鉅，芟夷聚訟繁。",
            "俚辭羞狗曲，小辨戒猩言。",
            "舞蹈威顔近，傳宣詔語溫。",
            "昭回灑犧畫，燕衎洽堯樽。",
            "寶带攽藏府，名駒出大宛。",
            "㨀持叨象版，烹啜試龍園。",
            "羈賤均螻蟻，清華綴鷺鵷。",
            "謏聞慙倚席，朽質謬乘軒。",
            "佔畢無嘉頌，將何報上恩。"
        ],
        "title": "進經筵講禮記徹章詩",
        "id": "dff13b1c-582b-476e-9167-cafe0cb41f97"
    },
    {
        "author": "劉克莊",
        "paragraphs": [
            "臨决遺經自聖衷，固殊野外與淹中。",
            "五三典禮勤稽古，十六星霜久積功。",
            "倚席居然慙寡淺，登床安敢紊卑崇。",
            "防民不在文爲末，端繫宮庭實踐充。"
        ],
        "title": "恭和御製禮記徹章詩",
        "id": "535e4d01-b127-482a-a15f-b1c596d13748"
    },
    {
        "author": "劉克莊",
        "paragraphs": [
            "端平淳祐兩匆匆，過眼光陰掣電同。",
            "六十一翁無出理，孤山長寄夢魂中。"
        ],
        "title": "丁未春五首  其一",
        "id": "24e02f4d-b58e-459a-85f7-855da94cd04c"
    },
    {
        "author": "劉克莊",
        "paragraphs": [
            "生死榮枯一付天，誰能躶露自求全。",
            "殷勤寄語袁司隸，濫及無鬚或可憐。"
        ],
        "title": "丁未春五首  其二",
        "id": "1fd2674c-64cd-49f2-828e-4f52c5d76f7b"
    },
    {
        "author": "劉克莊",
        "paragraphs": [
            "道是生薑樹上生，不應一世也隨聲。",
            "暮年受用堯夫語，莫與張程幾箇爭。"
        ],
        "title": "丁未春五首  其三",
        "id": "d3a3b470-c223-49dd-aa53-726633c5e050"
    },
    {
        "author": "劉克莊",
        "paragraphs": [
            "屢批龍鱗眷未衰，孤臣萬死負恩私。",
            "玉階方寸從容語，惟有天知與上知。"
        ],
        "title": "丁未春五首  其四",
        "id": "9594828e-ee20-4cbd-8a9c-135579f3d0ff"
    },
    {
        "author": "劉克莊",
        "paragraphs": [
            "朝領諸儒上木天，夕同野老話茅椽。",
            "何須支枕思殘夢，宮錦漁簑總偶然。"
        ],
        "title": "丁未春五首  其五",
        "id": "d09910d2-05a6-453d-acca-81eee382448d"
    },
    {
        "author": "劉克莊",
        "paragraphs": [
            "匹雛欲拔佞山難，還敕區區慕守官。",
            "捋虎自憐餘勇在，狎鷗似責昔盟寒。",
            "新麻斷腕毋容草，墮甑迴頭不更看。",
            "老子平生差耐事，肯於得喪置悲懽。"
        ],
        "title": "和鍾子鴻二首  其一",
        "id": "34f3c9d3-8f14-4895-bfae-48d47b0f7b1e"
    },
    {
        "author": "劉克莊",
        "paragraphs": [
            "清吟頗覺續貂難，銜袖勤於贄熱官。",
            "怪子車輪行地遠，愧予門戶似冰寒。",
            "舂粱禮數呼兒具，覆醤文章怕客看。",
            "老去商歌聲滿屋，孰云野處寂無懽。"
        ],
        "title": "和鍾子鴻二首  其二",
        "id": "ca5e5631-e46a-4cd4-a739-b4f485326903"
    },
    {
        "author": "劉克莊",
        "paragraphs": [
            "社友凋零雅道窮，使君於此信英雄。",
            "性情所發前無古，騷選雖高不必同。",
            "蚤日甫曾懷渭北，暮年丘只在家東。",
            "何時偃伯興文治，盡採新吟獻法宮。"
        ],
        "title": "題端溪王使君詩卷",
        "id": "63de5ac7-672e-4fe7-93c5-9558bad8cb27"
    },
    {
        "author": "劉克莊",
        "paragraphs": [
            "愈叩新新愈不窮，小儒氣索敢爭雄。",
            "安知太白心腸異，但見曹公口鼻同。",
            "顧我牢愁來澤畔，放君獨步向江東。",
            "他時應制金鑾殿，定有蛾眉妬入宮。"
        ],
        "title": "疊前韻謝元邃",
        "id": "fe913158-e0ca-416a-a724-9d46775d3b0b"
    },
    {
        "author": "劉克莊",
        "paragraphs": [
            "文字無窮才有窮，可能纖艷敵渾雄。",
            "蚤知大將壇場峻，晚作鄰翁保社同。",
            "臣向讎書曾殿北，君公避世且牆東。",
            "男兒遇合由時命，豈必詩名滿六宮。"
        ],
        "title": "三疊",
        "id": "b651bf6c-3dcd-454d-b5cf-5e277d5891a9"
    },
    {
        "author": "劉克莊",
        "paragraphs": [
            "昔預八僊飲，深知七子才。",
            "云何埋玉樹，不復倒金罍。",
            "錦製曾三試，羅浮欠一來。",
            "吾衰慚誄筆，搔首寄餘哀。"
        ],
        "title": "挽陳惠倅",
        "id": "3303c329-93fd-4f2f-8551-6bf532d87b3f"
    },
    {
        "author": "劉克莊",
        "paragraphs": [
            "太息龍川守，專城美績傳。",
            "方聞歌叔度，俄有謗文淵。",
            "舊府黄茅外，新丘紫帽邊。",
            "二姚俱已矣，懷昔一悽然。"
        ],
        "title": "挽姚循州",
        "id": "38e97252-5d38-4458-b0b8-0641cbc22c70"
    },
    {
        "author": "劉克莊",
        "paragraphs": [
            "繡行鄉國詫兒童，錦裹宮城擅長雄。",
            "看取後村真富貴，屋山丹繪半天中。"
        ],
        "title": "荔支盛熟四絕  其一",
        "id": "946cde39-a414-4c9c-8a79-5585f4910f9e"
    },
    {
        "author": "劉克莊",
        "paragraphs": [
            "曾攀玉李青冥上，亦摘蟠桃縹緲邊。",
            "定是三生有靈骨，謫歸猶作荔支僊。"
        ],
        "title": "荔支盛熟四絕  其二",
        "id": "385629c7-34c9-4498-9398-53b6efa53332"
    },
    {
        "author": "劉克莊",
        "paragraphs": [
            "牡丹姚魏荔方陳，歐蔡亡來罕識真。",
            "縱使有文堪續譜，未知楷法屬何人。"
        ],
        "title": "荔支盛熟四絕  其三",
        "id": "1a2caebc-adc0-4971-b4d5-8eadf80c92b6"
    },
    {
        "author": "劉克莊",
        "paragraphs": [
            "吳兒一夏甑生塵，染藕炊菱不療貧。",
            "安得風檣馳萬樹，屬饜菜色莧腸人。"
        ],
        "title": "荔支盛熟四絕  其四",
        "id": "7384b5e7-f2a1-4533-afba-18db908c6e84"
    },
    {
        "author": "劉克莊",
        "paragraphs": [
            "浮空紫氣何須爾，度世金丹豈有之。",
            "函谷不煩關尹出，城南莫遣樹精知。"
        ],
        "title": "石塘感舊十絕  其一",
        "id": "3c889caa-4ad4-4daf-990d-668a4dae2336"
    },
    {
        "author": "劉克莊",
        "paragraphs": [
            "鹿門陳迹有餘哀，猶記龐公返自崖。",
            "行到當時相送處，不知老淚自何來。"
        ],
        "title": "石塘感舊十絕  其二",
        "id": "38336658-c498-43e2-b424-7c518281b012"
    },
    {
        "author": "劉克莊",
        "paragraphs": [
            "沈郎院閉綵雲收，寂寞秋花拆樹頭。",
            "留取斷絃來世續，此生長抱百年愁。"
        ],
        "title": "石塘感舊十絕  其三",
        "id": "0cf013ae-c812-4962-a32e-bcf96efb4d32"
    },
    {
        "author": "劉克莊",
        "paragraphs": [
            "比丘會泣別瞿曇，秦失三號吊老聃。",
            "自笑此翁非鐵漢，白頭來此哭同參。"
        ],
        "title": "石塘感舊十絕  其四",
        "id": "1b3cd7ba-b5ef-49bd-bca8-338eb6de134e"
    },
    {
        "author": "劉克莊",
        "paragraphs": [
            "鬢邊雪映眼中花，更閲人間幾歲華。",
            "丁未老人開七秩，尚携雞絮到君家。"
        ],
        "title": "石塘感舊十絕  其五",
        "id": "353d9ca2-c3d9-4df0-aca4-9e124dce4702"
    },
    {
        "author": "劉克莊",
        "paragraphs": [
            "光霽丰標今寂滅，靈明根性詎消磨。",
            "夜來一段佳風月，不見堯夫只見窩。"
        ],
        "title": "石塘感舊十絕  其六",
        "id": "6fa8ad3d-48af-4976-b726-a08f773e59ca"
    },
    {
        "author": "劉克莊",
        "paragraphs": [
            "三塋相望一牛鳴，來掃新松百感生。",
            "季札旋封丘哭墓，晉人謬謂聖忘情。"
        ],
        "title": "石塘感舊十絕  其七",
        "id": "7bbabe7c-42fe-496e-b54c-8c054974eac4"
    },
    {
        "author": "劉克莊",
        "paragraphs": [
            "禪學年來亦自衰，大叢林屬小闍梨。",
            "寒翁庵子如蝸殻，却有彌天釋住持。"
        ],
        "title": "石塘感舊十絕  其八",
        "id": "1374809e-a4dd-42e4-b1b7-ed66e2162a90"
    },
    {
        "author": "劉克莊",
        "paragraphs": [
            "中軍晚歲甥辭去，左相今朝客不來。",
            "看取少林誠長老，死生林下伴寒齋。"
        ],
        "title": "石塘感舊十絕  其九",
        "id": "e536e9a1-f464-4c7d-8749-4043fe415fff"
    },
    {
        "author": "劉克莊",
        "paragraphs": [
            "久作遼天獨鶴飛，鏡鸞餘念尚依依。",
            "荒山野水蘇溪路，愁絕鰥翁挈影歸。"
        ],
        "title": "石塘感舊十絕  其一○",
        "id": "d8d7ae56-3a57-4d0c-8cb8-5571653d28c2"
    },
    {
        "author": "劉克莊",
        "paragraphs": [
            "絕巔萬籟靜沉沉，重倚闌干感慨深。",
            "古佛龕中苔上面，故交宰上樹成陰。",
            "山無白額妨幽討，野有黄花且滿斟。",
            "莫怪裴徊侵暮色，老人能得幾登臨。"
        ],
        "title": "九日登辟支巖過丁元暉給事墓及仲弟新阡二首  其一",
        "id": "27b5a9fe-d893-4580-92fb-c7ba9a8c67e9"
    },
    {
        "author": "劉克莊",
        "paragraphs": [
            "歷歷向時游覽處，重來年已迫桑榆。",
            "大衾尚欲同林下，華表安知忽路隅。",
            "自古曾悲摘瓜蔓，即今不共插茱萸。",
            "人生患不高年爾，到得年高萬感俱。"
        ],
        "title": "九日登辟支巖過丁元暉給事墓及仲弟新阡二首  其二",
        "id": "9462943d-4ab6-4c60-83df-5fb96729700a"
    },
    {
        "author": "劉克莊",
        "paragraphs": [
            "倏爾蜂窩起，俄然鼠首梟。",
            "果能歌競病，不枉事票姚。",
            "瘴嶺收氛祲，朝家賞爛焦。",
            "祝君深養勇，稍北有天驕。"
        ],
        "title": "題林璞經屬平寇錄",
        "id": "77f0370c-61a2-480d-9316-4d8e52fa5cc1"
    },
    {
        "author": "劉克莊",
        "paragraphs": [
            "關洛源流遠，乾淳輩行尊。",
            "一檠常對卷，貳簋亦開樽。",
            "縞素幾空巷，玄纁不及門。",
            "異時遺逸傳，誰定訪丘園。"
        ],
        "title": "季父習靜哀詩四首  其一",
        "id": "aee02f43-6d32-494f-9ddb-ffc55e42eca4"
    },
    {
        "author": "劉克莊",
        "paragraphs": [
            "憶在嬰兒日，常依少父傍。",
            "不嗔仲容小，猶記阿宜長。",
            "誨語祛蒙吝，埋辭愧惰荒。",
            "從今有疑義，無復叩山房。"
        ],
        "title": "季父習靜哀詩四首  其二",
        "id": "f42486df-7b17-462c-9ed6-3adf32969ba1"
    },
    {
        "author": "劉克莊",
        "paragraphs": [
            "習靜先生子劉子，新阡即此是標題。",
            "便無華表翔雙鶴，不有生芻藉隻雞。",
            "在昔陶潜書處士，從它孟德揭征西。",
            "原頭一慟關倫紀，始信彭殤未易齊。"
        ],
        "title": "季父習靜哀詩四首  其三",
        "id": "d8f28c14-10a2-4aa2-9685-5cac587413a3"
    },
    {
        "author": "劉克莊",
        "paragraphs": [
            "易學紛紛各著書，獨於師說著功夫。",
            "涪翁舊傳七分止，邵子先天一畫無。",
            "不遣耆英陪講讀，空留章句授生徒。",
            "即今黄策方施用，姑可藏山待後儒。"
        ],
        "title": "季父習靜哀詩四首  其四",
        "id": "11ffbc03-c3c9-4419-877b-b474a9c52fb9"
    },
    {
        "author": "劉克莊",
        "paragraphs": [
            "忽然吹散恨難平，六十年間老弟兄。",
            "春草池塘成昨夢，夜床風雨付來生。",
            "歸謀甫里田差晚，去與端溪石共行。",
            "部曲出門情態異，不如籠鶴有哀聲。"
        ],
        "title": "工部弟哀詩二首  其一",
        "id": "b9dca094-8a50-402f-ab4a-27ebebb85876"
    },
    {
        "author": "劉克莊",
        "paragraphs": [
            "去歲書來欲解麾，數行遺墨半傾欹。",
            "斑衣不遂娛親志，白髮因吟哭子詩。",
            "讓棗猶如前日事，摘瓜空抱暮年悲。",
            "情知衰淚無堪滴，原上寒笳苦死吹。"
        ],
        "title": "工部弟哀詩二首  其二",
        "id": "e864a695-425a-4609-8a47-092ba327143a"
    },
    {
        "author": "劉克莊",
        "paragraphs": [
            "龔勝乘車晚，陽城伏閤初。",
            "自云臣語戇，不是上恩疎。",
            "黄壤全名節，青編載諫書。",
            "始知年與德，造物有乘除。"
        ],
        "title": "挽方德潤寶學三首  其一",
        "id": "b7dcadbc-092e-46be-95cd-03d23cd7f1b2"
    },
    {
        "author": "劉克莊",
        "paragraphs": [
            "憶被烏臺劾，聃非傳偶同。",
            "瞽言拚萬死，明詔赦孤忠。",
            "全活皆英主，淹留各禿翁。",
            "傷心古遺直，不返瘴雲中。"
        ],
        "title": "挽方德潤寶學三首  其二",
        "id": "daca8753-10bb-402d-bfa2-ae43e5094de2"
    },
    {
        "author": "劉克莊",
        "paragraphs": [
            "晚賜延和對，言公去國深。",
            "遂良垂白髮，臣甫抱丹心。",
            "馳驛無銀信，移麾有玉音。",
            "遥知遺奏上，未免動宸襟。"
        ],
        "title": "挽方德潤寶學三首  其三",
        "id": "2f3d9dda-2178-414f-8c64-69a5869ae98b"
    },
    {
        "author": "劉克莊",
        "paragraphs": [
            "壼範經親授，笄年詠好逑。",
            "謂迎荷橐返，豈料蕣華休。",
            "斷鴈元方恨，離鸞小宋愁。",
            "鄰翁憊無力，不及送原頭。"
        ],
        "title": "挽方孺人一首",
        "id": "c8a9e80b-8290-4fde-bef2-eca2c39199be"
    },
    {
        "author": "劉克莊",
        "paragraphs": [
            "臺荒屋老閲人深，拂拭留題重整襟。",
            "科目一朝來券外，姓名三世在碑陰。",
            "公孫晚歲叨明詔，裘氏當年費苦吟。",
            "報與曲江先輩道，老婆非復少時心。"
        ],
        "title": "陪諸先輩題名登春臺臞軒即席次故相陳魏公韻某繼作  其一",
        "id": "7c21aad1-5e0c-4220-88ba-2f7e8b72f765"
    },
    {
        "author": "劉克莊",
        "paragraphs": [
            "遨頭唱首各高深，才薄難披作賦襟。",
            "已覺鶑花成一夢，尚貪螢雪競分陰。",
            "即今空負臺萊意，宿昔曾賡殿閣吟。",
            "北望鈞天搔白首，區區終有祝堯心。"
        ],
        "title": "陪諸先輩題名登春臺臞軒即席次故相陳魏公韻某繼作  其二",
        "id": "1534ae64-ff12-4730-80a1-adbb35c6867d"
    },
    {
        "author": "劉克莊",
        "paragraphs": [
            "別後書稀夢亦稀，忽傳尺素到柴扉。",
            "不知天驥方徐步，將謂雲鵬久怒飛。",
            "句律斬新過似舊，姓名略是復疑非。",
            "長官僊去賓朋散，存者依稀有杜微。"
        ],
        "title": "答循倅潜起",
        "id": "d48f40f1-473f-4289-a693-cd92c7c8bfc2"
    },
    {
        "author": "劉克莊",
        "paragraphs": [
            "父兄俱映漢藜青，獨老空山聚凍螢。",
            "生不肯扶靈壽杖，死堪上應少微星。",
            "向來枕膝傳師學，末後懸棺合禮經。",
            "惟有書房舊時月，夜深得得照疎櫺。"
        ],
        "title": "過季父新阡",
        "id": "dca0435c-3f9f-48ad-ac96-8f9a002182de"
    },
    {
        "author": "劉克莊",
        "paragraphs": [
            "縱賞梅園彼一時，枝頭往往掛參旗。",
            "可憐鐵漢今衰颯，榾柮爐邊自鍛詩。"
        ],
        "title": "梅花十絕答石塘二林  其一",
        "id": "fc4d66bb-91ce-4e02-8d73-517899e93517"
    },
    {
        "author": "劉克莊",
        "paragraphs": [
            "東鄰安得如渠白，西域何曾有許香。",
            "蘇二聰明真道著，杏花恐不敢承當。"
        ],
        "title": "梅花十絕答石塘二林  其二",
        "id": "1c268f38-1d50-4061-b718-f93dbbc380d5"
    },
    {
        "author": "劉克莊",
        "paragraphs": [
            "無梅詩興闌珊了，無雪梅花冷淡休。",
            "懊惱天公堪恨處，不教滕六到南州。"
        ],
        "title": "梅花十絕答石塘二林  其三",
        "id": "0fb1b409-9fce-4017-be7d-f0e6ba9998b3"
    },
    {
        "author": "劉克莊",
        "paragraphs": [
            "薇藥無情自紫紅，白頭閤老去匆匆。",
            "林閒翠羽偷相語，可是梅花累此翁。"
        ],
        "title": "梅花十絕答石塘二林  其四",
        "id": "910e6d2e-5956-4643-887d-57aed7cf24e3"
    },
    {
        "author": "劉克莊",
        "paragraphs": [
            "少狂籍草共追歡，鐵笛橫吹到夜闌。",
            "老怕畫簷風露冷，不如吹燭隔窗看。"
        ],
        "title": "梅花十絕答石塘二林  其五",
        "id": "ad2deea6-ddbe-434f-a82e-8298f021e2f8"
    },
    {
        "author": "劉克莊",
        "paragraphs": [
            "塞北寒梅要笛催，更憑畫鼓奪春回。",
            "江南氣候閩尤暖，只用詩催也自開。"
        ],
        "title": "梅花十絕答石塘二林  其六",
        "id": "c37475bd-00d9-4aac-a433-4119c4c2fe3d"
    },
    {
        "author": "劉克莊",
        "paragraphs": [
            "斧殘留得半株斜，相對微吟到暮鴉。",
            "堪嘆病翁無綺語，不如枯樹有琪花。"
        ],
        "title": "梅花十絕答石塘二林  其七",
        "id": "f0346637-e153-400a-8fdf-07d77d0f45b6"
    },
    {
        "author": "劉克莊",
        "paragraphs": [
            "丁寬與易俱東去，神秀離禪作北宗。",
            "天恐孤山無種子，一枝分擘付寒翁。"
        ],
        "title": "梅花十絕答石塘二林  其八",
        "id": "a513baad-23ec-4cca-996f-a694e3e150f1"
    },
    {
        "author": "劉克莊",
        "paragraphs": [
            "有香影處即追攀，豈必西湖水月間。",
            "若問何人傳此訣，後村翁授小孤山。"
        ],
        "tags": [
            "西湖"
        ],
        "title": "梅花十絕答石塘二林  其九",
        "id": "f3a7c8b7-56be-4594-a95b-b8c5c0025ff8"
    },
    {
        "author": "劉克莊",
        "paragraphs": [
            "翁與梅花即主賓，月中縞袂對烏巾。",
            "不知衛玠何爲者，舉世推他作玉人。"
        ],
        "title": "梅花十絕答石塘二林  其一○",
        "id": "f8672732-3591-4c55-b26b-e5e6fe323d23"
    },
    {
        "author": "劉克莊",
        "paragraphs": [
            "晚作園翁自荷鋤，春風那肯到吾廬。",
            "且須憐意著芳潔，纔說和羹俗了渠。"
        ],
        "title": "二疊  其一",
        "id": "025b5726-5f23-4b8b-8c0f-13a15b49ba6d"
    },
    {
        "author": "劉克莊",
        "paragraphs": [
            "生在荒山野水傍，可曾倚市更窺牆。",
            "幽妍醜殺施朱女，高潔賢於傅粉郎。"
        ],
        "title": "二疊  其二",
        "id": "c0b3cd33-4a4d-4c52-bb4e-5aabeafae550"
    },
    {
        "author": "劉克莊",
        "paragraphs": [
            "漢魏諸賢韻已卑，六朝人物復何爲。",
            "平生老子羞由徑，不識蟲兒與玉兒。"
        ],
        "title": "二疊  其三",
        "id": "14f34a91-56ef-47c8-90c5-14e29d488ae9"
    },
    {
        "author": "劉克莊",
        "paragraphs": [
            "浮休歎柳斫爲薪，子美憐梅傍戰塵。",
            "只願玉關烽燧息，老身長作看花人。"
        ],
        "title": "二疊  其四",
        "id": "60d81d0f-17b3-47b3-abf9-bb0a1b896e35"
    },
    {
        "author": "劉克莊",
        "paragraphs": [
            "環子麗華皆已美，謫仙狎客兩堪悲。",
            "懸知千載難湔洗，留下沉香結綺詩。"
        ],
        "title": "二疊  其五",
        "id": "80fa421d-643e-41ac-b4d6-b42ff3a4a613"
    },
    {
        "author": "劉克莊",
        "paragraphs": [
            "百卉凋零獨凜然，谷風栗烈澗冰堅。",
            "陰山餐雪有臣節，中野履霜無母憐。"
        ],
        "title": "二疊  其六",
        "id": "affb3488-44e1-4211-8263-26711fb8171b"
    },
    {
        "author": "劉克莊",
        "paragraphs": [
            "暮年鼻塞等薰蕕，高摘濃薰兩罷休。",
            "奴折長枝汲薪水，老夫不復置香篝。"
        ],
        "title": "二疊  其七",
        "id": "c3b41db7-8afc-4f3c-8652-0bc12833939a"
    },
    {
        "author": "劉克莊",
        "paragraphs": [
            "看來天地萃精英，占斷人間一味清。",
            "喚作花王應不忝，未應但做水仙兄。"
        ],
        "title": "二疊  其八",
        "id": "1f921f17-889c-4829-9d7b-2c6fdff9e176"
    },
    {
        "author": "劉克莊",
        "paragraphs": [
            "嘔出心肝撚短髭，籬邊沙際動移時。",
            "獠奴竊笑翁迂闊，因斲梅詩忘午炊。"
        ],
        "title": "二疊  其九",
        "id": "da8b70e1-afd6-491e-834f-e1c2719ba9ce"
    },
    {
        "author": "劉克莊",
        "paragraphs": [
            "錦囊玉笛昔追從，度曲聯詩雪月中。",
            "老對梅花無意味，欠詩欠笛欠花翁。"
        ],
        "title": "二疊  其一○",
        "id": "63efd133-9e28-468b-9a5e-86d120f8ba4e"
    },
    {
        "author": "劉克莊",
        "paragraphs": [
            "唐時才子總能詩，張祜輕狂李益癡。",
            "管甚三姨偷玉笛，誑他小玉寫烏絲。"
        ],
        "title": "三疊  其一",
        "id": "660864b9-f6d3-462c-ab6c-2126fe8cc2b6"
    },
    {
        "author": "劉克莊",
        "paragraphs": [
            "銀燭千枝插樹頭，燭光花氣半空浮。",
            "人間富貴真珠室，天上通明白玉樓。"
        ],
        "title": "三疊  其二",
        "id": "c1412f59-f438-4102-a56a-4ae6069c574c"
    },
    {
        "author": "劉克莊",
        "paragraphs": [
            "羣玉峯頭玉帝家，橋邊池上玉橫斜。",
            "白頭老監今留落，曾領群仙共賞花。"
        ],
        "title": "三疊  其三",
        "id": "dcabfe7d-60b9-4df1-bac1-2d28c1340ea8"
    },
    {
        "author": "劉克莊",
        "paragraphs": [
            "瓦瓶側畔設蒲龕，縱有推敲緊閉庵。",
            "何庾諸人俱謝去，只饒和靖作同參。"
        ],
        "title": "三疊  其四",
        "id": "391461a5-5bfe-4723-ad90-af3303c9f60a"
    },
    {
        "author": "劉克莊",
        "paragraphs": [
            "半卸紅綃出洞房，依稀侍輦幸溫湯。",
            "三郎方愛霓裳舞，珍重梅姬且素粧。"
        ],
        "title": "三疊  其五",
        "id": "02dcc433-a34c-455f-85e8-1b7d06df2a86"
    },
    {
        "author": "劉克莊",
        "paragraphs": [
            "春意萌於肅殺中，玄冥信有斡回功。",
            "東皇太一無情甚，吹去纔消幾陣風。"
        ],
        "title": "三疊  其六",
        "id": "390add4c-67bb-439f-a129-e3cd26562968"
    },
    {
        "author": "劉克莊",
        "paragraphs": [
            "曲徑無塵聊席地，小亭有月即憑欄。",
            "此翁雖老猶高致，不但能評黑牡丹。"
        ],
        "title": "三疊  其七",
        "id": "b2e38fef-6f6a-4d74-985d-11e9a9fd3290"
    },
    {
        "author": "劉克莊",
        "paragraphs": [
            "脂粉形容總未然，高標端可配先賢。",
            "不陪嚴子羊裘後，即傍王郎麈尾邊。"
        ],
        "title": "三疊  其八",
        "id": "8cdd8899-6404-4ef2-9b8d-22776bf1ae70"
    },
    {
        "author": "劉克莊",
        "paragraphs": [
            "濡墨先愁染素衣，和鉛亦恐浼冰肌。",
            "後村老子無聲畫，壓倒花光與補之。"
        ],
        "title": "三疊  其九",
        "id": "85a3e032-5e03-4e8d-a3bc-ab8b9e21714d"
    },
    {
        "author": "劉克莊",
        "paragraphs": [
            "早知粉黛非真色，晚覺雕鎸損自然。",
            "天巧千林均一氣，人癡一葉費三年。"
        ],
        "title": "三疊  其一○",
        "id": "03144963-8436-43fc-85e5-a99170c7c073"
    },
    {
        "author": "劉克莊",
        "paragraphs": [
            "帝恐先生歲晚貧，清晨頒瑞到幽人。",
            "巡簷已覺成銀屋，糝地猶堪作玉塵。"
        ],
        "title": "四疊  其一",
        "id": "f1eacfae-78d0-46e5-a602-f62009653838"
    },
    {
        "author": "劉克莊",
        "paragraphs": [
            "海山大士素中單，鸚鵡前驅不怕寒。",
            "只在屋東人不識，善財錯去禮旃檀。"
        ],
        "title": "四疊  其二",
        "id": "09dc7058-3b44-4753-962b-9a41e21d44cb"
    },
    {
        "author": "劉克莊",
        "paragraphs": [
            "草戶柴門野老居，恍然疑執化人裾。",
            "不知身在花陰卧，但見亭臺似積蘇。"
        ],
        "title": "四疊  其三",
        "id": "b8139b9e-15f8-4e0f-aeea-98198be7ae83"
    },
    {
        "author": "劉克莊",
        "paragraphs": [
            "抹塗元不加真色，凋謝猶當易美名。",
            "天下斷無西子白，古來惟有伯夷清。"
        ],
        "title": "四疊  其四",
        "id": "d4cfba41-28f6-4099-9e5c-4e9ac526cfb9"
    },
    {
        "author": "劉克莊",
        "paragraphs": [
            "偶捉麈揮尤有韻，不須犀辟自無塵。",
            "早聞玉振真名士，古說冰膚是至人。"
        ],
        "title": "四疊  其五",
        "id": "878be04a-6d60-4291-9e83-59559c79b162"
    },
    {
        "author": "劉克莊",
        "paragraphs": [
            "狩獲祥麟而史作，夢吞白鳳以玄成。",
            "吾詩豈得無佳瑞，枝上啁嘈翠羽聲。"
        ],
        "title": "四疊  其六",
        "id": "72a36cdd-8361-42ad-a6f3-afe6b082e84e"
    },
    {
        "author": "劉克莊",
        "paragraphs": [
            "愁見當時玉鏡臺，返魂無訣可勝哀。",
            "暮年尚有餘情在，月下迢迢挈影來。"
        ],
        "title": "四疊  其七",
        "id": "5d2f5f10-93f3-48cc-8654-a21956dc5832"
    },
    {
        "author": "劉克莊",
        "paragraphs": [
            "□□□□□□□，□□□□□□□。",
            "□□□□□□論，不信山礬敢雁行。"
        ],
        "title": "四疊  其八",
        "id": "ba5de2d9-1386-42b1-82e9-1ab99316b558"
    },
    {
        "author": "劉克莊",
        "paragraphs": [
            "带雨折來如有恨，被風催去最關情。",
            "面垂玉筯居然白，身著銖衣直是輕。"
        ],
        "title": "四疊  其九",
        "id": "71004173-3179-44f1-a3cb-d3823f5aa61c"
    },
    {
        "author": "劉克莊",
        "paragraphs": [
            "典刑堪受百花朝，風致宜爲萬世標。",
            "齧雪節剛難屈膝，拈花妙法願埋腰。"
        ],
        "title": "四疊  其一○",
        "id": "fd4d5e9e-a897-4fd7-8a50-e00dee26020d"
    },
    {
        "author": "劉克莊",
        "paragraphs": [
            "宋臺未了又齊臺，有扇應難障彥回。",
            "歲晚玉人在空谷，何曾羞面見人來。"
        ],
        "title": "四疊  其一一",
        "id": "1408b1b1-90cc-4627-975b-132520b524cf"
    },
    {
        "author": "劉克莊",
        "paragraphs": [
            "通宵璧月迷瓊樹，破曉霜葩糝玉枝。",
            "明豔能花老夫眼，溫柔不粟美人肌。"
        ],
        "title": "四疊  其一二",
        "id": "2252da9c-dd1a-4281-997c-198f7721bbc9"
    },
    {
        "author": "劉克莊",
        "paragraphs": [
            "不曾解佩獻明璫，莫比徐妃與壽陽。",
            "五出至今污宋史，半粧當日怨蕭郎。"
        ],
        "title": "四疊  其一三",
        "id": "cbdf1c9e-cec1-4230-9a99-aadfcbf9bc34"
    },
    {
        "author": "劉克莊",
        "paragraphs": [
            "商畧紅兒何足比，丁寧青女不須嗔。",
            "故橫瘦影禁持月，時送微香漏洩春。"
        ],
        "title": "九疊  其一",
        "id": "a1685850-41e5-4256-90ad-01b4b430989d"
    },
    {
        "author": "劉克莊",
        "paragraphs": [
            "翠袖佳人寒倚竹，素衣仙子晝看花。",
            "村墟忽有殊尤觀，茅屋俄成富貴家。"
        ],
        "title": "九疊  其二",
        "id": "8d8b577a-1edb-485d-8277-4aca31afd404"
    },
    {
        "author": "劉克莊",
        "paragraphs": [
            "蒼頭呵欠納詩卷，赤脚鬅鬙收藥鐺。",
            "惟有小窗一枝影，夜寒不睡伴先生。"
        ],
        "title": "九疊  其三",
        "id": "de3a85c2-bfaf-4e5f-8c14-644cbfb8098f"
    },
    {
        "author": "劉克莊",
        "paragraphs": [
            "貴家選色斛量珠，洗盡鉛華絕代無。",
            "老子效顰聊復爾，名崑崙婢作瓊奴。"
        ],
        "title": "九疊  其四",
        "id": "851e3f32-6b53-462a-a5f8-4a4e98e8b795"
    },
    {
        "author": "劉克莊",
        "paragraphs": [
            "薄薄中單掩塞酥，不知眉黛有愁無。",
            "微顰莫是嘗梅子，好事訛爲齒痛圖。"
        ],
        "title": "九疊  其五",
        "id": "dd7c671a-e1dd-4b29-b3ee-7f17c1dcbf8f"
    },
    {
        "author": "劉克莊",
        "paragraphs": [
            "國色名花俱絕代，玉人甘后本雙身。",
            "勸君薄薄施朱粉，莫遣名花妬玉人。"
        ],
        "title": "九疊  其六",
        "id": "ac8f6c45-34a5-4be9-b587-0b8ed0357505"
    },
    {
        "author": "劉克莊",
        "paragraphs": [
            "名見商書又見詩，畹蘭難擬况江蘺。",
            "靈均苦要羣芳聚，却怪騷中偶見遺。"
        ],
        "title": "九疊  其七",
        "id": "67befd70-0c5f-4588-8a0f-696036a29f65"
    },
    {
        "author": "劉克莊",
        "paragraphs": [
            "門戶重重繡幕遮，十分國艷屬侯家。",
            "誰知蔡琰燕山北，愁聽胡笳對雪花。"
        ],
        "title": "九疊  其八",
        "id": "0d4348df-82b2-45ec-9abe-25b8515c27f8"
    },
    {
        "author": "劉克莊",
        "paragraphs": [
            "和靖終身欠孟光，只留一鶴伴山房。",
            "唐人未識花高致，苦欲爲渠聘海棠。"
        ],
        "title": "九疊  其九",
        "id": "df22649a-a224-4638-bece-cda4e925370e"
    },
    {
        "author": "劉克莊",
        "paragraphs": [
            "新詠平生陋玉臺，梨園以後更堪哀。",
            "寧隨太白金鞍去，莫放花奴羯鼓來。"
        ],
        "title": "九疊  其一○",
        "id": "747f8754-adfb-4fd4-8eb0-6cb754c43b45"
    },
    {
        "author": "劉克莊",
        "paragraphs": [
            "纔得幾朝渾拆徧，只消一霎又吹空。",
            "何曾學舞能回雪，便不爲臺與避風。"
        ],
        "title": "十疊  其一",
        "id": "0dd06d34-050b-4dc4-8b49-6258b13469bf"
    },
    {
        "author": "劉克莊",
        "paragraphs": [
            "尺棰擬爲千世用，一梅欲足百人酸。",
            "苦心乍可齏鹽裏，粉骨何須鼎鼐間。"
        ],
        "title": "十疊  其二",
        "id": "f6bc170b-0fbf-45d2-99e7-1430df53870a"
    },
    {
        "author": "劉克莊",
        "paragraphs": [
            "花離京洛緇塵少，詩到齊梁綺語多。",
            "老子七言雖淡泊，不曾一字犯陰何。"
        ],
        "title": "十疊  其三",
        "id": "b0f26712-762c-49db-b703-f2f4af3c906e"
    },
    {
        "author": "劉克莊",
        "paragraphs": [
            "有花多處便凭欄，插在金瓶不必看。",
            "百斛量珠真富貴，兩枝剪綵太寒酸。"
        ],
        "title": "十疊  其四",
        "id": "044bf08e-20ae-45bd-8f58-e17c8a10d44f"
    },
    {
        "author": "劉克莊",
        "paragraphs": [
            "賦繁臺雪雲將暮，歌後庭花月未殘。",
            "客至苑皆瓊作樹，賓來并用玉爲欄。"
        ],
        "title": "十疊  其五",
        "id": "d45b52f1-fb29-4103-ba7e-55a180fb7286"
    },
    {
        "author": "劉克莊",
        "paragraphs": [
            "起來無頼晚風狂，便恐飄零損歲芳。",
            "飛燕不持身欲去，綠珠雖墜魄猶香。"
        ],
        "title": "十疊  其六",
        "id": "43548161-5679-42f8-af89-0ab963a8c347"
    },
    {
        "author": "劉克莊",
        "paragraphs": [
            "江左風流屬謝家，諸郎如玉女尤佳。",
            "如何雪裏同聯句，不比梅花比柳花。"
        ],
        "title": "十疊  其七",
        "id": "cb4cb0f9-567c-4c4c-b018-dc2d018c1cf7"
    },
    {
        "author": "劉克莊",
        "paragraphs": [
            "天子封松作某官，相君復報竹平安。",
            "梅花一點無沾惹，三友中間獨歲寒。"
        ],
        "title": "十疊  其八",
        "id": "d3675442-0848-4752-b4da-bdf06d66e780"
    },
    {
        "author": "劉克莊",
        "paragraphs": [
            "霜皜千林凍欲僵，經旬不爨只餐香。",
            "何曾轉授休糧訣，却是單傳屑玉方。"
        ],
        "title": "十疊  其九",
        "id": "667e1ea0-a594-46b2-8831-052461997b2f"
    },
    {
        "author": "劉克莊",
        "paragraphs": [
            "珠樹無多攀不已，珊瑚有盡採無窮。",
            "海神上訴天公怒，似怕龍宮寶藏空。"
        ],
        "title": "十疊  其一○",
        "id": "1b38b8aa-5221-439a-8e67-1dede3ec4210"
    },
    {
        "author": "劉克莊",
        "paragraphs": [
            "去年黄敕許懷歸，拭目鄉邦一段奇。",
            "老馬不堪空冀野，大鵬自合化天池。",
            "瓊林花發渾如昨，玉塞鋒銷未有期。",
            "汲汲九重方旰食，吾儕何以補明時。"
        ],
        "title": "陪新進士公讌用太守韻",
        "id": "054c3afc-fa79-4e46-aefd-31e8925286af"
    },
    {
        "author": "劉克莊",
        "paragraphs": [
            "晨坐黄堂夕未歸，偶然閉閣句尤奇。",
            "頗知韋守臨蘇郡，不省山公到習池。",
            "燒尾且陪攀桂集，遨頭別有探梅期。",
            "自慚屬和慳才思，尤甚春船上水時。"
        ],
        "title": "重次林守韻并柬臞軒二首  其一",
        "id": "fd795935-1ec4-46cd-b706-0da11d37cd3b"
    },
    {
        "author": "劉克莊",
        "paragraphs": [
            "禁中前欲喚公歸，讀軾文章每歎奇。",
            "玉節不煩熬雪海，金芝元合産銅池。",
            "愈郊各洗饑寒語，甫白曾爲汗漫期。",
            "上盡青雲記回首，某丘某水釣游時。"
        ],
        "title": "重次林守韻并柬臞軒二首  其二",
        "id": "30a42d35-a2ad-4039-96e9-9c779b43e5eb"
    },
    {
        "author": "劉克莊",
        "paragraphs": [
            "偶臨羣彥讌公堂，老去斯莊莫遣荒。",
            "東道主人如謝守，西階重客欠王郎。",
            "不能席上題鸚鵡，爭免池邊奪鳳凰。",
            "聖世英賢俱入彀，豈論狗監與鷹坊。"
        ],
        "title": "即席用實之郎中韻",
        "id": "20808976-dcd1-46b9-be14-8b22aaf4b2c7"
    },
    {
        "author": "劉克莊",
        "paragraphs": [
            "憶昔抽毫白玉堂，奏篇字字穀年荒。",
            "內人久已呼才子，明主今方記寢郎。",
            "駑豆未應堪秣驥，鶉籠誰道可容皇。",
            "何當雅奏登郊廟，一洗梨園與教坊。"
        ],
        "title": "重次臞軒韻二首  其一",
        "id": "f0167af4-4e4a-489a-9a44-d3dae73508f0"
    },
    {
        "author": "劉克莊",
        "paragraphs": [
            "潦倒常慚室弗堂，君恩特地與開荒。",
            "靈津誤作乘槎客，華髮羞陪射策郎。",
            "金菊歌新賡下鵠，碧梧枝老許棲皇。",
            "退臣無路酬天奬，旦旦鑪熏祝寶坊。"
        ],
        "title": "重次臞軒韻二首  其二",
        "id": "18c44dc2-ff8c-47d9-8124-1190fb20668d"
    },
    {
        "author": "劉克莊",
        "paragraphs": [
            "向來襆被出關時，恩大身猶草芥微。",
            "僅有兩生携酒送，不如二諫得詩歸。",
            "負楊臨賀滔滔是，客衛將軍落落稀。",
            "老接親朋惟野服，寄聲夷甫莫朝衣。"
        ],
        "title": "蒙仲唱第歸約朝服相見",
        "id": "273f486a-b252-4691-8782-a86a83ee480b"
    },
    {
        "author": "劉克莊",
        "paragraphs": [
            "初看華扁知趨向，徐覽羣言見切磋。",
            "鵠至安能令弈善，羊亡豈不爲歧多。",
            "爻重翼十幾繁矣，貳二參三奈一何。",
            "老漢暮年無頓處，軒中半榻肯分麽。"
        ],
        "title": "題方楷一軒",
        "id": "9055d2dd-b849-446f-9f99-67c9329bfe32"
    },
    {
        "author": "劉克莊",
        "paragraphs": [
            "三相入朝馬，諸姨照夜驄。",
            "故應留小蹇，專載拾遺公。"
        ],
        "title": "夢中爲人跋畫兩絕  其一",
        "id": "f1f30f37-5047-4003-a66f-178c470ea567"
    },
    {
        "author": "劉克莊",
        "paragraphs": [
            "花鳥皆詩料，江山即畫圖。",
            "暮歸錦囊重，壓殺小奚奴。"
        ],
        "title": "夢中爲人跋畫兩絕  其二",
        "id": "6c9267f9-6dfa-44f0-bb20-0967c24bcfaa"
    },
    {
        "author": "劉克莊",
        "paragraphs": [
            "此賦何曾涉怪神，本諸孔孟體諸身。",
            "乃知犬子揄揚者，纔是僬僥國裏人。"
        ],
        "title": "讀湯伯紀大人賦",
        "id": "5ce31867-7e13-4e83-966b-bc1745ac5319"
    },
    {
        "author": "劉克莊",
        "paragraphs": [
            "出戶詢來使，能言別後臞。",
            "病餘雙鬢改，俸外一錢無。",
            "撰杖陪諸老，篝燈課二雛。",
            "梅天費調燮，善保不貲軀。"
        ],
        "title": "寄强甫二首  其一",
        "id": "28c0733c-634b-449f-8c7d-22ec19d4594a"
    },
    {
        "author": "劉克莊",
        "paragraphs": [
            "守局喧卑地，携孥寂寞濱。",
            "魯儒猶委吏，周禮有鹽人。",
            "勿發泥塗歎，姑持玉雪身。",
            "秋風懷檄否，莆與福比鄰。"
        ],
        "title": "寄强甫二首  其二",
        "id": "c2aaafec-5bf9-4ed8-883d-a988dc6bdd86"
    },
    {
        "author": "劉克莊",
        "paragraphs": [
            "蜀劑十杯扶胃氣，南烹一筯忍饞涎。",
            "病梨雖以樵賀廢，壽櫟翻因擁腫全。",
            "已脫坡翁赤猴月，併逃謝傅白雞年。",
            "新凉尚起親燈興，誰道過時已悍堅。"
        ],
        "title": "病起夜坐讀書一首",
        "id": "96df8459-c8e2-4f03-888c-f64129b77f34"
    },
    {
        "author": "劉克莊",
        "paragraphs": [
            "不要元戎訪草堂，勿煩兒子表瀧岡。",
            "一窗看設囊螢几，四壁惟安夢蝶床。",
            "聊與僧分半間屋，且無人奪上三房。",
            "韓公作誌潘郎誄，得似先生自舉揚。"
        ],
        "title": "徐潭即事二首  其一",
        "id": "dcda47c4-048f-47b9-a091-b025e21986c3"
    },
    {
        "author": "劉克莊",
        "paragraphs": [
            "一生常寄人籬落，入手斯丘得自專。",
            "防墓向來封四尺，驪山何必錮三泉。",
            "暮年已作飾巾客，它日那無挂劍賢。",
            "種萬株松千本桂，不憂千載不參天。"
        ],
        "title": "徐潭即事二首  其二",
        "id": "ef15ee2c-425b-4571-8507-925c57592449"
    },
    {
        "author": "劉克莊",
        "paragraphs": [
            "從今快活安斯寢，那復辛勤陟彼岡。",
            "萬里路曾雙不借，四天下只一禪床。",
            "寬如馬驛名方丈，劣似雞栖即客房。",
            "自唱山歌樵牧和，底須論著學班揚。"
        ],
        "title": "自和徐潭二首  其一",
        "id": "f18cf16a-aa3b-4330-835b-148321313726"
    },
    {
        "author": "劉克莊",
        "paragraphs": [
            "遠游昔結四方緣，高卧今貪一壑專。",
            "有客埋腰衝許雪，無人洗耳涴吾泉。",
            "金棺未免荼毗厄，玉匣安知裸葬賢。",
            "多積荆薪寬釀酒，龍鍾禁不得霜天。"
        ],
        "title": "自和徐潭二首  其二",
        "id": "56910379-cd43-4767-afb8-378002b60efc"
    },
    {
        "author": "劉克莊",
        "paragraphs": [
            "非但聞詩禮，居然識典章。",
            "探環如夢裏，擁笏向親旁。",
            "州縣淹斯立，家庭惜季方。",
            "北風無頼甚，吹鴈不成行。"
        ],
        "title": "挽漳浦陳丞璧",
        "id": "0cf54491-68f2-437e-9286-01ffde65af07"
    },
    {
        "author": "劉克莊",
        "paragraphs": [
            "夜績旁邊映隙光，憶曾參扣遍諸方。",
            "掃眉衆女偏謠諑，開口羣兒亦謗傷。",
            "後有知音分雅鄭，今誰協律譜宮商。",
            "戲衫欲脫無人付，諸子披襟直下當。"
        ],
        "title": "用石塘二林韵  其一",
        "id": "d05000f1-0592-4e1e-bfdf-66d204330d22"
    },
    {
        "author": "劉克莊",
        "paragraphs": [
            "少狂浪走無尋處，晚向深山得悟門。",
            "火候足時丹始熟，國工琢了玉尤溫。",
            "低頭欲下追隨拜，摩頂無忘付授恩。",
            "大有名山要行脚，未甘瓶鉢老荒村。"
        ],
        "title": "用石塘二林韵  其二",
        "id": "fe0ec4c5-ae2f-404d-be4b-41c0543aa4ad"
    },
    {
        "author": "劉克莊",
        "paragraphs": [
            "萬卷胸中融化成，却憐郊島太寒生。",
            "霜蹄歷塊駿無匹，赤子探珠龍失驚。",
            "警句宜爲康樂弟，癡年謬作季方兄。",
            "此詩異日君牢記，後有鍾嶸不改評。"
        ],
        "title": "題六二第詩卷",
        "id": "02159632-9ef3-485f-a72c-d47ae6677b39"
    },
    {
        "author": "劉克莊",
        "paragraphs": [
            "老鶴收聲只自悲，戛然清唳警衰遲。",
            "不嫌汝伯無漆髮，稍喜吾家有白眉。",
            "二尺檠邊能辦此，百花頭上更饒誰。",
            "隆乾衣鉢須人繼，莫負樊川望阿宜。"
        ],
        "title": "跋桂姪梅絕句",
        "id": "9aafe4c3-6edb-4220-9e96-9ce91036c04d"
    },
    {
        "author": "劉克莊",
        "paragraphs": [
            "城中甲第連霄漢，吾子書窗占地慳。",
            "卧起大衾長枕共，呻吟細字短檠間。",
            "一門兄季推諶紀，北屋東西著孔顔。",
            "祗恐四方羔雁到，未容堅坐閉柴關。"
        ],
        "title": "題林琦友于軒",
        "id": "3c8e5acf-d263-4321-ad16-a46df8ffbb9f"
    },
    {
        "author": "劉克莊",
        "paragraphs": [
            "華宗人物甲吾鄉，丹穴由來出鳳凰。",
            "萬卷樓高誰敢上，五言城小不能當。",
            "幾曾費我揮斤力，尚欲傳君齧鏃方。",
            "何日重尋谿上路，共羹苦蕒飯黄粱。"
        ],
        "title": "題方至詩卷",
        "id": "2e3c7af3-7b20-4573-8f51-fe060743c955"
    },
    {
        "author": "劉克莊",
        "paragraphs": [
            "紛紛肉馬上青天，驥耳雙垂亦可憐。",
            "郊豈因窮吟遂輟，蕡雖不第策猶傳。",
            "會須有集鳴當世，肯爲無媒怨盛年。",
            "斗氣燭君文卷裏，更於何處覓龍泉。"
        ],
        "title": "方汝一下第餞詩盈軸余亦繼作",
        "id": "d7069751-d289-42f5-a161-8a7e76ce2f8b"
    },
    {
        "author": "劉克莊",
        "paragraphs": [
            "金針玉指巧安排，直把天孫錦剪裁。",
            "樊素口中都道得，春鶑囀處細聽來。",
            "欲歌郢客聲難和，纔誤周郎首已迴。",
            "可惜禁中無應制，等閑老却謫仙才。"
        ],
        "title": "跋方寔孫長短句",
        "id": "4db550ec-eb56-4a51-abff-88e4dfae3453"
    },
    {
        "author": "劉克莊",
        "paragraphs": [
            "二百新題字四千，庚申已後甲寅前。",
            "繼周可以知百世，續漢誰曾到八年。",
            "江左重修泰陵錄，水心絕重建隆編。",
            "何時老子真閑退，共結青燈蠹簡緣。"
        ],
        "title": "題林夢馨本朝雜詠",
        "id": "a3589950-218f-48e3-838c-9cee4313b297"
    },
    {
        "author": "劉克莊",
        "paragraphs": [
            "拜昭文相闢翹材，封冠軍侯築將臺。",
            "得以先生新主判，兩爲玉帝管蓬萊。"
        ],
        "title": "蒙恩除大蓬一首",
        "id": "d0d6fdaf-fbc3-42c3-8e1f-7ca23a14a47a"
    },
    {
        "author": "劉克莊",
        "paragraphs": [
            "已買荒山卜毳藏，豈知來此借禪床。",
            "傍人盡怪病摩詰，送客不嫌窮孟嘗。",
            "皓白羣仙應笑老，昏花太乙謾分光。",
            "何時鄰里持牛酒，却賀先生返故鄉。"
        ],
        "title": "辛亥三月九日宿囊山",
        "id": "883f5125-b3f3-4b8b-9bd6-5dd9019721ee"
    },
    {
        "author": "劉克莊",
        "paragraphs": [
            "滿目山河異，南冠十六期。",
            "胡羝無乳日，遼鶴有歸時。",
            "詗虜幾韲粉，還朝不磷緇。",
            "漢家重名節，郎秩未爲卑。"
        ],
        "title": "與零陵周倅子鎔",
        "id": "196a0ca7-eaa9-4310-9e61-05ea2c7490d5"
    },
    {
        "author": "劉克莊",
        "paragraphs": [
            "葉子客長安，孤居久離群。",
            "載贄肯妄投，上書輒報聞。",
            "有時携斗酒，孤上酹隠君。",
            "興到喜吟詩，糧絕恥賣文。",
            "所交皆將相，不數瑣細云。",
            "腹有書傳香，厨無燔炙紛。",
            "未逢古伯樂，姑待後子雲。",
            "五子更精斲，要和南風薰。"
        ],
        "title": "與葉士巖",
        "id": "6f6e876b-5097-4a6f-a588-db1acb22fd5b"
    },
    {
        "author": "劉克莊",
        "paragraphs": [
            "西山遺業付門人，歲晚推遷接後塵。",
            "綵筆夢中先索去，不知持底作詞臣。"
        ],
        "title": "九月初十日值宿玉堂七絕  其一",
        "id": "da62d057-3657-43d5-8c37-10f0e1c018b3"
    },
    {
        "author": "劉克莊",
        "paragraphs": [
            "制書揮就進明光，天筆批還墨尚香。",
            "草本偶然無貼改，非關臣億怕商量。"
        ],
        "title": "九月初十日值宿玉堂七絕  其二",
        "id": "b5a44e97-7945-44f2-aa33-66d90a55730d"
    },
    {
        "author": "劉克莊",
        "paragraphs": [
            "轉枕依然夢不成，小窗頗覺曉寒生。",
            "昏花却怕宮蓮照，垂下紗幮聽六更。"
        ],
        "title": "九月初十日值宿玉堂七絕  其三",
        "id": "9474c0c1-247a-44f8-999f-5fcce469c782"
    },
    {
        "author": "劉克莊",
        "paragraphs": [
            "內厨進膳惟蔬素，御帕封香徧竹宮。",
            "明日金烏迎玉輅，始知聖主與天通。"
        ],
        "title": "九月初十日值宿玉堂七絕  其四",
        "id": "1dc30cad-96a8-4ccf-9e3d-ae6156092441"
    },
    {
        "author": "劉克莊",
        "paragraphs": [
            "窗外茶梅幾樹斜，薄寒生意已萌芽。",
            "主人不作明朝計，愁絕無因見放花。"
        ],
        "title": "九月初十日值宿玉堂七絕  其五",
        "id": "8d6b37c4-9952-46fb-a636-0fee13e43d6e"
    },
    {
        "author": "劉克莊",
        "paragraphs": [
            "形槁心灰一禿翁，偶來視草禁林中。",
            "幼吹葱葉還堪聽，老畫葫蘆却未工。"
        ],
        "title": "九月初十日值宿玉堂七絕  其六",
        "id": "9c9d2ac6-68ea-436b-8d70-4a0a7145f0c7"
    },
    {
        "author": "劉克莊",
        "paragraphs": [
            "四壁蠹書常鎖閉，數行蘇墨半糢糊。",
            "院中老吏無存者，誰記南塘與雁湖。"
        ],
        "title": "九月初十日值宿玉堂七絕  其七",
        "id": "51e49cd1-c1ce-4ef6-8d47-237862e85da2"
    },
    {
        "author": "劉克莊",
        "paragraphs": [
            "系出諸王後，名高胄子中。",
            "昔惟稱八凱，今復有□□。",
            "疏可編遺史，詩寧論變風。",
            "所交皆勝彥，未必記衰翁。"
        ],
        "title": "題趙上舍崇𦝚詩卷",
        "id": "8f9f3905-c19d-4650-89a5-c4e9ed369aaf"
    },
    {
        "author": "劉克莊",
        "paragraphs": [
            "和靖湖邊冷笑人，白頭來戀屬車塵。",
            "此行莫與孤山訣，重見除非是後身。"
        ],
        "title": "辛亥各口占十絕  其一",
        "id": "8eeb38e3-cffe-4473-91ef-329bdab52013"
    },
    {
        "author": "劉克莊",
        "paragraphs": [
            "葦間一葉且延緣，奎壁祥光上燭天。",
            "定有異人遥望氣，箇船不是米家船。"
        ],
        "title": "辛亥各口占十絕  其二",
        "id": "16194e15-baf8-480c-afe5-4a454682eebd"
    },
    {
        "author": "劉克莊",
        "paragraphs": [
            "乞骸親奉留行詔，擢髮猶蒙掩覆恩。",
            "澤畔纍臣回首處，湯村已遠更徐村。"
        ],
        "title": "辛亥各口占十絕  其三",
        "id": "72cf607d-6338-46b7-93a1-317b5795176b"
    },
    {
        "author": "劉克莊",
        "paragraphs": [
            "曝背聊披陶子絮，壓衣且繫呂公絛。",
            "可憐太白心猶騃，不著蓑衣著錦袍。"
        ],
        "title": "辛亥各口占十絕  其四",
        "id": "0330dec6-2ff6-410e-9e01-90366f9027fc"
    },
    {
        "author": "劉克莊",
        "paragraphs": [
            "玉局摛文毫尚濕，金華開卷席猶溫。",
            "不妨繳納朝堂了，帝賜新銜號後村。"
        ],
        "title": "辛亥各口占十絕  其五",
        "id": "fb705de6-f961-4be9-8db0-d432003d13d5"
    },
    {
        "author": "劉克莊",
        "paragraphs": [
            "汗脚誰教上玉臺，却尋前路繫芒鞋。",
            "自嫌到了無仙分，已踏金鰲跌下來。"
        ],
        "title": "辛亥各口占十絕  其六",
        "id": "81bfea90-cc7b-47e7-b4a9-de2a2972d709"
    },
    {
        "author": "劉克莊",
        "paragraphs": [
            "向來寵辱皆虛假，老去親冤兩掃平。",
            "豈有陳三送遷客，亦無邢七賣先生。"
        ],
        "title": "辛亥各口占十絕  其七",
        "id": "bbda2835-dcb8-43ef-9ce6-f50cebb5c48e"
    },
    {
        "author": "劉克莊",
        "paragraphs": [
            "院吏忙抄詔草辭，家奴却負錦囊隨。",
            "更無客議坡公制，一任人嘲李老詩。"
        ],
        "title": "辛亥各口占十絕  其八",
        "id": "d7e25516-78bd-424d-811c-5072eb1b837c"
    },
    {
        "author": "劉克莊",
        "paragraphs": [
            "柱史頌卿壓病身，年高拜立兩愁人。",
            "龍鍾忽被還山詔，腰脚於今得欠伸。"
        ],
        "title": "辛亥各口占十絕  其九",
        "id": "28c22425-d239-446f-97f3-e1625b1100de"
    },
    {
        "author": "劉克莊",
        "paragraphs": [
            "誅虎竊弓誰繼者，留邕執筆定何如。",
            "東都臺閣猶多士，未便無人續漢書。"
        ],
        "title": "辛亥各口占十絕  其一○",
        "id": "a8fafbde-4277-4a1f-829c-9c1b31782754"
    },
    {
        "author": "劉克莊",
        "paragraphs": [
            "定是當時有難疑，一賢指畫衆肩隨。",
            "而今縱有人揮麈，問者爲誰聽者誰。"
        ],
        "title": "跋唐賢論史圖",
        "id": "ceea0832-cd2c-408f-80ab-70e272895f1b"
    },
    {
        "author": "劉克莊",
        "paragraphs": [
            "列岫新眉淡復濃，黛螺百斛不堪供。",
            "迴頭却笑張京兆，只掃閨中兩點峰。"
        ],
        "title": "跋張敞畫眉圖",
        "id": "4848980c-9f23-4567-8521-c207ddc403c5"
    },
    {
        "author": "劉克莊",
        "paragraphs": [
            "一色雙葩費剪裁，固知造物巧胚胎。",
            "機雲乍自吳中出，坡潁初從蜀道來。",
            "佳讖似因先輩設，瑞苞不爲老人開。",
            "集英明歲薰風裏，席上英才即斗魁。"
        ],
        "title": "小圃有雙蓮夏芙蓉之喜文字祥也各賦一詩爲宗族親朋聯名得雋之讖  其一",
        "id": "8279fa42-e4a8-4ab0-a3ef-6e7736c9ac34"
    },
    {
        "author": "劉克莊",
        "paragraphs": [
            "四月池邊見拒霜，園丁驚問此何祥。",
            "花如雲錦翻新樣，葉似宮袍染御香。",
            "病不能陪花酒伴，詩猶堪譟鼓旂傍。",
            "諸君筆力回元化，努力先春壓衆芳。"
        ],
        "title": "小圃有雙蓮夏芙蓉之喜文字祥也各賦一詩爲宗族親朋聯名得雋之讖  其二",
        "id": "b6731e8f-01fb-4cd6-970e-5bb0f02bc4e0"
    },
    {
        "author": "劉克莊",
        "paragraphs": [
            "□□□間不知裁，老思安能更奪胎。",
            "九制一揮嗟事在，重□雙導繫時來。",
            "擬營草具留連賞，莫放花神取次開。",
            "堪歎吾門今寂寂，過江曾有兩掄魁。"
        ],
        "title": "自和二首  其一",
        "id": "20c518ad-36e4-4e8d-a789-332e1031586a"
    },
    {
        "author": "劉克莊",
        "paragraphs": [
            "老子而今兩鬢霜，未應癡絕泥禨祥。",
            "不能木末搴朝露，未免籬邊嗅晚香。",
            "便合折來書卷畔，詎宜簪向寶釵傍。",
            "漫山千樹方芽甲，肯信人間有早芳。"
        ],
        "title": "自和二首  其二",
        "id": "02830146-fe33-4d15-a029-30fea733fa61"
    },
    {
        "author": "劉克莊",
        "paragraphs": [
            "錢子非仙者，种郎豈隠哉。",
            "先生閉門睡，弟子下山來。"
        ],
        "title": "題四賢像 陳希夷",
        "id": "fd219ebf-da35-4b26-82d1-4f83e7036d8d"
    },
    {
        "author": "劉克莊",
        "paragraphs": [
            "曾箴王太尉，亦諷寇萊公。",
            "無端兩丞相，有愧一山翁。"
        ],
        "title": "題四賢像 魏處士",
        "id": "cf3fe77b-d486-464c-9671-c0686cf34b2a"
    },
    {
        "author": "劉克莊",
        "paragraphs": [
            "吟共僧同社，居分鶴伴間。",
            "魂歸應太息，亭榭遍孤山。"
        ],
        "title": "題四賢像 林和靖",
        "id": "eb2bcdc0-4c85-479f-b4db-2370bda8d0c1"
    },
    {
        "author": "劉克莊",
        "paragraphs": [
            "晚喜貛郎學，前知杜宇聲。",
            "乃知常處士，不及邵先生。"
        ],
        "title": "題四賢像 邵康節",
        "id": "8583921c-9cfa-4f10-9499-29f081913aaf"
    },
    {
        "author": "劉克莊",
        "paragraphs": [
            "雨濕紅裳靡待秋，摘來深愧木瓜投。",
            "祗今陳紫無真本，比昔姚黄勝一籌。",
            "聊薦金盤蠲渴肺，不煩綺席囀歌喉。",
            "聖朝仁遠停包貢，頼有公詩爲拔尤。"
        ],
        "title": "次韻張祕丞皺玉詩",
        "id": "a1adc137-dec3-4413-9e81-17dea1453228"
    },
    {
        "author": "劉克莊",
        "paragraphs": [
            "平生拙計類愚公，處處撐篙遡逆風。",
            "身已呻吟行澤畔，誰令剝啄到山中。",
            "歷官蟻穴一場夢，悶事雞窠百歲翁。",
            "頗恨暮年持酒戒，不能領客訪無功。"
        ],
        "title": "次王玠投贈韻三首  其一",
        "id": "179f55ed-eced-4aca-85ab-ef50a73ad0ca"
    },
    {
        "author": "劉克莊",
        "paragraphs": [
            "在野宜賡擊壤歌，隠憂不禁畝忠何。",
            "殷生宰相安知否，逸少羣賢感慨多。",
            "老覺鬢絲難掩覆，窮惟心鐵未消磨。",
            "早知擲却毛錐子，有警猶爲國荷戈。"
        ],
        "title": "次王玠投贈韻三首  其二",
        "id": "ead7dcbc-1b7f-492d-9e24-44b44bdd4ee9"
    },
    {
        "author": "劉克莊",
        "paragraphs": [
            "兩被宸奎擢史官，曾參豹尾屬車間。",
            "不能直筆公褒貶，安敢高談到畫珊。",
            "老有丹心猶戀闕，死無一字可藏山。",
            "兒童忘記翁年甲，但笑顔蒼與鬢斑。"
        ],
        "title": "次王玠投贈韻三首  其三",
        "id": "f511a3d9-c493-48af-a55c-0aca83a06d25"
    },
    {
        "author": "劉克莊",
        "paragraphs": [
            "遼鶴何年返故鄉，天風劍珮已騫翔。",
            "郡人議叶來胥宇，兄子才高肯弗堂。",
            "里選諸儒俱飲惠，諫書百世尚流芳。",
            "試歌此曲陳蕉荔，萬一乘雲下帝旁。"
        ],
        "title": "題丁給事祠堂",
        "id": "bb03c31f-fece-4912-a489-816a4727ff70"
    },
    {
        "author": "劉克莊",
        "paragraphs": [
            "垂髫登巘捷於飛，歲晚重來脚力微。",
            "壹死壹生羣從少，某丘某水幾人歸。",
            "即今秉燭遊清夜，自古無繩繫夕暉。",
            "莫憶宮門謝時服，海圖尚可補寒衣。"
        ],
        "title": "壬子九日與羣從子姪登烏石山用樊川韻",
        "id": "160763d7-d4fd-4b4a-abe6-0f1f393e56f0"
    },
    {
        "author": "劉克莊",
        "paragraphs": [
            "平蕪盡處即滄溟，身寄區中等一萍。",
            "種杞菊翁猶老健，插茱萸伴半凋零。",
            "去年勅設塵飛鞚，今日村酤草塞瓶。",
            "却笑癡人妄分別，何人未必勝劉伶。"
        ],
        "title": "別賦一首",
        "id": "26d3f710-7faf-42b8-82b8-26b4f3c6a983"
    },
    {
        "author": "劉克莊",
        "paragraphs": [
            "軹井夫人風義遠，阜陵丞相典刑存。",
            "婦言初不踰閨壼，家法尤先下里門。",
            "命服六珈宜大國，送車千乘忽寒原。",
            "暮年無復升堂拜，草就埋辭一斷魂。"
        ],
        "title": "聶令人挽詩",
        "id": "ce942803-075a-49bc-b258-5be9efeebb35"
    },
    {
        "author": "劉克莊",
        "paragraphs": [
            "鼇頂綸言古，蠅頭諫草忠。",
            "予環猶昨日，賜扇忽秋風。",
            "貌肅深衣叟，官同禿鬢翁。",
            "百年會有別，不料許匆匆。"
        ],
        "title": "竹湖李內翰哀詩二首  其一",
        "id": "91b550c8-b0cb-46c3-b0a4-c421b1703480"
    },
    {
        "author": "劉克莊",
        "paragraphs": [
            "自古稀全傳，於今獨重名。",
            "羞蒙彼相力，寧伴此君清。",
            "加璧猶堅卧，搘筇或散行。",
            "過江不大用，汪李兩端明。"
        ],
        "title": "竹湖李內翰哀詩二首  其二",
        "id": "6a13d63f-feaa-45fd-801d-5075d3e1f596"
    },
    {
        "author": "劉克莊",
        "paragraphs": [
            "歲晚親朋少，何堪遠別離。",
            "人誰念原父，甥勿似牢之。",
            "宗伯驚文卷，慈親望捷旗。",
            "餞行應滿袖，不欠病翁詩。"
        ],
        "title": "鄭甥有大西上",
        "id": "63756506-a1ce-420a-9ddf-fd05963bfd2e"
    },
    {
        "author": "劉克莊",
        "paragraphs": [
            "一紙黄書舉茂才，使君後輓復前推。",
            "似聞太史占奎宿，先敕天官起蟄雷。",
            "唐世科場先進士，漢家郊廟要掄魁。",
            "白頭鄉老殷勤處，西望旗鈴送喜來。"
        ],
        "title": "次韵張秘丞勸駕",
        "id": "891f6a31-f777-47d8-b7bd-10cda1d6552d"
    },
    {
        "author": "劉克莊",
        "paragraphs": [
            "疇昔奇君志不凡，天風萬里送雲帆。",
            "只須讀賦驚崔郾，何待移書祝陸傪。",
            "墨點不施紅勒帛，錦衣與換白襴衫。",
            "定知慷慨丹墀對，千載平津尚有慙。"
        ],
        "title": "送丁南一",
        "id": "5030e40b-4ace-449d-85c5-0c77299c4da3"
    },
    {
        "author": "劉克莊",
        "paragraphs": [
            "才子囊書入帝京，鷃飛安敢料鵬程。",
            "赴南宮緩功夫久，携北碑多嗜好清。",
            "玉鏡臺邊無別淚，金花牋上有芳名。",
            "可憐病叟如蝸縮，呵凍題詩當餞行。"
        ],
        "title": "送方楷",
        "id": "1fcef466-a079-4f54-8b96-9453c53bb4d1"
    },
    {
        "author": "劉克莊",
        "paragraphs": [
            "丹詔求賢切，西行不可徐。",
            "便乘天廄馬，莫跨霸橋馿。",
            "太白清平調，相如諫獵書。",
            "定將新述作，一一寄田廬。"
        ],
        "title": "送方寔孫",
        "id": "cde531e3-7f90-4553-8606-c2ece6d3c1d1"
    },
    {
        "author": "劉克莊",
        "paragraphs": [
            "老去憐才癖轉深，愛君筆力擅詞林。",
            "摶扶摇上二蟲笑，從渥漥來萬馬瘖。",
            "書號醇儒漸者遠，弘稱曲學到於今。",
            "漢家旃厦崇經術，莫事推敲枉費心。"
        ],
        "title": "送方至",
        "id": "94fc9f31-b43d-41d7-af3a-f8e088160532"
    },
    {
        "author": "劉克莊",
        "paragraphs": [
            "曾與元方友，因知季子賢。",
            "烏衣况推笏，黄甲必還氈。",
            "華髮詢安問，重瞳覽奏篇。",
            "此行宜努力，忠孝幾人全。"
        ],
        "title": "送林與桂",
        "id": "b30db5e3-f8df-4c5b-addc-0e15e3c7fc66"
    },
    {
        "author": "劉克莊",
        "paragraphs": [
            "若納希文受責均，前賢初豈有冤親。",
            "暮生潁上還惆悵，引起無窮射羿人。"
        ],
        "title": "讀本朝事有感十首  其一",
        "id": "10606330-b722-4f02-999d-0b42b785af9f"
    },
    {
        "author": "劉克莊",
        "paragraphs": [
            "力薦資深入柏臺，獨延吉甫客翹材。",
            "如何歲晚鍾山寺，只見黄州副使來。"
        ],
        "title": "讀本朝事有感十首  其二",
        "id": "6da7b878-3eb8-4949-b06c-4abcd1cacbfa"
    },
    {
        "author": "劉克莊",
        "paragraphs": [
            "晚遭呂范攻尤峻，死闢荆舒恨未銷。",
            "舉世共非前濮議，無人細考後尊堯。"
        ],
        "title": "讀本朝事有感十首  其三",
        "id": "3b3ed82e-0153-4bf1-b339-2c9e50a4d020"
    },
    {
        "author": "劉克莊",
        "paragraphs": [
            "非獨蘇仙念老窮，古靈亦復薦孤忠。",
            "白頭不得諸公力，惟有西塘八十翁。"
        ],
        "title": "讀本朝事有感十首  其四",
        "id": "f2e9c377-49b4-442e-8e40-334362e7d17b"
    },
    {
        "author": "劉克莊",
        "paragraphs": [
            "師道在三烏可畔，友倫居五豈容虧。",
            "恰方譽瓘俄傾瓘，亦有尊頤不捄頤。"
        ],
        "title": "讀本朝事有感十首  其五",
        "id": "06d297a8-b6b3-43ed-aa8f-0813ec5538a2"
    },
    {
        "author": "劉克莊",
        "paragraphs": [
            "京携劊子丹誰頸，恕發私書族幾家。",
            "天下那貴黄背子，人間豈有白桃花。"
        ],
        "title": "讀本朝事有感十首  其六",
        "id": "3cdea222-2300-4465-a3fd-b4e305652520"
    },
    {
        "author": "劉克莊",
        "paragraphs": [
            "未諫瑶華世未知，故人已訝道鄉遲。",
            "退之著論差傷早，不待陽城伏閤時。"
        ],
        "title": "讀本朝事有感十首  其七",
        "id": "21c207f6-0525-4df0-9075-b38ce6ef6f48"
    },
    {
        "author": "劉克莊",
        "paragraphs": [
            "垂簾復辟身俱穩，送呂迎章話又新。",
            "瞞得庭中相泣者，難瞞屏後竊聽人。"
        ],
        "title": "讀本朝事有感十首  其八",
        "id": "5a79492c-c8cb-4d42-8631-843452947310"
    },
    {
        "author": "劉克莊",
        "paragraphs": [
            "翻來覆去幾枰棋，靖國崇寧各一時。",
            "前日雕籠栖宿者，等閑飛過蔡家池。"
        ],
        "title": "讀本朝事有感十首  其九",
        "id": "e6b95d17-7385-4687-b0bc-a88f5704f96a"
    },
    {
        "author": "劉克莊",
        "paragraphs": [
            "愈作唐經還蓄縮，邕知漢事謾嘍囉。",
            "假令實錄成書了，其奈雍丘問目何。"
        ],
        "title": "讀本朝事有感十首  其一○",
        "id": "ec06df41-260c-4906-8ffe-be927f6b40e7"
    },
    {
        "author": "劉克莊",
        "paragraphs": [
            "浪說身如蝶，安能及蝶哉。",
            "穿花終日去，據槁霎時回。"
        ],
        "title": "題四夢圖 夢蝶",
        "id": "b6c375b4-9ba3-4799-814c-a4f98be5e527"
    },
    {
        "author": "劉克莊",
        "paragraphs": [
            "異世猶相惎，同時必見攻。",
            "區區一枝筆，悔惜與文通。"
        ],
        "title": "題四夢圖 夢筆",
        "id": "60e36402-e310-4e3a-9dd4-49c8fe9886dd"
    },
    {
        "author": "劉克莊",
        "paragraphs": [
            "偶然眠一覺，推枕起來驚。",
            "寂寞猶前日，榮華已隔生。"
        ],
        "title": "題四夢圖 黄粱",
        "id": "ab4070e8-81fd-4dad-bc36-8051d47cea90"
    },
    {
        "author": "劉克莊",
        "paragraphs": [
            "築館如蕭史，專城似買臣。",
            "不知身是幻，錯認夢爲真。"
        ],
        "title": "題四夢圖 南柯",
        "id": "4800edf7-ecba-48b8-8462-ad23c9e2524b"
    },
    {
        "author": "劉克莊",
        "paragraphs": [
            "游公念舊纔叁月，鄭傅憐才恰半年。",
            "老去獨當千箭鏃，向來不踏兩船舷。"
        ],
        "title": "無題二首  其一",
        "id": "850e13fb-5246-4a78-970b-25879661e740"
    },
    {
        "author": "劉克莊",
        "paragraphs": [
            "頂垂翅短立䙰褷，孤淚誰聽祇自悲。",
            "寧瘞焦山山下土，不將身托上林枝。"
        ],
        "title": "無題二首  其二",
        "id": "3ea78839-9edd-4bcd-b4b6-0c3d46a2e6ef"
    },
    {
        "author": "劉克莊",
        "paragraphs": [
            "秋賦空高薦，春官輒報聞。",
            "坡公遺李廌，郃輩愧劉蕡。",
            "鐵硯三升墨，銀袍四尺墳。",
            "自言陰隲遠，鶴表會干雲。"
        ],
        "title": "林貢士哀詩",
        "id": "635790f0-e714-47f2-80dd-337250bcc06a"
    },
    {
        "author": "劉克莊",
        "paragraphs": [
            "隠衣先自著，舂具亦同操。",
            "不但鴻高節，鴻妻節更高。"
        ],
        "title": "挽陳孺人",
        "id": "fc9a0663-1ed6-44a5-aeba-49246491f60e"
    },
    {
        "author": "劉克莊",
        "paragraphs": [
            "胡卿闌熱曾鳥寺，劉叟荒凉似鳥窠。",
            "無客嘲雄知免矣，有僧謁愈欲如何。",
            "真禪和子逢場少，會實封人說法多。",
            "若見珍公煩問訊，天寒煨芋肯公麽。"
        ],
        "title": "送僧道塋",
        "id": "a141c4bb-8730-4c23-802f-9ac9474bef41"
    },
    {
        "author": "劉克莊",
        "paragraphs": [
            "公昔加黄鉞，堂堂國勢尊。",
            "邊人開北戶，索虜祭南門。",
            "軍冊甲寅報，炊烟戊己屯。",
            "吳兒勿輕議，公論在襄樊。"
        ],
        "title": "故襄師陳端明挽詩  其一",
        "id": "a1b55531-e993-4575-b846-fa5dde374a42"
    },
    {
        "author": "劉克莊",
        "paragraphs": [
            "部曲吞聲惜，朝廷拊髀思。",
            "誰知釣璜叟，堪將渡遼師。",
            "無復湟中穀，空餘峴首碑。",
            "韓門翱湜在，行狀與銘詩。"
        ],
        "title": "故襄師陳端明挽詩  其二",
        "id": "26464bb5-85aa-4569-afbc-ed8255d1f515"
    },
    {
        "author": "劉克莊",
        "paragraphs": [
            "水患被東南，陵谷倏變易。",
            "朝猶萬家聚，夕爲一沙磧。",
            "非惟齊民災，亦是詩人厄。",
            "鸛鳴魯望田，蛙跳周顒宅。",
            "稚子衣露骭，處士泥沒膝。",
            "厨人需米鹽，匠氏索材甓。",
            "先當繕井竈，次議補籬壁。",
            "自古托天公，詎肯怨河伯。",
            "後村空勸緣，詩不一錢直。",
            "莫愁草堂貲，必得檀越力。"
        ],
        "title": "周天益由福僑劍水災毀室輒奉小詩勸緣",
        "id": "49cfd961-25ed-4b8f-90f6-8dc73c32130e"
    },
    {
        "author": "劉克莊",
        "paragraphs": [
            "度朔山尤遠，酆都獄甚寬。",
            "儺驅頑不去，愈送瞥然還。"
        ],
        "title": "歲除一首",
        "id": "a94183a2-b29f-4ae3-9e52-afc6ef53b020"
    },
    {
        "author": "劉克莊",
        "paragraphs": [
            "公承赤地饑荒後，一念通天立致和。",
            "永日庭中私謁少，豐年陌上醉人多。",
            "更生昔忝陪藜杖，臣甫今寧想玉珂。",
            "益郡樂歌何足擬，要書善政續歸禾。"
        ],
        "title": "和張秘丞燈夕韻四首  其一",
        "id": "3224977d-cc2d-4a8e-9912-0e1d2931b0dd"
    },
    {
        "author": "劉克莊",
        "paragraphs": [
            "牧守二期方奉計，末期君已得民和。",
            "不愁米送官倉少，但怪蓮開陸地多。",
            "座客共霑眉壽酒，廄人預戒早朝珂。",
            "諸公若問龍鍾叟，爲說腰鎌自刈禾。"
        ],
        "title": "和張秘丞燈夕韻四首  其二",
        "id": "b0b3e40a-abc0-4701-a9e1-6c74e41ed3c0"
    },
    {
        "author": "劉克莊",
        "paragraphs": [
            "君侯談笑該能事，詩到元和字永和。",
            "五夜縱遊聊與衆，一年更借不爲多。",
            "牙旗此際留宵鑰，寶馬來春蹋曉珂。",
            "白髮老農相告語，看燈歸去要栽禾。"
        ],
        "title": "和張秘丞燈夕韻四首  其三",
        "id": "df48252c-347e-46c4-98c1-d4067d6c1b28"
    },
    {
        "author": "劉克莊",
        "paragraphs": [
            "頻年沴氣稀安業，一旦仁風忽扇和。",
            "野老說侯遊豫少，醉翁與客倡酬多。",
            "一筇扶我蹣跚步，五馬輸君蹀躞珂。",
            "得雨下秧晴亦好，舊冬猶有未鞭禾。"
        ],
        "title": "和張秘丞燈夕韻四首  其四",
        "id": "64ee6807-3868-4301-b0dd-1563f02c1660"
    },
    {
        "author": "劉克莊",
        "paragraphs": [
            "召來未得久居中，麾去安知尚不容。",
            "虹卧雪濤懷舊惠，馬跑白日掩新封。",
            "村邊宅昔鄰王翰，冢上碑今愧蔡邕。",
            "綠樹青山總無恙，傷心杖履斷過從。"
        ],
        "title": "挽鄭瑞州",
        "id": "0f0d1472-888b-4016-9f46-40edf9de7f42"
    },
    {
        "author": "劉克莊",
        "paragraphs": [
            "血衣尚在久乘邊，入手功名費十年。",
            "圯上一編非鬼授，晉陽三版以人全。",
            "共祠石室思方切，不畫雲臺命使然。",
            "玉樹堂堂如昨日，安知冠劍隔重泉。"
        ],
        "title": "挽趙卿無垢二首  其一",
        "id": "9c081d39-6781-4086-bb2f-f37921630ed6"
    },
    {
        "author": "劉克莊",
        "paragraphs": [
            "自是妖星死諸葛，非關潦霧病文淵。",
            "蒓鱸不復歸吳矣，琴鶴還如出蜀然。",
            "賢有豐碑存峴首，儉無高冢象祁連。",
            "東風一掬交遊淚，吹向柯山宰樹邊。"
        ],
        "title": "挽趙卿無垢二首  其二",
        "id": "3ced13b3-83ae-4cce-95ec-bd7201628088"
    },
    {
        "author": "劉克莊",
        "paragraphs": [
            "方喜遼天孤鶴返，忽驚蔡嶺一牛鳴。",
            "理官未遣儔三后，拙宦纔令至九卿。",
            "盡翦萑莆潢弄息，不囊薏苡粵裝輕。",
            "厚誣豈待他人雪，自有堯言與辨明。"
        ],
        "title": "挽丘大卿二首  其一",
        "id": "bc32b9e8-0ee1-4e0b-98f0-9147d9b5daaf"
    },
    {
        "author": "劉克莊",
        "paragraphs": [
            "武仲孝標皆己矣，可堪又奪到丘遲。",
            "漢家卿將今能幾，洛社耆英在者誰。",
            "作有道碑寧免愧，過喬公墓定何時。",
            "春風自綠原頭草，不管人間殄瘁悲。"
        ],
        "title": "挽丘大卿二首  其二",
        "id": "48c6b421-4151-4941-a29c-102c58396f5d"
    },
    {
        "author": "劉克莊",
        "paragraphs": [
            "以羊相易慙羊小，與象同稱笑象輕。",
            "碧草充腸隨意飽，黄鍾滿脰有時鳴。",
            "力麤曾索寅人鬭，骨朽難湔丑座名。",
            "空費景升芻與藁，不如羸㹀尚堪耕。"
        ],
        "title": "賦得牛駝各一首  其一",
        "id": "67c62ac1-6440-412d-9bd8-f941a3c9e871"
    },
    {
        "author": "劉克莊",
        "paragraphs": [
            "形模獰怪駭兒童，技與黔馿大略同。",
            "葱嶺馱經曾有力，岐陽載鼓竟無功。",
            "效牽尚記隨班後，健倒安知卧棘中。",
            "莫信人言君背貴，肉鞍强似錦韉蒙。"
        ],
        "title": "賦得牛駝各一首  其二",
        "id": "2b5f2fe5-564b-4c49-9198-be69bfc61df0"
    },
    {
        "author": "劉克莊",
        "paragraphs": [
            "除却留耕知己外，其他蹊徑不曾鑽。",
            "泉人浪自誇清史，冰氏安能動熱官。",
            "一鶴隨身來去易，匹雛無力挽推難。",
            "東風作意開桃杏，且閟清薌待歲寒。"
        ],
        "title": "送林知錄觀",
        "id": "8dd07f56-8fc8-42c1-9303-073b0b5c939c"
    },
    {
        "author": "劉克莊",
        "paragraphs": [
            "半竹分來豈不榮，三荆拆散若爲情。",
            "莫云炎嶠非吾土，直爲豐湖作此行。",
            "交趾珠能令綬去，鬰林石可壓舟輕。",
            "懸知解印無南物，留面歸看白髮兄。"
        ],
        "title": "送惠州弟",
        "id": "3bf83b3d-7781-4f49-ab48-4697737d0a4e"
    },
    {
        "author": "劉克莊",
        "paragraphs": [
            "一穟祥烟徹九關，六丁澒洞起泥蟠。",
            "皆云端笏精虔際，不覺翻飄肸蠁間。",
            "侯念牧芻無德色，僕尸香火有慙顔。",
            "分明喚得天公應，清旦朱幡謝雨還。"
        ],
        "title": "喜雨二首柬張使君  其一",
        "id": "16a1f30a-4bff-43d6-8243-c6b9d486018b"
    },
    {
        "author": "劉克莊",
        "paragraphs": [
            "天人誰道不相關，方寸精誠極際蟠。",
            "綠簡赤文宣讀頃，青秧白水立談間。",
            "昔霑一溉猶衡慮，今卜三登始解顔。",
            "野老放鋤相勞苦，官租堪了債堪還。"
        ],
        "title": "喜雨二首柬張使君  其二",
        "id": "16857a77-46a1-4b91-a4cc-cca87ac3b468"
    },
    {
        "author": "劉克莊",
        "paragraphs": [
            "莫信天高虎守關，懶龍至此不容蟠。",
            "須臾雨慰三農望，膚寸雲彌六合間。",
            "愈謂勾龍功配社，軻云后稷道同顔。",
            "老儒負耒今無力，也趁田丁種蒔還。"
        ],
        "title": "又和八首  其一",
        "id": "f93dd287-780e-4091-a011-6dfaa57d922d"
    },
    {
        "author": "劉克莊",
        "paragraphs": [
            "今雨何人更叩關，庭花不掃竹根蟠。",
            "論詩子美嚴公際，尚友長沮桀溺間。",
            "只怕荷鋤傷地脈，都忘載筆侍天顔。",
            "受廛幸在滕君國，白酒黄鷄得往還。"
        ],
        "title": "又和八首  其二",
        "id": "45c49712-d258-44f2-acdc-d3df79964ab3"
    },
    {
        "author": "劉克莊",
        "paragraphs": [
            "白首還鄉鐵鑄關，雲泥不復計飛蟠。",
            "原田高下雨三日，菴屋中分雲半間。",
            "麻麥芃芃迴秀色，茅柴薄薄暫酡顔。",
            "若非鈴閤詩筒至，身在華胥的未還。"
        ],
        "title": "又和八首  其三",
        "id": "a8b4b590-37f6-4184-914c-c2049a315b83"
    },
    {
        "author": "劉克莊",
        "paragraphs": [
            "老畏春寒緊閉關，群龍應笑一蛇蟠。",
            "茆茨掩翳三家聚，桑柘依稀十畝間。",
            "茇蔽芾棠公自愛，食支離粟我何顔。",
            "人生安穩惟田舍，歸晚猶勝死不還。"
        ],
        "title": "又和八首  其四",
        "id": "bb058e21-0b85-462a-9e0c-d01f4e6fe8fa"
    },
    {
        "author": "劉克莊",
        "paragraphs": [
            "參透黄陳向上關，肯將風月乞楊蟠。",
            "君才不忝圖書府，吾老安能筆硯間。",
            "有鄙拙歌叩牛角，無清平調動龍顔。",
            "暮年多被蒲輪賺，豈獨申公罷遣還。"
        ],
        "title": "又和八首  其五",
        "id": "b01a1e0a-d5d7-4941-b772-edc789c29bef"
    },
    {
        "author": "劉克莊",
        "paragraphs": [
            "淺池荒榭不施關，一任蟆跳更蚓蟠。",
            "儒墨是非憑紙上，陰晴變態驗窗間。",
            "晨光可愛聊晞髮，老相堪憎莫鏡顔。",
            "頼有笥中奎墨在，絕勝疎傅槖金還。"
        ],
        "title": "又和八首  其六",
        "id": "82522c01-bb56-40df-bcaa-4a3d9302705b"
    },
    {
        "author": "劉克莊",
        "paragraphs": [
            "不識三君與八關，平生所敬獨肱蟠。",
            "扶犂甘雨祥風裏，占籍廉泉讓水間。",
            "聊伴漁翁歌欵乃，且饒犬子賦孱顔。",
            "村深隠隠聞簫鼓，知是田家賽社還。"
        ],
        "title": "又和八首  其七",
        "id": "ed48ee25-81cd-4f75-a847-ae0c46b62396"
    },
    {
        "author": "劉克莊",
        "paragraphs": [
            "免周柱史出函關，豈有根株可據蟠。",
            "但見名刊黨碑內，可曾身在屬車間。",
            "老尤怕血斤邊指，春不能朱鏡裏顔。",
            "誰道先生渾懶去，巾車檢校別村還。"
        ],
        "title": "又和八首  其八",
        "id": "7e559bba-039e-4bed-ac99-f01682b419af"
    },
    {
        "author": "劉克莊",
        "paragraphs": [
            "家事從今勿更關，山深林密且栖蟠。",
            "白眉君秀閨門內，禿鬢余慙季孟間。",
            "厚族肯分南舍阮，亢宗何減北州顔。",
            "西山幸有薇堪採，免被人驅去復還。"
        ],
        "title": "居厚弟示和詩復課十首  其一",
        "id": "7e9e410e-1679-4876-9e6b-1ff5b78437ae"
    },
    {
        "author": "劉克莊",
        "paragraphs": [
            "古書時務了無關，却悔胸中萬卷蟠。",
            "尚可追陪鷗鳥社，安能生死蠹魚間。",
            "毀言自歎今銷骨，戇草誰憐昔犯顔。",
            "聖主恩深臣命薄，黄冠結裹季真還。"
        ],
        "title": "居厚弟示和詩復課十首  其二",
        "id": "3119f29c-1f56-4063-a5ff-6b5f3849b33d"
    },
    {
        "author": "劉克莊",
        "paragraphs": [
            "野處經時懶入關，放教野蔓向窗蟠。",
            "豈無求仲住鄰曲，僅有惠連來夢間。",
            "架上書聊揩老眼，墓前誓已白慈顔。",
            "山靈未可相嘲戲，猶勝周顒去不還。"
        ],
        "title": "居厚弟示和詩復課十首  其三",
        "id": "b679ce2a-2142-409d-beaf-e65aae1fdc45"
    },
    {
        "author": "劉克莊",
        "paragraphs": [
            "近傳鐵馬哨榆關，想見西南殺氣蟠。",
            "常恐漏名青史上，不令效命白衣間。",
            "本無高論生叢謗，虛過明時死厚顔。",
            "春水漸生天向暑，寄聲速載帝羓還。"
        ],
        "title": "居厚弟示和詩復課十首  其四",
        "id": "0e8ef98e-5313-4676-ad8b-a9549a57f663"
    },
    {
        "author": "劉克莊",
        "paragraphs": [
            "自與浮名了不關，騰空豈若抱珠蟠。",
            "浪云史學三劉後，敢道詩名二宋間。",
            "青帝縱然迴煖律，蒼官安得有韶顔。",
            "日晡坐客俱辭去，鹽酪城中買未還。"
        ],
        "title": "居厚弟示和詩復課十首  其五",
        "id": "fa4479f3-3ed3-4485-8370-54450cf4b33b"
    },
    {
        "author": "劉克莊",
        "paragraphs": [
            "病夫豈有力翹關，腹憤胸奇漫結蟠。",
            "昔臂靈旗窮塞下，今腰長鑱亂山間。",
            "秫田易了淵明醉，菊井難湔伯始顔。",
            "慙愧天魔呈伎倆，老僧入定未曾還。"
        ],
        "title": "居厚弟示和詩復課十首  其六",
        "id": "3bac8e2b-750e-4e62-a8cf-b91ca32479ba"
    },
    {
        "author": "劉克莊",
        "paragraphs": [
            "脫身朝市惡機關，弓餌安能到伏蟠。",
            "把似去梯置樓上，何如抱甕灌畦間。",
            "有黄粱枕休圓夢，無紫金丹可駐顔。",
            "直入深山更深處，時人莫叫孔賓還。"
        ],
        "title": "居厚弟示和詩復課十首  其七",
        "id": "14c1df71-c7f6-4bcd-ba4c-98bb4edc9a26"
    },
    {
        "author": "劉克莊",
        "paragraphs": [
            "病久溪堂鎮日關，潭空不復著蛟蟠。",
            "斷無喝道來松下，時有挐音到葦間。",
            "上宰相書渾絕筆，聞皇子報一開顔。",
            "出門應被盟鷗笑，誰遣高飛带箭還。"
        ],
        "title": "居厚弟示和詩復課十首  其八",
        "id": "8011c02f-d028-4997-805b-4f9f46ffc89d"
    },
    {
        "author": "劉克莊",
        "paragraphs": [
            "花深蘚合似禪關，千歲榕根入水蟠。",
            "方土何須求海上，地仙元不離人間。",
            "忘言已悟銅銘背，却老非干玉鍊顔。",
            "客至未應愁酒盡，少需便了巷沽還。"
        ],
        "title": "居厚弟示和詩復課十首  其九",
        "id": "9efed639-1310-416b-bf3c-a1a71a0ea0e7"
    },
    {
        "author": "劉克莊",
        "paragraphs": [
            "身如齊客脫秦關，迴首危途毒虺蟠。",
            "宿昔立螭曾柱下，即今叱犢且田間。",
            "迂疎素不工梔貌，老醜安能競蕣顔。",
            "自笑此翁猶矍鑠，與雲俱出鳥俱還。"
        ],
        "title": "居厚弟示和詩復課十首  其一○",
        "id": "c670d83d-cf64-4511-ac6a-75dc6ac7d653"
    },
    {
        "author": "劉克莊",
        "paragraphs": [
            "憶騎竹馬已情親，何况而今雪鬢新。",
            "早日無金能結客，暮年有膩解污人。",
            "忝三品料余宜斥，厭五侯鯖子不貧。",
            "已向榕陰添釣石，儻來溪上伴垂綸。"
        ],
        "title": "寄方時父",
        "id": "6ac7f838-79d8-4b98-bde3-f056a467be33"
    },
    {
        "author": "劉克莊",
        "paragraphs": [
            "病著經旬卧小齋，一窗螢雪與誰偕。",
            "季宣易尚資到溉，茂叔書曾取壽涯。",
            "志苦白頭寧退惰，論孤黄吻競攻排。",
            "兔園冊子俱拈起，且放芙蓉月照懷。"
        ],
        "title": "用强甫蒙仲韻十首  其一",
        "id": "facc8ae9-1804-4773-9474-6e60ed8a5120"
    },
    {
        "author": "劉克莊",
        "paragraphs": [
            "絕無上足擔簦至，僅有長鬚荷鍤從。",
            "乍可沙邊狎蟲鳥，誰能池上送夔龍。",
            "入耆英社老能幾，舉力田科今不逢。",
            "翠管檀槽方迭奏，未應考擊到編鐘。"
        ],
        "title": "用强甫蒙仲韻十首  其二",
        "id": "d26c90d5-aa35-4c97-b669-154855185c52"
    },
    {
        "author": "劉克莊",
        "paragraphs": [
            "不數浮溪與止齋，網羅欲與巽巖偕。",
            "極知浩博窺轅固，未肯輕浮學祐涯。",
            "愧我孤根難樹立，誤君初草未編排。",
            "藏山行世俱閑事，莫把窮通累雅懷。"
        ],
        "title": "用强甫蒙仲韻十首  其三",
        "id": "e9a52e85-95c7-4370-ba51-38c7cf151520"
    },
    {
        "author": "劉克莊",
        "paragraphs": [
            "俊物終當騰踏去，鈍桹猶欲溯洄從。",
            "鄰家東豈無□子，小屋西堪住士龍。",
            "擲筆不求佳傳作，署門怕與惡賓逢。",
            "山歌亦自諧音節，莫管人嘲似啞鐘。"
        ],
        "title": "用强甫蒙仲韻十首  其四",
        "id": "47eb9175-84a4-4bb2-bbf4-d5be82818b30"
    },
    {
        "author": "劉克莊",
        "paragraphs": [
            "老病難持繡佛齋，田翁泥欲與之偕。",
            "鳳凰渺渺翔千仞，牛馬區區辨兩涯。",
            "驥尾傳休勞附見，蛾眉班不待推排。",
            "得君小住爲佳耳，姑置閑談敘別懷。"
        ],
        "title": "用强甫蒙仲韻十首  其五",
        "id": "3d201aca-2da2-49d5-9f6e-cdb83cdcedcd"
    },
    {
        "author": "劉克莊",
        "paragraphs": [
            "久矣設羅無客至，居然執簡尚予從。",
            "微辭幸不遭陽虎，幾諫誰能諒觸龍。",
            "竊曼倩桃無復味，聞安期棗有誰逢。",
            "殘年飲啄隨緣過，能費支離粟幾鍾。"
        ],
        "title": "用强甫蒙仲韻十首  其六",
        "id": "50d57af1-3a18-4570-9f9b-7f1061678909"
    },
    {
        "author": "劉克莊",
        "paragraphs": [
            "玉堂豈必勝茅齋，誤得虛名與謗偕。",
            "法吏淬磨真出角，先生度量莫窺涯。",
            "謗書堪醜毋庸辨，悶賦雖工未易排。",
            "已設葛幮安菊枕，投床不覺到無懷。"
        ],
        "title": "用强甫蒙仲韻十首  其七",
        "id": "5d70f1a4-4b46-4b11-92fd-6685898315cc"
    },
    {
        "author": "劉克莊",
        "paragraphs": [
            "幼磨鐵硯翁同學，晚捧銅槃客鮮從。",
            "十二相寧分虎鼠，兩家子各判豬龍。",
            "有時捫虱燈前話，亦或騎鯨海上逢。",
            "自是老人眠睡少，夢回原不爲晨鐘。"
        ],
        "title": "用强甫蒙仲韻十首  其八",
        "id": "56c3d65f-35ad-40a4-b512-0c5ca9163b5c"
    },
    {
        "author": "劉克莊",
        "paragraphs": [
            "已傍先廬敞便齋，善和萬卷與君偕。",
            "少時歲月真馳隙，聖處工夫未涉涯。",
            "海淺蓬萊疑可近，雲深閶闔不容排。",
            "信書至老成何事，有酒聊澆磊塊懷。"
        ],
        "title": "用强甫蒙仲韻十首  其九",
        "id": "19b614d5-ba77-4aab-889e-f3520caed82f"
    },
    {
        "author": "劉克莊",
        "paragraphs": [
            "先生擬把衣冠挂，穉子能操杖履從。",
            "叔夜只堪伴魚鳥，子雲何至况蛇龍。",
            "豹皮尚欲留名死，雞肋安知與怒逢。",
            "老去自鳴還自止，簣桴何敢間金鐘。"
        ],
        "title": "用强甫蒙仲韻十首  其一○",
        "id": "10b15f31-ca10-4d76-a285-3b8296f42964"
    },
    {
        "author": "劉克莊",
        "paragraphs": [
            "何處有禾三百廛，芋區止在舍西邊。",
            "室如蒙叟生虛白，詩賽唐人選極玄。",
            "耐久不如常友石，固窮未肯便兄錢。",
            "春晴尤愜看花者，却怕山田欠水泉。"
        ],
        "title": "和季弟韻二十首  其一",
        "id": "6c5339bc-de75-4227-8f9a-d4b73c62b825"
    },
    {
        "author": "劉克莊",
        "paragraphs": [
            "古書隨讀已微茫，時事閒思欲發狂。",
            "願保殘年同絳老，不貪來世作緇郎。",
            "史饒西漢寧論晉，詩止黄初不及唐。",
            "海闊天高孤鶴遠，寄聲飛矢莫抽房。"
        ],
        "title": "和季弟韻二十首  其二",
        "id": "c2ae8e2d-0125-4bad-98e6-e87ee42dfc9e"
    },
    {
        "author": "劉克莊",
        "paragraphs": [
            "放逐歸來老一廛，舊巢回首五雲邊。",
            "固知七略慙臣向，誤把三長責子玄。",
            "豈有侍郎留下榼，亦無司業送來錢。",
            "豐年不怕相如渴，處處人家酒似泉。"
        ],
        "title": "和季弟韻二十首  其三",
        "id": "e06d2595-5039-4d65-b3de-3a8457d00d32"
    },
    {
        "author": "劉克莊",
        "paragraphs": [
            "即今巾鏡歎蒼茫，但覺書癡勝酒狂。",
            "已怕詞頭趨坡老，更禁帖子累秦郎。",
            "魯生競起爲綿蕝，邶俗誰能不采唐。",
            "自唱樵歌余季和，免教人謗到君房。"
        ],
        "title": "和季弟韻二十首  其四",
        "id": "06ac87ca-a660-4fff-b981-ac9f7d89d60e"
    },
    {
        "author": "劉克莊",
        "paragraphs": [
            "秋輸急急了園廛，生怕租瘢照水邊。",
            "有客聳肩對摩詰，無人擁髻伴伶玄。",
            "俗中安得遊仙枕，世上原須使鬼錢。",
            "却笑贊皇歸不得，崖州城北望平泉。"
        ],
        "title": "和季弟韻二十首  其五",
        "id": "9ee6039e-8c7b-419e-a48b-bc9bcf49e9a8"
    },
    {
        "author": "劉克莊",
        "paragraphs": [
            "夢事迴頭墮渺茫，松間梅畔放清狂。",
            "直須添竹成三友，不必栽槐待二郎。",
            "老愛家山安畏壘，早知世路險瞿唐。",
            "人間腥腐如何向，莫怪靈均葺葯房。"
        ],
        "title": "和季弟韻二十首  其六",
        "id": "af664921-42ff-4784-a6af-ddbdb200f843"
    },
    {
        "author": "劉克莊",
        "paragraphs": [
            "雖與漁樵共受廛，尚餘氣習雪螢邊。",
            "故須堂下參輪扁，未可燈前罵鄭玄。",
            "那有傳求千斛米，更無策捄五銖錢。",
            "陳編老矣猶加勉，鑿久安知不及泉。"
        ],
        "title": "和季弟韻二十首  其七",
        "id": "60a3548b-51fa-407a-93e7-3fe702ce256f"
    },
    {
        "author": "劉克莊",
        "paragraphs": [
            "蠡管安能測混茫，楚狂敢道國人狂。",
            "似聞函谷逐秦客，恰見初筵笑郭郎。",
            "壯志不如乘下澤，微辭何足諷高唐。",
            "入山未即無鄰伴，書室旁邊著鶴房。"
        ],
        "title": "和季弟韻二十首  其八",
        "id": "5542c74c-5e15-4b40-ba80-98f9a413d1ff"
    },
    {
        "author": "劉克莊",
        "paragraphs": [
            "去國爲農混里廛，故書拋向短檠邊。",
            "臺卿複壁猶溫孟，夷甫排牆始悔玄。",
            "送老只消營藁葬，買春不過費榆錢。",
            "枯腸欲汲無涓滴，誰道先生萬斛泉。"
        ],
        "title": "和季弟韻二十首  其九",
        "id": "56f4edb0-d04a-4799-8b1b-32b249397ddd"
    },
    {
        "author": "劉克莊",
        "paragraphs": [
            "天海憑高兩杳茫，豈無容地著吾狂。",
            "俗人不慣呼聱叟，明主何曾罪寢郎。",
            "耕富春山能重漢，隠王官谷未忘唐。",
            "自嫌老病疎溪墅，只靠鄰僧守竹房。"
        ],
        "title": "和季弟韻二十首  其一○",
        "id": "8773e89c-8b2a-48ce-ad67-5a53bc2da97c"
    },
    {
        "author": "劉克莊",
        "paragraphs": [
            "栖山畢竟勝居廛，投老柴門古道邊。",
            "儋死更無人守墨，雄存已有客嘲玄。",
            "鴟夷腹大常盛酒，麈尾談清絕口錢。",
            "掛起桔槔能幾日，田間軋軋又機泉。"
        ],
        "title": "和季弟韻二十首  其一一",
        "id": "60be3d95-0df9-4add-93b3-e2a6f6164eda"
    },
    {
        "author": "劉克莊",
        "paragraphs": [
            "群書煙海眩彌茫，一念毫釐判聖狂。",
            "煽寵艷詩多狎客，漏名直筆幾牙郎。",
            "同時待詔餘枚叟，何處山人似李唐。",
            "老矣自籌身世事，不將卦氣問京房。"
        ],
        "title": "和季弟韻二十首  其一二",
        "id": "ab6988f2-145f-4342-bcdd-5e6239da0825"
    },
    {
        "author": "劉克莊",
        "paragraphs": [
            "不管開阡與稅廛，自鋤瓜芋小溪邊。",
            "向來一鶚謾薦禰，它日隻雞誰誄玄。",
            "埋骨要鄰高士冢，買山莫費故人錢。",
            "舍旁苔井尤宜茗，何必人間第一泉。"
        ],
        "title": "和季弟韻二十首  其一三",
        "id": "51efe7a0-55e2-416c-b3c2-8af8569cf89f"
    },
    {
        "author": "劉克莊",
        "paragraphs": [
            "幾欲乘桴泛淼茫，世間詎著次公狂。",
            "幸無珠可分房老，安得錢堪遺窟郎。",
            "直筆今誰書漢晉，巍冠昔謾講虞唐。",
            "那知谿上垂綸叟，曾導龍綃輦出房。"
        ],
        "title": "和季弟韻二十首  其一四",
        "id": "a198d401-4e7b-4da7-af66-bab4521ec7ca"
    },
    {
        "author": "劉克莊",
        "paragraphs": [
            "小隠山林大隠廛，市塵吹不到書邊。",
            "知他孟喜傳誰易，僅一侯芭受我玄。",
            "古有飯牛仍扣角，世無騎鶴又腰錢。",
            "溪光門外清如鏡，莫遣胡公涴菊泉。"
        ],
        "title": "和季弟韻二十首  其一五",
        "id": "56c14d35-5f69-414e-89e4-c53a96357cc6"
    },
    {
        "author": "劉克莊",
        "paragraphs": [
            "且耕閒曠釣迷茫，風月佳時亦放狂。",
            "辟穀久從赤松子，對花幾換紫微郎。",
            "王何變晉爲東晉，郊島催唐入季唐。",
            "此事故須商榷在，鐵檠未可厭山房。"
        ],
        "title": "和季弟韻二十首  其一六",
        "id": "d4c1ce88-01a0-4885-b08d-5f1bdd638553"
    },
    {
        "author": "劉克莊",
        "paragraphs": [
            "村有數家無百廛，小軒送目到鴻邊。",
            "青牛曾動半空紫，白鳳端爲一卷玄。",
            "上世架籤猶萬軸，太平斗米只三錢。",
            "課童更渫牆西井，擬學蘇仙賦乳泉。"
        ],
        "title": "和季弟韻二十首  其一七",
        "id": "76cb52bb-e69e-4cb2-aee2-c5a690ec4e73"
    },
    {
        "author": "劉克莊",
        "paragraphs": [
            "倘來事已付茫茫，朝野皆知故態狂。",
            "視草偶曾稱學士，看花未了失臺郎。",
            "賈生作賦先揚馬，屈子分騷與景唐。",
            "絕筆且宜高束起，要賡黄鵠和芝房。"
        ],
        "title": "和季弟韻二十首  其一八",
        "id": "284385f1-2442-47cf-81c5-9803a443dff9"
    },
    {
        "author": "劉克莊",
        "paragraphs": [
            "荒村隨分有區廛，不在花邊即水邊。",
            "甚懶安能詩詠史，已歸不復賦思玄。",
            "提壺聲好行沽酒，撲滿身災坐貯錢。",
            "揀箇名山藏斷藁，莫教望氣識龍泉。"
        ],
        "title": "和季弟韻二十首  其一九",
        "id": "5df764ee-82bf-47a8-81b8-6617cfb63ff1"
    },
    {
        "author": "劉克莊",
        "paragraphs": [
            "帆近蓬萊忽浩茫，歸來散髮且陽狂。",
            "昔陪上帝圖書府，今作清都山水郎。",
            "子美愁來曾叫舜，退之老去獨鳴唐。",
            "商歌滿屋如金石，絕勝簫聲出洞房。"
        ],
        "title": "和季弟韻二十首  其二○",
        "id": "28dfe9e0-3bc1-40c6-850b-4328e51f3482"
    },
    {
        "author": "劉克莊",
        "paragraphs": [
            "方寸憂勤匝四封，兵厨不爨鮮懽悰。",
            "青苗暫閣農加額，朱表親題帝動容。",
            "便著蓑衣駕秧馬，莫投鐵簡起湫龍。",
            "邦人喚作張侯雨，三日油雲潑墨濃。"
        ],
        "title": "三日喜雨呈張守",
        "id": "6d71402c-a4da-4901-9c48-99851f8c2e06"
    },
    {
        "author": "劉克莊",
        "paragraphs": [
            "浹日甘霖徧履封，懸知蒼昊鑒丹悰。",
            "蔬腸賢牧通齋禁，菜色愚民有喜容。",
            "鬻馬余猶堪買犢，刑鵝公不更祠龍。",
            "去年恨殺茅柴薄，慙愧而今琥珀濃。"
        ],
        "title": "又和六首  其一",
        "id": "a29aff71-636f-4a89-a058-166a85f9a1fd"
    },
    {
        "author": "劉克莊",
        "paragraphs": [
            "四山猶被亂雲封，卧聽檐聲洗病悰。",
            "焦穀萌芽非爾力，晚花膏沐爲誰容。",
            "水田渺渺飛雙鷺，晹谷徐徐起六龍。",
            "莫道農家無供帳，扶疎遶屋綠陰濃。"
        ],
        "title": "又和六首  其二",
        "id": "90fd94d4-d147-4932-bcdb-0fa80288b46a"
    },
    {
        "author": "劉克莊",
        "paragraphs": [
            "曾抗歸田疏幾封，天高殊未察微悰。",
            "時人今雨誰相過，地主春風獨見容。",
            "取友肯遺沮桀溺，論功不下棄勾龍。",
            "眉間黄色元無事，因拆詩筒一點濃。"
        ],
        "title": "又和六首  其三",
        "id": "0dab677c-f8a7-45c6-9eb1-ef1cc59b4744"
    },
    {
        "author": "劉克莊",
        "paragraphs": [
            "鄉縣俱叨析爵封，弟兄麾節媿慆悰。",
            "腐紅有兆寬枵腹，新淥無端照醜容。",
            "青草池荒休去蟈，黄梅雨歇近分龍。",
            "即今諸老調元手，野叟閒愁浪自濃。"
        ],
        "title": "又和六首  其四",
        "id": "dd126ce2-0b4e-4dea-9199-4ee450bb2ca5"
    },
    {
        "author": "劉克莊",
        "paragraphs": [
            "薰薔薇水啟函封，妙語端能破悶悰。",
            "自請把麾行雅志，渠能腰扇障羞容。",
            "居然雄狡伏麟鳳，何止傑魁如虎龍。",
            "致了豐年歸未晚，西來詔墨似鴉濃。"
        ],
        "title": "又和六首  其五",
        "id": "1a6150b6-f81a-484f-adef-a632ce7af84d"
    },
    {
        "author": "劉克莊",
        "paragraphs": [
            "昨聞英斷有烹封，澤畔纍臣抱寸悰。",
            "巧智不如葵衛足，曲蟠誰與木爲容。",
            "祠官失職慙虛蠹，野老無知禱象龍。",
            "欲上高樓瞻魏闕，亂山千疊暮雲濃。"
        ],
        "title": "又和六首  其六",
        "id": "3f8f2c6a-d248-41d7-b263-8375d0c793ad"
    },
    {
        "author": "劉克莊",
        "paragraphs": [
            "留滯身猶健，招延鬢已皤。",
            "竟無金實橐，虛有錦爲窠。",
            "貂角傳空響，蛾眉妒漸多。",
            "向來真率伴，回首半消磨。"
        ],
        "title": "挽王禮部二首  其一",
        "id": "d579492e-6c81-4ce7-a812-c8b9b5f590c3"
    },
    {
        "author": "劉克莊",
        "paragraphs": [
            "曲學多希世，方穿竟忤時。",
            "麈談巾墊角，燕處案齊眉。",
            "峙鵠非常秀，離鸞得許悲。",
            "殘年有何樂，偏作故人詩。"
        ],
        "title": "挽王禮部二首  其二",
        "id": "483f9853-8059-48eb-9c76-ff917a0c867d"
    },
    {
        "author": "劉克莊",
        "paragraphs": [
            "從獵曾陪漢建章，肄歌遣壽魯靈光。",
            "山林放去全渠性，町疃歸來獲此祥。",
            "却笑繢皮資少府，底須折角向朝堂。",
            "殘年不作蕉中夢，得喪冥心付一觴。"
        ],
        "title": "居厚弟詩將活鹿壽余次韻一首",
        "id": "46f891ca-98de-41e1-810e-0ca106608377"
    },
    {
        "author": "劉克莊",
        "paragraphs": [
            "誰云逢掖不知兵，一士居然繫重輕。",
            "往昔下愚融鐵鏁，即今上聖倚金城。",
            "可憐蔣子開三逕，又被烏公奪二生。",
            "旋作凱歌馳露布，殘年猶擬看昇平。"
        ],
        "title": "送方蒙中赴辟二首  其一",
        "id": "ccb24a34-9b1d-4f34-aa43-012d4148e849"
    },
    {
        "author": "劉克莊",
        "paragraphs": [
            "聖君羔鴈遠相求，去去榆關迫盛秋。",
            "應念霜寒履中野，定分月色照鄜州。",
            "畫江謀拙難言智，出塞詩豪不惹愁。",
            "却笑縛輪觀井者，一生過計更私憂。"
        ],
        "title": "送方蒙中赴辟二首  其二",
        "id": "1ec74cd2-644f-48f0-b706-f305c12e3f94"
    },
    {
        "author": "劉克莊",
        "paragraphs": [
            "季咸莫測壺丘子，詹尹安知屈大夫。",
            "老子即今無可卜，問君活得幾年無。"
        ],
        "title": "贈高效士",
        "id": "bbb118a4-0cbc-48e9-b058-6116d0d92cac"
    },
    {
        "author": "劉克莊",
        "paragraphs": [
            "長嘯生風白浪起，高桅千尺如折箠。",
            "佛狸百萬不敢渡，師跣雙髐踏一葦。",
            "視魯叟桴差簡捷，比博望槎尤俶詭。",
            "豈小兒女狡獪然，亦大神通游戲爾。",
            "老胡西來紛文字，遍東西旦撒種子。",
            "塔藏共禮熊耳骨，壁觀誰得少林髓。",
            "吾聞至人未嘗死，歲晚翩翩携隻履。",
            "學人其如初祖何，應身已度葱嶺矣。"
        ],
        "title": "達摩渡蘆圖",
        "id": "7ccf614b-c452-4f81-9bfa-6427d5d422f4"
    },
    {
        "author": "劉克莊",
        "paragraphs": [
            "斗壘那堪數旱饑，君侯苦節未爲非。",
            "賓筵雖畫何嘗卜，雩禱於天且不違。",
            "歲儉粟輸倉氏少，郡貧餉入洛陽稀。",
            "老農夾道攀轅歎，作麽携琴載鶴歸。"
        ],
        "title": "送張守秘丞二首  其一",
        "id": "41759995-303e-4bdb-9e9e-0c20790650f4"
    },
    {
        "author": "劉克莊",
        "paragraphs": [
            "逐客門庭斷履綦，時迂小隊訪茅茨。",
            "追隨雅有蓬山舊，愛助慙無薤水規。",
            "輿膩豈爲名士涴，羊碑長遣後人思。",
            "安知昭代輶軒使，不向民間采此詩。"
        ],
        "title": "送張守秘丞二首  其二",
        "id": "ab7d2996-530b-457b-bdbc-61fb496c8630"
    },
    {
        "author": "劉克莊",
        "paragraphs": [
            "放逐歸來寂寞濱，顛毛雪色面皮皴。",
            "怪奇昔有觀邕者，老醜今無看玠人。",
            "一枕喚回將覺夢，三薰惜取已來身。",
            "繡裳蟬冕叢憂愧，得似先生折角巾。"
        ],
        "title": "癸丑記顔",
        "id": "45d9dcb1-4b87-4120-a6e4-956ce22e4153"
    },
    {
        "author": "劉克莊",
        "paragraphs": [
            "目送雙旌已黯然，可堪之子去聯翩。",
            "遥知幕下聞三語，不要山陰送一錢。",
            "聊與遠民蠲熱瘴，併爲遷客飲寒泉。",
            "昔遊僅及羅浮半，安得從君訪絕巔。"
        ],
        "title": "送鄭司戶",
        "id": "d736df21-8fc0-45e8-b381-ace6e38405aa"
    },
    {
        "author": "劉克莊",
        "paragraphs": [
            "境勝多遺跡，州貧異舊聞。",
            "雌堂方致士，矮屋可煩君。",
            "黄放無遐邇，朱勾有惰勤。",
            "嶺民如見問，白首布襦裙。"
        ],
        "title": "送歸善鄭主簿",
        "id": "81dff24a-6c05-4d44-a25e-0986000f5ad8"
    },
    {
        "author": "劉克莊",
        "paragraphs": [
            "亭榭縹緲無點塵，竹樹蒼翠溪粼粼。",
            "寶釵導前瑶簪後，三君高屐華陽巾。",
            "頎然錦衣者誰氏，道韞諸姑姊長妹。",
            "當時偶動寂寂嘆，藁砧不答高掩鼻。",
            "棋邊指麾百萬秦，溫浩二子非其倫。",
            "中原熱血方相潑，江表有此暇整人。",
            "暮年功高憂讒惎，回首故山歸不遂。",
            "豈知王郎袖有檛，空聽桓伊箏垂淚。"
        ],
        "title": "遊東山圖",
        "id": "c0f53bca-5a02-4cd3-86fb-d13d6ae70dfd"
    },
    {
        "author": "劉克莊",
        "paragraphs": [
            "不但烹三庶，東宮亦屢危。",
            "元來玉環子，別有錦綳兒。"
        ],
        "title": "唐二妃像  其一",
        "id": "5bf33292-3cd4-4012-9151-a1ebc8ddc7a7"
    },
    {
        "author": "劉克莊",
        "paragraphs": [
            "素艷羞粧額，紅膏妒雪膚。",
            "寧臨白刃死，不受赤眉污。"
        ],
        "title": "唐二妃像  其二",
        "id": "82097eb6-0b73-43ea-bb18-0bf02161b8ee"
    },
    {
        "author": "劉克莊",
        "paragraphs": [
            "一尖一髠一逢掖，鼎足劇飲豪無敵。",
            "前杯未釂注後杯，髠腹雖大盛不得。",
            "就中觱篥膽尤麤，奮臂乃欲倒葫蘆。",
            "瞿聃有此兩高弟，彼儒以是丘之徒。",
            "老夫少年亦酣暢，衰病著身屏盆盎。",
            "頗能和會三家書，安敢追陪百觚量。"
        ],
        "title": "三醉圖",
        "id": "056aeb79-11d5-4703-a713-8097fd75e1ea"
    },
    {
        "author": "劉克莊",
        "paragraphs": [
            "一人筅耳手不住，一人坦背抓癢處。",
            "一人理髮虱禽獲，一人噴嚏虎驚去。",
            "余鼻久塞耳驟聾，虱無附麗頭已童。",
            "惟背負暄覺奇癢，麻姑之爪未易逢。",
            "吾聞氣洩如隄潰，枕高唾遠道家忌。",
            "且留眼讀養生書，莫將身試快意事。"
        ],
        "title": "四快圖",
        "id": "44ee771e-5d01-49ac-a023-61c8d99e3dbe"
    },
    {
        "author": "劉克莊",
        "paragraphs": [
            "堅白相非是，高虛目送雄。",
            "遠公差解事，孔老各牢籠。"
        ],
        "title": "三笑圖",
        "id": "ab559216-edf3-4598-a212-87a849a74896"
    },
    {
        "author": "劉克莊",
        "paragraphs": [
            "凍合千門閉，傳呼一市驚。",
            "豈無僵卧者，輦轂未知名。"
        ],
        "title": "卧雪圖",
        "id": "4508d52e-ba09-426c-9729-0597078711a9"
    },
    {
        "author": "劉克莊",
        "paragraphs": [
            "但見籃輿出，安知酒榼空。",
            "老僧翻折本，收不得陶公。"
        ],
        "title": "蓮社圖",
        "id": "5c7b3355-175e-4bca-a31b-7498524107a8"
    },
    {
        "author": "劉克莊",
        "paragraphs": [
            "共餐鱸一箸，各飲酒三升。",
            "客去主人睡，明朝醉未興。"
        ],
        "title": "赤壁圖",
        "id": "bf2e9661-ed00-4613-ab40-80b9b035e551"
    },
    {
        "author": "劉克莊",
        "paragraphs": [
            "陟淺猶須杖，誰云佛有神。",
            "乃知杯渡者，祇是熱瞞人。"
        ],
        "title": "過水羅漢圖",
        "id": "c0937350-e894-424c-ac07-9d9b041e35cd"
    },
    {
        "author": "劉克莊",
        "paragraphs": [
            "一虎雖兇暴，其尊孔釋同。",
            "矯情饋夫子，合爪禮澄公。"
        ],
        "title": "石虎禮佛圖",
        "id": "863e56a2-0f70-4819-be5a-28d012c8678e"
    },
    {
        "author": "劉克莊",
        "paragraphs": [
            "紫袍臨蜀殿，黄屋建梁臺。",
            "異世爲鵑去，前身作蚓來。"
        ],
        "title": "梁武脩懺圖",
        "id": "6895df0e-d8c3-4ce7-b863-625bb8f0ea5c"
    },
    {
        "author": "劉克莊",
        "paragraphs": [
            "去國有華髮，出關無送車。",
            "未能盡韜晦，紫氣作前驅。"
        ],
        "title": "老子出關圖",
        "id": "c7bcce76-9c4a-4a3d-b0e9-a5418d5d6f26"
    },
    {
        "author": "劉克莊",
        "paragraphs": [
            "却萊辨夷夏，隳郈肅君臣。",
            "丘豈生知者，聃非絕滅人。"
        ],
        "title": "孔子問禮圖",
        "id": "9a5d55f0-2a03-4833-8df1-8edbc8f78b38"
    },
    {
        "author": "劉克莊",
        "paragraphs": [
            "狼煙起幽薊，鳥道幸岷峨。",
            "穆滿尚八駿，隆基惟一騾。"
        ],
        "title": "明皇幸蜀圖  其一",
        "id": "becb664f-aa9b-4c7c-af3c-cab65f2adc23"
    },
    {
        "author": "劉克莊",
        "paragraphs": [
            "失守文皇業，來聽望帝聲。",
            "向令曲江在，吾豈有茲行。"
        ],
        "title": "明皇幸蜀圖  其二",
        "id": "121d6568-813f-441e-a104-9572c136d5d3"
    },
    {
        "author": "劉克莊",
        "paragraphs": [
            "畏死仕新室，輕生謝季倫。",
            "細評投閣者，大愧墜樓人。"
        ],
        "title": "綠珠",
        "id": "1587ac41-a42a-4707-98d4-0ac6e3ff6c57"
    },
    {
        "author": "劉克莊",
        "paragraphs": [
            "帝令工寫貌，相諷尹加笞。",
            "且賞折枝杏，休嘲有靨枝。"
        ],
        "title": "蔡奴",
        "id": "06e9fa0c-5641-4604-a10b-ba82e270d071"
    },
    {
        "author": "劉克莊",
        "paragraphs": [
            "晏溫全不似霜天，開遍芙蓉蜀錦鮮。",
            "昔我父兄慳上壽，今君翁媼各稀年。",
            "清狂尚欲簪花舞，答颯無端據槁眠。",
            "聞道日邊消息好，除書斷在一陽前。"
        ],
        "title": "壽計院族兄",
        "id": "0181b302-878f-466e-b173-bfdb25d3da07"
    },
    {
        "author": "劉克莊",
        "paragraphs": [
            "相閥白眉子，吾家坦腹郎。",
            "莫貪鳶霧裏，小住鱷溪傍。",
            "粵槖無卷石，韓祠有瓣香。",
            "兩翁各鍾念，安訊托風檣。"
        ],
        "title": "陳倩調真陽尉奉臺檄攝潮陽尉小詩將別",
        "id": "2a90adc6-fb4d-45f0-b5a3-5feb09d9b0b9"
    },
    {
        "author": "劉克莊",
        "paragraphs": [
            "初與游楊事伊洛，後聞王魏起并汾。",
            "空令蟠結千年核，難掩光芒萬丈文。",
            "兒似福郊傳舊學，友爲子厚誌新墳。",
            "身今獨老西河上，欲酹生芻隔暮雲。"
        ],
        "title": "挽李秘監",
        "id": "906fa3c1-2b08-478b-80bb-95b5fcb1f699"
    },
    {
        "author": "劉克莊",
        "paragraphs": [
            "郭令科名翁冠絕，董生制策子蟬聯。",
            "向來景行珠林老，末後冰銜玉局僊。",
            "食肉恨公非燕頷，沖霄從古要鳶肩。",
            "可憐閒袖功名手，僅駕朱輪楚澤邊。"
        ],
        "title": "挽林武博二首  其一",
        "id": "dcf7708a-f797-46fd-9e0f-03ebed2424a2"
    },
    {
        "author": "劉克莊",
        "paragraphs": [
            "疇昔論交四十霜，知公出處我尤詳。",
            "召來空賞凌雲賦，麾去全疎偃月堂。",
            "近寄麗葠憐老病，忽吟楚些隔存亡。",
            "從今野叟凝塵几，無復三溪字數行。"
        ],
        "title": "挽林武博二首  其二",
        "id": "bfea4ff0-f37c-43e1-821e-56819ff64495"
    },
    {
        "author": "劉克莊",
        "paragraphs": [
            "君去閩山亦動容，即今歲儉更民窮。",
            "有豺當道憑誰問，無鳳鳴陽恐國空。",
            "莫放欽夫歸嶽下，豈容子駿久京東。",
            "傳聞玉座籌邊急，頗牧何妨在禁中。"
        ],
        "title": "送胡叔獻被召二首  其一",
        "id": "74505522-e839-49d0-b6e7-69e4d7524295"
    },
    {
        "author": "劉克莊",
        "paragraphs": [
            "解瑟於今又再秋，弓旌所致總名流。",
            "積輕曾覆祁公鼎，偏重能翻涑水舟。",
            "袖裏彈文差快意，局傍觀弈尚私憂。",
            "信庵丞相如通訊，爲說狂生霜滿頭。"
        ],
        "title": "送胡叔獻被召二首  其二",
        "id": "74032792-6be1-4149-acbe-5fa3348f98ae"
    },
    {
        "author": "劉克莊",
        "paragraphs": [
            "更無一點涴鉛華，狀出冰枝糝玉葩。",
            "十絕頓令儂北面，萬如元住子東家。",
            "自羞貧女釵邊朵，難傍宮人額上花。",
            "縱使朔風如鐵勁，未妨雪月照槎牙。"
        ],
        "title": "趙禮部和余梅花十絕送林錄參微而婉哀而不怨雜之萬如詩中殆不可辨老拙不敢當也別課一詩以謝",
        "id": "060b07e1-dfc4-4a6c-bb96-7731329ef9bd"
    },
    {
        "author": "劉克莊",
        "paragraphs": [
            "詩至中山不可加，直將幽澹掃穠華。",
            "寧依處士墳前竹，不愛都人擔上花。",
            "老子騷魂常住世，郎君吟筆又名家。",
            "遥知丈室無天女，紙帳香篝瘦影斜。"
        ],
        "title": "諸人頗有和余百梅詩者各賦一首  其一",
        "id": "5c666632-b8a4-469a-ab48-cfc8fe7b015f"
    },
    {
        "author": "劉克莊",
        "paragraphs": [
            "字字追還水部公，篇篇壓倒後村翁。",
            "可憐和靖拘香影，更笑花光著色空。",
            "自許鐵心堅晚節，渠能粉面向春風。",
            "菁華落盡惟枯枿，頼有何郎嗜好同。"
        ],
        "title": "諸人頗有和余百梅詩者各賦一首  其二",
        "id": "234b2a0d-c53a-435a-b365-bfcca3a90120"
    },
    {
        "author": "劉克莊",
        "paragraphs": [
            "詩境千梅匝草堂，參軍今又課梅忙。",
            "懸知句子追羣謝，每見鄉人說季方。",
            "處士骨寒誰得髓，老夫鼻塞尚聞香。",
            "請君摘出驚人語，玉篴橫吹入樂章。"
        ],
        "title": "諸人頗有和余百梅詩者各賦一首  其三",
        "id": "48960484-0d31-4b58-a6e9-204da8ace026"
    },
    {
        "author": "劉克莊",
        "paragraphs": [
            "百首初成六十餘，朝塗暮改費居諸。",
            "誰將綵筆傳於子，人怪青春小似余。",
            "一笑拈花差易耳，三年刻楮欲何如。",
            "梅兄樗叟俱枯槁，總把風光義讓渠。"
        ],
        "title": "諸人頗有和余百梅詩者各賦一首  其四",
        "id": "b2df2092-180e-4001-a52d-d347871b826e"
    },
    {
        "author": "劉克莊",
        "paragraphs": [
            "盤屈高才入短章，卷中字字挾冰霜。",
            "直探寶藏珠盈掬，倒瀉金莖露浣腸。",
            "鐵笛一枝橫夜月，水沉三舍避天香。",
            "妙年早去吟薇藥，莫共儂爭寂寞鄉。"
        ],
        "title": "諸人頗有和余百梅詩者各賦一首  其五",
        "id": "9942dabb-3a1d-4cc2-afdd-bebfc7d8e816"
    },
    {
        "author": "劉克莊",
        "paragraphs": [
            "方扃北戶逃生客，忽折南枝寄病翁。",
            "雪裏騎馿非俗格，茶邊放鶴有家風。",
            "寫真影過於形好，鑿竅香來與鼻通。",
            "不敢袖歸防電取，殷勤返璧錦囊中。"
        ],
        "title": "諸人頗有和余百梅詩者各賦一首  其六",
        "id": "43af14de-66cd-4784-9644-38cf7f121d60"
    },
    {
        "author": "劉克莊",
        "paragraphs": [
            "貧兒籬下看花窠，曾見千株玉雪麽。",
            "畫得詩禪三昧少，詩如無住一聯多。",
            "過時結實心猶苦，從古調羹味在和。",
            "我坐聳肩窮到老，君肩欲聳又如何。"
        ],
        "title": "諸人頗有和余百梅詩者各賦一首  其七",
        "id": "f88449c4-2fb3-4aad-8b17-42a9715a324e"
    },
    {
        "author": "劉克莊",
        "paragraphs": [
            "出香影外別商量，盡擷菁英發秘藏。",
            "難把微酸諧衆口，只消一白賽宮粧。",
            "却疑彼相調金鼎，未召斯人試玉堂。",
            "便好去供春帖子，君才何止倍秦郎。"
        ],
        "title": "諸人頗有和余百梅詩者各賦一首  其八",
        "id": "78d6e90e-c123-4dcc-bc8c-76aba593da60"
    },
    {
        "author": "劉克莊",
        "paragraphs": [
            "每抱懷中玉雪如，吳霜不覺點虬鬚。",
            "生三槐裔皆當貴，爲六梅孫莫太臞。",
            "抹黛村眉慙醜怪，約黄宮額費粧塗。",
            "南園樹老花零落，還許鄒枚訪舊無。"
        ],
        "title": "諸人頗有和余百梅詩者各賦一首  其九",
        "id": "fe3958bf-e6c7-4ad0-9fca-84de0df19cf4"
    },
    {
        "author": "劉克莊",
        "paragraphs": [
            "百篇端可補詩亡，形穢何堪在玉傍。",
            "方苧蘿山尤覺艷，入旃檀國不知香。",
            "一枝我欲簪蓬葆，七字君宜和柏梁。",
            "卧雪家風要人繼，莫因摇落便凄凉。"
        ],
        "title": "又答袁卿相子一首",
        "id": "dccbfccb-2aac-40cc-a6e9-555311fb12dd"
    },
    {
        "author": "劉克莊",
        "paragraphs": [
            "新吟亹亹來相逼，華胄遥遥請具陳。",
            "安道晉時名處士，叔倫唐世老詩人。",
            "百家衣莫勞針指，九轉丹能蛻肉身。",
            "肯訪柴門衰老叟，愧無薄具可留賓。"
        ],
        "title": "題戴貢士詩卷",
        "id": "554e867b-f0c8-4676-be02-2e0a2a4a1298"
    },
    {
        "author": "劉克莊",
        "paragraphs": [
            "洛蜀紛紛孰是非，孤忠惟上與天知。",
            "何曾後世無公論，不願明時有黨碑。",
            "去奉繡簾差足喜，來調金鼎未爲遲。",
            "鈴齋一穟柑香起，細聽中和樂職詩。"
        ],
        "title": "送葉尚書赴永嘉二首  其一",
        "id": "950f980e-424c-48ed-a415-18657246cdcc"
    },
    {
        "author": "劉克莊",
        "paragraphs": [
            "曾繫金狨扈屬車，田間訪舊尚勤渠。",
            "都忘森戟臨方岳，但記燃藜共值廬。",
            "謝守吟來誰繼者，洛英老去各何如。",
            "山林深密江湖遠，相見煩公問起居。"
        ],
        "title": "送葉尚書赴永嘉二首  其二",
        "id": "4b372839-7895-48a3-b907-75d4a6750f81"
    },
    {
        "author": "劉克莊",
        "paragraphs": [
            "極目無邊際，惟天與水連。",
            "煙中帆幾點，若箇是君船。"
        ],
        "title": "詠瀟湘八景各一首 遠浦歸帆",
        "id": "29a3e131-d632-4384-a410-2bcd1b6f5aaa"
    },
    {
        "author": "劉克莊",
        "paragraphs": [
            "背冷來趨暖，雖微善自謀。",
            "如何纔得意，飛去不回頭。"
        ],
        "title": "詠瀟湘八景各一首 平沙鴈落",
        "id": "4994faf2-fe97-45ea-a8f0-21f31f050d5c"
    },
    {
        "author": "劉克莊",
        "paragraphs": [
            "曉霧輕綃捲，嵐光抹黛新。",
            "蕭條數家聚，三兩趁墟人。"
        ],
        "title": "詠瀟湘八景各一首 山市晴嵐",
        "id": "03d736c3-5a45-4109-bb49-3d6383afacbc"
    },
    {
        "author": "劉克莊",
        "paragraphs": [
            "估客繫征纜，漁家收釣筒。",
            "何妨千嶂黑，猶作半江紅。"
        ],
        "title": "詠瀟湘八景各一首 漁村夕照",
        "id": "9d60d17c-c75b-4fd1-88e1-0572bc60680d"
    },
    {
        "author": "劉克莊",
        "paragraphs": [
            "寄聲謝軒帝，不必奏鈞天。",
            "一碧九萬里，橫吹鐵笛眠。"
        ],
        "tags": [
            "洞庭湖"
        ],
        "title": "詠瀟湘八景各一首 洞庭秋月",
        "id": "c3569623-c6c7-4b6a-80d6-ae50ba537f76"
    },
    {
        "author": "劉克莊",
        "paragraphs": [
            "楚澤秋聲早，湘山暮色遥。",
            "偏來短篷上，終夜滴蕭蕭。"
        ],
        "title": "詠瀟湘八景各一首 瀟湘夜雨",
        "id": "71dc6825-0016-4aca-ac58-c3c1ccc425ea"
    },
    {
        "author": "劉克莊",
        "paragraphs": [
            "問寺莫知處，躋攀又溯洄。",
            "惟鐘藏不密，日暮過溪來。"
        ],
        "title": "詠瀟湘八景各一首 煙寺晚鐘",
        "id": "4b54f855-a425-452c-9a4e-ea0e66099a2f"
    },
    {
        "author": "劉克莊",
        "paragraphs": [
            "縴路泥尤滑，柴門掃不開。",
            "子猷返棹後，不見有船來。"
        ],
        "title": "詠瀟湘八景各一首 江天暮雪",
        "id": "7b8b998c-8a57-40dd-abc8-238ed0d322bf"
    },
    {
        "author": "劉克莊",
        "paragraphs": [
            "鈞天殘夢忽驚回，金鑰遥知已掣開。",
            "不復五更三點入，剛云七日一陽來。",
            "即今空戀唐宮闕，疇昔曾登魯觀臺。",
            "猶記小窗添線晷，强揩老眼亂書堆。"
        ],
        "title": "至日",
        "id": "7b0cca8d-9f3c-41c4-a476-33bf68fb5682"
    },
    {
        "author": "劉克莊",
        "paragraphs": [
            "湘絃泗磬有遺聲，肯作秋蛩唧唧鳴。",
            "同社共推一日長，古人尤重十年兄。",
            "放開隻眼饒初祖，蟠屈長身接後生。",
            "不是學人無贊嘆，學人見得未分明。"
        ],
        "title": "題聽蛙方君詩卷二首  其一",
        "id": "db3438a7-7f1c-4839-b0fc-ae8b8016b774"
    },
    {
        "author": "劉克莊",
        "paragraphs": [
            "前輩凋零雅道衰，陳巖一叟尚龐眉。",
            "昂藏且伴戴花老，么麽安知撼樹兒。",
            "警句可編半山集，高風宜配客星祠。",
            "有詩一卷留天地，絕勝征南立二碑。"
        ],
        "title": "題聽蛙方君詩卷二首  其二",
        "id": "786c205b-b923-4019-9b57-759ce6619287"
    },
    {
        "author": "劉克莊",
        "paragraphs": [
            "星星短髮茁霜根，今後村非昔後村。",
            "無客雨中能裹飯，有僧月下忽敲門。",
            "佛爲摩頂雖真覺，儒勸加巾亦格言。",
            "師不茹葷余止酒，何時煮茗得重論。"
        ],
        "title": "題晤上人詩卷",
        "id": "c6001d9b-d337-4432-b198-400276a70328"
    },
    {
        "author": "劉克莊",
        "paragraphs": [
            "向來歲月雪螢邊，老去生涯井臼前。",
            "舉孝廉科非復古，給靈壽杖定何年。",
            "空蟠萬卷終無用，專巧三場恐未然。",
            "猶記兒時聞緒論，白頭不敢負師傳。"
        ],
        "title": "聽蛙方君作八老詩效顰各賦一首內三題余四十年前已作遂不重說倡言別賦二題足成十老 老儒",
        "id": "a4f81b55-ecc1-449b-9293-97eab6c923cd"
    },
    {
        "author": "劉克莊",
        "paragraphs": [
            "半間古屋冷颼颼，死盡同參偶獨留。",
            "昔已尋師遠行脚，今惟見佛小低頭。",
            "舊綾無用聊收取，破衲難縫且著休。",
            "年少還知貧道不，曾同王謝二公遊。"
        ],
        "title": "聽蛙方君作八老詩效顰各賦一首內三題余四十年前已作遂不重說倡言別賦二題足成十老 老僧",
        "id": "710bffbf-5848-4ede-b32c-796c9c2935e8"
    },
    {
        "author": "劉克莊",
        "paragraphs": [
            "煉不成丹死不休，豈知歲月竟悠悠。",
            "老於蒙叟仍黄馘，醜似彌明亦結喉。",
            "尚隔蓬萊三萬里，浪云椿樹八千秋。",
            "暮年却羨鄰兒黠，阿母蟠桃也去偷。"
        ],
        "title": "聽蛙方君作八老詩效顰各賦一首內三題余四十年前已作遂不重說倡言別賦二題足成十老 老道",
        "id": "39b287b9-3aa7-4f07-a43f-2596f3214bcb"
    },
    {
        "author": "劉克莊",
        "paragraphs": [
            "身已龍鍾不出村，尚能抱甕灌蔬園。",
            "瓦盆甚朴常盛酒，茅屋雖低可負暄。",
            "鋤倦扶藜訪鄰叟，祭歸懷肉遺諸孫。",
            "後生記取耆年語，世世休思入縣門。"
        ],
        "title": "聽蛙方君作八老詩效顰各賦一首內三題余四十年前已作遂不重說倡言別賦二題足成十老 老農",
        "id": "d3d69042-8441-4d18-badd-c00e5cf69476"
    },
    {
        "author": "劉克莊",
        "paragraphs": [
            "劉叟衣裝絳老年，市中賣藥且隨緣。",
            "馳名最久經三世，閲病雖多未十全。",
            "龜手有方俄貴矣，烏髭無訣獨皤然。",
            "卧聞鵲噪扶筇起，偶有鄰翁送謝錢。"
        ],
        "title": "聽蛙方君作八老詩效顰各賦一首內三題余四十年前已作遂不重說倡言別賦二題足成十老 老醫",
        "id": "21320975-7465-4a7f-adca-6f03ddac3bb0"
    },
    {
        "author": "劉克莊",
        "paragraphs": [
            "災禍妖祥判立談，白頭猶舞茜衣衫。",
            "賣符效速拋農業，治祟年深轉法銜。",
            "三老賽冬爲殺豕，四婆開歲倩祈蠶。",
            "暮歸舍下分餘胙，不信人間有季咸。"
        ],
        "title": "聽蛙方君作八老詩效顰各賦一首內三題余四十年前已作遂不重說倡言別賦二題足成十老 老巫",
        "id": "99746f3f-319e-404a-b1d2-1f07603ad9b8"
    },
    {
        "author": "劉克莊",
        "paragraphs": [
            "少諳刀筆晚尤工，舊貫新條問畧通。",
            "鬭智固應雄鶩輩，論年亦合作狙公。",
            "孫魁明有堪瞞處，包老嚴猶在套中。",
            "祇恐閻羅難抹過，鐵鞭它日鬼臀紅。"
        ],
        "title": "聽蛙方君作八老詩效顰各賦一首內三題余四十年前已作遂不重說倡言別賦二題足成十老 老吏",
        "id": "fbc99bae-bdd2-4c74-8c52-87015e55dcc3"
    },
    {
        "author": "劉克莊",
        "paragraphs": [
            "山禿林疎萬竅風，獨全晚節傲嚴冬。",
            "老惟交此三益友，夢不貪渠十八公。",
            "青帝行將轉鄒律，蒼官何必愛秦封。",
            "樹根定有苓堪掘，造物方當壽此翁。"
        ],
        "title": "賦得老松老鶴各一首  其一",
        "id": "8ef86c40-dff4-4c23-889e-c8449eb2655a"
    },
    {
        "author": "劉克莊",
        "paragraphs": [
            "腥腐年來懶啄吞，䙰褷惟有頂丹存。",
            "長吭偏到清霄唳，病翅猶當霽月翻。",
            "雲杪孤飛因避箭，殻中新鷇各乘軒。",
            "士衡晚抱無窮恨，誰向華亭酹一樽。"
        ],
        "title": "賦得老松老鶴各一首  其二",
        "id": "83a79a27-d65b-4dc5-8796-fae12b02df7d"
    },
    {
        "author": "劉克莊",
        "paragraphs": [
            "古來名世者，一字費吟哦。",
            "物貴常因少，詩傳不在多。",
            "詞人三影句，處士五噫歌。",
            "子壯吾衰矣，無因共琢磨。"
        ],
        "title": "題方元吉詩卷",
        "id": "f08b2df6-1c74-47a1-814c-7af6b997b1bd"
    },
    {
        "author": "劉克莊",
        "paragraphs": [
            "邊地猶防哨，中原屢失機。",
            "君豪橫槊去，吾老荷鋤歸。",
            "昔被毛錐誤，今憑羽扇揮。",
            "軍前需露布，陛下久宵衣。"
        ],
        "title": "送趙將崇慹一首",
        "id": "0818f02f-d7e0-4815-a7a2-ff6eaec3c948"
    },
    {
        "author": "劉克莊",
        "paragraphs": [
            "少小逢場老罷休，衰殘更閲幾春秋。",
            "瓜牛廬有親情賀，羅雀門無謁刺留。",
            "夢斷玉皇香案畔，詩成田舍火罏頭。",
            "賜駒牽與蕭京兆，歸去姑乘款段遊。"
        ],
        "title": "甲寅元月二首  其一",
        "id": "2da14a79-a9e8-4eeb-8c01-3b38718b9d31"
    },
    {
        "author": "劉克莊",
        "paragraphs": [
            "七袠駸駸病鮮懽，君恩猶許備祠官。",
            "婢傳稚子屠蘇酒，奴笑先生苜蓿槃。",
            "自嘆管君今老禿，更悲龐嫂不團欒。",
            "新年辜負如篩餠，炮附煨薑胃尚寒。"
        ],
        "title": "甲寅元月二首  其二",
        "id": "135e99d0-413b-4143-89b9-76c3081572bd"
    },
    {
        "author": "劉克莊",
        "paragraphs": [
            "又見城門出土牛，雞膚龜手稍和柔。",
            "懶陪內史吟人日，不記靈均降孟陬。",
            "病與風光猶未隔，老逢節序只添愁。",
            "可憐滿鏡星星髮，欲戴春幡却自羞。"
        ],
        "title": "立春一首",
        "id": "9087c7ce-f3ac-4a71-a530-9c6c6adcf1eb"
    },
    {
        "author": "劉克莊",
        "paragraphs": [
            "急召傳來主第中，孫郎上馬鼓三通。",
            "山人無復金蓮夢，穩聽琵琶到曲中。"
        ],
        "title": "席間即事",
        "id": "ba8dda3b-a3d7-467f-8eeb-c752ee9eaf30"
    },
    {
        "author": "劉克莊",
        "paragraphs": [
            "老去逢春尚怯寒，牛衣那得傍鰲山。",
            "莫陪畫隼行穿市，姑對囊螢坐閉關。",
            "昔聽仙韶遊帝所，今披宮錦謫塵寰。",
            "溪村可是無風景，幾點漁燈照碧灣。"
        ],
        "title": "和鄉侯燈夕六首  其一",
        "id": "6c174387-6f36-4117-ab80-5ec72600bc62"
    },
    {
        "author": "劉克莊",
        "paragraphs": [
            "侯擁雙旌舞兩驂，應憐一叟卧周南。",
            "插門僅有一枝柳，照水全無萬椀柑。",
            "藜去似知瞳子眊，梅開且向鼻端參。",
            "鈴齋詩句兵厨酒，淺酌微吟意已酣。"
        ],
        "title": "和鄉侯燈夕六首  其二",
        "id": "2f27199f-fa17-4ec4-beaf-a8a35494d257"
    },
    {
        "author": "劉克莊",
        "paragraphs": [
            "榾柮通紅未辟寒，病身無異著囚山。",
            "俊游與衆聊同樂，歡事於儂了不關。",
            "一霎蓮華開陸地，十分桂影洗瀛寰。",
            "朝家若訪玄真子，知在清溪第幾灣。"
        ],
        "title": "和鄉侯燈夕六首  其三",
        "id": "41b70483-047c-4abf-b077-5da793fd2ce6"
    },
    {
        "author": "劉克莊",
        "paragraphs": [
            "頗聞珠履從騑驂，士女憧憧忘北南。",
            "墨客共延素娥桂，鰥翁未遺細君柑。",
            "坐窗書癖惟孤炷，森戟詩豪且細參。",
            "輸與鄰村垂白叟，賣薪歸去已醺酣。"
        ],
        "title": "和鄉侯燈夕六首  其四",
        "id": "c2bdb45d-32e2-4153-9f27-50523e30ffe8"
    },
    {
        "author": "劉克莊",
        "paragraphs": [
            "街鼓鼕鼕霜月寒，冶遊夾道擁如山。",
            "衡門謝客孤吟過，鈴閣憂民一念關。",
            "變赤地餘成佛國，望紅雲處隔仙寰。",
            "華燈收了霏微雨，最好耘田更釣灣。"
        ],
        "title": "和鄉侯燈夕六首  其五",
        "id": "0aeffb29-e536-4983-a83c-9be2da9abc3c"
    },
    {
        "author": "劉克莊",
        "paragraphs": [
            "傳呼鈴下戒輿驂，清曉牙旗過水南。",
            "一瓣預祈今歲稼，兩枚不受郡人柑。",
            "端門侍輦公修覲，禪几傳燈我飽參。",
            "童子歸談城內事，遨頭詩好衆賓酣。"
        ],
        "title": "和鄉侯燈夕六首  其六",
        "id": "42b1a067-a4aa-4922-ae14-27aa946d0b1d"
    },
    {
        "author": "劉克莊",
        "paragraphs": [
            "茅檐卧聽雨聲寒，晨起油雲遍海山。",
            "州牧憂勤真可記，田家苦樂最相關。",
            "親祈閟宇神其吐，誰道靈湫鬼所寰。",
            "但願時平魚稻熟，結茅青壁艤滄灣。"
        ],
        "title": "又和喜雨四首  其一",
        "id": "4ddfc322-515a-4665-85e3-79baae63ab37"
    },
    {
        "author": "劉克莊",
        "paragraphs": [
            "暮年臺笠代羸驂，信步籬東過舍南。",
            "稍喜農家行食麥，徑催園戶去移柑。",
            "尋花公倘來過甫，置薤吾無可語參。",
            "諸縣豐登條教簡，醉翁飲少已先酣。"
        ],
        "title": "又和喜雨四首  其二",
        "id": "3c836738-40c9-4aa9-8b78-30e7bae616af"
    },
    {
        "author": "劉克莊",
        "paragraphs": [
            "催花小雨餞餘寒，衰病今朝始出山。",
            "移北阜文從汝笑，非西疇事勿予關。",
            "預知帝耜開耕籍，初灑天瓢徧域寰。",
            "便起筆床茶竈興，釣舟久矣閣前灣。"
        ],
        "title": "又和喜雨四首  其三",
        "id": "80d999c6-cda2-467c-89bf-cac2b0528635"
    },
    {
        "author": "劉克莊",
        "paragraphs": [
            "白頭無復駕征驂，薄有田廬汾水南。",
            "但使金穰堪拾穗，何曾玉食欠包柑。",
            "莫辭社酒傳三爵，猶勝障泥趁六參。",
            "不必宗文扶亦可，老人不飲似微酣。"
        ],
        "title": "又和喜雨四首  其四",
        "id": "6b22e7e9-0644-458e-81b6-ce4cb523d039"
    },
    {
        "author": "劉克莊",
        "paragraphs": [
            "三世高枝折廣寒，謂宜挽致道家山。",
            "使君紫馬重臨郡，柱史青牛亦出關。",
            "占籍喜居廉讓里，操觚悔記太平寰。",
            "新篇猶覺波瀾闊，堪笑持竿向淺灣。"
        ],
        "title": "又和感舊四首  其一",
        "id": "0eab9fd1-88c2-4248-8b46-cff5f5ca3c41"
    },
    {
        "author": "劉克莊",
        "paragraphs": [
            "蹇馿誰駕復誰驂，略似遺公在劍南。",
            "尚有三鍾加十束，那無二頃種千柑。",
            "不煩剝啄敲門訪，且可跏趺面壁參。",
            "春到茅檐殊未覺，曉窗差薄日初酣。"
        ],
        "title": "又和感舊四首  其二",
        "id": "d3c5b925-2a97-4e53-80f3-3ab236bea275"
    },
    {
        "author": "劉克莊",
        "paragraphs": [
            "人言上界足高寒，錯踏金鰲絕頂山。",
            "恩許乞身鏡湖曲，老難效命玉門關。",
            "明知甑破休回首，猶喜弓亡不出寰。",
            "便合挂帆滄海去，義溪三十六重灣。"
        ],
        "title": "又和感舊四首  其三",
        "id": "c75c517d-1d4b-4763-a7a4-7015ca3231d4"
    },
    {
        "author": "劉克莊",
        "paragraphs": [
            "老馬虺隤不服驂，纍然病起泛溪南。",
            "失侯我尚堪耘豆，出牧公方自種柑。",
            "畏壘屢豐愧桑楚，漢嘉雖小屈岑參。",
            "新年聞說茅柴賤，陌上逢人各半酣。"
        ],
        "title": "又和感舊四首  其四",
        "id": "4338faff-b267-4272-8493-283572db5eb7"
    },
    {
        "author": "劉克莊",
        "paragraphs": [
            "喚回暖律解嚴寒，甚矣吾侯似次山。",
            "拾穗有農田盡闢，詬租無吏戶常關。",
            "家於莆積百年愛，帝視閩如千里寰。",
            "欲掃草堂迎小隊，釣臺只在北溪灣。"
        ],
        "title": "又即事二首  其一",
        "id": "7be87950-a04b-4f12-8b25-534e204cfebc"
    },
    {
        "author": "劉克莊",
        "paragraphs": [
            "放逐誰曾爲解驂，自治蕪穢墾山南。",
            "西疇會有兩歧麥，東府底須三寸柑。",
            "芋美尤於饑後覺，欖甜少待味回參。",
            "採薇散髮無窮樂，寄語癡人勿豢酣。"
        ],
        "title": "又即事二首  其二",
        "id": "0caa8786-91e5-49dc-980f-3b6f6c0ea436"
    },
    {
        "author": "劉克莊",
        "paragraphs": [
            "籬援蕭疎堂奧寒，西從蜀嶺北淮山。",
            "少狂曾似身摩壘，衰暮今無力拓關。",
            "烽火終年煩斥堠，車書何日混輿寰。",
            "採飛冗惰樓船敝，誰爲朝家備海灣。"
        ],
        "title": "又聞邊報四首  其一",
        "id": "1a799d52-8ef6-435d-8380-b01623954154"
    },
    {
        "author": "劉克莊",
        "paragraphs": [
            "八駿西遊造父驂，六飛草草幸東南。",
            "故宮久嘆生禾黍，急驛毋煩貢荔柑。",
            "自古廟謨勞聖慮，即今軍事有人參。",
            "行宮一穗祥雲起，應解三邊黑祲酣。"
        ],
        "title": "又聞邊報四首  其二",
        "id": "d8dd7fc0-0ec0-4a17-9e8d-55df564b7228"
    },
    {
        "author": "劉克莊",
        "paragraphs": [
            "玉帛朝馳盟暮寒，覆車胡不鑒燕山。",
            "未聞一范出乘塞，忽報六符來叩關。",
            "孫氏已憑江立國，孔融誤以許爲寰。",
            "洛花歲歲無消息，極目蘆洲更蓼灣。"
        ],
        "title": "又聞邊報四首  其三",
        "id": "9f981046-bdc3-48bf-9093-e980a4778520"
    },
    {
        "author": "劉克莊",
        "paragraphs": [
            "一車兩馬不煩驂，草地蠕行到極南。",
            "春燕無棲各依木，佛狸有使輒求柑。",
            "按中軍請東陽徙，獲左車誰北面參。",
            "憑語吳兒莫游冶，塞鴻回處陣雲酣。"
        ],
        "title": "又聞邊報四首  其四",
        "id": "1071f836-0729-4156-95bb-0c126987318e"
    },
    {
        "author": "劉克莊",
        "paragraphs": [
            "塞氛未靜鐵衣寒，愁絕江南庾子山。",
            "誰使石郎捐一道，僅聞柴氏復三關。",
            "西當太白餘孤壘，北望神州隔幾寰。",
            "猶憶樓船建黄鉞，夕烽明滅照龍灣。"
        ],
        "title": "又即事四首  其一",
        "id": "1c5bff7b-c409-4601-a99a-4833bcd3965e"
    },
    {
        "author": "劉克莊",
        "paragraphs": [
            "鷃飛安敢並鸞驂，去矣休休顧渭南。",
            "稍喜園官來送菜，不愁御史出携柑。",
            "銅山賊有錢神援，玉版禪須鐵漢參。",
            "聞道五原鉦鼓急，崆峒山叟晝眠酣。"
        ],
        "title": "又即事四首  其二",
        "id": "1491fad5-3b30-4787-9d8e-fa2a2d8e9a8a"
    },
    {
        "author": "劉克莊",
        "paragraphs": [
            "霜髭撚斷雪肩寒，帝放還山莫下山。",
            "饒取兩生留魯國，笑他四皓出藍關。",
            "弈秋局已翻新勢，王會圖應復舊寰。",
            "老不預人家國事，自撐一葉向深灣。"
        ],
        "title": "又即事四首  其三",
        "id": "59d03e7b-8d45-43d1-a63c-5163a62f29cd"
    },
    {
        "author": "劉克莊",
        "paragraphs": [
            "鷹已離韝馬釋驂，弇州西畔大槐南。",
            "酢梅難比奉宸杏，病橘本非供御柑。",
            "怕向道旁逢醉尉，底須帳裏著髯參。",
            "細聽檐溜諧宮徵，床下安知鬭蟻酣。"
        ],
        "title": "又即事四首  其四",
        "id": "95f7066d-2d7d-4937-ba5a-3597e3d3a81b"
    },
    {
        "author": "劉克莊",
        "paragraphs": [
            "早佩廉丞訓，中偕計吏行。",
            "那知身嗇報，僅見子成名。",
            "表里高陽氏，銘阡輔嗣孫。",
            "他年燎黄誥，亦足慰幽明。"
        ],
        "title": "䂬陳貢士挽詩",
        "id": "1d963de8-4f05-4c96-bc0e-95e2b4f7cf38"
    },
    {
        "author": "劉克莊",
        "paragraphs": [
            "邵子生男四十五，弟今方邵過三年。",
            "莫隨夷甫舉遺逸，且教伯溫成大賢。",
            "洛下耆英爲汝喜，河南聞見待渠傳。",
            "會當楊柳芙蓉下，快與翁抄擊壤編。"
        ],
        "title": "喜六二弟生子",
        "id": "b9654056-136f-44a3-9d15-53230f7db16f"
    },
    {
        "author": "劉克莊",
        "paragraphs": [
            "在朝無友助，于野有人同。",
            "生愧飲牛叟，死慙招鶴翁。",
            "未應千載後，也似百年中。",
            "一掬珠林淚，憑高灑北風。"
        ],
        "title": "和朱主簿四首  其一",
        "id": "944d1b02-c590-41bb-b86d-e011eb85976c"
    },
    {
        "author": "劉克莊",
        "paragraphs": [
            "玉座懷賢遠，黄扉取友端。",
            "吾方觀治象，渠忍鎩祥鸞。",
            "家學應難改，賢名已不刊。",
            "三年無一字，懷舊忽汍瀾。"
        ],
        "title": "和朱主簿四首  其二",
        "id": "4472b1b6-b6b2-4400-8644-38a3079afdf9"
    },
    {
        "author": "劉克莊",
        "paragraphs": [
            "耄矣猶耽學，天乎不背師。",
            "僅餘芭受業，曾許賜言詩。",
            "魯兀存尊足，虞翻乏媚姿。",
            "迴頭謝房魏，努力輔明時。"
        ],
        "title": "和朱主簿四首  其三",
        "id": "cb0f6c69-7551-412a-a146-66ed796ea4ca"
    },
    {
        "author": "劉克莊",
        "paragraphs": [
            "君思清如許，吾詩淺矣哉。",
            "不能具芻飯，虛辱受瓊瑰。",
            "伊洛推游謝，韓歐賞孟梅。",
            "武夷老仙伯，相引上蓬萊。"
        ],
        "title": "和朱主簿四首  其四",
        "id": "14fa51fc-08b1-43d4-9993-549a955aa519"
    },
    {
        "author": "劉克莊",
        "paragraphs": [
            "少賤腸枵破褐單，傍人門戶活饑寒。",
            "自從毀齒初成券，直至長鬚尚不冠。",
            "冷炙時霑筵上餕，禿芒旋掃臼邊殘。",
            "他時縱取封侯印，僅得君王踞厠看。"
        ],
        "title": "同秘書弟賦三老各一首 老奴",
        "id": "589a0fd0-7228-427a-be27-a18832951584"
    },
    {
        "author": "劉克莊",
        "paragraphs": [
            "傷春感舊似中酲，樂器全拋曲譜生。",
            "自小抱衾無怨色，有時擁髻尚風情。",
            "曾陪太尉斟還唱，猶記司空眼與聲。",
            "著主衣裳爲主壽，莫如琴客別宜城。"
        ],
        "title": "同秘書弟賦三老各一首 老妾",
        "id": "de8e26ff-fbd3-4ab1-8284-055046d48da7"
    },
    {
        "author": "劉克莊",
        "paragraphs": [
            "昔擁琱戈射鐵簾，可堪蓬鬢映冰髯。",
            "金瘡常有些兒痛，斗力今難寸許添。",
            "至老安能希駱甲，從初悔不事蒙恬。",
            "莫嗟身上衣裘薄，猶向官中請半縑。"
        ],
        "title": "同秘書弟賦三老各一首 老兵",
        "id": "a2b703b3-ca5e-42b1-8f0d-f85163691e49"
    },
    {
        "author": "劉克莊",
        "paragraphs": [
            "聞與先師是切鄰，束書無定橐裝貧。",
            "不辭遠道長爲客，未有荒山可掩親。",
            "石槨懸知非爾力，麥舟今豈乏斯人。",
            "吾聞葬禮隨豐儉，布被珠襦到底均。"
        ],
        "title": "贈浦城陳貢士適",
        "id": "e6bb7bf6-190e-4bc8-9ced-ad722613dac9"
    },
    {
        "author": "劉克莊",
        "paragraphs": [
            "東郭無全履，南轅似轉蓬。",
            "自慙老中壘，莫誤小林宗。",
            "若見同胞子，爲言禿鬢翁。",
            "衰年不堪玩，一病一龍鍾。"
        ],
        "title": "贈郭相士俊夫",
        "id": "26e3ea0f-a16d-437c-b047-9cd3855135a5"
    },
    {
        "author": "劉克莊",
        "paragraphs": [
            "夜起飯牛薄暮舂，古人既老始明農。",
            "殘年尚欲勤東作，未肯將身旁瘦筇。"
        ],
        "title": "病起窺園十絕  其一",
        "id": "6872813c-7760-41c7-a217-d5bec8e68df3"
    },
    {
        "author": "劉克莊",
        "paragraphs": [
            "謬叨虛奬每慙顔，奇字新經未一斑。",
            "除却騎馿搜句外，了無些子似鍾山。"
        ],
        "title": "病起窺園十絕  其二",
        "id": "959f7035-8648-42a1-9565-00e48991e3ff"
    },
    {
        "author": "劉克莊",
        "paragraphs": [
            "青帝施恩野老家，分張紅白乞年華。",
            "安知巽二無斟酌，吹盡先生一架花。"
        ],
        "title": "病起窺園十絕  其三",
        "id": "1b5ca284-6bf0-4f98-95d7-9731a14208a0"
    },
    {
        "author": "劉克莊",
        "paragraphs": [
            "一陣狂風吹彩雲，猩紅萬點落繽紛。",
            "人間無處堪翻訴，說向天公似不聞。"
        ],
        "title": "病起窺園十絕  其四",
        "id": "80574511-d181-4676-aaf3-bbe9be70a067"
    },
    {
        "author": "劉克莊",
        "paragraphs": [
            "經月龍鍾少下床，土花上壁笋穿牆。",
            "不知老去無筋力，猶自支吾探海棠。"
        ],
        "title": "病起窺園十絕  其五",
        "id": "192a146e-2603-4dec-9767-5081f1a960f2"
    },
    {
        "author": "劉克莊",
        "paragraphs": [
            "久匣菱花懶一窺，都忘挾彈洛陽時。",
            "若非病起臨池水，白盡鬚眉不自知。"
        ],
        "title": "病起窺園十絕  其六",
        "id": "cd92afb4-32c5-4fe5-9ae7-5e837e5aee96"
    },
    {
        "author": "劉克莊",
        "paragraphs": [
            "病來豈有力迎緩，耄及已將家付康。",
            "幹蠱久勞小兒子，探丸未遇大醫王。"
        ],
        "title": "病起窺園十絕  其七",
        "id": "de78562d-ed55-427e-bd03-43e6e3d0fde5"
    },
    {
        "author": "劉克莊",
        "paragraphs": [
            "姑山糠粃鑄堯舜，鐵拐刀圭度呂鍾。",
            "結裹諸君成禹孟，可能不是老夫功。"
        ],
        "title": "病起窺園十絕  其八",
        "id": "a01bce0b-86fc-40b2-b9d9-3e87a7d17667"
    },
    {
        "author": "劉克莊",
        "paragraphs": [
            "花外小車時出遊，有佳風月亦登樓。",
            "水晶宮與人間相，把乞先生未點頭。"
        ],
        "title": "病起窺園十絕  其九",
        "id": "1a4cf0e3-595f-4bef-a210-be2738fe0628"
    },
    {
        "author": "劉克莊",
        "paragraphs": [
            "雲裏金烏瞥見些，屋山鵲語亦查查。",
            "侵晨掃徑開籬戶，童子知翁出看花。"
        ],
        "title": "病起窺園十絕  其一○",
        "id": "23f05eaf-1d3d-4852-b05c-f2b32178c4de"
    },
    {
        "author": "劉克莊",
        "paragraphs": [
            "投老誅茆水竹村，未論避謗且逃喧。",
            "屋低穩似于誰屋，園小賢於樂彼園。",
            "待小車來時上閣，有高軒過勿開門。",
            "蝸牛不曉蟲魚法，作意麻搽篆粉垣。"
        ],
        "title": "小園即事五首  其一",
        "id": "22381bc9-4a58-45b6-8e1f-109cc0255fb6"
    },
    {
        "author": "劉克莊",
        "paragraphs": [
            "靈椿難減菌難加，莫笑山翁兩鬢華。",
            "不與公榮同飲酒，只留禹錫獨看花。",
            "客來稍覺罍空恥，事去方知甕算差。",
            "歸老東陳無可恨，失侯不失故園瓜。"
        ],
        "title": "小園即事五首  其二",
        "id": "a79ccb34-f0aa-4751-a413-f0fafb7c8bae"
    },
    {
        "author": "劉克莊",
        "paragraphs": [
            "乍脫重裘試薄紈，綠陰多處小凭欄。",
            "李甘尚可分螬半，柿落何妨拾鳥殘。",
            "貸粟監侯寧忍餓，借衣友壻不如寒。",
            "獠奴但怪沉吟久，肯信詩中字未安。"
        ],
        "title": "小園即事五首  其三",
        "id": "9e4d2859-76f4-43d1-8bc6-8403193ffec5"
    },
    {
        "author": "劉克莊",
        "paragraphs": [
            "拂拭桃笙設葛幮，床頭老易卷還舒。",
            "慣聽小子嘲師語，懶作癡人駡鬼書。",
            "無復出神游帝所，有時信脚到華胥。",
            "獨憐短夢匆匆覺，不曉希夷睡月餘。"
        ],
        "title": "小園即事五首  其四",
        "id": "e3842358-121b-4f3c-9cc2-a2eee30c2a31"
    },
    {
        "author": "劉克莊",
        "paragraphs": [
            "稍轉陽和解積陰，暫停湯熨事微吟。",
            "翠禽娛客有佳哢，金鯽知人無殺心。",
            "一片不留花著樹，數竿忽見笋成林。",
            "野蹊滑滑泥平膝，荷鍤奴扶試一尋。"
        ],
        "title": "小園即事五首  其五",
        "id": "2f051815-2455-4a99-bfcb-e710e1a6a039"
    },
    {
        "author": "劉克莊",
        "paragraphs": [
            "餞送多逢掖，俱懷倒屣恩。",
            "浮圖無合穎，冤獄有平反。",
            "輦路催華轂，山城漫綵門。",
            "病翁不下榻，判袂一銷魂。"
        ],
        "title": "送趙知錄與啟",
        "id": "9d8ce398-ed2e-4ca8-826f-9f9df6fd15cf"
    },
    {
        "author": "劉克莊",
        "paragraphs": [
            "去郡于茲十八年，讙傳良牧出藩宣。",
            "更煩逸驥康沂海，會見靈禽下潁川。",
            "絕喜鈴齋新有助，莫嫌玉局冷無懽。",
            "此行未論膠東賞，且作廉丞亦自賢。"
        ],
        "title": "送哀倅方巖仲并呈太守湯息庵",
        "id": "00f26cf1-d834-422d-9368-b22871e8cac4"
    },
    {
        "author": "劉克莊",
        "paragraphs": [
            "五管惟潮地接閩，自唐牧守畀名臣。",
            "欲安瘴嶺瘡痍俗，暫輟天家肺腑親。",
            "新堞永爲州壯觀，綵虹忽間海橫陳。",
            "皆言明主臨軒遣，不是諸公啟擬人。"
        ],
        "title": "送金潮州三首  其一",
        "id": "0aedb450-de29-478a-8351-042b7d52b72b"
    },
    {
        "author": "劉克莊",
        "paragraphs": [
            "潮人無計駐軒車，來扇仁風僅歲餘。",
            "棘院從今添立鵠，金堤亙古免爲魚。",
            "真堪香火陪韓廟，誰採風謠繼葉渠。",
            "曾忝史官牛馬走，不妨奮筆爲公書。"
        ],
        "title": "送金潮州三首  其二",
        "id": "41ab1837-b403-460b-be10-3c8fe32dc9d3"
    },
    {
        "author": "劉克莊",
        "paragraphs": [
            "虞翻骨體素多屯，垂老遭逢白髮新。",
            "豈有一辭裨衮斧，亦無三制報絲綸。",
            "孤臣命薄難諧世，明主恩深欠殺身。",
            "不道歸田無以報，暮年長作祝堯人。"
        ],
        "title": "送金潮州三首  其三",
        "id": "03cb1bb4-94aa-4d61-8047-459bc88dac39"
    },
    {
        "author": "劉克莊",
        "paragraphs": [
            "綠野池新鑿，平泉墅又開。",
            "迺知造凉殿，諫者不能回。"
        ],
        "title": "雜記十首  其一",
        "id": "255864ff-f1ce-4c01-a581-0e550921d77a"
    },
    {
        "author": "劉克莊",
        "paragraphs": [
            "駿馬如花妾，平生不負春。",
            "如何飛燕語，不恕輦邊人。"
        ],
        "title": "雜記十首  其二",
        "id": "74983619-4694-4f72-a6dd-1234f2614214"
    },
    {
        "author": "劉克莊",
        "paragraphs": [
            "相國私英倩，將軍嬖子都。",
            "可憐洛陽令，只問主家奴。"
        ],
        "title": "雜記十首  其三",
        "id": "cdc11486-60be-4c26-9593-4de12cc0fca4"
    },
    {
        "author": "劉克莊",
        "paragraphs": [
            "恍惚天書事，莊嚴土木功。",
            "暮年王太尉，典領玉清宮。"
        ],
        "title": "雜記十首  其四",
        "id": "b0e41208-d62d-4902-b516-74395b1fe0af"
    },
    {
        "author": "劉克莊",
        "paragraphs": [
            "養成河北賊，挑致海東夷。",
            "空國坐朋字，亂華由黨碑。"
        ],
        "title": "雜記十首  其五",
        "id": "d4b88c47-80ea-4d77-9ed5-a6e3aa2a9c1d"
    },
    {
        "author": "劉克莊",
        "paragraphs": [
            "雖則仇平仲，何曾問大年。",
            "崇寧一相拜，元祐幾人全。"
        ],
        "title": "雜記十首  其六",
        "id": "fb700a6d-b490-4295-a317-d1a93da486ba"
    },
    {
        "author": "劉克莊",
        "paragraphs": [
            "登庸局面變，報復念頭差。",
            "貶削村夫子，褒崇笑夜叉。"
        ],
        "title": "雜記十首  其七",
        "id": "65cb6116-1199-429a-9257-5aae6cd3db2f"
    },
    {
        "author": "劉克莊",
        "paragraphs": [
            "著論貶臨川，談經抑老泉。",
            "權書并字說，究竟果誰賢。"
        ],
        "title": "雜記十首  其八",
        "id": "72fd03ff-3c7e-4571-87ed-25f39fb0fb85"
    },
    {
        "author": "劉克莊",
        "paragraphs": [
            "至郭陪清語，留衣示別情。",
            "奈何鳳翔骨，不得憲宗迎。"
        ],
        "title": "雜記十首  其九",
        "id": "03377505-d636-490d-ab09-f7d3db015c5e"
    },
    {
        "author": "劉克莊",
        "paragraphs": [
            "劍履崇刀筆，鈞衡付蹶張。",
            "賈生年尚少，且去傅諸王。"
        ],
        "title": "雜記十首  其一○",
        "id": "d9b09b7f-7374-400f-b456-5e050023228b"
    },
    {
        "author": "劉克莊",
        "paragraphs": [
            "空巷無人盡出嬉，燭光過似放燈時。",
            "山中一老眠初覺，棚上諸君閙未知。",
            "遊女歸來尋墜珥，鄰翁看罷感牽絲。",
            "可憐樸散非渠罪，薄俗如今幾偃師。"
        ],
        "title": "聞祥應廟優戲甚盛二首  其一",
        "id": "261d3abc-8c15-4e8e-afe5-d56e0441a6fd"
    },
    {
        "author": "劉克莊",
        "paragraphs": [
            "巫祝讙言歲事詳，叢祠十里鼓簫忙。",
            "衣冠優孟名孫□，□□□□□□□。",
            "□□閼氏成妬婦，幻教穆滿作□□。",
            "□□□□□□□，何必區區笑郭郎。"
        ],
        "title": "聞祥應廟優戲甚盛二首  其二",
        "id": "4e694837-e474-4608-ad9f-b772461469a6"
    },
    {
        "author": "劉克莊",
        "paragraphs": [
            "□□□□□□□，□□□梁一點塵。",
            "遶樹都忘寒徹□，□□□□□□□。",
            "□□客至徘徊月，不怕天嗔漏□□。",
            "□□□□□□□，詠梅合屬姓林人。"
        ],
        "title": "□□□□□□□卷後",
        "id": "d69e83f0-574d-4e9c-9a2b-5a5eb50db183"
    },
    {
        "author": "劉克莊",
        "paragraphs": [
            "華宗文□□□□，□□梅花似有緣。",
            "君復清風一身止，寒翁□□□□□。",
            "□塵只解污渠輩，色筆今知落爾邊。",
            "□□□□□□□，□將老醜鬭春妍。"
        ],
        "title": "□□□",
        "id": "cb67d8e1-f882-4d1e-8083-9bdd1d0ecd1e"
    },
    {
        "author": "劉克莊",
        "paragraphs": [
            "我爲明道君崇道，同□□□晚節光。",
            "徧閲後來積薪者，僅存前度看花郎。",
            "彫零堪嘆瓜三摘，老退猶貪粟一囊。",
            "但願弟兄享華髮，多批祠考賽汾陽。"
        ],
        "title": "□□□",
        "id": "4042ed5e-f096-455e-833b-c896ff891e54"
    },
    {
        "author": "劉克莊",
        "paragraphs": [
            "只有短轅車錫導，更無靈壽杖扶光。",
            "林間竹笋飽一世，閣下薇花閲幾郎。",
            "曩欲裂麻寧拂袖，老當還笏不須囊。",
            "綠陰周匝迷行徑，誰念茙葵惟向陽。"
        ],
        "title": "又和二首  其一",
        "id": "f8c90eca-ff67-4063-9556-a33d8a9e57b8"
    },
    {
        "author": "劉克莊",
        "paragraphs": [
            "禁林忝士相如草，芸閣曾分太乙光。",
            "亳社重新依老子，天台自古屬劉郎。",
            "判無除目污黄紙，空有孤忠滿皂囊。",
            "迴首觚稜殘夢斷，下招不必遣巫陽。"
        ],
        "title": "又和二首  其二",
        "id": "7b49ca23-a970-4ccb-a844-9a1ab01e6678"
    },
    {
        "author": "劉克莊",
        "paragraphs": [
            "墜幘長鬚醜，遺靴一足濡。",
            "不須訶小鬼，爛醉要渠扶。"
        ],
        "title": "記雜畫 醉鍾馗",
        "id": "b13470aa-6182-4d4c-b1ab-478e6e7e7baa"
    },
    {
        "author": "劉克莊",
        "paragraphs": [
            "釀者不沾唇，旁觀吸者顰。",
            "翁真堪宰相，嫗亦可夫人。"
        ],
        "title": "記雜畫 嘗醋圖",
        "id": "ba9fe1f4-ba42-479b-86ac-0018d65f7971"
    },
    {
        "author": "劉克莊",
        "paragraphs": [
            "咬韲饑餓□，□□□□□。",
            "乍可訓童子，誰能說老兵。"
        ],
        "title": "記雜畫 癭",
        "id": "726cca76-56a4-4308-8651-b154b0a4b949"
    },
    {
        "author": "劉克莊",
        "paragraphs": [
            "舜提歸□□，□□□□梁。",
            "束手無爭執，應慚此璽郎。"
        ],
        "title": "記雜畫 □□□",
        "id": "fc924501-284d-476d-92e9-e155e852aa18"
    },
    {
        "author": "劉克莊",
        "paragraphs": [
            "君耳污□□，□□□□灣。",
            "首陽落第二，前已有箕山。"
        ],
        "title": "記雜畫 □□□",
        "id": "b40f6691-008e-487d-87b7-5bc183f7f880"
    },
    {
        "author": "劉克莊",
        "paragraphs": [
            "□□□□□，□□□□池。",
            "却恐魚之樂，莊生未必知。"
        ],
        "title": "記雜畫 □□□",
        "id": "e459ce77-ad72-496b-9d12-12ca1af291b2"
    },
    {
        "author": "劉克莊",
        "paragraphs": [
            "□□□□□，□□□□□。",
            "不必詢名姓，知渠是謫仙。"
        ],
        "title": "記雜畫 □□□",
        "id": "03be9cc6-e1c4-449b-95cd-76e0038a89ff"
    },
    {
        "author": "劉克莊",
        "paragraphs": [
            "□□□□□，□□□□□。",
            "歷歷丹青意，如譏睡海棠。"
        ],
        "title": "記雜畫 □□□",
        "id": "78048990-387e-43b5-90fd-fa07a2ab86eb"
    },
    {
        "author": "劉克莊",
        "paragraphs": [
            "衣襟成墨色，面目带煤塵。",
            "盡愛爐中獸，誰憐窯下人。"
        ],
        "title": "記雜畫 賣炭圖",
        "id": "e3348e98-ad24-4988-aef5-69b55f36afde"
    },
    {
        "author": "劉克莊",
        "paragraphs": [
            "牽羔仍抱子，翁媼各鶉懸。",
            "破扇題周易，全家頼卦錢。"
        ],
        "title": "記雜畫 賣卜圖",
        "id": "5b3d562d-b775-43e7-af00-6004575174c4"
    },
    {
        "author": "劉克莊",
        "paragraphs": [
            "帝重南邦妙選掄，徐卿又駕兩朱輪。",
            "龍潛不付繭絲手，蜑俗爭看玉雪人。",
            "五瘴下車如痛癢，二麾負郭尚清貧。",
            "吾評此去今蕭汲，惜不居中牧遠民。"
        ],
        "title": "送仲晦國錄赴康州二首  其一",
        "id": "ea7facc1-7173-48cf-a7df-dc5b2ba65dd6"
    },
    {
        "author": "劉克莊",
        "paragraphs": [
            "別我暑行三百里，使君此舉古今稀。",
            "班荆不以牙旗從，剪韭都忘草具微。",
            "浪汩鳶飛毋久住，潁川鳳下可遄歸。",
            "未妨黠鬼揶揄笑，專壑專城孰是非。"
        ],
        "title": "送仲晦國錄赴康州二首  其二",
        "id": "c709f373-62d6-4b3a-9cf1-a2301fc9330a"
    },
    {
        "author": "劉克莊",
        "paragraphs": [
            "博士曾森戟，甘棠愛尚新。",
            "漫餘受廛叟，獲見拜廳人。",
            "醴酒多延士，蒲鞭不及民。",
            "一年三易守，無乃送迎頻。"
        ],
        "title": "送陳使君二首  其一",
        "id": "85c4bb50-71a4-427d-9fed-200fb60c5da5"
    },
    {
        "author": "劉克莊",
        "paragraphs": [
            "龐老趨城少，嚴公出郭多。",
            "難攀逸民傳，堪舉力田科。",
            "夙昔煩騶哄，從今閉雀羅。",
            "若逢兩狨橐，應問一漁蓑。"
        ],
        "title": "送陳使君二首  其二",
        "id": "1732a086-60a3-4e71-9c16-f72a6c0958a6"
    },
    {
        "author": "劉克莊",
        "paragraphs": [
            "趙室儒英盍聚奎，奈何白首釣磻溪。",
            "不通光範門前謁，□較征西墓上題。",
            "晚節畫工圖廣受，高文太史序重黎。",
            "章泉沒後無耆舊，他日清名可與齊。"
        ],
        "title": "和趙廣文韻",
        "id": "5da9464d-0517-4e89-a9a8-6cb8f301c3b8"
    },
    {
        "author": "劉克莊",
        "paragraphs": [
            "漲水侵門堂跳蛙，偶來常是到昏鴉。",
            "宛如逆旅主人舍，誰訪毗耶居士家。",
            "煨芋不嫌牛糞火，供茶就用鹿啣花。",
            "老來脚力全非昔，且可龕中坐結跏。"
        ],
        "title": "溪庵十首  其一",
        "id": "c686f2d7-2b55-4bd2-b5d3-781641ff6a98"
    },
    {
        "author": "劉克莊",
        "paragraphs": [
            "昔美少年今老黧，雲林深處葺幽棲。",
            "空房安得登伽女，同穴惟應法喜妻。",
            "堯桀兩忘何足辨，彭殤俱盡不須齊。",
            "靈山弟子都麾去，免繞金棺掩面啼。"
        ],
        "title": "溪庵十首  其二",
        "id": "b1c750b3-f024-4951-ad1a-4b8bf3f06a49"
    },
    {
        "author": "劉克莊",
        "paragraphs": [
            "曾結絲絇侍玉旒，暮年身世寄滄洲。",
            "醜容詎得陪三閣，强項安能事五樓。",
            "何用渡蘆登彼岸，偶然斬草樂斯邱。",
            "牧童竊聽商歌起，此老胸中不著愁。"
        ],
        "title": "溪庵十首  其三",
        "id": "d817bb37-952a-4fdb-b019-5c65f2f21762"
    },
    {
        "author": "劉克莊",
        "paragraphs": [
            "買斷荒山手拮据，旋移短樹已扶疎。",
            "尊堂背市知聞少，竹逕通溪出入迂。",
            "闢甕牖軒聊對卷，改弓弦路劣容車。",
            "可憐四壁空諸有，客至難營飯與芻。"
        ],
        "title": "溪庵十首  其四",
        "id": "22a98807-9c4d-42f2-80b4-6e3e99210caf"
    },
    {
        "author": "劉克莊",
        "paragraphs": [
            "挾冊相從祇一童，林間終日飽松風。",
            "小窗面野容山入，曲甽分溪與沼通。",
            "定有裔孫尋遠祖，儘教智叟笑愚翁。",
            "絕憐樗里無標致，一墓何須夾二宮。"
        ],
        "title": "溪庵十首  其五",
        "id": "2f6458ad-5a0a-4235-add1-858c482d9661"
    },
    {
        "author": "劉克莊",
        "paragraphs": [
            "自有身來即有愁，誰能身外出神遊。",
            "西方佛比于泡影，南面王輸與髑髏。",
            "儒運金椎尤可笑，魋爲石槨更何憂。",
            "曹瞞遺令空悲慨，銅雀臺荒鄴水流。"
        ],
        "title": "溪庵十首  其六",
        "id": "91c1cbfe-ce5e-43b7-b55d-26f2d0e4b12d"
    },
    {
        "author": "劉克莊",
        "paragraphs": [
            "病鶴曾棲禁苑枝，瞥然驚墜羽䙰褷。",
            "包彈靡靡蕭蕭制，指摘深深款款詩。",
            "表聖暇時先卜壙，牧之他日自爲碑。",
            "獨慚師說多遺忘，老抱殘編囑付誰。"
        ],
        "title": "溪庵十首  其七",
        "id": "eebf1212-3b58-40e7-9b1a-c476671856fa"
    },
    {
        "author": "劉克莊",
        "paragraphs": [
            "村深保社雜樵漁，歲晚溪翁此卜居。",
            "門下諸生皆去矣，塚旁二客定誰歟。",
            "即今不惜頻投轄，他日毋煩更下車。",
            "却笑蘭亭輕感慨，王侯歸處即丘墟。"
        ],
        "title": "溪庵十首  其八",
        "id": "f0922463-31ef-4dd0-8567-23b646ead107"
    },
    {
        "author": "劉克莊",
        "paragraphs": [
            "戶外履綦常不到，手中鋤柄少曾閑。",
            "古時廢地今花塢，昨日荒陂忽蓼灣。",
            "牧馬童乖能識路，操蛇神黠怕移山。",
            "顔曾老矣雖難免，猶在長沮桀溺間。"
        ],
        "title": "溪庵十首  其九",
        "id": "ff8446eb-b920-40b5-828b-8c2f09c723f0"
    },
    {
        "author": "劉克莊",
        "paragraphs": [
            "豫爲終制付諸兒，莫待飛騰變化時。",
            "涑水書儀非含玉，魏公治命欲披緇。",
            "外加麟楦中先悴，生著蟬冠死豈知。",
            "除卸布衾堪覆首，更無一物可相隨。"
        ],
        "title": "溪庵十首  其一○",
        "id": "0a8a7aa8-c134-46f7-ab3a-ca9e13c7627a"
    },
    {
        "author": "劉克莊",
        "paragraphs": [
            "同謁金閨覲茂陵，鼎湖弓劍隔西興。",
            "絕憐晚景如龐老，空爲州人惜許丞。",
            "自有名姬調綠綺，可無侍女直青綾。",
            "夢中雪鼓攙天碧，恨不陪君拄瘦藤。"
        ],
        "title": "別張倅一首",
        "id": "2122e8f2-4d6f-4a39-b715-0e0008ab9f96"
    },
    {
        "author": "劉克莊",
        "paragraphs": [
            "八郡皆知德度寬，缿筒罷設訟堂閑。",
            "治如清獻乖崖樣，人在原明子野間。",
            "豈有珠魚堪作貢，亦無金鶴可携還。",
            "暮年腰脚猶頑健，惜不從公看雁山。"
        ],
        "title": "送陳叔方侍郎二首  其一",
        "id": "cece190f-f385-4359-a204-c780596f2db7"
    },
    {
        "author": "劉克莊",
        "paragraphs": [
            "猶記同穿豹尾中，一翻覆手異蛇龍。",
            "呂侯賜履作方伯，毛穎免冠成禿翁。",
            "清苦吏人無厚祿，殷勤軍將有斜封。",
            "君歸定訪耆英社，問訊周南太史公。"
        ],
        "title": "送陳叔方侍郎二首  其二",
        "id": "e4d7f360-dce9-443d-9d87-8954afb58454"
    },
    {
        "author": "劉克莊",
        "paragraphs": [
            "彼此俱丁未，相逢憶少時。",
            "工書有筋骨，嗜句入肝脾。",
            "魯泮郎君秀，唐官助教卑。",
            "直須燎黄誥，方慰蓼莪悲。"
        ],
        "title": "挽王助教",
        "id": "471fdc5c-e1ad-4e53-bca9-d65046bd4726"
    },
    {
        "author": "劉克莊",
        "paragraphs": [
            "吾宗手葺幽棲處，雪徑依稀認虎跑。",
            "凍折巖前百尋木，壓翻屋上幾重茅。",
            "懶吟二首干韓愈，且聳雙肩學孟郊。",
            "只怕景思來認業，別無人與子爭巢。"
        ],
        "title": "題劉生雪巢",
        "id": "31b4a9ee-ec2f-46ec-a216-7d3065432534"
    },
    {
        "author": "劉克莊",
        "paragraphs": [
            "誰道炎州無勁植，君看韓木與蘇樅。",
            "憩棠此日成遺愛，伐樹當年不見容。",
            "巴俗曾傳萊相柏，番人猶敬范公松。",
            "閲三甲子方拈出，吳令之賢豈易逢。"
        ],
        "title": "寄題惠州嘉祐寺坡公手植樅樹",
        "id": "ec4944f6-62ed-4351-b1b8-991973d91479"
    },
    {
        "author": "劉克莊",
        "paragraphs": [
            "端平聞說建斯堂，白首纔重一炷香。",
            "早有埋辭表真曜，晚爲畫贊訟東方。",
            "秋風浩蕩吹墳樹，落月依稀照屋樑。",
            "千古行人來下馬，陳詩不必奠椒漿。"
        ],
        "title": "山中祠堂",
        "id": "2622ea76-40b1-457b-a016-fe1d707dea74"
    },
    {
        "author": "劉克莊",
        "paragraphs": [
            "貞烈過男子，當于簡冊求。",
            "剪鬟衆賓款，斷臂六臣羞。",
            "防墓銘旌遠，瀧岡宰樹秋。",
            "可憐彤管廢，史筆未曾收。"
        ],
        "title": "雪觀顧夫人哀詩二首  其一",
        "id": "bbab559f-ffae-41d2-9390-8d709beb910b"
    },
    {
        "author": "劉克莊",
        "paragraphs": [
            "吾母尤高潔，夫人亦步趨。",
            "書窗共殘燭，禪几對團蒲。",
            "不愧顧家婦，能存趙氏孤。",
            "郎君奉鸞誥，聊足報親劬。"
        ],
        "title": "雪觀顧夫人哀詩二首  其二",
        "id": "50f1784e-ccfb-4885-9d00-35612b11e635"
    },
    {
        "author": "劉克莊",
        "paragraphs": [
            "忽有先驅至，相迎看武夷。",
            "尉尤去民近，汝勿嘆官卑。",
            "不必求三步，惟當戒四知。",
            "要令人刮眼，云是挺之兒。"
        ],
        "title": "送尉姪",
        "id": "972c6e7a-55d6-480f-a0a0-df8fedafcfbc"
    },
    {
        "author": "劉克莊",
        "paragraphs": [
            "佛子掃空泡影後，道家跳出{囪頁}門餘。",
            "日公未得爲超脫，猶寶寒齋數紙書。"
        ],
        "title": "題靈石日長老所藏寒齋遺墨",
        "id": "cf84d19d-e2ad-4ac0-8a9c-c77e66f1ede9"
    },
    {
        "author": "劉克莊",
        "paragraphs": [
            "老別親朋已動情，可堪玉樹離階庭。",
            "新吟不數蒼蠅竅，多病真成碧鶴形。",
            "翁迫崦嵫遲暮景，兒看風雪短長亭。",
            "早歸共舉屠蘇酒，莫愛西湖柳色青。"
        ],
        "tags": [
            "西湖"
        ],
        "title": "送强浦注籍",
        "id": "6280bb93-90b3-451a-b676-dbc1976cdb14"
    },
    {
        "author": "劉克莊",
        "paragraphs": [
            "女子談天世有之，福唐吳媛獨神奇。",
            "語多中的疑明思，心自通靈不問龜。",
            "聞道膝邊隨季主，定傳肘後與文姬。",
            "未知誰是吹笙侶，玉鏡臺前要畫眉。"
        ],
        "title": "贈女學士",
        "id": "d2dcbce7-05e7-4ba4-a2ba-b5974e184efd"
    },
    {
        "author": "劉克莊",
        "paragraphs": [
            "礫裂掃空凡例說，精微勘破後先天。",
            "遥知長麈升高座，惜未巍冠列細氈。",
            "秦火安能燔六籍，漢儒浪自費三年。",
            "自慚不是韓宣子，獲見春秋易象全。"
        ],
        "title": "題呂廣文春秋易傳大圭",
        "id": "1ea3838a-7e7f-4bf3-bc1e-6f8c75d0c1e9"
    },
    {
        "author": "劉克莊",
        "paragraphs": [
            "兩張遺墨六親悲，臺下黄瓜摘漸稀。",
            "用北辰阡殊不亂，似南柯夢復疑非。",
            "向來豈有葡萄博，末後元無薏苡歸。",
            "七十殘骸雙禿鬢，可堪原上淚頻揮。"
        ],
        "title": "惠州弟哀詩二首  其一",
        "id": "468804c8-026c-48c5-a4bc-a22901c3661c"
    },
    {
        "author": "劉克莊",
        "paragraphs": [
            "同産居慚余最長，二尊尤向汝鍾情。",
            "斑衣猶記循陔樂，白髮皆從陟岵生。",
            "一老吹壎無復和，十年廢樂未能平。",
            "傷心溪墅成陳迹，誰聽松風看月明。"
        ],
        "title": "惠州弟哀詩二首  其二",
        "id": "6db6ace4-229e-4ead-9ac8-3fed3aff9643"
    },
    {
        "author": "劉克莊",
        "paragraphs": [
            "鐵庵同隊亦同庚，鵬鷃逍遥各問程。",
            "渠夢南柯曾富貴，君歸西洛作耆英。",
            "戴花未肯疎劉監，起蕝終當致魯生。",
            "須向乘除驗天理，莫將夕秀博朝榮。"
        ],
        "title": "答翁權教",
        "id": "83863c9d-0172-4cea-b6eb-7f6a39474274"
    },
    {
        "author": "劉克莊",
        "paragraphs": [
            "虛空自在由舒卷，巖穴何曾礙往迴。",
            "只向旁山依水住，莫教行雨出溪來。"
        ],
        "title": "慶老需雲溪詩",
        "id": "641d180f-583d-4b9b-9302-fa4416e29fb1"
    },
    {
        "author": "劉克莊",
        "paragraphs": [
            "地遠無迎吏，州城若箇邊。",
            "寧甘茅屋粥，勿飲石門泉。",
            "旋橐挑詩卷，家書託客船。",
            "安知二千石，不薦議曹賢。"
        ],
        "title": "送封州方法曹",
        "id": "d41ebba8-8e3e-4d5a-9683-80c032802840"
    },
    {
        "author": "劉克莊",
        "paragraphs": [
            "薄宦周旋廣及邕，一生甘苦藁砧同。",
            "孟光事遠嗟誰繼，督護歌悲聽未終。",
            "鶴表魂栖高燥地，鳳毛名在廣寒宮。",
            "病翁空自吟哀些，撚斷霜髭竟欠工。"
        ],
        "title": "挽林安人",
        "id": "ee1b186f-f6c8-45b2-973d-c3f7470a0947"
    },
    {
        "author": "劉克莊",
        "paragraphs": [
            "唐氏源流遠，奇才每間生。",
            "勤于騷有分，舉以相知名。",
            "吾子攻詩苦，先民恥藝成。",
            "常卿不可見，見汝眼猶明。"
        ],
        "title": "贈唐谷",
        "id": "cf8b27cf-1bf4-4665-99f7-de72304a7e0a"
    },
    {
        "author": "劉克莊",
        "paragraphs": [
            "輦路香風吹軟塵，擁途士女看朱輪。",
            "朝爲赫赫大京兆，暮作栖栖逆旅人。",
            "姬院肉屏俄頃散，帝城眉樣一番新。",
            "惟應喚醒茅簷叟，長駕柴車戴幅巾。"
        ],
        "title": "記事",
        "id": "4f7dd8ce-f060-4687-88e4-118cfb258513"
    },
    {
        "author": "劉克莊",
        "paragraphs": [
            "劉翰潘檉社友稱，何侯直要續心燈。",
            "陰山有雪雙雕下，碧落無雲一鶴新。",
            "觜距專場渠克畏，鼓旗傍噪我安能。",
            "男兒何必毛錐子，麟閣雲臺有分登。"
        ],
        "title": "題水西何侯詩卷",
        "id": "b71f7a72-0752-4906-97b6-aff91e068b1f"
    },
    {
        "author": "劉克莊",
        "paragraphs": [
            "老戴黄冠備掃除，空餐忽忽歲云徂。",
            "繫銜每愧監臨曠，書考猶欣過犯無。",
            "地主多情饋椒酒，閽人失職廢桃符。",
            "絕憐榾柮通紅火，不與吾兒共地爐。"
        ],
        "title": "甲寅歲除",
        "id": "962f3b31-6159-4e40-9f44-57a895ec109e"
    },
    {
        "author": "劉克莊",
        "paragraphs": [
            "免赴早朝參扈從，徑尋初服返樵漁。",
            "前街鶴料權停閣，舊譴雞竿已赦除。",
            "手板抽還大丞相，顛毛禿盡老中書。",
            "暮年相伴惟窮鬼，虛左迎渠莫送渠。"
        ],
        "title": "乙卯元日",
        "id": "dd241853-b886-4dd3-8868-b0508917d012"
    },
    {
        "author": "劉克莊",
        "paragraphs": [
            "初作衡山香火緣，不教俗事到吟邊。",
            "清狂疇昔有三藁，警策即今無一聯。",
            "汝輩未宜輕宿士，此翁猶及見先賢。",
            "丁寧稚子收殘草，他日箋家要譜年。"
        ],
        "tags": [
            "衡山"
        ],
        "title": "明道祠滿",
        "id": "e863cd1d-da95-4f90-8bda-1a822f43e846"
    },
    {
        "author": "劉克莊",
        "paragraphs": [
            "臨歧約共屠蘇酒，及飲屠蘇汝未歸。",
            "縱使舉頭瞻日近，可堪返顧見雲飛。",
            "索長安米難淹久，迴剡溪船果是非。",
            "別後安書如束筍，眼穿新歲雁來稀。"
        ],
        "title": "憶强甫",
        "id": "8791da5e-3dd0-4436-9c25-59341014ed47"
    },
    {
        "author": "劉克莊",
        "paragraphs": [
            "抽簪脫袴滿城忙，大半人多在戲場。",
            "膈膊雞猶金爪距，勃跳狙亦衮衣裳。",
            "湘纍無奈衆人醉，魯蜡曾令一國狂。",
            "空巷冶遊惟病叟，半窗淡月伴昏黄。"
        ],
        "title": "即事三首  其一",
        "id": "3750099c-d911-4825-8170-883f937f97cf"
    },
    {
        "author": "劉克莊",
        "paragraphs": [
            "家世相傳逢掖衣，如今結果亦隨時。",
            "二三子遂舍瑟作，七十翁方扶杖嬉。",
            "野老憂晴妨寶穡，社人怕雨濕靈旗。",
            "遥知鈴閣無歌管，一點青燈照董帷。"
        ],
        "title": "即事三首  其二",
        "id": "9b5a2dbc-d300-4721-805a-197c07fa3600"
    },
    {
        "author": "劉克莊",
        "paragraphs": [
            "陌上鳴鉦夜向晨，綴行花錦照城闉。",
            "湔裙未免多游女，舍耒深憂有惰民。",
            "史載孝娥今列祀，騷云帝子沒爲神。",
            "臘儺固匪儒家法，居魯安能異魯人。"
        ],
        "title": "即事三首  其三",
        "id": "3a6a3ecc-4f12-4036-88b8-241d84a02000"
    },
    {
        "author": "劉克莊",
        "paragraphs": [
            "鄰雞初唱曉粧忙，空郡疑開選色場。",
            "未許叢臺誇袨服，却將淇水易漸裳。",
            "詠歸惟點曾言志，馳騁雖聃亦發狂。",
            "閉目不窺惟地主，且祈麻麥接青黄。"
        ],
        "title": "次韵三首  其一",
        "id": "fdcffab0-4421-4842-b714-145120fc4418"
    },
    {
        "author": "劉克莊",
        "paragraphs": [
            "病怯春寒添絮衣，神情全減少年時。",
            "僅堪田舍陪鄉飲，難向湖亭看水嬉。",
            "清旦羲和升日轂，迴風王母带雲旗。",
            "管簫聲散人歸晚，獨有螢穿馬季帷。"
        ],
        "title": "次韵三首  其二",
        "id": "a1cfe326-e38c-40cf-8537-cfc6e1d11525"
    },
    {
        "author": "劉克莊",
        "paragraphs": [
            "拂拂東風欲辨晨，新晴和氣滿郊闉。",
            "未妨吹雅存豳俗，何必沉巫怖鄴民。",
            "田父扶携問雞卜，村姑呼喚祭蠶神。",
            "柴門不識徵租吏，便是堯時擊壤人。"
        ],
        "title": "次韵三首  其三",
        "id": "9b33adb7-0e8d-4e80-99d2-a0172bc30e4d"
    },
    {
        "author": "劉克莊",
        "paragraphs": [
            "冠盖憧憧有許忙，直從虛市到毬場。",
            "寶珠似得於佗冢，卉服疑來自越裳。",
            "鬢雪難勾小兒隊，眼花休發少年狂。",
            "幾時遊女歸蠶織，勿學施朱與約黄。"
        ],
        "title": "又三首  其一",
        "id": "47ad0a4b-0f52-4bd8-8f9a-69d9bf477774"
    },
    {
        "author": "劉克莊",
        "paragraphs": [
            "莫惜傾囊更典衣，繁華尤詫送神時。",
            "不惟寶髻脩容出，亦有銀釵跣足嬉。",
            "但見春城催畫角，何曾夜市擁牙旗。",
            "遨頭清儉君毋怪，疇昔書囊在殿帷。"
        ],
        "title": "又三首  其二",
        "id": "cb9fdfee-ef35-4513-9109-697fb02adf95"
    },
    {
        "author": "劉克莊",
        "paragraphs": [
            "暫拋穡事競芳晨，在野稀疎總在闉。",
            "俚俗讙言宜上廟，賢侯初意欲新民。",
            "今無麟筆非觀社，古有豚蹄可祝神。",
            "身是魯中儒服者，閑搔白髮看遊人。"
        ],
        "title": "又三首  其三",
        "id": "214c5e29-3d82-4388-8c8d-9ab3d255cf6f"
    },
    {
        "author": "劉克莊",
        "paragraphs": [
            "家寄桐城身在蒲，袖中又有嶠南書。",
            "茅山極目茶亭遠，知向何州度歲除。"
        ],
        "title": "贈張南金二絕  其一",
        "id": "24d72542-27ee-4a2a-8033-56ff573bb89d"
    },
    {
        "author": "劉克莊",
        "paragraphs": [
            "韓慥林開妙不傳，請君自算小行年。",
            "公卿誰是揮金者，大半將詩準卦錢。"
        ],
        "title": "贈張南金二絕  其二",
        "id": "654f2e0e-793e-4778-8cd5-98d77bd93e22"
    },
    {
        "author": "劉克莊",
        "paragraphs": [
            "妄念已知今世錯，勤脩別結後身緣。",
            "尺三汗脚踏龍尾，丈六金身坐象筵。",
            "昔趁蛾眉班謁帝，今從牛矢路歸田。",
            "未知葱嶺何邊去，且向庵中伴老禪。"
        ],
        "title": "靈石日長老訪留之樗庵",
        "id": "2c7f8029-6f0a-4307-8ad8-d3d2b610b267"
    },
    {
        "author": "劉克莊",
        "paragraphs": [
            "句曲除書至，山靈亦喜聞。",
            "皆云新管轄，還是小茅君。",
            "無粟可舂惠，有薇堪採分。",
            "已盟猿鶴了，不怕客移文。"
        ],
        "title": "賀秘書弟提舉崇禧",
        "id": "b551bec2-6132-4b12-b0f0-f2969778b54b"
    },
    {
        "author": "劉克莊",
        "paragraphs": [
            "不惟慵進取，兼亦斷知聞。",
            "交友赤松子，弟兄孤竹君。",
            "共尋對床約，更割半山分。",
            "新敕冰銜峻，何須刻籍文。"
        ],
        "title": "次韻",
        "id": "e256c1bc-442d-4a70-bec4-ff633a7a0651"
    },
    {
        "author": "劉克莊",
        "paragraphs": [
            "我結小庵猶舴艋，師拋大剎似蘧廬。",
            "菩提身外更無物，椰子腹中惟有書。",
            "不踏一蘆堪去矣，許分半芋竟何如。",
            "元來又被寒翁引，徑指墳山作退居。"
        ],
        "title": "靈石日長老拂衣退院連帥陸尚書比之石霜小詩贊歎",
        "id": "b566b667-12f7-4ec9-b773-993dfbf670a1"
    },
    {
        "author": "劉克莊",
        "paragraphs": [
            "三間參佐廨，昔也處先公。",
            "矮屋兒無歎，翁生矮屋中。"
        ],
        "title": "送明甫初筮十首  其一",
        "id": "15a0fee8-f958-44c0-afcf-5dfe95c754b4"
    },
    {
        "author": "劉克莊",
        "paragraphs": [
            "守相卿耆舊，相逢必霽威。",
            "渠寧私邑子，汝勿視翁歸。"
        ],
        "title": "送明甫初筮十首  其二",
        "id": "84e5b427-5ed1-4f60-85ce-b7dce797b4e6"
    },
    {
        "author": "劉克莊",
        "paragraphs": [
            "祿米皆前定，分銖不可添。",
            "園葵莫爭利，鄰棗亦傷廉。"
        ],
        "title": "送明甫初筮十首  其三",
        "id": "1c1eafa2-ca95-4852-b625-2ef2acb7a585"
    },
    {
        "author": "劉克莊",
        "paragraphs": [
            "寧游屋溪畔，勿傍盜泉邊。",
            "監竹不食笋，先賢樣在前。"
        ],
        "title": "送明甫初筮十首  其四",
        "id": "951c5f9b-ea36-4a07-961a-b1c71d68abf8"
    },
    {
        "author": "劉克莊",
        "paragraphs": [
            "莫歎家庭遠，卿侯即父師。",
            "尚於吾繾綣，定不汝瑕疵。"
        ],
        "title": "送明甫初筮十首  其五",
        "id": "d4713cbd-a9bb-4dad-b3d1-d1de996417b4"
    },
    {
        "author": "劉克莊",
        "paragraphs": [
            "先緒微如綫，未知誰亢宗。",
            "翁猶慙父祖，汝可復慙翁。"
        ],
        "title": "送明甫初筮十首  其六",
        "id": "836ade4c-08e3-43bd-b501-7b680f66331b"
    },
    {
        "author": "劉克莊",
        "paragraphs": [
            "十載脾神厄，何曾食有魚。",
            "擊鮮徒溷汝，遺鮓適憂吾。"
        ],
        "title": "送明甫初筮十首  其七",
        "id": "c6c9a01c-10ee-45f7-8bc6-51091e7aa2d7"
    },
    {
        "author": "劉克莊",
        "paragraphs": [
            "記取元城語，南州熱異常。",
            "別無衛生訣，止酒是丹方。"
        ],
        "title": "送明甫初筮十首  其八",
        "id": "5157865b-6edb-4a8a-b279-adb16f1b3330"
    },
    {
        "author": "劉克莊",
        "paragraphs": [
            "博士今儒彥，遥知講席重。",
            "汝宜束脩往，吾亦執經從。"
        ],
        "title": "送明甫初筮十首  其九",
        "id": "b5b22c4d-d3da-483f-9f5b-a08cda056bd1"
    },
    {
        "author": "劉克莊",
        "paragraphs": [
            "汝幼不努力，忽爲三十餘。",
            "勉旃教汝子，要付善和書。"
        ],
        "title": "送明甫初筮十首  其一○",
        "id": "daf6a05d-2d38-4c61-bd68-5fa75e387e19"
    },
    {
        "author": "劉克莊",
        "paragraphs": [
            "食指清晨動，饞涎異味來。",
            "高情分石芥，辣性似徂徠。"
        ],
        "title": "肅翁餉石門芥菜",
        "id": "bcfc68bf-42bb-4659-9090-4b918d6b1204"
    },
    {
        "author": "劉克莊",
        "paragraphs": [
            "自幼耽章句，年高竟未工。",
            "自稱豁達老，人號囁嚅翁。"
        ],
        "title": "偶題二首  其一",
        "id": "2b4e592f-3dac-44d1-8039-8e7ba7303f46"
    },
    {
        "author": "劉克莊",
        "paragraphs": [
            "莫耗官倉粟，休貪御手羹。",
            "新年採薇食，詩比舊年清。"
        ],
        "title": "偶題二首  其二",
        "id": "33bce0f5-2725-4149-ac3d-10b1f11734b2"
    },
    {
        "author": "劉克莊",
        "paragraphs": [
            "端平俱辱弓旌召，鵬鷃逍遥各不同。",
            "笑我赭衣鉗楚市，愧君白帽老遼東。",
            "董迂因被公羊誤，杜癖惟於左氏忠。",
            "晚取諸家高束起，且看渠與意林公。"
        ],
        "title": "題張元德著作春秋解二首  其一",
        "id": "2f93cccf-37cc-417c-803d-e63cfbb670cd"
    },
    {
        "author": "劉克莊",
        "paragraphs": [
            "白頭召寘石渠中，將析微言合異同。",
            "靈壽不扶漢庭上，儒衣空立魯門東。",
            "誰云丞相知殷侑，漫費君王遣所忠。",
            "猶覺暮年有遺恨，書成未及質文公。"
        ],
        "title": "題張元德著作春秋解二首  其二",
        "id": "e3228c08-b7a3-4cef-8bb7-ab9b4dba5b9e"
    },
    {
        "author": "劉克莊",
        "paragraphs": [
            "拔丁而去矣，袖瓦似要之。",
            "誰道州人薄，君行有綵旗。"
        ],
        "title": "送陳德林巡轄",
        "id": "6a46fd24-2035-482e-80e8-fbd8cac7dd21"
    },
    {
        "author": "劉克莊",
        "paragraphs": [
            "不曾窺戶外，偶出至溪邊。",
            "欲訪斬蛟廟，聊呼放鴨船。"
        ],
        "title": "乙卯端午十絕  其一",
        "id": "b3c8b544-55bf-4934-81fc-84c6482ea635"
    },
    {
        "author": "劉克莊",
        "paragraphs": [
            "桃李已成塵，葵榴各鬭新。",
            "紅顔年少子，白髮背時人。"
        ],
        "title": "乙卯端午十絕  其二",
        "id": "224e578e-8f10-44a1-b1aa-ee47b353db1d"
    },
    {
        "author": "劉克莊",
        "paragraphs": [
            "餐菊飲朝露，平生不歠醨。",
            "與龍爭角黍，無乃謗湘纍。"
        ],
        "title": "乙卯端午十絕  其三",
        "id": "05253405-1926-4794-b787-6d5ccd40a0a6"
    },
    {
        "author": "劉克莊",
        "paragraphs": [
            "喚起龍泉老，儂今把釣緡。",
            "還公旗與鼓，別付奪標人。"
        ],
        "title": "乙卯端午十絕  其四",
        "id": "319a4cbd-f9be-4597-8dd5-4a5764afcfc1"
    },
    {
        "author": "劉克莊",
        "paragraphs": [
            "不喜追風驃，尤憎競渡船。",
            "寧爲之反殿，怕著祖生先。"
        ],
        "title": "乙卯端午十絕  其五",
        "id": "2f647248-e998-415a-803e-c7d36b115f2a"
    },
    {
        "author": "劉克莊",
        "paragraphs": [
            "時服頒周府，薰絃奏舜廊。",
            "未知新帖子，幾首似歐陽。"
        ],
        "title": "乙卯端午十絕  其六",
        "id": "646a4ffb-9224-4727-bee6-1ba52c050f5c"
    },
    {
        "author": "劉克莊",
        "paragraphs": [
            "客屨自來去，山翁病不知。",
            "座無麴道士，門有艾天師。"
        ],
        "title": "乙卯端午十絕  其七",
        "id": "b5f2fd12-ad28-4059-b81f-ee4cf1e98ffe"
    },
    {
        "author": "劉克莊",
        "paragraphs": [
            "兒女需京纈，經時買未歸。",
            "似嫌無艾虎，不肯換生衣。"
        ],
        "title": "乙卯端午十絕  其八",
        "id": "9117c70a-44b2-4019-8b2d-9b3a21a01992"
    },
    {
        "author": "劉克莊",
        "paragraphs": [
            "韓廟坡爲記，羅池愈製碑。",
            "老農不識字，自唱送神詩。"
        ],
        "title": "乙卯端午十絕  其九",
        "id": "0e5fd9b7-b53f-4fad-85bc-2106d546b4ca"
    },
    {
        "author": "劉克莊",
        "paragraphs": [
            "朝朝責太平，日日御延英。",
            "欲識太平處，鼕鼕社鼓聲。"
        ],
        "title": "乙卯端午十絕  其一○",
        "id": "2b65737f-eca4-482b-b2aa-611208df3dae"
    },
    {
        "author": "劉克莊",
        "paragraphs": [
            "晚悟河難塞，收方入枕函。",
            "五窮衰併現，百病老皆諳。",
            "强起留奚益，全歸死亦甘。",
            "癃殘愧英妙，努力勿多談。"
        ],
        "title": "余辛卯歲卧病郡城陳宗之胡希聖有詩問訊後五歲希聖寄新刊漫遊集前詩已載集中次韵二首  其一",
        "id": "fe47dd8f-2d8d-4ebf-97a0-4f30f40adc79"
    },
    {
        "author": "劉克莊",
        "paragraphs": [
            "如聞攻老拙，頗似斫虛空。",
            "衆口嘲投閣，新眉妬入宮。",
            "一身槁梧上，百歲大槐中。",
            "莫嘆形骸廢，姑留兩頰紅。"
        ],
        "title": "余辛卯歲卧病郡城陳宗之胡希聖有詩問訊後五歲希聖寄新刊漫遊集前詩已載集中次韵二首  其二",
        "id": "42c62bb1-7fd9-44b4-b802-4518fb5b5998"
    },
    {
        "author": "劉克莊",
        "paragraphs": [
            "苛留不覺夏徂秋，甚笑周顒却效尤。",
            "往聖明言衰戒得，先賢亦謂耄宜休。",
            "空疎謁帝無高論，老退明農已熟籌。",
            "慚愧二君更迂闊，遠看逐客欲何求。"
        ],
        "title": "辛亥去國陳宗之胡希聖送行避謗不敢見希聖贈二詩亦不敢答乙卯追和其韵  其一",
        "id": "78ce597f-953d-435e-ae07-495f02e01b08"
    },
    {
        "author": "劉克莊",
        "paragraphs": [
            "屢叩龍墀自免冠，虺隤初喜卸華鞍。",
            "病疎賓客麾之去，老愛兒孫遺以安。",
            "夙昔賜茶鄰御座，即今送菜仰園官。",
            "蕭然几案無書冊，時取君詩反覆看。"
        ],
        "title": "辛亥去國陳宗之胡希聖送行避謗不敢見希聖贈二詩亦不敢答乙卯追和其韵  其二",
        "id": "d25e789e-bff0-4887-87bc-7948e9d39bff"
    },
    {
        "author": "劉克莊",
        "paragraphs": [
            "四州鼓吹迓前茅，幾載瘡痍變樂郊。",
            "黎母盜清民有犢，佽飛士勇海無蛟。",
            "安排循吏添新傳，檢點耆英少故交。",
            "欲發幽潜慰冥漠，自慚筆硯暮年拋。"
        ],
        "title": "挽顧監丞",
        "id": "3b59467b-21e5-47fa-9cf1-9ee1a259c2ed"
    },
    {
        "author": "劉克莊",
        "paragraphs": [
            "伺夜偏乘隙，逢人輒噬膚。",
            "不饒豫讓炭，肯恕玉環酥。",
            "闇空愁逢蝠，虛簷巧避蛛。",
            "吾無紅拂妓，姑命小奴驅。"
        ],
        "title": "昔陳北山趙南塘二老各有觀物十詠筆力高妙暮年偶效顰爲之韵險不復和也 五憎 其一",
        "id": "1672186f-f304-4164-a620-62630ff522f2"
    },
    {
        "author": "劉克莊",
        "paragraphs": [
            "絳帕妖方士，青襟小茂才。",
            "集瓜譏汝否，止棘刺誰哉。",
            "倏忽尋聲去，曾無濯足來。",
            "吾衰臂力短，驅去復飛迴。"
        ],
        "title": "昔陳北山趙南塘二老各有觀物十詠筆力高妙暮年偶效顰爲之韵險不復和也 五憎 其二",
        "id": "76337a31-cdfb-47a9-8ea4-b6a74e165f7a"
    },
    {
        "author": "劉克莊",
        "paragraphs": [
            "么麽常情忽，潜形未易知。",
            "嗅香太尉足，起粟婕妤肌。",
            "醯甕偏常集，紗厨巧似窺。",
            "平生長麈尾，至此竟難麾。"
        ],
        "title": "昔陳北山趙南塘二老各有觀物十詠筆力高妙暮年偶效顰爲之韵險不復和也 五憎 其三",
        "id": "99d7a16c-43d4-4f1f-9218-46e1baed5844"
    },
    {
        "author": "劉克莊",
        "paragraphs": [
            "物理或難詰，疑經多未通。",
            "蜚雖筆麟史，荔不産龜蒙。",
            "記異因同蜮，爲災豈減螽。",
            "恨余非博識，安敢注魚蟲。"
        ],
        "title": "昔陳北山趙南塘二老各有觀物十詠筆力高妙暮年偶效顰爲之韵險不復和也 五憎 其四",
        "id": "edc223f9-2104-41f5-8118-9fa76cbab12c"
    },
    {
        "author": "劉克莊",
        "paragraphs": [
            "不覺渠泥臭，偏依井幹蹲。",
            "聲尤麤水鳥，腹欲大河豚。",
            "焚鞠存經訓，如簧避譖言。",
            "主人方戒殺，毋怪爾徒喧。"
        ],
        "title": "昔陳北山趙南塘二老各有觀物十詠筆力高妙暮年偶效顰爲之韵險不復和也 五憎 其五",
        "id": "4357b47f-d71c-4aa9-8695-6b41b2026238"
    },
    {
        "author": "劉克莊",
        "paragraphs": [
            "天不生斯物，將如凍者何。",
            "爲誰忙作繭，到底化爲蛾。",
            "種至春還育，功於世最多。",
            "香閨不知織，歲歲賜香羅。"
        ],
        "title": "昔陳北山趙南塘二老各有觀物十詠筆力高妙暮年偶效顰爲之韵險不復和也 五愛 其一",
        "id": "554c552e-2a49-4d15-a266-07bd538ec4d4"
    },
    {
        "author": "劉克莊",
        "paragraphs": [
            "茲蟲雖小物，一一抱微忠。",
            "多士從先主，群臣立悼公。",
            "獻花朝貢謹，釀蜜國儲豐。",
            "處仲目空露，名居畔逆中。"
        ],
        "title": "昔陳北山趙南塘二老各有觀物十詠筆力高妙暮年偶效顰爲之韵險不復和也 五愛 其二",
        "id": "95cf9c6f-8e97-47ca-964c-d231fe2334a1"
    },
    {
        "author": "劉克莊",
        "paragraphs": [
            "占斷十分清，飛來一點輕。",
            "死還爲腐草，生怕傍長檠。",
            "扇撲隨風遠，囊盛徹夜明。",
            "藜燈與蓮炬，不似爾多情。"
        ],
        "title": "昔陳北山趙南塘二老各有觀物十詠筆力高妙暮年偶效顰爲之韵險不復和也 五愛 其三",
        "id": "6f91a003-f2a3-400a-ac26-8af675eb0c64"
    },
    {
        "author": "劉克莊",
        "paragraphs": [
            "未省吞腥腐，惟承晚露餐。",
            "三生齊女怨，千首孟郊寒。",
            "腹餒鳴尤激，身輕蛻不難。",
            "何須珥華冕，吾欲掛吾冠。"
        ],
        "title": "昔陳北山趙南塘二老各有觀物十詠筆力高妙暮年偶效顰爲之韵險不復和也 五愛 其四",
        "id": "1b29ede8-5ee3-4fdd-aaa3-c41845bf1cb1"
    },
    {
        "author": "劉克莊",
        "paragraphs": [
            "古云龜與鶴，閲世壽尤長。",
            "試問刳腸卜，何如曳尾藏。",
            "有靈寧毀櫝，無用且支床。",
            "吸視堪傳否，仙家不死方。"
        ],
        "title": "昔陳北山趙南塘二老各有觀物十詠筆力高妙暮年偶效顰爲之韵險不復和也 五愛 其五",
        "id": "8f2463d0-74d7-4af1-a962-e7e175b0eef2"
    },
    {
        "author": "劉克莊",
        "paragraphs": [
            "細比蠅鬚類，凶加豹脚名。",
            "飛颺新得勢，么喝遠聞聲。",
            "抱怨芳筋露，驚眠玉頰頳。",
            "天公許姑息，長養更生成。"
        ],
        "title": "詰旦思之世豈有不押之韵輒和北山十首  其一",
        "id": "1a6193b9-de63-4401-b798-798c70b2aa63"
    },
    {
        "author": "劉克莊",
        "paragraphs": [
            "了不分芳臭，營營浪自喧。",
            "士爲女聽惑，溷比帝居尊。",
            "魚餒庖難膾，瓜香圃欠樊。",
            "冰霜不恕汝，卦義取諸坤。"
        ],
        "title": "詰旦思之世豈有不押之韵輒和北山十首  其二",
        "id": "428835ce-f6f3-4c43-aa1e-b574c1ae9e10"
    },
    {
        "author": "劉克莊",
        "paragraphs": [
            "絕喜有肉漢，何嫌逐臭夫。",
            "形慳一粒粟，口徧四方餬。",
            "魯叟袗絺綌，荆卿袖匕圖。",
            "朝來詢酒甕，莫已變酸無。"
        ],
        "title": "詰旦思之世豈有不押之韵輒和北山十首  其三",
        "id": "1d1c812f-bfb6-47d9-8cfa-20fd6c14b7e3"
    },
    {
        "author": "劉克莊",
        "paragraphs": [
            "閩人尤惜荔，魯史首書災。",
            "穢德非常臭，鮮裝若自媒。",
            "今年暫枵腹，來世勿投胎。",
            "安得清風掃，何憂絳實隤。"
        ],
        "title": "詰旦思之世豈有不押之韵輒和北山十首  其四",
        "id": "93126eb4-9994-45f6-ab65-843389a4017e"
    },
    {
        "author": "劉克莊",
        "paragraphs": [
            "嘈雜乘陰雨，跳梁占廢池。",
            "張唇誰不厭，磔腹帝寧私。",
            "足踏銀床險，身蒙錦襖癡。",
            "世方多吻士，吾有感於斯。"
        ],
        "title": "詰旦思之世豈有不押之韵輒和北山十首  其五",
        "id": "e12dfc1b-fa1d-4912-868d-536d741b7a31"
    },
    {
        "author": "劉克莊",
        "paragraphs": [
            "姑婦晨粧廢，其他務未遑。",
            "愁逢桑葉貴，貧共織燈光。",
            "戰士支衣衆，宮嬪剪綵忙。",
            "可憐功最大，不待華清湯。"
        ],
        "title": "詰旦思之世豈有不押之韵輒和北山十首  其六",
        "id": "ba444801-1035-45b1-9c9b-ee7b352e806a"
    },
    {
        "author": "劉克莊",
        "paragraphs": [
            "出穴營新邑，分房定嗣君。",
            "共爲緜蕝禮，各效採花勤。",
            "暮返宜修夕，晨趨每辨昕。",
            "逢人施毒蠆，寧比細腰云。"
        ],
        "title": "詰旦思之世豈有不押之韵輒和北山十首  其七",
        "id": "a66da885-5f7e-4716-abc2-50c804e30b88"
    },
    {
        "author": "劉克莊",
        "paragraphs": [
            "忽忽聚還散，熒熒暗復明。",
            "去嫌滅燭穢，來照讀書清。",
            "不必煩羅扇，何妨屏鐵檠。",
            "蚌珠大如月，不及爾身輕。"
        ],
        "title": "詰旦思之世豈有不押之韵輒和北山十首  其八",
        "id": "36797196-f56a-44ff-b1df-2d1c2393b1f4"
    },
    {
        "author": "劉克莊",
        "paragraphs": [
            "所謂善鳴者，泠然入耳清。",
            "爲誰絃雅奏，舉世賞繁聲。",
            "露可充渠腹，泉堪濯我纓。",
            "直令抱枝槁，終不肯蠅營。"
        ],
        "title": "詰旦思之世豈有不押之韵輒和北山十首  其九",
        "id": "b4d9a181-575e-4795-81a2-7e55131ea313"
    },
    {
        "author": "劉克莊",
        "paragraphs": [
            "未必靈於己，徒令厭我龜。",
            "元君虛見夢，太卜不能知。",
            "偶活因塗尾，寧饑勿朵頤。",
            "會携渠與鶴，海上訪安期。"
        ],
        "title": "詰旦思之世豈有不押之韵輒和北山十首  其一○",
        "id": "1a9ee313-339b-48c7-beaf-2c46c46b9611"
    },
    {
        "author": "劉克莊",
        "paragraphs": [
            "聚群雷乍喊，乘暗月初斜。",
            "至黠穿懷袖，雖微具爪牙。",
            "麈揮那肯去，扇障不能遮。",
            "近水尤喧聒，殊妨賞藕花。"
        ],
        "title": "又和南塘十首  其一",
        "id": "e587d4b9-5406-453e-bd1d-93bb764cb618"
    },
    {
        "author": "劉克莊",
        "paragraphs": [
            "甚矣形骸穢，居然孕育繁。",
            "來常屯几格，去不離牆藩。",
            "□□多朋類，雞鳴誤婦言。",
            "至今賓與主，相對廢盤餐。"
        ],
        "title": "又和南塘十首  其二",
        "id": "ee0db58a-dfc3-4196-8f76-e358002716b7"
    },
    {
        "author": "劉克莊",
        "paragraphs": [
            "倏來如詗伺，奇中費隄防。",
            "最善逃形影，惡知辨臭香。",
            "□□□不見，烏獲臂空攘。",
            "□詫藏幽密，其如蓋愈彰。"
        ],
        "title": "又和南塘十首  其三",
        "id": "960f47ef-4a13-4826-8d81-a5de3def9fdc"
    },
    {
        "author": "劉克莊",
        "paragraphs": [
            "□□□負汝，作意欲空之。",
            "童子持竿□，□家掛紙祈。",
            "□□□已載，蔡譜偶然遺。",
            "秋至掃□□，殆非人力爲。"
        ],
        "title": "又和南塘十首  其四",
        "id": "0f72ab43-9057-403d-9b34-ba9dbce05b3b"
    },
    {
        "author": "劉克莊",
        "paragraphs": [
            "雨戀池三尺，晴窺月一方。",
            "未□□□□，敢望若并洋。",
            "□怪曾驚耳，仝嗔欲刃腸。",
            "誰能□□□，老子欲追凉。"
        ],
        "title": "又和南塘十首  其五",
        "id": "4cec6ed7-b2f3-498c-9f80-379fe3d5ca2a"
    },
    {
        "author": "劉克莊",
        "paragraphs": [
            "初見微於□，徐驚巧入神。",
            "忽然纏作繭，信矣出如綸。",
            "桑遶羅敷舍，機鳴孟母鄰。",
            "明當曬新□，霽月鎔□□。"
        ],
        "title": "又和南塘十首  其六",
        "id": "664d54b8-fc12-43e3-b426-986285dfd615"
    },
    {
        "author": "劉克莊",
        "paragraphs": [
            "大計當傳子，齊盟共定王。",
            "不惟分戶牖，亦自峙餱糧。",
            "修□疑知禮，謀遷似辨方。",
            "朱門需蜜蠟，空費一春忙。"
        ],
        "title": "又和南塘十首  其七",
        "id": "80f569a6-5fd3-49b6-9768-527cf8551c18"
    },
    {
        "author": "劉克莊",
        "paragraphs": [
            "密疎多不定，來往少曾停。",
            "穿幌非陰燐，窺窗若曙星。",
            "微能破幽暗，高欲傍青冥。",
            "忽起江湖思，微茫隔遠汀。"
        ],
        "title": "又和南塘十首  其八",
        "id": "5e966015-79c2-4713-8773-6421f084e2b8"
    },
    {
        "author": "劉克莊",
        "paragraphs": [
            "短歌殊不足，裊裊發長吟。",
            "□□□□□，□□□□□。",
            "渴饑資墜露，栖止□□陰。",
            "痀僂安知道，區區有巧心。"
        ],
        "title": "又和南塘十首  其九",
        "id": "f26e27d3-b2bb-4dd0-ae42-0d68958b5b99"
    },
    {
        "author": "劉克莊",
        "paragraphs": [
            "□□漁輒獲，元□□幾戕。",
            "不足煩三顧，毋寧且□□。",
            "刳鑽供卜筮，巾笥沐恩光。",
            "何似泥中伏，朝朝出太陽。"
        ],
        "title": "又和南塘十首  其一○",
        "id": "e33996a6-9e15-421f-bef6-dd79dc8a4086"
    },
    {
        "author": "劉克莊",
        "paragraphs": [
            "□□空疎不擬傳，安知騰播累諸賢。",
            "即今同社幾千首，當日孤山止一聯。",
            "眼飽誑他忍饑腹，句寒聳我□吟肩。",
            "未知誰是蘇司業，肯向梅邊送酒錢。"
        ],
        "title": "答吳□和梅百詠",
        "id": "f3e12b68-737a-4106-8f41-f2710844a198"
    },
    {
        "author": "劉克莊",
        "paragraphs": [
            "□傳紙貴洛陽城，疇昔推高月旦評。",
            "下筆□□□□□，舉幡亦足唱諸生。",
            "詩如東野無高論，策到□□□直聲。",
            "病叟一春親藥裹，卧看柳色動離情。"
        ],
        "title": "送林上舍",
        "id": "cace0103-cb4a-4aea-9ef1-144a0dbbdbf4"
    },
    {
        "author": "劉克莊",
        "paragraphs": [
            "已折仙桂到月宮，安知再轉瘴煙中。",
            "坐看管□封孤□，却使崔丞對二松。",
            "此士鼻端何待堊，老生指血至今紅。",
            "祝君努力鳴昭代，切勿呻吟學凍蛩。"
        ],
        "title": "送陳亨叔縣丞",
        "id": "dc6d869f-af19-416e-b440-af1c845b5a67"
    },
    {
        "author": "劉克莊",
        "paragraphs": [
            "繙經巖電眼，豎拂海潮音。",
            "暫卓飛空錫，堅辭布地金。",
            "忉忉菩薩語，切切老婆心。",
            "明日入山去，城中何處尋。"
        ],
        "title": "送金仙上人罷講",
        "id": "7d2d259b-6840-4161-97bf-d20cc60217af"
    },
    {
        "author": "劉克莊",
        "paragraphs": [
            "二難不在機雲下，猶記聯翩入洛來。",
            "方喜朱絃將迭奏，忽驚白璧已雙埋。",
            "守曹參法曾傳髓，效玉川詩亦奪胎。",
            "愁絕象賢肇家傳，夜窗三復有餘哀。"
        ],
        "title": "挽盧氏子考功",
        "id": "bc144bdc-a2a5-4954-bf71-eb3b8072bc95"
    },
    {
        "author": "劉克莊",
        "paragraphs": [
            "首規旒冕次鈞衡，紙價遥知貴洛城。",
            "谷永有知應愧死，曹蜍無氣謾偷生。",
            "弘寬斂衽慙三策，桑濮收聲讓九成。",
            "聞說龍天俱贊歎，法筵第一義分明。"
        ],
        "title": "讀友人奏藁",
        "id": "f30d5fee-f87c-4546-9a18-936c878e0b98"
    },
    {
        "author": "劉克莊",
        "paragraphs": [
            "吾家皺玉玉堂紅，粹美寧非間氣鍾。",
            "絕喜詩來相品藻，安知物有不遭逢。"
        ],
        "title": "溫陵太守趙右司惠詩求荔子適大風雨掃盡輒和二絕  其一",
        "id": "adfc96de-c909-4e1e-8465-a72ec6ff3fed"
    },
    {
        "author": "劉克莊",
        "paragraphs": [
            "端明仙去譜猶存，珍重君侯拂蘚痕。",
            "法石白雖無一顆，太倉紅已飽千村。"
        ],
        "title": "溫陵太守趙右司惠詩求荔子適大風雨掃盡輒和二絕  其二",
        "id": "f13dc9ed-9c4b-427e-a749-0e606553fb89"
    },
    {
        "author": "劉克莊",
        "paragraphs": [
            "瓶錫飛來方款曲，旛華迎去倏分離。",
            "草眠氈睡身皆穩，刀割香塗佛豈知。",
            "守土親爲大檀越，開山留下廢砧基。",
            "直須金碧千間了，却訪溪庵亦未遲。"
        ],
        "title": "送日老住九座山",
        "id": "5a33bc37-d857-46c2-a556-08a0fc54a395"
    },
    {
        "author": "劉克莊",
        "paragraphs": [
            "鄉近尤諳俗，山深莫掩名。",
            "士皆誇尉好，民亦誦官清。",
            "入幙交游少，依僧去住輕。",
            "它年漢廷上，定不愧黄生。"
        ],
        "title": "答仙遊黄尉巖孫",
        "id": "c4bef699-f8d2-44ea-a03b-d3a09ae3e4e2"
    },
    {
        "author": "劉克莊",
        "paragraphs": [
            "昔日相師今畫師，依然紅頰映霜髭。",
            "懶爲閲世青白眼，寫出無聲水墨詩。",
            "胸次九流人物鏡，筆端三友歲寒枝。",
            "刺桐城裏多豪貴，絕藝何憂不見知。"
        ],
        "title": "贈林信夫",
        "id": "8854647f-35dd-49d2-add2-7c6ace5e246a"
    },
    {
        "author": "劉克莊",
        "paragraphs": [
            "昨泛靈槎河漢津，今撐小艇水雲身。",
            "相居自作蹲池計，天子何曾如屋嗔。",
            "開綠野尊姑領客，第甘泉頌可無人。",
            "白沙翠竹宜閑步，絕勝東華踏軟塵。"
        ],
        "title": "答吳侍郎二首  其一",
        "id": "9c4cb777-3376-4d24-8084-626fa91647e7"
    },
    {
        "author": "劉克莊",
        "paragraphs": [
            "宿昔瞻依日月光，遲遲去魯未須忙。",
            "附炎渠自手炙熱，忍凍兒寧足履霜。",
            "諫草平生慕王魏，詩名餘事壓錢郎。",
            "可憐老病兼窮薄，推轂當朝愧鄭莊。"
        ],
        "title": "答吳侍郎二首  其二",
        "id": "1e7b2ca8-1ff1-409a-839e-13f2385dd471"
    },
    {
        "author": "劉克莊",
        "paragraphs": [
            "趨出範圍表，方之大者乎。",
            "理同然不異，隅至此俱無。",
            "聖豈東西判，游何內外拘。",
            "鵠邊天浩浩，蝸角國區區。",
            "廣可包三極，微寧泣一夫。",
            "晚知莊老誕，終向孔門趨。"
        ],
        "title": "學進士作大方無隅二首  其一",
        "id": "f4ab1781-729c-4ba2-9e68-d151b06913ff"
    },
    {
        "author": "劉克莊",
        "paragraphs": [
            "舉世游方內，規規臆見拘。",
            "惟其全體大，所以四隅無。",
            "矩絜豈能盡，軌同安有殊。",
            "其崖誰見者，何岸可登乎。",
            "固異管窺智，寧如斗絕區。",
            "彼哉露圭角，毋乃小人儒。"
        ],
        "title": "學進士作大方無隅二首  其二",
        "id": "bef1b772-ded6-4bd2-9935-25660cf7ce1e"
    },
    {
        "author": "劉克莊",
        "paragraphs": [
            "諸子皆蠡管，惟聃說大方。",
            "其隅四無有，於道兩相忘。",
            "未易五車盡，難將寸矩量。",
            "楚辭迷極際，柳對昧中旁。",
            "鳥止丘何小，蝸爭角許忙。",
            "更須參孟叟，歸宿要知鄉。"
        ],
        "title": "又二首  其一",
        "id": "a8d69e00-540c-48ce-af89-9c4082df8a33"
    },
    {
        "author": "劉克莊",
        "paragraphs": [
            "難與拘儒論，無方即大方。",
            "洞然皆我闥，隅竟在何鄉。",
            "惠說猶爲寡，聃書不可量。",
            "莫知崖內外，烏覩道藩傍。",
            "血戰蠻爭角，狂行士望洋。",
            "區區膠小見，肝膽畫封疆。"
        ],
        "title": "又二首  其二",
        "id": "e6328b1a-16e6-488b-ae6e-9f48b313a988"
    },
    {
        "author": "劉克莊",
        "paragraphs": [
            "玉羔直歲詎能神，羝觸堪嗟命不辰。",
            "昔比素絲曾著節，今爲白石且眠春。",
            "同人挾策安能牧，小弟磨刀恐未仁。",
            "六日披裘把竿釣，擬他五羖豈其倫。"
        ],
        "title": "秘書弟牽玉羔爲壽將以唐律次韵一首",
        "id": "c92d749a-9813-4535-8f13-fbce7d1bed36"
    },
    {
        "author": "劉克莊",
        "paragraphs": [
            "穀賤如泥未一年，那堪四野復焦卷。",
            "亢桑姑射神通小，惟有君侯立動天。"
        ],
        "title": "喜雨口號九首呈潘侯  其一",
        "id": "e63788f6-f49e-46e7-b0b7-bd281577d6e5"
    },
    {
        "author": "劉克莊",
        "paragraphs": [
            "雖擁朱幡只澤臞，孕魚丹荔免苞苴。",
            "未應旱魃無分別，更把秋陽懊惱渠。"
        ],
        "title": "喜雨口號九首呈潘侯  其二",
        "id": "3efe52a1-a8e9-4b7f-b88b-47e5b5ccca7f"
    },
    {
        "author": "劉克莊",
        "paragraphs": [
            "憂見鬚眉膳却葷，分明上帝見忠勤。",
            "赤章夜徹通明殿，一縷烟生六合雲。"
        ],
        "title": "喜雨口號九首呈潘侯  其三",
        "id": "c3782c7e-1389-4d33-9132-034be578b71c"
    },
    {
        "author": "劉克莊",
        "paragraphs": [
            "昨日暘烏赤似金，朝來忽化作甘霖。",
            "老農失喜逢人說，滴滴來從太守心。"
        ],
        "title": "喜雨口號九首呈潘侯  其四",
        "id": "da34ab21-51b8-4ed4-9402-388e329f9307"
    },
    {
        "author": "劉克莊",
        "paragraphs": [
            "火傘朱旗總叱開，新凉稍自白蘋迴。",
            "世人枉了嗔風伯，到底煩渠送雨來。"
        ],
        "title": "喜雨口號九首呈潘侯  其五",
        "id": "17b7e733-b990-4912-a401-b4c5e775cef0"
    },
    {
        "author": "劉克莊",
        "paragraphs": [
            "先做田間三日霖，冰輪出海掃秋陰。",
            "人言侯是調元手，慰了農心慰士心。"
        ],
        "title": "喜雨口號九首呈潘侯  其六",
        "id": "7fd6d14d-fbd8-4b70-a207-b69721ec5102"
    },
    {
        "author": "劉克莊",
        "paragraphs": [
            "蔬是儂家野八珍，小畦自灌極艱辛。",
            "清晨卧聽檐聲喜，餘惠分沾抱甕人。"
        ],
        "title": "喜雨口號九首呈潘侯  其七",
        "id": "f93f3041-6983-4960-a88f-2548dd0b1cc3"
    },
    {
        "author": "劉克莊",
        "paragraphs": [
            "扶杖追凉看稻花，不煩軋軋踏溝車。",
            "殘年無以酬公上，長作輸租第一家。"
        ],
        "title": "喜雨口號九首呈潘侯  其八",
        "id": "90a839d5-f7d9-49f3-8b84-aad0721624f5"
    },
    {
        "author": "劉克莊",
        "paragraphs": [
            "白首歸來作老農，豐年里社得過從。",
            "勸君莫梗賢侯化，去後思侯未易逢。"
        ],
        "title": "喜雨口號九首呈潘侯  其九",
        "id": "835af518-9ba6-4cec-839c-af4264c6fa1b"
    },
    {
        "author": "劉克莊",
        "paragraphs": [
            "西北功名奮發秋，南轅咄咄欲何求。",
            "似聞君識壺丘子，自笑吾非定遠侯。",
            "鵷鷺行難看鳬雁，麒麟閣不畫獼猴。",
            "故人若問樗庵老，林下吟詩白却頭。"
        ],
        "title": "贈楊相士",
        "id": "0298f03b-051d-4623-b892-d906c253df78"
    },
    {
        "author": "劉克莊",
        "paragraphs": [
            "初聞滅度指三彈，俄報荼毗鼻一酸。",
            "始悟杖頭挑布袋，不如龕裏坐蒲團。",
            "故交相與歸函骨，弟子誰來會涅槃。",
            "猶喜喝衣無一物，洞開方丈與人看。"
        ],
        "title": "哭日老二首  其一",
        "id": "725e598e-b589-4538-940e-2c92a3242989"
    },
    {
        "author": "劉克莊",
        "paragraphs": [
            "竹湖疇昔歎兼通，孔墨何曾是別宗。",
            "唐代儒先重顛老，晉朝名勝賞林公。",
            "頌辭大衆存遺札，塔與寒齋共一峯。",
            "聞說結跏揮手際，亦留半偈別樗翁。"
        ],
        "title": "哭日老二首  其二",
        "id": "d4310ee2-657f-467c-b30d-1ffc834ae963"
    },
    {
        "author": "劉克莊",
        "paragraphs": [
            "郭郎綫斷事都休，卸了衣冠返沐猴。",
            "棚上偃師何處去，誤他棚下幾人愁。"
        ],
        "title": "無題二首  其一",
        "id": "ad0b8b8a-e003-4e84-80f2-52b3cfc36ede"
    },
    {
        "author": "劉克莊",
        "paragraphs": [
            "棚空衆散足凄凉，昨日人趨似堵牆。",
            "兒女不知時事變，相呼入市看新場。"
        ],
        "title": "無題二首  其二",
        "id": "a30f710d-dc14-47ba-95aa-8cf0ec99543e"
    },
    {
        "author": "劉克莊",
        "paragraphs": [
            "嘉定名尤重，端平眷最濃。",
            "子雖曾攝相，公自要明農。",
            "尚意宣麻拜，俄驚斬板封。",
            "白頭西府掾，無復奉從容。"
        ],
        "title": "挽毅齋鄭觀文二首  其一",
        "id": "491b9583-3f3c-433d-9278-483a2c0843e3"
    },
    {
        "author": "劉克莊",
        "paragraphs": [
            "卷服辭三事，深衣立一儒。",
            "羞扶孔公杖，寧入洛英圖。",
            "鑑已云亡矣，梁其不壞乎。",
            "紛紛掃門客，曾拜董陵無。"
        ],
        "title": "挽毅齋鄭觀文二首  其二",
        "id": "22a68904-ad3e-4a4f-a928-63d3dc62fd4f"
    },
    {
        "author": "劉克莊",
        "paragraphs": [
            "傳嫡生樞府，耽書肖肯亭。",
            "未論禽拜後，姑喜鯉趨庭。",
            "葛帔悲交態，瑶環憶妙齡。",
            "吾無施力處，遺恨托於銘。"
        ],
        "title": "挽鄭宣教",
        "id": "871923f4-e6da-45b9-9b1e-5137eabd6d03"
    },
    {
        "author": "劉克莊",
        "paragraphs": [
            "王大曹瞞伎倆均，華佗郭璞枉危身。",
            "傳君秘訣君牢記，但道君侯是貴人。"
        ],
        "title": "贈梅巖王相士二絕  其一",
        "id": "7de1445a-a1a1-4900-9b9d-eee9cc9da3e6"
    },
    {
        "author": "劉克莊",
        "paragraphs": [
            "和靖詩高千古瘦，逃禪畫妙一生貧。",
            "勸君別換新標榜，莫靠梅花賺殺人。"
        ],
        "title": "贈梅巖王相士二絕  其二",
        "id": "c4d63375-01d2-49be-b997-ca5ae914de38"
    },
    {
        "author": "劉克莊",
        "paragraphs": [
            "出處平生大致同，中間得失等雞蟲。",
            "髧髦昔似晉諸謝，華髮今成楚兩龔。",
            "握有蘭香爲子祟，家無銅臭坐余窮。",
            "善和舊宅殘書卷，只合連床聽曉鐘。"
        ],
        "title": "余除鑄錢使者居厚除尚書郎俄皆銷印即事二首呈居厚  其一",
        "id": "aa50cf8e-550c-4f8a-851a-2685345f03a2"
    },
    {
        "author": "劉克莊",
        "paragraphs": [
            "病鴻垂翅噤無聲，慣見虛弦莫浪驚。",
            "二仲卜鄰元不惡，兩生堅壁未嘗行。",
            "出關誰識爲周史，入社猶堪伴洛英。",
            "都把首陽山占斷，採薇到老沒人爭。"
        ],
        "title": "余除鑄錢使者居厚除尚書郎俄皆銷印即事二首呈居厚  其二",
        "id": "439582ef-b152-45a1-929c-ae5f3945d0fe"
    },
    {
        "author": "劉克莊",
        "paragraphs": [
            "病翁歲晚朋從絕，細讀高文面發慙。",
            "士貴切磋寧獨學，僧雖苦硬有同參。",
            "名堂蓋取倫之五，開徑那無益者三。",
            "見說戶庭來不拒，儻分半席待樗庵。"
        ],
        "title": "寄題徐仲晦須友堂二首  其一",
        "id": "a22fa685-d754-414c-bd79-80bfb743713b"
    },
    {
        "author": "劉克莊",
        "paragraphs": [
            "西山仙去各離羣，窮達區區不足云。",
            "僅有尹譙守伊洛，更無房魏說河汾。",
            "虎皮子盍闓新義，蠹簡予方輯舊聞。",
            "何日蹇馿載樽酒，一燈析理更論文。"
        ],
        "title": "寄題徐仲晦須友堂二首  其二",
        "id": "e9ed53f5-2213-445c-a90e-1c7f2f213b47"
    },
    {
        "author": "劉克莊",
        "paragraphs": [
            "樞相落成文甚古，府君卜築墨猶新。",
            "宛如釀棗分梨日，堪愧燃萁煮豆人。",
            "五桂必攀昆季爽，三荆不析戶庭春。",
            "夢中猶識三溪路，安得登堂列下賓。"
        ],
        "title": "寄題建陽宋景高友于堂",
        "id": "f3a6ec72-38a6-43c4-9139-4e85d0d9c50b"
    },
    {
        "author": "劉克莊",
        "paragraphs": [
            "底須辛苦訪蓬萊，唾手功名亦快哉。",
            "唐季閩尤多進士，宋興莆已四掄魁。",
            "來聽雅樂歌三闋，去占群花第一開。",
            "鄉老獻書侯勸駕，共爲昭代育群才。"
        ],
        "title": "和潘侯勸駕韵",
        "id": "831a5449-6767-4d84-a2d0-2f26e0dabb5c"
    },
    {
        "author": "劉克莊",
        "paragraphs": [
            "小陸詞章海內傳，名場久盍著先鞭。",
            "慣看餘子瓦樞壞，太息斯人鐵硯穿。",
            "疇昔熏香過半世，即今拾芥已中年。",
            "病翁擬拭昏花眼，快向茅簷讀奏篇。"
        ],
        "title": "送赴省諸友 徐懋功",
        "id": "745591bc-f638-4e83-816e-9db3d6374f46"
    },
    {
        "author": "劉克莊",
        "paragraphs": [
            "原夫輦豈敢追攀，每歎君文似左班。",
            "不許犬雞舐丹鼎，肯爲鼷鼠發黄間。",
            "主司一洗冬烘謗，老子前知晝錦還。",
            "空誦子虛不能薦，送行未免有慙顔。"
        ],
        "title": "送赴省諸友 林德遇",
        "id": "3b562938-594e-47bd-8b79-bf6ab653f29a"
    },
    {
        "author": "劉克莊",
        "paragraphs": [
            "輦下銀袍似堵牆，名塗箇箇著鞭忙。",
            "期年操木何容易，一日看花得許狂。",
            "韓子吟披惟六藝，沂公喫著豈三場。",
            "臨岐不待殷勤祝，涵養功深講貫詳。"
        ],
        "title": "送赴省諸友 卓怡丈",
        "id": "4b5295db-25a0-4493-b3c5-c3fbe0e3e01d"
    },
    {
        "author": "劉克莊",
        "paragraphs": [
            "束髮詞林久著名，及茲書劍始西行。",
            "里人預讖龍頭喜，相者兼言豸骨清。",
            "筆老定非場屋作，聲和必爲國家鳴。",
            "漢廷儒術多通顯，不說公孫說董生。"
        ],
        "title": "送赴省諸友 鄭耕道",
        "id": "65d62a1f-b96c-47e8-b984-bfbfdb7bbff3"
    },
    {
        "author": "劉克莊",
        "paragraphs": [
            "君家科級每蟬聯，何况高才更妙年。",
            "肄業機雲同屋住，論文坡潁對床眠。",
            "一雙璧有連城價，九轉丹能拔宅仙。",
            "來歲親朋迎畫繡，病翁亦出至溪邊。"
        ],
        "title": "送赴省諸友 方善夫昆仲",
        "id": "9650a847-15f4-4f8a-89c1-9d2807052984"
    },
    {
        "author": "劉克莊",
        "paragraphs": [
            "天性憐才老未衰，愛君筆力絕新奇。",
            "引絃連發天山箭，舉手高攀月窟枝。",
            "藻藴科名通譜牒，旦希優劣係脩爲。",
            "窮人只有詩堪贈，空聳山肩撚雪髭。"
        ],
        "title": "送赴省諸友 林汝大",
        "id": "67968888-9e9f-4684-8b06-1a0698675557"
    },
    {
        "author": "劉克莊",
        "paragraphs": [
            "昔人抱璞經三獻，今子排雲叫九關。",
            "千佛經應冠鰲頂，大人賦可動龍顔。",
            "探梅臘雪園林後，對策薰風殿閣間。",
            "若見故人詢病叟，但言深入萬重山。"
        ],
        "title": "送赴省諸友 柯德明",
        "id": "4ddf17b1-487c-4516-b319-c51eb071ab0e"
    },
    {
        "author": "劉克莊",
        "paragraphs": [
            "此君詞翰逼晁秦，萬鵠袍中少擬倫。",
            "色筆探懷如有助，朱衣點首豈能神。",
            "長安市素多游俠，天子廷曹懷士人。",
            "玉座臨軒親發策，可無鯁論披龍鱗。"
        ],
        "title": "送赴省諸友 林少嘉",
        "id": "3b13840c-d067-4e28-a992-d10f1817553f"
    },
    {
        "author": "劉克莊",
        "paragraphs": [
            "先朝取士尚雕蟲，前輩皆因此顯融。",
            "衡鑑集中推范老，混成篇裏得沂公。",
            "杏園飲暢鶑聲早，梨嶺飛高雁影同。",
            "歲晚交游各西上，不留一箇伴溪翁。"
        ],
        "title": "送赴省諸友 方雲卿昆仲",
        "id": "8b47b5fa-488d-4416-8853-787d12ab2bdb"
    },
    {
        "author": "劉克莊",
        "paragraphs": [
            "凉州賊燒洛陽宮，黄屋遷播僑鄴中。",
            "兵驅椒房出複壁，帝不能捄憂及躬。",
            "臺下役夫皆菜色，臺上美人如花紅。",
            "九州戰血丹野草，不聞鬼哭聞歌鐘。",
            "時人肆駡作漢賊，相國自許賢周公。",
            "一朝西陵瘞弓劍，帳殿寂寞來悲風。",
            "美人去事黄初帝，家法乃與穹廬同。",
            "繁華銷歇世代遠，惟有漳水流無窮。",
            "時時耕者钁遺瓦，蘇侵土蝕疑古銅。",
            "後來好事斲成硯，平視端歙相長雄。",
            "參軍得之喜不寐，携歸光怪夜吐虹。",
            "謂宜載寶餉洛貴，顧肯割愛遺山翁。",
            "翁生建安七子後，幼覽方冊夢寐通。",
            "白頭始獲交石友，非不磨礪無新功。",
            "復愁偷兒瞰吾屋，竊去奚異玉與弓。",
            "書生一硯何足計，老瞞萬瓦掃地空。"
        ],
        "title": "銅雀瓦硯歌一首謝林法曹",
        "id": "c6e8e35b-4768-4964-baa8-7b595bf6819d"
    },
    {
        "author": "劉克莊",
        "paragraphs": [
            "老厭人間事遠遊，弇州西畔比台州。",
            "須彌身大安知痛，雲夢胸寬不貯愁。",
            "舊友惟君真管鮑，諸生若箇是程仇。",
            "跳丸去速還舟晚，獨立空山兩鬢秋。"
        ],
        "title": "和林肅翁有所思韻  其一",
        "id": "616bfc58-f127-4e7a-88f8-c53c08cffa96"
    },
    {
        "author": "劉克莊",
        "paragraphs": [
            "少豪曾挾一筇遊，晚似龐公怕入州。",
            "橡栗尚煩天賦粟，茅柴如以水澆愁。",
            "何妨范史書鉤黨，不願歐碑說解仇。",
            "自古放臣多感慨，吾評哀郢勝悲秋。"
        ],
        "title": "和林肅翁有所思韻  其二",
        "id": "464168f5-4ea9-4e00-945c-26d60a53ac93"
    },
    {
        "author": "劉克莊",
        "paragraphs": [
            "病逢佳節徑投床，卧聽群兒笑老蒼。",
            "僅可六藏數龜息，安能三黜入鵷行。",
            "脈微藥焙常儲火，足冷茅檐定有霜。",
            "多謝天公相煖熱，起披敗絮負朝陽。"
        ],
        "title": "冬至二首  其一",
        "id": "8b946d83-77cc-46fa-8855-dda236fef692"
    },
    {
        "author": "劉克莊",
        "paragraphs": [
            "慈顔幽翳幾星霜，猶記斑衣共舉觴。",
            "老弟頗憐伯仁短，小孫突過阿宜長。",
            "親朋不至諳時態，兒女無知競曉粧。",
            "老退尚餘憂國念，朝來雲物果災祥。"
        ],
        "title": "冬至二首  其二",
        "id": "9f7cd92c-fd68-4275-bf5b-c0886a2f29e0"
    },
    {
        "author": "劉克莊",
        "paragraphs": [
            "持家霜滿鬢，誓口鐵爲心。",
            "兄戴萬鍾祿，黔婁一布衾。",
            "嘉賓懷截髮，孤女感抽簪。",
            "遺慶觀賢子，交遊屬望深。"
        ],
        "title": "挽韓母李氏",
        "id": "f9202ff2-489e-4461-8c11-5356965ef471"
    },
    {
        "author": "劉克莊",
        "paragraphs": [
            "召來未及擁青綾，麾去何妨拄赤藤。",
            "粉署馮唐無輩行，鏡湖賀老有交承。",
            "吏柂月給幫虛設，客怪冰銜字稍增。",
            "猶勝亳州前管轄，鬒毛禿盡欲歸僧。"
        ],
        "title": "居厚弟改提舉鴻禧一首",
        "id": "022ec944-fb4c-4638-8dd1-cdbe50f480b4"
    },
    {
        "author": "劉克莊",
        "paragraphs": [
            "衰遲已迫掛冠年，三黜皆因戀九遷。",
            "且傍雁行遊福地，免陪豹尾幸甘泉。",
            "早知丹汞方難驗，晚悟□□□不然。",
            "聞說青雲梯磴捷，老無肩力可攀緣。"
        ],
        "title": "又次居厚韵一首",
        "id": "21cbeac5-e345-4b24-86d6-679956c0b03d"
    },
    {
        "author": "劉克莊",
        "paragraphs": [
            "雖與尊公甲子同，懸鶉久矣愧華蟲。",
            "程仇不□□□魏，王貢安能勝鮑龔。",
            "時有放歌吟屋破，且無□□□途窮。",
            "故山處處薇堪採，何必支離粟幾鍾。"
        ],
        "title": "同安權縣林丞和余二首趁韵答之  其一",
        "id": "eed1f271-e584-4b23-9767-47bd4d97038e"
    }
]