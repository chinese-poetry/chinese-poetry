[
    {
        "author": "徐玑",
        "paragraphs": [
            "三任来得禄，兹行亦是缘。",
            "地宜惟有鹤，清职但看船。",
            "浙水通清海，吴门隔远烟。",
            "别离春欲半，草色正芊芊。"
        ],
        "title": "送华亭薛运干",
        "id": "9542b697-0d7f-4bb6-93f3-04ce609595b5"
    },
    {
        "author": "徐玑",
        "paragraphs": [
            "悟得玄虚理，能令句律精。",
            "生前惟瘦苦，身後得名清。",
            "朋友裒钱葬，先生有笔评。",
            "林头旧题石，苔藓带云生。"
        ],
        "title": "读徐道晖集",
        "id": "b04f44da-15ad-404c-a6fc-ab9860afd4ad"
    },
    {
        "author": "徐玑",
        "paragraphs": [
            "州名因水得，此地昔曾游。",
            "自有欧公宅，常多儒者流。",
            "野花开别岸，春色在行舟。",
            "勉就诗书教，名高不用求。"
        ],
        "title": "送宋省元教授吉州",
        "id": "6ff1d47d-e68c-44b4-b704-8f3be476efc8"
    },
    {
        "author": "徐玑",
        "paragraphs": [
            "欲问庵中事，无论後与先。",
            "还因一宿觉，不用再参禅。",
            "门远青山曲，檐依古木边。",
            "谁当秋夜静，来看月孤圆。"
        ],
        "title": "浄光山四首 宿觉庵",
        "id": "e38abe7b-cb00-4ec7-81c6-9e38bcce0907"
    },
    {
        "author": "徐玑",
        "paragraphs": [
            "行向最高处，惟将物色参。",
            "郡城依薮泽，地势转东南。",
            "对景身垂老，题诗兴欲酣。",
            "可能清晓出，四面有晴岚。"
        ],
        "title": "浄光山四首 绝境亭",
        "id": "7c2004b3-99bf-47d5-9460-2b01f7cdd04d"
    },
    {
        "author": "徐玑",
        "paragraphs": [
            "屋自与山背，西原景最清。",
            "凉风从下起，新月向前明。",
            "林静闻僧语，田虚见鹭行。",
            "此方多积翠，略似镇南城。"
        ],
        "title": "浄光山四首 会景轩",
        "id": "b0394c71-9287-4198-b194-28c639646d74"
    },
    {
        "author": "徐玑",
        "paragraphs": [
            "山是朝廷赐，名从古昔传。",
            "为堂居此地，汲水记前贤。",
            "雨露余根在，荆榛细蔓缘。",
            "困来求一盏，打坐亦安禅。"
        ],
        "title": "浄光山四首 茶山堂",
        "id": "8b8b81af-2e53-4b7b-8ef8-238367a1b505"
    },
    {
        "author": "徐玑",
        "paragraphs": [
            "鴈山深又僻，无数石岩奇。",
            "皆是僧分住，最先谁得知。",
            "逐时多异景，前辈少题诗。",
            "南渡名方着，唐人不到兹。"
        ],
        "title": "鴈山",
        "id": "3f7b73ba-cc49-447d-86bb-25f1c8263fc2"
    },
    {
        "author": "徐玑",
        "paragraphs": [
            "瀑水数千尺，何曾贴石流。",
            "还疑众山坼，故使半空浮。",
            "雾雨初相乱，波涛忽自由。",
            "道场从建後，龙去任人游。"
        ],
        "title": "大龙湫",
        "id": "ffa2ad56-7e0e-4d2a-bb93-680ff43f1a61"
    },
    {
        "author": "徐玑",
        "paragraphs": [
            "洞在寺之右，昔存罗汉踪。",
            "石峯排似笋，山势裂因龙。",
            "自有泉甘美，无愁路叠重。",
            "圣灯云照夜，宿客间曾逢。"
        ],
        "title": "灵峰寺洞",
        "id": "27c7cd72-fa64-4c98-97f7-10acf537c681"
    },
    {
        "author": "徐玑",
        "paragraphs": [
            "万法先除病，谁能识病多。",
            "因来浄名寺，认得老维摩。",
            "海水峯前听，秋山雨後过。",
            "提刑旧题句，韵调复如何。"
        ],
        "title": "浄名寺",
        "id": "53fdf1a8-5ea7-4f3c-b573-2d046985c803"
    },
    {
        "author": "徐玑",
        "paragraphs": [
            "一阁手自建，一庵居在东。",
            "既然头欲白，不用剃令空。",
            "门掩春山绿，檐依晓日红。",
            "玄微知有旨，混在话言中。"
        ],
        "title": "赠东庵约老",
        "id": "6266c582-17f0-4c86-a2cf-b31abace277e"
    },
    {
        "author": "徐玑",
        "paragraphs": [
            "穷冬逆旅身，薄宦此艰辛。",
            "渡水添愁思，看山忆故人。",
            "烟生村落晚，雨过竹松新。",
            "昨夜还乡梦，逢君苦未真。"
        ],
        "title": "西征有寄翁赵徐三友",
        "id": "dbedcb0a-c4f9-436b-9be6-7585c65505ae"
    },
    {
        "author": "徐玑",
        "paragraphs": [
            "晨起风吹面，朝晴野雾收。",
            "高峰多远见，浅水少平流。",
            "世事非难了，尘劳独未休。",
            "今年看鬓发，已变一茎秋。"
        ],
        "title": "晨起",
        "id": "8d2ba2e6-d59e-44b4-af26-93d40d4c2dee"
    },
    {
        "author": "徐玑",
        "paragraphs": [
            "郡以竹为名，因知此地清。",
            "溪来城下绿，山到市边平。",
            "入幕非无客，能文必有声。",
            "江湖共游宦，相望若为情。"
        ],
        "title": "送赵灵秀赴筠州幕予亦将之湖外",
        "id": "2653e12f-e26f-45aa-96cf-600fb25ccd6d"
    },
    {
        "author": "徐玑",
        "paragraphs": [
            "湘水几千里，平流少激湍。",
            "数家分市井，列石起峰峦。",
            "岂是昔曾到，犹疑画上看。",
            "吟诗身渐老，向此作微官。"
        ],
        "title": "湘水",
        "id": "75a181c2-e380-4bc3-82ad-b87c174492b6"
    },
    {
        "author": "徐玑",
        "paragraphs": [
            "园无三亩地，四面水连天。",
            "行向楼高处，却如身在船。",
            "野花春渚外，山色海云边。",
            "一任人来往，兹怀亦浩然。"
        ],
        "title": "题陈待制湖庄",
        "id": "3df4660a-4ee4-435c-877a-610fa60f2ef4"
    },
    {
        "author": "徐玑",
        "paragraphs": [
            "长日无吟伴，闲庭伫物华。",
            "竹枝斜带雨，草色浄侵沙。",
            "风度平生友，邻居几十家。",
            "前曾乘小醉，访尔一瓯茶。"
        ],
        "title": "寄陈西老",
        "id": "fbb75656-f332-4ce3-870e-10f6d28f5731"
    },
    {
        "author": "徐玑",
        "paragraphs": [
            "住与佛居近，僧闲稍问诗。",
            "湖山明月夜，风露菊花时。",
            "达意言常省，微吟步自迟。",
            "老来朋旧少，爱尔得相随。"
        ],
        "title": "喜奭上人至",
        "id": "bb0f4884-7b36-49f5-9f06-a29c2a87db65"
    },
    {
        "author": "徐玑",
        "paragraphs": [
            "曾听道公语，先师爱此梅。",
            "但知传说老，不记若年栽。",
            "半树枯仍发，疎花晚自开。",
            "方兄头又白，常喜故人来。"
        ],
        "title": "题方上人房古梅",
        "id": "69d4a911-1ef1-4eb7-8420-45aa38a09bc9"
    },
    {
        "author": "徐玑",
        "paragraphs": [
            "西野芳菲路，春风正可寻。",
            "山城依曲渚，古渡入修林。",
            "长日多飞絮，游人爱绿阴。",
            "晚来歌吹起，惟觉画堂深。"
        ],
        "title": "春日游张提举园池",
        "id": "4d7f9ffe-c4e0-486f-a1b6-cb2fc7644c60"
    },
    {
        "author": "徐玑",
        "paragraphs": [
            "江天经雨後，秋意转新高。",
            "远棹送行客，凉飔生细涛。",
            "高人初禄仕，判语亦风骚。",
            "若到海西岸，佛光盈翠袍。"
        ],
        "title": "送戴文子赴定海主簿",
        "id": "17d0540b-37f6-4847-9093-b7754c7148df"
    },
    {
        "author": "徐玑",
        "paragraphs": [
            "流水阶除静，孤眠得自由。",
            "月生林欲晓，雨过夜如秋。",
            "远忆荷花浦，谁吟杜若洲。",
            "良宵恐无梦，有梦即俱游。"
        ],
        "title": "夏日怀友",
        "id": "d0c872ea-4080-4657-b43e-0b759f2ce083"
    },
    {
        "author": "徐玑",
        "paragraphs": [
            "天寒多木叶，愁思满溪滨。",
            "惆怅往来渡，经行多少人。",
            "时情犹重腊，岁事每占春。",
            "与尔他乡旅，谁当怀抱新。"
        ],
        "title": "腊日骊山渡逢故人",
        "id": "c58ce633-0554-4133-a436-051841620a8d"
    },
    {
        "author": "徐玑",
        "paragraphs": [
            "清游吾有分，浑似昔曾来。",
            "野屋凭高住，青山到水回。",
            "欲看灵岫远，须待晓云开。",
            "渐渐生愁思，乡心上古台。"
        ],
        "title": "登信州灵山阁跨鹤台",
        "id": "ac311f61-68c7-455c-86b5-27f2e6a575d0"
    },
    {
        "author": "徐玑",
        "paragraphs": [
            "五字极难精，知君合有名。",
            "磨砻双鬓改，收拾一编成。",
            "泉落秋岩洁，花开野径清。",
            "渐多来学者，体法似元英。"
        ],
        "title": "书翁卷诗集後",
        "id": "bf30bb86-d20f-4a51-91b8-e05ca1098656"
    },
    {
        "author": "徐玑",
        "paragraphs": [
            "岁暮不惜别，君行是宦游。",
            "江西多野水，湖上正高秋。",
            "旧友曾过处，新题必共留。",
            "官闲可寻访，竹径最深幽。"
        ],
        "title": "送瑞州张知录",
        "id": "b7348860-8450-43b7-b310-d76bdf27cb3f"
    },
    {
        "author": "徐玑",
        "paragraphs": [
            "寄问安仁弟，弦歌又一年。",
            "流来溪水远，清到县门前。",
            "故里人情乐，新居物色鲜。",
            "宦归言话款，正及早梅边。"
        ],
        "title": "寄舍弟",
        "id": "95d17b9b-be21-4cbd-90d8-88e991063923"
    },
    {
        "author": "徐玑",
        "paragraphs": [
            "冷落生愁思，衰怀得句稀。",
            "如何秋夜雨，不念故人归。",
            "蛩响砌尤静，云疎月尚微。",
            "惟怜篱下菊，渐渐可相依。"
        ],
        "title": "秋夕怀赵师秀",
        "id": "ed62aa34-58f1-4625-80f8-cc853038d89e"
    },
    {
        "author": "徐玑",
        "paragraphs": [
            "去年官满处，送子意何如。",
            "地接泉山近，人依大泽居。",
            "南中繁赋役，美政辑田庐。",
            "公退无他事，弹琴更读书。"
        ],
        "title": "送赵明叔为漳浦宰",
        "id": "d204fb32-e46a-4367-bf01-5d302751371d"
    },
    {
        "author": "徐玑",
        "paragraphs": [
            "湘水知几派，到湖相合流。",
            "烟深云梦晓，风静岳阳秋。",
            "送子方行役，令予忆旧游。",
            "文书时正省，赋咏可登楼。"
        ],
        "title": "送岳州蒋节推",
        "id": "9790fbf7-9879-4aca-8ee9-eff41189cdc9"
    },
    {
        "author": "徐玑",
        "paragraphs": [
            "浅水低坡几树苔，冷光摇动玉尘埃。",
            "横斜直似安排得，古怪多应折损来。",
            "洁白要须侵夜看，飘零却是被春催。",
            "闲来立断清风影，一片飞香落酒杯。"
        ],
        "title": "梅坡",
        "id": "fe19c24a-f1cb-445a-b7a7-8c88f6016e91"
    },
    {
        "author": "徐玑",
        "paragraphs": [
            "已见皇家日月安，更教远去不辞艰。",
            "若人岂谓元城在，有客先知御史还。",
            "风急满江皆白浪，雨收何处不青山。",
            "天心正欲扶宗社，为报慈闱得解颜。"
        ],
        "title": "送徐侍郎南迁",
        "id": "19f05c12-b93e-4a65-8d09-9e4c79bc964d"
    },
    {
        "author": "徐玑",
        "paragraphs": [
            "尘埃几泯寸心清，晨起孤吟在水亭。",
            "晴景淡红烟景白，近山浓绿远山青。",
            "初因薄宦成羁旅，忽伴轻鸥落渚汀。",
            "安得数年居此地，待须长日补骚经。"
        ],
        "title": "渌波亭寄泊晨起有感",
        "id": "ff0ef5f2-15e5-4a8c-b039-396a88e026de"
    },
    {
        "author": "徐玑",
        "paragraphs": [
            "玉琢孤峰压富沙，人行峰顶步云霞。",
            "溪流缓去几回曲，树色幽分无数家。",
            "翠拂寒烟平似水，红飘霜叶远如花。",
            "明朝重向城中望，对此孤峰应不差。"
        ],
        "title": "秋日登玉峰",
        "id": "66b5e50f-6297-4b0f-a0ea-67ddcf6455f0"
    },
    {
        "author": "徐玑",
        "paragraphs": [
            "山城二月景如何，行处时时听踏歌。",
            "淡色似黄杨叶小，浓香如蜜菜花多。",
            "春容每到晴时改，天气偏从雨後和。",
            "好向溪头寻钓侣，小溪连夕涨清波。"
        ],
        "title": "壬戌二月",
        "id": "1279b00c-ec40-4b07-ae3f-90462b9b13a5"
    },
    {
        "author": "徐玑",
        "paragraphs": [
            "古院嵚𡼭石作层，绿苔芳草近郊垧。",
            "溪流偶到门前合，山色偏来竹里青。",
            "静与黄蜂通户牖，闲将白鸟共沙汀。",
            "道人亦有能琴者，一曲清徽最可听。"
        ],
        "title": "题东山道院",
        "id": "97ac2b40-288c-49e1-9467-a1ce3f10354c"
    },
    {
        "author": "徐玑",
        "paragraphs": [
            "星明残照数峰晴，夜静惟闻水有声。",
            "六月行人须早起，一天凉露湿衣轻。",
            "宦情每向途中薄，诗句多于马上成。",
            "故里诸公应念我，稻花香里计归程。"
        ],
        "title": "六月归途",
        "id": "b9ed8644-d4f6-4501-be95-fa6fb0c80c2b"
    },
    {
        "author": "徐玑",
        "paragraphs": [
            "城中日日望南湖，乞得闲来访隠居。",
            "渐有秋霖篱菊长，纔无暑气渚莲疎。",
            "壁间古画多贤像，案上尘编半佛书。",
            "未见主人逢稚子，不通姓字独踟躇。"
        ],
        "title": "访湖友",
        "id": "3565b01f-333f-4c10-b755-e51c45bc60fd"
    },
    {
        "author": "徐玑",
        "paragraphs": [
            "秋在湖楼正可过，扁舟窈窕逐菱歌。",
            "淡云遮月连天白，远水生凉入夜多。",
            "已是高人难会聚，矧逢佳节共吟哦。",
            "明朝此集喧城市，应说风流似永和。"
        ],
        "title": "中秋集鲍楼作",
        "id": "b5216f30-5d3a-4d35-b608-5157f0870a60"
    },
    {
        "author": "徐玑",
        "paragraphs": [
            "重重楼阁倚江干，岸草汀烟远近间。",
            "春水生时都是水，西山青外别无山。",
            "云归长若真人在，风过犹疑帝子还。",
            "自古舟船城下泊，几人来此望乡关。"
        ],
        "tags": [
            "滕王阁"
        ],
        "title": "登滕王阁",
        "id": "76296bd0-e9e1-4dc9-9787-d9c12e209166"
    },
    {
        "author": "徐玑",
        "paragraphs": [
            "游宦归来隔几春，清羸还是旧时身。",
            "养成心性方能静，化得妻儿不说贫。",
            "竹长新阴深似洞，梅添怪相老于人。",
            "亦知曾见高人了，近作文章气力匀。"
        ],
        "title": "赠赵师秀",
        "id": "895cbe71-0c39-420f-bb7a-36aad638072c"
    },
    {
        "author": "徐玑",
        "paragraphs": [
            "近参圆觉境如何，月冷高空影在波。",
            "身健却缘餐饭少，诗清都为饮茶多。",
            "城居亦似山中静，夜梦俱无世虑魔。",
            "昨日曾知到门外，因随鹤步踏青莎。"
        ],
        "title": "赠徐照",
        "id": "f2eae90a-a534-4698-bf50-a0a7280bb83f"
    },
    {
        "author": "徐玑",
        "paragraphs": [
            "出门闲步草萋萋，桑柘阴中亦有蹊。",
            "几树晴烟鶑啭早，一塘春水燕飞低。",
            "空如陶亮官为令，难学严陵住近溪。",
            "圣世幸时沾薄禄，不能辛苦又攀跻。"
        ],
        "title": "新春书事",
        "id": "67563a5a-029b-4fa7-8835-b76847240cf6"
    },
    {
        "author": "徐玑",
        "paragraphs": [
            "混沌分来便至今，纷纷巧事日成林。",
            "月明未免虾蟆食，秋至依然蟋蟀吟。",
            "自叹一身全是幻，谁能万事不容心。",
            "到君斋舍清如水，应使凡机尽弗侵。"
        ],
        "title": "题养拙轩",
        "id": "85781c7c-b034-4dc5-a72d-1b0de33dd96d"
    },
    {
        "author": "徐玑",
        "paragraphs": [
            "维舟拂晓步平沙，晚泊云根第一家。",
            "新取菜蔬沾野露，旋编篱落带山花。",
            "门前相对青峰小，屋後流来白水斜。",
            "可爱山翁无一事，藤墙西畔看蜂衙。"
        ],
        "title": "泊马公岭",
        "id": "e952864d-9c35-48f6-847e-c7073a993dd9"
    },
    {
        "author": "徐玑",
        "paragraphs": [
            "才倾一盏碧澄澄，自是山妻手法成。",
            "不遣水多防味薄，要令曲少得香清。",
            "凉从荷叶风边起，暖向梅花月里生。",
            "世味总无如此味，深知此味即渊明。"
        ],
        "title": "酒",
        "id": "411be2b7-1593-450c-bf6f-6984c5243041"
    },
    {
        "author": "徐玑",
        "paragraphs": [
            "疎芳点点是春冰，应笑浮华去不停。",
            "石畔长来枝易老，竹间瘦得萼全青。",
            "孤高自爱香无色，寂寞浑教影问形。",
            "莫遣丰□种宫苑，野桥流水最清泠。"
        ],
        "title": "梅  其一",
        "id": "0b11b58f-5cf9-4cce-aab0-089237033255"
    },
    {
        "author": "徐玑",
        "paragraphs": [
            "是谁曾种白玻璃，夐绝寒荒一点奇。",
            "不厌垄头千百树，最怜窗下两三枝。",
            "幽深真似离骚句，枯健犹如贾岛诗。",
            "吟到月斜浑未已，萧萧鬓影有风吹。"
        ],
        "title": "梅  其二",
        "id": "20b5e2ec-367f-4555-ad39-be5da547b05c"
    },
    {
        "author": "徐玑",
        "paragraphs": [
            "渺渺秋江带碧鸦，君来应是吊湘涯。",
            "怀人也似居无竹，忧世长如饭有砂。",
            "一袖清风诗思远，满汀芳草夕阳赊。",
            "还归殊未□颜瘦，已种湖边遶处花。"
        ],
        "title": "翁知县归自湖湘",
        "id": "939e7100-6f57-429e-a08f-cdaa514ca435"
    },
    {
        "author": "徐玑",
        "paragraphs": [
            "客路归时雨似烟，归来还近菊花天。",
            "寸心不到青云上，一事难成白发前。",
            "风外松声如昨夕，竹间梅蘂接新年。",
            "闲来得句频相送，自有高人住屋边。"
        ],
        "title": "奉酬翁松庐见寄",
        "id": "31425d46-7085-4acc-8265-c2eacd3c9060"
    },
    {
        "author": "徐玑",
        "paragraphs": [
            "扬旌遥指历阳城，霜淡晴天鼓角明。",
            "步骑打围秋草绿，舳舻传唱晓江平。",
            "岸分南北人烟近，地控东南羽檄清。",
            "牧守只今非易予，九重渊默待盈成。"
        ],
        "title": "送刘和州",
        "id": "0214b4fa-9928-4929-a328-1fc0813df93a"
    },
    {
        "author": "徐玑",
        "paragraphs": [
            "断崖横路水潺潺，行到山根又上山。",
            "眼看别峰云雾起，不知身也在云间。"
        ],
        "title": "过九岭",
        "id": "354fc287-24b1-4460-99ba-185d97dd7858"
    },
    {
        "author": "徐玑",
        "paragraphs": [
            "壁立青山带峡溪，闲云尽日自高低。",
            "知他春树深多少，应有清猿在里啼。"
        ],
        "title": "题陈西老画蜀山图",
        "id": "a6662d00-645d-4812-a696-7ad947e99ed6"
    },
    {
        "author": "徐玑",
        "paragraphs": [
            "夜凉扶杖出山斋，身似孤云倚石崖。",
            "吟就不知山月晓，清风满面落松钗。"
        ],
        "title": "夜凉",
        "id": "77d6ca10-fd1d-4b45-a0a1-eb14d049f24d"
    },
    {
        "author": "徐玑",
        "paragraphs": [
            "断桥横落浅沙边，沙岸疎梅卧晓烟。",
            "新雨涨溪三尺水，渔翁来觅渡船钱。"
        ],
        "title": "春雨  其一",
        "id": "827128f2-cb93-42d5-97a1-367a4e30c31c"
    },
    {
        "author": "徐玑",
        "paragraphs": [
            "柳着轻黄欲染衣，汀沙漠漠草菲菲。",
            "晓风吹断寒烟碧，无数鸳鸯溪上飞。"
        ],
        "title": "春雨  其二",
        "id": "6d468c4b-d86d-4f59-a7cd-709574a091da"
    },
    {
        "author": "徐玑",
        "paragraphs": [
            "无数山蝉噪夕阳，高峰影里坐阴凉。",
            "石边偶看清泉滴，风过微闻松叶香。"
        ],
        "title": "夏日闲坐",
        "id": "68122010-4900-41ea-a996-0741578dcf04"
    },
    {
        "author": "徐玑",
        "paragraphs": [
            "翠霭空霏忽有无，笔端谁着此工夫。",
            "溪山本被人图画，却道溪山是画图。"
        ],
        "title": "丹青阁",
        "id": "b638079c-f380-43d7-aaaa-3ed5917bb60e"
    },
    {
        "author": "徐玑",
        "paragraphs": [
            "簿领初为建水栖，移官南浦又沈迷。",
            "溪山转处人烟隔，惟有黄鹂一样啼。"
        ],
        "title": "移官南浦作",
        "id": "48b7a9de-ca69-40b9-816c-064ef2652a14"
    },
    {
        "author": "徐玑",
        "paragraphs": [
            "戛戛秋蝉响似筝，听蝉闲傍柳边行。",
            "小溪清水平如镜，一叶飞来细浪生。"
        ],
        "tags": [
            "秋天",
            "写景"
        ],
        "title": "秋行二首  其一",
        "id": "be31261a-2d37-4a87-a7da-689a14fbf82a"
    },
    {
        "author": "徐玑",
        "paragraphs": [
            "红叶枯梨一两株，翛然秋思满山居。",
            "诗怀自叹多尘土，不似秋来木叶疎。"
        ],
        "title": "秋行二首  其二",
        "id": "e255df47-12f2-45f0-9f3b-fe4f039ccf1e"
    },
    {
        "author": "徐玑",
        "paragraphs": [
            "云麓烟峦知几层，一湾溪转一湾清。",
            "行人只在清湾里，尽日松声杂水声。"
        ],
        "title": "建剑道中",
        "id": "c2951efb-b215-41b4-adc0-a1f714795802"
    },
    {
        "author": "徐玑",
        "paragraphs": [
            "舟行遥指福城关，天宇开时地势宽。",
            "二百里溪平似掌，一帆风色到怀安。"
        ],
        "title": "舟过水口作",
        "id": "53faae9f-f451-473e-8c84-adb4843d42f6"
    },
    {
        "author": "徐玑",
        "paragraphs": [
            "水满田畴稻叶齐，日光穿树晓烟低。",
            "黄鶑也爱新凉好，飞过青山影里啼。"
        ],
        "tags": [
            "田园",
            "古诗三百首",
            "宋诗",
            "写鸟",
            "鸟"
        ],
        "title": "新凉",
        "id": "dd62708a-6f37-473a-9d82-334cf8eaa833"
    },
    {
        "author": "徐玑",
        "paragraphs": [
            "农家不厌一冬晴，岁事春来渐有形。",
            "昨夜新雷催好雨，蔬畦麦垄最先青。"
        ],
        "title": "新春喜雨",
        "id": "f59d58dd-9552-44d9-994a-9661b0abfe4d"
    },
    {
        "author": "徐玑",
        "paragraphs": [
            "午风庭院绿成衣，春色方浓又欲归。",
            "蝌蚪散边荷叶出，酴醿香里柳绵飞。"
        ],
        "title": "春晚",
        "id": "4dfe89d6-6a0f-4522-8434-96c2a40dde9b"
    },
    {
        "author": "徐玑",
        "paragraphs": [
            "轻烟漠漠雾绵绵，野色笼青傍屋前。",
            "尽说漳南风水好，众山围绕一山圆。"
        ],
        "title": "漳州圆山",
        "id": "e9e649aa-f431-4266-9d78-d23030a0a25b"
    },
    {
        "author": "徐玑",
        "paragraphs": [
            "西桥西岸柳成丝，春去春来岁岁同。",
            "偶被东风吹落絮，又随流水过桥东。"
        ],
        "title": "古陵桥",
        "id": "b3117683-ccc9-4b2e-bbbb-ebc5b1120edd"
    },
    {
        "author": "徐玑",
        "paragraphs": [
            "新秋一雨洗林关，晚色清澄满望间。",
            "风静白云横不断，山前又叠一重山。"
        ],
        "title": "新秋",
        "id": "60fd94d2-8b32-4621-907c-37e7aeeefa6d"
    },
    {
        "author": "徐玑",
        "paragraphs": [
            "路绕山根石磴斜，小桥流水树交加。",
            "柴门半掩无人到，五里牌边三四家。"
        ],
        "title": "五里牌边",
        "id": "4afd03bd-739f-41c3-8ece-8f14c833705d"
    },
    {
        "author": "徐玑",
        "paragraphs": [
            "榕阴绿满驿程边，驻马难寻旧圣贤。",
            "只有好山横迥野，不论朝暮带轻烟。"
        ],
        "title": "书同安旧酒家壁",
        "id": "3d1735f3-d3d9-4723-9df7-72ef7099dbad"
    },
    {
        "author": "徐玑",
        "paragraphs": [
            "路行僻处山山好，春到晴时物物佳。",
            "秀色连云原上麦，清香夹道刺桐花。"
        ],
        "title": "永春路",
        "id": "5a311989-001b-4344-9df1-011fc69a272e"
    },
    {
        "author": "徐玑",
        "paragraphs": [
            "篮舆晚泊近岩隈，精舍门临古道开。",
            "僧子相逢便相识，十年三过秀峰来。"
        ],
        "title": "秀峰寺",
        "id": "562a8a6f-71f7-4318-877b-ecfc092961ce"
    },
    {
        "author": "徐玑",
        "paragraphs": [
            "众山围绕渌团圆，官木参差古道边。",
            "行尽浓阴全不了，一湖飞雨带轻烟。"
        ],
        "title": "连江官湖",
        "id": "3687281b-5eae-4504-bf27-5df1022697e1"
    },
    {
        "author": "徐玑",
        "paragraphs": [
            "山前事迹古来多，风雨尘埃竟若何。",
            "惟有白衣秦处士，数篇佳句不曾磨。"
        ],
        "title": "九日上怀古堂",
        "id": "6d148c8a-38c9-4922-ba84-c991ff59fba5"
    },
    {
        "author": "徐玑",
        "paragraphs": [
            "矮檐风雨送蜗牛，有客来夸百尺楼。",
            "阖郡池台皆下瞰，背城湖海亦全收。",
            "清时未放徒高卧，半世胡为故倦游。",
            "解尽橐金君计决，月明长笛起渔舟。"
        ],
        "title": "登薛象先新楼",
        "id": "0c672a91-5e54-4f7f-8d98-b41028a983d7"
    },
    {
        "author": "徐玑",
        "paragraphs": [
            "向晚菱歌起，风平水不流。",
            "鸳鸯两相逐，飞过采莲舟。"
        ],
        "title": "梦成",
        "id": "7cfd0f5d-67ae-4d8a-b1c1-c8086fe36dec"
    },
    {
        "author": "徐玑",
        "paragraphs": [
            "拾得柔条弄浅波，清风吹断采莲歌。",
            "又移小艇前汀去，莲叶稠时柳叶多。"
        ],
        "title": "湖",
        "id": "344328e2-e224-4df9-ab4a-3c22e27f8def"
    },
    {
        "author": "徐玑",
        "paragraphs": [
            "丛丛扶重蕊，微风动弱枝。",
            "北人言语巧，唤作菊酴醿。"
        ],
        "title": "酴醿",
        "id": "22686e5a-31e7-4030-bdf7-00fd82632df5"
    },
    {
        "author": "徐玑",
        "paragraphs": [
            "长记零陵郡，共看江上峰。",
            "一生轻世事，几处认仙踪。",
            "转式驱雷电，封泥伏虎龙。",
            "三千三百里，今日又相逢。"
        ],
        "title": "赠九华李丹士",
        "id": "705d0f09-3c35-4314-9e49-1855f11de1b4"
    },
    {
        "author": "徐玑",
        "paragraphs": [
            "青阳初动小春华，尽道葱茏晓气佳。",
            "卿月早随良月诞，绣衣元属衮衣家。",
            "仙方养就双瞳碧，和气分成两脸霞。",
            "看取调羹消息好，年年长带早梅花。"
        ],
        "title": "寿权漕大卿  其一",
        "id": "4538a22c-4469-4bb6-a62c-c0f9bd85b49a"
    },
    {
        "author": "徐玑",
        "paragraphs": [
            "接物温温笑满眉，步趋登降亦委蛇。",
            "非关饰貌邀人誉，祇是存心不自欺。",
            "王导果能恢德业，谢公端可镇浇漓。",
            "圣明天子崇恭俭，合向中朝正羽仪。"
        ],
        "title": "寿权漕大卿  其二",
        "id": "c9efb628-219e-446b-986a-9ba2d8640477"
    },
    {
        "author": "徐玑",
        "paragraphs": [
            "东括神仙府，三岩福地通。",
            "异人多接迹，相种况同风。",
            "质有璠玙粹，姿全鼎鼐隆。",
            "文章亲视草，丰度早乘骢。",
            "紫橐潜藩贵，金题秘殿崇。",
            "宽卑时自理，诚恪岁乃丰。",
            "身在凝香处，人居和气中。",
            "鶑声春蔼蔼，花影日融融。",
            "剑佩沙堤近，讴歌建水同。",
            "愿瞻崧岳表，长与转洪蒙。"
        ],
        "title": "寿汤侍郎",
        "id": "26b01215-18e9-4f73-b2c3-97051efd5e69"
    },
    {
        "author": "徐玑",
        "paragraphs": [
            "洪波混浩深无底，分作江河合成海。",
            "由来分合必有源，一点清澄元不改。",
            "皇家德泽在人深，人心已洽天眷临。",
            "爰产真贤佐隆治，南丰昆季玉与金。",
            "南丰先生饱文学，笔端璀璨相参错。",
            "帝制犹如盘诰风，良史不令迁固作。",
            "文昭内翰学于兄，文章余事德业成。",
            "温温气见春日暖，凛凛议论秋霜明。",
            "鲁公拜相谁当笔，弟草兄制光如日。",
            "一家盛事今古稀，千载独瞻门第屹。",
            "常时此瑞分为三，朝论鼎立何巉岩。",
            "干坤清气有时合，合作星郎青似蓝。",
            "中秋五日玉宇澄，非烟非雾朝盈庭。",
            "天上麒麟千载出，人间蟾桂一年轻。",
            "规模局度尤精粹，望见咸知宰相器。",
            "全闽飞最一年余，丹凤衔书九天至。",
            "知公文字如南丰，爱公德器文昭同。",
            "愿公复取鲁公位，斡补造化通洪蒙。",
            "寿公满满称霞觥，勋业长看双鬓青。",
            "乞与芝兰分玉砌，高歌此颂清风生。"
        ],
        "title": "寿曾漕",
        "id": "7378600f-e5d4-46c4-84ce-4704b9c1659a"
    },
    {
        "author": "徐玑",
        "paragraphs": [
            "薤叶秀且耸，兰香细而幽。"
        ],
        "title": "句",
        "id": "7de59e93-0740-483f-8479-71df08afce1d"
    },
    {
        "author": "杨皇后",
        "paragraphs": [
            "瑞日曈眬散晓红，干元万国佩丁东。",
            "紫宸北使班纔退，百辟同趋德寿宫。"
        ],
        "title": "宫词  其一",
        "id": "5f66aa31-ee08-4428-a98e-423bbbf94ec3"
    },
    {
        "author": "杨皇后",
        "paragraphs": [
            "元宵时雨赏宫梅，恭请光尧寿圣来。",
            "醉里君王扶上辇，銮舆半仗点灯回。"
        ],
        "title": "宫词  其二",
        "id": "421d6689-2305-4d47-bfe4-499f3fce9dab"
    },
    {
        "author": "杨皇后",
        "paragraphs": [
            "柳枝挟雨握新绿，桃蕊含风破小红。",
            "天上春光偏得早，嵯峩宫殿五云中。"
        ],
        "title": "宫词  其三",
        "id": "882d025c-29e6-4020-a858-7a5a99787675"
    },
    {
        "author": "杨皇后",
        "paragraphs": [
            "春风淡淡水淙淙，携伴寻芳过小杠。",
            "恼杀野塘闲送目，鸳鸯无数各双双。"
        ],
        "title": "宫词  其四",
        "id": "015fdb87-db81-4289-9ad5-c5507e9fcf86"
    },
    {
        "author": "杨皇后",
        "paragraphs": [
            "溶溶太液碧波翻，云外楼台日月闲。",
            "春到汉宫三十六，为分和气到人间。"
        ],
        "title": "宫词  其五",
        "id": "71df7a15-3d77-4468-83b6-3aa77fedacf3"
    },
    {
        "author": "杨皇后",
        "paragraphs": [
            "晓窗生白已鶑啼，啼在宫花第几枝。",
            "烟断兽炉香未绝，曲房朱户梦回时。"
        ],
        "title": "宫词  其六",
        "id": "1365f96a-a670-4eb3-991e-d5f83cf46480"
    },
    {
        "author": "杨皇后",
        "paragraphs": [
            "剪剪轻风二月天，柳丝飘扬倍堪怜。",
            "静凭雕槛浑无事，细数穿花燕影偏。"
        ],
        "title": "宫词  其七",
        "id": "e98a2ce3-0489-4550-a22e-8110f8647821"
    },
    {
        "author": "杨皇后",
        "paragraphs": [
            "一帘小雨怯春寒，禁御深沉白昼闲。",
            "满地落花红不扫，黄鹂枝上语绵蛮。"
        ],
        "title": "宫词  其八",
        "id": "dd660520-e0f6-49e5-a0a5-36022e57246a"
    },
    {
        "author": "杨皇后",
        "paragraphs": [
            "上林花木正芳菲，内里争传御制词。",
            "春赋新翻入宫调，美人羣唱捧瑶巵。"
        ],
        "title": "宫词  其九",
        "id": "97b10df9-356e-4ea7-9d1a-527fa1a0fa8a"
    },
    {
        "author": "杨皇后",
        "paragraphs": [
            "海棠花里奏琵琶，沉碧池边醉九霞。",
            "禁御融融春日静，五云深护帝王家。"
        ],
        "title": "宫词  其一○",
        "id": "3d23e28d-19a7-4147-8d2c-18f7b60e80bd"
    },
    {
        "author": "杨皇后",
        "paragraphs": [
            "後院深沉景物幽，奇花名竹弄春柔。",
            "翠华经岁无游幸，多少亭台废不修。"
        ],
        "title": "宫词  其一一",
        "id": "22040e00-45e7-40c7-8e43-9b0eb610995a"
    },
    {
        "author": "杨皇后",
        "paragraphs": [
            "天申圣节礼非常，躬率羣臣上寿觞。",
            "天子捧盘仍再拜，侍中宣达近龙床。"
        ],
        "title": "宫词  其一二",
        "id": "ba7aaa8c-4a0b-40e3-b638-e449ae2248fd"
    },
    {
        "author": "杨皇后",
        "paragraphs": [
            "水殿钩帘四面风，荷花簇锦照人红。",
            "吾皇一曲熏弦罢，万俗泠泠解愠中。"
        ],
        "title": "宫词  其一三",
        "id": "426d133f-b694-4a08-940e-3fcc1572e258"
    },
    {
        "author": "杨皇后",
        "paragraphs": [
            "绕堤翠柳忘忧草，夹岸红葵安石榴。",
            "御水一沟清彻底，晚凉时泛小龙舟。"
        ],
        "title": "宫词  其一四",
        "id": "593e833b-1786-4197-be27-f511c35e8f1a"
    },
    {
        "author": "杨皇后",
        "paragraphs": [
            "熏风宫殿日长时，静运天机一局棋。",
            "国手人人饶处着，须知圣算出新奇。"
        ],
        "title": "宫词  其一五",
        "id": "29370145-c996-426e-8dd5-a6dc70027cd6"
    },
    {
        "author": "杨皇后",
        "paragraphs": [
            "宫殿钩帘看水晶，时当三伏炽炎蒸。",
            "翰林学士知谁直，今日传宣与赐冰。"
        ],
        "title": "宫词  其一六",
        "id": "f4e3df7d-8808-4c1c-9884-588d5dbaea5c"
    },
    {
        "author": "杨皇后",
        "paragraphs": [
            "云影低涵柏子池，秋声轻度万年枝。",
            "要知玉宇凉多少，正在观书乙夜时。"
        ],
        "title": "宫词  其一七",
        "id": "513096e8-f57a-427e-b067-ec2643b5084a"
    },
    {
        "author": "杨皇后",
        "paragraphs": [
            "琐窗宫漏滴铜壶，午梦惊回落井梧。",
            "风递乐声来玉宇，日移花影上金铺。"
        ],
        "title": "宫词  其一八",
        "id": "4bc10397-c1e6-405f-a37b-a7284751663a"
    },
    {
        "author": "杨皇后",
        "paragraphs": [
            "银烛瑶觥竞上元，□□午月正当轩。",
            "棚头忽唤歌新曲，宛转余音出紫垣。"
        ],
        "title": "宫词  其一九",
        "id": "8ca3be1f-d856-418b-ae9b-103c82cb1fe5"
    },
    {
        "author": "杨皇后",
        "paragraphs": [
            "迎春燕子尾纤纤，拂柳穿花掠翠檐。",
            "闻道蕊官三十六，美人争为卷珠帘。"
        ],
        "title": "宫词  其二○",
        "id": "0a727be8-51d6-4d29-bf47-41396ce7126a"
    },
    {
        "author": "杨皇后",
        "paragraphs": [
            "落絮蒙蒙立夏天，楼前槐树影初圆。",
            "传闻紫殿深深处，别有熏风入舜弦。"
        ],
        "title": "宫词  其二一",
        "id": "c2460b94-26b5-4c6a-8168-0285ab1091d9"
    },
    {
        "author": "杨皇后",
        "paragraphs": [
            "紫禁仙舆诘旦来，旌旗遥倚望春台。",
            "不知庭霰今朝下，疑是林花昨夜开。"
        ],
        "tags": [
            "写雪",
            "冬天",
            "雪"
        ],
        "title": "宫词  其二二",
        "id": "4cbd96b9-acbb-450c-92fc-63c77f24397f"
    },
    {
        "author": "杨皇后",
        "paragraphs": [
            "凉生水殿乐声游，钓得金鳞上御钩。",
            "圣德至仁元不杀，指挥皆放小池头。"
        ],
        "title": "宫词  其二三",
        "id": "61f54c66-cd77-4633-96d2-8f248a7f9572"
    },
    {
        "author": "杨皇后",
        "paragraphs": [
            "凉秋结束斗炎新，宣入球场尚未明。",
            "一朵红云黄盖底，千官下马起居声。"
        ],
        "title": "宫词  其二四",
        "id": "a872c33c-31ee-4d43-ba9e-d33ede0c06f3"
    },
    {
        "author": "杨皇后",
        "paragraphs": [
            "秋高风动角弓鸣，臂徤常嫌斗力轻。",
            "玉陛纔传看御箭，中心双中谢恩声。"
        ],
        "title": "宫词  其二五",
        "id": "13fd14a8-4615-43d6-8885-84ea40950663"
    },
    {
        "author": "杨皇后",
        "paragraphs": [
            "思贤梦寝过商宗，右武崇儒帝道隆。",
            "总览权纲求治理，羣臣臧否疏屏风。"
        ],
        "title": "宫词  其二六",
        "id": "16e64cc7-491d-43c4-88d9-0853430635ee"
    },
    {
        "author": "杨皇后",
        "paragraphs": [
            "用人论理见宸衷，赏罚刑威合至公。",
            "天下监司二千石，姓名都在御屏中。"
        ],
        "title": "宫词  其二七",
        "id": "937c2861-cf7f-42b4-b791-bdc202e024b2"
    },
    {
        "author": "杨皇后",
        "paragraphs": [
            "家传笔法学光尧，圣草真行说两朝。",
            "天纵自然成一体，谩夸虎步与龙跳。"
        ],
        "title": "宫词  其二八",
        "id": "dec60505-72c4-4467-b2f3-ba4ea29e28a9"
    },
    {
        "author": "杨皇后",
        "paragraphs": [
            "泛索坤宁日一羊，自从正位控辞章。",
            "好生躬俭超千古，风化宫嫔只淡妆。"
        ],
        "title": "宫词  其二九",
        "id": "25b62448-0525-4728-b34d-c957e33746ae"
    },
    {
        "author": "杨皇后",
        "paragraphs": [
            "兰径香销玉辇踪，梨花不肯负春风。",
            "绿窗深锁无人见，自碾朱砂养守宫。"
        ],
        "title": "宫词  其三○",
        "id": "4d51d6f4-7086-41c9-9b85-49f9fe4337c5"
    },
    {
        "author": "杨皇后",
        "paragraphs": [
            "缺月流光入绮疏，金壶传箭梦回初。",
            "秦台彩凤无消息，桂影空闲十二除。"
        ],
        "title": "宫词  其三一",
        "id": "249c3fd6-ed51-4cf7-8fec-52e4e7d47875"
    },
    {
        "author": "杨皇后",
        "paragraphs": [
            "辇路青苔雨後深，铜鱼双钥昼沉沉。",
            "词臣还有相如在，不得当时买赋金。"
        ],
        "title": "宫词  其三二",
        "id": "dda9dd89-638d-43ca-ae61-c76d54ebcc0c"
    },
    {
        "author": "杨皇后",
        "paragraphs": [
            "击鞠由来岂作嬉，不忘鞍马是神机。",
            "牵缰绝尾施新巧，背打星球一点飞。"
        ],
        "title": "宫词  其三三",
        "id": "b1f00818-4721-496b-9b57-24e571314bba"
    },
    {
        "author": "杨皇后",
        "paragraphs": [
            "黄鸟惊眠曙色开，慵梳鬟髻意徘徊。",
            "君王早御延英殿，频唤宫人上直来。"
        ],
        "title": "宫词  其三四",
        "id": "49b9fa81-fab0-4dde-a311-258b1478dd88"
    },
    {
        "author": "杨皇后",
        "paragraphs": [
            "宫槐映日翠阴浓，薄暑应难到九重。",
            "节近赐衣争试巧，彩丝新样起盘龙。"
        ],
        "title": "宫词  其三五",
        "id": "37c608cb-c393-4ec3-bc77-0f1bf92c75b0"
    },
    {
        "author": "杨皇后",
        "paragraphs": [
            "角黍冰盘饾饤装，酒阑昌歜泛瑶觞。",
            "近臣夸赐金书扇，御侍争传佩带香。"
        ],
        "title": "宫词  其三六",
        "id": "73402696-926e-473d-bc3b-a1a728caa7c8"
    },
    {
        "author": "杨皇后",
        "paragraphs": [
            "忽地君王喜气浓，秋千高挂百花丛。",
            "阿谁能逞翻飞态，便得称雄女队中。"
        ],
        "title": "宫词  其三七",
        "id": "57a6fe38-ed94-4112-a3ce-34e460ac8c69"
    },
    {
        "author": "杨皇后",
        "paragraphs": [
            "新翻歌谱甚能奇，宣索蕊官入管吹。",
            "按拍未谐争共笑，含羞无语自凝思。"
        ],
        "title": "宫词  其三八",
        "id": "7013bfa2-5223-4e83-baec-17c03269d612"
    },
    {
        "author": "杨皇后",
        "paragraphs": [
            "一朵榴花插鬓鸦，君王长得笑时夸。",
            "内家衫子新番出，浅色新裁艾虎纱。"
        ],
        "title": "宫词  其三九",
        "id": "a352607a-e28c-4b85-a6f1-09d4cbc39f3f"
    },
    {
        "author": "杨皇后",
        "paragraphs": [
            "夭桃穉柳恣春妍，镇日呼羣嬉水边。",
            "忽地上棚宣进入，祗承未惯怕争前。"
        ],
        "title": "宫词  其四○",
        "id": "4c52e14b-96d9-44c4-8da7-0f447c85641e"
    },
    {
        "author": "杨皇后",
        "paragraphs": [
            "帘幙深深四面垂，清和天气漏声迟。",
            "宫中阁里催缫茧，要趁亲蚕作五丝。"
        ],
        "title": "宫词  其四一",
        "id": "59a29227-677c-43b1-86ba-99bd30a3b19d"
    },
    {
        "author": "杨皇后",
        "paragraphs": [
            "岁岁蚕忙麦熟时，密令中使视郊圻。",
            "归来奏罢天颜悦，喜阜吾民鼓玉徽。"
        ],
        "title": "宫词  其四二",
        "id": "d7d4a3ee-0f62-403d-874d-82ef416b2362"
    },
    {
        "author": "杨皇后",
        "paragraphs": [
            "内园昨夜报花开，中外喧传玉辇来。",
            "遥望红妆撩乱处，人人争献万年杯。"
        ],
        "title": "宫词  其四三",
        "id": "cb0c3498-cd75-4fce-8b4e-59d11a6525e4"
    },
    {
        "author": "杨皇后",
        "paragraphs": [
            "阿姊携侬近紫薇，蕊官承宠斗芳菲。",
            "绣帏独自裁新锦，怕见花间双蝶飞。"
        ],
        "title": "宫词  其四四",
        "id": "4cdbda7b-6015-45a4-877a-89894937aee7"
    },
    {
        "author": "杨皇后",
        "paragraphs": [
            "好花开遍玉栏杆，挈伴拖桡浅水滩。",
            "但笑红霞映池面，不知娇面早先丹。"
        ],
        "title": "宫词  其四五",
        "id": "711a4497-9283-4d09-9e01-9259c5384267"
    },
    {
        "author": "杨皇后",
        "paragraphs": [
            "小小宫娥近水居，雕楣绣额映清渠。",
            "忽然携伴凭低槛，好是双莲出水初。"
        ],
        "title": "宫词  其四六",
        "id": "eb07e1ae-fb14-4834-acf9-c6cfa0cfafb6"
    },
    {
        "author": "杨皇后",
        "paragraphs": [
            "日日寻春不见春，弓鞋踏破小除芸。",
            "棚头宣入红妆队，春在金樽已十分。"
        ],
        "title": "宫词  其四七",
        "id": "ee72c559-9ca7-4f3c-9fce-806716c7405f"
    },
    {
        "author": "杨皇后",
        "paragraphs": [
            "海棠移向小窗栽，高叠盆山合复开。",
            "将见红葩斗新艳，君王应为探花来。"
        ],
        "title": "宫词  其四八",
        "id": "5eb9d158-d624-4346-a751-4972094ae415"
    },
    {
        "author": "杨皇后",
        "paragraphs": [
            "遥夜焚香礼□□，桂花丛里展文茵。",
            "长空月浸星河影，鹦鹉惊寒频唤人。"
        ],
        "title": "宫词  其四九",
        "id": "83f2fde9-8947-4aa5-afd4-373c3722ddd7"
    },
    {
        "author": "杨皇后",
        "paragraphs": [
            "小样龙盘集翠球，金羁缓控五花骝。",
            "绣旗高处钧天奏，御棒先过第一筹。"
        ],
        "title": "宫词  其五○",
        "id": "d2688453-c85c-40d1-a2cd-243194786304"
    },
    {
        "author": "杨皇后",
        "paragraphs": [
            "雪吹醉面不知寒，信脚千山与万山。",
            "天甃琼阶三十里，更飞柳絮与君看。"
        ],
        "title": "题朱锐雪景册",
        "id": "472308f1-ff23-4427-8742-c3a54824545d"
    },
    {
        "author": "杨皇后",
        "paragraphs": [
            "莫惜朝来准酒钱，渊明身即是花仙。",
            "重阳满满杯中泛，一缕黄金是一年。"
        ],
        "title": "题菊花册",
        "id": "e18b06b5-c55c-434e-8b4a-9b1f52d4c735"
    },
    {
        "author": "杨皇后",
        "paragraphs": [
            "寄语重门休上钥，夜潮留向月中看。"
        ],
        "title": "句  其一",
        "id": "14a8c672-6430-41f5-93a9-30013272a9a9"
    },
    {
        "author": "杨皇后",
        "paragraphs": [
            "线捻依依绿，金垂袅袅黄。"
        ],
        "title": "句  其二",
        "id": "e5c3b5a8-bd2a-42dc-83ab-7d7dd83939d5"
    },
    {
        "author": "杨娃",
        "paragraphs": [
            "重重叠叠染缃黄，此际春光已半芳。",
            "开处不禁风日暖，乱飞晴雪点衣裳。"
        ],
        "title": "题马远画梅四幅  其一",
        "id": "3053c3b2-2b60-42d2-bf54-145b60ad0a59"
    },
    {
        "author": "杨娃",
        "paragraphs": [
            "铢衣翠盖映朱颜，未识何年入帝关。",
            "默被画工传写得，至今犹似在衡山。"
        ],
        "tags": [
            "衡山"
        ],
        "title": "题马远画梅四幅  其二",
        "id": "43d65b1b-3a69-4df3-9078-85ea8a9f5412"
    },
    {
        "author": "杨娃",
        "paragraphs": [
            "夭桃艳杏岂相同，红润姿容冷淡中。",
            "披拂轻烟何所似，动人春色碧纱笼。"
        ],
        "title": "题马远画梅四幅  其三",
        "id": "5f9bed42-6e8c-4646-9105-d65776a83131"
    },
    {
        "author": "杨娃",
        "paragraphs": [
            "浑如冷蝶宿花房，拥抱檀心忆旧香。",
            "开到寒梢犹可爱，此般必是汉宫妆。"
        ],
        "title": "题马远画梅四幅  其四",
        "id": "70077e85-434d-45ef-bac2-821c54d1f72a"
    },
    {
        "author": "杨娃",
        "paragraphs": [
            "人道中秋明月好，欲邀同赏意如何。",
            "华阳洞里秋坛上，今夜清光此处多。"
        ],
        "title": "题马和之画四小景  其一",
        "id": "045e2954-add5-413c-a21a-248983e962ef"
    },
    {
        "author": "杨娃",
        "paragraphs": [
            "石楠叶落小池清，独下平桥弄扇行。",
            "倚日绿云无觅处，不如归去两三声。"
        ],
        "title": "题马和之画四小景  其二",
        "id": "5b5bdf05-5bd7-4190-91c4-f44da88e2cd9"
    },
    {
        "author": "杨娃",
        "paragraphs": [
            "清献先生无一钱，故应琴鹤是家传。",
            "谁知默鼓无弦曲，时向珠宫舞幻仙。"
        ],
        "title": "题马和之画四小景  其三",
        "id": "8785bba7-05cd-415d-b6c6-c69569e46041"
    },
    {
        "author": "杨娃",
        "paragraphs": [
            "雨洗东坡月色清，市人行尽野人行。",
            "莫嫌荦确坡头路，自爱铿然曳枝声。"
        ],
        "tags": [
            "生活",
            "田园"
        ],
        "title": "题马和之画四小景  其四",
        "id": "15fe4f26-ebc7-4f01-81f9-d49d76f97429"
    },
    {
        "author": "杨娃",
        "paragraphs": [
            "莲开宫沼年年盛，香染斑衣叶叶新。",
            "愿借琴音奏清雅，熏风凉殿寿双亲。"
        ],
        "title": "题赵伯骕画",
        "id": "031e5bbf-c047-493b-b221-fe5d136b70e0"
    },
    {
        "author": "汪晫",
        "paragraphs": [
            "梅熟雨初过，虚堂枕簟凉。",
            "心闲世自古，事简日偏长。",
            "藕叶度清气，兰花留晚芳。",
            "正巾堪一笑，发短自僧光。"
        ],
        "title": "次韵梅中",
        "id": "c2534876-9a5d-48fe-8a95-f98b9efa8f46"
    },
    {
        "author": "汪晫",
        "paragraphs": [
            "出郭知春晚，阴阴绿满川。",
            "小桥横{木圼}杌，斜柳拂沦涟。",
            "风急低双燕，林幽聒一鹃。",
            "酴醿破香蕊，孤艳殿羣妍。"
        ],
        "title": "次韵戴显之晚春夹溪闲行",
        "id": "d56661a9-08f0-4d0a-9070-a1abd8b3786f"
    },
    {
        "author": "汪晫",
        "paragraphs": [
            "忽颁新历日，春事到茅檐。",
            "心自丹如故，须应白又添。",
            "微风和拂面，小雨冷侵帘。",
            "酒竭妨春饮，新将齑瓮腌。"
        ],
        "title": "次韵盖簿宾春",
        "id": "f5530c99-f71a-4270-8918-636ce1a836b2"
    },
    {
        "author": "汪晫",
        "paragraphs": [
            "黯淡云初敛，霏微雨复晴。",
            "烧痕回野色，禽语尽春声。",
            "駃駃山泉溜，欣欣木叶荣。",
            "杖藜村店酒，清似好官清。"
        ],
        "title": "次韵盖簿初春郊行",
        "id": "58229806-5a74-4282-8fa7-7e26b608cb55"
    },
    {
        "author": "汪晫",
        "paragraphs": [
            "新绿满高树，残红辞旧枝。",
            "马嵬留袜处，金谷坠楼时。",
            "巢燕衔香急，川鱼弄缬迟。",
            "诗人无可恨，青子又垂垂。"
        ],
        "title": "次韵落花",
        "id": "20fcf56f-8ff5-4b9f-8151-2343ad842720"
    },
    {
        "author": "汪晫",
        "paragraphs": [
            "重来春又半，梦寐念归期。",
            "山近衾裯薄，春寒鼓角悲。",
            "晓钟风送远，宿霭日开迟。",
            "客里真寥落，愁添两鬓丝。"
        ],
        "title": "城中春寒即事",
        "id": "c82b7931-c4b0-4f2b-ab56-eed2591371da"
    },
    {
        "author": "汪晫",
        "paragraphs": [
            "秋月清如水，凉生善养堂。",
            "鹊惊梧叶坠，露压稻花香。",
            "煨芋荐蛆白，开橙擘蟹黄。",
            "客来随所有，此兴不能忘。"
        ],
        "title": "秋夕遣兴",
        "id": "1e16b765-313d-4f0d-b704-6b35cf28ddc3"
    },
    {
        "author": "汪晫",
        "paragraphs": [
            "无秽水常浄，忘机鸟自驯。",
            "重来圆宿梦，因省是前身。",
            "尤物遗灵在，珍毛荐瑞频。",
            "何当还抱子，池上啄游鳞。"
        ],
        "title": "次韵李明甫追和苏黄门鸂鶒池",
        "id": "41ce6edb-1605-40ec-be62-8b6de0eeecb9"
    },
    {
        "author": "汪晫",
        "paragraphs": [
            "诗坛一何峻，寻盟休论且。",
            "弟子性嗜酒，白莲许入社。",
            "寒水巫阳峡，暮日苍梧野。",
            "大雅久不闻，今侯真作者。"
        ],
        "title": "次韵丁簿杂兴  其一",
        "id": "c8f83987-ebb6-47f5-85c1-999dddfa96b9"
    },
    {
        "author": "汪晫",
        "paragraphs": [
            "宴坐读侯诗，凛凛竖发毛。",
            "平实未是卑，秀爽非为高。",
            "清如幽谷花，羞杀李与桃。",
            "无怨而有哀，请歌楚离骚。"
        ],
        "title": "次韵丁簿杂兴  其二",
        "id": "668e81ed-ac71-4881-8549-7bcf57a1d8a1"
    },
    {
        "author": "汪晫",
        "paragraphs": [
            "高士亦主簿，漫士可一笑。",
            "轻云出岩阿，皎月生海峤。",
            "官曹无公事，老木有鹤叫。",
            "侯已诗道尊，时亦参众妙。"
        ],
        "title": "次韵丁簿杂兴  其三",
        "id": "8f534497-4795-4217-8a0e-55c7d6e6fb57"
    },
    {
        "author": "汪晫",
        "paragraphs": [
            "侯家好兄弟，森森如立竹。",
            "侯今白首去，乃复坐矮屋。",
            "要当振龙鬣，宁更淹骥足。",
            "吉人天相之，富贵在晚福。"
        ],
        "title": "次韵丁簿杂兴  其四",
        "id": "f284288b-a279-445e-807d-bcdb7fbd86a7"
    },
    {
        "author": "汪晫",
        "paragraphs": [
            "祥凤鸣高梧，𪉄鷃伏短篱。",
            "人行谨所趋，畏途或平逵。",
            "如饮钵中水，冷暖能自知。",
            "我愿歌考盘，侯遇亦未迟。"
        ],
        "title": "次韵丁簿杂兴  其五",
        "id": "e37ba399-564e-4637-9545-13f9c95cdcbb"
    },
    {
        "author": "汪晫",
        "paragraphs": [
            "青山一登啸，陡觉心胸别。",
            "飘飘襟袖寒，恍若御风列。",
            "汩没尘埃中，纷纷乱如蠛。",
            "不期会佳人，成此两奇绝。",
            "美哉周氏子，炯炯冰壶月。",
            "倾盖便如故，何必素所惬。",
            "磊落史少府，丰姿莹霜雪。",
            "真如汗血驹，才名籍天阅。",
            "抵掌同一笑，心悟口难说。",
            "向晚雨初霁，高柳新蝉咽。",
            "倚槛云去来，不悞巾角折。",
            "挥翰有佳句，明珠眩双睫。",
            "蹇予非少年，所作尽短拙。",
            "万事等白鸥，波间自没灭。"
        ],
        "title": "初夏同周同人与史尉登西园後山茅亭望远周君有赋依韵奉和兼呈少府",
        "id": "a7d7a2fd-5ce2-4d1f-80b3-5318073c7d47"
    },
    {
        "author": "汪晫",
        "paragraphs": [
            "黛拂蛾眉两月弯，虚亭着与小三间。",
            "吾翁先见如樗里，此老遗思比岘山。",
            "千仞远峰和我瘦，一庭芳草伴春闲。",
            "登临涕落当年事，不见仙人玉雪颜。"
        ],
        "title": "游翠眉用苏黄门子由韵",
        "id": "eb940040-7580-45fe-bf16-c8a0475ca1e4"
    },
    {
        "author": "汪晫",
        "paragraphs": [
            "春事年年兴不穷，野塘冰泮雪初融。",
            "烧痕彷佛草萌绿，树影扶疎梅萼红。",
            "莫恨一生今老大，还知万事本虚空。",
            "饥餐渴饮存吾道，尺雪今年贺岁丰。"
        ],
        "title": "次韵王季雄初春",
        "id": "7d3c4cea-c9ca-402d-bf6f-6d6fa0578ec8"
    },
    {
        "author": "汪晫",
        "paragraphs": [
            "老去而今技已穷，在人胸次要陶融。",
            "三杯村酒兄和弟，一岁春光绿换红。",
            "兀坐悠悠闲度日，闭门咄咄静书空。",
            "青山顾我多容态，影照清溪秀且丰。"
        ],
        "title": "次韵处约兄春行用前韵",
        "id": "5ed25bbe-80e5-450e-b68c-5697e1043634"
    },
    {
        "author": "汪晫",
        "paragraphs": [
            "自是胸中三斗尘，诗兵敢敌亚夫营。",
            "愁关老子两肩瘦，春点榴花一树明。",
            "雨向梅边来处细，句从夜半得时清。",
            "方床竹枕思君切，幸有吟筒话旧情。"
        ],
        "title": "次韵胡益之初夏见怀",
        "id": "21e57063-22d1-4af3-bf23-fdb360486335"
    },
    {
        "author": "汪晫",
        "paragraphs": [
            "西风落叶满空山，怀古情悰每怆然。",
            "诗句尚传人化鹤，危亭何在草生烟。",
            "披寻旧址营华构，追继当时醉玉船。",
            "要为故家复遗业，当知此举合为先。"
        ],
        "title": "过西园视豁然亭旧址景仰苏黄门有感用其留题韵示五弟八弟",
        "id": "c8f0c118-399e-402d-b653-a19ef6732a29"
    },
    {
        "author": "汪晫",
        "paragraphs": [
            "秋山排闼翠盈轩，似向高人伴酒尊。",
            "桑叶一庭深不扫，菊花满院静无言。",
            "谷中景物随时变，案上文书信手翻。",
            "恰得君诗吟未了，梧桐疎雨滴黄昏。"
        ],
        "title": "次韵胡约之秋兴",
        "id": "cc1f12b5-91ad-4d9e-aeab-c1a20b6b61ac"
    },
    {
        "author": "汪晫",
        "paragraphs": [
            "芙蓉红晚对高轩，何日论文共一尊。",
            "祇作古诗十九首，不消柱史五千言。",
            "一声南鴈霜华重，连夜西风木叶翻。",
            "自叹须眉今白尽，复愁友道更昏昏。"
        ],
        "title": "用尊字韵寄胡约之",
        "id": "1c03adcb-8b41-408d-b23b-4b45c520dd7f"
    },
    {
        "author": "汪晫",
        "paragraphs": [
            "亭前诗板有人临，公去知谁续好吟。",
            "忽有名人留七字，竞传高价值千金。",
            "曾扶诸老开皇极，终使微身坠众阴。",
            "两岫至今愁不展，此言应当老师心。"
        ],
        "title": "次韵吕仲见提干题翠眉亭",
        "id": "fdb3fc88-4004-4fa2-8c6e-78e93e22e883"
    },
    {
        "author": "汪晫",
        "paragraphs": [
            "缓引前诃度岭巅，真祠犹镇旧山川。",
            "悬知幽德如存日，更有孤忠合老天。",
            "双炷炉香祈一稔，两诗题咏播千年。",
            "民安善政神应喜，桑荫儿童犊背眠。"
        ],
        "title": "次韵李明府上事初谒登源庙用苏黄门韵见示",
        "id": "99181bd3-d6bf-47ae-b8cf-ed4cd1bb93d7"
    },
    {
        "author": "汪晫",
        "paragraphs": [
            "管领宾僚破费春，座中着白是山人。",
            "鱼游浅绿心机熟，鶑欣残红句语新。",
            "老屋不嫌规制朴，长官最喜土风淳。",
            "满园桃李成阴密，留取甘棠浣水滨。"
        ],
        "title": "即席次韵赵簿县圃小集呈李明府",
        "id": "a67269e3-b191-4b30-9703-06497f92f12d"
    },
    {
        "author": "汪晫",
        "paragraphs": [
            "农夫只合老山林，辜负时卿一寸心。",
            "老矣不堪持手板，死时何用覆斜衾。",
            "有人称善名非细，对客无惭乐最深。",
            "回首暮云天黯淡，谁能更听伯牙琴。"
        ],
        "title": "无题",
        "id": "6e040d3e-7646-4861-926e-33543229ea63"
    },
    {
        "author": "汪晫",
        "paragraphs": [
            "池上先生诗句香，得公诗句更揄扬。",
            "精神相对陈圭瓒，意气潜交冶镆将。",
            "贤令旧容老文学，山农今见谪仙郎。",
            "百年剩喜风流续，未有名禽首屡昂。"
        ],
        "title": "次韵李明府追和苏黄门鸂鶒池",
        "id": "0a46a10a-4389-469a-b0a9-6a08a83cb17d"
    },
    {
        "author": "汪晫",
        "paragraphs": [
            "风林弄影舞婆娑，水漫池塘绿皱波。",
            "天上谁人待金马，人间何路出铜驼。",
            "千年史册乱居半，百日春光晴不多。",
            "飞絮落花还病酒，门前佳客倦相过。"
        ],
        "title": "次韵春愁",
        "id": "2a3fcc11-5d4e-4c89-a0b7-9fc19b222f9d"
    },
    {
        "author": "汪晫",
        "paragraphs": [
            "文皇当日伐辽东，授钥忠勋留禁中。",
            "违命加诬非信史，新诗昭雪有奇功。",
            "阴兵犹可歼凶悖，甘泽还能作岁丰。",
            "他日或提迁固笔，删修订实望研穷。"
        ],
        "title": "次韵叶子真贤良留题登源先庙",
        "id": "dfd0b8c5-75cc-4fcf-9de4-4b7d0732b320"
    },
    {
        "author": "汪晫",
        "paragraphs": [
            "本是偷闲择一枝，静中此乐有谁知。",
            "山光照座年年在，世事于人日日非。",
            "春研有诗吟即事，夜灯无梦到相思。",
            "汉阴老子机何有，禅病今来减带围。"
        ],
        "title": "次韵环谷即事",
        "id": "610c57ad-0f0b-4839-ab2e-1dd4fa833cf2"
    },
    {
        "author": "汪晫",
        "paragraphs": [
            "携家松底酹虾蟆，椒荔豚肩荐菊芽。",
            "吾父洲中无橘树，与兄庭下有荆花。",
            "和羹莫遂笺边让，破帽无能落孟嘉。",
            "衰老伤怀泪痕冷，年来须鬓白多些。"
        ],
        "title": "九日拜大兄坟",
        "id": "5b184b2d-663d-4811-9716-543258197d86"
    },
    {
        "author": "汪晫",
        "paragraphs": [
            "行过晴溪乌桕弯，清漪犹自照苍颜。",
            "□□□□□□□，举酒欣然得绿鬟。",
            "鱼为知机潜别浦，兰因避俗住空山。",
            "老夫自觉无多事，且喜宾朋时往还。"
        ],
        "title": "次韵朱同人携妓见访留题",
        "id": "a0706d32-621b-44fc-ab1e-1f9ba633970e"
    },
    {
        "author": "汪晫",
        "paragraphs": [
            "静观打透两重关，无静无观总一般。",
            "须信静时非境静，从知观处是心观。"
        ],
        "title": "静观堂十偈  其一",
        "id": "6e639534-7b88-423b-bfd3-4ac1b863f480"
    },
    {
        "author": "汪晫",
        "paragraphs": [
            "一间虚室自安然，何必求仙更问禅。",
            "尽日焚香闭门坐，饥来吃饭困来眠。"
        ],
        "title": "静观堂十偈  其二",
        "id": "4e73bc40-747a-4bfd-b133-65ded8305df2"
    },
    {
        "author": "汪晫",
        "paragraphs": [
            "万缘一息丝不挂，一个闲身煞潇洒。",
            "静中有味淡如如，哑子得梦难为话。"
        ],
        "title": "静观堂十偈  其三",
        "id": "80d2fda7-a6c5-4c91-aa13-3357ea4b4369"
    },
    {
        "author": "汪晫",
        "paragraphs": [
            "我无官守无言责，自倚栏干时一拍。",
            "只因冷眼看破来，笑杀时人空擘画。"
        ],
        "title": "静观堂十偈  其四",
        "id": "ae6b5d08-30d6-423b-8b5a-3a3ac02a9d2c"
    },
    {
        "author": "汪晫",
        "paragraphs": [
            "东风万物皆舒畅，野色溪光无尽藏。",
            "谁唤春来春不知，草自青青花自放。"
        ],
        "title": "静观堂十偈  其五",
        "id": "a12c08a4-24ed-4331-93db-258d48a71fc0"
    },
    {
        "author": "汪晫",
        "paragraphs": [
            "春去人间日正长，天工催促绿阴忙。",
            "古槐高柳争新意，自是无人知底凉。"
        ],
        "title": "静观堂十偈  其六",
        "id": "15ee9e8d-8577-4161-85fc-e7d0010d49f8"
    },
    {
        "author": "汪晫",
        "paragraphs": [
            "长空一望如水碧，泉涧幽幽风淅淅。",
            "惊人暑退寒渐生，蓼染春红映素壁。"
        ],
        "title": "静观堂十偈  其七",
        "id": "70abe5d6-11bc-423f-8e64-2cfc5b22b60e"
    },
    {
        "author": "汪晫",
        "paragraphs": [
            "香到梅梢岁又还，老天春事不曾闲。",
            "酸风冻雪侵重户，僵卧长松独恃顽。"
        ],
        "title": "静观堂十偈  其八",
        "id": "b4a428b4-f91e-47e8-8e46-fd6fc0ed25d9"
    },
    {
        "author": "汪晫",
        "paragraphs": [
            "有时检点旧闲游，出岫行云野渡舟。",
            "蓦地静中消息好，夕阳西下水东流。"
        ],
        "title": "静观堂十偈  其九",
        "id": "b1b005ef-cc3f-4b80-acfd-d0fdb17b7afc"
    },
    {
        "author": "汪晫",
        "paragraphs": [
            "衲被蒙头付自然，何须八棒十三禅。",
            "数声啼鸟青山外，惊起幽窗一觉眠。"
        ],
        "title": "赠天竺僧",
        "id": "83eae12b-04c9-44fc-a197-adce0040a538"
    },
    {
        "author": "汪晫",
        "paragraphs": [
            "淡黄初弄正纤柔，便向东风舞不休。",
            "犹记西湖相识旧，只今缕缕是春愁。"
        ],
        "tags": [
            "西湖"
        ],
        "title": "柳",
        "id": "782a7368-db8b-446f-a0b8-969fa6652966"
    },
    {
        "author": "汪晫",
        "paragraphs": [
            "云锁浮丘六六山，东风又作夜来寒。",
            "枝间杏蕊开还禁，陌上春泥滑未干。"
        ],
        "title": "复阴",
        "id": "451d519d-1ffe-47f2-8b32-78eb5b48104b"
    },
    {
        "author": "汪晫",
        "paragraphs": [
            "荷钱新绿点池塘，竹枕方床午梦长。",
            "山鸟数声帘影寂，松窗风递煮茶香。"
        ],
        "title": "环谷初夏",
        "id": "49380766-4423-420f-9f43-234d815b3099"
    },
    {
        "author": "汪晫",
        "paragraphs": [
            "须眉数得茎茎古，果是环谷山中人。",
            "道眼静观付一笑，借问两个若个真。"
        ],
        "title": "写真",
        "id": "c76b5c49-4e2c-470f-b3db-06c18afb7966"
    },
    {
        "author": "汪晫",
        "paragraphs": [
            "先生德政殊清明，斯堂故以景苏名。",
            "可怜向苦糟曲厄，东撑西柱悬河倾。",
            "一从公来忽嗟叹，不日云斤还旧观。",
            "败栋宅鼠壁篆蜗，涌翠流光复辉焕。",
            "坐想岷峨远山碧，先生已矣遗陈迹。",
            "华阳三十六篇诗，今日拂尘炯全璧。",
            "自来苏李两名家，斯堂二贤愈光华。",
            "看公了却此县债，步武先生云路快。"
        ],
        "title": "景苏堂新复上李明府",
        "id": "581edcca-1419-4fc1-93be-f36ead396b5a"
    },
    {
        "author": "汪晫",
        "paragraphs": [
            "白发衰翁岁已老，惜花有心犹起早。",
            "无事晓窗但高眠，闭关苔青门不扫。",
            "和靖风流屋後梅，濂溪气味窗前草。",
            "近与邹轲同窠臼，亦欲集义以养浩。",
            "不解吟诗着书册，自爱严君平一个。",
            "无复求仙事老聃，宁更寻禅参达磨。",
            "皇天见怜尚不死，牵率时贤持酒贺。",
            "不才自当明主弃，非敢椟玉为怀宝。",
            "致君尧舜须公等，山中槁夫勿多道。"
        ],
        "title": "某衰年未了初度复临伏辱时贤载酒为寿且挥洒佳章增光枯朽即席次韵见谢意",
        "id": "3df45261-9a12-4cf4-abdc-1355552d413e"
    },
    {
        "author": "汪晫",
        "paragraphs": [
            "暑往寒来如电泡，年年门外闲花草，世事纷纷自颠倒。",
            "青山眼底最多情，日日向人浑不老。"
        ],
        "title": "感兴四章章五句  其一",
        "id": "bbca6aff-21e1-4bb7-b14c-a8ae6643928d"
    },
    {
        "author": "汪晫",
        "paragraphs": [
            "胶扰浮生事若麻，世路崎岖易覆车，争如清浄山人家。",
            "静观抚掌付一笑，出户䔩䔩飞松花。"
        ],
        "title": "感兴四章章五句  其二",
        "id": "a79bca10-6e9a-41f4-ac58-e0fdd1fb4ebc"
    },
    {
        "author": "汪晫",
        "paragraphs": [
            "一树雪花白如玉，辛夷为车荷为屋，闲中享此亦清福。",
            "一双沙禽竹上啼，对客取琴弹一曲。"
        ],
        "title": "感兴四章章五句  其三",
        "id": "824cdf39-0222-42ce-b90e-8c9da267867b"
    },
    {
        "author": "汪晫",
        "paragraphs": [
            "坐读南华一卷经，富贵百年如邮亭，人生怒瘿空成瓶。",
            "香炉缕烟风浩荡，白鸟点破前山青。"
        ],
        "title": "感兴四章章五句  其四",
        "id": "30f94645-1ba8-44be-8029-8bac16a45a66"
    },
    {
        "author": "汪晫",
        "paragraphs": [
            "山寒杏未花。"
        ],
        "title": "句  其一",
        "id": "f7e0ad5a-524c-4a23-8344-d3388dbaa1d7"
    },
    {
        "author": "汪晫",
        "paragraphs": [
            "灭烛闵蛾伤。"
        ],
        "title": "句  其二",
        "id": "7e146f06-fa08-433b-85ed-3a8f341a016d"
    },
    {
        "author": "汪晫",
        "paragraphs": [
            "梨花院落春宵短。"
        ],
        "title": "句  其三",
        "id": "db7acac6-a381-442b-9c3c-7c16c937321b"
    },
    {
        "author": "汪晫",
        "paragraphs": [
            "片片飞红已谢春，红移榴蕊更精神。"
        ],
        "title": "句  其四",
        "id": "f115df3d-d891-4780-b6a9-6e23e49272c3"
    },
    {
        "author": "释慧性",
        "paragraphs": [
            "万叠峯峦秀，清虚杳霭间。",
            "跨门一句子，拟议隔重关。"
        ],
        "title": "偈颂一百零一首  其一",
        "id": "cff49ea4-579f-4018-93cd-bf11cb97a047"
    },
    {
        "author": "释慧性",
        "paragraphs": [
            "指天指地，有甚巴鼻。",
            "目顾四方，不知失利。",
            "累及後代儿孙，以此递相钝置。"
        ],
        "title": "偈颂一百零一首  其二",
        "id": "6a211848-9e80-4b21-a087-ab839f213865"
    },
    {
        "author": "释慧性",
        "paragraphs": [
            "电激雷奔，以毒攻毒。",
            "撒土抛沙，拗直作曲。",
            "个里翻身控角弓，谁能背手抽金镞。"
        ],
        "title": "偈颂一百零一首  其三",
        "id": "0027b97e-de36-464c-a75d-0f3f2d61ed69"
    },
    {
        "author": "释慧性",
        "paragraphs": [
            "不知立处高多少，回头四顾白云低。",
            "等闲移步毗卢顶，拽转南辰安向西。"
        ],
        "title": "偈颂一百零一首  其四",
        "id": "5672338d-3b65-406f-ad2f-d712fdfc90e9"
    },
    {
        "author": "释慧性",
        "paragraphs": [
            "要入牯牛队，还披水牯皮。",
            "全身行异类，拽杷又牵犁。"
        ],
        "title": "偈颂一百零一首  其五",
        "id": "d70c9e61-407d-4d55-b3d4-7e3a438dbbc0"
    },
    {
        "author": "释慧性",
        "paragraphs": [
            "行尽迢迢路，无山不是家。",
            "跨门一句子，拟议隔天涯。"
        ],
        "title": "偈颂一百零一首  其六",
        "id": "fc2f0579-013b-4beb-b00a-0144d4ec98b6"
    },
    {
        "author": "释慧性",
        "paragraphs": [
            "有语中无语，达磨九年空面壁。",
            "无语中有语，空生岩畔花狼藉。",
            "南斗八，北斗七。"
        ],
        "title": "偈颂一百零一首  其七",
        "id": "19ab21eb-307d-48c3-a6fa-e8d1f729b87a"
    },
    {
        "author": "释慧性",
        "paragraphs": [
            "哑却我口秃我舌，明眼衲僧难辨别。",
            "今朝撒向诸人前，须弥灯王笑不彻。"
        ],
        "title": "偈颂一百零一首  其八",
        "id": "c1ca0ac3-adf6-4431-b2b2-645c8683bdc3"
    },
    {
        "author": "释慧性",
        "paragraphs": [
            "天寒日短，三平二满。",
            "虎咬大虫，雄鸡生卵。"
        ],
        "title": "偈颂一百零一首  其九",
        "id": "a7ec0309-05bd-4c63-a931-6f530b946ecd"
    },
    {
        "author": "释慧性",
        "paragraphs": [
            "言发非声，舌头无骨。",
            "色前不物，狐狸恋窟。"
        ],
        "title": "偈颂一百零一首  其一○",
        "id": "06297144-a116-4458-bb7c-91ca9da4a63b"
    },
    {
        "author": "释慧性",
        "paragraphs": [
            "新梅雪里依稀拆，爱日窗前迤逦长。",
            "漏泄东君好消息，分明遍界不能藏。",
            "但得到家田地稳，更无佛法可商量。"
        ],
        "title": "偈颂一百零一首  其一一",
        "id": "8098d88c-a1c6-4f68-9df6-9c915178c206"
    },
    {
        "author": "释慧性",
        "paragraphs": [
            "乌牙绝顶，结制安居。",
            "包罗万有，吞却十虚。",
            "切忌从它觅，迢迢与我疎。"
        ],
        "title": "偈颂一百零一首  其一二",
        "id": "bcafa2e5-c42c-44bb-8e2b-5c343af56ec5"
    },
    {
        "author": "释慧性",
        "paragraphs": [
            "往来无间，动静一源。",
            "瞥然而往，瞥然而还。",
            "大方无内无外，管甚新年旧年。",
            "归来偃卧青松下，只这些儿妙不传。"
        ],
        "title": "偈颂一百零一首  其一三",
        "id": "dd2ae430-c142-42d5-b8c1-430788fd3824"
    },
    {
        "author": "释慧性",
        "paragraphs": [
            "方挹新春，又迎朱夏。",
            "山不为高，水不为下。",
            "梅雨连绵，虚空贴卦。",
            "浸烂石乌龟，黄梅添话欛。",
            "乌牙峯顶浪滔天，犀牛扇子增高价。"
        ],
        "title": "偈颂一百零一首  其一四",
        "id": "f45cecfe-23da-48ce-8288-717295c7faca"
    },
    {
        "author": "释慧性",
        "paragraphs": [
            "秋风清，秋月白。",
            "雁过长空，蝉噪庭柏。",
            "踢出铁昆崘，大机要顿发。",
            "好肉剜疮，觑着即瞎。",
            "隔山人唱太平歌，元是胡笳十八拍。"
        ],
        "title": "偈颂一百零一首  其一五",
        "id": "eac791d1-677c-4440-87ee-519f04782829"
    },
    {
        "author": "释慧性",
        "paragraphs": [
            "爽气生襟袂，清飙袭四维。",
            "白云抱幽石，冷淡更清奇。",
            "玲珑八面自回合，峭峻一方谁敢窥。"
        ],
        "title": "偈颂一百零一首  其一六",
        "id": "e0827e58-e0f9-48ee-ab43-fc48756ec9a3"
    },
    {
        "author": "释慧性",
        "paragraphs": [
            "毒蛇头上能揩痒，正是吾家跳灶儿。",
            "窃得这些穷伎俩，白拈手里觅便宜。",
            "万仞崖头独足立，头长三尺知是谁。"
        ],
        "title": "偈颂一百零一首  其一七",
        "id": "24f4c317-b72e-4fab-808a-7e82d87a984d"
    },
    {
        "author": "释慧性",
        "paragraphs": [
            "十五日已前，一冬二冬，叉手当胸。",
            "十五日已後，背手抽金镞，翻身控角弓。",
            "正当十五日，风从虎兮云从龙，抬眸鹞子过辽东。"
        ],
        "title": "偈颂一百零一首  其一八",
        "id": "d049dfe2-9cb9-496e-bf59-d2058eb8bb1f"
    },
    {
        "author": "释慧性",
        "paragraphs": [
            "春行万国春无迹，腊雪消残始见功。",
            "头头应现，处处流通。",
            "木马泥牛吼，花柳撼春风。"
        ],
        "title": "偈颂一百零一首  其一九",
        "id": "e981af8b-20b8-4b07-9ec0-6cf11982dea8"
    },
    {
        "author": "释慧性",
        "paragraphs": [
            "春山青，春水绿。",
            "草茸茸，花簇簇。",
            "若能丧尽目前机，便见庐山真面目。"
        ],
        "tags": [
            "庐山"
        ],
        "title": "偈颂一百零一首  其二○",
        "id": "8db8b57b-688c-44f2-b258-4c18ac922bbe"
    },
    {
        "author": "释慧性",
        "paragraphs": [
            "元宵正月半，是处金莲现。",
            "贪看灯明佛，蹉过新罗箭。",
            "闪电光中，聊通一线。"
        ],
        "title": "偈颂一百零一首  其二一",
        "id": "1efbeb5c-593b-4a1f-b99d-e1599c838af6"
    },
    {
        "author": "释慧性",
        "paragraphs": [
            "法社栋梁，丛林纲纪。",
            "全杀全活，建立宗旨。",
            "双放双收，总在这里。",
            "虎啸风生，龙吟雾起。",
            "大家扶起破砂盆，无限清风来未已。"
        ],
        "title": "偈颂一百零一首  其二二",
        "id": "e38fdda8-392a-49b0-9c5d-c507002836ea"
    },
    {
        "author": "释慧性",
        "paragraphs": [
            "句中句，绝露布。",
            "闪电里，分缁素。"
        ],
        "title": "偈颂一百零一首  其二三",
        "id": "af4fa9bb-a01b-4414-b57a-2a3afc9400b5"
    },
    {
        "author": "释慧性",
        "paragraphs": [
            "向上一路滑，壁立万仞崄。",
            "石火电光钝，定干坤句错。",
            "水牯牛常甘水草，麒麟只有一只角，千手大悲难摸索。"
        ],
        "title": "偈颂一百零一首  其二四",
        "id": "a0b0af49-ffda-42b1-853a-6f828ce43df7"
    },
    {
        "author": "释慧性",
        "paragraphs": [
            "主中宾，宾中主，南山大虫元是虎。",
            "踢起眉毛着眼看，闪电光中急荐取，发机须是千钧弩。"
        ],
        "title": "偈颂一百零一首  其二五",
        "id": "f81774d6-51da-4ba6-9ab2-bea2ce1518f4"
    },
    {
        "author": "释慧性",
        "paragraphs": [
            "知有底人，眼中着屑。",
            "尽底掀翻，只得一橛。",
            "堪笑巴陵老古锥，解道银椀里盛雪。"
        ],
        "title": "偈颂一百零一首  其二六",
        "id": "a6e1ea73-60ff-4eb6-acad-457e4ad6fe42"
    },
    {
        "author": "释慧性",
        "paragraphs": [
            "归宗见成行货，别无单传心要。",
            "二时展钵开单，逐日痾屎送尿。",
            "饥餐渴饮一般，露柱灯笼大笑。",
            "毗婆尸佛早留心，直至而今不得妙。"
        ],
        "title": "偈颂一百零一首  其二七",
        "id": "8d867753-e08b-42d1-87b1-bbc7d895699f"
    },
    {
        "author": "释慧性",
        "paragraphs": [
            "风萧萧兮疎林叶落，月皎皎兮虎啸猿啼。",
            "或闻或见，或悟或迷。",
            "会与不会，脱体全提，鼻孔元是向下垂。"
        ],
        "title": "偈颂一百零一首  其二八",
        "id": "24075670-da25-4a8a-a561-cd920dcdda54"
    },
    {
        "author": "释慧性",
        "paragraphs": [
            "一叶落，天下秋。",
            "一尘起，大地收。",
            "明明祖师意，明明百草头。",
            "相头买帽，看楼打楼，更嫌何处不风流。"
        ],
        "title": "偈颂一百零一首  其二九",
        "id": "c1671dea-e474-4dc7-b6e4-7659b6c1a4c2"
    },
    {
        "author": "释慧性",
        "paragraphs": [
            "秋色连天浄，秋花满地香。",
            "圆通门大启，切忌错商量。"
        ],
        "title": "偈颂一百零一首  其三○",
        "id": "12b1975f-4e8b-425c-8bdb-3f40134d8877"
    },
    {
        "author": "释慧性",
        "paragraphs": [
            "丹霞烧木佛，院主眉须落。",
            "两个无孔铁锤，彼此将错就错。",
            "焦砖打着连底冻，笑它普化摇铃铎。"
        ],
        "title": "偈颂一百零一首  其三一",
        "id": "f148483d-e62e-4825-ba88-d38ea71a8ffe"
    },
    {
        "author": "释慧性",
        "paragraphs": [
            "雪覆千山，孤峯不白。",
            "突出难辨，觑着则瞎。",
            "铁树花开，冰河焰发。",
            "不萌枝上月三更，切忌龙门遭点额。"
        ],
        "title": "偈颂一百零一首  其三二",
        "id": "f719ea64-977a-4d38-a9f3-95cb876fc198"
    },
    {
        "author": "释慧性",
        "paragraphs": [
            "摇唇鼓舌，展事投机。",
            "千佛出世，不通忏悔。",
            "焦巴焦巴，有叶无丫。",
            "长天秋水，孤鹜落霞。"
        ],
        "title": "偈颂一百零一首  其三三",
        "id": "2397cf35-7f6a-430e-9f36-17bd8e31e79a"
    },
    {
        "author": "释慧性",
        "paragraphs": [
            "归宗无法可商量，独掇单提不覆藏。",
            "有问西来端的意，天寒日短夜偏长。"
        ],
        "title": "偈颂一百零一首  其三四",
        "id": "751b862f-4d8b-4139-bc6e-f99e222cc83d"
    },
    {
        "author": "释慧性",
        "paragraphs": [
            "指天指地独称尊，搅动干坤海岳昏。",
            "自从赚杀人无数，直至而今无脑门。"
        ],
        "title": "偈颂一百零一首  其三五",
        "id": "e201ddff-27af-4cb6-9663-ddcd2e631486"
    },
    {
        "author": "释慧性",
        "paragraphs": [
            "雨过长空，檐头滴滴。",
            "觌面相呈，人信不及。",
            "信得及，万古长空元不湿。"
        ],
        "title": "偈颂一百零一首  其三六",
        "id": "73b825d1-928b-425e-9058-77b54e7c804c"
    },
    {
        "author": "释慧性",
        "paragraphs": [
            "一即一切，一切即一。",
            "拈青玉峡，向焦螟眼中。",
            "撮大地来，如粟米粒。",
            "会则事同一家，不会则知我受屈。"
        ],
        "title": "偈颂一百零一首  其三七",
        "id": "6cb57cae-b9ac-4689-9aad-ff4f2e81f6b0"
    },
    {
        "author": "释慧性",
        "paragraphs": [
            "独标万象，物外宣扬。",
            "天长地久，地久天长。"
        ],
        "title": "偈颂一百零一首  其三八",
        "id": "2a4c551d-a8e9-4087-9215-dd6a7c401394"
    },
    {
        "author": "释慧性",
        "paragraphs": [
            "无作无为，无说无示。",
            "可以济群，类统万邦。",
            "同六虚，融三际，此是吾家第一义。"
        ],
        "title": "偈颂一百零一首  其三九",
        "id": "a3009103-b0fb-45d1-8462-bf3a47448401"
    },
    {
        "author": "释慧性",
        "paragraphs": [
            "瀑布悬崖落半空，等闲平步广寒宫。",
            "乘时坐断孤峯顶，千圣从教立下风。"
        ],
        "title": "偈颂一百零一首  其四○",
        "id": "88e6202d-a98e-42d9-83ed-637180a8bdb0"
    },
    {
        "author": "释慧性",
        "paragraphs": [
            "祖祢不了，儿孙遭累。",
            "祝着磕着，无处回避。",
            "不辞礼拜烧香，也要递相钝置。"
        ],
        "title": "偈颂一百零一首  其四一",
        "id": "f99f77c2-5647-4f9f-a5c1-015bf90333f8"
    },
    {
        "author": "释慧性",
        "paragraphs": [
            "作家炉鞴，本分钳锤。",
            "不用埋兵施陷虎，白拈手里觅便宜。"
        ],
        "title": "偈颂一百零一首  其四二",
        "id": "abdcc364-c774-4849-873d-955dbaab2a62"
    },
    {
        "author": "释慧性",
        "paragraphs": [
            "喝散白云，穿开碧落。",
            "一步阔一步，一着高一着。"
        ],
        "title": "偈颂一百零一首  其四三",
        "id": "fbb05a28-b63c-4f08-8db0-6e12b1c9fa9d"
    },
    {
        "author": "释慧性",
        "paragraphs": [
            "未举先知孰与论，掀腾海岳动干坤。",
            "崄崖句里翻身转，盘走珠兮珠走盘。"
        ],
        "title": "偈颂一百零一首  其四四",
        "id": "488c6776-edcd-4fdf-a95e-a4f32b018add"
    },
    {
        "author": "释慧性",
        "paragraphs": [
            "一真含法界，大用等虚空。",
            "千祥如雾集，万善若云臻。",
            "用祝吾皇无量寿，天高无极地无穷。"
        ],
        "title": "偈颂一百零一首  其四五",
        "id": "7f346fc3-4769-47bb-8ff9-821252b9fa3c"
    },
    {
        "author": "释慧性",
        "paragraphs": [
            "郊原雨过，春日熙熙。",
            "桃红李白，发最上机。",
            "哑却口，落尽眉。",
            "就中一曲江南好，芦管迎风撩乱吹。"
        ],
        "title": "偈颂一百零一首  其四六",
        "id": "919a1144-eb36-4761-8474-cb35b2eccbbe"
    },
    {
        "author": "释慧性",
        "paragraphs": [
            "声前一句，十方显露。",
            "佛祖不知，衲僧罔措。"
        ],
        "title": "偈颂一百零一首  其四七",
        "id": "5df11f48-b8d7-4514-a495-9527f0cdae53"
    },
    {
        "author": "释慧性",
        "paragraphs": [
            "万壑千岩，云霞锁雾。",
            "洞然明白，觌面分付。",
            "鴈影落寒潭，孤舟横野渡。"
        ],
        "title": "偈颂一百零一首  其四八",
        "id": "7a7301bf-1c31-4400-8614-1b821a72a7ad"
    },
    {
        "author": "释慧性",
        "paragraphs": [
            "毗卢师，法身主，纵夺临机些子许。",
            "目前分付与阿谁，踢起眉毛急荐取。"
        ],
        "title": "偈颂一百零一首  其四九",
        "id": "f86f225c-854f-4eb2-9198-423adc2c2002"
    },
    {
        "author": "释慧性",
        "paragraphs": [
            "去圣时遥，人多懈怠。",
            "逆则生嗔，顺则生爱。",
            "不嗔不爱，东海剪刀，西番布袋。",
            "解脱门头紧着关，休夸铺席无人买。",
            "脑後见腮，和赃捉败。"
        ],
        "title": "偈颂一百零一首  其五○",
        "id": "701ce6b2-f756-4e96-8731-30e1b643fa15"
    },
    {
        "author": "释慧性",
        "paragraphs": [
            "一番秋雨一番凉，道路无尘野菊香。",
            "翻笑昔年陶令尹，攒眉归去错商量。",
            "恁么不恁么，破镜不重光。",
            "若把拈花微笑是，切忌将奴唤作郎。"
        ],
        "title": "偈颂一百零一首  其五一",
        "id": "3c247345-889c-4470-b049-2d32eba88571"
    },
    {
        "author": "释慧性",
        "paragraphs": [
            "鼓没弦琴，吹无孔笛。",
            "共乐尧年同舜日，达磨九年空面壁。"
        ],
        "title": "偈颂一百零一首  其五二",
        "id": "2e1184e0-8967-45af-8fc7-c2fa69677339"
    },
    {
        "author": "释慧性",
        "paragraphs": [
            "久雨不晴，纔晴又雨。",
            "阴阳交泰，万物得所。",
            "明明百草头，能为万象主。",
            "觌面相呈，切忌莽卤。"
        ],
        "title": "偈颂一百零一首  其五三",
        "id": "f8b7e327-01a3-41ef-8ca8-97ed3e17163c"
    },
    {
        "author": "释慧性",
        "paragraphs": [
            "秋风离离，秋色依依。",
            "秋云淡伫，秋月分辉。",
            "篆不雕之心印，状似铁牛之机。",
            "阿呵呵，力咄希，再三捞摝始应知。"
        ],
        "title": "偈颂一百零一首  其五四",
        "id": "b31aac8d-ae4f-4675-9eca-ba1620b5d628"
    },
    {
        "author": "释慧性",
        "paragraphs": [
            "月挂长空，孤峯独宿。",
            "幽鸟数声清，白云断处续。",
            "佛眼难窥，拗直作曲。",
            "羚羊挂角绝踪由，无限清风生八极。"
        ],
        "title": "偈颂一百零一首  其五五",
        "id": "63959aa7-a810-4af3-894f-995f61e68ed0"
    },
    {
        "author": "释慧性",
        "paragraphs": [
            "是句亦刬，非句亦刬。",
            "瞒瞒顸顸，生铁门限。",
            "如斯出世为人，瞎却衲僧正眼。",
            "子细捡点将来，也是徐六担板。"
        ],
        "title": "偈颂一百零一首  其五六",
        "id": "87b6c79f-97e5-4ec6-be00-44de74d4ed0f"
    },
    {
        "author": "释慧性",
        "paragraphs": [
            "瞿昙夜半见明星，碓觜挑开眼里筋。",
            "四十九年无畏说，至今错认定盘星。",
            "将头不猛，带累三军。",
            "曹溪波浪如相似，无限平人被陆沈。"
        ],
        "title": "偈颂一百零一首  其五七",
        "id": "9fa86b82-aaf6-4117-920c-ec70650cb597"
    },
    {
        "author": "释慧性",
        "paragraphs": [
            "草离离，烟漠漠，雨如膏，云如鹤。",
            "说了也，错错错。",
            "五老峯高彻骨寒，野猿啼断山月落。"
        ],
        "title": "偈颂一百零一首  其五八",
        "id": "1dc9954e-b2b2-4180-968c-eb7450d640ed"
    },
    {
        "author": "释慧性",
        "paragraphs": [
            "天得一，地得一，王得一兮无等匹。",
            "一得一，又何必，闪电光中加霹雳。",
            "朝来细雨洒危层，八面风清照红日。"
        ],
        "title": "偈颂一百零一首  其五九",
        "id": "dab1b08d-4aad-4d64-87e8-1cce96d9f315"
    },
    {
        "author": "释慧性",
        "paragraphs": [
            "大包无外，细入无间。",
            "内外绝瑕疵，古今无背面。",
            "森罗万象影中藏，四圣六凡光里现。",
            "分明常在诸人前，未审诸人见不见，铁壁银山通一线。"
        ],
        "title": "偈颂一百零一首  其六○",
        "id": "e6b0680a-b71f-4e5d-becf-7cca0d1989ff"
    },
    {
        "author": "释慧性",
        "paragraphs": [
            "雪埋松径，梅着寒梢。",
            "露倮倮，赤洒洒，独孤标。",
            "寒山逢拾得，抚掌笑呵呵。"
        ],
        "title": "偈颂一百零一首  其六一",
        "id": "6d8142e0-aac5-45df-836b-7ad684a469e1"
    },
    {
        "author": "释慧性",
        "paragraphs": [
            "初三十一，中九下七。",
            "更不囊藏，当阳拈出。",
            "一气转洪钧，八方开寿域。"
        ],
        "title": "偈颂一百零一首  其六二",
        "id": "b70af790-25fc-40c5-9f01-bd20a73ac4a4"
    },
    {
        "author": "释慧性",
        "paragraphs": [
            "心月孤圆，清光皎洁。",
            "吞尽十方空，银椀里盛雪。",
            "本光瑞如此，笑倒灯明佛。"
        ],
        "title": "偈颂一百零一首  其六三",
        "id": "5d013e62-e517-4159-90bd-8d60d5f026c8"
    },
    {
        "author": "释慧性",
        "paragraphs": [
            "本犀花散一山秋，更约清风作胜游。",
            "笑傲幽香翻叶底，西来祖意在枝头。",
            "没回互，兴悠悠，辽天鼻孔齐穿却，更嫌何处不风流。"
        ],
        "title": "偈颂一百零一首  其六四",
        "id": "03d94ab3-84b4-4895-8d3b-7af3cf76cbba"
    },
    {
        "author": "释慧性",
        "paragraphs": [
            "杀人刀，活人剑，劈破虚空成两片。",
            "千妖百怪尽潜踪，万象森罗光影现。",
            "艾人与门神，端的见不见。",
            "拄杖子聊通一线。"
        ],
        "title": "偈颂一百零一首  其六五",
        "id": "9727b400-475d-41c9-b02e-e6af885eca18"
    },
    {
        "author": "释慧性",
        "paragraphs": [
            "有结有解俱错，到底无绳自缚。",
            "一夏九十日终，个个眉须堕落。",
            "入水长人，填沟塞壑。",
            "相逢只解那斯祁，明眼衲僧休卜度。"
        ],
        "title": "偈颂一百零一首  其六六",
        "id": "be809ebe-1243-4e98-a7f0-4e987c5273c9"
    },
    {
        "author": "释慧性",
        "paragraphs": [
            "纔开口又成剩语，不开口又成增语，发机须是千钧弩。",
            "草店家风别，翻云又覆雨。",
            "若是陶渊明，攒眉便归去。"
        ],
        "title": "偈颂一百零一首  其六七",
        "id": "bbbab21c-750b-41d5-b2b7-b8f086182b3b"
    },
    {
        "author": "释慧性",
        "paragraphs": [
            "松萝影里，积翠堆中。",
            "白云为盖，流泉作琴。",
            "只影独标岩上月，不知那个是知音。",
            "耳卓朔，头蓬松，抬眸鹞子过辽东。"
        ],
        "title": "偈颂一百零一首  其六八",
        "id": "54466e8c-fc4d-45c8-b82d-8dcabc6115b3"
    },
    {
        "author": "释慧性",
        "paragraphs": [
            "言语动用没交涉，非言语动用亦没交涉。",
            "倾肠倒腹，为楔出楔。",
            "哑却我口秃却舌，明明万里一条铁。"
        ],
        "title": "偈颂一百零一首  其六九",
        "id": "e029c65e-576a-417b-a63e-a9991bc31ec4"
    },
    {
        "author": "释慧性",
        "paragraphs": [
            "点捡将来，罪过不少。",
            "只凭拄杖，一切靠倒。"
        ],
        "title": "偈颂一百零一首  其七○",
        "id": "555ac5f0-de46-4f68-84c8-911f8cbdb8f0"
    },
    {
        "author": "释慧性",
        "paragraphs": [
            "掀翻四大海，踢倒须弥卢。",
            "心粗胆大，少实多虚。",
            "夜见明星曾落节，儿孙随後受涂糊。"
        ],
        "title": "偈颂一百零一首  其七一",
        "id": "fa160d1c-5dbd-4a25-b217-b1a8292c0db9"
    },
    {
        "author": "释慧性",
        "paragraphs": [
            "木落高秋玉露垂，慎终追远又思惟。",
            "无端一世灭胡种，累及儿孙说向谁。",
            "哑却口，落尽眉。",
            "牵犁拽杷，带水拖泥。",
            "顺捋虎须拈蝎尾，白拈手里觅便宜。",
            "家肥生孝子，谁是五逆儿。",
            "呜咿，呜咿。",
            "秋露春风消息在，不知谁荐上头机。"
        ],
        "title": "偈颂一百零一首  其七二",
        "id": "7b999bd4-d4e4-4d6e-9fb1-db17fc596dca"
    },
    {
        "author": "释慧性",
        "paragraphs": [
            "喝散白云，穿开碧落。",
            "须弥灯王，无处摸索。"
        ],
        "title": "偈颂一百零一首  其七三",
        "id": "095b80fc-eff2-4193-a660-8e0d3678048b"
    },
    {
        "author": "释慧性",
        "paragraphs": [
            "深藏古寺老垂垂，冷暖相谙只自知。",
            "不谓使符相苦逼，依然拽杷又牵犁。"
        ],
        "title": "偈颂一百零一首  其七四",
        "id": "70281b60-061d-45e0-93bb-705652eaa81a"
    },
    {
        "author": "释慧性",
        "paragraphs": [
            "开门待知识，知识不来过。",
            "开口不在舌头上，伫看平地起风波。"
        ],
        "title": "偈颂一百零一首  其七五",
        "id": "9adc9b83-6caf-4cd0-8dde-b4d4ab0979bf"
    },
    {
        "author": "释慧性",
        "paragraphs": [
            "佛祖大机，目前密布。",
            "主中宾，宾中主。",
            "云从龙，风从虎，发机须是千钧弩。"
        ],
        "title": "偈颂一百零一首  其七六",
        "id": "73893d8b-2943-4e03-a5ae-4fc71df4f9c0"
    },
    {
        "author": "释慧性",
        "paragraphs": [
            "岁尽年穷，无可不可。",
            "烹露地牛，烧榾柮火。",
            "野菜只添一筯油，满钵和罗唯一饱。",
            "笑傲烟霞，白云风拂。",
            "韶阳一曲自高歌，困来一觉和衣倒。",
            "浅种深耕得自由，珊瑚枝头日杲杲。"
        ],
        "title": "偈颂一百零一首  其七七",
        "id": "4b7e8f47-b4af-48e6-8a14-d1edb1f31d0f"
    },
    {
        "author": "释慧性",
        "paragraphs": [
            "东村王老夜烧钱，打着南边动北边。",
            "赤骨历穷夸富贵，日高三丈尚憨眠。"
        ],
        "title": "偈颂一百零一首  其七八",
        "id": "a4bfd436-53f2-405a-a836-5e9595f9bea0"
    },
    {
        "author": "释慧性",
        "paragraphs": [
            "穹窿山里老于菟，一点圆明烁太虚。",
            "八角磨盘空里转，寥落林泉意自殊。",
            "超物象，绝名模，将为胡须赤，更有赤须胡。"
        ],
        "title": "偈颂一百零一首  其七九",
        "id": "1c0cbc4e-f5d0-48b6-a9dc-4a80a1d05d1b"
    },
    {
        "author": "释慧性",
        "paragraphs": [
            "一人道有一人无，正令全提肘後符。",
            "昨夜虚空开口笑，石人吞却洞庭湖。"
        ],
        "tags": [
            "洞庭湖"
        ],
        "title": "偈颂一百零一首  其八○",
        "id": "90cc9ee5-e16c-4440-9707-0fd52f425e5c"
    },
    {
        "author": "释慧性",
        "paragraphs": [
            "离四句，绝百非。",
            "一言已出，驷马难追。",
            "一任金乌东出，徒教玉兔沈西。",
            "千钧之弩，不为鼷鼠而发机。"
        ],
        "title": "偈颂一百零一首  其八一",
        "id": "ecccc6ea-66a0-4a3a-a048-2f0aa12a0e94"
    },
    {
        "author": "释慧性",
        "paragraphs": [
            "春雨如膏，春云如鹤。",
            "客从天外来，正是魔王脚。",
            "阃外威权，麒麟一角。",
            "转身一拶验来端，外道天魔俱胆落。"
        ],
        "title": "偈颂一百零一首  其八二",
        "id": "7f257cc8-1ea1-40a2-8d52-d6c2e17285c4"
    },
    {
        "author": "释慧性",
        "paragraphs": [
            "春山青，春水绿。",
            "春雨蒙蒙，春花簇簇。",
            "春光满目画难成，春风万里何抅束。",
            "肥马辘辘，瘦马辘辘。",
            "日逐忙忙等闲过，些儿毒气谁轻触。"
        ],
        "title": "偈颂一百零一首  其八三",
        "id": "44bc0620-3dd2-4202-af03-e87d7436325b"
    },
    {
        "author": "释慧性",
        "paragraphs": [
            "今朝四月初一，万像难逃影质。",
            "马祖升堂，百丈卷席。",
            "秘魔擎叉，鲁祖面壁。",
            "唤馿作马，虾跳不出。",
            "麒麟一角尖，乌龟三眼赤。"
        ],
        "title": "偈颂一百零一首  其八四",
        "id": "22d765f5-9efc-43f3-b4b2-31fcde3d42fb"
    },
    {
        "author": "释慧性",
        "paragraphs": [
            "云收天际，杲日当空。",
            "坐立俨然，如何通信。",
            "自是不归归便得，五湖烟浪有谁争。"
        ],
        "title": "偈颂一百零一首  其八五",
        "id": "48353b5f-7a40-43c0-ad60-a5610f259b5b"
    },
    {
        "author": "释慧性",
        "paragraphs": [
            "八还正眼顶门开，悟得门门有善财。",
            "要识九旬行道处，熏风依旧自南来。"
        ],
        "title": "偈颂一百零一首  其八六",
        "id": "acf48e4a-0ce8-4642-9573-464287b8b329"
    },
    {
        "author": "释慧性",
        "paragraphs": [
            "不与万法为侣，咬定牙关错举。",
            "西江吸尽铁船浮，活提狞龙和角煮。",
            "倒骑佛殿出三门，翻手为云覆手雨。"
        ],
        "title": "偈颂一百零一首  其八七",
        "id": "d684ecd8-7b42-4ec5-b914-3a9773fb0b05"
    },
    {
        "author": "释慧性",
        "paragraphs": [
            "兔马有角，牛羊无角。",
            "智不到处，切忌道着。",
            "拈得鼻孔还失却。"
        ],
        "title": "偈颂一百零一首  其八八",
        "id": "d4f9dfcb-0054-4707-9563-f13f3a33d6c7"
    },
    {
        "author": "释慧性",
        "paragraphs": [
            "相见不扬眉，雷轰闪电迟。",
            "知音纔侧耳，拟议落便宜。",
            "威行阃外，瞥转机轮，大千捏聚一微尘。"
        ],
        "title": "偈颂一百零一首  其八九",
        "id": "b2aed3d8-9971-4f71-b1e9-6b80eb89ed53"
    },
    {
        "author": "释慧性",
        "paragraphs": [
            "息庵去世肉犹暖，五逆还它五逆儿。",
            "海涌峯头行正令，白拈谁敢觅便宜。"
        ],
        "title": "偈颂一百零一首  其九○",
        "id": "962ce23d-0beb-4439-847a-1b4ab6c7b693"
    },
    {
        "author": "释慧性",
        "paragraphs": [
            "金刚圈，栗棘蓬。",
            "拈来便用，耀古腾今。",
            "格外知音纔领略，四方八面起清风。"
        ],
        "title": "偈颂一百零一首  其九一",
        "id": "f13efcfc-10a6-4e0a-8fa6-949f0642fc11"
    },
    {
        "author": "释慧性",
        "paragraphs": [
            "无语中有语，名曰死句。",
            "有语中无语，名曰活句。",
            "可谓剜肉作疮，皮穿骨露。",
            "举不顾，即差牙，闪电光中走乌兔。"
        ],
        "title": "偈颂一百零一首  其九二",
        "id": "341576d4-67d6-4ffc-af6d-03a6ba63b7e0"
    },
    {
        "author": "释慧性",
        "paragraphs": [
            "十五日已前，风吹不入。",
            "十五日已後，水洒不着。",
            "正当十五日，月中仙桂和根拔，海底泥牛把角牵。"
        ],
        "title": "偈颂一百零一首  其九三",
        "id": "e5fd8caa-0355-4080-b31d-27d6da2e916e"
    },
    {
        "author": "释慧性",
        "paragraphs": [
            "天寒人寒，大家在这里。",
            "洗面摸着鼻，吃茶湿却觜。",
            "向上还有事也无，韩信临朝底。"
        ],
        "title": "偈颂一百零一首  其九四",
        "id": "e9088353-25da-4dba-9db1-fae28e2a6abf"
    },
    {
        "author": "释慧性",
        "paragraphs": [
            "庐山华藏太湖滨，碓觜挑开眼里筋。",
            "来趁寿宁炉灶热，大千独步见鹏程。"
        ],
        "tags": [
            "庐山",
            "太湖"
        ],
        "title": "偈颂一百零一首  其九五",
        "id": "f2353351-656d-41bd-89d0-a11da8e906e3"
    },
    {
        "author": "释慧性",
        "paragraphs": [
            "智不是道，心不是佛。",
            "辊雪峰球，舞道吾笏。"
        ],
        "title": "偈颂一百零一首  其九六",
        "id": "515e4ed0-ca07-4fb0-8e98-3af349329bf5"
    },
    {
        "author": "释慧性",
        "paragraphs": [
            "二月春过半，园林一样新。",
            "傍花看蝶舞，近柳听鶑吟。",
            "远客来相访，还曾悟此心。",
            "林郑珍，井底种林檎。",
            "今年桃李贵，一颗直千金。"
        ],
        "title": "偈颂一百零一首  其九七",
        "id": "36842de6-55c4-4a1f-9460-1676ab688536"
    },
    {
        "author": "释慧性",
        "paragraphs": [
            "观音菩萨将钱买糊餠，放下元来是个馒头。",
            "相席打令，看楼打楼，不风流处也风流。"
        ],
        "title": "偈颂一百零一首  其九八",
        "id": "ceb0e79c-fec8-4d16-98db-bc311b3559d8"
    },
    {
        "author": "释慧性",
        "paragraphs": [
            "燕语鶑吟，俱谈实相。",
            "春风吹动桃李花，淡烟疎雨笼青嶂。",
            "切忌起模画样。"
        ],
        "title": "偈颂一百零一首  其九九",
        "id": "45bcb814-5988-48e5-af20-29748204b41c"
    },
    {
        "author": "释慧性",
        "paragraphs": [
            "归宗事理绝，日轮正当午。",
            "布袋放憨痴，猫儿捉老鼠。",
            "若人会得，超佛越祖。"
        ],
        "title": "偈颂一百零一首  其一○○",
        "id": "b5d66f66-5016-4259-8278-63c463576354"
    },
    {
        "author": "释慧性",
        "paragraphs": [
            "南枝向暖北枝寒，一种春风有两般。",
            "寄语高楼莫吹笛，大家留取倚栏干。"
        ],
        "title": "颂古七首  其一",
        "id": "a058b753-3a3e-4dba-835c-496ab6010faf"
    },
    {
        "author": "释慧性",
        "paragraphs": [
            "外道怀藏宝镜时，世尊良久为高提。",
            "浑如良马窥鞭影，不觉全身陷铁围。"
        ],
        "title": "颂古七首  其二",
        "id": "d4c0fe66-7910-4227-abd5-ad2a66528841"
    },
    {
        "author": "释慧性",
        "paragraphs": [
            "明修栈道，暗度陈仓。",
            "刻舟犹觅剑，夜雨过潇湘。"
        ],
        "title": "颂古七首  其三",
        "id": "93321483-5807-49d1-978f-e0a683620466"
    },
    {
        "author": "释慧性",
        "paragraphs": [
            "只许老胡知，不许老胡会。",
            "白云尽处是青山，行人更在青山外。"
        ],
        "title": "颂古七首  其四",
        "id": "4bb23f49-f6b1-44e4-ba2a-868e9e67322c"
    },
    {
        "author": "释慧性",
        "paragraphs": [
            "放两抛三，瞒神謼鬼。",
            "换盆换盆，谁不识你。"
        ],
        "title": "颂古七首  其五",
        "id": "90874215-f25f-4f09-a8ec-2ceec982c02a"
    },
    {
        "author": "释慧性",
        "paragraphs": [
            "沩山养子没来由，叉手人前不识羞。",
            "更把琵琶半遮面，不令人见转风流。"
        ],
        "title": "颂古七首  其六",
        "id": "70c9fbe7-e58e-41d7-9d95-6ed55d6082d6"
    },
    {
        "author": "释慧性",
        "paragraphs": [
            "当阳利剑斩狸奴，刃下翻身会也无。",
            "脱下草鞋头戴出，石人吞却洞庭湖。"
        ],
        "tags": [
            "洞庭湖"
        ],
        "title": "颂古七首  其七",
        "id": "d162e335-4fe6-4365-add7-481b130e544c"
    },
    {
        "author": "释慧性",
        "paragraphs": [
            "即心即佛没誵讹，不动舌头意气多。",
            "打破虚空行活路，夫妻抚掌笑呵呵。"
        ],
        "title": "寄颜一斋合内寂室方氏",
        "id": "0dec3609-32f0-4cf3-bfad-8a2904d6e5c1"
    },
    {
        "author": "释慧性",
        "paragraphs": [
            "竹篦付了复何为，佛祖当头劈面挥。",
            "尺水便能翻逆浪，尽教人荐截流机。"
        ],
        "title": "付浄彻首座竹篦",
        "id": "04433618-7530-4489-bf65-20f760621d53"
    },
    {
        "author": "释慧性",
        "paragraphs": [
            "尚堕功勋不自由，还同死水卧泥牛。",
            "何如阔进竿头步，撒手悬崖万仞头。"
        ],
        "title": "沈安齐草庵号常牧",
        "id": "93301011-c4e2-4b9d-812a-d38f186793a2"
    },
    {
        "author": "释慧性",
        "paragraphs": [
            "紫霄峰下，以毒攻毒。",
            "撒土抛沙，拗直作曲。",
            "撼动四大神州，拳踢掀翻地轴。",
            "性禅没兴遭逢，切忌望空呵嘱。",
            "坐断千峰顶𩕳头，一任虚声听杓卜。"
        ],
        "title": "自赞  其一",
        "id": "1c35190f-93dd-4d7f-ae1d-24af2981dec8"
    },
    {
        "author": "释慧性",
        "paragraphs": [
            "横按吹毛，全提正令。",
            "毁佛谤法，因邪打正。",
            "有时裂转面皮，天下衲僧乞命。"
        ],
        "title": "自赞  其二",
        "id": "b8e10dd2-97fa-4cfc-bc53-80629ec8e17b"
    },
    {
        "author": "释慧性",
        "paragraphs": [
            "七十八年，内空外空。",
            "撒手便行，万古清风。"
        ],
        "title": "辞世",
        "id": "ced08a79-6f54-4222-8eb1-9620911d3b9e"
    },
    {
        "author": "刘学箕",
        "paragraphs": [
            "五峯之山环吾庐，五峯之水清溜渠。",
            "山水可乐情可娱，五亩之宅奠厥居。",
            "清湖列嶂开坐隅，白沙峩峩烟岫铺。",
            "崇山梅岭豁望眼，高门堇阜联襟裾。",
            "况当春晚积雨余，绿褥翠叠青珊瑚。",
            "桑麻满路人意好，鸣禽上下声相呼。",
            "迨今八月九月初，枫林隔水红凋疎。",
            "秋场稻熟听蓬朴，小槽新酿倾真珠。",
            "昨宵一雪飞璠玙，远山近山光凝酥。",
            "羣峯突兀不敢觑，银壁照耀天鬼涂。",
            "千金不须买画图，丹青纵有画不如。",
            "风景万态朝昏殊，天成此画人难摹。",
            "蹊荒圃废几朝夕，一日筑居天赐予。",
            "四时游观心良舒，考盘在阿归来乎。",
            "乃歌曰：采于园兮篮有蔬，钓于水兮筐有鱼，余之弗欢兮其谁之欢欤。",
            "又歌曰：惠风清兮出有车，芸香芬兮读有书，余之弗乐兮其谁之乐欤。"
        ],
        "title": "吾庐寓言",
        "id": "5d79ec1f-0bc1-462e-9cfb-e6f1bed60a8e"
    },
    {
        "author": "刘学箕",
        "paragraphs": [
            "潭溪散人方是闲，真山不爱爱假山。",
            "呼童积叠石磊磈，远近便拥峯与峦。",
            "晴岚滴翠明窗前，清影挂壁方池边。",
            "色侵书帙日华薄，丘壑坐上生云烟。",
            "云烟收霏苔藓绿，山石傍头更栽竹。",
            "三竿两竿韵不俗，摇荡清风凉意足。",
            "方是闲人当此时，以假像真人谓奇。",
            "或来静对酌美酒，或来宴坐哦新诗。",
            "吟诗搜索萦心脾，酒醉落魄精神痴。",
            "吟诗饮酒且不可，况复局上争枯棋。",
            "不如对山抚鸣琴，琴心三叠舞胎禽。",
            "高山流水存至音，古趣澹泊悦我心。",
            "老泉三峯烂木材，百年沉埋安在哉。",
            "东坡仇池九华石，只有佳篇传入集。",
            "此山亦犹今视昔，与我同生亦同没。"
        ],
        "title": "石假山",
        "id": "e89a1401-335c-4fc6-9705-e16102869eb1"
    },
    {
        "author": "刘学箕",
        "paragraphs": [
            "夜来急雨淙飞檐，脱惊红日辉潭川。",
            "梨花有情朝露重，柳带无力春风颠。",
            "傍帘新燕低拂掠，入槛戏蝶相联翩。",
            "今晨天气亦佳尔，一春未见兹晴暄。",
            "绿阴林下笑声好，箫鼓赛社祈丰年。",
            "金穰屡丰岂不好，米贱更苦人无钱。",
            "太公九府法已弊，楮币印出私相权。",
            "所司转变无善策，低昂用否难流传。",
            "县官那更租税急，白纸不问黄榜蠲。",
            "穷民非负实无有，里正罚责殊可怜。",
            "吾侬虽乐此日美，釂白醉倒春风前。",
            "却愁烟雨暗春晚，米价顿长民忧煎。"
        ],
        "title": "社日喜晴分韵得前字",
        "id": "bb8ff60e-9e20-4cf5-bc8c-2bd1a3979996"
    },
    {
        "author": "刘学箕",
        "paragraphs": [
            "农夫戢戢清波阔，秧稻茸茸森石发。",
            "父儿呼唤手拔齐，千把万把根连泥。",
            "四更乘月躅陇陌，晓烟渐散东方白。",
            "归来吃得饭一盂，担到田头汗似珠。",
            "蹲身擘丛种入土，不问朝昏与亭午。",
            "肌肤剥裂肉起皮，烈日纔阴又风雨。",
            "秋收幸值岁稍丰，谷贱无钱私债重。",
            "连忙变转了官赋，霜雪冻饿愁穷冬。",
            "吁嗟四民天地间，服田力穑良独艰。",
            "寄言安坐西方辈，汝饱不惭吾厚颜。"
        ],
        "title": "插秧歌",
        "id": "2ea3d3b4-f604-4914-a3f7-cb4095db84f9"
    },
    {
        "author": "刘学箕",
        "paragraphs": [
            "读书求见古人心，闭门不知青春深。",
            "夜来东风扫浮阴，晓光薄林生遥岑。",
            "搜寻不觉出门去，绿暗溪边杨柳路。",
            "诗章立愿不复作，会景那知自成句。",
            "归途晤语谁与从，眼前物物俱春工。",
            "崇桃积李事已晚，牡丹正丽酴醿秾。",
            "白茶照人冰雪同，红茶烧空猩血红。",
            "金沙雨晴翡翠积，海棠露湿胭脂重。",
            "急呼诗朋唤酒伴，高堂共泛琉璃钟。",
            "夜阑秉烛相对语，谩道今人不如古。",
            "古士放达醒者稀，今人不饮徒自苦。"
        ],
        "title": "醉歌",
        "id": "ed86299a-a532-469d-b3bf-03d398cf84c3"
    },
    {
        "author": "刘学箕",
        "paragraphs": [
            "白茶诚异品，天赋玉玲珑。",
            "不作烧灯焰，深明韫椟功。",
            "易容非世力，幻质本春工。",
            "皓皓知难污，尘飞谩自红。"
        ],
        "title": "白山茶",
        "id": "ade35de8-2924-46ed-bf51-52e9a25574f5"
    },
    {
        "author": "刘学箕",
        "paragraphs": [
            "维昔旧游，十有八春。",
            "中间往来，合散风尘。",
            "词翰在壁，瞻之愈新。",
            "忆我仲弟，眇然怀人。"
        ],
        "title": "紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕几不能去因诵欧公诗云人昔共游今有几树犹如此我何堪以是为韵感怀成十四章庚午四月中澣  其一",
        "id": "577cab28-4518-4ae5-bc8f-b01a7cc67e09"
    },
    {
        "author": "刘学箕",
        "paragraphs": [
            "吁嗟人生，年不满百。",
            "天地囿形，百代过客。",
            "去日苦多，来日苦窄。",
            "我曷不乐，慨念畴昔。"
        ],
        "title": "紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕几不能去因诵欧公诗云人昔共游今有几树犹如此我何堪以是为韵感怀成十四章庚午四月中澣  其二",
        "id": "ebd0eaad-677e-48e8-82af-d2ba1de11305"
    },
    {
        "author": "刘学箕",
        "paragraphs": [
            "丱角灯窗，砚席是共。",
            "春山朝吟，秋堂夜诵。",
            "弃背三年，心骨沉痛。",
            "几夜见君，似梦非梦。"
        ],
        "title": "紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕几不能去因诵欧公诗云人昔共游今有几树犹如此我何堪以是为韵感怀成十四章庚午四月中澣  其三",
        "id": "91cecd16-7be9-4be0-bbc6-0f0f3ce5511f"
    },
    {
        "author": "刘学箕",
        "paragraphs": [
            "念昔童稚，泛然若舟。",
            "惟我与君，孤诣同修。",
            "博文约礼，匪遨匪游。",
            "子方盛年，遽赴玉楼。"
        ],
        "title": "紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕几不能去因诵欧公诗云人昔共游今有几树犹如此我何堪以是为韵感怀成十四章庚午四月中澣  其四",
        "id": "ec9ae2c0-f922-44a5-9cd8-75543759c302"
    },
    {
        "author": "刘学箕",
        "paragraphs": [
            "朱垣素壁，醉墨漓淋。",
            "虚堂重临，思古伤今。",
            "文不忍诵，盟弗可寻。",
            "即事即物，抆泪痛心。"
        ],
        "title": "紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕几不能去因诵欧公诗云人昔共游今有几树犹如此我何堪以是为韵感怀成十四章庚午四月中澣  其五",
        "id": "3014d211-9f74-46bd-a747-deab571b5740"
    },
    {
        "author": "刘学箕",
        "paragraphs": [
            "旧题墨妙，龙蛇户牖。",
            "步骤欧虞，模仿颜柳。",
            "醉里百篇，冥搜九有。",
            "天胡夺我，张仲孝友。"
        ],
        "title": "紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕几不能去因诵欧公诗云人昔共游今有几树犹如此我何堪以是为韵感怀成十四章庚午四月中澣  其六",
        "id": "16e65e77-84ee-4728-9cfc-4aabd19bbc6e"
    },
    {
        "author": "刘学箕",
        "paragraphs": [
            "屈指友于，祇今存几。",
            "自仲之去，失此奇伟。",
            "言不胜情，心旌愤悱。",
            "哀哉苍天，雨泪如洗。"
        ],
        "title": "紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕几不能去因诵欧公诗云人昔共游今有几树犹如此我何堪以是为韵感怀成十四章庚午四月中澣  其七",
        "id": "fe4b8e84-f304-48f9-8df6-dc5aa4bdb006"
    },
    {
        "author": "刘学箕",
        "paragraphs": [
            "团团庭柯，清美无度。",
            "今我来斯，忽然老树。",
            "偃蹇轮囷，剥蚀摧蠹。",
            "朱颜舜华，讵得如故。"
        ],
        "title": "紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕几不能去因诵欧公诗云人昔共游今有几树犹如此我何堪以是为韵感怀成十四章庚午四月中澣  其八",
        "id": "9c8c7a00-c4d6-492b-82bb-b2c0981e5843"
    },
    {
        "author": "刘学箕",
        "paragraphs": [
            "兴念陈迹，梦寐吾犹。",
            "植杖风雩，某水某丘。",
            "日居月诸，循环靡休。",
            "迭尔遄迈，曾不我留。"
        ],
        "title": "紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕几不能去因诵欧公诗云人昔共游今有几树犹如此我何堪以是为韵感怀成十四章庚午四月中澣  其九",
        "id": "4c99d09f-4be0-44c6-a719-f1be38f6ebf6"
    },
    {
        "author": "刘学箕",
        "paragraphs": [
            "忆自束发，兹焉寓居。",
            "载思载瞻，宛不异初。",
            "极目遐眺，清风穆如。",
            "抚事怀人，悲来感余。"
        ],
        "title": "紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕几不能去因诵欧公诗云人昔共游今有几树犹如此我何堪以是为韵感怀成十四章庚午四月中澣  其一○",
        "id": "009f3d7c-6097-4395-bbd6-df2d2103be70"
    },
    {
        "author": "刘学箕",
        "paragraphs": [
            "少生四方，游紫之水。",
            "每有良朋，见止遇止。",
            "长哦伐木，求友乎此。",
            "乐以忘忧，云胡不喜。"
        ],
        "title": "紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕几不能去因诵欧公诗云人昔共游今有几树犹如此我何堪以是为韵感怀成十四章庚午四月中澣  其一一",
        "id": "5fa28e51-6993-4193-9796-06744325da9f"
    },
    {
        "author": "刘学箕",
        "paragraphs": [
            "维亲与朋，杂然满坐。",
            "华屋连甍，红紫緐伙。",
            "半世重游，雾迷烟锁。",
            "慨然抚膺，谬悠老我。"
        ],
        "title": "紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕几不能去因诵欧公诗云人昔共游今有几树犹如此我何堪以是为韵感怀成十四章庚午四月中澣  其一二",
        "id": "ac9e2de0-ff22-49b0-bc00-efad050234a6"
    },
    {
        "author": "刘学箕",
        "paragraphs": [
            "念昔考盘，硕人之薖。",
            "琴豆觞酒，寤寐笑歌。",
            "逝者弗返，涕泗滂沱。",
            "念彼不乐，伤如之何。"
        ],
        "title": "紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕几不能去因诵欧公诗云人昔共游今有几树犹如此我何堪以是为韵感怀成十四章庚午四月中澣  其一三",
        "id": "602452a4-a774-4b48-b929-b79c3296473d"
    },
    {
        "author": "刘学箕",
        "paragraphs": [
            "贤乎仲弟，和乐且湛。",
            "自我不见，岁钥换三。",
            "百感交集，忧心如惔。",
            "山凝暮云，回首不堪。"
        ],
        "title": "紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕几不能去因诵欧公诗云人昔共游今有几树犹如此我何堪以是为韵感怀成十四章庚午四月中澣  其一四",
        "id": "87a2a86e-14f1-4114-91a1-ad5fe55053f1"
    },
    {
        "author": "刘学箕",
        "paragraphs": [
            "桂棹兮兰桨，泝流兮沿洄。",
            "天迥兮空明，湍激兮声哀。",
            "水落兮石出，路转兮溪回。",
            "鸥飞兮山浄，鱼戏兮藻开。",
            "淹留兮何为，盍赋兮归来。"
        ],
        "title": "舟行三章  其一",
        "id": "73765062-40ce-4fd3-b6c6-1b5f9879bc95"
    },
    {
        "author": "刘学箕",
        "paragraphs": [
            "扁舟兮容与，浮云兮舒卷。",
            "波澄兮练横，山秀兮屏展。",
            "散发兮平冈，濯缨兮清浅。",
            "皇皇兮何之，路长兮悠缅。",
            "早赋兮归来，迷途兮未远。"
        ],
        "title": "舟行三章  其二",
        "id": "43794bb1-e4ff-4ce9-86d5-a99bb325e025"
    },
    {
        "author": "刘学箕",
        "paragraphs": [
            "容与兮扁舟，长吟兮闲情。",
            "白石兮离离，秋云兮霙霙。",
            "我思兮先庐，水潭兮山屏。",
            "帐空兮鹤怨，人去兮猿惊。",
            "早赋兮归来，涉园兮欣欣。"
        ],
        "title": "舟行三章  其三",
        "id": "c43d6a25-10eb-4698-8283-2d54e5f4478e"
    },
    {
        "author": "刘学箕",
        "paragraphs": [
            "莫遣离愁相绊萦，九州之外尽愁城。",
            "酒频挹注幽忧浣，诗苦冥搜太瘦生。",
            "漠漠草茵飞蛱蝶，深深柳幄韵鹂鹒。",
            "客怀未与成匆遽，三沐三熏慰此情。"
        ],
        "title": "铅山廨宇题壁",
        "id": "61e2e68c-a5c6-46be-b0dd-7b63472fcb65"
    },
    {
        "author": "刘学箕",
        "paragraphs": [
            "一曲芳池万柄荷，游鯈潜跃水扬波。",
            "竹孙楹槛风偏细，梅子江湖雨正多。",
            "凡物寓时俱意得，谓予不饮柰愁何。",
            "暂来徙倚又还去，猛拍栏杆浩浩歌。"
        ],
        "title": "道间池亭小酌",
        "id": "58516d6c-5495-436a-bd41-fa8d714d258b"
    },
    {
        "author": "刘学箕",
        "paragraphs": [
            "清风起平湖，白云生涧阴。",
            "佳时惨不乐，羁思苦难任。",
            "客子热中肠，浩然怀故林。",
            "仲夏倏已过，草木鬰萧森。",
            "万物欣有托，吾生何崎嵚。",
            "念昔岁甫冠，自许双南金。",
            "只今堕危涂，不如烟际禽。",
            "山水所素愿，利名非宿心。",
            "何当返故庐，啸傲苍崖深。",
            "两鬓岂长绿，勿枉吴霜侵。"
        ],
        "tags": [
            "太湖"
        ],
        "title": "太湖书怀",
        "id": "2a620890-36b8-4f4f-b7d0-136e4f094020"
    },
    {
        "author": "刘学箕",
        "paragraphs": [
            "芍药花开日渐长，小窗闲理旧笙簧。",
            "凭谁为唤诗宗匠，共赋留云借月章。"
        ],
        "title": "九月十八日夜梦赏春某氏园池赋春词二首题柱  其一",
        "id": "4264953f-3340-45cc-97b5-78021d406ffb"
    },
    {
        "author": "刘学箕",
        "paragraphs": [
            "楼下酴醿压架香，翠围帷幄覆池塘。",
            "桃花浪暖鱼成阵，人倚雕栏到夕阳。"
        ],
        "title": "九月十八日夜梦赏春某氏园池赋春词二首题柱  其二",
        "id": "7db18be1-2b49-4b74-a145-f195930acfbc"
    },
    {
        "author": "刘学箕",
        "paragraphs": [
            "君居京江头，我住武夷曲。",
            "平生风马牛，道路几重复。",
            "会面情相亲，卜室欣相邻。",
            "倾盖一笑粲，恍然如故人。",
            "君家义聚五百指，堂上怡怡奉甘旨。",
            "收书万卷不言贫，抚恤孤嫠甚勤止。",
            "我家茕独与君似，自我之出谁料理。",
            "岁晚团圞未得归，感事扪膺但增耻。",
            "知君念我留客里，每见时能具羞匕。",
            "心吐肺肝所同然，尊酒论文日终晷。",
            "古灵故家好孙子，披觌芝眉因识李。",
            "博洽多闻世希比，顷刻龙蛇飞剡纸。",
            "我惭学术殊不逮二君，二君爱予心良勤。",
            "交游情钟固以类，愧以萧艾联兰熏。",
            "常恐此时心，易变作甘醴。",
            "欲君持此心，淡若秋江水。",
            "古人心交尚道义，今人利交尚权势。",
            "古道于今何寂寥，伤心不识古交意。",
            "两君姿质俱精金，百炼不改色愈明。",
            "两君体性如美玉，浑浑厚厚藴诸椟。",
            "上映亭亭巗上千岁之孤松，下方磊磊丰山百世之霜钟。",
            "松青不变四时色，钟铿一朝振文物。",
            "予何人哉得附骥，勉勉讵敢自暴弃。",
            "日莫长歌伐木篇，三复诗人琢磨义。"
        ],
        "title": "古交行",
        "id": "dd87a4c4-0023-42f2-bf4f-4dbcd3dc6520"
    },
    {
        "author": "刘学箕",
        "paragraphs": [
            "人生立志各有癖，浃髓沦肌疗无术。",
            "君不学少年奏赋明光宫，又不能桑麻谷粟去作田舍翁。",
            "苦心竭虑淡泊音，手携三尺绿绮琴。",
            "七弦指下丛然鸣，于以求见古人心。",
            "古音寥寥失微妙，郑卫淫哇竞蝉噪。",
            "君独优游夷愉广厚而高明，鼓有虞氏之南风，赓之以文王宣父之操。",
            "若人来索便与弹，略不訑訑见颜貌。",
            "绝之不作卫次公，却之常嗤戴安道。",
            "顾我与君幽趣同，海山尚忆初相逢。",
            "我时十五始冠巾，君亦壮年气如虹。",
            "夜窗拥衾月流空，促弦初学调商宫。",
            "别来二十五春风，我犹故吾君学通。",
            "五音六律知者稀，一生辛勤造精微。",
            "心存至乐物莫移，殆类闻韶子在齐。",
            "洋洋盈耳不疗饥，任从妻子相号啼。",
            "浮云柳絮无根蒂，世事乘除几荣悴。",
            "祇今物我俱忘情，与君同寻方子春。"
        ],
        "title": "萧长公来访示以诸公诗卷谓与予游从之久不能一辞为赠颇相噍责予赋之不可辞之亦不可皆有说焉名章俊语前後相望无数次乎其间是覩西子之容而自增丑耳所不容却者予年十五时海山官丁受琴于长夫今予年四十与长夫有二十五年之旧辞之弗作其可乎因书长句",
        "id": "4c9864a2-77b3-4d1f-a4d6-5bdb6dbfba26"
    },
    {
        "author": "刘学箕",
        "paragraphs": [
            "一带清溪浅漾沙，松桥横渡野人家。",
            "平林尽日霜风劲，枫叶翻丹似落花。"
        ],
        "title": "溪桥晚步",
        "id": "b5258ebb-d64b-4bea-91ea-1dd27fec8c93"
    },
    {
        "author": "刘学箕",
        "paragraphs": [
            "柘山尽处即屏山，若隔蓬莱弱水间。",
            "伐木歌余凝望远，此心翻羡白云闲。"
        ],
        "title": "和张政仲见寄三绝  其一",
        "id": "4ba61851-57ea-4da9-931d-8e45c7a2a2d4"
    },
    {
        "author": "刘学箕",
        "paragraphs": [
            "故人别去复一月，三绝诗章寄我来。",
            "我有青州四从事，已令挈至待君开。"
        ],
        "title": "和张政仲见寄三绝  其二",
        "id": "071afe40-ab52-4d3c-8fc2-f08a82837e43"
    },
    {
        "author": "刘学箕",
        "paragraphs": [
            "药畦菜圃足秋雨，菊径松坡未就荒。",
            "请命当年嵇吕驾，便同看剑引杯长。"
        ],
        "title": "和张政仲见寄三绝  其三",
        "id": "094c561a-0a90-4c79-8f78-158e1a1d342c"
    },
    {
        "author": "刘学箕",
        "paragraphs": [
            "前溪积雨浪拍天，人立沙头催渡船。",
            "溪云贴水湿不起，岸柳凝愁丝乱牵。",
            "石泉涓涓响涧谷，山树濯濯延云烟。",
            "客程东西风袂翩，去者自去还者还。"
        ],
        "title": "演平渡度侄别入城",
        "id": "f5b7bd34-e15e-4b58-896a-da3ce6f95dba"
    },
    {
        "author": "刘学箕",
        "paragraphs": [
            "春归无计堪留连，川原暗绿屯云烟。",
            "涓涓涧谷声潺潺，夜来急雨春风颠。",
            "天公知我爱山癖，晨光薄林晓日出。",
            "浮阴扫尽山屹立，叠嶂层峦凝黛湿。",
            "此时来访故人居，膻荤为我开兵厨。",
            "真珠滴槽不用沽，沉酣相忘于江湖。",
            "我不如阮公籍，相逢一醉六十日。",
            "君莫效陶渊明，欲令明朝重抱琴。",
            "且须相从痛饮师，尊前落魄同襟期。",
            "何如沉沉深夜剪韭共春酌，细诵工部生前相遇衔杯诗。"
        ],
        "title": "政仲留饮醉书长句",
        "id": "29c4d429-d9c3-43ac-b6dd-4da39542c89d"
    },
    {
        "author": "刘学箕",
        "paragraphs": [
            "秋风乘兴下三山，不惮驰驱涉险艰。",
            "别酒醉来仍更酌，征鞍发去且须攀。",
            "身安岂畏路千里，道在元知命两间。",
            "从此莫教情断绝，尺书频寄塞鸿还。"
        ],
        "title": "送连景昭归三山用其韵  其一",
        "id": "a298ab9e-45ee-4c50-97d8-a2dfd129d4dd"
    },
    {
        "author": "刘学箕",
        "paragraphs": [
            "得意难兼熊掌鱼，功名随分勿求余。",
            "或先或後时而已，将废将行命也欤。",
            "理性明中闲念虑，云山深处着田庐。",
            "君归政好携妻子，泉石寻盟饱读书。"
        ],
        "title": "送连景昭归三山用其韵  其二",
        "id": "8de367a1-9775-42ed-8a10-1ae7dcbac953"
    },
    {
        "author": "刘学箕",
        "paragraphs": [
            "石泉宵泠泠，清响杂寒吹。",
            "恍惊山雨来，醒我一觉睡。"
        ],
        "title": "侵晓书怀四绝句  其一",
        "id": "3767b102-b274-49fb-9624-c9e5955acc03"
    },
    {
        "author": "刘学箕",
        "paragraphs": [
            "幽虫声唧唧，感此秋夜长。",
            "起坐弹鸣琴，兰釭炫余光。"
        ],
        "title": "侵晓书怀四绝句  其二",
        "id": "cd08055f-6a52-4666-9bf0-49bfbc2b9415"
    },
    {
        "author": "刘学箕",
        "paragraphs": [
            "披衣启外户，晨光清可挹。",
            "绿树閟苍烟，遥认枫叶赤。"
        ],
        "title": "侵晓书怀四绝句  其三",
        "id": "6364054f-fb0f-49d0-b155-32bc4739f20e"
    },
    {
        "author": "刘学箕",
        "paragraphs": [
            "疎星澹河汉，点点在秋水。",
            "微澜漾残辉，曲沼过游鲤。"
        ],
        "title": "侵晓书怀四绝句  其四",
        "id": "5c7f3be8-6c62-4c2e-907b-1e112631251a"
    },
    {
        "author": "刘学箕",
        "paragraphs": [
            "稻熟田间笑老农，冬冬村鼓乐时丰。",
            "新篘自酌花甆椀，醉倒扶携夕照中。"
        ],
        "title": "田家  其一",
        "id": "9f7891e0-acf2-4e36-a91d-896d1d1649fc"
    },
    {
        "author": "刘学箕",
        "paragraphs": [
            "堆盘野柿间山梨，酒美鸡肥稻滑匙。",
            "妇子团圞常见面，一生宁识别离悲。"
        ],
        "title": "田家  其二",
        "id": "45faa838-08e7-433c-947b-77d7aa1f12e8"
    },
    {
        "author": "刘学箕",
        "paragraphs": [
            "欲览环洲胜，维舟步石矶。",
            "踏丹随野色，穿翠任春霏。",
            "地迥知山远，村弯觉水围。",
            "东风轻薄甚，桃李乱荆扉。"
        ],
        "title": "环洲江氏园",
        "id": "58d7adfd-6e78-4888-a441-b84e967a79c1"
    },
    {
        "author": "刘学箕",
        "paragraphs": [
            "沙平路软足力健，麦细桑柔春意深。",
            "绿水一湾浮野鶒，青山两岸唤幽禽。"
        ],
        "title": "将口道中",
        "id": "1412ca50-e1db-4244-82a1-12242d20977e"
    },
    {
        "author": "刘学箕",
        "paragraphs": [
            "山径盘纡露石根，一溪流水两山云。",
            "斋余缓步青松下，输与萧闲老惠勤。"
        ],
        "title": "妙湛寺",
        "id": "ba4b359b-1e7a-4d81-955d-90b34ec07cbe"
    },
    {
        "author": "刘学箕",
        "paragraphs": [
            "晚雨逆溪上，寒云傍山飞。",
            "白鹭去洲渚，潜鱼泝湾矶。",
            "举头行迹少，唯见暮樵归。"
        ],
        "title": "晚望",
        "id": "ac1c0710-b431-49b1-858c-e384d6f3e1f7"
    },
    {
        "author": "刘学箕",
        "paragraphs": [
            "溪园辟平畴，左右接林麓。",
            "沉沉水浮堰，泛泛潭转曲。",
            "果木渐成行，台榭亦营筑。",
            "何时东风来，吹满枝上绿。"
        ],
        "title": "溪园",
        "id": "0f658d16-cacf-4a3d-b9a4-be4938e24ed7"
    },
    {
        "author": "刘学箕",
        "paragraphs": [
            "绿筠移种不多时，添我溪南一段奇。",
            "会看明年春雨後，满林头角箨龙儿。"
        ],
        "title": "栽竹",
        "id": "4ed5cfbf-cff4-4030-9011-0d54cc407490"
    },
    {
        "author": "刘学箕",
        "paragraphs": [
            "隠沦冲寂澹生涯，芍药樱桃厌艳华。",
            "剔乱剪緐疎影瘦，临溪只合种梅花。"
        ],
        "title": "种梅",
        "id": "63b5b490-a091-46d2-aee3-1c97eb38ddce"
    },
    {
        "author": "刘学箕",
        "paragraphs": [
            "园成日以待东风，绿李黄梅已间丛。",
            "种竹自期千户等，举杯谁伴八僊同。",
            "机忘鸥鸟情相狎，兴适琴书趣独穷。",
            "坎止流行随所寓，乐天知命一闲翁。"
        ],
        "title": "书怀",
        "id": "5dd63fb8-eb9c-4ee1-8875-8d1ee3bef9c8"
    },
    {
        "author": "刘学箕",
        "paragraphs": [
            "见好山如见高人，遯世冀茧清浄身。",
            "见拳石如接佳友，手摩挲爱逾琼玖。",
            "我生嗜好不有冗长物，寓意萧闲祇在青山并怪石。",
            "往年都梁得灵壁，名以催诗延座侧。",
            "去载还自嶓冢江，女娲溪头纔落帆。",
            "山灵见知情不凡，乞我清波一块川墨涂巉巗。",
            "屏山嵯峩高云衢，五亩下着吾侬居。",
            "窗扉面面挹山色，真山假山互崷崒。",
            "旧藏英道数峯碧，怪怪奇奇总拈出。",
            "一丘一壑在胸臆，烟云尽向空斋集。",
            "君家一峯良可惜，埋没庭除沙土蚀。",
            "尚思阿翁存手泽，何不遣归慰岑寂。",
            "楚人亡弓楚人得，在彼在此理则一。",
            "小诗代简言从容，子心坦荡讵执违与从。",
            "傥令长须勤送似，待予大书特书榜曰飞来峰。"
        ],
        "title": "简康侄求先君石山",
        "id": "ce389b7c-00d9-403f-b479-1bd1fdf0f264"
    },
    {
        "author": "刘学箕",
        "paragraphs": [
            "世间何事能感人，诗人题咏为多情。",
            "我亦执笔书长吟，诗吟未竟情已盈。",
            "古称白头如新，倾盖如故。",
            "何似祇今握手见肺肝，开口无毁誉。",
            "古称共君一夜话，胜读十年书。",
            "何似祇今对床谈子虚，醉歌咍台笑庐胡。",
            "昨宵春月如昼明，与君联诗到三更。",
            "今宵夜雨如盆倾，与君齁齁直到街鼓鸣。",
            "醒来莫问阴与晴，但听檐溜飞泉声。",
            "明朝又作穿云行，巾纱杖竹鞵芒轻。",
            "遇酒酌彼兕觥，逢花赏其芳馨。",
            "见贤者如接芝兰，对俗子譬之蚊蝱。",
            "勿与物忤竞，勿为事绊萦。",
            "陶然乐吾真，是谓羲皇人，是谓葛天民。"
        ],
        "title": "宿兴国寺方丈与客对床",
        "id": "0cff5362-fbce-4e27-a473-58836c6f7c31"
    },
    {
        "author": "刘学箕",
        "paragraphs": [
            "萧瑟秋池撼晓风，江妃旋旆水云空。",
            "未教零落千擎雨，尚借柔酣一点红。",
            "弊盖高低骚客赋，寒衣裁制楚人工。",
            "谁怜夜枕惊残梦，恨在緐声点滴中。"
        ],
        "title": "秋池晓步败荷万柄一花挺然可爱伯益赋诗和韵录呈元翰敬叟君明季僊求同赋",
        "id": "0f1071a8-f8bc-4e8a-b93e-7054e459e643"
    },
    {
        "author": "刘学箕",
        "paragraphs": [
            "一从炎暑变秋风，识破维摩色想空。",
            "岂有三乘无尽法，尚怜孤艳十分红。",
            "唯惭寡陋吟怀劣，却爱诸贤句法工。",
            "共倚栏杆休怅恨，典型犹在四筵中。"
        ],
        "title": "楚骚有正有反予既以数语咏独开荷花诸公宠和工甚辄拾余意反作一章",
        "id": "cf4a91f7-70c8-4c1b-84bc-772a3acb6e87"
    },
    {
        "author": "刘学箕",
        "paragraphs": [
            "士生樗散甘嘉遯，俯首衡茅敢尤怨。",
            "良朋益友肯顾临，讲贯渐摩笃明辨。",
            "年来瘖哑瓶守口，俗子污人如避箭。",
            "论交谩说笑金兰，厚貌深情半讥讪。",
            "念君与我情不薄，一忝从游一亲眷。",
            "朅来终日坐书楼，喜剧论文几昏旦。",
            "曲生风味亦不恶，抵死绝交良可叹。",
            "胸中磊磈政须渠，吻噪肠枯頼浇灌。",
            "孟公旧不论升斗，惊座丰姿发奇观。",
            "富文博学子游子，秀楚翘英颖锋见。",
            "吾虽不敏逐後尘，斩将搴旗共酣战。",
            "祇今便造无何有，相与神期游汗漫。",
            "既无三雅伯仲叔，不有巨杯觯角散。",
            "请观管辂扬子云，欲作九原谁可唤。",
            "酒不离唇元乃就，三斗顿倾辞绮粲。",
            "二公洞达疏通豪，妙语仍烦下一转。",
            "养浩堂中颙惠然，急吐才华染柔翰。"
        ],
        "title": "长句简敬叟季僊兼呈端夫申父晦仲",
        "id": "5d22f770-6e5e-4448-b234-6767f29955dd"
    },
    {
        "author": "刘学箕",
        "paragraphs": [
            "吾非北宫黝，挫若挞诸市。",
            "吾非孟施舍，量虑三军畏。",
            "一堕刺客流，一入力战士。",
            "知一不知二，遂与圣贤异。",
            "周孔得其传，伟哉孟轲氏。",
            "讲明不动心，因问发奇秘。",
            "气壹则动志，志一则动气。",
            "浩然得所寄，知言有深味。",
            "嗟予笃学心，一暴十寒废。",
            "立志苦不早，少岂达兹义。",
            "所适昧善恶，几溺彼功利。",
            "事情更历多，晚乃能自砺。",
            "日用根本原，至大至刚意。",
            "馁然行有慊，何谓塞天地。",
            "服膺先格言，造次颠沛是。"
        ],
        "title": "余少日不能持养志气所暴多矣迩来方喜问学之有益也近筑小楼藏书楼之下建堂名曰养浩七客落成以善养吾浩然之气分韵得气字",
        "id": "5f78fb3b-f4ec-4ce9-8dcb-2f30f8d2185c"
    },
    {
        "author": "刘学箕",
        "paragraphs": [
            "秋阳杲杲秋月明，秋风泠泠秋露清。",
            "萧骚池上万松竹，凤笙龙管吹秋声。",
            "山亭与客坐夕阴，眼照万象前横陈。",
            "一年好处在此好，妙质欲纪难状名。",
            "那知天上诗酒星，翩然驰鲸来玉京。",
            "浩然相对发思奇，句法普现千古情。",
            "诗成不用世间语，五言七字虚皇吟。",
            "霞明皎皎芙蓉城，香霏楚楚月魄精。",
            "海棠婉娈斗緐艳，江梅冷淡同芳馨。",
            "东篱采采万叠金，西畴更刈千顷秔。",
            "人生得此亦不恶，措辞莫谩悲愁生。",
            "先生年来真脱俗，看破世间荣与辱。",
            "胸怀坦荡适四时，岂但芳华竞驰逐。",
            "祇今忘物物忘我，物我两忘机印可。",
            "不知门外秋水深，不识纷纷朝市心。",
            "榨头新篘蚁初熟，芡盘剥珠茭切玉。",
            "是秋是春两难分，折花荐酒酒痕湿。",
            "万缘空处罢休休，八表神期汗漫游。",
            "醉乡广大尘世促，明日酒醒诗载续。"
        ],
        "title": "与政仲端夫敬叟季僊至旧圃采采芙蓉金菊之妙时之所当艳者江梅海棠烂然照目可无数语纪之为书长句",
        "id": "2ededde6-a527-4045-b950-a2ac23e33b35"
    },
    {
        "author": "刘学箕",
        "paragraphs": [
            "虚随斗转属中宵，草木凌兢菊粲条。",
            "钱叠夕阳金偠㒟，蘂浮秋露玉镌雕。",
            "不随俗子媚时好，长伴幽人避世嚣。",
            "冷炙残杯愧征逐，曲肱只合友颜瓢。"
        ],
        "title": "和刘伯益嘲菊韵",
        "id": "0c795c78-cbad-4380-b566-629bc07dfd33"
    },
    {
        "author": "刘学箕",
        "paragraphs": [
            "嵌空奇崛石一拳，绿蒲攒剑森且蕃。",
            "虬梅屈折龙蜿蜒，苍干藓蚀低盘根。",
            "琼英已露冰样白，香气便觉凌芷荪。",
            "吁嗟培养几岁月，巧夺造化移小盆。",
            "晴窗谛玩意无斁，搜索物理究所原。",
            "方圆高大仅尺许，典章文献皆具存。",
            "横斜疎瘦无不备，宛若老树生山园。",
            "乡邦畴昔少曾见，此花何自来幽轩。",
            "云是古洲老诗伯，亲手植此冰雪魂。",
            "不忘交旧情好密，春色分遗归山樊。",
            "吾家小阮亦好事，美不独擅招弟昆。",
            "更呼宾友同胜集，罗列盘馔开罍尊。",
            "举杯对花与剧饮，情话款洽相笑言。",
            "归来渐是东方白，醉帽欹倾风袖翻。"
        ],
        "title": "康侄招饮出示古洲所寄盆梅嘱坐客赋诗分韵得言字",
        "id": "9a7c4ee8-1d7f-480f-9011-9ff734b222ab"
    },
    {
        "author": "刘学箕",
        "paragraphs": [
            "释迦黄面禅可夸，色想熏渍霜中葩。",
            "不然安得白玉蘂，而乃幻此黄金花。",
            "信知造化真有法，蜂须酿蜜蜜酿蜡。",
            "蜡凝花房丰不腴，桃李漫山焉可如。",
            "緐枝摘索灿栗玉，吟搜西郊信杖扶。",
            "少须夜窗疎影挂明月，是蜡是花君自别。"
        ],
        "title": "饮东屯庶侄家赋腊梅和陈简斋韵",
        "id": "40f97e63-7b83-49c8-aff7-b95f08474bae"
    },
    {
        "author": "刘学箕",
        "paragraphs": [
            "素志薄利禄，壮年荣林丘。",
            "种树疏间泉，凿沼开中洲。",
            "堤平水弥漫，径遶竹浄修。",
            "梅坞夜月乱，松冈晓风飂。",
            "犹以景象浅，欲广巗壑幽。",
            "叠石类奇品，置身将侣俦。",
            "磊块质伟特，嵌空神琱锼。",
            "庐阜几上得，巫峰坐中求。",
            "每想云气嘘，遂觉烟练浮。",
            "曳杖日以乐，纵怀吟无休。",
            "一朝失警巡，赤眉行盗谋。",
            "夜半负之去，公然从狗偷。",
            "检视所寇攘，嶙峋拔其尤。",
            "此情实难堪，遣命穷踪由。",
            "风声虽有闻，形势莫可搜。",
            "吁嗟世道降，人弗士行修。",
            "窃玦入志虑，攫金甘辈流。",
            "不念溺所习，竟为前哲羞。",
            "今吾理自喻，委心任去留。",
            "甑堕虽不顾，璧归犹冀收。"
        ],
        "title": "北山园山石为形势买盗夜半择其尤者窃去累日怀抱作恶赋诗以纪鬰鬰",
        "id": "a346f3df-9c5d-4960-83ed-e973fdcb3b54"
    },
    {
        "author": "刘学箕",
        "paragraphs": [
            "射策弹冠莫浪言，经丘寻壑且随缘。",
            "谁能守分闲居世，自断此生休问天。",
            "久矣知君该妙理，今焉过我话流年。",
            "岁寒事业相期重，欲植孤松验果然。"
        ],
        "title": "送术士周柟归东阳",
        "id": "1c163433-d86a-4b42-bacb-b11695a5f103"
    },
    {
        "author": "刘学箕",
        "paragraphs": [
            "一春春雨连春阴，今夕何夕月满林。",
            "举头遥望星汉碧，皎皎明镜悬东岑。",
            "栏杆浩叹三顾影，有酒有酒谁与斟。",
            "我思两弟怨以喑，邈不可见愁缔心。",
            "含愁更奏绿绮琴，匣中埃蠹尘土侵。",
            "解弦更张试促轸，怨入怀抱难成音。",
            "两君青春竟瓶沉，天阔怅望商与参。",
            "高高在上杳难诘，矫首涕泗忧思深。",
            "欲结今生未了因，尚蕲来世盟可寻。",
            "君游九泉闻不闻，安知阿兄心悲吟。"
        ],
        "title": "春夜对月弹琴有怀",
        "id": "97a30a10-3691-48b5-8906-d1fc289268f8"
    },
    {
        "author": "刘学箕",
        "paragraphs": [
            "团簇緐英玉碎圆，露晞日暖欲生烟。",
            "亲从后土分奇种，不是人间聚八僊。"
        ],
        "title": "琼花  其一",
        "id": "470d7f95-ff0e-4882-b909-a6b90d89249f"
    },
    {
        "author": "刘学箕",
        "paragraphs": [
            "蕃厘观里旧经游，五月曾看绿叶稠。",
            "今日家园玉抟树，春风吹梦到扬州。"
        ],
        "title": "琼花  其二",
        "id": "3eb65133-e412-49de-9b5c-87b93aefe78d"
    },
    {
        "author": "刘学箕",
        "paragraphs": [
            "庾郎吾家千里驹，朝莫勤苦读父书。",
            "少年绰有老成态，月旦考订评乡闾。",
            "明当别我择贤妃，结束琴剑谁挽裾。",
            "春空吹晴惠风畅，烟草弄色和气舒。",
            "野桥融泄柳絮合，石岸惨怆鸣鶢鶋。",
            "乘龙有期弗获饯，数椽政葺渊明庐。",
            "旅愁冥思莫排遣，离恨挂臆难扫除。",
            "况当春晚气暄淑，着人欲醉甘醴如。",
            "修程所嘱善养摄，礼毕蚤办双轮舆。",
            "妇翁传道世大儒，习俗再使淳古初。",
            "稔知贤舅继家学，子如从之师有余。",
            "归来阿叔待审订，义路礼门从广居。"
        ],
        "title": "送庾侄亲迎延平李先生家",
        "id": "41b9faf6-4c09-46d9-ad3d-8e64707c6789"
    },
    {
        "author": "刘学箕",
        "paragraphs": [
            "原原而来，白日跳丸莫可留。",
            "混混而去，青春过隙不能返。",
            "谁怜生者长自欢，不念死者日益远。",
            "吁嗟此理从古然，世事浮云共舒卷。",
            "我生顾影空伶仃，鴈序零落如晓星。",
            "悠悠天道不可语，黯黯悲恨无时停。",
            "可堪嫠妇束行李，挈取稚子同归宁。"
        ],
        "title": "伤歌行",
        "id": "ee22e134-d02e-4e5f-af8f-2f91056adcb5"
    },
    {
        "author": "刘学箕",
        "paragraphs": [
            "君不见去年六月田作龟兆拆，祷祠乞雨遍村陌。",
            "时当饥馑民不聊，谷贵有钱无处籴。",
            "今年六月岁幸丰，十日一雨五日风。",
            "市积粟米价不长，有谷无钱人更穷。",
            "吁嗟此道孰识测，街头细听老农说。",
            "往年兵兴锡赍多，官会颁行姑济急。",
            "旧会既收新会降，所司称提苦无策。",
            "朝廷明许同见钱，便当流转同货泉。",
            "不应州县首逆旨，榜示墙壁徒纷然。",
            "库头令卖小印龊，输纳租税私相权。",
            "非钱买龊用不得，执币啧啧烦有言。",
            "遂令百姓愈惶惑，行之与否谁使然。",
            "小臣空负济时术，阊阖九重无路入。",
            "何当奏计承明庐，倾倒贾生长太息。"
        ],
        "title": "夏雨叹",
        "id": "7254db88-1bb9-4f2c-9e95-d04c5f8c33b8"
    },
    {
        "author": "刘学箕",
        "paragraphs": [
            "炎精孕秀储气详，荔枝结实魁羣芳。",
            "我有犹子客南服，千里眷念情不忘。",
            "星驰走寄一千颗，伏暑火炽劳取将。",
            "筠篮初开气芬溢，稍觉四座浮清香。",
            "骊珠灿烂光夺目，琱盘饤饾罗满堂。",
            "先庙未献不敢嗅，色味虽鲜那敢尝。",
            "少须祀毕分送似，宾友拉至纷攫攘。",
            "绛囊初剥拆霞缕，玉脸旋绽流天浆。",
            "手持奈此水晶粒，地积更诧云锦裳。",
            "海乡因记少日好，遶树食啖高价偿。",
            "婆娑碧绿拥平野，丹苞縠皱晖朝阳。",
            "初惊星火争耀熠，久讶彩凤争翱翔。",
            "熏风吹开碧云叶，绿水宛类翻頳鲂。",
            "只今老大将底用，食此感激意故长。",
            "君不见方红陈紫列绀缃，三十二品裁中郎。",
            "丁香核小味甘洁，何似钗头十八娘。",
            "天生美实限南北，长安路远价愈强。",
            "只今生食享至味，不数家渍盐蒸方。",
            "又不见宣靖文物全盛时，贡输不减开元唐。",
            "輶车纵横绣衣使，海内骚动封纸黄。",
            "妙品人家那可得，置以走辙加浮航。",
            "似闻供上祗纤悉，往往尽入公侯王。",
            "骊山往事不古鉴，艮岳驯致烽烟狂。",
            "祇今故老尚能说，空使悲愤萦肝肠。",
            "书生不负医国手，赋成何日奏明光。",
            "不如且唤吴姬辈，笑擘轻红入醉乡。"
        ],
        "title": "廞庭自三山送荔枝分韵得缃字",
        "id": "89647281-c48e-4ec7-8eb0-7f40d012257b"
    },
    {
        "author": "刘学箕",
        "paragraphs": [
            "片片玉零乱，寒风生惊嗟。",
            "冻雀相飞鸣，俛啄苔上花。",
            "鸣飞饥肠不能实，却上烟梢照斜日。",
            "愁逢冷淡太寂寥，不似春风艳阳质。"
        ],
        "title": "梅花自秦汉而下无一语焉至宋鲍参军照始赏其韵而寓之诗然则梅之见于赋咏者实自明远始也用韵二首 落梅",
        "id": "8e7843e0-27f3-436e-ba2b-7ed8ec75be00"
    },
    {
        "author": "刘学箕",
        "paragraphs": [
            "色异政自贵，香清未堪嗟。",
            "灵蜂擅造化，幻作姚家花。",
            "丰姿轻明体充实，染透蔷薇毓晴日。",
            "从称紫晕黄檀心，桃李依然是凡质。"
        ],
        "title": "梅花自秦汉而下无一语焉至宋鲍参军照始赏其韵而寓之诗然则梅之见于赋咏者实自明远始也用韵二首 蜡梅",
        "id": "96c2e0fc-679b-4ed8-9817-f6facfb8ec69"
    },
    {
        "author": "刘学箕",
        "paragraphs": [
            "春波渺渺柳依依，芳草侵街蛱蝶飞。",
            "万景横陈空物是，一区幽僻念人非。",
            "沉悲逝者去不返，自挽已而今曷归。",
            "回首鹡鸰原上路，感怀赢得泪沾衣。"
        ],
        "title": "二月二日东屯感怀",
        "id": "e1412655-5278-48de-96bd-47833d0f30a0"
    },
    {
        "author": "刘学箕",
        "paragraphs": [
            "野馆春归後，横塘度柳绵。",
            "轻风翻麦浪，细雨落花天。",
            "草褥迷三径，苔纹叠万钱。",
            "山禽自呼唤，水竹倍清妍。"
        ],
        "title": "野馆",
        "id": "a3e1c092-238f-4b53-b918-c8a3efa265c8"
    },
    {
        "author": "刘学箕",
        "paragraphs": [
            "山水萦洄处士家，春林环合翠交加。",
            "行吟溪岸牵垂柳，坐倚栏杆数落花。",
            "万卉万葩天长养，一丘一壑我生涯。",
            "长瓶芳草陶然处，不向愁边感物华。"
        ],
        "title": "闲居即事",
        "id": "5b240a67-cf7f-4822-9369-aa920c8da477"
    },
    {
        "author": "刘学箕",
        "paragraphs": [
            "嶂碧枫丹色倍鲜，路回烟袅认前川。",
            "霜阴酿晚意将雨，风厉裂云时见天。",
            "古木叶雕乌矍铄，平田沙泠鹭联拳。",
            "稻粱割尽村原迥，落日牛羊傍水眠。"
        ],
        "title": "紫溪庄即事",
        "id": "633d43bc-ab83-4fee-97cf-d4d52e949d91"
    },
    {
        "author": "刘学箕",
        "paragraphs": [
            "野渡烟迷谷，寒潭水涨沙。",
            "入云千万岫，出坞两三家。",
            "涧古泉仍石，山空菊自花。",
            "柳塘冰欲结，相对祇栖鸦。"
        ],
        "title": "云际峡中",
        "id": "80de5b46-4038-4cf3-a836-50cef89b10f9"
    },
    {
        "author": "刘学箕",
        "paragraphs": [
            "云润衣裾夕露沾，悬崖一水散疎帘。",
            "精庐隠约青山下，缥缈飞甍出画檐。"
        ],
        "title": "西巗观瀑水简沈庄仲三首  其一",
        "id": "4f42d2ed-0b7e-41c0-9366-29abebc1a934"
    },
    {
        "author": "刘学箕",
        "paragraphs": [
            "踏石穿云野兴添，傍崖昌歜绿纤纤。",
            "幽人近得安心术，撷满湘篮意未厌。"
        ],
        "title": "西巗观瀑水简沈庄仲三首  其二",
        "id": "f9e75eac-d605-4863-b7f8-039aea6195c6"
    },
    {
        "author": "刘学箕",
        "paragraphs": [
            "暮云新月一钩鎌，归路溪风动碧蒹。",
            "美酒不妨车後载，夜深无处认青帘。"
        ],
        "title": "西巗观瀑水简沈庄仲三首  其三",
        "id": "ad185332-c584-4ac4-85b5-d5c988edabb6"
    },
    {
        "author": "刘学箕",
        "paragraphs": [
            "五马旌旗去路长，笋舆穿翠度羊肠。",
            "霜余绿橘浆尤美，秋晚黄花气倍香。",
            "胜景形容诗入咏，羁情排遣酒传觞。",
            "风流太傅何须诧，独载东山窈窕娘。"
        ],
        "title": "窑前小酌和外舅韵",
        "id": "76f92e53-fee2-439d-913c-f3f3e2a434e0"
    },
    {
        "author": "刘学箕",
        "paragraphs": [
            "午日柳阴正，晓风花气新。",
            "川明鱼泳水，林静鸟啼春。"
        ],
        "title": "题壁",
        "id": "064ba2bc-9842-4d19-8825-7a01e0271af6"
    },
    {
        "author": "刘学箕",
        "paragraphs": [
            "三十六峯高插天，来游谁不慕真僊。",
            "幔亭旧事随流水，空自溪头唤钓船。"
        ],
        "title": "游九曲",
        "id": "65e2ec0c-2b06-40a5-ac8a-164ed80e045c"
    },
    {
        "author": "刘学箕",
        "paragraphs": [
            "十年不到武夷山，几与神仙绝往还。",
            "九曲依然青嶂里，一峰仍插画檐间。",
            "潺湲野水溪随转，缥缈秋云意自闲。",
            "我见溪山浑似旧，溪山见我鬓毛斑。"
        ],
        "title": "武夷山",
        "id": "f59fd7ef-77cd-4299-af61-4853357f7e7c"
    },
    {
        "author": "刘学箕",
        "paragraphs": [
            "去城十里路盘纡，幽径平冈驾小舆。",
            "认得鹅湖山下路，绿松巗畔拥僧庐。"
        ],
        "title": "鹅湖道中",
        "id": "27adbb39-fdc1-41f2-b23d-a23082cbc97a"
    },
    {
        "author": "刘学箕",
        "paragraphs": [
            "四海广大万山立，奇怪崷崒几巗石。",
            "弃而违者庸有之，爱乐每恨沙土蚀。",
            "忽然一旦获所遇，刮垢磨光呈美质。",
            "骚人讽诵脱诸口，世宝不减和氏璧。",
            "东坡居士岂好奇，偶尔得之心良怡。",
            "巨盆沃以清涟漪，脉络雪浪纵横施。",
            "平生我屡哦此诗，恨不见石心飞驰。",
            "何人志古墨写迹，剡藤染就贴东壁。",
            "似是而非不可知，诵诗对画长嗟咨。"
        ],
        "title": "分题得雪浪斋石",
        "id": "8c5aa7dc-f167-4882-96dc-e68f6fd28a17"
    },
    {
        "author": "刘学箕",
        "paragraphs": [
            "新年殊未有吟搜，美酒醺人不自由。",
            "多谢主人情意厚，玉舟三度转船头。"
        ],
        "title": "伯益以玉舟相酬酢席上口占二绝  其一",
        "id": "09587b3c-4b5b-46b1-88af-f9a2178e8a40"
    },
    {
        "author": "刘学箕",
        "paragraphs": [
            "元正讲礼讵能忘，便辱留连设酒浆。",
            "笑指一船春盎盎，稽山应未愧知章。"
        ],
        "title": "伯益以玉舟相酬酢席上口占二绝  其二",
        "id": "ba265661-75f4-44fc-8418-65aed6a342ef"
    },
    {
        "author": "刘学箕",
        "paragraphs": [
            "烟梢修矗画檐低，春晓丛疎绿玉枝。",
            "节立孤高虚静处，身持敬义直方时。",
            "清风戛玉声摇佩，明月筛金影散墀。",
            "寄语幽人勤爱护，莫教斵削俗髠知。"
        ],
        "title": "次刘伯益三咏韵 方竹",
        "id": "dff5df01-7766-4743-bf43-b0eeb926fa89"
    },
    {
        "author": "刘学箕",
        "paragraphs": [
            "雪里婆娑结子低，山童应亦讶卑枝。",
            "几年开落惭无取，一日搜吟信有时。",
            "红实累累临曲砌，丹苞簇簇耀幽墀。",
            "古今未见多题品，却恐君诗取世知。"
        ],
        "title": "次刘伯益三咏韵 耐冬子",
        "id": "9875f83f-e262-455a-b9b2-35544b17a287"
    },
    {
        "author": "刘学箕",
        "paragraphs": [
            "鲜华五色翅飞低，不比寻常鹊踏枝。",
            "德茂翱翔丹穴日，琴清调弄紫庭时。",
            "羞同鸡鹜喧堂宇，笑把金铜铸殿墀。",
            "何似花栏自生长，幽芳端不在人知。"
        ],
        "title": "次刘伯益三咏韵 金凤花",
        "id": "338d3e94-7615-4750-8451-36fb397ecf68"
    },
    {
        "author": "刘学箕",
        "paragraphs": [
            "晓露沁桃脸，东风摇柳丝。",
            "小雨敛香尘，山川发华滋。",
            "今晨天气新，满路春融怡。",
            "祖饯宾从欢，喧哗车马驰。",
            "问云何为者，吾子有所之。",
            "所之道匪遥，求友贵及时。",
            "婚婣古则然，制礼今或亏。",
            "琴瑟因好合，苹蘩尤谨持。",
            "择耦得贤柔，令淑全妇仪。",
            "岂但荣己身，实将慰母慈。",
            "冰翁君子儒，材术世吏师。",
            "听讼鉴烛物，明不差毫厘。",
            "子既获晤承，朝夕广见知。",
            "士生三日别，犹以刮目为。",
            "此行谅经月，归计春仲期。",
            "非吴下阿蒙，行可验措施。",
            "心广体自胖，勿溺小智私。",
            "门户要人兴，责望夙所蕲。",
            "庙见事唯谨，遄迈毋或迟。",
            "语直殆逆耳，愿当深致思。"
        ],
        "title": "度侄从事行亲迎之礼于傅氏朋旧各赋诗赠别老叔虽凄凉阮巷老大谢家可无数语以饯行色",
        "id": "386ac252-cddc-4947-a76c-676489ab9a12"
    },
    {
        "author": "刘学箕",
        "paragraphs": [
            "云陇躬耕新雨足，东阡南陌水奫沦。",
            "市朝轩绂秋多事，鹿豕渔樵欣与邻。",
            "我欲为谋三亩地，君能来共一犂春。",
            "蚤知世路风波险，俛首无令愧野人。"
        ],
        "title": "寄谢叔通宗兄题耕隠诗韵",
        "id": "5558b684-c34a-4350-9de9-d816c206be44"
    },
    {
        "author": "刘学箕",
        "paragraphs": [
            "负锸刘伯伦，坐圹司空图。",
            "谁为後来达，息庵与之俱。"
        ],
        "title": "寄题吴介夫专壑七咏 寿藏",
        "id": "6110d593-f953-41e3-9f1d-2fd49187dd1b"
    },
    {
        "author": "刘学箕",
        "paragraphs": [
            "日出机事生，日入羣动息。",
            "吁嗟利名子，逐逐何所急。"
        ],
        "title": "寄题吴介夫专壑七咏 息庵",
        "id": "d5f78687-28b1-49d4-9a7f-c63bddd16e6e"
    },
    {
        "author": "刘学箕",
        "paragraphs": [
            "大路古茅塞，问津欲何从。",
            "鸡黍相款留，贤哉植杖翁。"
        ],
        "title": "寄题吴介夫专壑七咏 止宿",
        "id": "49ebde81-ede7-43bc-ab65-8208264cb727"
    },
    {
        "author": "刘学箕",
        "paragraphs": [
            "钟鼎本玩世，富贵徒苦人。",
            "何似天地间，萧然一闲身。"
        ],
        "title": "寄题吴介夫专壑七咏 负闲",
        "id": "5a836bd9-31c8-4a2a-8434-c7bc77a9047d"
    },
    {
        "author": "刘学箕",
        "paragraphs": [
            "酌彼洪泽水，吾知非盗泉。",
            "举世望甘霖，唤起神蛰渊。"
        ],
        "title": "寄题吴介夫专壑七咏 洪泽",
        "id": "f765cef3-01f5-46bd-9190-f5de517ee450"
    },
    {
        "author": "刘学箕",
        "paragraphs": [
            "山崦少人渡，夕阳横钓艖。",
            "颠风卷重阴，急浪扬层波。"
        ],
        "title": "寄题吴介夫专壑七咏 横舟",
        "id": "91c9ea2a-088d-4762-86a8-66a060d0450f"
    },
    {
        "author": "刘学箕",
        "paragraphs": [
            "竹原与草堂，转眼事非旧。",
            "一壑今独专，造物有付授。"
        ],
        "title": "寄题吴介夫专壑七咏 专壑",
        "id": "d3ff1b1f-463a-479f-9404-925599b17e18"
    },
    {
        "author": "刘学箕",
        "paragraphs": [
            "梅边春兴浩无涯，长忆西湖处士家。",
            "我政念君君过我，夜窗同共醉疎花。"
        ],
        "tags": [
            "西湖"
        ],
        "title": "余读林子仁诗云君心恨不走天涯不比衰翁只恋家最是横塘黄叶路今年无伴折梅花时吟此诗念刘伯益之未返偶检校前村南枝的皪已三花五蘂矣忽伯益自黄檗归访余折归插玩知友朋之念有同然者对花剧饮用韵述怀",
        "id": "d3c487fd-ee2e-42cf-b6c8-007b644076f2"
    },
    {
        "author": "刘学箕",
        "paragraphs": [
            "佳人命薄今古悲，苦乐在人知者谁。",
            "镜鸾窥损春黛眉，洞房不出藏绣帏。",
            "二十许嫁豪家儿，阿爷已受筐篚仪。",
            "心旌暗许良人随，那知中道前议非。",
            "父母反覆志愿违，嫁归只得随身衣。",
            "金币妆饰无所赍，妇德妇容虽守持。",
            "阿姑色厉妯娌嗤，良人轻贱恩意亏。",
            "春波不似鸳鸯齐，春风不如双燕飞。",
            "妾非无声不敢啼，妾非无泪不敢垂。",
            "此身自恨生不时，怨雠父母将何为。",
            "不如携将六尺帛，黄泉冥行与世辞。",
            "父母安用深致思，此身期与良人知。"
        ],
        "title": "妾薄命",
        "id": "43e90d62-b5f4-4b7f-942e-937d4e11b4b9"
    },
    {
        "author": "刘学箕",
        "paragraphs": [
            "今秋苦淫雨，涨汐添溪濆。",
            "新凉值月夕，密霭高灿雯。",
            "稽首告天公，恳念心良勤。",
            "天公知意诚，感应若有闻。",
            "须臾檄丰隆，苹末生鳞纹。",
            "庭皋一震拂，陇首飞秋云。",
            "忽然朗穹昊，万象蒙奇勋。",
            "举头见松梢，光照草树分。",
            "干坤两莹彻，烂白无边垠。",
            "我歌忽如狂，我醉茫如熏。",
            "桂酒杂椒浆，酝酿腾馨芬。",
            "皓魄耿素怀，幽思殊不羣。",
            "泠然冰雪肠，顿醒曲糵醺。",
            "便欲浥沆瀣，盘馔遗膻荤。",
            "遥望琼楼僊，雾绡青霞裙。",
            "何当下招呼，上征离尘氛。",
            "去年当此时，浩饮逢诸君。",
            "今载复肯来，持杯共论文。",
            "相从岂无他，羣聚徒飞蟁。",
            "苟得嗜利辈，抑何挂牙龈。",
            "豪杰所愿交，黄金胜千斤。",
            "喜得诗谪仙，恨去髯将军。",
            "众子贤共推，奚用区莸熏。",
            "爱客绰祖风，满席生欢欣。",
            "参横斗转杓，魔祟相纠纷。",
            "欲眠君且去，陶语吾亦云。",
            "慷慨有大刘，浩气充栋棼。",
            "十觞不能醉，餐嚼无余臐。",
            "鸣鸡忽唱晓，杲日东方昕。",
            "归路袭桂香，幽巗麝沉焚。"
        ],
        "title": "中秋分韵得云字成三百言",
        "id": "ccfd9380-b1d3-45ab-8ebe-c9d00734a20d"
    },
    {
        "author": "刘学箕",
        "paragraphs": [
            "移艘系湾浦，倾篷声更豪。",
            "谩起湘妃恨，长歌灵均骚。",
            "晓汐涨何许，微茫泛江皋。"
        ],
        "title": "赋祝次仲八景 潇湘夜雨",
        "id": "8e735960-4191-491c-ac69-488ea6935c1f"
    },
    {
        "author": "刘学箕",
        "paragraphs": [
            "云痴天四合，密雪洒石矼。",
            "野渡灭行迹，岸沙横孤艭。",
            "谁怜鹤发翁，披蓑钓寒江。"
        ],
        "title": "赋祝次仲八景 江天暮雪",
        "id": "fbec2f86-45e2-4d2f-b2cc-525cd2e66703"
    },
    {
        "author": "刘学箕",
        "paragraphs": [
            "贸易足鱼米，相逢话桑麻。",
            "村墟人蚁纷，日夕山气佳。",
            "酒贱醉甆瓯，樵渔自生涯。"
        ],
        "title": "赋祝次仲八景 山市晴岚",
        "id": "35d90ad2-9b1a-4487-8d4e-9b8dba00c3fe"
    },
    {
        "author": "刘学箕",
        "paragraphs": [
            "钟声烟际来，佛屋栖云端。",
            "回飙度崖谷，疎韵出林峦。",
            "东岫上明月，归僧濯清湍。"
        ],
        "title": "赋祝次仲八景 烟寺晚钟",
        "id": "df2620cb-28ac-4750-adb6-e3b9f952a9a2"
    },
    {
        "author": "刘学箕",
        "paragraphs": [
            "轻蓑着篷背，日暮渔者还。",
            "新月印浅水，夕阳生乱山。",
            "谁歌采菱词，隠隠过前湾。"
        ],
        "title": "赋祝次仲八景 渔村晚照",
        "id": "fc2a9d76-1afc-45a9-bc1e-380a01d8193d"
    },
    {
        "author": "刘学箕",
        "paragraphs": [
            "木落露君山，空明夜气浮。",
            "冰轮揩鉴浄，皓彩漾波流。",
            "空外数声笛，孤吟人倚楼。"
        ],
        "tags": [
            "洞庭湖"
        ],
        "title": "赋祝次仲八景 洞庭秋月",
        "id": "e33eebf8-c561-4a3c-b2ca-b5ffd62cc9af"
    },
    {
        "author": "刘学箕",
        "paragraphs": [
            "水落洲渚阔，天寒风雪微。",
            "自云排序下，聚翮与沙依。",
            "饥啄芦苇根，何时稻粱肥。"
        ],
        "title": "赋祝次仲八景 平沙落鴈",
        "id": "9369af31-09d1-4e5a-a068-1196bb2f2726"
    },
    {
        "author": "刘学箕",
        "paragraphs": [
            "归鹭林边白，落霞天际明。",
            "蒲帆载风急，征棹逐鸥轻。",
            "稚子候江浒，遥闻嬉笑声。"
        ],
        "title": "赋祝次仲八景 远浦归帆",
        "id": "902eb876-6a51-4969-8cf8-a37221fe806b"
    },
    {
        "author": "刘学箕",
        "paragraphs": [
            "杜门久经时，老我徒谬悠。",
            "平生山水心，汩汩不暇谋。",
            "今辰定何辰，木落风露秋。",
            "忘怀两佳士，共约来僊洲。",
            "杖藜欣跻攀，空蒙翠烟浮。",
            "解带小盘礴，寻胜还经丘。",
            "扪萝坐石冷，俯涧穿林幽。",
            "露重巾屦湿，涉历青山头。",
            "瀑泉尽生寒，晴雪散不收。",
            "蜒蜿下大壑，一闯千丈虬。",
            "归来坐危亭，兴与孤云留。",
            "野草为谁好，巗花徒尔愁。",
            "昔贤有遗踪，俯仰岁月流。",
            "慨叹不自禁，陶然聊消忧。"
        ],
        "title": "僊洲呈刘伯益沈庄仲",
        "id": "ababbeb8-815b-4396-95f8-044f211f9b2d"
    },
    {
        "author": "刘学箕",
        "paragraphs": [
            "清钟静室破寂历，灏气空山生泬寥。",
            "长林风送涧水急，聒枕宛似春江潮。"
        ],
        "title": "密庵题柱二首  其一",
        "id": "d73deb28-6c34-442d-ad1c-1db36247233d"
    },
    {
        "author": "刘学箕",
        "paragraphs": [
            "五更清梦鸡唤醒，八月好景诗为催。",
            "秋虫夜静野禽语，风木天寒山雨来。"
        ],
        "title": "密庵题柱二首  其二",
        "id": "635070e5-1187-458b-a0b3-f99330d82a76"
    },
    {
        "author": "刘学箕",
        "paragraphs": [
            "我生不辰八岁孤，伯父薨逝叔父无。",
            "长纔十五立志苦，不敢怠惰知读书。",
            "汝生父子不识面，母慈育字如捧珠。",
            "那知汝更命苦极，八龄甫及母亦殂。",
            "幸有阿叔相持扶，叔亦痛念同气余。",
            "辛勤鞠养力尽瘁，五载为汝六请师。",
            "固知门户要人兴，切切训诲口欲枯。",
            "有言弗听日益懒，乖劣气习移下愚。",
            "朅来值我有行役，恐汝质变为小夫。",
            "携俱不惮数千里，跳走健胜猿与狙。",
            "水行为汝爱江湖，出陆每愁山险纡。",
            "川途忧愁念虑苦，摩拊岂啻亲子如。",
            "傍舟终日捞虾鱼，坐舆人夫肩□□。",
            "□呶徒自费牙颊，事不获己施鞭蒲。",
            "潜窥谛视不少改，嚯浪笑傲仍前初。",
            "圣经有味懒不读，对字粗晓平侧呼。",
            "吾家七世身业儒，忠孝学术夸乡闾。",
            "汝当更明所自出，挺挺当代文公朱。",
            "不悛祇为先德羞，失教何异犬马猪。",
            "稍长面目益可憎，侪辈戏弄人见疎。",
            "我今极口复汝说，速宜悔念毋忽诸。",
            "嬉游傥更不检束，命也奈何吾已夫。"
        ],
        "title": "责庲",
        "id": "1a35679e-f882-4560-b4ce-cc4252331f41"
    },
    {
        "author": "刘学箕",
        "paragraphs": [
            "金盘磊磈大如瓜，照乘骊珠未足夸。",
            "大矣芳苞含美实，烂然红脸灿朝霞。",
            "臙脂细擘浆流液，珠琲轻挥露带华。",
            "一洗宿酲牙颊爽，瑶池如宴母僊家。"
        ],
        "title": "光化储丈晨兴摘郡圃桃见惠每颗有重十三两者他州未尝见顷读邺中记勾鼻桃有重二觔者每窃笑之观此信不诬矣光化去京止六七百里且地脉肥沃疑承平时得种来植",
        "id": "a1205d3d-07a4-44d7-aeaf-4444f0448166"
    },
    {
        "author": "刘学箕",
        "paragraphs": [
            "去年中秋吾庐成，月华逾昼风露清。",
            "今年中秋来安康，风凉雨冷天无光。",
            "去年把酒诸子与，月落尊空未归去。",
            "今年把酒兴如故，有月无月不须虑。",
            "妇翁欢喜婿远来，阿妇见爷双靥开。",
            "是风是雨是明月，管甚阴晴与圆缺。",
            "但愿吾身益强健，莫使骨肉叹南北。"
        ],
        "title": "安康中秋书怀",
        "id": "2aca42b3-350f-4ef3-962c-248e801344ff"
    },
    {
        "author": "刘学箕",
        "paragraphs": [
            "贯钱石八豆，充肠备粱糗。",
            "饱嬉游手儿，初不事耕耨。",
            "好衣好食街市女，汗珠滴滴田妇苦。",
            "夫耘妇饷日卓午，朝夕南山捕虫鼠。"
        ],
        "title": "七禽咏 贯钱石八豆",
        "id": "c7e74ed1-4aa0-4c7c-801a-71d2a9aea25f"
    },
    {
        "author": "刘学箕",
        "paragraphs": [
            "不如归去，愁绿怨红春欲暮。",
            "汝劝行人归，行人劝汝住。",
            "鸣声不住良苦辛，啼得血流无用处。",
            "不如归去吾今归，千声万声尔何为。"
        ],
        "title": "七禽咏 不如归去",
        "id": "2469628d-00f3-4cc9-a98c-0153f2524fbb"
    },
    {
        "author": "刘学箕",
        "paragraphs": [
            "泥滑滑，泥滑滑，前声住，後声发。",
            "不道去年冬没雪，今年春早已三月。",
            "月如金，日如血，大麦小麦尽枯竭。",
            "使君祈祷走阡陌，汝切勿啼泥滑滑。"
        ],
        "title": "七禽咏 泥滑滑",
        "id": "f856d1af-9d92-4706-9a1d-e35902f2904f"
    },
    {
        "author": "刘学箕",
        "paragraphs": [
            "行不得，唤阿兄。",
            "向晚夕，犹悲鸣。",
            "坦坦之途万人履，跛鳖不休跬千里。",
            "汝行不上可奈何，日暮途远无蹉跎。"
        ],
        "title": "七禽咏 行不得哥哥",
        "id": "2a68413b-681e-4a6d-811e-75c24618ada0"
    },
    {
        "author": "刘学箕",
        "paragraphs": [
            "姑恶姑恶家道立，汝为人妇供妇职。",
            "妇德妇功汝不能，抱恨殁身空怨抑。",
            "不化秋柏食，不化山头石。",
            "化作春鸟鸣，号呶何苦极。"
        ],
        "title": "七禽咏 姑恶",
        "id": "e2c408b0-6832-40d3-956d-c6929170f6cc"
    },
    {
        "author": "刘学箕",
        "paragraphs": [
            "提葫芦，沽美酒，酒美欲沽何处有。",
            "官醪道远不可得，村酿浓酸难入口。",
            "况当春暮暄暖初，沉浸醲郁醺体肤，客中醉倒无人扶。"
        ],
        "title": "七禽咏 提葫芦沽美酒",
        "id": "fd15c135-ffca-4a6e-ae1d-c9a8ccb016a3"
    },
    {
        "author": "刘学箕",
        "paragraphs": [
            "早耕早布，节物如流春色暮。",
            "金房土瘠无稻田，布耕播种种何处。",
            "一春焦涸旱无雨，麦穗藏头犹未吐。",
            "麦穗不吐人不忧，粟田再种秋可收。",
            "只愁夏料欠输纳，悍吏坐门官不休。"
        ],
        "title": "七禽咏 早耕早布",
        "id": "47e0d00e-4ed5-4185-b7ed-83058cc285c8"
    },
    {
        "author": "刘学箕",
        "paragraphs": [
            "晴空扬沙春茫茫，柳絮匝岸东风狂。",
            "篷窗两畔高插起，收拾万象供吟章。",
            "眼中物物尽诗料，应接不暇劳迎将。",
            "睡魔欺人晴昼长，坦腹一枕追羲皇。",
            "醒来意兴难说似，石鼎细味煎茶香。",
            "江花无情为谁芳，江草绿嫩肥牛羊。",
            "弥弥渺渺水曲折，远远近近山低昂。",
            "各怀邂逅良未恶，隠几抱膝聊徜徉。",
            "故人念我天一方，我亦千里遥相望。",
            "相思用情何日了，带围宽剩羞东阳。",
            "不如且理文字五千卷，搜吟拄腹撑枯肠。"
        ],
        "title": "郧乡舟中睡觉书怀",
        "id": "5017452d-30e2-4c55-8447-660ae5ea3009"
    },
    {
        "author": "刘学箕",
        "paragraphs": [
            "山头团团上明月，偏与行人照离别。",
            "月华只是寻常明，照人离愁愁思盈。",
            "千古万古是个月，如何有愁有欢悦。",
            "君将此理细推寻，悲欢原自由人心。"
        ],
        "title": "甲口翫月",
        "id": "96282a42-385c-4db5-99ee-5c3d0d4bfccc"
    },
    {
        "author": "刘学箕",
        "paragraphs": [
            "清啸孤猿半夜啼，子规山狖共酸悲。",
            "水风露月烟江冷，正是离人睡觉时。"
        ],
        "title": "蜀口枕上",
        "id": "254655ee-cd62-4296-b73a-ae283b2af133"
    },
    {
        "author": "刘学箕",
        "paragraphs": [
            "一江春水绿油油，遶尽春山去不休。",
            "愧我虚舟无定着，追随曲折与同流。"
        ],
        "title": "浄口二绝句  其一",
        "id": "6b9928fc-16b6-4896-a01c-c10941ea32fb"
    },
    {
        "author": "刘学箕",
        "paragraphs": [
            "修修野竹碧琅玕，乱石悬崕剑戟攒。",
            "贪看野禽穿绿树，不知船已过前滩。"
        ],
        "title": "浄口二绝句  其二",
        "id": "fe84db24-36e9-466e-8120-d76109e1e7ee"
    },
    {
        "author": "刘学箕",
        "paragraphs": [
            "可以赋新诗，江清钓石矶。",
            "船移山势动，滩急岸形飞。",
            "云日林红薄，晴烟野翠微。",
            "长歌渔父句，世事付蓑衣。"
        ],
        "title": "钓矶候舟",
        "id": "f2b283ac-bc72-4cc8-b328-ceda7c5c4ad2"
    },
    {
        "author": "刘学箕",
        "paragraphs": [
            "客眠幽梦永，花气着衣深。",
            "枕借溪中石，云开体上衾。",
            "醒来揩乱眼，风雨涤烦襟。",
            "得句无人解，惟予识子心。"
        ],
        "title": "溪亭醉卧用季僊韵",
        "id": "9aa394b6-5c35-4a1d-b911-3fffcd0f7413"
    },
    {
        "author": "刘学箕",
        "paragraphs": [
            "随地安身乐有涯，万钟于我我何加。",
            "左蛮右触真成幻，浮利虚名总是花。",
            "草茁玉英新药笼，火添金鼎旧丹芽。",
            "异时相见无惊讶，漆点双瞳脸莹霞。"
        ],
        "title": "次溪园纪实韵",
        "id": "78ac4405-b51f-4215-b5f9-4b79fe7fff58"
    },
    {
        "author": "刘学箕",
        "paragraphs": [
            "晚天未霁烟张雾，浮埃蔽空云擘絮。",
            "西山远挂月一眉，澹澹寒辉生绮户。",
            "须臾仰视天中央，清飙震拂银河光。",
            "人影在地林影散，月出皎兮星斗灿。"
        ],
        "title": "新霁和人韵",
        "id": "680c0371-4ebd-4ec4-9f5e-1b82bde32860"
    },
    {
        "author": "刘学箕",
        "paragraphs": [
            "海错园蔬富矣哉，杜醪龙壻一时来。",
            "放杯停筯情何似，经造无何半日回。"
        ],
        "title": "次叔通推官见寄二首  其一",
        "id": "c8bf8607-899c-42d7-a2c6-42dca7874c20"
    },
    {
        "author": "刘学箕",
        "paragraphs": [
            "君比昌黎颇似之，号啼不问但吟诗。",
            "贮储甚愧邻僧谊，不与卢仝更与谁。"
        ],
        "title": "次叔通推官见寄二首  其二",
        "id": "1af4bc57-1c7c-49b6-abc0-7984da6dec70"
    },
    {
        "author": "刘学箕",
        "paragraphs": [
            "孤云野鹤情自在，碧水丹山人易安。",
            "哀鸿独叫暮天阔，宿鹭双飞秋雨寒。",
            "蔗林遮眼青到市，桕叶漫山红隔水。",
            "不将浊酒急驱除，满意风光谁料理。"
        ],
        "title": "久雨秋怀二首  其一",
        "id": "e0f1c883-dc23-47b6-b019-fe8017fef8e9"
    },
    {
        "author": "刘学箕",
        "paragraphs": [
            "汉阴抱瓮自其志，彭泽折腰非本心。",
            "碧梧委路霜信早，黄菊护篱秋气深。",
            "稻场可羡西畴老，红酿黄鸡醉翁媪。",
            "自笑吾侬计太迂，愁满吟怀诗未了。"
        ],
        "title": "久雨秋怀二首  其二",
        "id": "f25c247c-64f4-41b1-9a97-ef2abd8abb4a"
    },
    {
        "author": "刘学箕",
        "paragraphs": [
            "秋云冥冥未开霁，搔首怀人人未来。",
            "特地送将双鲤去，果然换得两诗回。"
        ],
        "title": "再次叔通来字诗字韵二首  其一",
        "id": "49824e1c-ead5-4b4a-bfe6-b9da16cc5b6a"
    },
    {
        "author": "刘学箕",
        "paragraphs": [
            "谁念溪翁我念之，折腰为米见诸诗。",
            "春秧夏穟苦萦抱，不似东坡更似谁。"
        ],
        "title": "再次叔通来字诗字韵二首  其二",
        "id": "a1d05b36-7bea-4c15-bd23-a2721463cae0"
    },
    {
        "author": "刘学箕",
        "paragraphs": [
            "万箱未获交徧谪，积雨不翅三日霖。",
            "如将翳处日忽露，似欲霁间云复深。",
            "况当边报置邮速，讵识老儒忧世心。",
            "读君诗罢三太息，嘿不晤语行磵阴。"
        ],
        "title": "次叔通见寄四首韵  其一",
        "id": "79f88d0f-8d45-4acd-8a0f-9bccfcb08217"
    },
    {
        "author": "刘学箕",
        "paragraphs": [
            "掀髯停杯一问之，细读白柄长镵诗。",
            "我生托子以为命，世路艰危徒尔为。",
            "北阙不才书莫上，西山有味去何辞。",
            "流风余韵只在眼，须信古今同一时。"
        ],
        "title": "次叔通见寄四首韵  其二",
        "id": "876e4d49-b84a-44a5-bf4f-80da30507f62"
    },
    {
        "author": "刘学箕",
        "paragraphs": [
            "江山到眼一披豁，世念搅思三宜休。",
            "文章苦心费雕琢，岁月老我徒谬悠。",
            "欲谭圆觉识佛祖，更希超举期浮丘。",
            "宗盟暮年味嚼蜡，灰木万念空烦忧。"
        ],
        "title": "次叔通见寄四首韵  其三",
        "id": "e6d3a877-4a4f-4010-bd6b-674b2204c8ad"
    },
    {
        "author": "刘学箕",
        "paragraphs": [
            "周遭山五峰，环抱潭一曲。",
            "溪头植杨柳，山下栽松菊。",
            "盈阡䆉䅉香，遶舍梨柿熟。",
            "归来书在床，出去云满屋。",
            "萧散乐予心，可谓享清福。"
        ],
        "title": "次叔通见寄四首韵  其四",
        "id": "684614f4-d70b-4079-bf28-f5e4d1e8457d"
    },
    {
        "author": "刘学箕",
        "paragraphs": [
            "读书不执笺注，治生奚用丰财。",
            "诗吟一首两首，酒饮三杯五杯。",
            "石田茅屋无恙，不与乱生苍苔。"
        ],
        "title": "东屯庄监秤六言三首  其一",
        "id": "feb9cbb3-11c8-4d2f-a652-1cb36d7163de"
    },
    {
        "author": "刘学箕",
        "paragraphs": [
            "天末鸿飞无际，沙头鹭立倍鲜。",
            "霞明东崦个里，烟抹西山那边。",
            "上马吟诗未竟，举头望月俄圆。"
        ],
        "title": "东屯庄监秤六言三首  其二",
        "id": "7f46ef2e-2b96-49f6-83f2-cf3b2133e70e"
    },
    {
        "author": "刘学箕",
        "paragraphs": [
            "割尽黄云万顷，舂成玉粒千仓。",
            "出甑香粳满舍，压糟新酒盈堈。",
            "田家惭愧时熟，官赋催征可偿。"
        ],
        "title": "东屯庄监秤六言三首  其三",
        "id": "eb124083-fae4-46b6-92ae-bc470fee7a57"
    },
    {
        "author": "刘学箕",
        "paragraphs": [
            "一别亲朋岁月催，衿连袂属肯俱来。",
            "交情聊叙殷懃意，野䔩随宜三两杯。",
            "新月窥檐频起顾，清风动竹几惊猜。",
            "碧云日暮山环合，竚立柴扉首屡回。"
        ],
        "title": "邀赵行之陈敬叟未至四韵速之",
        "id": "2ec6b046-1ad9-47fa-b40d-dfa8cce50029"
    },
    {
        "author": "刘学箕",
        "paragraphs": [
            "照眼梅花雪作堆，阴厓寒谷带春回。",
            "千篇堕我吟边去，万里怀人书未来。",
            "遶树政须搜苦语，攀条那忍负芳杯。",
            "长镵几度锄明月，尽是刘郎手自栽。"
        ],
        "title": "陈洮湖取古今梅诗自鲍明远降至今日名胜集中所赋悉和之凡千首计三十六卷十日然後读毕用其叙中四韵和题其後",
        "id": "ce50e301-16d5-40dc-a90f-aa4c97487e6f"
    },
    {
        "author": "刘学箕",
        "paragraphs": [
            "年年江上见梅时，忆着西湖处士诗。",
            "香暗影疎清到骨，水边篱下雪融枝。",
            "可知寒谷先回律，会是东皇肯与私。",
            "竹迳松扉留作伴，莫教风伯肆狂吹。"
        ],
        "tags": [
            "西湖"
        ],
        "title": "和林处士梅诗八首  其一",
        "id": "78e20c4f-e1d2-41a8-baf7-225fd2cf0694"
    },
    {
        "author": "刘学箕",
        "paragraphs": [
            "芳菲犹未露春妍，已是梅开溪上园。",
            "香静细参花外意，眼明应笑雾中昏。",
            "自怜拙思污吟笔，谁赋新诗入梦魂。",
            "风味满前难料理，急招佳客对开尊。"
        ],
        "title": "和林处士梅诗八首  其二",
        "id": "0664dade-106e-4f97-bd9b-1283f8eefedb"
    },
    {
        "author": "刘学箕",
        "paragraphs": [
            "梅花湿露未全干，青女横陈故作难。",
            "卯醉醉如申醉醉，晚寒寒似晓寒寒。",
            "园林雪後清孤甚，京洛尘中子细看。",
            "自是丰神无与比，肯同桃李恋雕鞍。"
        ],
        "title": "和林处士梅诗八首  其三",
        "id": "26c30399-4422-4a1b-980f-f694c61708f4"
    },
    {
        "author": "刘学箕",
        "paragraphs": [
            "寂寞吟怀谁与开，前村除是竹边梅。",
            "清尊撩触香三嗅，短日吟搜肠九回。",
            "石路与风随袖入，茆檐和月上窗来。",
            "几番客散庭空处，独倚寒梢更一杯。"
        ],
        "title": "和林处士梅诗八首  其四",
        "id": "df03bd7f-d098-4e30-b60e-68b3836b53d1"
    },
    {
        "author": "刘学箕",
        "paragraphs": [
            "犯寒不怕雪蒙头，蹋石穿林不暂休。",
            "千首诗成千首意，十分春瘦十分愁。",
            "飞添宫额妆同艳，斜插鬓云香共留。",
            "勉续清吟知笔弱，苦无风度恐花羞。"
        ],
        "title": "和林处士梅诗八首  其五",
        "id": "773d8e1b-a6ac-47f4-9ac6-3d57ee971d03"
    },
    {
        "author": "刘学箕",
        "paragraphs": [
            "雪皎花明夜不迷，借光何假更然脐。",
            "咏吟自我形长短，斟唱从渠付浅低。",
            "谁识摽梅诗什赋，绝胜红叶御沟题。",
            "明朝杖履山行去，约束牛羊勿践蹊。"
        ],
        "title": "和林处士梅诗八首  其六",
        "id": "0b4cc86c-f7f7-496a-a678-b4f7378f689c"
    },
    {
        "author": "刘学箕",
        "paragraphs": [
            "一树纔开玉未残，忍些风雪耐些寒。",
            "不须俗子联翩去，政要幽人自在看。",
            "白玉堂中春信早，黄金琖里酒痕干。",
            "後凋孰与坚盟约，松竹青青共岁阑。"
        ],
        "title": "和林处士梅诗八首  其七",
        "id": "af558991-ba58-4a55-8978-944326f8c0ac"
    },
    {
        "author": "刘学箕",
        "paragraphs": [
            "寻春山径坐班荆，食罍芳尊後乘并。",
            "觞咏随宜无限趣，尘嚣不到有余清。",
            "风流天赋幽闲态，寂寞霜明冷澹情。",
            "若把春葩归品藻，此花端的冠羣英。"
        ],
        "title": "和林处士梅诗八首  其八",
        "id": "cfa5ddef-f7aa-41f8-9865-f60b37a6b4ba"
    },
    {
        "author": "刘学箕",
        "paragraphs": [
            "巉巗石壁挂崕嵬，烟槛风篁十数栽。",
            "约客偶成花外迳，举头俄见竹边梅。",
            "背阴寒谷无人问，着句阳春有意裁。",
            "惭愧心肠非铁石，携壶遶树日千回。"
        ],
        "title": "与政仲山行见梅偶成并和其诗二首  其一",
        "id": "5fbf0749-909a-4f90-82c0-e0e37c0fe081"
    },
    {
        "author": "刘学箕",
        "paragraphs": [
            "梅花端的记年芳，每到开时趁一阳。",
            "绿水湖边和靖句，含章檐下寿阳妆。",
            "昏昏澹月疎疎影，缓缓清风细细香。",
            "不比芳春万红紫，荡人狂思费思量。"
        ],
        "title": "与政仲山行见梅偶成并和其诗二首  其二",
        "id": "854991ad-9d4d-461a-aedb-f781b1c9be18"
    },
    {
        "author": "刘学箕",
        "paragraphs": [
            "借水开花体态丰，护畦寒日玉珑璁。",
            "素盘黄琖清尊并，绿箸青簪白发同。",
            "楚楚凌波明振鹭，翩翩遵渚洁飞鸿。",
            "断肠莫赋招魂句，我政怜渠趣未穷。"
        ],
        "title": "水僊花分韵得鸿字",
        "id": "c025bb1f-d80e-4cc8-8d48-dc497d614e4f"
    },
    {
        "author": "刘学箕",
        "paragraphs": [
            "把酒伤春暮，何人慰寂寥。",
            "才高融未荐，魂断玉空招。",
            "赋就青阳曲，吟成白纻谣。",
            "拊栏三太息，幽愤几磨消。"
        ],
        "title": "感事怀人送春病酒晓起五首  其一",
        "id": "de09eb5f-f5b5-4f07-bddc-96f726ba312e"
    },
    {
        "author": "刘学箕",
        "paragraphs": [
            "节物随时换，朱明斗转杓。",
            "波肥溪鱮壮，风暖谷鶑娇。",
            "青草溪头岸，红栏水际桥。",
            "怀人无数舍，我欲致书招。"
        ],
        "title": "感事怀人送春病酒晓起五首  其二",
        "id": "b07b352a-91b3-40f6-ab44-8c71593f7771"
    },
    {
        "author": "刘学箕",
        "paragraphs": [
            "煮酝青梅且共尝，游蜂飞蝶为谁忙。",
            "秋千彩索迷青草，车马红桥锁绿杨。",
            "春事战回蒲剑老，诗肠结尽柳丝长。",
            "韶光赋别休匆遽，凝伫东风更一觞。"
        ],
        "title": "感事怀人送春病酒晓起五首  其三",
        "id": "623de728-5c99-4109-a0b6-f79f8c3b2449"
    },
    {
        "author": "刘学箕",
        "paragraphs": [
            "积雨平田水接天，乍晴云日焕山川。",
            "浄无余馥延春艳，缛有繁阴长夏妍。",
            "泛泛荷衣青倚盖，轻轻柳絮白飞绵。",
            "一声布谷催清晓，节物惊心挠醉眠。"
        ],
        "title": "感事怀人送春病酒晓起五首  其四",
        "id": "e9598385-359b-4a34-8f7d-16b73ecfe47d"
    },
    {
        "author": "刘学箕",
        "paragraphs": [
            "双眉不皱乐平生，一斗时能对客倾。",
            "晓枕恰醒红日上，篆炉未歇紫烟明。",
            "画桥贴水轻飞燕，绿牖依山静啭鶑。",
            "随雨随晴看天气，缓扶筇杖遶园行。"
        ],
        "title": "感事怀人送春病酒晓起五首  其五",
        "id": "a52bb2cd-3b4f-4ae8-8b00-16e8d9c5aab6"
    },
    {
        "author": "刘学箕",
        "paragraphs": [
            "流金烁石火燎燔，何地泄此畏暑袢。",
            "草堂幸有茆三间，冷浸十亩泉有源。",
            "泉音琮琤下空山，金石戛击声潺湲。",
            "太华峰头十丈莲，吾侬玉井亲移根。",
            "开华结实今几年，红幛绿盖风翻翻。",
            "卷舒万柄摇苍烟，香苞芳萼锦绮緐。",
            "云将急雨珠溅圆，日焙晴酣香胜荪。",
            "龟鱼窃荫鸥鹭眠，勾致属玉栖双鸳。",
            "房青子碧甘剥鲜，藕白条翠冰堆盆。",
            "嚼之清泠醒醉魂，犹可招邀慰文园。",
            "君胡不闻李谪仙，声名飘然誉开元。",
            "忽传诏草白莲序，一扫意到无余言。",
            "又知苏州韦不凡，风清月晓之江樊。",
            "形容委曲识花趣，妙语历历成订论。",
            "我今对花难着句，挹取香气临窗轩。",
            "俱来亦有二三子，将坛共筑旗同攑。",
            "搜吟速下一转语，缩手无畏前辈尊。",
            "但今取之二老间，勿效碔砆乱玙璠。",
            "少需红日西沉山，从容特为开芳尊。",
            "晚色婉静更丽娟，咏到东方生晓暾。"
        ],
        "title": "宾从集藕花堂分韵得园字二十韵",
        "id": "a6a05c95-dd73-491e-aaad-0f4a72419da2"
    },
    {
        "author": "刘学箕",
        "paragraphs": [
            "庚伏人间暑气隆，纳凉留客咏诗翁。",
            "润衣红湿池荷雨，拂面清泠槛竹风。",
            "沙觜旧痕平不露，野湾新涨曲相通。",
            "画桡澹月人归处，万盖翻翻涌翠筩。"
        ],
        "title": "外舅安抚游东湖一联云润衣红湿池荷雨拂面清泠槛竹风即席令足成之",
        "id": "754702cc-a565-4110-8c62-01b6e323ca6f"
    },
    {
        "author": "刘学箕",
        "paragraphs": [
            "得不知所止，泛然乘风船。",
            "正大辱启蒙，似欲驾我僊。",
            "大哉周孔心，异彼祇漆园。",
            "讲月琢以磨，岂在耘人田。"
        ],
        "title": "杨户曹用外舅二诗韵见寄和以酬之  其一",
        "id": "0abfd6df-92a4-45d7-b120-91209b0d1a43"
    },
    {
        "author": "刘学箕",
        "paragraphs": [
            "切问而近思，进进在不已。",
            "流光驹过隙，迁变一弹指。",
            "道大无津涯，讵作井蛙喜。",
            "公私义利分，亦各从其类。"
        ],
        "title": "杨户曹用外舅二诗韵见寄和以酬之  其二",
        "id": "1538aed2-152b-4c70-af07-cd008d9045e8"
    },
    {
        "author": "刘学箕",
        "paragraphs": [
            "此君原不俗，幽趣逼苍官。",
            "浊世三庚热，空山六月寒。",
            "何忧怀抱隘，便㨫水云宽。",
            "敬请游盘日，追随杖屦看。"
        ],
        "title": "请游山之日于黎广文二首寺有万竹  其一",
        "id": "77fb3e01-c4a3-425c-a52e-864a19b16aa4"
    },
    {
        "author": "刘学箕",
        "paragraphs": [
            "闻说江隈里，云藏古寺深。",
            "不妨相唤集，作意共登临。",
            "苦茗供朝盌，伊蒲馔晚鬵。",
            "天风吹皓月，归路细披襟。"
        ],
        "title": "请游山之日于黎广文二首寺有万竹  其二",
        "id": "5de4eb2e-7d01-4ad7-af87-4335287a0131"
    },
    {
        "author": "刘学箕",
        "paragraphs": [
            "大哉皇羲古神圣，八卦始画天地辟。",
            "干效于天坤法地，六子运用眇难测。",
            "天理人文一宣朗，万化昭然从此出。",
            "发明洊更三圣手，动静机缄皎如日。",
            "自从战国周纲颓，是道亦几乎暂息。",
            "汉儒众说徒专门，後世可闻无几及。",
            "传流吾宋盛文物，学老儒宗相继述。",
            "濂溪伊洛绍韦编，数至邵公精算策。",
            "祗今南渡九十年，统会宗元孰探赜。",
            "恭惟先生藴其秘，口不宣言藏以臆。",
            "愚虽不敏敢敬请，愿执门墙洒扫役。",
            "先生学识际天人，先生手提六经笔。",
            "俯察仰观关键透，虚激寸心参太极。",
            "不鄙愚昧谓之进，启迪狂迷窥奥阈。",
            "他年衣钵得亲传，誓言力造神明德。"
        ],
        "title": "上王通守传易数",
        "id": "9530c54c-bd76-4af6-be7a-f53ff05a49e0"
    },
    {
        "author": "刘学箕",
        "paragraphs": [
            "一昨初登大将坛，弓刀旗帜簇雕鞍。",
            "连营壮士心先服，并塞胡人胆已寒。",
            "天上麒麟祥可卜，人间日月老应难。",
            "明年枢府为公寿，慷慨还知酒量宽。"
        ],
        "title": "宴吴侯致语口号",
        "id": "3e0e1b24-d171-4fdc-99ad-3917d0303fac"
    },
    {
        "author": "刘学箕",
        "paragraphs": [
            "天寒日短道路长，白云飞去知吾乡。",
            "大江之东渭之北，念吾故人何可忘。",
            "别来杨柳春依依，只今开到梅花香。",
            "扁舟漫浪归未得，京尘海里安行藏。",
            "身名未立仰天笑，床头夜夜鸣干将。",
            "羡师物外无宠辱，庭前柏树常苍苍。",
            "吁嗟急羽飞不到，二千里外空相望。",
            "五云前坠满室光，报师之意无以将。",
            "篇诗滚墨纔淋浪，一声雁过天南翔。"
        ],
        "title": "寄静庵",
        "id": "c452e496-d741-4d50-b488-e08c5a7ef766"
    },
    {
        "author": "刘学箕",
        "paragraphs": [
            "窗烛销残转寂寥，柴门无复野僧敲。",
            "偶来枕上吟诗就，记向心头欠笔抄。",
            "鸣竹数声疑雪片，寻梅清梦到山坳。",
            "世情云雨多翻覆，谁是江湖耐久交。"
        ],
        "title": "和韵",
        "id": "0b956b35-013c-45ac-a569-d58e81fd7b27"
    },
    {
        "author": "刘学箕",
        "paragraphs": [
            "生平不愿为佣书，亦不愿作章句儒。",
            "酒酣诗成吐素霓，意气凛凛吞千夫。",
            "前年排云叫阊阖，出门一夜车四角。",
            "去年海峤席未温，一舸乘潮又催□。",
            "大江之西日本东，庐陵文物常称雄。",
            "决科岁占十八九，君当努力提词锋。",
            "才高不用长叹息，四海弥天岂无识。",
            "壮年怀居亦何有，着眼带砺开胸臆。",
            "岩岩柏府凌高寒，豪士倾盖宜交欢。",
            "我知屠龙不屠猪，食马政欲食马肝。",
            "吴姬压酒飘香絮，谪仙神游歌白纻。",
            "敬亭惟有孤云闲，欲雨人间亦飞去。"
        ],
        "title": "萧长公来访示以诸公诗卷谓与予游从之久不能一辞为赠颇相噍责予赋之不可辞之亦不可皆有说焉名章俊语前後相望无数次乎其间是覩西子之容面自增丑耳所不容却者予年十五时海山官丁受琴于长夫今予年四十与长夫有二十五年之旧辞之弗作其可乎因书数言",
        "id": "2068f0c3-da57-4daa-9ab6-c4605bb781ca"
    },
    {
        "author": "刘学箕",
        "paragraphs": [
            "忆昔美人初别时，长亭两岸柳依依。",
            "今日美人天之涯，美人美人胡不归。",
            "忆昔君别妾，分破青鸾镜。",
            "破镜如破心，与妾表相忆，相忆图久深。",
            "忆昔妾别君，剪断金凤钗。",
            "断钗如断肠，赠君表相思，相思图久长。",
            "一日一日复一日，青镜鸾孤钗凤只。",
            "未必君相思，能如妾相忆。",
            "寒衣剪就欲寄君，长安门外无行人。",
            "雁声半夜西风恶，窗前一片梧桐落。"
        ],
        "title": "有所思",
        "id": "eab3d802-c5f6-41a6-8bbe-25e97a275c5a"
    },
    {
        "author": "刘学箕",
        "paragraphs": [
            "挂石攀云日半斜，乱山深处饱烟霞。",
            "香林月满僧归去，啼落春风几树花。"
        ],
        "title": "观猿",
        "id": "bd620fec-e6c3-49bb-967e-ca68432980bc"
    },
    {
        "author": "刘学箕",
        "paragraphs": [
            "顶上新成九转丹，□花日日到春坛。",
            "夜深飞上云霄去，华表月明风露寒。"
        ],
        "title": "失鹤",
        "id": "153de504-00d1-49de-b3ed-c39bcbb2c48d"
    },
    {
        "author": "刘学箕",
        "paragraphs": [
            "终南道士学弹琴，门外松萝锁翠阴。",
            "涉海八龙朝出洞，隔山羣鹿夜归林。",
            "琪花过雨溪风澹，玉树笼烟璧月沈。",
            "三十六坛钟鼓寂，云璈声接步虚音。"
        ],
        "title": "宿大慈山悟真观",
        "id": "76401715-06f6-4416-a747-e40da1bd76b4"
    },
    {
        "author": "刘学箕",
        "paragraphs": [
            "结庐分得雁山云，屿上梅花是四邻。",
            "水月一天芗世界，冰霜千古玉精神。",
            "短檠夜雨西窗梦，长铗秋风北塞尘。",
            "我亦烟波纶钓侣，与君同作岁寒人。"
        ],
        "title": "赋林景参梅屿",
        "id": "b8edd7be-78b8-4262-a2cd-1484fc5dc400"
    },
    {
        "author": "刘学箕",
        "paragraphs": [
            "洛阳纔解佩，过眼忽秋分。",
            "四海一明月，千山共白云。",
            "雁烟迷晓树，虫露湿香芹。",
            "满纸相思字，临风欲寄君。"
        ],
        "title": "怀潘鄮屋",
        "id": "f8e10a79-74eb-4b67-9d7a-189a01199fea"
    },
    {
        "author": "刘学箕",
        "paragraphs": [
            "夜半扁舟出洞庭，客帆初挂早潮平。",
            "社风纔起海鹰至，岚露未收江鹄鸣。",
            "吴岫乱云擎古塔，楚皋寒叶拥荒城。",
            "垂虹桥外天连水，无限别离生杜蘅。"
        ],
        "tags": [
            "洞庭湖"
        ],
        "title": "吴江道上",
        "id": "f630757e-ff5e-4833-a298-8725e6bf059c"
    },
    {
        "author": "刘学箕",
        "paragraphs": [
            "杨柳飘飘春思长，绿桥流水遶宫墙。",
            "碧云望断空回首，一半栏干无夕阳。"
        ],
        "title": "登西楼怀汤损之",
        "id": "5a567d6a-12eb-45b0-acc9-c372853aa7cb"
    },
    {
        "author": "刘学箕",
        "paragraphs": [
            "九天宫阙春风满，陆地楼台夜月寒。",
            "铁笛一声吹雁落，片云不到玉栏干。"
        ],
        "title": "吴山雪霁",
        "id": "871a58bf-8ceb-4fe5-b2d0-e17d3d4d4952"
    },
    {
        "author": "刘学箕",
        "paragraphs": [
            "王命驰驱不敢轻，文书要核去来情。",
            "青山步步生幽意，碧涧悠悠趁远程。",
            "春浅禽声犹自小，泥酥马迹正宜晴。",
            "地名见说名双路，便舍崎岖就坦平。"
        ],
        "title": "双路",
        "id": "4f12a24b-7783-4d81-a533-c8351a509ada"
    },
    {
        "author": "刘学箕",
        "paragraphs": [
            "瑞锦窠应对锦郎，谁将灵种到幽坊。",
            "山深月冷梅花老，压尽羣英是此香。"
        ],
        "title": "宝际窗前睡香",
        "id": "bf7a6a2a-4fa4-41cd-a69a-cbd4d5de8539"
    },
    {
        "author": "刘学箕",
        "paragraphs": [
            "当年立雪直齐腰，宗旨流传到石桥。",
            "风急窗寒灯影远，疎梅无语夜香销。"
        ],
        "title": "石桥楼待  其一",
        "id": "34665039-354a-475c-a8d5-5937d107b4dd"
    },
    {
        "author": "刘学箕",
        "paragraphs": [
            "手笔华严梵笈新，更开宝地接迷津。",
            "一声金磬人初静，月照空山草自春。"
        ],
        "title": "石桥楼待  其二",
        "id": "c85b94c5-b0af-473d-b9c5-4a5ae1b642da"
    },
    {
        "author": "刘学箕",
        "paragraphs": [
            "灵鼍一鼓振潮音，征梦迢遥枕畔闻。",
            "语断频伽天正晓，松风吹散满山云。"
        ],
        "title": "闻寺中晓鼓",
        "id": "b704b907-9951-4427-996f-fcccc613e89b"
    },
    {
        "author": "刘学箕",
        "paragraphs": [
            "店舍总迢遥，山深转寂寥。",
            "看鸥临远水，下马过危桥。",
            "晴雪林间少，春风野外饶。",
            "此行为王事，旅食任萧条。"
        ],
        "title": "跨水道间",
        "id": "cba0a6f5-9eba-4e8d-9d77-07f2009dec9b"
    },
    {
        "author": "刘学箕",
        "paragraphs": [
            "未说路行难，山深分外寒。",
            "晚村林隠寺，春涧石鸣滩。",
            "薄宦曾无补，劳生敢自安。",
            "羽书虽较少，备御莫教宽。"
        ],
        "title": "峮山铺",
        "id": "9a63e6c5-c518-4302-96de-57bc54fb17ad"
    },
    {
        "author": "刘学箕",
        "paragraphs": [
            "境接江东界，邮程是杏塘。",
            "雨喧茅屋小，泥滑草桥长。",
            "旷野人稀少，平田水渺茫。",
            "半生游历地，未若此荒凉。"
        ],
        "title": "杏塘",
        "id": "5022b39b-a476-4b7c-8dd6-37e61535bc90"
    },
    {
        "author": "刘学箕",
        "paragraphs": [
            "劫火不能焚，空中转法轮。",
            "风霜鸱殿古，金碧贝函尘。",
            "物本由成数，人言不坏身。",
            "却怜无问者，遗迹竟成陈。"
        ],
        "title": "四安焚惠藏殿",
        "id": "e2374fb8-2aac-4c62-99bf-a45a035f4224"
    },
    {
        "author": "刘学箕",
        "paragraphs": [
            "声名满世重如山，果见延登左掖班。",
            "天子虚心求国是，先生着手济时艰。",
            "要看出处诸公上，只在精神一转间。",
            "前此极言虽引去，安危理乱正相关。"
        ],
        "title": "上司谏曹先生",
        "id": "723b8b91-23eb-491f-b58f-944d2e2c88a9"
    },
    {
        "author": "刘学箕",
        "paragraphs": [
            "一番雨过一番多，间挟晴风涨绿波。",
            "柳絮吹残游迹在，谢池点点是阳和。"
        ],
        "title": "池萍  其一",
        "id": "f282b78a-4e44-4744-909c-9441cdc440d0"
    },
    {
        "author": "刘学箕",
        "paragraphs": [
            "竹篱茅舍去相安，谁与移根入画栏。",
            "尽道重帘妨暖日，疎枝却得护春寒。"
        ],
        "title": "池萍  其二",
        "id": "69d91e80-7802-451c-b298-011d48404413"
    },
    {
        "author": "刘学箕",
        "paragraphs": [
            "风标漫与万花殊，可有尘埃染得渠。",
            "把住琼枝相晤语，只疑身在玉堂居。"
        ],
        "title": "池萍  其三",
        "id": "176b2ffc-920f-49ab-b561-f49ad55935c8"
    },
    {
        "author": "刘学箕",
        "paragraphs": [
            "了无闲事上眉纤，一炷清香静昼帘。",
            "造化自从回暖律，芬华顿觉转穷檐。",
            "轻风度柳春情薄，细雨催花土脉黏。",
            "所愧微官相束缚，何因共访酒家帘。"
        ],
        "title": "和陆明叟",
        "id": "576e3044-416b-4595-8193-8c319a08cf81"
    },
    {
        "author": "刘学箕",
        "paragraphs": [
            "一炷夜香清，挑灯听雨声。",
            "虽然添客梦，却可助诗情。",
            "泽沁兰心重，泥酥笋角萌。",
            "山行频有约，日日候晴明。"
        ],
        "title": "夜窗听雨",
        "id": "b0cf33d8-4377-4447-89a7-eff07610b8e3"
    },
    {
        "author": "刘学箕",
        "paragraphs": [
            "蜂殻盈盈万颗珠，润于玛瑙浸冰壶。",
            "吟心先自清如水，嚼了寒霜骨更臞。"
        ],
        "title": "破榴",
        "id": "04fec595-78a1-4e4d-9cba-7d7d8a2b8862"
    },
    {
        "author": "刘学箕",
        "paragraphs": [
            "云级涌青冥，金鳌载宝轮。",
            "地高心自逸，天近足无尘。",
            "图画千峰晚，楼台万井春。",
            "三生许元度，曾此证前身。"
        ],
        "title": "登应天塔",
        "id": "8e32165e-94dd-4ec7-a519-f3b9522ac472"
    },
    {
        "author": "刘学箕",
        "paragraphs": [
            "人言此井有灵源，潮落潮生透海门。",
            "陵谷未须穷变易，朱墙里是濮王园。"
        ],
        "title": "鳗井",
        "id": "06a52482-5cf3-46ba-9d77-0ea6f94bbd20"
    },
    {
        "author": "刘学箕",
        "paragraphs": [
            "规模应甲剎，殿阁拥金仙。",
            "岁歉炊烟绝，城低野色连。",
            "客僧皆散去，主者独安眠。",
            "成毁难逃数，山门八百年。"
        ],
        "title": "大能仁寺",
        "id": "8055d59c-3ad9-448a-8039-19f32fbe871a"
    },
    {
        "author": "刘学箕",
        "paragraphs": [
            "何期踪迹又迟留，行止于人自不由。",
            "梦境固知空似蚁，生涯却笑拙于鸠。",
            "碧涵一镜晴天阔，翠拥千峰宿雨收。",
            "从此公余须杖屦，未应草草度春休。"
        ],
        "title": "留滞",
        "id": "4fcd3818-d07c-4f7e-aed9-3ed4928d2c50"
    },
    {
        "author": "刘学箕",
        "paragraphs": [
            "曲曲屏山忆梦中，峭寒成阵入帘栊。",
            "宿香销尽金猊冷，一树梅花却晓春。"
        ],
        "title": "晓寒",
        "id": "900f11a5-5048-4659-9804-667eee7a99b0"
    },
    {
        "author": "刘学箕",
        "paragraphs": [
            "客思悠悠幸自安，亦因吟事可相宽。",
            "小窗过了廉纤雨，细与东风说晚寒。"
        ],
        "title": "晚思",
        "id": "216dc403-dc4b-4430-a83b-84f3d33389a2"
    },
    {
        "author": "刘学箕",
        "paragraphs": [
            "久客住兰亭，心同晋水清。",
            "忘机盟宿鹭，伐木听雏鶑。",
            "物亦知人意，春宁有世情。",
            "幽寻空作计，一夜雨连明。"
        ],
        "title": "用明叟韵并寓山行未成之意",
        "id": "e6c040b4-2d3e-4af1-872b-69cddb9ae123"
    },
    {
        "author": "刘学箕",
        "paragraphs": [
            "何期一雨成三日，约客同行竟未能。",
            "春到分时阴不解，夜当深处气犹凝。",
            "檐低卷箔看飘洒，础润添香散鬰蒸。",
            "想见故园梅落尽，和羹消息又堪凭。"
        ],
        "title": "苦雨",
        "id": "3b3741ab-e599-404a-b0bf-66d5dc8f169d"
    },
    {
        "author": "刘学箕",
        "paragraphs": [
            "无计酬春独有诗，倚栏终日候晴晖。",
            "东风渐属新桃李，帘幕深深燕子飞。"
        ],
        "title": "雨中用雪坡韵",
        "id": "90fd1e7f-0dcf-4135-b4b4-7328546ba476"
    },
    {
        "author": "刘学箕",
        "paragraphs": [
            "为欲看山助眼明，频占鹊喜报新晴。",
            "春光已过三之一，尘世难逢四者并。",
            "诗酒深情殊未适，水蔬薄具亦频更。",
            "终来不似西湖好，晴雨皆堪傍柳行。"
        ],
        "tags": [
            "西湖"
        ],
        "title": "雪坡以雨阻山行有诗用以次韵",
        "id": "e1e41171-6daa-41c1-ae2e-87e0ec1711ac"
    },
    {
        "author": "刘学箕",
        "paragraphs": [
            "灵种飞来鹤顶红，谁云九转有仙功。",
            "广庭曾侍东风宴，留得霞杯照晚丛。"
        ],
        "title": "月丹和鹤庄韵",
        "id": "eeb1a9e3-a9d4-4372-a43f-e7dcc2fb8308"
    },
    {
        "author": "刘学箕",
        "paragraphs": [
            "且要尽清欢，须知一出难。",
            "人因晴後喜，春到水边宽。",
            "柳长官桥媚，梅飘客袖寒。",
            "荒祠存禹迹，得得又来看。"
        ],
        "title": "禹庙",
        "id": "600ea4d2-db01-4511-a7be-9ee58aa6018e"
    },
    {
        "author": "刘学箕",
        "paragraphs": [
            "天与平湖老贺郎，春波依旧染晴光。",
            "可怜千载风流意，付与租符晓夕忙。"
        ],
        "title": "镜湖一曲",
        "id": "9f869fe3-73a2-492a-a984-c847598d7f47"
    },
    {
        "author": "刘学箕",
        "paragraphs": [
            "纔出城门兴便浓，晴光野色两俱融。",
            "柳方染得三分绿，桃已熏成一半红。",
            "山涌林峦荒寺隠，湖分港汊小舟通。",
            "相携各自论年事，几度春风一鬓蓬。"
        ],
        "title": "用雪坡春色韵",
        "id": "62697445-713c-467b-a563-06ca783d5bc6"
    },
    {
        "author": "刘学箕",
        "paragraphs": [
            "畎亩镜中分，沧波杂断云。",
            "向来官里赐，今属野人耘。",
            "怀古天难问，贪吟日易曛。",
            "羽衣传遗本，起诵想余芬。"
        ],
        "title": "用梅溪镜湖韵",
        "id": "5e74be3d-c821-4526-9a83-d864cbd96dea"
    },
    {
        "author": "刘学箕",
        "paragraphs": [
            "金碧拥琼庐，天开绕电区。",
            "鸟流周室瑞，蛇断汉家符。",
            "石井腾曦驭，瑶坛布斗枢。",
            "愿将皇极福，敷锡徧康衢。"
        ],
        "title": "天基瑞应宫",
        "id": "b9ed5253-a605-4a65-b16d-7280c051c4e7"
    },
    {
        "author": "刘学箕",
        "paragraphs": [
            "客里偶相逢，襟怀亦偶同。",
            "对梅吟夜月，新柳间春风。",
            "子勿言浮梗，余方笑转蓬。",
            "归程经雁荡，得句附邮筒。"
        ],
        "title": "送东蒲张应发归永嘉",
        "id": "5d7e5a60-25f9-4dba-ab0e-e5f13718da88"
    },
    {
        "author": "刘学箕",
        "paragraphs": [
            "月浸虚庭夜未央，一枝静对白云乡。",
            "三生自结玄都约，来伴疎梅到玉堂。"
        ],
        "title": "碧桃",
        "id": "9905f763-f4c8-49dc-99d1-92975c51c87d"
    },
    {
        "author": "刘学箕",
        "paragraphs": [
            "几有行山约，山灵早得知。",
            "仙家宁易到，尘世亦何为。",
            "草润非烟石，花流止水池。",
            "不晴还不雨，正是卖饧时。"
        ],
        "title": "一春屡有阳明之约雨辄尼之将旋幙侍外舅来游邂逅二羽衣一能参上道一能知天丹竟日留话喜赋二解时清明日也  其一",
        "id": "478e4b3a-d6e4-44e2-872b-083b17456e97"
    },
    {
        "author": "刘学箕",
        "paragraphs": [
            "裂石未尝关，毋将俗眼观。",
            "虚中原有爱，造藴亦何难。",
            "羽客能谈道，云房识候丹。",
            "只应仙有分，风响步虚坛。"
        ],
        "title": "一春屡有阳明之约雨辄尼之将旋幙侍外舅来游邂逅二羽衣一能参上道一能知天丹竟日留话喜赋二解时清明日也  其二",
        "id": "72700d96-7703-4713-91bb-7d8c416223b0"
    },
    {
        "author": "刘学箕",
        "paragraphs": [
            "东风到处竞繁华，不问穷檐与大家。",
            "垂柳丝中深院宇，隔墙时有出来花。"
        ],
        "title": "道间见桃李花",
        "id": "55252c0d-6fe7-436c-9b50-d2b8862e10eb"
    },
    {
        "author": "刘学箕",
        "paragraphs": [
            "应天曾建塔，又此结精庐。",
            "释氏缘何熟，诗人念总疎。",
            "壁荒遗尽水，僧老学医书。",
            "笑我重来者，经年不定居。"
        ],
        "title": "古寺",
        "id": "23da3601-7d64-4d46-93b4-85d2925685ea"
    },
    {
        "author": "刘学箕",
        "paragraphs": [
            "为说吟边事，曾陪燕笑频。",
            "自惭无韵者，敢对有名人。",
            "雨洗秦山晓，波明镜水春。",
            "匆匆还别去，芳草正如茵。"
        ],
        "title": "奉和龟翁送别",
        "id": "cca5b0db-f840-4d75-884d-0f253d61ed75"
    },
    {
        "author": "刘学箕",
        "paragraphs": [
            "见说天文变，频占太史台。",
            "但云星犯月，不料火为灾。",
            "尽夜看烟灭，逢人问讯来。",
            "丹心勤恋阙，东乡极裴徊。"
        ],
        "title": "萧山望城中遗漏",
        "id": "06129473-13ad-4350-9a46-1986bf4143d0"
    },
    {
        "author": "刘学箕",
        "paragraphs": [
            "半载蓬莱地，相携只是诗。",
            "心怀丹凤去，梦与白鸥随。",
            "俯仰俱无愧，勤劳必有知。",
            "归舟平似掌，天亦念孤危。"
        ],
        "title": "唤渡旋幙",
        "id": "59083209-256b-49ce-b68e-f6ff289cbeea"
    },
    {
        "author": "王文孙",
        "paragraphs": [
            "先天奥学果何传，造化机缄存阖辟。",
            "精微惝恍入神范，天地谓可俄而测。",
            "粤从二画抉秘藴，干元庶物因首出。",
            "阳推阴荡六子成，致用坎离为月日。",
            "天人相与妙难诘，斯道岂容秦火息。",
            "九家分派流愈远，纬谶纷纷非所及。",
            "韦编三绝系圣经，微言尚切明作述。",
            "我生苦晚心好古，谩索图书考龟策。",
            "浩如烟海无津涯，自哂蓬心窥至赜。",
            "众言淆乱折以理，是非安敢决诸臆。",
            "吉凶前定信可推，人事堪怜空役役。",
            "优游姑乐环中趣，默参经世用皇极。",
            "较量得失心自知，议论无用形于笔。",
            "观君气宇元静定，何虑不优入圣阈。",
            "不鄙谓予可相友，愿凿浑沌以报德。"
        ],
        "title": "和答刘习之见赠",
        "id": "acb7c094-69b0-47b9-adb3-fdcace35d39f"
    },
    {
        "author": "周端臣",
        "paragraphs": [
            "西京少年儿，生长豪贵族。",
            "光浮两脸红，春留双鬓绿。",
            "常骑大宛马，多佩于阗玉。",
            "明珠博美姬，黄金酬丽曲。",
            "朝从咸阳游，暮向长陵宿。",
            "朱门人候归，夜夜然红烛。"
        ],
        "title": "西京少年行",
        "id": "550f03bc-70b7-4952-9407-2f77aa9e51ac"
    },
    {
        "author": "周端臣",
        "paragraphs": [
            "毋忽咫尺水，中恐有伏龙。",
            "毋忽寻丈山，中恐有毒虫。",
            "是以古君子，不敢欺盲聋。",
            "审密言语间，戒谨闇室中。",
            "几微怠所防，敌国起奴童。",
            "事固不可忽，理亦不可穷。",
            "周室八百年，成于垂钓翁。"
        ],
        "title": "毋忽诗",
        "id": "f368d669-09bb-4c27-930e-c5717c661fce"
    },
    {
        "author": "周端臣",
        "paragraphs": [
            "奇石烂横道，兹山信多姿。",
            "江湖酾两股，一泓乃孤危。",
            "相传龙所家，或恐神护持。",
            "腥风转霮䨴，阴崖立淋漓。",
            "惜无纬萧勇，探此抱宝痴。",
            "山僧作屋意，惨澹生幽思。",
            "胡为金缪影，颠倒眩俗儿。",
            "坐来百念失，苍官导前驰。",
            "招提果深登，屐痕恍前期。",
            "咄哉少肉山，着此高颧师。",
            "端能致遨游，绝唱相娱嬉。",
            "过溪亦何事，相送了不疑。",
            "渠能缚禅律，因来数须眉。",
            "我爱秦郎记，字压头陀碑。",
            "月林只夜夜，人物自一时。",
            "贤愚尽蚁封，来者吾得知。"
        ],
        "title": "仆以绍熙壬子中夏二十有五日始跻风篁探龙井遂至广福谒三贤像阅旧碑追观一代风流为赋此诗适月林依公留设茗供因书以遗之他日能为我揭诗板于壁间使示来者亦山中之一助也",
        "id": "68d28c3b-60d0-4e89-a60d-b5e8285f5c00"
    },
    {
        "author": "周端臣",
        "paragraphs": [
            "二月芳草碧，江南新燕来。",
            "抚兹良岁时，佳人安在哉。",
            "佳人弃我去，杳在天之涯。",
            "天涯望不极，丛愁结中怀。",
            "翠觞不成欢，玉琴有余哀。",
            "西湖春事深，林花为谁开。",
            "折花无所赠，三嗅空徘徊。",
            "楼前东流水，湛湛生绿苔。",
            "去波日千里，还绕姑苏台。",
            "凭水寄我思，旦暮肠九回。"
        ],
        "tags": [
            "西湖"
        ],
        "title": "二月芳草碧寄吴中故人",
        "id": "a8fa6b94-eec0-4f94-ab3b-225484dde141"
    },
    {
        "author": "周端臣",
        "paragraphs": [
            "悟琴如悟道，神闲若无营。",
            "在心不在指，以意非以声。",
            "锵尔风篁韵，泠然天籁鸣。",
            "曲终各一笑，相对无亏成。"
        ],
        "title": "听无悔琴",
        "id": "85361347-ff6c-44f9-bbf1-6e5c3ee43a5b"
    },
    {
        "author": "周端臣",
        "paragraphs": [
            "太虚运元气，万物皆凭倚。",
            "物或有所违，气亦随而否。",
            "肉蠹则生虫，木蠹则生蚁。",
            "嗟哉政亦然，于焉起奸宄。",
            "蠹久不可为，气靡物自毁。",
            "但得元气存，不患蠹不死。"
        ],
        "title": "物蠹",
        "id": "67644b70-6ef1-415c-a047-2437685cf2c1"
    },
    {
        "author": "周端臣",
        "paragraphs": [
            "生平愧彼苍，得饱非耘种。",
            "自揆蔑寸长，居然叨薄俸。",
            "朅来桂玉地，幸了藜藿奉。",
            "日昨访芸居，见我如伯仲。",
            "剧谈辟幽荒，妙论洗沉痛。",
            "呼童张樽罍，芳醪启春瓮。",
            "乃约屏膻荤，初筵俱清供。",
            "珠樱映翠荚，光色交浮动。",
            "佳境喜渐入，恺之未痴惷。",
            "属厌荐春萌，隽永咀秋葑。",
            "黄独忽登俎，味借蜂蜜重。",
            "翻怜少陵翁，山雪入吟讽。",
            "早韭晚菘辈，吾家所售用。",
            "列品不自珍，而与朋友共。",
            "琱盘放手空，适口颇恣纵。",
            "日暮雨催返，虚窗结清梦。",
            "寄语五侯鲭，从兹勿劳送。"
        ],
        "title": "奉谢芸居清供之招",
        "id": "e2e3151f-fe00-4f8e-9d3b-ec5a5a203b73"
    },
    {
        "author": "周端臣",
        "paragraphs": [
            "孟冬多风霜，草木俱披靡。",
            "老柳叶纔脱，拂拂新萌起。",
            "冻梅如枯榛，班班亦含蘂。",
            "寒暑运四时，成此岁功美。",
            "孰知四时间，独有春不死。"
        ],
        "title": "孟冬多风霜",
        "id": "20031160-eabf-4968-92a9-47d1dc0ecf25"
    },
    {
        "author": "周端臣",
        "paragraphs": [
            "女修玄鸟开嬴始，附庸于周自非子。",
            "由襄寖强三十世，末命昭庄踰崛起。",
            "杀降溅血长平坑，返戈尽篡天王城。",
            "黩兵不戢恃强大，物忌太盛终当倾。",
            "邯郸贾人识奇货，发谋不惜千金破。",
            "窈窕尊前歌舞人，腹中已孕秦家祸。",
            "怙势陵威奋余烈，怨气愁声九州裂。",
            "虎暴狼贪天使然，六国未灭嬴先灭。",
            "天道何曾长助强，岂知用柔能胜刚。",
            "君不见後来项羽战无敌，却使山河归汉王。"
        ],
        "title": "白虎行",
        "id": "91710beb-0ca1-4770-8a45-f346052cabf9"
    },
    {
        "author": "周端臣",
        "paragraphs": [
            "君不见司马子长志横秋，少年足迹不肯休。",
            "胸中盘屈奇伟气，笔力直与造化侔。",
            "又不见杜陵子美夸壮游，一身几走半九州。",
            "吟怀吐纳天地秀，作为篇章光斗牛。",
            "君今去去几千里，匣剑囊书赴知己。",
            "知己从来素有情，投机之会趋功名。",
            "功名岂有作能致，莫辞跋涉长江行。",
            "长江四月南风起，武昌鱼饮秦淮水。",
            "南风不久又西风，食鱼休忘鲈鱼美。",
            "天涯别梦思城东，何日一樽重与同。",
            "草桥夜醉月明下，桃关晴吟春色中。",
            "不堪蜀魄相催去，却怜樯燕相留住。",
            "一片离情去住间，正是游人肠断处。",
            "荆湖右道分南北，势与中原岂悬隔。",
            "五湖膏血互吞噬，万里烟尘入谋画。",
            "莫如子长子美但能事文章，蚤归来献平戎策。"
        ],
        "tags": [
            "长江"
        ],
        "title": "送翁宾旸之荆湖",
        "id": "d43807bf-5fff-40f6-a002-0d3449ff1eeb"
    },
    {
        "author": "周端臣",
        "paragraphs": [
            "枕流亭下路，两岁不曾来。",
            "今日偶重到，夕阳犹未回。",
            "池干无水放，地暖有花开。",
            "後约如能继，多应为探梅。"
        ],
        "title": "游下竺枕流亭",
        "id": "fee1778d-7c74-4516-9918-f489a7076e60"
    },
    {
        "author": "周端臣",
        "paragraphs": [
            "欹倒几株梅，黏枝半是苔。",
            "相传前代种，曾历太平来。",
            "山冷雪犹在，春深花始开。",
            "乱离无酒买，嚼蘂当衔杯。"
        ],
        "title": "真州梅",
        "id": "885feb2e-77c0-4856-8f18-e8b7f35a18dc"
    },
    {
        "author": "周端臣",
        "paragraphs": [
            "一酌野泉香，翛然俗虑忘。",
            "静听山鸟语，如笑世人忙。",
            "近水苔常湿，无风树亦凉。",
            "老僧闲似我，清坐到斜阳。"
        ],
        "title": "书冷泉亭壁",
        "id": "de2c191f-c82f-42d0-8e9d-f24feff2092b"
    },
    {
        "author": "周端臣",
        "paragraphs": [
            "犹忆归淮甸，何期陷敌尘。",
            "祇闻残破惨，未得死生真。",
            "梦不谙长路，书难附便人。",
            "吞声无限泪，一滴一伤神。"
        ],
        "title": "闻滁阳失守忆表兄",
        "id": "a2a5a211-f00a-44c4-9c73-63a993f45fcd"
    },
    {
        "author": "周端臣",
        "paragraphs": [
            "买船穿僻径，坟古最幽深。",
            "山近风常冷，松蟠昼亦阴。",
            "来时无速骑，归路有鸣禽。",
            "寄语城居者，何人肯访寻。"
        ],
        "title": "裴坟",
        "id": "5ae4b18e-b669-4c93-bc2b-dea00f5cbeed"
    },
    {
        "author": "周端臣",
        "paragraphs": [
            "虚室似僧房，蒲团倚竹床。",
            "半窗红日影，一阵紫兰香。",
            "诵熟闲居赋，书成急就章。",
            "数朝门不出，过却几春光。"
        ],
        "title": "虚室",
        "id": "1c82201c-3aba-41e7-9c95-ecb7535a079a"
    },
    {
        "author": "周端臣",
        "paragraphs": [
            "湖天初过雨，晴意有无间。",
            "春水半侵路，晓云多碍山。",
            "酒烦村店暖，诗就野亭删。",
            "风静无啼鸟，垂杨树树闲。"
        ],
        "title": "湖天",
        "id": "daa54957-cd55-42b9-b264-ddebcee60ea2"
    },
    {
        "author": "周端臣",
        "paragraphs": [
            "登顿来忘倦，闲常到亦难。",
            "西风摇短鬓，落日倚危栏。",
            "山迥江湖小，秋高天地宽。",
            "故园何处是，空遣客眸酸。"
        ],
        "title": "登驼巘岭",
        "id": "2f35afc1-2b4a-41b2-a0a4-b6694e2b4319"
    },
    {
        "author": "周端臣",
        "paragraphs": [
            "地比诸园小，池从前代开。",
            "犹余乔木在，曾见上皇来。",
            "幽径埋黄叶，空庭老绿苔。",
            "荒寒吟思怯，落日独徘徊。"
        ],
        "title": "富景园诗",
        "id": "95c556f7-d18a-4d27-8cfb-379fb6636f3d"
    },
    {
        "author": "周端臣",
        "paragraphs": [
            "初冬天气暖，小似立春时。",
            "万树无多叶，千花试一枝。",
            "天红霜有信，星晕雨先期。",
            "怕见梅花发，愁怀未办诗。"
        ],
        "title": "初冬即事",
        "id": "c91631e6-6c79-4b55-9b5a-f0dd664fad82"
    },
    {
        "author": "周端臣",
        "paragraphs": [
            "党籍碑成国步屯，忠臣埋没瘴乡尘。",
            "兴衰未必皆关数，治乱由来实在人。",
            "雷昔震陵天已怒，石今漫灭世尤珍。",
            "九原难叫诸贤起，一掬伤心泪染巾。"
        ],
        "title": "读党籍碑",
        "id": "d7ee7789-f0d1-4399-8e7d-16162c23f637"
    },
    {
        "author": "周端臣",
        "paragraphs": [
            "一笑江楼把酒杯，阑干倚徧重徘徊。",
            "风生别浦潮回去，云暗前山雨过来。",
            "秋冷丹枫先叶坠，节迟黄菊未花开。",
            "凭高引领还兴感，昨日谁登戏马台。"
        ],
        "title": "重阳後一日偕翁宾旸张敬之江楼分韵得台字",
        "id": "92aba73e-b8ad-4d5e-b5b7-ed3b88e2e3b3"
    },
    {
        "author": "周端臣",
        "paragraphs": [
            "谁把工夫巧铸成，铜青依约绿毛轻。",
            "自归骚客文房後，无复王孙金弹惊。",
            "沙觜莫追芦苇暖，灰心聊吐蕙兰清。",
            "回头却笑江湖伴，多少遭烹为不鸣。"
        ],
        "title": "青铜香鸭诗",
        "id": "359ea0a3-c1ee-4dd1-ae5a-f78d2f88de02"
    },
    {
        "author": "周端臣",
        "paragraphs": [
            "千载墦间偶得存，传从鼻祖到云孙。",
            "土痕蚀处形摹薄，苔色侵来款识昏。",
            "制样想应规象鼎，验图只合配牺尊。",
            "赠君博古斋中去，书传闲时细讨论。"
        ],
        "title": "送牛首炉与人",
        "id": "b3ed2045-f215-4db7-8329-fed353802cf6"
    },
    {
        "author": "周端臣",
        "paragraphs": [
            "弹压江湖耸市朝，相逢人尽说风骚。",
            "诗从南岳吟逾老，名得西山荐益高。",
            "半世历官纔幕府，午年还国尚郎曹。",
            "儿时曾诵先生句，镜里如今已二毛。"
        ],
        "tags": [
            "衡山"
        ],
        "title": "代上刘郎中",
        "id": "a510dbea-386b-4b14-9222-3ea3ca3e7fe8"
    },
    {
        "author": "周端臣",
        "paragraphs": [
            "籀文漫灭藓花残，胆怯旁人不敢看。",
            "飞去暗防风雨夜，握来光射斗牛寒。",
            "曾成歃血诸侯约，肯受无鱼下客弹。",
            "宝匣秘藏英气在，提携终拟斩楼兰。"
        ],
        "title": "古剑",
        "id": "6413587a-9ac8-41a1-b9d9-53726cc67943"
    },
    {
        "author": "周端臣",
        "paragraphs": [
            "浮世功名总是虚，纵然轩冕又何如。",
            "趁无白发来侵镜，好买青山去荷锄。",
            "贤圣一丘无用土，英雄几板可疑书。",
            "生涯傥了寒暄计，独抱遗经亦有余。"
        ],
        "title": "送人失官归",
        "id": "741c4ec6-9709-46ca-abde-bbc6fc834ae5"
    },
    {
        "author": "周端臣",
        "paragraphs": [
            "条脱空嗟萼绿华，俗尘难久驻仙车。",
            "数声画角单于塞，一曲山香阿母家。",
            "堕砌尚疑妆後粉，点衣犹认唾时花。",
            "别来埋没春风面，几度虚窗叹月斜。"
        ],
        "title": "次韵友人悼宠落梅",
        "id": "30655cf5-7c74-4ab0-8a8a-ab97a3ca0767"
    },
    {
        "author": "周端臣",
        "paragraphs": [
            "起来袖手怯寒添，冷落文楸掩玉奁。",
            "燕子池塘春雨细，杏花庭院晓风尖。",
            "酒酲未解便欹枕，香炷初熏密下帘。",
            "百五数来能几日，黄金柳色已侵檐。"
        ],
        "title": "春日即事",
        "id": "195dc04e-873e-4fec-8baf-d62e3d9b6090"
    },
    {
        "author": "周端臣",
        "paragraphs": [
            "择胜前朝锡雅名，不多花木四时荣。",
            "楼当列岫仍临水，地比诸园最傍城。",
            "池暖锦鳞冬亦泳，洞寒丹鹤晓先鸣。",
            "宗王信是神仙侣，创得蓬壶小样成。"
        ],
        "title": "游秀府择胜园",
        "id": "eb153669-ecef-4fae-a2e6-f823267a35d1"
    },
    {
        "author": "周端臣",
        "paragraphs": [
            "觅来雏鹤养经年，认得呼名傍客前。",
            "放去几随云过海，归来一片雪翻天。",
            "翎梳修竹林间日，影照寒梅磵下泉。",
            "眷恋轩墀应有谓，主人风骨是神仙。"
        ],
        "title": "咏鹤",
        "id": "52c1c543-fcc0-41ce-b246-1e4c75037363"
    },
    {
        "author": "周端臣",
        "paragraphs": [
            "燮燮霜红不自持，半随流水半沾泥。",
            "归巢便觉栖禽冷，觅穴空教返蚁迷。",
            "风径学花飞上下，夜窗疑雨洒东西。",
            "满阶不听家僮扫，拟把新诗逐片题。"
        ],
        "title": "落叶",
        "id": "ba803e7a-5bbc-4655-86f8-1ea3ece82fc7"
    },
    {
        "author": "周端臣",
        "paragraphs": [
            "年年绿桂着花时，黄雪团枝自一奇。",
            "林静秋风生处早，山高凉月上来迟。",
            "亭边露湿栏犹倚，书畔香清枕屡欹。",
            "惆怅淮南无梦到，楚骚歌罢当吟诗。"
        ],
        "title": "次韵张敬之桂花",
        "id": "8cc2a08c-73c1-43fc-89c9-8fd59fe6479a"
    },
    {
        "author": "周端臣",
        "paragraphs": [
            "不与南枝斗粉光，品题应合让苏黄。",
            "融成蜂蜡千葩秀，散作龙涎几阵香。",
            "立悟瞿昙真面目，坐忘姑射旧梳妆。",
            "好风吹堕檀心句，白雪空惊寡和章。"
        ],
        "title": "次韵勿斋蜡梅",
        "id": "a7db4c7c-1884-4af9-ba6a-2a9c5a725e73"
    },
    {
        "author": "周端臣",
        "paragraphs": [
            "武陵梦觉艳妆空，回首芳姿迥不同。",
            "萼绿仙留苍玉佩，蘂珠人在碧霞宫。",
            "素顋褪粉啼春雨，翠袖笼寒怯晓风。",
            "惆怅涌金池上路，阑杆倚遍夕阳中。"
        ],
        "title": "碧桃",
        "id": "6cae5549-fa8d-4616-8f41-9923966b24b6"
    },
    {
        "author": "周端臣",
        "paragraphs": [
            "猿不闻呼僧已归，翠烟依旧锁崔嵬。",
            "水今流向人寰去，山昔飞从佛国来。",
            "古径夏寒风落木，苍崖阴润雨生苔。",
            "客缨自喜无尘濯，歌罢沧浪饮一杯。"
        ],
        "title": "灵隠山前即事",
        "id": "58f3c0a0-4d4a-4876-afe4-58b6a0f362ee"
    },
    {
        "author": "周端臣",
        "paragraphs": [
            "自笑春来纵酒狂，信缘无定恣寻芳。",
            "杯中似蚁浮来绿，瓮里如鹅脱下黄。",
            "花底枕琴迷洞府，溪边濯足忆沧浪。",
            "一从禁阁辞荣後，不复乘云入帝乡。"
        ],
        "title": "春日闲居",
        "id": "c17de784-3373-4e91-bcf2-5d20d8f3d1db"
    },
    {
        "author": "周端臣",
        "paragraphs": [
            "万竹苍寒拥寺门，寺牌金字御书存。",
            "荣华肯信当年事，仪制空留後世恩。",
            "影阁有灯尘网暗，殡宫无月土花昏。",
            "见梅不敢轻攀折，恐是春风水际魂。"
        ],
        "title": "刘寺坟园",
        "id": "1066b486-c249-41e9-bb04-3740ca1e50c4"
    },
    {
        "author": "周端臣",
        "paragraphs": [
            "九折崎岖入杳冥，苍崖中断见云生。",
            "着身高处不知险，回首省时方始惊。",
            "半岭雷奔空石堕，满山花发晓霞明。",
            "世间岂是无平地，何事吾侬爱此行。"
        ],
        "title": "栖霞岭",
        "id": "6468be2c-50f2-49da-b698-b86c33451ac6"
    },
    {
        "author": "周端臣",
        "paragraphs": [
            "国典斯为重，亲耕示不轻。",
            "诏涓正月吉，躬率百僚行。",
            "奉礼仪修献，司农器具呈。",
            "储胥严武备，卤簿肃文明。",
            "北阙班春早，东郊贺雨晴。",
            "青坛晨气润，紫陌晓寒清。",
            "玄武移天仗，钩陈出帝城。",
            "停云依别殿，翔鸟避行营。",
            "十二苍龙驾，三千白虎兵。",
            "园花迎翠辇，田柳拂霓旌。",
            "少皡陈圭瓒，先农荐特牲。",
            "绀辕萦黛耜，苍佩映朱弦。",
            "俯讲三推礼，祗勤万乘情。",
            "艰难均土庶，次第及公卿。",
            "海寓瞻秋稔，山川庆礼成。",
            "岂惟知稼穑，况乃奉粢盛。",
            "祈岁稽豳雅，因时昉舜耕。",
            "顾严天下劝，非侈国人荣。",
            "芸史观先烈，桑枢叹晚生。",
            "何当蒇熙事，夷夏颂隆平。"
        ],
        "title": "游籍田",
        "id": "1114bac3-6d5f-4812-8130-793189dcc94b"
    },
    {
        "author": "周端臣",
        "paragraphs": [
            "髻云松滑亸鸾钗，清减羞临玉镜台。",
            "蛱蝶也知人寂寞，一双飞过杏墙来。"
        ],
        "title": "古断肠曲三十首  其一",
        "id": "c6958c71-4d20-4820-ab87-bc78a0e27a03"
    },
    {
        "author": "周端臣",
        "paragraphs": [
            "催花一霎雨依微，芳迳泥香草色萋。",
            "可是一春天气冷，牡丹开了未鶑啼。"
        ],
        "title": "古断肠曲三十首  其二",
        "id": "caefc58f-e0ee-40b0-b590-eb3202e8e203"
    },
    {
        "author": "周端臣",
        "paragraphs": [
            "被拥娇寒晓梦春，起来无事翠眉颦。",
            "金瓶拈得双青杏，掐破中心见个人。"
        ],
        "title": "古断肠曲三十首  其三",
        "id": "10ccf0d5-f32d-4b80-b23a-0f54d61a1ecb"
    },
    {
        "author": "周端臣",
        "paragraphs": [
            "竹叶裙纱折折香，荷风占断晚西凉。",
            "年来欢事愁边减，别後秋更梦外长。"
        ],
        "title": "古断肠曲三十首  其四",
        "id": "22fad092-e658-4571-b0a8-da39dee9ed3d"
    },
    {
        "author": "周端臣",
        "paragraphs": [
            "条风窗户柳阴阴，云碧春衫熨水沉。",
            "花里小栏人不到，流鶑啼起去年心。"
        ],
        "title": "古断肠曲三十首  其五",
        "id": "73a861e9-4e58-44fd-9742-0bd8747315da"
    },
    {
        "author": "周端臣",
        "paragraphs": [
            "梦破巫山生色屏，锦囊情薄歇余馨。",
            "关河春晚无消息，肠断楼前杨柳青。"
        ],
        "title": "古断肠曲三十首  其六",
        "id": "804e4ce1-3bd9-447f-91d0-44a978d9cd2e"
    },
    {
        "author": "周端臣",
        "paragraphs": [
            "无计消除夜漏长，罗衾熏彻旧时香。",
            "十分又是凄愁处，雨歇芭蕉小院凉。"
        ],
        "title": "古断肠曲三十首  其七",
        "id": "50700886-27dc-4315-84a0-9b53601efecb"
    },
    {
        "author": "周端臣",
        "paragraphs": [
            "香凝薇帐春风院，酒涴榴裙夜月楼。",
            "闲把花枝思往事，旧欢都变作新愁。"
        ],
        "title": "古断肠曲三十首  其八",
        "id": "c96bed5d-1011-4b3f-b1c6-4505451c7027"
    },
    {
        "author": "周端臣",
        "paragraphs": [
            "一筛凉雨歇亭皋，菡萏无香可得消。",
            "玉簟怯秋眠未稳，阿谁楼上夜吹箫。"
        ],
        "title": "古断肠曲三十首  其九",
        "id": "b6c04df6-a71e-4775-8f3a-e2deeeb27b5f"
    },
    {
        "author": "周端臣",
        "paragraphs": [
            "团扇多情手尚携，金风庭砌拒霜开。",
            "断肠一夜西楼雁，不带书来带恨来。"
        ],
        "title": "古断肠曲三十首  其一○",
        "id": "d62aa164-561e-433a-9a79-c1720a295c63"
    },
    {
        "author": "周端臣",
        "paragraphs": [
            "破除难尽是恩情，却怕恩生怨亦生。",
            "思念不休心惑乱，梦惊人语似郎声。"
        ],
        "title": "古断肠曲三十首  其一一",
        "id": "e34f26a2-3ae5-4a6d-8d08-66bb6d5d77a6"
    },
    {
        "author": "周端臣",
        "paragraphs": [
            "一股金花擘断钗，两行玉筯界香顋。",
            "近来自觉冰肌瘦，柳绿春衫放窄裁。"
        ],
        "title": "古断肠曲三十首  其一二",
        "id": "20f0954a-f02e-4bf3-8c35-b5b8baa60130"
    },
    {
        "author": "周端臣",
        "paragraphs": [
            "井梧和雨下银床，梁燕随风别画堂。",
            "二十五声秋漏永，梦回各自耐思量。"
        ],
        "title": "古断肠曲三十首  其一三",
        "id": "42cab689-bfdd-41a4-9bf2-2ee7f2af6862"
    },
    {
        "author": "周端臣",
        "paragraphs": [
            "锦屏残睡思忡忡，心绪无聊酒易中。",
            "柳院藓厅慵不到，斑鸠啼暖落花风。"
        ],
        "title": "古断肠曲三十首  其一四",
        "id": "d526a95c-1f0f-4b91-8b54-76dfbe311ac6"
    },
    {
        "author": "周端臣",
        "paragraphs": [
            "风色翻成料峭晴，闲期女伴踏青行。",
            "怪来昨夜灯花好，却是今朝斗草赢。"
        ],
        "title": "古断肠曲三十首  其一五",
        "id": "156b237e-77d0-4f79-8588-aeed030d6e36"
    },
    {
        "author": "周端臣",
        "paragraphs": [
            "花庭梨雪叠香痕，燕子归来亦断魂。",
            "懊恼一场春不管，月明空自立黄昏。"
        ],
        "title": "古断肠曲三十首  其一六",
        "id": "7750b907-5c19-409b-9fbe-7313393a06dc"
    },
    {
        "author": "周端臣",
        "paragraphs": [
            "裛裛罗巾泪粉光，绿琴哀怨调凄凉。",
            "芳容自觉随风老，落尽桃花暗断肠。"
        ],
        "title": "古断肠曲三十首  其一七",
        "id": "ca350042-7441-46e4-9496-74fe0d0eaa6f"
    },
    {
        "author": "周端臣",
        "paragraphs": [
            "窗下亲裁白苎衣，日长花影上阶迟。",
            "不堪杜宇啼春苦，又是去年肠断时。"
        ],
        "title": "古断肠曲三十首  其一八",
        "id": "9a9782fa-0013-4145-8071-789f887c8621"
    },
    {
        "author": "周端臣",
        "paragraphs": [
            "金风几日老庭莎，经下窗棂换碧纱。",
            "天气已凉人尚远，晚妆羞戴丽秋花。"
        ],
        "title": "古断肠曲三十首  其一九",
        "id": "48bce4d4-d846-449d-ac17-5ad3e0408429"
    },
    {
        "author": "周端臣",
        "paragraphs": [
            "玉纤无力怯梳头，镜里容颜见自羞。",
            "一阵落红帘外雨，十分春是十分愁。"
        ],
        "title": "古断肠曲三十首  其二○",
        "id": "bd9f2844-3a8c-4eac-b106-c4c0772b374e"
    },
    {
        "author": "周端臣",
        "paragraphs": [
            "旧家院落旧秋风，只有当时人不同。",
            "惆怅一窗无用月，为谁凉夜晒梧桐。"
        ],
        "title": "古断肠曲三十首  其二一",
        "id": "959d2236-d73f-4855-a3af-0cdc7fcf61b0"
    },
    {
        "author": "周端臣",
        "paragraphs": [
            "修竹生烟晚逗阴，翠罗香袖怯寒侵。",
            "恨同社燕身为客，怕剥秋莲苦在心。"
        ],
        "title": "古断肠曲三十首  其二二",
        "id": "3fbb15f9-688d-4d4b-9158-a67452111096"
    },
    {
        "author": "周端臣",
        "paragraphs": [
            "压髻慵簪双凤钗，伤心羞觑合欢鞋。",
            "折花暗卜郎音信，旋系罗裙走下阶。"
        ],
        "title": "古断肠曲三十首  其二三",
        "id": "fd9d819b-7658-4dd2-983d-7e8532094a7a"
    },
    {
        "author": "周端臣",
        "paragraphs": [
            "双蛾颦翠恨天涯，睡起蜂黄沁脸霞。",
            "燕子日长深院静，东风无力到杨花。"
        ],
        "title": "古断肠曲三十首  其二四",
        "id": "541ad620-64ed-4001-b8cd-dcd0f6cd1450"
    },
    {
        "author": "周端臣",
        "paragraphs": [
            "春娇残醉睡初回，索酒扶头强起来。",
            "金斗压灰熏笃耨，玉缾𣂏水养徘徊。"
        ],
        "title": "古断肠曲三十首  其二五",
        "id": "1986e5c9-a88d-4b9b-8f35-866d32fd636d"
    },
    {
        "author": "周端臣",
        "paragraphs": [
            "蜂蝶飞飞春事忙，暖风池馆百花香。",
            "连花折得青梅子，怕触心酸不敢尝。"
        ],
        "title": "古断肠曲三十首  其二六",
        "id": "c5ce8e33-3699-4d41-a5d8-436fb93d6e18"
    },
    {
        "author": "周端臣",
        "paragraphs": [
            "楝花筛雪糁苍苔，人未归来燕已来。",
            "满眼春惊连日老，两眉愁是几时开。"
        ],
        "title": "古断肠曲三十首  其二七",
        "id": "66abe309-b54e-4fff-aa8b-45a8a28e112f"
    },
    {
        "author": "周端臣",
        "paragraphs": [
            "依旧斜阳燕子楼，共谁把酒话闲愁。",
            "韦娘去後西风老，烂漫黄花满院秋。"
        ],
        "title": "古断肠曲三十首  其二八",
        "id": "22a1b561-159f-4c75-a084-d1b018a77028"
    },
    {
        "author": "周端臣",
        "paragraphs": [
            "弹罢瑶筝歇雁行，月移花影上回廊。",
            "离情不奈秋萧索，更着寒螀管夜长。"
        ],
        "title": "古断肠曲三十首  其二九",
        "id": "037cdb9b-14ff-46ee-96fa-24ba2c9c936e"
    },
    {
        "author": "周端臣",
        "paragraphs": [
            "小雨班班湿画栏，一番重做杏花寒。",
            "春衫拈起还慵着，却忆天涯客袂单。"
        ],
        "title": "古断肠曲三十首  其三○",
        "id": "4edf8c3a-01d5-4fdd-b502-d36663f32971"
    },
    {
        "author": "周端臣",
        "paragraphs": [
            "丹楼碧阁面山开，绿树红芳遶水栽。",
            "多少好春闲过却，主人无暇不曾来。"
        ],
        "title": "湖山园",
        "id": "79f6ca1b-21a0-48ac-bbe6-1de8e0b809fa"
    },
    {
        "author": "周端臣",
        "paragraphs": [
            "西风不管鹊巢寒，成阵飘来响更干。",
            "最是山房秋思客，梦回疑作雨声看。"
        ],
        "title": "落叶",
        "id": "84a5ce42-5c24-4dbd-b71e-83eb17190210"
    },
    {
        "author": "周端臣",
        "paragraphs": [
            "谁家园里一声鶑，啼向春风似有情。",
            "惊起少年游冶兴，插花沽酒醉清明。"
        ],
        "title": "清明湖上",
        "id": "879661c7-c2bd-4771-ad18-6296fcb72cc1"
    },
    {
        "author": "周端臣",
        "paragraphs": [
            "短墙摧倒树欹斜，碧荠春开满地花。",
            "马鬣就荒无认处，墓前碑在野人家。"
        ],
        "title": "古坟诗",
        "id": "b8f812b4-6412-42fd-ab7f-b5ccd8521c02"
    },
    {
        "author": "周端臣",
        "paragraphs": [
            "百媚千娇出浴时，君王凝盼转魂迷。",
            "香肌犹恐红绡重，可忍他年践马蹄。"
        ],
        "title": "题真妃出浴图",
        "id": "da98e985-574a-45a2-9973-116a80bf3daf"
    },
    {
        "author": "周端臣",
        "paragraphs": [
            "一抹凉烟晓未收，露篱踈雨湿牵牛。",
            "不知天上秋多少，昨夜西风到小楼。"
        ],
        "title": "秋晓",
        "id": "ff98075e-4abf-48a3-8ed8-3f485be1ee3b"
    },
    {
        "author": "周端臣",
        "paragraphs": [
            "别却吴姬旧酒垆，扁舟吹笛过平湖。",
            "晚云又是商量雨，遮得秋山一半无。"
        ],
        "title": "湖上归",
        "id": "3ad4cbe9-2f61-4c3a-bafa-c88aacdb06f0"
    },
    {
        "author": "周端臣",
        "paragraphs": [
            "世路机心走兔迒，雪窗一缕不遮藏。",
            "籋云梯月真游戏，茅舍何曾外玉堂。"
        ],
        "title": "简雪窗董寺丞  其一",
        "id": "17977105-7ac5-4592-8191-247e165dbbd8"
    },
    {
        "author": "周端臣",
        "paragraphs": [
            "圣贤事业在心盘，禹稷颜回岂异观。",
            "世故波澜同起灭，姓名千古要清寒。"
        ],
        "title": "简雪窗董寺丞  其二",
        "id": "dc0f4cfe-b55f-4f92-aa5e-e9b21a20b0e7"
    },
    {
        "author": "周端臣",
        "paragraphs": [
            "忽然杨柳几丝风，零落桃花数片红。",
            "满面好春吟不得，一园蝴蝶过墙东。"
        ],
        "title": "邻园晚步",
        "id": "ae72965b-978f-4670-9a97-0b9592f2b6dd"
    },
    {
        "author": "周端臣",
        "paragraphs": [
            "紫陌笙歌簇禁烟，几年无此好晴天。",
            "画桥日晚游人醉，花插满头扶上船。"
        ],
        "title": "寒食湖堤",
        "id": "7e9510fd-b4bc-48d8-b5a9-cf389980e431"
    },
    {
        "author": "周端臣",
        "paragraphs": [
            "一湖春绿染初成，柳色东风二月晴。",
            "燕子来时人却别，梨花虽好负清明。"
        ],
        "title": "春月送人",
        "id": "c6927de0-005c-4c59-83e3-da04efa38637"
    },
    {
        "author": "周端臣",
        "paragraphs": [
            "小院春寒月到迟，闭门闲课上元诗。",
            "南来父老消磨尽，耳畔无人说旧时。"
        ],
        "title": "元夕",
        "id": "ac2e68cb-5685-443e-a0df-68f82cb57a52"
    },
    {
        "author": "周端臣",
        "paragraphs": [
            "花从天上落人间，北客来稀路阻难。",
            "胜味忽惊藜苋腹，春风肠断五台山。"
        ],
        "title": "谢人惠天花",
        "id": "573d2c40-7dd2-42df-a168-c6d9406b9332"
    },
    {
        "author": "周端臣",
        "paragraphs": [
            "花底烧香深闭门，宫鸦栖了已黄昏。",
            "君王未识无人妒，虽不承恩却感恩。"
        ],
        "title": "内人烧香图",
        "id": "e1283bef-79a2-40f2-8133-8c9e61c51d91"
    },
    {
        "author": "周端臣",
        "paragraphs": [
            "拚却杖头沽酒物，湖边博得木犀花。",
            "西风可是无拘束，一路吹香直到家。"
        ],
        "title": "买木犀花",
        "id": "4c4ab4f4-59c9-4a54-ab77-3997044132d2"
    },
    {
        "author": "周端臣",
        "paragraphs": [
            "一庵自隠古城边，不是山林不市廛。",
            "落月半窗霜满屋，卧听宰相去朝天。"
        ],
        "title": "题叶靖逸东庵",
        "id": "8b9437f1-ba85-4634-bab5-93f3071e2209"
    },
    {
        "author": "周端臣",
        "paragraphs": [
            "晴日西郊按物华，东风寒峭帽檐斜。",
            "江梅已办调羹事，交割春光与杏花。"
        ],
        "title": "二月五日西郊口占",
        "id": "641f1e0f-251f-4e12-ae2b-88e63acbd884"
    },
    {
        "author": "周端臣",
        "paragraphs": [
            "山夹寒云晚不收，苹花洲渚雁声秋。",
            "西湖处士无消息，落日丹枫处处愁。"
        ],
        "tags": [
            "西湖"
        ],
        "title": "秋晚孤山",
        "id": "6c91a9db-8685-4d98-b939-49e720738067"
    },
    {
        "author": "周端臣",
        "paragraphs": [
            "侧侧梅寒恋客衣，市楼灯比旧年稀。",
            "酒徒歌伴凋零尽，独自吟诗月下归。"
        ],
        "title": "夜归",
        "id": "79160c65-ae28-41e2-8e33-4eca81917179"
    },
    {
        "author": "周端臣",
        "paragraphs": [
            "朱门茅屋偶为邻，北阮那怜南阮贫。",
            "却是梅花无世态，隔墙分送一枝春。"
        ],
        "title": "朱门",
        "id": "0a15c5cb-fbe6-44c4-88a2-916b675a2bc8"
    },
    {
        "author": "周端臣",
        "paragraphs": [
            "晴湖水落葑田干，白鸟飞来立晚寒。",
            "杨柳不知秋已远，尚摇疎翠拂栏干。"
        ],
        "title": "早冬湖上",
        "id": "7c6706e0-37b2-48ad-becb-1045ea3784e5"
    },
    {
        "author": "周端臣",
        "paragraphs": [
            "楼外垂杨啼晓鸦，楼中倦客醉思家。",
            "东风不管春将半，一夜清寒勒杏花。"
        ],
        "title": "遣兴寄徐抱独",
        "id": "af61f2f3-5a92-4604-a2b2-df634eb73ee1"
    },
    {
        "author": "周端臣",
        "paragraphs": [
            "天地英灵在，江湖名姓香。",
            "良田书满屋，乐事酒盈觞。",
            "字画堪追晋，诗刊欲徧唐。",
            "音容今已矣，老我倍凄凉。"
        ],
        "title": "挽芸居二首  其一",
        "id": "2c7a3e25-d3d4-4012-898b-c99d379bb00a"
    },
    {
        "author": "周端臣",
        "paragraphs": [
            "诗思闲逾健，仪容老更清。",
            "遽闻身染患，不见子成名。",
            "易箦终婚娶，求棺达死生。",
            "典刑无复覩，空有泪如倾。"
        ],
        "title": "挽芸居二首  其二",
        "id": "f73a81de-5875-4a07-b256-68721212fa91"
    },
    {
        "author": "周端臣",
        "paragraphs": [
            "吴山越山相对青，中有滚滚长江横。",
            "长江谁道不曾改，年来一半沙填平。",
            "潮生潮落何时了，万古人间一昏晓。",
            "岁岁吴侬来看潮，不知潮送吴侬老。",
            "酒楼笙歌喧醉耳，客帆翻覆云涛里。",
            "悠悠哀乐永相忘，空江落日秋风起。"
        ],
        "tags": [
            "长江",
            "钱塘江"
        ],
        "title": "观潮行",
        "id": "5636dd37-02d3-4158-a8ee-8ddc6d74052e"
    },
    {
        "author": "周端臣",
        "paragraphs": [
            "一洒斑斑小雨晴，杖藜随意散幽情。",
            "不论城市山林地，纔有梅花处便清。"
        ],
        "title": "偶成",
        "id": "12baf6bf-846c-45be-a352-f1105658df22"
    },
    {
        "author": "周端臣",
        "paragraphs": [
            "欹枕萧斋酒易醒，夜来愁杀庾兰成。",
            "一窗明月人无寐，满地落花春薄情。",
            "隔屋有山云气冷，傍檐多竹鸟声清。",
            "如君得此闲居趣，未羡人间利禄荣。"
        ],
        "title": "宿刘仲悦山斋",
        "id": "9aebb5a2-1d72-4795-8dc4-5bad733ba86f"
    },
    {
        "author": "周端臣",
        "paragraphs": [
            "雨余村落迥，祇有鹊营巢。",
            "一迳晓烟合，千林春翠交。",
            "断桥斜搭板，破屋倒铺茅。",
            "闻说蚕初浴，柴门不敢敲。"
        ],
        "title": "村路",
        "id": "31e79fd0-b99e-4320-8cca-f8e684abc963"
    },
    {
        "author": "周端臣",
        "paragraphs": [
            "诗题：书逸人俞太中屋壁首句：羡君还似我。"
        ],
        "title": "存目  其一",
        "id": "774ca535-59f2-4f7b-8094-508661268667"
    },
    {
        "author": "周端臣",
        "paragraphs": [
            "诗题：赠岐贲推官首句：动静不违书。"
        ],
        "title": "存目  其二",
        "id": "9d79d6da-aad5-4052-9147-344200d736b2"
    },
    {
        "author": "周端臣",
        "paragraphs": [
            "诗题：寄唐异山人首句：不见琴诗友。"
        ],
        "title": "存目  其三",
        "id": "724f0287-ab37-4e30-a23d-38e331eef776"
    },
    {
        "author": "周端臣",
        "paragraphs": [
            "诗题：题崇胜院河亭首句：陕郡衙中寺。"
        ],
        "title": "存目  其四",
        "id": "466a3742-7c2a-440e-b77c-7832e0b98988"
    },
    {
        "author": "周端臣",
        "paragraphs": [
            "诗题：作谢冯亚惠鹤首句：殷勤亲惠鹤。"
        ],
        "title": "存目  其五",
        "id": "c545e0c1-4c28-4a03-aeb4-d80035df3769"
    },
    {
        "author": "周端臣",
        "paragraphs": [
            "诗题：寄题石都尉林亭首句：园林都尉宅。"
        ],
        "title": "存目  其六",
        "id": "a578f31e-087d-46ee-bf52-9a484781b9cc"
    },
    {
        "author": "周端臣",
        "paragraphs": [
            "诗题：冬日书事首句：一月天不暖。"
        ],
        "title": "存目  其七",
        "id": "ef3a7e57-afc1-43a7-b870-95a9abe6a0f8"
    },
    {
        "author": "周端臣",
        "paragraphs": [
            "诗题：暮春漳川闲居书事首句：吟斋漳水滨。"
        ],
        "title": "存目  其八",
        "id": "6913a240-3d38-4b78-bfb6-3949f85a33f1"
    },
    {
        "author": "周端臣",
        "paragraphs": [
            "诗题：赠三门漕运钱舍人首句：相知有宿缘。"
        ],
        "title": "存目  其九",
        "id": "020bd4ef-2611-4399-9b55-404d8b779861"
    },
    {
        "author": "周端臣",
        "paragraphs": [
            "诗题：闻王衢王辟登第寄贺首句：人间第一荣。"
        ],
        "title": "存目  其一○",
        "id": "5bc028e4-f8d5-4b8a-9799-a5a7f4b5bd60"
    },
    {
        "author": "周端臣",
        "paragraphs": [
            "诗题：谢长安孙舍人寄惠蜀笺首句：彩笺一轴敌琼瑰。"
        ],
        "title": "存目  其一一",
        "id": "77568ac3-38cc-46fa-8c3f-2ca28435e8e5"
    },
    {
        "author": "周端臣",
        "paragraphs": [
            "诗题：晨兴首句：夜长乞待得晨兴。"
        ],
        "title": "存目  其一二",
        "id": "e8ac6a52-5a75-4783-82cf-236b8207f24d"
    },
    {
        "author": "周端臣",
        "paragraphs": [
            "诗题：和三门窦程寺丞见赠首句：禹门公署似仙居。"
        ],
        "title": "存目  其一三",
        "id": "37a4cf8f-24bb-48e5-996a-8a62810bc670"
    },
    {
        "author": "周端臣",
        "paragraphs": [
            "诗题：怀寄河中表兄李征君首句：蒲津棠树两闲人。"
        ],
        "title": "存目  其一四",
        "id": "49eeeee2-df15-4b91-9a6a-9aa53b640430"
    },
    {
        "author": "周端臣",
        "paragraphs": [
            "诗题：同用晦上人游汉陂首句：渼陂寒水碧溶溶。"
        ],
        "title": "存目  其一五",
        "id": "d02474eb-9bfc-4406-8fc4-c3e11ef0311b"
    },
    {
        "author": "周端臣",
        "paragraphs": [
            "诗题：送谔师赴王寺丞召写碑首句：才高吐凤欺黄绢。"
        ],
        "title": "存目  其一六",
        "id": "40d0207b-db88-45e2-bbb8-0848464ca8f4"
    },
    {
        "author": "周端臣",
        "paragraphs": [
            "诗题：和江南提刑王国博见寄首句：欲写情怀难一一。"
        ],
        "title": "存目  其一七",
        "id": "cf5c9bcd-77ed-448a-81c2-ea0ef1e003a0"
    },
    {
        "author": "周端臣",
        "paragraphs": [
            "诗题：酬薛田推官见赠首句：红莲客惠碧云篇。"
        ],
        "title": "存目  其一八",
        "id": "867ee0eb-6c86-4a36-aa40-63b26396a98a"
    },
    {
        "author": "周端臣",
        "paragraphs": [
            "诗题：谢刘大着寄惠玉笺首句：皎洁分明如我鬓。"
        ],
        "title": "存目  其一九",
        "id": "e094e760-814e-4a69-8110-727c5d01efa7"
    },
    {
        "author": "杨权",
        "paragraphs": [
            "七十九年梦觉，五湖四海随缘。",
            "拨转云头归去，晓日东升赤然。"
        ],
        "title": "临终偈",
        "id": "3fab34bf-9058-4443-b90f-5e61d760cfda"
    },
    {
        "author": "许复道",
        "paragraphs": [
            "飞泉当面玉虹垂，收拾惊涛贮小池。",
            "□□倚岩山骨秀，激湍成雨涧毛滋。",
            "壁闲遗墨凄尘□，眼底新篇□色丝。",
            "却忆谢公山更好，梦中时不负心期。"
        ],
        "title": "涵碧亭  其一",
        "id": "1c4fbfd6-b8b6-4b1a-bb72-f55539cce857"
    },
    {
        "author": "许复道",
        "paragraphs": [
            "绕竹沿崖一径垂，穿山飞玉落芳池。",
            "林深坐觉尘埃远，岩润长含雨露滋。",
            "双鲤对浮波面石，一纶难掷掌中丝。",
            "月明归路烟霞外，更与山公再订期。"
        ],
        "title": "涵碧亭  其二",
        "id": "bfa7a6eb-8bff-4655-8dfc-d5a6d1bb6bb6"
    },
    {
        "author": "许复道",
        "paragraphs": [
            "沿途听潺湲，蒙茸冒沙石。",
            "谁知此山下，千里在咫尺。",
            "潭潭光明宫，皎皎心印宅。",
            "石细泉自香，水凈林逾碧。",
            "太清无潜鳞，至弱而能力。",
            "玉龙出苍峡，威勇壮莫敌。",
            "风雨填空来，万夫助推激。",
            "座中起波涛，足下殷霹雳。",
            "我来纵雄观，神意了莫逆。",
            "心镜浄表里，坐久万籁息。",
            "悠然到平淡，涣若春冰释。",
            "栖迟罗书记，想像刘宾客。",
            "胜缘在山闲，每至忽有得。",
            "何以谢山灵，作诗慰岑寂。"
        ],
        "title": "涵碧亭  其三",
        "id": "0f16b3e8-793b-4c06-abde-e7826d813e0e"
    },
    {
        "author": "许复道",
        "paragraphs": [
            "埋骨青山足古今，北邙深锁暮云平。",
            "夜台长寄千秋烈，子燕何须吊王京。"
        ],
        "title": "赵金氏墓",
        "id": "5bca3c09-76ee-4292-b255-e29a337c2e90"
    },
    {
        "author": "张谔",
        "paragraphs": [
            "山县为官不见山，一朝列嶂忽当关。",
            "抽身牒诉时舒眼，领客杖藜聊解颜。",
            "常乐本来由我静，倦飞每尔愧知还。",
            "莫嫌邑小仍兼陋，曾有涪翁赏是间。"
        ],
        "title": "静乐轩喜成",
        "id": "e41f312e-e5cb-43c9-b8a0-acb0b121efb8"
    },
    {
        "author": "赵善晤",
        "paragraphs": [
            "天约闲云结嫩阴，苦无诗酒懒登临。",
            "一声鸡唱日初午，满地花寒秋已深。"
        ],
        "title": "题贡院",
        "id": "5c311c92-198b-42e0-b347-aca6187edd62"
    },
    {
        "author": "徐纲",
        "paragraphs": [
            "万木梢头见塔尖，道人于此卜幽潜。",
            "深林六月风敲竹，古寺三更月入龛。",
            "天旱蛟龙藏窟宅，水枯鱼鳖露须髯。",
            "我来赤日祈甘雨，卧听萧萧泻屋檐。"
        ],
        "title": "白龙寺",
        "id": "f12d46e7-6546-4716-9b24-cc34071dc757"
    },
    {
        "author": "钱宏",
        "paragraphs": [
            "东望长安山复山，数峯还出两峯间。",
            "揽衣来即三年戍，引客聊为一日闲。",
            "身似暮云低更好，心如归鸟倦知还。",
            "圣朝倘得收遗物，叹息搔头鬓已斑。"
        ],
        "title": "望吴亭次黄二尹韵",
        "id": "9c2feb8d-5779-48b2-ad76-310413687df1"
    },
    {
        "author": "钱宏",
        "paragraphs": [
            "岩下碧藤挂紫烟，岩头白石插青天。",
            "精灵屹作乡邦镇，一剑霜寒二百年。"
        ],
        "title": "白石岩",
        "id": "e4b8e212-0ad6-494d-bdf7-6e6715bd23c3"
    },
    {
        "author": "程应申",
        "paragraphs": [
            "灵台元自与天通，一点尘飞失太空。",
            "六凿尔时俱偃息，八窗何处不玲珑。",
            "公田有秫犹难色，暮夜无金即直躬。",
            "要识此中清入妙，也忘堂上古丝桐。"
        ],
        "title": "清心堂为余宰题",
        "id": "a58c2445-3d92-4870-b1ed-92ebf2ac406d"
    },
    {
        "author": "钱文子",
        "paragraphs": [
            "文龙竟复老污池，一笑应从造化期。",
            "环顾室庐无长物，流传人世有新诗。",
            "殷勤池上相从处，凄怆床前永诀时。",
            "更有後来贤太守，遡风犹解挹清规。"
        ],
        "title": "次韵李使君追悼雪巢先生",
        "id": "6e1b944d-795e-4555-9b59-988b20bfaabf"
    },
    {
        "author": "钱文子",
        "paragraphs": [
            "招邀风月须坡叟，管领江山属漫郎。",
            "更筑危亭依巨石，愿从二子老沧浪。"
        ],
        "title": "窊尊绝句",
        "id": "3b840b8b-5261-43ce-ba60-fcce53e4db6f"
    },
    {
        "author": "钱文子",
        "paragraphs": [
            "昼揽羣芳博物华，夕披众说聚萤车。",
            "花来北固无新唱，诗到西昆有故家。",
            "乡里孝廉流泽远，弟兄科甲搢绅夸。",
            "盍归史观开群玉，徐步词垣判五花。"
        ],
        "title": "状元去春用杨吉州子直韵赋玉蕊诗老誖久稽奉酬今承秩满还朝就以为饯",
        "id": "ba714389-497f-46bb-930f-c43cfe28d48d"
    },
    {
        "author": "张沄",
        "paragraphs": [
            "老龙全身着艾蒳，不耐久蛰潜拏空。",
            "爪头拨动阳春信，香在霜痕雪点中。"
        ],
        "title": "咏苔梅",
        "id": "8d967738-6c84-43dc-a845-47a7ee0ccdec"
    },
    {
        "author": "张沄",
        "paragraphs": [
            "东风吹雨水平沙，下却篮舆访酒家。",
            "行役不知春早暮，墙头红杏欲飞花。"
        ],
        "title": "题黄碧酒肆",
        "id": "ee569bd7-a85c-46bd-857b-01e8fb04e94e"
    },
    {
        "author": "黄伯固",
        "paragraphs": [
            "江山无古今，阐发自我辈。",
            "心期得地胜，有目皆一快。",
            "负郭西缭川，众流翕以汇。",
            "水光开三面，结屋此其最。",
            "嚣尘划清漪，景象极爽垲。",
            "泓澄湛寒碧，潭影尤可爱。",
            "岩前列烟树，翠色联不解。",
            "盘坳石下瞰，林立错奇怪。",
            "雄观喜新获，旷境了无碍。",
            "人谋孰使然，天作若有待。",
            "学宫尔多士，游息于此在。",
            "岂但濯尔缨，亦可湔尔佩。",
            "翛然鱼在藻，行矣鲲化海。",
            "维兹渊靓名，妙处默领会。",
            "中庸至矣夫，智者乐在内。",
            "水德本无虚，人心亦清洒。",
            "即物以察己，致之不在大。",
            "清源堪疏瀹，世虑涤昏昧。",
            "曾子浴乎沂，不出一唯外。",
            "淡乎贾傅心，或可分一派。"
        ],
        "title": "渊靓亭",
        "id": "bfa4a64d-f7fa-4c3c-b550-f7d5d151d597"
    },
    {
        "author": "黄伯固",
        "paragraphs": [
            "箕伯宵声怒，髽童早语咍。",
            "飞花先腊白，和气觉春回。",
            "暗动云都簇，先凭雨作媒。",
            "有情皆噤惨，无物不低摧。",
            "阔洒吞平野，斜飞透隙埃。",
            "朦胧山下路，孤绝水边桅。",
            "厚载危倾压，阴机巧剪裁。",
            "溪流连底沥，蒙岭彻尖堆。",
            "妬舞时飘袖，催诗剩遣材。",
            "高将凌玉阙，清可并瑶台。",
            "密密疑霏屑，纷纷认落梅。",
            "诹龟占䆉䅉，宿鹭敛毰毸。",
            "冻案呵吟笔，高楼殢酒杯。",
            "市衢停辙迹，香篆冷炉灰。",
            "试问麻衣咏，何如柳絮才。",
            "一时聊纪事，着句郢难陪。"
        ],
        "title": "双清阁咏雪",
        "id": "f19bc407-1b2a-482a-96a2-a68ac7929757"
    },
    {
        "author": "黄伯固",
        "paragraphs": [
            "蓼花秋水漫官衙，令尹情怀自一家。",
            "退食小斋无俗事，闲呼童子问桑麻。"
        ],
        "title": "公余漫兴",
        "id": "dcd91c25-dee7-4270-85ae-e2231971bd1d"
    },
    {
        "author": "章师古",
        "paragraphs": [
            "何处足清凉，山南古石堂。",
            "溪沙留虎迹，水影上僧房。",
            "万景因深僻，无人为发扬。",
            "侵苔写涩句，笔冻不成行。"
        ],
        "title": "留题石堂院",
        "id": "26ea9452-6761-4b9d-96c5-241de26a830e"
    },
    {
        "author": "倪德元",
        "paragraphs": [
            "□□□□□□□，□□□□□□□。",
            "以文会友真足乐，宽我老怀百岁忧。",
            "盍簪况乃□□席，□□□□注黄流。",
            "□□□□击鼍鼓，满酌玉斝罗珍羞。",
            "溪回断岸颠崖出，千仞插天如立壁。",
            "信知神禹疏凿功，悬溜黯然长湛碧。",
            "波光照影肝胆寒，岚气逼人毛发立。",
            "第恐喧呼鸟雀惊，□□□行随湍急。",
            "□□□□□桃花，徘徊一望朝霞赤。",
            "疑有秦人住洞天，□来舣舟携酒入。",
            "花洞□□□落红，□铺万里□□□。",
            "家童采山□殽䔩，稚子属文资戏剧。",
            "须臾岭头新月上，归棹将诗冩岩石。",
            "春光都来无百日，忧愁风雨十居七。",
            "古今会合不易得，邂逅□今□成昔。",
            "郭君退翁世□贤，我欲从之终吾年。",
            "年年与君来载酒，此乐人间岂常有。"
        ],
        "title": "钓鱼矶",
        "id": "79022bc9-e658-419f-a93b-d07695858738"
    },
    {
        "author": "刘端之",
        "paragraphs": [
            "六朝宫苑帝王州，何事兴衰若置邮。",
            "可是战争收拾後，却将歌舞破除休。",
            "千门尽锁梧桐雨，万堞深笼薜荔秋。",
            "试陟雨花台上望，夕阳烟水替人愁。"
        ],
        "title": "雨花台",
        "id": "dcd3a7a3-1aea-4fa2-ab60-79dd2d63fa88"
    },
    {
        "author": "李檝",
        "paragraphs": [
            "拾得红英不忍残，殷勤更觅旧枝安。",
            "情知不似开时好，犹胜溪头水面看。"
        ],
        "title": "落花",
        "id": "888fd8e4-3c29-4beb-be02-d566f83a2358"
    },
    {
        "author": "李檝",
        "paragraphs": [
            "日长无客到山家，藓晕封苔一迳斜。",
            "睡美不知中夜雨，起来惊落半岩花。"
        ],
        "title": "山家",
        "id": "5cd1fd6a-5fba-46a4-9eae-84ed021aba78"
    },
    {
        "author": "李檝",
        "paragraphs": [
            "春欲归何处，流鶑也不知。",
            "只应江上水，暗与落花期。"
        ],
        "title": "晚春曲",
        "id": "49d80ae3-b51b-4514-9e5c-e768595fb058"
    },
    {
        "author": "李檝",
        "paragraphs": [
            "杨柳垂堤水遶门，可人清景近黄昏。",
            "明朝有约谁先到，手掐花梢记月痕。"
        ],
        "title": "有约",
        "id": "6de9c4b6-dca7-448a-ae14-a9b2b4732575"
    },
    {
        "author": "释真浄",
        "paragraphs": [
            "世俗事无尽，养高心自闲。",
            "蔬园通绿野，林坞带青山。",
            "丹灶忘添火，云庵懒着关。",
            "别应修省术，七十见朱颜。"
        ],
        "title": "寄无为居士",
        "id": "cdc472b7-1d92-4bfd-88f2-a7f353da3d38"
    },
    {
        "author": "释真浄",
        "paragraphs": [
            "步入青松里，迢迢一径通。",
            "渐分华藏界，深隠法王宫。",
            "道与神仙别，人非世俗同。",
            "欲知西祖意，庭柏老春风。"
        ],
        "title": "送张签判游开先",
        "id": "6bac34f0-e005-49a8-b439-908306687ffa"
    },
    {
        "author": "释真浄",
        "paragraphs": [
            "幽轩名寂照，四海坐中闲。",
            "景物有迁色，主人无异颜。",
            "野泉澄槛外，香蔼起檐间。",
            "凉夜谁相问，寥寥月满山。"
        ],
        "title": "留题绍公寂照轩",
        "id": "5e473eca-809a-4097-b691-fa9be1c9894a"
    },
    {
        "author": "释真浄",
        "paragraphs": [
            "境幽南岳寺，路向碧岩分。",
            "远近松相接，高低钟共闻。",
            "灵禽时奏乐，香石日笼云。",
            "想到经行处，超然趣不羣。"
        ],
        "tags": [
            "衡山"
        ],
        "title": "送人之南岳",
        "id": "d76a0435-2f48-4d90-b8b0-3b75d3a62623"
    },
    {
        "author": "王翥",
        "paragraphs": [
            "回首三巴曲，平生万里桥。",
            "衣冠无頼客，花月可怜宵。"
        ],
        "title": "送张判官归巴州",
        "id": "3c1ee821-e361-45f9-8675-f633389e18a5"
    },
    {
        "author": "王翥",
        "paragraphs": [
            "浮世惟高枕，平生有敝裘。",
            "江花中酒日，巴雨落帆秋。",
            "老矣英雄事，愚哉盗贼谋。",
            "啼猿长自在，一笑下沧洲。"
        ],
        "title": "浮世",
        "id": "3390d293-efee-4b8a-846b-2421733c0723"
    },
    {
        "author": "王翥",
        "paragraphs": [
            "所向愁无地，穷源欲上天。",
            "蛟龙胡尔怒，鸥鹭更谁怜。",
            "万里朝宗意，群凶跋扈年。",
            "生涯秋色里，独立问渔船。"
        ],
        "title": "灌口秋涨",
        "id": "a99cecb5-24fe-4c63-a7da-7932dfe64d43"
    },
    {
        "author": "王翥",
        "paragraphs": [
            "社稷疲奔命，干坤服至诚。",
            "扶持三蜀在，出入两朝荣。",
            "豕犬有遗恨，麒麟空复情。",
            "家声隤已尽，国法用犹轻。",
            "成季翻无後，花卿浪得名。",
            "门庭黄鸟语，几杖绿苔生。",
            "威福何偏重，精神恐不平。",
            "庶几蒙世立，凡百慎持盈。"
        ],
        "title": "吴宣抚故宅",
        "id": "7769cfe1-4223-48d6-9e31-7e7968a05706"
    },
    {
        "author": "王翥",
        "paragraphs": [
            "药物吾仍病，花时汝未归。",
            "不眠愁月落，独立看云飞。",
            "诗礼自持律，饥寒谁解围。",
            "遥知理舟檝，西望涕沾衣。"
        ],
        "title": "忆舍弟",
        "id": "e0e834e1-a5c6-4187-96df-883067b72a22"
    },
    {
        "author": "赵汝譡",
        "paragraphs": [
            "草荒故苑几春风，尚想花开春树红。",
            "欲问当时马王事，寂寥残照野亭中。"
        ],
        "title": "题会春苑",
        "id": "0dea20e6-ae87-46f3-8711-a34bbf6dd3c2"
    },
    {
        "author": "赵汝譡",
        "paragraphs": [
            "野竹有慈性，丛生不相离。",
            "永怀寒泉感，昨与渭阳期。",
            "寺阁共秋晚，山云独移时。",
            "尚想谈论闲，丹颧映雪髭。",
            "气豪机事少，所嗜平生诗。",
            "起居今何如，会合渺难知。",
            "霜清雁荡骨，春蔼天台姿。",
            "混融入老笔，远寄江湖思。"
        ],
        "title": "宿枕峰寺怀舅氏有作",
        "id": "1a5238b5-e757-47ba-8dc9-bb04b12cfd59"
    },
    {
        "author": "赵汝譡",
        "paragraphs": [
            "旧闻城北有马塍，聚花成锦常留春。",
            "我家苕水近来到，输他年少寻芳人。",
            "相夸此地百金惜，闲出奇花万钱直。",
            "接贴翻腾费工巧，拣构移将斗颜色。",
            "园翁爱花如子孙，寸生尺长勤培根。",
            "南邻北邻贫富改，独守养性经凉温。",
            "兄今已得闲居趣，扁舟暂向官塘路。",
            "攀条摘蘂娱性情，对月看云想风度。",
            "歌长词逸不可当，鬓发垂白吟沧浪。"
        ],
        "title": "为赵振文赋马塍歌",
        "id": "856ed3f7-c0c8-4582-9037-b581f9a3ec73"
    },
    {
        "author": "赵汝譡",
        "paragraphs": [
            "昔年家住长安里，春风尽日香尘起。",
            "纷纷车马过绮陌，买花人多少人识。",
            "王侯第宅连苑墙，粲若琼蘂敷丹房。",
            "花窠近取马塍本，曲栏高槛深迷藏。",
            "主欢对客小举袖，击鼓吹箫满前後。",
            "真珠一斛聘国姝，琥珀千杯酌天酒。",
            "几年农器不铸兵，雨耕云获歌且行。",
            "种花土腴无水旱，园税十倍田租平。",
            "挐音来近菰蒲住，演漾回溪通枉渚。",
            "霜晴沙浅橘林明，日暮水浑鱼网聚。",
            "东门故侯应自许，灞陵醉尉宁须怒。",
            "何当学稼随老农，荷锄驱犊田中去。"
        ],
        "title": "和叶水心马塍歌",
        "id": "d1a93fb0-211e-48fc-9a77-d76cfe49ddab"
    },
    {
        "author": "赵汝譡",
        "paragraphs": [
            "众峯抱苍龙，蟠屈翠蛟水。",
            "放之两崖闲，奔汹不得止。",
            "涛澜生席上，雷雹转石底。",
            "恍疑天柱摇，将拔阴洞起。",
            "苏公雄气压，诗骨得山髓。",
            "指麾驱鲲鲸，赫奕动箕尾。",
            "纷纷下土人，蚁垤自封侈。",
            "骤观目睛眩，笔坠汗流泚。",
            "坐令空谷啸，声彻霄汉里。",
            "君来松根吟，仙者相去咫。",
            "老蛟破锁出，余怒犹未已。",
            "决开涧千丈，散作雾五里。",
            "今年溪湖干，草树生意靡。",
            "寸泉落山苗，灵药起垂死。",
            "遗吾云子饭，报汝青玉几。",
            "野人寻泉窦，筒坏方复理。",
            "泓然山巅池，冬夏常若此。"
        ],
        "title": "和巩栗斋丰翠蛟亭",
        "id": "4ffe2911-02a3-4a6f-a715-50ecf34e95e7"
    },
    {
        "author": "赵汝譡",
        "paragraphs": [
            "孰是群动主，天机在灵关。",
            "深居默自照，瑕垢宁得干。",
            "昭昭素丝义，幕佐实郡端。",
            "身洁吏所贵，心精士其难。",
            "请将秋月拟，亦作冰壶观。"
        ],
        "title": "冰壶亭",
        "id": "989eb021-d327-473a-be5f-933d898a728c"
    },
    {
        "author": "赵汝譡",
        "paragraphs": [
            "城丘焕朝景，郊甸熙春阳。",
            "谁能不行游，及尔聊徜徉。",
            "华栋敞中园，珍潭注方塘。",
            "惠风翼嘉殖，时鸟流音翔。",
            "岂伊丹卉间，而有修干苍。",
            "靡迤既徐步，萦纡亦深藏。",
            "忆与仁里亲，攀翻玩幽芳。",
            "抚迹已成故，斯人安可亡。",
            "前洲起新涨，远岫收残光。",
            "凭槛久怅望，江云眇何长。"
        ],
        "title": "游雷氏园怀吴公德夫",
        "id": "f320d73b-f995-477a-92e4-8ea3c3eb53d4"
    },
    {
        "author": "赵汝譡",
        "paragraphs": [
            "子先文章宗，秀种凌孔翠。",
            "观风多儒郡，籍籍罕与辈。",
            "客远纡劳思，交新惬清会。",
            "说诗延秋色，造极超古对。",
            "敏识入悞领，玄功谢雕绘。",
            "颇云幼把笔，涛涌亦川汇。",
            "中探阴符膸，意蹑海蟾背。",
            "悄然忽坐愁，穷老少所遂。",
            "雄都始旋轸，上国专结佩。",
            "八纮张云罗，局士绳墨内。",
            "名场沾童肤，奇质委蒿艾。",
            "卿侯雅如赏，荣爵宁尔爱。",
            "早拜王命归，声明耀群昧。",
            "吾衰愧尸职，笺劾力自退。",
            "奋身登金台，农野甘秉耒。"
        ],
        "title": "赠景建将入都赠别",
        "id": "4250a05d-a11a-405a-8bc7-860a4dd640c7"
    },
    {
        "author": "赵汝譡",
        "paragraphs": [
            "隙驹日月驰，拱木霜露莘。",
            "孤生望苍旻，永念负慈地。",
            "内德不越阃，先铭欲存世。",
            "以兹沥丹素，延首冀嘉惠。",
            "大匠斡九京，篇成重覃思。",
            "发函已百拜，陈庙复三喟。",
            "石之表故阡，修麓出光气。",
            "耿如瞻其亲，端用贻尔类。",
            "道归统会阔，躬探玄颐秘。",
            "云章开人文，天笔垂古制。",
            "照照训典立，亹亹伦纪备。",
            "遂登秦汉前，上与骚雅俪。",
            "碑板落东南，贝玉失瓌异。",
            "膏濡沦朽骨，黼藻被幽隧。",
            "史职补王明，陋巷压高位。",
            "余波扬懿则，惧忝弗克嗣。",
            "士恢宇宙心，学竟圣贤事。",
            "整驾期远造，为基戒中坠。",
            "岳峻尚可攀，海深安可计。",
            "勖哉奉格言，没齿无敢替。"
        ],
        "title": "谢叶水心作先铭",
        "id": "ab614533-4754-491c-96e7-f36cb4d6c74d"
    },
    {
        "author": "赵汝譡",
        "paragraphs": [
            "龙岩县令亦好奇，腊月赠我生虎皮。",
            "霜牙电睛已寂寞，鹊形剪斑犹陆离。",
            "最珍肩脊不受箭，须爪皆具无缺亏。",
            "革工入手硝使熟，软可寝藉忘其威。",
            "想当枯草穷秋时，风皞谷震落日低。",
            "岂知与世玩文采，叹息摩挲为赋诗。"
        ],
        "title": "遗虎皮谢",
        "id": "360cd81a-f433-4ea6-96f3-b1a582e4f662"
    },
    {
        "author": "赵汝譡",
        "paragraphs": [
            "忠深独逢尤，怨极翻作歌。",
            "岂云嗜好异，奈此芳洁何。",
            "郢都值末造，听惑贤佞讹。",
            "令尹专国事，君王信秦和。",
            "内思谋谏尽，旁困谗嫉多。",
            "秉道身必斥，徇时则同波。",
            "我生帝降直，臣节安敢颇。",
            "痛心易激烈，危步难逶迤。",
            "忍观宗绪坠，去复念本柯。",
            "采藻或涧滨，茹芝亦岩阿。",
            "下将从彭咸，终已投汨罗。",
            "湘水碧湛湛，湘山鬰峩峩。",
            "昔存怀沙恨，今见垂纶过。",
            "仲夏草树蕃，初华粲莲荷。",
            "禅栖寄幽祀，羁思发长哦。",
            "风雅尚遗音，景宋寖殊科。",
            "远游一感叹，白首留江沱。"
        ],
        "title": "屈原祠",
        "id": "e8b8c59b-80eb-4c08-95b1-e84cc38678b7"
    },
    {
        "author": "赵汝譡",
        "paragraphs": [
            "盛朝陵谷远，遗庙林麓长。",
            "美哉汉二君，百世常流光。",
            "功高拯涂炭，德盛敦农桑。",
            "兴礼表儒化，授经恢士方。",
            "尽令秦网坏，汔复周道康。",
            "下国崇明祀，令人荐嘉尝。",
            "豆笾列臣佐，冠佩参侯王。",
            "苍发商山中，素编谷城傍。",
            "曾云绛灌辈，敢厕萧曹行。",
            "奇才洛阳子，抱策意激扬。",
            "兰芷吊沉汨，风沙叹游湘。",
            "遇合从古难，赋骚空自伤。",
            "逮平袭衰绪，终献委绝纲。",
            "罔念开承初，巍巍炎祚昌。",
            "阶庭上藓迹，祝史陈椒浆。",
            "跪起敢不敬，咏歌独无忘。"
        ],
        "title": "高文庙",
        "id": "fa73ffe4-f0cf-4383-9c8d-8f50ab8364eb"
    },
    {
        "author": "赵汝譡",
        "paragraphs": [
            "时潦汇众川，朝暾耀中洲。",
            "岸回挐音急，水抱禅宇幽。",
            "竹树相覆带，云沙更荡浮。",
            "估船乘波发，渔艇沿潭游。",
            "他屿亦可登，爱此所览周。",
            "东轩既延伫，西阁复夷犹。",
            "归求种嘉橘，老欲守故丘。",
            "贾谊何远去，屈原竟深投。",
            "俗卑忌才高，世浊憎多修。",
            "请将招隠作，往和沧浪讴。"
        ],
        "title": "直州",
        "id": "4aef22f6-c86e-4a2a-8ab1-0dc7c2835024"
    },
    {
        "author": "赵汝譡",
        "paragraphs": [
            "雾开辨石色，日出还溪光。",
            "午炊苍林间，暮宿寒沙傍。",
            "山径叶自下，泠然若飘霜。",
            "鸟雀静四野，田家已冬藏。",
            "我车独未停，王命严所将。",
            "瞻云惧霰集，明复踰崇冈。"
        ],
        "title": "溪次",
        "id": "aecfa8d6-fe92-411f-ba08-9d877524c3c9"
    },
    {
        "author": "赵汝譡",
        "paragraphs": [
            "累石欲拟山，附垠爱生竹。",
            "半寻裁方沼，筒水注兹足。",
            "鸂鶒游其内，焉知海鸥浴。",
            "始收春葩丹，倏长夏条绿。",
            "观物各自遂，抚时一何速。",
            "深居有广思，纡履无远瞩。",
            "圣出营世宁，哲潜避身辱。",
            "高情或贻诮，散迹乃见局。",
            "逝将从负樵，归老寒涧曲。"
        ],
        "title": "斋居即事",
        "id": "3448a674-594c-4248-9b5c-a7cb33bd0acf"
    },
    {
        "author": "赵汝譡",
        "paragraphs": [
            "杖藜登高台，四远披天风。",
            "清川漾光远，碧嶂含姿浓。",
            "闾井满後前，雉谯夹西东。",
            "雄为一州表，阔会群境从。",
            "摧颓久笼鹤，迅逸遐征鸿。",
            "矫首望丹阙，烟氛多翳蒙。",
            "南方少佳月，竟岁四五逢。",
            "稍喜今夕霁，迥当凉秋中。",
            "衰影朗在照，空庭恣鸣蛩。",
            "石栏叶露下，吟思殊未终。"
        ],
        "title": "鬰孤台",
        "id": "3a2b882f-7739-4795-94b1-837de4626bcb"
    },
    {
        "author": "赵汝譡",
        "paragraphs": [
            "捍川始成邑，巡甸遂建都。",
            "千载倚修堤，三吴达高涂。",
            "卫军弛马牧，令尹司官湖。",
            "浚中深有蓄，丰外坚无虞。",
            "往者水冒没，伤哉人愁吁。",
            "雨常夏潦盈，旱必秋田枯。",
            "民功念久隳，邦患谂预图。",
            "忽惊华构敞，岂为纵览娱。",
            "溪落露鲂鲤，草长戏鸥鳬。",
            "丹霞出云表，翠巘亘天隅。",
            "缅怀谢公言，希迹岩栖徒。",
            "且复与闾里，共守桑麻区。"
        ],
        "title": "南湖书院",
        "id": "ca66453d-1614-4ea9-b4f1-883839ed35f2"
    },
    {
        "author": "赵汝譡",
        "paragraphs": [
            "天德不可名，煦濡在三春。",
            "母恩不可报，爱慕极终身。",
            "粲粲白华士，筑堂奉其亲。",
            "堂前种丛兰，堂後植修筠。",
            "列卿禁武近，出牧藩条新。",
            "起居佩慈训，平谳宣皇仁。",
            "属怀音书遥，曷慰色笑频。",
            "驰神越海峤，竦睇彻昏晨。",
            "鼎钟曾足多，滫瀡良未珍。",
            "请将蓼莪义，一为君子陈。"
        ],
        "title": "寄题王宗卿答春堂",
        "id": "7c1f2924-a889-4e42-ba44-431cee68c1e2"
    },
    {
        "author": "赵汝譡",
        "paragraphs": [
            "倚墙茂树阴，交覆状垂盖。",
            "面岑可为楼，所惜着亭隘。",
            "试凭工师手，高取空阔界。",
            "材章来何山，得补榱栋坏。",
            "泮宫对突兀，雉堞隠萦带。",
            "老榕剪东枝，遂破群碧碍。",
            "闲云入秋眺，远霭增暮慨。",
            "心知飞鸟边，历历归路在。"
        ],
        "title": "楼望",
        "id": "a292fb35-8a05-4ae9-8eef-f7c2335bb245"
    },
    {
        "author": "赵汝譡",
        "paragraphs": [
            "湘中十七门，层层居中央。",
            "经营自何代，传是汉定王。",
            "穷力致远士，侧身思咸阳。",
            "地褊乃後绝，炎灵久无光。",
            "今非昔所望，林麓深青苍。",
            "歌舞来其上，军营在其旁。",
            "国人记本始，祠典修烝尝。",
            "嘉节近楚俗，羁怀渺湖乡。",
            "野菊岂不采，含英待秋霜。",
            "风骚企高调，登览独成章。"
        ],
        "title": "登定王台",
        "id": "26e7d777-cc24-41a0-9758-31153e061661"
    },
    {
        "author": "赵汝譡",
        "paragraphs": [
            "禅阁自何代，万缘委飞埃。",
            "碑图久亦灭，栋宗半欲摧。",
            "一水中贯野，练光远萦回。",
            "山容媚烟日，澹若今碧开。",
            "清言已忘暑，况复同此杯。",
            "攀登旷士情，感寓骚人才。",
            "停坡引归骑，表郭瞻高台。",
            "空夜两古柏，飒飒吹凉来。"
        ],
        "title": "休日黄推官登台",
        "id": "525a4b90-6628-4e9f-870f-acdf49c2c5c0"
    },
    {
        "author": "赵汝譡",
        "paragraphs": [
            "神龙翔庆霄，威凤乘阳晖。",
            "德隆昌运合，教薄英才衰。",
            "圣武起王功，哲儒植邦基。",
            "温纯州殿讲，深切玉璪规。",
            "贤轨宁遽倾，休风倏潜移。",
            "巧缘一州将，辍此万乘师。",
            "退抱康世模，济川舍其维。",
            "收士云麓深，会友雪岳奇。",
            "闵曾行独显，吕葛策未施。",
            "绝响旷孰嗣，素编烟今垂。",
            "永眷游习地，载瞻燕居仪。",
            "驾言往城南，翻动湘中思。",
            "景迫昧见道，登堂惘如遗。",
            "方池秋泉清，修径晨露滋。",
            "荷老莫采折，草荒欲芟治。",
            "徘徊重抚事，咏叹空复辞。"
        ],
        "title": "访张宣公书院",
        "id": "84d3c100-e052-4116-be0b-504a29ae497d"
    },
    {
        "author": "赵汝譡",
        "paragraphs": [
            "虚馆涵景阔，遐观展幽心。",
            "水云自闲澹，千载宁异今。",
            "潮生泛舟去，栏楯动黝深。",
            "野树开田庐，平绿日半阴。",
            "浙塘似髣髴，久客含沉吟。",
            "颇忻溪庖鲜，笋荔供斟酌。",
            "孤塔忽心晚，林飞羡归禽。",
            "丘樊会当返，即此思投簪。"
        ],
        "title": "夏日与客饮水云馆",
        "id": "ff2d17ee-e3cd-4cdc-9c28-604b1ff97ba4"
    },
    {
        "author": "赵汝譡",
        "paragraphs": [
            "萧辰款招提，近郭野趣深。",
            "广池映茂树，秋水涵夕阴。",
            "及兹尘事暇，谁与同幽襟。",
            "竹密隠江艇，荷衰浄云岑。",
            "暑宫覆玉井，春囿开丹林。",
            "繁华荒王迹，寂寞英霸心。",
            "图剑归把玩，光棱就销沉。",
            "哀乐物所感，兴废理可寻。",
            "聊以舒永眺，庶将慰孤吟。"
        ],
        "title": "开福寺",
        "id": "54cd00c1-429f-494a-942a-bd39d74385b0"
    },
    {
        "author": "赵汝譡",
        "paragraphs": [
            "松门包土囊，石径驻尘鞅。",
            "征途悄愁辛，意豁金利爽。",
            "鼓钟殷林际，堂殿攀磴上。",
            "有亭依後冈，极眺一何朗。",
            "海光混苍碧，云思浮渺漭。",
            "良久空雨霏，风泉谷交响。",
            "岩龛寄禅迹，古佛瞻刻像。",
            "更欲步层巅，荒烟晚迷罔。"
        ],
        "title": "囊山寺",
        "id": "3ac45fe1-cee6-431f-9f35-8ac461c174f0"
    },
    {
        "author": "赵汝譡",
        "paragraphs": [
            "伐鼓发东津，弭楫游西林。",
            "渺看汀渚隔，迥入烟云深。",
            "修庑涧风凉，古殿山气阴。",
            "晨彩发穉竹，夏音转幽禽。",
            "寥寥放逐迹，落落羁旅吟。",
            "奇翰动屋壁，高名照冈岑。",
            "文精公侯小，道胜天人钦。",
            "诚愿息世纷，傥期开士寻。",
            "从之未可得，年鬓上愁侵。"
        ],
        "title": "道林寺",
        "id": "2705c6f2-0e15-4a74-8e6e-9ab6c2f80ad2"
    },
    {
        "author": "赵汝譡",
        "paragraphs": [
            "霁景映苍麓，岚光泛层峦。",
            "清和惬幽步，窈缭穷遐观。",
            "偶与文会俱，未觉心赏阑。",
            "一窗奥明具，万象高下宽。",
            "城郭隠沙际，庙宫见林端。",
            "引涧日流厨，取泉时出山。",
            "摩挲云杉去，惆怅烟竹寒。",
            "嘤鸣感伐木，肥遯思考盘。",
            "邹公有荒台，百世名不刊。",
            "悠悠湘波去，使我空长叹。"
        ],
        "title": "岳麓寺",
        "id": "083fbd61-55f0-4873-aba1-5c290ebf683a"
    },
    {
        "author": "赵汝譡",
        "paragraphs": [
            "苍崖插浯溪，清涨湿元颂。",
            "费墨合屋高，千年此安用。",
            "鲸翻天宝末，云滃朔方众。",
            "还都迎上皇，呜咽抱余痛。",
            "两宫重宴乐，万国尽朝贡。",
            "当时纪成功，小雅见微讽。",
            "颜公发劲画，金玉相错综。",
            "我于碑刻间，众羽得孤凤。",
            "艰危人物难，忠烈鬼神重。",
            "摹取挂野堂，英风凛生栋。"
        ],
        "title": "题浯溪中兴碑",
        "id": "e14e6fdd-2e2b-4246-9ab0-19024aec3c36"
    },
    {
        "author": "赵汝譡",
        "paragraphs": [
            "昭君死作千年土，曲在人间调不同。",
            "绝塞烟沙空玉质，深宫日月自春风。",
            "当时有恨传骚客，往事无心论画工。",
            "已分二坐终寂寞，雁飞曾过上林中。"
        ],
        "title": "读昭君曲",
        "id": "79b01482-ba74-4016-b196-7755334cf98e"
    },
    {
        "author": "赵汝譡",
        "paragraphs": [
            "人家插柳春将过，时节浇松老未归。"
        ],
        "title": "句  其一",
        "id": "e086b536-8512-49a0-8db1-bda6a1aa013a"
    },
    {
        "author": "赵汝譡",
        "paragraphs": [
            "先朝怀族远，平世责人深。"
        ],
        "title": "句  其二",
        "id": "7d84730e-adbe-4aa6-b0e6-2be911346d10"
    },
    {
        "author": "虞刚简",
        "paragraphs": [
            "洙泗微言日夜行，天高地下昨犹今。",
            "□□□□六经意，识得皇皇万古心。",
            "宗庙百官谁不见，朱弦疏越有知音。",
            "同人得似三池盛，属目冠裳俨若林。"
        ],
        "title": "三池丁祭宿斋所赋",
        "id": "fa6b287b-9283-4766-8057-f2f632952527"
    },
    {
        "author": "虞刚简",
        "paragraphs": [
            "八年前识兹山面，今日幽盟许重寻。",
            "乱石悬崖僧易少，疎林浅薄寺难深。",
            "流泉药得何人病，绝壁灵通古佛心。",
            "老我泊然元会得，俯空一笑晚风临。"
        ],
        "title": "游灵岩寺  其一",
        "id": "bea1bfbb-9c4d-4256-9848-e62c8ee50f89"
    },
    {
        "author": "虞刚简",
        "paragraphs": [
            "摩挲石刻拜方兴，误国从初恨老秦。",
            "十六州归仍遗虏，百余年事语谁人。",
            "出师表在今如昔，坠泪碑存旧似新。",
            "江水江花岂终极，风光一任转青春。"
        ],
        "title": "游灵岩寺  其二",
        "id": "96a081a0-2c54-4c94-8286-bacd46624434"
    },
    {
        "author": "虞刚简",
        "paragraphs": [
            "儿有掌中杯但把，归期苦苦催奕世。",
            "衣冠仍上第公台，元自诗书里面来。",
            "秋色为渠开先我，梁山马首回猿鹤。",
            "莫轻窥蕙帐惊猜，苔步归休亦乐哉。"
        ],
        "title": "送子就试帖",
        "id": "efff0ca3-fd54-4da9-8189-0fb8f59827c9"
    },
    {
        "author": "虞刚简",
        "paragraphs": [
            "天上人间元一气，如何顷刻烂樵柯。"
        ],
        "title": "句",
        "id": "e5bcdd75-c0fa-4042-8ffc-953ebe771598"
    },
    {
        "author": "高某",
        "paragraphs": [
            "拟约沧江异姓兄。"
        ],
        "title": "句",
        "id": "6e650ee5-fd18-4af2-b9c9-2a6d90c4bf50"
    },
    {
        "author": "王有大",
        "paragraphs": [
            "笃学光前哲，知言众所迷。",
            "学同颜氏好，功与孟轲齐。",
            "献替心弥切，藩经政可稽。",
            "儒宫俨遗像，垂范自江西。"
        ],
        "title": "挽象山先生",
        "id": "a9329b3d-0287-43d5-9434-557f6a269aca"
    },
    {
        "author": "应傃",
        "paragraphs": [
            "嘉木灌丛春意好，可怜不种紫荆花。"
        ],
        "title": "句",
        "id": "e9fa8de6-6f69-46a6-8d73-d3351e3aba0a"
    },
    {
        "author": "朱睎颜",
        "paragraphs": [
            "北风吹海波，寒气已惨栗。",
            "岁功方告成，上计仓廪实。",
            "大府督先期，列城群彦集。",
            "公来亲奉辞，王事有远役。",
            "入登和钧堂，咨诹侍前席。",
            "力陈功利源，首先二三策。",
            "民实吾同胞，苛痛体均一。",
            "商贾趁懋迁，负贩致其力。",
            "上以奉王供，下以和民食。",
            "嗟余忝命吏，三载贰下邑。",
            "适丁岁屡艰，课计虚所入。",
            "使车勤远人，问俗考肥瘠。",
            "念兹灾疹余，推额减其籍。",
            "寒者煦之温，饥者哺之粒。",
            "向非大府严，云雨手转剧。",
            "公归被顾问，为我对以臆。",
            "倘能出泥泽，穷困非所惜。",
            "相期在岁寒，梅边问消息。"
        ],
        "title": "饯吕子敬赴漕台",
        "id": "baf853a7-027a-42b2-8894-de31d455f494"
    },
    {
        "author": "朱睎颜",
        "paragraphs": [
            "吴兴山水窟，清远古今闻。",
            "水入孤城合，山来别县分。",
            "寒川明野烧，晓碓湿溪云。",
            "试贳乌程酒，微声透客醺。"
        ],
        "title": "吴兴杂咏",
        "id": "dfad9227-4010-4dbc-a145-8495f0e80f75"
    },
    {
        "author": "薛极",
        "paragraphs": [
            "野水弥茫春更多，文昌观政意如何。",
            "了无惭色清相照，试听当年襦袴歌。"
        ],
        "title": "题观政堂",
        "id": "f8194c24-4637-4ade-9ff7-137be47c1c2d"
    },
    {
        "author": "张灏",
        "paragraphs": [
            "道盏原非盏，言罗不是罗。",
            "只因山突起，个个尽如螺。"
        ],
        "title": "罗盏山",
        "id": "c3e48dcd-f124-41d7-86c5-2c968bf0693b"
    },
    {
        "author": "张灏",
        "paragraphs": [
            "朝来雨急飞瀑雄，黑云压屋江挂虹。",
            "晚来雨定瀑亦小，散作水镂锵帘栊。",
            "垂檐初似玉成缀，触石但见珠跳空。",
            "嗟哉山泉一物耳，朝态莫状不尔穷。",
            "乃知造物解戏人，千变万化顷刻中。",
            "吾恐文章要如此，好把泉源驱笔锋。"
        ],
        "title": "水帘",
        "id": "4cc6693a-abee-47fb-9052-fef2cdf9de9b"
    },
    {
        "author": "赵彦珖",
        "paragraphs": [
            "潢河绕出郡城楼，楼枕潢南城上头。",
            "天阔星连翼轸分，地长川带汉江流。"
        ],
        "title": "潢河",
        "id": "a964cc3b-7563-44be-8906-dc52ab5456bb"
    },
    {
        "author": "张次贤",
        "paragraphs": [
            "深林树色翠重重，一枕蘧蘧蝶翅浓。",
            "好鸟乍啼惊梦觉，可人山色入帘栊。"
        ],
        "title": "山居杂兴",
        "id": "cd0b2714-cd8b-4593-8d95-a0650c886c5d"
    },
    {
        "author": "张次贤",
        "paragraphs": [
            "山中有佳客，山上月增明。",
            "廊庙心同赤，江湖梦独清。",
            "半庭丛树影，万籁淡秋声。",
            "把手情何极，呼童问曲生。"
        ],
        "title": "同陈提举庸郭安抚睎宗玩月南峰",
        "id": "2559af64-5f1c-4409-9105-dd919d04668c"
    },
    {
        "author": "张次贤",
        "paragraphs": [
            "爱寂尘轩冕，辞荣结草茨。",
            "午云封石磴，春鸟语花枝。",
            "茶熟琴三弄，诗成酒一卮。",
            "笑予长鞅掌，暂此共栖迟。"
        ],
        "title": "过郭继一处士草堂",
        "id": "b63472de-5ab2-48cc-8123-630dfb66b7bd"
    },
    {
        "author": "许景迂",
        "paragraphs": [
            "自是天上冰雪种，占尽人间富贵香。",
            "不烦鼻观偷馥郁，解使心地俱清凉。",
            "南船贾客俱到岸，东道主人容寄廊。"
        ],
        "title": "茉莉花",
        "id": "24f4cea2-35bc-491a-bc13-3422731fec52"
    },
    {
        "author": "许景迂",
        "paragraphs": [
            "合欢枝叶想腰身，不共长安草木春。",
            "若听楚歌能楚舞，未央空有戚夫人。"
        ],
        "title": "虞美人草",
        "id": "60463a2a-aefa-42a5-ba3a-c023bd9bfb49"
    },
    {
        "author": "许景迂",
        "paragraphs": [
            "翠叶森森剑有棱，柔条松甚比轻冰。",
            "江湖若借秋风便，好与莼鲈伴季鹰。"
        ],
        "title": "茭白",
        "id": "8b8ce655-5af2-48c7-b09d-64b5f448f67b"
    },
    {
        "author": "许景迂",
        "paragraphs": [
            "蛩吟秋方来，鹤鸣夜参半。",
            "山中无历日，荣悴知节换。",
            "王君太多事，丝杪察昏旦。",
            "辛苦穷河源，把彼注罂罐。",
            "线溜来不停，会见白石烂。",
            "旁有减水壶，节水使之缓。",
            "傥无乘除法，巧历安得算。",
            "反求诸吾身，自有子午观。",
            "百刻呼吸调，勿使魂去干。",
            "冤哉张寿王，课最密于汉。",
            "信史不足征，徒兴千载叹。",
            "抱筹付木仙，试判此公案。"
        ],
        "title": "赠制刻漏前挈壶王君囦",
        "id": "0f3aad0a-980a-4f7b-bf55-790f58f542f5"
    },
    {
        "author": "许景迂",
        "paragraphs": [
            "王业根本在豳岐，郡国千万分柯枝。",
            "使君驷马一马驰，三台瑞应天为之。",
            "视吏舆台民如子，不烦颐指而气使。",
            "铃斋宴坐扬仁风，披拂东湖花十里。",
            "六月为霖报政成，山光水容朝暮新。",
            "春王淘珠登早穑，比邻果是华胥国。",
            "采莲游艇献骈芳，蜀客作歌纪其祥。",
            "转而上闻君相喜，伫待来归政事堂。"
        ],
        "title": "东湖生双莲花守者以为郡斋献馆宾黄云夫有诗述其事应史君属和且以见示辄次韵",
        "id": "84af18ac-20fd-432a-86c8-2d8500e27025"
    },
    {
        "author": "许景迂",
        "paragraphs": [
            "野店青辟户，春船绿涨篙。"
        ],
        "title": "句",
        "id": "dbd40dbb-20c1-4aed-b8cc-f0a5fb052e24"
    },
    {
        "author": "赵载",
        "paragraphs": [
            "围青绕绿近在，虚白羊玄本同。",
            "须知满眼叠嶂，不碍举头太空。"
        ],
        "title": "和杨礼侍六言",
        "id": "d2932ba0-9d1d-464e-b4d1-f62f2e8d001e"
    },
    {
        "author": "孙伯温",
        "paragraphs": [
            "九关守不严，失却两玉龙。",
            "尘世着不得，忽来此山中。",
            "雷霆白昼间，冰雪诗人胸。",
            "天公不汝尤，为人作年丰。"
        ],
        "title": "游麻姑山瀑布泉",
        "id": "200bd397-89c2-45b6-ad49-29cd5442b0b4"
    },
    {
        "author": "赵师吕",
        "paragraphs": [
            "美哉轮奂构华堂，如鸟飞兮接大荒。",
            "广植门墙容驷马，洞开扃户透书香。",
            "满帘湿翠怡情远，入座清晖引兴长。",
            "会见祝言千万载，纷纷燕雀贺高堂。"
        ],
        "title": "过山阴希瓐侄新居",
        "id": "393501fc-b9d2-4565-8af3-643e2265ac28"
    },
    {
        "author": "赵师吕",
        "paragraphs": [
            "天潢一派福流长，旅邸重闻夹乌香。",
            "海上蟠桃千古秀，月中仙桂万年芳。",
            "象贤应拟家声振，缮德还期国运长。",
            "端是吾宗能厚积，故生麟凤兆祯祥。"
        ],
        "title": "贺希瓐侄得男",
        "id": "092e20cc-c86a-4da6-8f95-187fe325d5bb"
    },
    {
        "author": "冯多福",
        "paragraphs": [
            "春郊躬劝相，税驾拟禅关。",
            "院古深藏竹，堂虚浄对山。",
            "日曛农父醉，云伴老僧闲。",
            "暇日还携茗，同来瀹虎斑。"
        ],
        "title": "鹤林寺",
        "id": "fa0d7ab5-75e4-464a-b93e-629dabf3eaec"
    },
    {
        "author": "郑爚",
        "paragraphs": [
            "月似故人能赴约，鹭如小友可忘年。"
        ],
        "title": "句",
        "id": "9c024e29-abc1-4b13-9eef-69ba102af213"
    },
    {
        "author": "冯椅",
        "paragraphs": [
            "弓转寒溪月一湾，下临虎豹踞斓斑。",
            "林烟开处飞层阁，云市穷头护远山。",
            "衿佩光阴弦诵里，舟梁人物画图间。",
            "红尘堆案那能到，只有渔舟自往还。"
        ],
        "title": "咏归亭",
        "id": "651d92e5-4ebb-4799-a4fc-5efbeba8d8c9"
    },
    {
        "author": "陈揆",
        "paragraphs": [
            "谁家庭院冷萧萧，闭却朱门不许敲。",
            "惟有东风藏不得，隔墙露出杏花梢。"
        ],
        "title": "即事",
        "id": "4be1cb24-6220-4912-a4af-3af3537bfed6"
    },
    {
        "author": "袁聘儒",
        "paragraphs": [
            "功成但可将身去，逃难安贫适所遭。",
            "三子有灵应共笑，一时何意故为高。"
        ],
        "title": "三高祠",
        "id": "ede510a0-46b8-4c00-a477-de7627f7be4f"
    },
    {
        "author": "董煟",
        "paragraphs": [
            "从来正气关天地，扞御功成死不妨。",
            "守土忠贞唐许远，埋轮节概汉张纲。",
            "麒麟高冢闲金盌，屃赑丰碑重玉堂。",
            "旷代衣冠谁解识，令人终古泣斜阳。"
        ],
        "title": "董端公墓",
        "id": "f7b575f5-5243-463e-a393-34ad88faf31f"
    },
    {
        "author": "杨琛",
        "paragraphs": [
            "苍苍终日锁春愁，欲去回翔更少留。",
            "传说王家饲燕女，今朝珠报始知由。"
        ],
        "title": "黄燕山",
        "id": "a6b92a2c-e09f-4633-a570-fc405c14aed7"
    },
    {
        "author": "杨与立",
        "paragraphs": [
            "柴门閴寂人少过，尽日观书口自哦。",
            "余地不妨添竹木，放教啼鸟往来多。"
        ],
        "title": "幽居",
        "id": "bd9ce5e6-5e16-46c6-8ff0-1a914e442088"
    },
    {
        "author": "杨与立",
        "paragraphs": [
            "溪头石磴坐盘桓，时见修鳞自往还。",
            "可是水深鱼极乐，不须妄想要垂竿。"
        ],
        "title": "溪头",
        "id": "26a7331c-227e-4b2e-b3e4-67718d63536c"
    },
    {
        "author": "杨与立",
        "paragraphs": [
            "自从月窟得灵根，使擅人间众木尊。",
            "万斛天香非世有，十分秋色至今存。",
            "林高直接孤轮影，枝老休寻旧斧痕。",
            "午夜楼头足心赏，天低风细欲飞魂。"
        ],
        "title": "岩桂",
        "id": "d74e3b31-0f82-4afb-9531-2333ea82de60"
    },
    {
        "author": "赵䈣夫",
        "paragraphs": [
            "尘世有仙境，清绝不可言。",
            "寒江露沙迹，晚嶂埋云根。",
            "暇日推吏案，呵道穿僧门。",
            "来饮岩下水，何必携芳樽。"
        ],
        "title": "妙峰亭",
        "id": "0ca4e346-d745-4e73-88e8-675de1f409e2"
    },
    {
        "author": "孔盖",
        "paragraphs": [
            "专阃威名仰四驰，韬钤秘钥快图披。",
            "守江不若守淮险，御敌何如料敌奇。",
            "棋墅无惊惟太傅，风寒能护是良医。",
            "投鞭那有流堪断，屹立长城报主知。"
        ],
        "title": "开禧丁卯制置使叶宝文团结淮西山水寨四十七处绘图见示",
        "id": "2374afb8-6121-4596-8f40-930be71a000a"
    },
    {
        "author": "陈伯震",
        "paragraphs": [
            "修眉浓淡里，寸碧有无间。"
        ],
        "title": "句",
        "id": "0047261f-b628-4c40-a1d4-2b878de5ef9e"
    },
    {
        "author": "程珌",
        "paragraphs": [
            "磊魁晶荧，岁有常期，见于秋分。",
            "秋分维何，天高气清。",
            "玉蟾吐辉，银汉无声。",
            "澄霄一色，万里云平。",
            "此时候之，出丙入丁。",
            "所出之国，政化和平。",
            "人生其时，既寿且宁。",
            "矧复前星，以及子星，与之并明。",
            "天启休期，应期挺生。"
        ],
        "title": "寿皇子  其一",
        "id": "98dcde66-3d64-495f-ab38-189009a955d3"
    },
    {
        "author": "程珌",
        "paragraphs": [
            "太初孰元，浑沦蒙密。",
            "弥漫宇宙，一气沕潏。",
            "孰知是时，无极有极。",
            "天高地下，人生物出。",
            "畴虽未分，易虽未画。",
            "行乎其间，充满周悉。",
            "炎黄启序，姬孔抉机。",
            "陶为泰和，数千其期。",
            "写为六经，万言具垂。",
            "太史变法，汉唐续维。",
            "迄于我宋，皇皇巍巍。",
            "百代以下，上接农羲。",
            "畏天若临，视民如伤。",
            "消斥奸佞，登崇隽良。",
            "急将宽兵，我武维扬。",
            "选牧与部，仁风以翔。",
            "节用裕下，根深本强。",
            "身修国治，纲举目张。",
            "由经而史，自皇而王。",
            "以暨我朝，同此一纲。",
            "天赋高妙，学力深详。",
            "上而河洛之图画，近而我祖之宪章。",
            "贯千古于旦暮，敛一心于混茫。",
            "大哉斯学，夫岂经生学士析解章句而已哉。"
        ],
        "title": "寿皇子  其二",
        "id": "2ba77cf1-160f-4e60-b940-d3dfd418d27a"
    },
    {
        "author": "程珌",
        "paragraphs": [
            "皇穹发灵，炎图中兴。",
            "南吕调仪，运叶千龄。",
            "金相玉质，虎步龙行。",
            "亲师问道，日进月新。",
            "以是事亲，忠孝一忱。",
            "以是格天，昭彻一心。",
            "人之忠佞，事之几萌。",
            "至则能断，举无遁情。",
            "夫是以清明在躬，志气如神。",
            "绵绵若存，为天地根。",
            "非道之外，他有长生。",
            "又况秋饮沆瀣，宵见南极。",
            "风云叶和，海邦宁谧。",
            "枫宸椒禁，两宫怡愉。",
            "忠厚所根，仁浃阎闾。",
            "愿寿多男，洋洋康衢。",
            "天赐玉巵，人歌紫芝。",
            "盘石萝图，维熊梦奇。",
            "孔蔓且硕，时万时亿。"
        ],
        "title": "寿皇子  其三",
        "id": "b8d4d3bb-f817-4975-83d2-d524cdfc3d8b"
    },
    {
        "author": "程珌",
        "paragraphs": [
            "旬雨埋青冥，今晨浴新阳。",
            "老红堕万劫，稚绿罗千行。",
            "叶碎青槐古，条凈紫薇香。",
            "去岁护篔筜，今年已苍筤。",
            "翩翻鹊引雏，伊优雀绕墙。",
            "有象咸熙愉，对时多慨慷。",
            "门外车马喧，省中日月长。",
            "要之非大快，大快在沧浪。",
            "沧浪兴何穷，风帆十丈樯。",
            "明日酌严君，浮丘蔚南翔。",
            "快马抹青山，恍入万松庄。",
            "山中多老人，雪巅更眉庞。",
            "持酒相劳苦，儿童纷迎将。",
            "小卧听雪坞，徐步堆云乡。",
            "玉界梅万本，烟海杉千章。",
            "三峡桃源浪，九夏冰岩霜。",
            "危桥跨长虹，曲水飞轻觞。",
            "两日足可周，百年事难量。",
            "送客出松关，壮楗设门旁。",
            "挥手谢世人，从今永相忘。"
        ],
        "title": "三月十八锁试童子侍其行卷萧然无事成二十韵谩呈同省",
        "id": "79fb3aa2-e754-4496-8c44-c3211237d909"
    },
    {
        "author": "程珌",
        "paragraphs": [
            "外物不足恃，翻覆百年间。",
            "唯有万卷书，可以解我颜。",
            "男儿贵立志，达人得大观。",
            "百川日夜流，与海会波澜。",
            "丘陵安于卑，宁复望太山。",
            "方当少年时，发齿未凋残。",
            "圣贤户庭阔，人人可跻攀。",
            "谨勿随余子，碌碌走丘樊。"
        ],
        "title": "勉子侄",
        "id": "2e31002d-f068-4b3e-bccf-189523561c69"
    },
    {
        "author": "程珌",
        "paragraphs": [
            "去年何明正，有女方笄年。",
            "母病偕幼弟，奉佛祈病蠲。",
            "既蠲未全已，剖肝代兰荃。",
            "今年盛立旺，二子亦奇伟。",
            "兄肝起母病，弟复先割股。",
            "人生贵男儿，愧此簪笄女。",
            "峩峩儒冠弁，愧此田家子。",
            "予谬为令长，冥愚化不宣。",
            "彼直天性厚，或以上泽覃。",
            "劳之缗酒廪，重为此诗篇。",
            "揭之旌其门，观风盛采旃。",
            "既以劝邦人，庶几风普天。"
        ],
        "title": "揭富阳孝子门",
        "id": "f1dd280f-89a4-43d2-a8bc-132daace1427"
    },
    {
        "author": "程珌",
        "paragraphs": [
            "顷与君别时，君颐未生髭。",
            "曶曶二十年，惊见紫髯奇。",
            "相逢不相识，视刺乃得之。",
            "尊酒出文卷，芙蓉阴未移。",
            "白露团虚檐，素蟾堕寒池。",
            "胡为于此时，与君又语离。",
            "自言甘旨急，毋失旧馆期。",
            "丈夫属有志，富贵无定姿。",
            "愿君勉自力，上以慰亲思。",
            "明年寒鴈来，殷勤寄书词。",
            "为报秋风高，吴仙得桂枝。"
        ],
        "title": "送夏明叔归建宁",
        "id": "2681a691-1f50-4a02-b553-9fd41ed322a0"
    },
    {
        "author": "程珌",
        "paragraphs": [
            "悔作唐山来，山深交友绝。",
            "相逢忽相得，乍见乃乍别。",
            "嗟此冰玉人，寒梅疏带雪。",
            "胸次罗文奎，笔底耀离缬。",
            "朝家渴英隽，结网仍高设。",
            "行且收殊科，勉哉嗣先烈。",
            "一编忠义传，奸萌叹先折。",
            "千载懦夫魂，脆骨变奇节。",
            "识此吴中奇，复幸拜前哲。",
            "何异鲁国人，一朝获双玦。",
            "晴云起芝田，东风催啼鴂。",
            "慈庭有近书，明朝动归辙。",
            "新抽草可茵，微露花堪折。",
            "相思复相思，後夜天边月。"
        ],
        "title": "送常世卿归嘉兴",
        "id": "e0b2ad56-e06f-4a01-8e78-c4b2d05fdc37"
    },
    {
        "author": "程珌",
        "paragraphs": [
            "俗士贪刍豢，喜充藜苋肠。",
            "幽人乐清旷，要湔尘土裳。",
            "嗟予别松林，吴砧九换霜。",
            "困复不知归，念之汗如浆。"
        ],
        "title": "读史有感",
        "id": "125a48c2-8a88-41a3-8c13-2d061175cc01"
    },
    {
        "author": "程珌",
        "paragraphs": [
            "往哲有清言，晋人未为达。",
            "此身皆假合，既散安用锸。",
            "大音不在弦，琴亦安所设。",
            "当时逃酒徒，往往畏侵及。",
            "豁哉桴海时，风涛任兴息。"
        ],
        "title": "仲冬望日登四顾坡",
        "id": "bff9a86c-2a9b-477d-a7d7-14af0a676281"
    },
    {
        "author": "程珌",
        "paragraphs": [
            "逝者如斯乎，翩翩北飞鸿。",
            "鸿北来岁南，人去亡回踪。",
            "庚寅仲姊去，庚辰伯姊空。",
            "千里不一见，血泪迸秋风。",
            "自余只一弟，留守先人宫。",
            "我已日崦嵫，安能久转蓬。",
            "束担其归与，相从十载山之东。"
        ],
        "title": "哭吴范二姊",
        "id": "07061756-d48b-4208-8612-16b524dcfa97"
    },
    {
        "author": "程珌",
        "paragraphs": [
            "卜宅从先垄，驾言练日良。",
            "飞盖骛玄驷，古柳被龙㡛。",
            "按辔且徐驱，听歌薤露章。",
            "忆昔朱峯仙，浩劫思陶唐。",
            "貂蝉换羽衣，翩然来帝旁。",
            "西车极岷峩，南佩窥潇湘。",
            "高牙开桂林，瑞节照襄阳。",
            "多少经纶业，春风散八荒。",
            "归来不言功，低簪鸳鹭行。",
            "一朝侍甘泉，天渥方对扬。",
            "堂堂山立姿，九尺鬓眉苍。",
            "胡为勇不留，瑶宫去路长。",
            "夫人有令德，威凤趣归凰。",
            "轮摩同入道，未忍遽相忘。",
            "春天渺无际，春花堪断肠。",
            "祇今枫林岗，双玉一时藏。",
            "西南多甘棠，日莫人凄凉。",
            "风月三千篇，烂烂光生香。",
            "佳郎与快婿，门户未渠央。",
            "三者无一憾，呜呼公不亡。"
        ],
        "title": "挽朱侍郎",
        "id": "1f93c2f0-d520-40b5-b8aa-b82057741456"
    },
    {
        "author": "程珌",
        "paragraphs": [
            "营筑未休臿，晓夕留松区。",
            "忽聆载輀车，归自杭与湖。",
            "冷雨涩不晴，山径淖如涂。",
            "间关五百滩，转轴上云衢。",
            "纯孝格玄穹，安席若平铺。",
            "忆昔祖慈亲，六月暑方徂。",
            "奠酒虽百壶，练溪焦釜枯。",
            "今日遡长风，辛岨谅一如。",
            "维公有贤称，霭然溢枌闾。",
            "千金手不售，其钟後人乎。",
            "天畀此石窌，指顾即吾庐。",
            "且复愆以平，万家守者居。",
            "甚欲一引绂，山寒阻前趋。",
            "黄罗金紫峯，送目但踌躇。"
        ],
        "title": "挽致政吕通议",
        "id": "fa07260a-8d0b-4211-839a-b6f4fb1f5217"
    },
    {
        "author": "程珌",
        "paragraphs": [
            "红云一朵金炉烟，黄伞亭亭午漏传。",
            "龙床犹御金华殿，方进群儒读宝编。",
            "编中并载神尧语，三十六年真复古。",
            "祇今安用读遗书，卓然已复光前绪。",
            "高皇当日济艰难，犹在经纶未备间。",
            "今日山东河北地，百年膻去一朝还。",
            "更有祖宗传国玺，琢于元佑隆平际。",
            "玉光射日篆云飞，今日煌煌登宝几。",
            "高皇一笑在天灵，神孙今日再中兴。",
            "锡与千秋万岁龄，甲兵洗尽年丰登。",
            "群臣尚或呻占毕，微臣但拱坳头立。",
            "芳筵华秩及龙媒，亦拜联翩自天锡。",
            "更忆先朝彻讲余，有臣曰轼感恩腴。",
            "愿对紫薇花影下，试草招来赞普书。",
            "今也梯航慕中夏，无复更待招来者。",
            "微臣但摩千丈松，敬赓吉甫中兴雅。"
        ],
        "title": "高宗皇帝宝训终编锡赉进诗",
        "id": "ad355ee1-2ee5-41ae-bd5d-97f6092b4f3a"
    },
    {
        "author": "程珌",
        "paragraphs": [
            "天狼腾腾照单于，怒麛抗岳于上都。",
            "松漠城高沙万里，其下穹庐育此胡。",
            "皇仁配天覆中宇，西垂北际杳无区。",
            "七十年来军事绝，谋臣猛将皆丘墟。",
            "兜鍪摧剥土气蚀，塞马不鸣秋草枯。",
            "祈连山下安稳卧，岁将金帛自膏腴。",
            "文儒申申武士堕，先生奋臂一长吁。",
            "当时颠末谁能记，家有中原孤臣书。",
            "吮血为墨肤为纸，惊风吹到玉蜚除。",
            "诚通精寤动乙览，天经地纬开庙谟。",
            "手援神矛截河汉，中天真人正握符。",
            "蛇龙螭虎杂万骑，庸蜀荆楚从吴车。",
            "皇旅如雷铁嶂碎，汴水沄沄汴风嘘。",
            "尺檄夜传三秦定，侵田归鲁在须臾。",
            "向来孽雾涨北极，羲和一旦晴光舒。",
            "顿纮提纲无亏阙，澶漫万里宣皇图。",
            "怖威报德永无畔，施令酬功偏裨俱。",
            "上下两间皆叶序，天锡皇寿天齐驱。",
            "炎精亦曜畅大钧，天佑皇业卑唐虞。",
            "金石并奏告清庙，圆坛紫气霭堪舆。",
            "丹门宣赦传天下，百万颂声流康衢。",
            "此时此书方策勋，先生忧国荣有余。"
        ],
        "title": "秘阁儒荣堂",
        "id": "a70fb9ae-bf3b-450b-b381-34ec339de1e8"
    },
    {
        "author": "程珌",
        "paragraphs": [
            "杜陵已醉老坡仙，生後百年恨不及。",
            "那知开眼大江西，突兀见公正冠帻。",
            "凛然清风不可攀，千载懦夫毛骨栗。",
            "暇时略吐胸中云，坐使九霄成五色。",
            "未辨执乐三千指，不计酒材七百石。",
            "落然收宝入丹田，归省庐阜千寻碧。",
            "那知城里住相如，但信城东有太白。",
            "一时余子皆鹢退，家有诸郎传正脉。",
            "世尘千劫都磨尽，独有诗缘渺亡极。",
            "天欲留公在世间，管领风月长为客。",
            "彩凤一鸣天地静，安得微吟容晚出。",
            "巨止青山吞泽芥，许投顽石博拱璧。",
            "先丘宰木已参天，幽碣未刊但惕夕。",
            "鲁山四绝先李文，谊贯幽明光存殁。",
            "先生匹素不可辜，傥得烟云生勃鬰。",
            "化为匹锦授丘迟，磨钝为铦希万一。",
            "要是人贪常熟书，非关买菜复求益。",
            "讵敢限字如昔闻，小大当唯意所适。",
            "庶几挂在露寒堂，琅然一读意一释。",
            "不须点白鲙松鲈，解衣卧听歌赤壁。"
        ],
        "title": "代上杨诚斋",
        "id": "e5d1d470-246a-4074-91a6-cbf12cb0d2cb"
    },
    {
        "author": "程珌",
        "paragraphs": [
            "阴崖老虎杀气骄，一噫三日搅泬漻。",
            "日寒不焰云飞逃，干坤蚁转东南高。",
            "疾势已作奔天涛，余威犹卷少陵茅。",
            "鱼鳖怖死蛟龙号，舟中性命如鸿毛。",
            "起来危立大江皋，白沙黄尘纷驿骚。",
            "徐呼风伯入苹蒿，指撝八极建六鳌。",
            "翕张橐钥吾谁曹，太平之风不鸣条。"
        ],
        "title": "辛亥冬交石阻风三日",
        "id": "975fd3e4-f0d4-4987-a919-34d5527176b9"
    },
    {
        "author": "程珌",
        "paragraphs": [
            "富池大信江千里，三日醉卧烟蓬底。",
            "晓来推蓬登断岸，因忆牧之呼屐齿。",
            "九华隆隆闸天脊，微云低度差参是。",
            "百唤牧之如不闻，剥脱尘痕见文字。",
            "今年十月天未霜，木叶留露光嶷嶷。",
            "兴亡风流不可论，苍松怪石还如此。",
            "我今与子陟层巅，酌酒赋诗云乐只。",
            "後来谁复是牧之，斜阳归路芙蓉水。"
        ],
        "title": "登紫微崖",
        "id": "a441ea3a-455b-47f1-8152-4e98f1f5f2c1"
    },
    {
        "author": "程珌",
        "paragraphs": [
            "世人眼见真莲少，真莲却在玻璃沼。",
            "浣花溪水入银河，何人更识月皎皎。",
            "谪仙不见见梅妆，荷稠搴作芙蓉裳。",
            "黄龙干叶何年堕，维摩雨华昨夜芳。",
            "真华真诗元在眼，要须心地先清凉。",
            "不然潇湘水清寒矶月，沙平水晚露低昻。",
            "劝君休问张子房，鉴湖十里藕华香。",
            "天驷超河夜未央，胡为自同太白光。",
            "何时握手论行藏，江东云暮天何方。"
        ],
        "title": "于潜佳丞四明人同年友也方此掉鞅百未一见而来书罗缕无非归与语岂醉梦书邪三诗见寄亟占数语正之",
        "id": "362ba55b-2eb5-4033-9d98-3ed110f4ea84"
    },
    {
        "author": "程珌",
        "paragraphs": [
            "太史告春纔五日，东风昨夜传消息，斗边一星下南极。",
            "饰以貂蝉扶社稷，更昌斯文开民则。"
        ],
        "title": "太上虚皇黄庭经句法十篇寿赵帅  其一",
        "id": "ee3d62b0-169c-40d0-b008-a8cdc65d3a2a"
    },
    {
        "author": "程珌",
        "paragraphs": [
            "去年曾说冬葅绿，今年蓼甲春盘簇，彩花金胜相辉属。",
            "五色班衣佩苍玉，先奉庭帏千岁祝。"
        ],
        "title": "太上虚皇黄庭经句法十篇寿赵帅  其二",
        "id": "6ca233e4-4a70-4cef-9bdd-288e6f7d3604"
    },
    {
        "author": "程珌",
        "paragraphs": [
            "莫辞金琖十分斟，迩日星郎宠数深，庭前桂子更鲜新。",
            "鳌头早晚贴涂金，公亦绿殿峩华簪。"
        ],
        "title": "太上虚皇黄庭经句法十篇寿赵帅  其三",
        "id": "caa4c94b-01b3-4f1a-9289-a295bb959eef"
    },
    {
        "author": "程珌",
        "paragraphs": [
            "汉列土宇封同姓，唐擢宗英持国柄，我宋膺图临海镜。",
            "参天杞梓仙源盛，萧敷艾荣何足订。"
        ],
        "title": "太上虚皇黄庭经句法十篇寿赵帅  其四",
        "id": "21c32776-240f-4373-a1b1-ef5140b1476c"
    },
    {
        "author": "程珌",
        "paragraphs": [
            "向也何幸识仙翁，玉栗春明盛德容，又常一再见阿戎。",
            "神情颖异机生锋，公家流庆无终穷。"
        ],
        "title": "太上虚皇黄庭经句法十篇寿赵帅  其五",
        "id": "67994635-5e85-4d9c-b57a-d03ece85a56a"
    },
    {
        "author": "程珌",
        "paragraphs": [
            "明年天使九街驰，御茗名熏宣玉词，更敕仪鸾饷寿巵。",
            "我有新曲名紫芝，会当献之凤凰池。"
        ],
        "title": "太上虚皇黄庭经句法十篇寿赵帅  其六",
        "id": "9bdc12c9-7779-4e70-bfd7-0e098a2a2c5c"
    },
    {
        "author": "程珌",
        "paragraphs": [
            "乔松落涧节轮囷，诗书万卷终经纶，日华隔雾光难晨。",
            "公独知其堕凡尘，何当一为问大钧。"
        ],
        "title": "太上虚皇黄庭经句法十篇寿赵帅  其七",
        "id": "97082d71-8b24-462d-9329-a39cd89a970e"
    },
    {
        "author": "程珌",
        "paragraphs": [
            "江天欲雪未成雪，推出云头照霜月。",
            "此夕更长不可辜，何时百万入彩卢。",
            "几年长涎一车曲，输他猎奴饫生肉。",
            "也须龙伯坐鳌头，却看沙碛卧虾鳅。"
        ],
        "title": "郊台信笔",
        "id": "1abf5197-ba36-40dd-96b2-e395febb20ef"
    },
    {
        "author": "程珌",
        "paragraphs": [
            "鸡笼峯下万松山，中有游民天地闲。",
            "左架虹腰上玄圃，右骑鳌背度飞关。",
            "幽壑流泉喷三峡，衮衮桃花翻浪雪。",
            "两山对峙锦屏开，嫣紫肥红仍炫白。",
            "十里松风百咔琴，丹书一枕卧残春。",
            "何人共结无生社，冉冉青蜺下玉麟。",
            "九华突兀匡庐秃，幽深全似入盘谷。",
            "怀山一夜鬓如霜，画作烟图入洛阳。",
            "玉境那容凡骨洿，急草天章讯归路。",
            "磨松琢石歌太平，亦表微臣报国恩。"
        ],
        "tags": [
            "庐山"
        ],
        "title": "玉堂昼值有怀万松",
        "id": "4b809ca8-0881-487e-a9ef-5dc2aeed47c0"
    },
    {
        "author": "程珌",
        "paragraphs": [
            "短绠长缾高下飞，老农雨汗红淋漓。",
            "夜来雨意已垂垂，一事不成风又吹。",
            "决破玉龙太清池，满浸万顷碧琉璃。"
        ],
        "title": "汲井溉田民亦劳止歌以相之",
        "id": "88f7bd66-7269-46ff-bcaa-51621b174ab0"
    },
    {
        "author": "程珌",
        "paragraphs": [
            "高座不知甚面目，当时唤作尸利密。",
            "要须勿负此标题，更向托茶山顶立。"
        ],
        "title": "赠毒庵",
        "id": "f29e87c8-d312-4f1f-9544-e5549ff3513e"
    },
    {
        "author": "程珌",
        "paragraphs": [
            "二木盘根三千秋，万斧过之无敢视。",
            "今辰有梓号国工，朋曹十数来睥睨。",
            "为言此木难斤斧，上有蟠龙下伏虎。",
            "莫教惊动万年枝，掣电轰雷三日雨。",
            "直须作法起南风，号召百神同力扈。",
            "昻昻头角向梅堂，五六镇星来作辅。",
            "坐令国势巩萝图，万岁千秋奉明主。"
        ],
        "title": "伐千秋巨木竟梁梅堂",
        "id": "14340826-2d77-4189-a109-21841db2954d"
    },
    {
        "author": "程珌",
        "paragraphs": [
            "黄云衔雪天模糊，有客飘然出上都。",
            "青丝络马银兜鍪，红锦䩨弓金仆姑。",
            "剑光压匝照路隅，帕首百骑前诃呼。",
            "不知客本山泽臞，今胡为者意气粗。",
            "自言有将新孙吴，我欲与之同灭胡。",
            "呜呼亡胡岂难且，病兵怯将自逃逋。",
            "胡不观昔我艺祖造中区，以兵为国垂洪模。",
            "河北河东义勇徒，二十四万鼓应枹。",
            "中兴益振尺五符，世忠淮左聚熊貙，刘锜淮西貔虎俱。",
            "上流岳飞弯天弧，金陵张浚罴搏狐。",
            "单于台下虽宽诛，采石山前已断颅。",
            "迩来残虏尚窥窬，门内群寇更睢盱。",
            "胡乃朘剥及其肤，岂止牛羊不求蒭。",
            "我欲别幕飞于菟，十万一屯淮之区。",
            "技闲器利整平居，帜明鼓震搜彼庐。",
            "精神所折虏如无，而况山东群盗乎。",
            "五符傥缺听其虚，十年且尽一赋租。",
            "斩然圻画勿牵渠，他时混一更新图。",
            "伟哉玉帐得通儒，君复碧油吐良谟，凌烟岂一貂蝉与。"
        ],
        "title": "奉送季清赴山东幕府",
        "id": "84c95056-af91-4402-b1a5-4f05cf7d25cd"
    },
    {
        "author": "程珌",
        "paragraphs": [
            "忆昔丙辰还亲旁，恰恰先春社三日。",
            "社日侍亲行交源，紫蕨儿拳森玉立。",
            "是日天明风气柔，入自交源茗源出。",
            "迤逦又复至前山，涉涧还家日将没。",
            "慈亲意在营一丘，卷卷欲于近舍求。",
            "当时议论悉未定，那知今作汪潭游。",
            "汪潭去家正五里，百里来龙于此止。",
            "龙止水亦止，清潭窈无底。",
            "宝剑秋空横，秀峯春笋峙。",
            "最爱丫角羊，艮木之印乡。",
            "长生亥水来朝丙，千古长溪流不尽。",
            "雍容冠佩紫薇垣，寿星更出丙丁间。",
            "神游既安後昆福，赋此铭章皆实录。"
        ],
        "title": "新旧句",
        "id": "e3ff9e2a-89a0-4074-8596-3ec3162184b6"
    },
    {
        "author": "程珌",
        "paragraphs": [
            "顺数方来兮，遡而上之洪荒。",
            "今不必短兮，古不必长。",
            "地有时而玄兮，天有时而黄。",
            "知靡草之先秋兮，又当知乔松之傲霜。",
            "知沧溟之连山兮，又当知大华之有长江。",
            "朝云西暮云东兮，岂期悉避乎阳光。",
            "入蒙汜浴虞渊兮，又孰知其扶桑。",
            "吾乌乎而折衷兮，但当付万化于茫茫。"
        ],
        "tags": [
            "长江"
        ],
        "title": "子时歌",
        "id": "3b56eefa-370e-4cf4-b760-d3ea647a2f69"
    },
    {
        "author": "程珌",
        "paragraphs": [
            "粹古皆频岁，炎刘或异祠。",
            "有唐方定制，我宋遂因仪。",
            "列圣馨明德，皇穹答显祺。",
            "恭惟圣天子，大典应昌期。"
        ],
        "title": "郊祀庆成诗  其一",
        "id": "1569bb88-c8ca-43a2-a47c-65f42465671f"
    },
    {
        "author": "程珌",
        "paragraphs": [
            "涓洁先原庙，纯忱历太宫。",
            "八神开列阙，万骑拥丰隆。",
            "轨道清风肃，洪颐丽日红。",
            "康衢听细语，八彩更重瞳。"
        ],
        "title": "郊祀庆成诗  其二",
        "id": "a1d2bb11-3be8-4230-a025-dcd6cb0248b2"
    },
    {
        "author": "程珌",
        "paragraphs": [
            "牙签犹未进，玉冕已先须。",
            "峻级飞平步，端圭却掖扶。",
            "祥光匝霄极，和气滃天区。",
            "福饮烟升已，傧神霭瑞符。"
        ],
        "title": "郊祀庆成诗  其三",
        "id": "069084f1-e256-4264-92b0-0385d5afcd34"
    },
    {
        "author": "程珌",
        "paragraphs": [
            "紫畤祗堂陛，苍龙奉驾回。",
            "边尘知电扫，岁稔十年开。",
            "丹凤覃天泽，东朝奉玉杯。",
            "楼前呼万岁，砰隠动春雷。"
        ],
        "title": "郊祀庆成诗  其四",
        "id": "2dcb68c6-9e36-4aa5-804e-33c521f9faeb"
    },
    {
        "author": "程珌",
        "paragraphs": [
            "谓圣惟能飨，由心克致虔。",
            "天心今答圣，圣意更祈天。",
            "冲性犹勤德，搜求愈任贤。",
            "愚臣输至款，端在赋甘泉。"
        ],
        "title": "郊祀庆成诗  其五",
        "id": "a43cf89a-73f5-4aab-81e3-5b6094d428e4"
    },
    {
        "author": "程珌",
        "paragraphs": [
            "列障罗屏合，回泉玉带环。",
            "外容三肘密，中着十洲宽。",
            "天意驱蹲虎，人心见圣蟾。",
            "烦君招旧隠，来此共潺湲。"
        ],
        "title": "丁亥闰五月十日回自真圣道坊车中记事",
        "id": "92f66fcd-8505-46bb-9986-32b07f9910e5"
    },
    {
        "author": "程珌",
        "paragraphs": [
            "境胜由盘古，闻名自谪仙。",
            "一从江国後，又到老坡年。",
            "山顶烟仍紫，楼头月故圆。",
            "继今知几劫，风物更依然。"
        ],
        "title": "书富阳普照院  其一",
        "id": "5d8c717f-4a27-43b8-a102-4476323ec38c"
    },
    {
        "author": "程珌",
        "paragraphs": [
            "祇爱招提古，那知俗更醇。",
            "寺虽炎汉代，人尚葛天民。",
            "僧定都忘客，林深自鏁春。",
            "我来千载後，更有後题人。"
        ],
        "title": "书富阳普照院  其二",
        "id": "ef4d26cf-bec3-44c9-b309-ad83ed2a43fa"
    },
    {
        "author": "程珌",
        "paragraphs": [
            "禁近烟光润，阶平日影暄。",
            "黄麻方草罢，红药正花翻。",
            "蒨色浮春动，清阴匝午繁。",
            "心倾青琐客，香满紫微垣。",
            "漏永文书静，天低雨露温。",
            "人言有仙骨，早晚拜明恩。"
        ],
        "title": "红药当阶翻",
        "id": "63f7925e-fcd4-4065-b8ee-cdcfab8788a0"
    },
    {
        "author": "程珌",
        "paragraphs": [
            "颇忆严君濑，还寻钓石缘。",
            "邻鸡方叫月，边鴈恰书天。",
            "句秀来仙白，声和应乐全。",
            "展编真一快，如放五湖船。"
        ],
        "title": "夜登钓石",
        "id": "9cfe8d81-b746-4468-8e0f-5194de6923f7"
    },
    {
        "author": "程珌",
        "paragraphs": [
            "西浒俱来日，东朝极盛时。",
            "雕弓平黑海，彩笔照丹墀。",
            "垄起先裁费，丹成不用医。",
            "人间空怅望，风月宴瑶池。"
        ],
        "title": "宪圣慈烈皇后挽诗  其一",
        "id": "4e5c1cde-dd08-40e8-9da8-f761c69b2ba9"
    },
    {
        "author": "程珌",
        "paragraphs": [
            "圣祖艰难业，重孙拥佑恩。",
            "玉妃闲宝简，仙御送金根。",
            "杳杳龙先去，翩翩凤又翻。",
            "涂山望尧穴，日月万春存。"
        ],
        "title": "宪圣慈烈皇后挽诗  其二",
        "id": "ec270eaf-0194-4e9e-8cdc-e78cfb15dfe9"
    },
    {
        "author": "程珌",
        "paragraphs": [
            "厌听人间乐，催成海上丹。",
            "云车分白象，天仗下红鸾。",
            "梧野朝烟淡，咸阳莫日寒。",
            "龙舟宵济处，清血涨红干。"
        ],
        "title": "光宗皇帝挽诗",
        "id": "618f87ca-26b3-4e7d-b463-8fd11f5c4b34"
    },
    {
        "author": "程珌",
        "paragraphs": [
            "玉锁辞椒禁，瑶宫问广寒。",
            "人间方祝鳦，天上忽飞鸾。",
            "弱水三山鬲，华胥一梦残。",
            "圣情凝望处，仙御景云端。"
        ],
        "title": "光宗皇后挽诗",
        "id": "b037bd79-085a-4530-b0d1-22099dc20485"
    },
    {
        "author": "程珌",
        "paragraphs": [
            "圣德同天运，神功并日升。",
            "鞑真怀栗栗，齐鲁格烝烝。",
            "复古周图盛，中宗汉业升。",
            "未饶元结辈，磨笔诵中兴。"
        ],
        "title": "宁宗皇帝挽诗",
        "id": "7c8a5099-cb88-48cf-82d3-8bae2f2e5402"
    },
    {
        "author": "程珌",
        "paragraphs": [
            "恋阙葵心在，怀山秀野寒。",
            "华繁常侍媿，草隶折冲难。",
            "结绿红辉碎，悬藜夜色残。",
            "平生桑梓地，雪涕景云端。"
        ],
        "title": "挽程给事",
        "id": "8f4991f0-460b-4c73-bdcc-d9f51598e428"
    },
    {
        "author": "程珌",
        "paragraphs": [
            "抱大难倾橐，随时欲见田。",
            "星灾诸葛日，齿少紫芝年。",
            "鲁国麟枯骨，蓝田玉折瑄。",
            "忍闻环佩响，帝所侍钧天。"
        ],
        "title": "挽汪给事",
        "id": "38904545-f752-4cf9-9918-dc05c9d6a9a4"
    },
    {
        "author": "程珌",
        "paragraphs": [
            "诸老都沦谢，惟公尚典刑。",
            "谋谟关社稷，风采耸朝廷。",
            "政路方虚席，台躔遽折星。",
            "幸哉芳史在，宁用问丹青。"
        ],
        "title": "挽范端明",
        "id": "1939c7d5-3a54-4d02-8107-db44351c356a"
    },
    {
        "author": "程珌",
        "paragraphs": [
            "志抗金坚厉，材成玉粹温。",
            "时哉非不遇，命也更奚言。",
            "季子风流远，吴公治行存。",
            "敬亭无恙否，愁绝暮云昏。"
        ],
        "title": "挽吴郎中",
        "id": "229a4a0e-5bf7-4a9b-a8e5-5029255038c6"
    },
    {
        "author": "程珌",
        "paragraphs": [
            "厚德推吾党，修名霭列绅。",
            "明经魁别幙，仗节聘殊邻。",
            "南峤思良牧，西枢失重臣。",
            "龙原高冢在，千古卧麒麟。"
        ],
        "title": "挽程枢密  其一",
        "id": "86961a9e-3f41-4646-8d55-17fd311e91be"
    },
    {
        "author": "程珌",
        "paragraphs": [
            "忠壮源尤远，新安盛莫偕。",
            "千年瑶斗柄，一夜玉楼阶。",
            "学业光文简，仪刑谢艮斋。",
            "晓钟传恨处，清泪落天涯。"
        ],
        "title": "挽程枢密  其二",
        "id": "4a10c494-edd2-489f-97b1-6e692f2c2c61"
    },
    {
        "author": "程珌",
        "paragraphs": [
            "分胄天皇媛，来嫔相国孙。",
            "孝慈山上梓，法度涧滨蘩。",
            "凤去箫沉响，鸾空镜掩痕。",
            "家庭熏沐事，千古说南轩。"
        ],
        "title": "挽宜人赵氏",
        "id": "affab852-587e-4530-a832-372f12e480f3"
    },
    {
        "author": "程珌",
        "paragraphs": [
            "人品真豪爽，天姿尚典刑。",
            "昼帘深院宇，春旆拥郊垧。",
            "云子千艘白，盐烟万灶青。",
            "南州高士传，三叹一雕零。"
        ],
        "title": "挽徐提举",
        "id": "0a17e497-1d12-48e6-9fbe-7f4b04a5085b"
    },
    {
        "author": "程珌",
        "paragraphs": [
            "孝友尊前哲，词章裕後生。",
            "柏台真御史，槐市大司成。",
            "骐骥风方力，艅艎浪忽倾。",
            "山寒丹旐急，识者为沾缨。"
        ],
        "title": "挽蔡祭酒",
        "id": "88b2192b-42d9-4a4c-91a3-293f6ab34b7a"
    },
    {
        "author": "程珌",
        "paragraphs": [
            "学渺千江水，才雄百尺楼。",
            "鳬飞思叶县，燕寝忆苏州。",
            "有感珠还浦，无苛虎渡洲。",
            "浦江天阔处，缺月正如钩。"
        ],
        "title": "挽曹监丞  其一",
        "id": "f57ad312-ce2b-42ad-97c4-0d4710160e45"
    },
    {
        "author": "程珌",
        "paragraphs": [
            "威凤方翔汉，寒鸦已宿林。",
            "平生惟好士，无日不挥金。",
            "驷牡频催驾，琵琶遽绝音。",
            "山名升白日，回首一沾襟。"
        ],
        "title": "挽曹监丞  其二",
        "id": "cdd4d35e-75f5-4805-a2e8-a4a1f1dca1bd"
    },
    {
        "author": "程珌",
        "paragraphs": [
            "少年思贾谊，中寿忆宾王。",
            "军政存钟阜，民庸在括苍。",
            "马蹄归凤阙，车轴折羊肠。",
            "唤起青油梦，悲风搅白杨。"
        ],
        "title": "挽钱塘蔡令君",
        "id": "69af883a-008f-4d2e-9fd8-5bf4e50445de"
    },
    {
        "author": "程珌",
        "paragraphs": [
            "才华唐令君，名胜晋参军。",
            "善政流郴水，遗风袭缙云。",
            "宝钗当自合，神剑不中分。",
            "心折白岩路，猿吟日未曛。"
        ],
        "title": "挽王柳州",
        "id": "bccee82b-00f5-4a1c-b6b3-5be4ac66f8ae"
    },
    {
        "author": "程珌",
        "paragraphs": [
            "风惨琳宫晓，云愁铁瓮春。",
            "鸿冥方避弋，鳣集遽成尘。",
            "金虎多遗爱，银菟愧後人。",
            "寻思汉循吏，竹帛逐时新。"
        ],
        "title": "挽杨提举",
        "id": "6da5919c-628b-436f-9117-436017b07d7f"
    },
    {
        "author": "程珌",
        "paragraphs": [
            "宁须山泽论高平，但要曾餐石决明。",
            "三世击钟敲石磬，十年学剑斮铜钉。",
            "倘知狐祖天边去，肯向蛮奴脚底行。",
            "更许野夫寻上着，十洲三岛一宫城。"
        ],
        "title": "五十六字庸以告未知野夫者",
        "id": "748ba519-1586-4457-92f7-93165c02f3a7"
    },
    {
        "author": "程珌",
        "paragraphs": [
            "熙宁相望百余年，又有人如古铁顽。",
            "日落尚怜今夕路，月明无恙旧时山。",
            "朱红野实堆盘里，粉白诗牌满壁间。",
            "欲为慈颜供一笑，更留数语任渠删。"
        ],
        "title": "庆元丁巳十月奉亲如临安宿西菩寺表弟吴克仁俱焉  其一",
        "id": "b881659b-227b-437f-b1ab-977268a2ad54"
    },
    {
        "author": "程珌",
        "paragraphs": [
            "安车未向都门移，且揽西菩一段奇。",
            "路入山腰须种树，泉流石齿莫开池。",
            "重来坡老今谁是，出世参寥不记时。",
            "结束匆匆出门去，白云明月旧相知。"
        ],
        "title": "庆元丁巳十月奉亲如临安宿西菩寺表弟吴克仁俱焉  其二",
        "id": "62eaa7a0-54c4-4488-8685-fd8d95b2aac5"
    },
    {
        "author": "程珌",
        "paragraphs": [
            "归来南橐旧萧萧，但有新诗照佩瑶。",
            "岘首溪山归点染，湘天风月困吟嘲。",
            "轻裘诗帅风流在，岳牧词臣意气饶。",
            "见说玉堂须翰手，公当归侍紫宸朝。"
        ],
        "title": "用朱经畧韵",
        "id": "df6bcd03-7cc6-4e31-83a9-acb6669caff5"
    },
    {
        "author": "程珌",
        "paragraphs": [
            "起自澄江应梦求，天还河北百余州。",
            "嵩瀍处士归罗致，淮蔡奇谋入彀收。",
            "午夜金陵瞻斗极，千年胡昴灭旄头。",
            "会须再作中兴历，还许诸生执笔不。"
        ],
        "title": "用丘枢密韵",
        "id": "e912e01f-a5a9-4462-a680-a1c9921610ed"
    },
    {
        "author": "程珌",
        "paragraphs": [
            "几年列植擅清芳，今日标题始作堂。",
            "远向松冈分老荫，近于菊畹借寒香。",
            "地虽未离人间世，心已全然物外乡。",
            "最好夜来清绝处，飞霜带月下南塘。"
        ],
        "title": "作堂六桂之东命之曰桂生取汉人招隠篇桂树丛生之语也诗以记之",
        "id": "86de698d-3e7f-4286-bbea-c6627e7f14d4"
    },
    {
        "author": "程珌",
        "paragraphs": [
            "底用荒村访野坟，青编相对俨如存。",
            "当年但识清谈乐，今日方知节概尊。",
            "千载腐儒空吊古，几章冷语自消魂。",
            "便当僇力清河洛，一洗新亭旧泪痕。"
        ],
        "title": "贺费枢密登卞忠贞公墓",
        "id": "5299ec78-f130-4fba-9b3a-f215029e1a85"
    },
    {
        "author": "程珌",
        "paragraphs": [
            "画航同载若登仙，却笑泥鞯马不前。",
            "要识冷烟催谷雨，须知澹日养花天。",
            "千条翠柳随风舞，一树夭桃照水妍。",
            "须信人生行乐耳，虚名那用世间传。"
        ],
        "tags": [
            "西湖"
        ],
        "title": "流觞西湖用范左史韵",
        "id": "438d623b-25b8-4c0b-9603-c3cfd0477888"
    },
    {
        "author": "程珌",
        "paragraphs": [
            "北风传信报登平，白帝宸游堕玉英。",
            "月下草玄疑蜀客，鼎边得句失轩明。",
            "庄严东阁若为好，点缀南枝分外清。",
            "惟恨蔡州城北水，一池鹅鸭更无声。"
        ],
        "title": "雪",
        "id": "021af059-3597-4cc9-9659-21e44e04fcde"
    },
    {
        "author": "程珌",
        "paragraphs": [
            "历数河南去，干坤一草亭。",
            "一亭犹是累，千古尽浮萍。"
        ],
        "title": "小憩许由亭",
        "id": "92e95db6-11a4-42c4-b15f-12d645bacf99"
    },
    {
        "author": "程珌",
        "paragraphs": [
            "风细吹吟凤，雷惊起蛰龙。",
            "几年卧空谷，今日享真封。"
        ],
        "title": "乔松",
        "id": "d3629d7c-e8e0-476c-8ac8-1dd0ce73cc6f"
    },
    {
        "author": "程珌",
        "paragraphs": [
            "彩帖隃麋湿，屠苏琥珀浓。",
            "夕阳犹腊日，午夜已春风。"
        ],
        "title": "岁暮",
        "id": "2d9c296e-a4ea-4368-8706-7f3e0fa847df"
    },
    {
        "author": "程珌",
        "paragraphs": [
            "日望黄尖杪，今登白际巅。",
            "千山皆委地，一臂独擎天。"
        ],
        "title": "三月三日度白际",
        "id": "9a94bb77-bccb-498d-b0fa-a8791a83759b"
    },
    {
        "author": "程珌",
        "paragraphs": [
            "曙色浮丹栱，春风暖禁街。",
            "微澜迷秀石，纤草荫新槐。"
        ],
        "title": "戊子正旦贺寿慈宫  其一",
        "id": "33ceb3be-0e3d-42c8-bdc7-746568f7d523"
    },
    {
        "author": "程珌",
        "paragraphs": [
            "凤驾回天仗，鸳班集露门。",
            "须臾趋魏阙，杲日正中暾。"
        ],
        "title": "戊子正旦贺寿慈宫  其二",
        "id": "f0c69a22-44f2-45b2-ae23-e65d303cc1cb"
    },
    {
        "author": "程珌",
        "paragraphs": [
            "饭已茶三啜，隅中粥一盂。",
            "陶然咏皇化，安用东封书。"
        ],
        "title": "粥罢",
        "id": "d23b10f5-cae1-44b0-8671-a64f467036b0"
    },
    {
        "author": "程珌",
        "paragraphs": [
            "白日黄流涨渭城，三更风紧尽成冰。",
            "莫言此物浑无用，曾向滹沱渡汉兵。"
        ],
        "title": "冰",
        "id": "be92933a-04c5-4871-b68f-a20fe72defb3"
    },
    {
        "author": "程珌",
        "paragraphs": [
            "沙寒日薄水云愁，贼魏王吴一夜休。",
            "自是英雄元不死，至今犹占大江流。"
        ],
        "title": "甘将军庙",
        "id": "64da2dac-1a0d-41ef-b1d9-cffea32d9547"
    },
    {
        "author": "程珌",
        "paragraphs": [
            "甘王楼下一帆风，猎猎舟旗照日红。",
            "酾酒三江饮龙腹，摩挲冠冕是谁功。"
        ],
        "title": "晚发富池",
        "id": "af17ef77-2012-45a3-a6ff-1bdd02b5859d"
    },
    {
        "author": "程珌",
        "paragraphs": [
            "千章乔木烟苍苍，一帙遗文字字香。",
            "梁鼎西沉何处问，至今戟手看兴亡。"
        ],
        "title": "昭明太子宫",
        "id": "65acbf5b-c3e9-4936-be78-d9d5b8adc5eb"
    },
    {
        "author": "程珌",
        "paragraphs": [
            "陈未亡时柏已苍，风来历历说兴亡。",
            "世臣元不如乔木，阅尽中原几战场。"
        ],
        "title": "陈时柏",
        "id": "b23ea9cc-8272-4398-8a56-bb05896c15a1"
    },
    {
        "author": "程珌",
        "paragraphs": [
            "玄机粗透古人胸，每说匡来晚未工。",
            "珍重芭蕉前夜雨，为传消息到墙东。"
        ],
        "title": "夜雨",
        "id": "121af5b9-90d4-4de9-b44b-0312f08f1ee9"
    },
    {
        "author": "程珌",
        "paragraphs": [
            "入门一径小纡回，百本芙蓉手自栽。",
            "寄语後来须善护，三年犹及见三开。"
        ],
        "title": "筑径",
        "id": "4b828a32-4033-49eb-afc9-ecef5f361a7c"
    },
    {
        "author": "程珌",
        "paragraphs": [
            "纷纷宾客趋骠骑，何事任安太朴疏。",
            "却笑君非王太傅，不容朝士不回车。"
        ],
        "title": "观史有感",
        "id": "435f640a-03de-408c-bb79-7e8d0349f261"
    },
    {
        "author": "程珌",
        "paragraphs": [
            "手自移时尺许长，三年拂拂及宫墙。",
            "愿言勿负栽培力，保此坚贞傲雪霜。"
        ],
        "title": "别金陵官舍双柏",
        "id": "94f75171-2357-42e5-9de6-eebe0c192730"
    },
    {
        "author": "程珌",
        "paragraphs": [
            "诗成催雪岂无功，今果装严七宝公。",
            "休说春花那解舞，也教耳热慰新丰。"
        ],
        "title": "复朱教授  其一",
        "id": "91a9eacf-8f06-4b81-b30d-096db4a15d30"
    },
    {
        "author": "程珌",
        "paragraphs": [
            "朝来照眼百琼瑰，为有诗筒打雪来。",
            "不止梁园许分简，诗坛高筑比云台。"
        ],
        "title": "复朱教授  其二",
        "id": "1bba33dd-aa3e-43e0-a94e-83ae26181d12"
    },
    {
        "author": "程珌",
        "paragraphs": [
            "通明殿上紫芝仙，乞得闲身下九天。",
            "今日都门临祖处，几人惊叹着鞭先。"
        ],
        "title": "送李侍郎安抚浙东  其一",
        "id": "cd0c95b8-bc9f-4e34-8333-e4a3751bde89"
    },
    {
        "author": "程珌",
        "paragraphs": [
            "夜来天阙望文昌，移在藩臣斗极旁。",
            "千尺涛江元不远，公当早晚对明光。"
        ],
        "title": "送李侍郎安抚浙东  其二",
        "id": "6ae98d96-8c9c-427a-bb6f-7f7bb91d4176"
    },
    {
        "author": "程珌",
        "paragraphs": [
            "一陪鸾凤入仙台，四见熏风舞禁槐。",
            "自笑平生无梦到，那知今日以身来。"
        ],
        "title": "直庐闲赋  其一",
        "id": "c3b4dfcc-cd73-44e9-8305-978ca6e20a06"
    },
    {
        "author": "程珌",
        "paragraphs": [
            "紫宸朝退晓光寒，百吏奔曹一吏闲。",
            "便可云卿称散秩，柰何名籍尚人间。"
        ],
        "title": "直庐闲赋  其二",
        "id": "f2f7e27e-abbc-4ecd-a3cf-e10ab682358a"
    },
    {
        "author": "程珌",
        "paragraphs": [
            "当年银界隔鲸江，今日分明玉作堂。",
            "不是琼林宫树密，也应白虎接明光。"
        ],
        "title": "雪霁玉堂晓眺",
        "id": "9eebcb98-89ef-4913-a6dc-dcdd4902465f"
    },
    {
        "author": "程珌",
        "paragraphs": [
            "双莲合蕊更开花，报道金銮日未斜。",
            "已草禁中新凤诏，趣君十日觐东华。"
        ],
        "title": "两炬并花",
        "id": "90e557bf-e946-4364-91ff-4f3e1d16c03f"
    },
    {
        "author": "程珌",
        "paragraphs": [
            "摩诘何年留此笔，至今双壁犹崷崒。",
            "老松掀甲作风云，乱石激流殷霹雳。"
        ],
        "title": "修玉牒官阁子坐屏甚古诘吏亦不知曷始数语纪之  其一",
        "id": "fcd415fd-b276-4186-8e15-30bdc7121f5f"
    },
    {
        "author": "程珌",
        "paragraphs": [
            "吴绡一幅苦无多，中涵大华及黄河。",
            "偶然乘风山下坐，紫烟翠霭坐中过。"
        ],
        "title": "修玉牒官阁子坐屏甚古诘吏亦不知曷始数语纪之  其二",
        "id": "b96cc7c4-f8a4-4f4a-8b0e-0c57a7c1fa58"
    },
    {
        "author": "程珌",
        "paragraphs": [
            "紫薇浥露翠条深，捷捷灵乌振好音。",
            "全似冰岩亭上坐，四屏烟霭奏春禽。"
        ],
        "title": "早入",
        "id": "50d2b57c-ef04-4b44-a785-f4b321f7c201"
    },
    {
        "author": "程珌",
        "paragraphs": [
            "朝绝幸恩除目少，边清妖祲檄书希。",
            "饭余摩腹闲行立，一抹墙东新翠薇。"
        ],
        "title": "直庐多暇新绿鬰然信笔二绝  其一",
        "id": "c4f43eee-c603-4220-be93-7a487010cdf5"
    },
    {
        "author": "程珌",
        "paragraphs": [
            "壁右方壶浸碧天，依然全似太湖边。",
            "清风一夜生新兴，好把渔竿上钓船。"
        ],
        "tags": [
            "太湖"
        ],
        "title": "直庐多暇新绿鬰然信笔二绝  其二",
        "id": "596a8713-fd5e-4fd8-90f4-77454ae61d07"
    },
    {
        "author": "程珌",
        "paragraphs": [
            "松风一壑逼人寒，老石瑽瑽响碧湍。",
            "疑是银河天不锁，泻从云际下人间。"
        ],
        "title": "江山道中瀑布",
        "id": "bb6e2b7b-3f5c-4891-b2c9-e683cb9f06ad"
    },
    {
        "author": "程珌",
        "paragraphs": [
            "青琅削叶玉花钿，独占炎皇第一天。",
            "未羡冰桃垂夏後，且看金子粲秋前。"
        ],
        "title": "栀花",
        "id": "55630fe5-4d8d-4c01-b9ed-08f030e0216a"
    },
    {
        "author": "程珌",
        "paragraphs": [
            "不知占得几躔星，阅尽人间聚散萍。",
            "今日重来桥上望，依然杨柳两行青。"
        ],
        "title": "朱生论天",
        "id": "b434d757-b7d2-434e-b2fc-0b433ef76a20"
    },
    {
        "author": "程珌",
        "paragraphs": [
            "人道秋风长桂时，天台散种未为迟。",
            "如君算到白榆窟，拣取南来第一枝。"
        ],
        "title": "为钓台作",
        "id": "b126669b-cb6e-41a5-bfd9-a3d113fe2af5"
    },
    {
        "author": "程珌",
        "paragraphs": [
            "已甘灰冷竹窗前，那意移来近绣毡。",
            "唯有幽人一寒暑，闭门高卧雪深天。"
        ],
        "title": "拥炉",
        "id": "0c1f441d-5253-4686-b998-baa67b09c79d"
    },
    {
        "author": "程珌",
        "paragraphs": [
            "常时斗暗犹闲事，无月中秋可若何。",
            "我欲梯云千万丈，取光还月谢羲娥。"
        ],
        "title": "中秋无月",
        "id": "ae64454b-4ea3-4eb3-8059-e19e28cf1501"
    },
    {
        "author": "程珌",
        "paragraphs": [
            "轻烟薄雾锁平川，全似江南二月天。",
            "昨夜溪头新雨过，分明洗出太平年。"
        ],
        "title": "春帖",
        "id": "49f96ddf-5a1d-4c56-849a-cd4078179ada"
    },
    {
        "author": "程珌",
        "paragraphs": [
            "夜来踏月过临川，水面粼粼桂魄圆。",
            "此际高人方熟寐，难为一扣绿筠轩。"
        ],
        "title": "程掌书  其一",
        "id": "2141964d-d4fe-4a58-b5c0-00be1628210a"
    },
    {
        "author": "程珌",
        "paragraphs": [
            "分明如梦缟玄衣，傍月凌风自在飞。",
            "梦觉出门都不见，不知已上子陵矶。"
        ],
        "title": "程掌书  其二",
        "id": "a7123b02-6b18-4992-8912-86f7e1243d4f"
    },
    {
        "author": "程珌",
        "paragraphs": [
            "不见东耕四十年，兹晨蓑笠去翩翩。",
            "从今数过三蓂朔，史笔当年大有篇。"
        ],
        "title": "孟夏廿一东作秩然",
        "id": "f32a7c7c-0a5f-4e09-a7f3-160f5e65db34"
    },
    {
        "author": "程珌",
        "paragraphs": [
            "人生万幻一牦轻，须筑铜驼万里城。",
            "莫道斜阳光不远，断霞收尽十分明。"
        ],
        "title": "五鼓梦中作觉而成之  其一",
        "id": "3a47bfc0-f493-4ece-8839-80490542cac3"
    },
    {
        "author": "程珌",
        "paragraphs": [
            "当时千驷已无闻，宁说牛羊上冢行。",
            "同是博陵评古者，肯令千载尚龈卿。"
        ],
        "title": "五鼓梦中作觉而成之  其二",
        "id": "6078c448-c4d2-4324-8b43-74c56e95c268"
    },
    {
        "author": "程珌",
        "paragraphs": [
            "午夜青衣海上还，八年两度雪封山。",
            "如今一水平如镜，好钓桐江五百滩。"
        ],
        "title": "闰九十四",
        "id": "1c3cc2f1-9c2c-49b7-ba1d-e7d4b5e6a338"
    },
    {
        "author": "程珌",
        "paragraphs": [
            "云溪深处万松林，烟起晴天自作尘。",
            "根向九华分结处，与君同是墨仙人。"
        ],
        "title": "送松煤十丸与叶秀才",
        "id": "048494ce-fd39-4f29-ae0b-454c0bd99c47"
    },
    {
        "author": "程珌",
        "paragraphs": [
            "春风吹屣到南园，着酒涂酥花正繁。",
            "更喜满前无俗物，横塘疏竹渭南村。"
        ],
        "title": "出南郊清甚",
        "id": "f8b5342a-8c84-47ee-ac8a-8f0b7b5c0029"
    },
    {
        "author": "程珌",
        "paragraphs": [
            "翊运勋臣第一家，却于翰墨掇英华。",
            "谁知忠孝千年事，不逐春风落水花。"
        ],
        "title": "挽太府丞知徽州韩公",
        "id": "0ca5fe48-94d8-46ac-a297-e711e21642af"
    },
    {
        "author": "程珌",
        "paragraphs": [
            "并海名山万叠开，太慈太白等蓬莱。",
            "自从齐国锄云後，又见夫人驾鹤来。"
        ],
        "title": "鲁国夫人薤露歌",
        "id": "1c951425-b24a-4540-98c2-0bb8ab12b216"
    },
    {
        "author": "程珌",
        "paragraphs": [
            "河南贡士紫萄诗，不比寻常贡士时。",
            "一老堂堂强国栋，四筵济济瑞庭芝。",
            "传闻座主趋璜召，恰与诸生赴诏期。",
            "宴罢琼林如谒谢，请君怀刺凤凰池。"
        ],
        "title": "建康鹿鸣宴致语",
        "id": "f510fdb9-2c5b-405a-847a-bacf96f4d6df"
    },
    {
        "author": "程珌",
        "paragraphs": [
            "朝来百鼓殷军门，知是元戎肃万屯。",
            "杀气直摧龙尾垒，英风远薄斗场村。",
            "从今吴卒精成勇，却看燕兵脆可掀。",
            "好入庙堂裨圣畧，指麾诸将定中原。"
        ],
        "title": "建康春教致语",
        "id": "ff9307e5-689d-429a-a69a-91e67e132b2a"
    },
    {
        "author": "程珌",
        "paragraphs": [
            "雉尾差参宝扇开，九霞双阙耸蓬莱。",
            "霜清法驾黄金殿，云拥仙班紫玉杯。",
            "天上剖符初绕电，人间作颂已鸣雷。",
            "长生纪箓知多少，瓠子澄清一万回。"
        ],
        "title": "圣节致语",
        "id": "fc2f75f3-2d8a-402c-94ac-48dea40c8651"
    },
    {
        "author": "程珌",
        "paragraphs": [
            "青鸟衔饵海边来，报道羣仙浴佛回。",
            "玉侍双成开翠箔，云冠七胜下银台。",
            "万年黎角丹方转，千岁冰桃花欲开。",
            "更待丹成桃熟後，却来亲奉紫宸杯。"
        ],
        "title": "王母致语",
        "id": "09ce7152-8378-4c2d-b3cb-f6da6af549df"
    },
    {
        "author": "程珌",
        "paragraphs": [
            "惟古知哲粲青编，胡为典狱难其贤。",
            "皋陶苏公相後先，舍是未见书联翩。",
            "果哉知仁人难全，未得其情智欲研。",
            "既悉其罪乃宽旃，吾心钧石何所偏。",
            "服而舍之天则然，画冠不犯何由缘。",
            "教明化洽上所宣，上失其道民乃愆。",
            "又复淫刑如蔓延，立法初意浸天渊。",
            "苗民作威天弃捐，圣神应运符握干。",
            "春风甘雨徧八埏，内外建官相综絟。",
            "州复设掾职其专，此盖椎轮当益虔。",
            "县令狱掾非充员，渠用资格宜加铨。",
            "邢君天资静不儇，且尝一饮诗书泉。",
            "大府狱市来阗阗，严明之长日趋前。",
            "莫难此时周折还，三年一心上通天。",
            "荻苗水长问归船，而君胡为华此扁。",
            "吾非空扁乃心传，上遡苏公岁二千，下视方来漫无边。",
            "吾乃𦕈然立中焉，来者式之不计年。"
        ],
        "title": "用柏梁体题式敬斋",
        "id": "7984d2c3-5583-473b-8ce8-1a75688fa877"
    },
    {
        "author": "程珌",
        "paragraphs": [
            "晖晖朝阳亭，亭前钟阜青。",
            "岩阴尚积雪，光彩浮初晴。",
            "亭下清溪水，滑流新泮冰。",
            "双鳬知随阳，亦逐流澌行。",
            "亭中贤主人，快此景物清。",
            "开门延客入，掬雪当泉烹。",
            "凌蹙淮水涨，修鳞烂银瓶。",
            "更酌秦淮春，配此玉豉羹。",
            "了无一物俗，表里俱蓬瀛。",
            "宇宙有佳致，心清境乃并。",
            "甚爱主人贤，澹然遗世营。",
            "不言饮人和，恂恂发天诚。",
            "清处亦绝奇，亭亭秋露茎。",
            "胸中足丘壑，城头亦林埛。",
            "不与风月期，结屋谩茅菁。",
            "却惭最下客，形秽识不灵。",
            "宿怀幽深趣，侵寻尘坌撄。",
            "一官冷于铁，痴坐如冻蝇。",
            "唤来俎豆问，不知梅已英。",
            "清赏可无传，陋语恐难征。",
            "春风送鹏程，睠言寻此盟。"
        ],
        "title": "题朝阳亭",
        "id": "484fd401-bf9f-416e-b845-2043b7f5fc68"
    },
    {
        "author": "程珌",
        "paragraphs": [
            "铁瓮高资只半程，柴沟晓发暮金陵。",
            "莫言三宿何濡滞，已觉匆匆役此生。"
        ],
        "title": "金陵驿",
        "id": "290af55c-6ed2-40ef-a2e9-aec4ce78d5e6"
    },
    {
        "author": "程珌",
        "paragraphs": [
            "邂逅乡人却异方，蹇馿仍得瘦东阳。",
            "不妨令节随流水，自看寒花吐晚香。",
            "微岸纶巾风力劲，小亭飞醆午阴长。",
            "不堪细数淮南树，独倚青冥兴欲狂。"
        ],
        "title": "登石头城",
        "id": "d43b65dc-33c0-43bc-b0ed-e84e27fe6bfe"
    },
    {
        "author": "释居简",
        "paragraphs": [
            "盛时考盘古逸民，湖山草木咸知名。",
            "至今八篇烂古锦，岂特五字如长城。",
            "长驱万骑到其下，束手按甲循墙行。",
            "大邦维翰蔽骚雅，遐冲既折犹精神。",
            "抗衡剧孟一敌国，弹压西子孤山春。",
            "死诸葛走生仲达，送修靖邀陶渊明。",
            "聚蚊莫及怒雷迅，老瓦不乱黄钟鸣。",
            "清弹岂为赏音废，自芳更问林扉扃。",
            "鸥盟未冷浪拍拍，弋者何慕鸿冥冥。",
            "水流山空鹤态度，冰枯雪寒梅弟兄。",
            "梅当成实自调鼎，鹤既生子仍姓丁。",
            "乡来偶同赋招隠，老去亦各相忘形。",
            "故庐夜夜月如昼，少微耿耿天无云。",
            "千金傥可市骏骨，万古适足空凡群。",
            "百身可赎但虚语，九原唤起知无因。",
            "为公满酌井花水，酹一抔土公应闻。"
        ],
        "title": "孤山行",
        "id": "34692dca-7bd6-41b0-a36e-d6b4005b4d75"
    },
    {
        "author": "释居简",
        "paragraphs": [
            "苍官百夫雄，盘错千仞冈。",
            "铁干紫尤劲，铜柯青更刚。",
            "屡吞霜雪敌，弗受斤斧戕。",
            "支厦不为柱，跨壑犹飞梁。",
            "胡为在泥滓，断岸繄关防。",
            "岂伊坚贞姿，泥滓永相望。",
            "中分枵其中，脗合相抵当。",
            "彼巧事穿凿，我方信行藏。",
            "惟其司出内，秉彝德之常。",
            "谨口饱涵畜，与时相抑扬。",
            "持满岂无道，损余端有方。",
            "尾闾小溟渤，砥柱回污潢。",
            "瞥尔手翻覆，枯涸随汪洋。",
            "叔度万顷陂，未足与较量。",
            "匠氏弗遇郢，才不登俊良。",
            "藐然用其小，约水不得洚。",
            "有若古豪隽，落落吞湖江。",
            "遭时发所藴，利泽何其厖。",
            "时哉倘不逢，蕙帐云雾窗。",
            "独善与兼善，一辙元非双。",
            "任大岂遗小，养浩惟能降。",
            "对此一感慨，勿谓吾言哤。"
        ],
        "title": "塘淫",
        "id": "90c89c70-d83a-4c76-bbb1-b8d1af685483"
    },
    {
        "author": "释居简",
        "paragraphs": [
            "陶器承昆珉，猎猎散绿丝。",
            "饮以一杯水，卒岁长如斯。",
            "露叶矗锋锷，霜根蟠崄巇。",
            "昌阳欲论功，十驾不得追。",
            "松柏脚踏土，并驱仍背驰。",
            "寒苦我所安，泉石皆闻知。",
            "岂意泉石间，得此偿心期。",
            "澡濯冀怀新，疏剪贵适宜。",
            "芳洁日以薄，潜逐炎凉移。",
            "谓我水太清，汝便清涟漪。",
            "抑我水太浑，古井非污池。",
            "孤根要特立，晚节须坚持。",
            "贞姿或不返，终当怨尤谁。",
            "春葩与秋芗，擅美固有时。",
            "西风一摇落，不死将安之。",
            "亦足观物化，亦足为箴规。"
        ],
        "title": "檄菖蒲",
        "id": "2a26e307-668f-4aae-9b16-67bcb6daf3b1"
    },
    {
        "author": "释居简",
        "paragraphs": [
            "鳬短何曾计鹤长，从他踽踽复凉凉。",
            "马归塞上元非失，弓在人间岂是亡。",
            "旋别熏莸充子佩，剩栽红白课蜂房。",
            "到家趁得梅花在，分遣飞来数点香。"
        ],
        "title": "次宫讲于素斋韵为别  其一",
        "id": "a5eba547-bc14-4f67-9902-ad579f3ff695"
    },
    {
        "author": "释居简",
        "paragraphs": [
            "无言桃李各成春，造化番腾巧入神。",
            "佳境骎骎逢蔗尾，苦心隠隠饫猩唇。",
            "蠖虽善屈难忘直，虹岂长蟠不得伸。",
            "一日百畦机事了，区区亦有汉阴人。"
        ],
        "title": "次宫讲于素斋韵为别  其二",
        "id": "1ac9d45f-9460-4825-9b26-ce6634ba171a"
    },
    {
        "author": "释居简",
        "paragraphs": [
            "水冻冰连底，山疑雪满颠。",
            "恰纔如旧腊，全不似新年。",
            "绵折何曾暖，柴生只拥烟。",
            "较他山店雨，枉自怨秋天。"
        ],
        "title": "正月初九日客舍",
        "id": "3b7281e0-2219-4ea1-ac9d-82e68935ced3"
    },
    {
        "author": "释居简",
        "paragraphs": [
            "拄天有佳木，青跨云沉沉。",
            "不知几何高，四海分清阴。",
            "悠然响虚籁，万象寂若瘖。",
            "寒则为阳和，盎盎春昼深。",
            "穆若吹清泠，六月消烦衿。",
            "烈风益遒劲，厚地盘崎嵚。",
            "浓翠出云雨，大旱徯作霖。",
            "巍巍架明堂，枝干端可寻。",
            "上有孤凤凰，下有众羽禽。",
            "和乐声成文，戛击韶濩音。",
            "大雅得指归，一洗郑卫淫。",
            "向来艰难际，凡才空满林。",
            "天风一披拂，寸碧开遥岑。",
            "遂使化弦改，人命蚁出燖。",
            "大哉德曰生，抑见天地心。",
            "悠悠江海人，蜀道扪井参。",
            "怀土如仲宣，破囊无一簪。",
            "回首白玉霄，欲往勇不禁。",
            "区区竟何有，有句如惜金。",
            "金亦不足惜，铸作颂与箴。"
        ],
        "title": "上钱昭文",
        "id": "10c56f60-5e1d-4277-8290-cc11bf1629b2"
    },
    {
        "author": "释居简",
        "paragraphs": [
            "井花嫩煮熨梅花，先酌芳甘注佛茶。",
            "冷淡工夫相次了，却留窗日看横斜。"
        ],
        "title": "早课",
        "id": "da6b04a0-8e94-432d-aeba-ae5de185e31e"
    },
    {
        "author": "释居简",
        "paragraphs": [
            "矮丛傍砌小成阴，冻彻敷腴谢水沉。",
            "细着鲜风扶弱干，剩将零露酌芳心。",
            "华裾冉冉低青绶，柔玉棱棱衬嫩金。",
            "弱水绕山三万里，断魂长记碧萧森。"
        ],
        "title": "水仙",
        "id": "f944a2fe-21c6-427f-a7e6-2660f76cbe73"
    },
    {
        "author": "释居简",
        "paragraphs": [
            "涟漪碎剪成新萼，廉纤带雨尤轻薄。",
            "人间但见巧番腾，天上不知谁制作。",
            "九地瑕疵都粉饰，重云揞塞难恢廓。",
            "晓光夺目增眩转，夜色侵灯尤闪烁。",
            "康庄充斥去无路，老干压低摇不落。",
            "寒棱冻得水生皮，气艳冷欺裘拥貉。",
            "可胜思苦相嘲嚯，旋忘手冻争拏攫。",
            "乱委平堆可照书，圆瑳小握供弹雀。",
            "静闻裂竹亟扶颠，勇作探春思蹑屩。",
            "犯寒果胜附炎热，苦饥预庆歌丰乐。",
            "长须嫩煮蚓方泣，小龙新破团初瀹。",
            "默观造物真戏剧，更看一色吞沙漠。",
            "载赓险韵付衔枚，孤军大敌空横槊。",
            "寡和尤知白雪高，非偶自贻齐大噱。"
        ],
        "title": "和六一居士守汝阴禁相似物赋雪",
        "id": "837ef08e-593f-441a-af90-eb01acc605e1"
    },
    {
        "author": "释居简",
        "paragraphs": [
            "六花萼萼都无叶，万花斗白都输雪。",
            "缓飘微霰止还集，急趁回风飞欲绝。",
            "山固无愁鬓先老，竹非为米腰频折。",
            "乡来囊萤本同调，今夕风灯不愁灭。",
            "僧窗处处茶烟湿，渔舟个个纶竿掣。",
            "老坡不犯汝南令，粲如晴午裁新缬。",
            "干坤荡荡无畛畦，比类区区空琐屑。",
            "雾沉云重记葳蕤，雨收风拾书轻瞥。",
            "肯为忠臣六月飞，剩烦太史从头说。",
            "粗人金帐暖如春，诗人布衾冷如铁。"
        ],
        "title": "和东坡守汝阴祷雨张龙公祠得小雪会饮聚星堂用欧公故事",
        "id": "b0456ff3-cbdf-4a48-bc73-621e291cd8ef"
    },
    {
        "author": "释居简",
        "paragraphs": [
            "透骨清贫两苦心，圆方觅句妙方琴。",
            "尚堪拥鼻麾崔烈，来借楼头破布衾。"
        ],
        "title": "借榻妙上人小楼简圆方外",
        "id": "25d52eb2-d496-4d6c-a143-8d27173b6008"
    },
    {
        "author": "释居简",
        "paragraphs": [
            "叶底金茎沆瀣浓，篱边令尹酒尊空。",
            "回头说与闲花草，自占春三二月风。"
        ],
        "title": "盆菊",
        "id": "da40ca9d-8134-4bab-9fa1-9e2ddfeb85b3"
    },
    {
        "author": "释居简",
        "paragraphs": [
            "唐刻文虽泐，梁时寺可稽。",
            "已无金布地，犹有宝名溪。",
            "水媚珠生浦，云低篆绕畦。",
            "夜遥僧定起，璧月在璇题。"
        ],
        "title": "宝溪鹿苑寺",
        "id": "bb042dcf-13ed-4b25-8ccb-62f7dba9c0d3"
    },
    {
        "author": "释居简",
        "paragraphs": [
            "水自朝宗去，源曾发此来。",
            "惠琳参政事，澄观擅公才。",
            "葩焰古难续，袭衣今未开。",
            "不知五百世，几度擢陈荄。"
        ],
        "title": "鹿苑乃月堂昌禅师受业",
        "id": "c582fb0b-de01-48bb-932c-4569e300cede"
    },
    {
        "author": "释居简",
        "paragraphs": [
            "云卷云舒欠十成，暮霞曾误客占晴。",
            "不堪满载朱泾月，冷落阳关第几声。"
        ],
        "title": "送友人归湖上",
        "id": "a4a35d9a-e06b-4ace-b654-fe34eb6c5d27"
    },
    {
        "author": "释居简",
        "paragraphs": [
            "花围竹护锦成林，檐压红云遶砌深。",
            "燕子来时寒未了，莫教帘幕带春阴。"
        ],
        "title": "云锦亭",
        "id": "4fc0dfc7-9065-4455-861f-f64c7ebe6bc9"
    },
    {
        "author": "释居简",
        "paragraphs": [
            "秋塘自是眼头高，倒屣于君老更豪。",
            "兴尽有时聊访戴，法当无酒亦邀陶。",
            "乡来文字如翻水，近日工夫又反骚。",
            "月是秦淮旧时月，平分只合与金刀。"
        ],
        "title": "秋塘陈敬父席上饯薛子舒之官建康",
        "id": "2eeeaec1-35fa-4459-95c7-b87a01a22af9"
    },
    {
        "author": "释居简",
        "paragraphs": [
            "年高唐进士，官小魏诸王。",
            "落落青云步，朣朣古锦囊。",
            "笔随文冢瘗，剑返虎丘藏。",
            "分得闲风月，湖山不掩光。"
        ],
        "title": "哭赵别驾子野",
        "id": "6ddf9ba0-d6d3-4365-a2f6-452b17c613f0"
    },
    {
        "author": "释居简",
        "paragraphs": [
            "裳织新云锦，交寻旧布衣。",
            "荆蛮九鼎重，岭海一官微。",
            "心事渊明是，天时伯玉非。",
            "谈高方谔谔，调古独巍巍。",
            "亦有兰为佩，能无简绝韦。",
            "灌缨东磵水，访旧北山薇。",
            "老我家何在，颠风鹢退飞。",
            "袜头常反着，车辙每殊归。",
            "但觉乌仍好，端知骥可睎。",
            "草中同臭少，爨下赏音稀。",
            "煮字徒相饷，忘言合见讥。",
            "牛腰繁卷轴，蚌腹欠珠玑。",
            "重借言如史，轻因鼠发机。",
            "毳云甘寂寞，华衮借光辉。",
            "鸡肋初无取，云斤不足挥。",
            "楼宽长挂榻，月好许敲扉。",
            "踵息宁乖众，心声愿听希。",
            "李虽嘲杜瘦，孟不与韩违。",
            "末路宜多助，孤军伫解围。",
            "载驱惭款段，忍负镂金鞿。"
        ],
        "title": "谢张丹霞序疎藁",
        "id": "0d60eede-bd3f-409e-9cf9-e40f71f24552"
    },
    {
        "author": "释居简",
        "paragraphs": [
            "中原闻休兵，久客问归路。",
            "穷途倦策蹇，窘步甚脱兔。",
            "小立候柴荆，互闯走儿女。",
            "喜极先蹙頞，思苦旋煦妪。",
            "触绪尽愁态，抚膝见濡慕。",
            "诸邻稚扶老，旨畜各携具。",
            "老瓦勇倒泻，飞觞约深注。",
            "居者诉征调，归者诉羁旅。",
            "欢呼贺生还，不醉不肯住。",
            "哂乃骊山梦，奇警在团素。",
            "生灵果何罪，此祸竟谁与。",
            "眼明新画轴，心折旧题处。",
            "掩卷续微吟，玉倚亭亭树。"
        ],
        "title": "赵紫芝得羌村图拉余与赵山中同赋",
        "id": "6cd48437-ed94-4548-a537-cd4b4e710cef"
    },
    {
        "author": "释居简",
        "paragraphs": [
            "挟纩如冰薄，无毡替客愁。",
            "绫衾闲直舍，布被老夔州。",
            "楼玉方撑起，山冰莫倚休。",
            "岁寒知小友，余暖肯珍投。"
        ],
        "title": "雪夜怀上人借衾",
        "id": "c3952cd7-d1a8-4491-ab86-b0dea6a3858e"
    },
    {
        "author": "释居简",
        "paragraphs": [
            "易销知地燥，未济识天悭。",
            "凹凸难行处，模糊转盼间。",
            "定应凭小槛，频看钓沧湾。",
            "嫩煮添茶兴，何须倒玉山。"
        ],
        "title": "赵紫芝雪中见寄  其一",
        "id": "025448f7-e8bc-4a58-be24-13c3fb6e4e44"
    },
    {
        "author": "释居简",
        "paragraphs": [
            "群峯惊易老，犹自替人寒。",
            "有火虽红拥，慵吟只白看。",
            "不妨添冷落，何暇扫零残。",
            "小伫茏葱日，销镕却怕难。"
        ],
        "title": "赵紫芝雪中见寄  其二",
        "id": "44783c3b-abe2-4c72-8ae5-b4048ffe3291"
    },
    {
        "author": "释居简",
        "paragraphs": [
            "填得中心合，铺成四面齐。",
            "宝奁方剪玉，璧范直裁圭。",
            "水镜难呵雾，冰田不点泥。",
            "霜蟾都隔断，弗许透灵犀。"
        ],
        "title": "池雪",
        "id": "c2ba978e-027a-4760-bf99-eeb63e6613c0"
    },
    {
        "author": "释居简",
        "paragraphs": [
            "云子炊香欠策勋，无心亦作一廛耕。",
            "石田也似砂田瘦，不是冥搜太瘦生。"
        ],
        "title": "耕云",
        "id": "c9dfc267-96ff-4345-be19-ee8ff74fcad4"
    },
    {
        "author": "释居简",
        "paragraphs": [
            "索得藑茆不足占，趁晴翦翦插疏檐。",
            "弗图炙背干阊阖，试策奇勋到黑甜。"
        ],
        "title": "茅屋",
        "id": "2e87c2f4-abdd-4f55-897b-81f11697213e"
    },
    {
        "author": "释居简",
        "paragraphs": [
            "法自春秋着一王，不曾纪瑞到莲塘。",
            "露盘对倚金茎小，水镜双寻玉井凉。",
            "同样着花仍并蒂，异篷结子不分房。",
            "会须问字求玄草，接武华风到後堂。"
        ],
        "title": "酬陈中书杨侯家赏瑞莲  其一",
        "id": "8b183d82-46ad-4993-b857-d3001ddaf4eb"
    },
    {
        "author": "释居简",
        "paragraphs": [
            "倾城倾国俪侯王，千载余芳托藕塘。",
            "红入双葩相艳冶，绿摇万柄觉凄凉。",
            "侧承初日联风袂，并挹残蟾酌露房。",
            "花下诗人长不老，岧嶤直禁玉为堂。"
        ],
        "title": "酬陈中书杨侯家赏瑞莲  其二",
        "id": "46f6b34c-6a0e-46bb-860a-41ca1fd4ed2c"
    },
    {
        "author": "释居简",
        "paragraphs": [
            "我思浣花翁，梦绕浣花水。",
            "有竹一顷余，杜鹃暮春至。",
            "开元天宝间，九州暗风尘。",
            "新诗一洗涤，天地皆清明。",
            "槐叶一杯春，思君欲走致。",
            "悠然忧国心，天地相终始。"
        ],
        "title": "少陵画像",
        "id": "8a7ca860-c566-4999-b4f9-85b09da8c323"
    },
    {
        "author": "释居简",
        "paragraphs": [
            "苦吟京华春，韩门得归乡。",
            "但知空哑羊，未暇识龙象。",
            "逢人问梓州，策蹇来长江。",
            "长江蛟龙怒，涛澜相舂撞。",
            "公来一弹压，熨帖平如镜。",
            "新吟若为容，万古秋涛莹。"
        ],
        "tags": [
            "长江"
        ],
        "title": "贾长江画像",
        "id": "35033d97-6682-40c3-9db5-3f45aad5ae48"
    },
    {
        "author": "释居简",
        "paragraphs": [
            "伟哉不世才，要为天下奇。",
            "一鹗不待荐，自受虚皇知。",
            "力精运甓处，心切闻鸡时。",
            "去年镇南徐，前年来合淝。",
            "至今军与民，念之如母慈。",
            "肖象系遗爱，岂特甘棠思。",
            "便合登岩廊，虚襟待畴咨。",
            "春风玉笋班，夜光增陆离。",
            "荆楚天一方，有生怀保绥。",
            "不向繁剧地，何以观设施。",
            "明明九重意，大任端自兹。",
            "诸儒浪夸诧，自许傅与伊。",
            "重内不重外，图安不图危。",
            "一旦大典章，瞢然如乱丝。",
            "始悟少更历，虽悔将安追。",
            "有商六百年，不待试者谁。",
            "版筑与割烹，中有辅相资。",
            "後世伊傅流，纷纷何多为。",
            "公乎风尘际，卓荦起一夔。",
            "轩昂气如虹，霹雳手欲龟。",
            "永怀更一行，策勋早言归。",
            "坐理天下事，迎刃而解之。"
        ],
        "title": "送宇文尚书宣抚荆湘",
        "id": "90ba7fe1-c055-4d78-bba6-48cf95e1bb57"
    },
    {
        "author": "释居简",
        "paragraphs": [
            "之子瘦策湘竹枝，冩我委羽春耕时。",
            "鞭索在手横溪湄，看牛饮溪特子随。",
            "开窗卷帘惊见之，有二文殊还自疑。",
            "镜中瘦影丝发无，参差又如饮溪牛。",
            "觜连觜，蹄踏蹄。",
            "恍然因我得见伊，不知见者端为谁。"
        ],
        "title": "山中像",
        "id": "220464e1-4987-4752-9d07-d2bd2228fb94"
    },
    {
        "author": "释居简",
        "paragraphs": [
            "结局又开端，更初数到残。",
            "小须新过割，却问旧平安。",
            "事事从头起，悠悠倒指看。",
            "六千三万日，逐日度何难。"
        ],
        "title": "丁丑除夕",
        "id": "ebac5a55-a372-486d-8b5b-a075a090ed73"
    },
    {
        "author": "释居简",
        "paragraphs": [
            "翠盖童童胜碧油，老根络石漱溪流。",
            "秋池两部吾无取，留得江声在屋头。"
        ],
        "title": "松溪",
        "id": "e0d4b31a-7a2a-45de-9705-75ed5c5a20ff"
    },
    {
        "author": "释居简",
        "paragraphs": [
            "山敛吴云暝几层，卷帘都上内前灯。",
            "朔蓂六叶初弦月，犹作朝天淡扫痕。"
        ],
        "title": "正月初六观灯",
        "id": "cd710f87-d55a-40af-bd52-c390e8b33e9a"
    },
    {
        "author": "释居简",
        "paragraphs": [
            "有地皆堪隠，云胡独指西。",
            "劫烧翻浊焰，剎说听新题。",
            "春荠挑苹渚，秋荷缀稻畦。",
            "觉天无落月，耿耿印苕溪。"
        ],
        "title": "挽同衣  其一",
        "id": "779e43ba-e276-4bb7-adf0-cb5ae9e52cae"
    },
    {
        "author": "释居简",
        "paragraphs": [
            "印佩三周法，莲栽十丈花。",
            "源寻南岳正，路革化城差。",
            "静与月分座，闲如云住家。",
            "不知百世后，谁索紫金车。"
        ],
        "title": "挽同衣  其二",
        "id": "5f3e45e4-945b-4f24-a7b5-87ab35981f6d"
    },
    {
        "author": "释居简",
        "paragraphs": [
            "云与檐楹面面齐，脚头高处觉云低。",
            "水围万雉半烟雨，天彻四垂漫畛畦。",
            "冉冉无心犹可拊，堂堂有路亦堪梯。",
            "若非梦泽胸中小，空倚阑干到日西。"
        ],
        "title": "登齐云楼",
        "id": "15d4e544-8b11-49ae-ae24-814946d5ae89"
    },
    {
        "author": "释居简",
        "paragraphs": [
            "截水开平地，浮天界碧空。",
            "有云分越镜，无柳似吴虹。",
            "菱棹阑干外，荷花鉴影中。",
            "断桥吟不尽，行过御沟东。"
        ],
        "title": "孤山路",
        "id": "d2402e11-52fe-469b-b1d3-6ba8f9bdc6c8"
    },
    {
        "author": "释居简",
        "paragraphs": [
            "只么随流去，如何庆佛生。",
            "飘零嗟劫浊，湔洗俟河清。",
            "托讽知无益，谗谀又不情。",
            "韶阳奉尘剎，不荐一杯羹。"
        ],
        "title": "四月初八",
        "id": "0ca87c01-e8ac-4575-94c1-86503f7c0902"
    },
    {
        "author": "释居简",
        "paragraphs": [
            "死向生前办，铭留去後思。",
            "穴疑龙井迥，邻傍鸟窠移。",
            "殉有登山屐，传无跨灶儿。",
            "它年三尺剑，谁挂碧松枝。"
        ],
        "title": "续懒庵生前索挽章",
        "id": "1ac8dfbb-00bc-4fe3-8c56-627e5afe154f"
    },
    {
        "author": "释居简",
        "paragraphs": [
            "力敌难教死斗心，墨轻毫淡柳阴阴。",
            "莫将抵触迂奇思，只冩洪川扣角吟。"
        ],
        "title": "书智迁抵触图",
        "id": "2c64ca20-c5df-428d-8e04-b1689da79579"
    },
    {
        "author": "释居简",
        "paragraphs": [
            "柳色经秋草葑湖，菱荷雕尽到菰蒲。",
            "谁将处士孤山路，幻出天台九想图。"
        ],
        "title": "孤山前举溺死者",
        "id": "dfafe706-bfed-4b00-8d83-9f5cd888473f"
    },
    {
        "author": "释居简",
        "paragraphs": [
            "乡来风骚坛，作者肩相摩。",
            "遂使宋嘉定，不数唐元和。",
            "磵泉一官冷，门馆雀可罗。",
            "管中既微露，屡倒名胜戈。",
            "自笑不入时，独对儿女哦。",
            "锦瑟岂不好，弗好如之何。",
            "岂特弗好耳，平地千丈波。",
            "泠泠玉藕船，岂曾翻钓蓑。",
            "归与造物游，坐受醉尉诃。",
            "云月相献酬，泉石供婆娑。",
            "幽芳时自妍，幽鸟时自歌。",
            "遗补南磵书，乐胜东山阿。",
            "怀哉东华门，白玉鸣朝珂。",
            "忸怩避谗謟，趑趄虞轗轲。",
            "聊将须臾忍，付与两鬓皤。",
            "听君闲适篇，所得谁最多。",
            "持此寿闲适，金蟇空坡陁。",
            "思君令人瘦，水远山峩峩。",
            "寄声谢鸿鹄，为把青铜磨。",
            "莫嫌俗眼白，且惜朱颜酡。"
        ],
        "title": "酬韩涧泉",
        "id": "ac9ca7e4-f2c6-4844-8229-aed1c562ec88"
    },
    {
        "author": "释居简",
        "paragraphs": [
            "竹扉无人敲，掩关长夕曛。",
            "一饥苦难疗，三篾收奇勋。",
            "鼎来四胎仙，缟袂垂玄帉。",
            "其一行且却，隠若避世纷。",
            "其一拟前迈，步武闲如云。",
            "唳者又其次，画然戛天垠。",
            "季氏响相答，和乐方誾誾。",
            "昂然青田英，暂尔北磵濆。",
            "鸾鹄倘可侣，鸡鹜端不群。",
            "乘轩初何心，在阴当有闻。",
            "日饮涧底渌，时啄岩根芸。",
            "华表怀故都，蕙帐悲移文。",
            "仙凡岂异辙，风月当平分。",
            "主人尔同调，与俗相莸熏。",
            "浪迹傃富贵，永怀酣典坟。",
            "衡连老苍官，从合抱节君。",
            "遣尔寻考盘，亦足张吾军。",
            "人方斧槁梧，对此齿没龈。",
            "骎骎恐尔及，惴惴令人慬。",
            "胸中小天地，笼中何足云。"
        ],
        "title": "吴吾何待制遣四鹤入山",
        "id": "9c2c236d-8baa-4694-a2c7-8e69a1c0c4c9"
    },
    {
        "author": "释居简",
        "paragraphs": [
            "後来如积薪，在前类扬粃。",
            "群飞刺天去，寻坠九地底。",
            "扶摇转羊角，力尽固应尔。",
            "赵孟能贱之，何取赵孟贵。",
            "譬夫春方妍，处处耀桃李。",
            "冶容倚皓态，厥类叵胜纪。",
            "一时颜色鲜，永永曷足恃。",
            "要当见平生，姑待灏商至。",
            "楩楠大蔽牛，支厦栋梁器。",
            "春风不知喜，秋风不知畏。",
            "炎炎金石流，凛凛复堕指。",
            "四时有常守，坐看造物戏。",
            "用大古所难，肯顾万牛废。",
            "怀哉楚令尹，落落差可拟。",
            "弹冠既三仕，解冠辄三已。",
            "岂弗曰代耕，岂弗曰行志。",
            "终将奚以为，了弗事愠喜。",
            "一笑付倘来，道在百不理。",
            "特操固超绝，小智谩嗟异。",
            "区区荣辱际，判然遂成二。",
            "炙手苟可热，骈首争附丽。",
            "欣戚变妻孥，况复论州里。",
            "悠哉经济才，未始挂牙齿。",
            "不独不过口，未必不掩鼻。",
            "恶此而逃之，政恐不免耳。",
            "弗为天下先，闻诸老聃氏。",
            "徐行後长者，孟氏亦若是。",
            "聃也未暇学，学孟顾不韪。",
            "唐虞已千古，执中揆诸理。",
            "问之果何事，孝悌而已矣。"
        ],
        "title": "陈卿座上得贵字",
        "id": "ad0b6247-db39-4b05-97de-d71f59745d26"
    },
    {
        "author": "释居简",
        "paragraphs": [
            "止止天连碧，沉沉镜不磨。",
            "渊源端有自，潢潦尽从他。",
            "清可临流赋，浑贻濯足歌。",
            "中津谁击楫，後进自盈科。",
            "亦有西驰者，其如北注何。",
            "还元虽一味，到了不同波。",
            "至洁清严濑，孤忠叹汨罗。",
            "勺贪惩俗下，汲酿乐天和。",
            "洗耳成轻去，乘槎倘重过。",
            "咸池升晓日，何必挽天河。"
        ],
        "title": "黄龙洞前遇倪文昌赋苕之清",
        "id": "dcd2dd00-015e-426c-b1ff-a8b9323964d8"
    },
    {
        "author": "释居简",
        "paragraphs": [
            "轻罗熨帖展溪湄，溅沫飞涛顷刻移。",
            "莲子焦时红蓼紫，采菱船小不禁吹。"
        ],
        "title": "苕溪晚归",
        "id": "76b5d255-9cf7-4134-8a5f-d1f6b14b7ad7"
    },
    {
        "author": "释居简",
        "paragraphs": [
            "桂为诗人馥，邻喧羯鼓催。",
            "秋窗无唤起，海石借飞来。",
            "眼老因山碧，襟疎并水开。",
            "何妨不解饮，对客浅持杯。"
        ],
        "title": "酬赵天乐",
        "id": "f4343a1f-6e8a-47cd-a915-7775767967e6"
    },
    {
        "author": "释居简",
        "paragraphs": [
            "古佛舒光照夜遥，微明欲灺倩谁挑。",
            "福田中有光明藏，试遣周郎问小乔。"
        ],
        "title": "化周大孺人长明灯",
        "id": "2e0ad4d0-a8bc-4a85-b81d-cdf0437c159d"
    },
    {
        "author": "释居简",
        "paragraphs": [
            "寒压痕云冻不消，华风酝藉不鸣条。",
            "瘦枝褪暖无多韵，亦有鲜明玉色潮。"
        ],
        "title": "吹香",
        "id": "a053e3a2-a50c-4eca-8e53-9639ad9c87dc"
    },
    {
        "author": "释居简",
        "paragraphs": [
            "溪痕寒不肥，岸容晚益退。",
            "其谁怜婆娑，明霞剪零碎。",
            "烂烂饱泠露，酣酣俯清濑。",
            "宛然古铜碧，嫣然靘妆对。",
            "又若翠袖薄，瘦立烟渚外。",
            "西风仅如许，晚节尚可待。",
            "遂拜拒霜号，不受断肠浼。",
            "亦岂无老成，试请推行辈。",
            "桂腾小山馥，菊耀东篱采。",
            "裳衬芰荷衣，服称陆离佩。",
            "芳芷雅相乡，宿莽安敢背。",
            "花城隔仙凡，俗说信茫昧。",
            "独有离骚经，名氏得先载。"
        ],
        "title": "芙蓉",
        "id": "db65e7a8-99a5-474c-abcc-8411343b62d0"
    },
    {
        "author": "释居简",
        "paragraphs": [
            "绝顶丛林茂林叶，虮虱象龙争迅捷。",
            "汤沐风晞曝暖檐，薮剔原搜会秋猎。",
            "齿豁明瑶水为扈，编密青琅陆为罟。",
            "围溃犹思勇负嵎，匪麈匪麕非虎兕。",
            "小生束发能操觚，亦有武备当前驱。",
            "但知疎散非长计，不知远岫云如髻。"
        ],
        "title": "从闻从思沐发",
        "id": "74276634-4c2c-41a5-a885-ac3e243e19c0"
    },
    {
        "author": "释居简",
        "paragraphs": [
            "官焙曾看白玉花，不知黄玉在山茶。",
            "浅欺罗柳香仍烈，轻压荼蘼浄弗瑕。",
            "着露未晞纔半萼，倚曛欲透忽全葩。",
            "月团已属卢仝赋，别调何妨记物华。"
        ],
        "title": "黄茶",
        "id": "27427b1b-0e40-48f9-a621-fca4c704f372"
    },
    {
        "author": "释居简",
        "paragraphs": [
            "襟怀浄无尘，太山岩岩秋。",
            "心声响虚籁，何俟西山幽。",
            "悠然一段清，可就不可致。",
            "苟非可人就，未必蒙倒屣。",
            "吾家短髯翁，吴霜诧新茁。",
            "因依眉睫间，凛凛可濯热。",
            "钩帘事晚眺，层翠出林杪。",
            "一笑自点头，万象同飕飗。"
        ],
        "title": "慧日致爽轩",
        "id": "2f6bc9d5-ac24-4ff9-b34e-443ce5a6a95c"
    },
    {
        "author": "释居简",
        "paragraphs": [
            "鲸浪粘云白，狼山隔岸青。",
            "鸢来方跕跕，鸿去忽冥冥。",
            "欲济江程险，先祈海若灵。",
            "贾胡相习俗，抛掷有残经。"
        ],
        "title": "福山渡",
        "id": "7053d499-eef8-4638-900f-39ffbb9e848c"
    },
    {
        "author": "释居简",
        "paragraphs": [
            "无药医双树，扳枝忽再春。",
            "不随人换世，曾见寺归真。",
            "雨露虽全节，风霜只半身。",
            "荣枯相倚伏，东海复扬尘。"
        ],
        "title": "树经火而殒今复荣茂",
        "id": "1ef4fc44-7759-4831-987f-93048e6b5ef2"
    },
    {
        "author": "释居简",
        "paragraphs": [
            "小似剡溪船，方方斗底安。",
            "绿疏云母透，青琐水晶寒。",
            "蟾影从低入，蝇头得细看。",
            "人皆苦炎热，一点不相干。"
        ],
        "title": "雪窗",
        "id": "61abe80f-1f33-4541-866d-f6751e5dca53"
    },
    {
        "author": "释居简",
        "paragraphs": [
            "月冷孤山幌，潮翻沪渎春。",
            "关讥今不古，课最食常贫。",
            "北鴈云难驻，南枝雪又新。",
            "莫教诗满箧，忘却寄来频。"
        ],
        "title": "姜贫乐青龙征商",
        "id": "1fbd3510-c4c6-423f-a4c2-89b11200bc4d"
    },
    {
        "author": "释居简",
        "paragraphs": [
            "寸金尺地长安土，不种其他只种葵。",
            "葵倚太阳知向背，土于生物荐华滋。",
            "睡醒檐影三竿早，歌彻花阴几线迟。",
            "欲劝飞光一杯酒，要看侧盏绕芳枝。"
        ],
        "title": "张主簿葵庵",
        "id": "8bf77792-be37-4a23-a505-a76a0be823db"
    },
    {
        "author": "释居简",
        "paragraphs": [
            "悠悠天壤间，务各得其所。",
            "兽蹄交鸟迹，尧忧填肺腑。",
            "伟哉神禹功，明德迈前古。",
            "九畴既定位，万生斯按堵。",
            "奔驰服牛马，飞潜适鳞羽。",
            "虎豹嗜残暴，山林托深阻。",
            "云胡不奠居，出辄啸当路。",
            "昨来东家妪，云汝三瞰户。",
            "西邻竞相告，丰豕娄攘取。",
            "行苇既践履，生理靡繁橆。",
            "田野日搔动，老羸困病窭。",
            "遂使扊扅歌，不待黄昏𢾅。",
            "唐虞全盛时，四凶怒如汝。",
            "赫然雷霆奋，四罪同一举。",
            "彼无罪汝意，汝特犯其怒。",
            "商监犹未远，与汝凶孰愈。",
            "蝮遭愚溪宥，鳄避昌黎去。",
            "大信及豚鱼，二子吾所与。",
            "彼暴化为仁，汝仁亦其伍。",
            "犹来仁暴心，不隔毫发许。",
            "度河速迁徙，负嵎毋跋扈。",
            "况今属多事，诛求猛于汝。",
            "两雄不俱立，孤踪曷足怙。",
            "勿谓三家市，智勇未易数。",
            "智者有余怒，勇者有余贾。",
            "排云呌阊阖，长歌捎林莽。",
            "四聪若旁达，百揆必鼓舞。",
            "毒机发必中，万悔竟何补。",
            "丁宁不汝欺，盍亦听吾语。",
            "苟如不我听，是不听尧禹。"
        ],
        "title": "有虎",
        "id": "35e46817-3db5-40c6-ac60-c806347f9ec8"
    },
    {
        "author": "释居简",
        "paragraphs": [
            "穷山忍调饥，小窗玄豹蹲。",
            "百行无一膻，尔类曷所闻。",
            "倏忽来往频，蠢蠕争夺繁。",
            "报王张义气，贾勇如虎贲。",
            "鼓行有行伍，回旋呼弟昆。",
            "陁然方解严，滃然新分屯。",
            "长蛇偶成势，偃月非无辕。",
            "咂肤甚虮虱，足駃不可扪。",
            "上我古生台，隙我新垝垣。",
            "缀我玄兔颖，饮我陶泓浑。",
            "或循伽梨圈，从朝不知昏。",
            "小弹复就地，讵忍伤其元。",
            "屡扫复屡集，再驰仍再奔。",
            "咄哉诵箒儿，轻儇真少恩。",
            "不复事扫除，直欲加燖燔。",
            "斥儿旋呼蚁，请试为蚁论。",
            "好生乃大德，略听吾吻吻。",
            "尔宫大槐国，附庸檀萝根。",
            "南柯在其左，东厢曾偃藩。",
            "休云城郭卑，中有侯王尊。",
            "蜩甲贡庭实，虫臂供盘飧。",
            "犒享日厌余，糗粻时有存。",
            "可以燕族属，可以蕃子孙。",
            "悠哉天地间，晓然愚智分。",
            "鹏则抟扶摇，鷃则止棘樊。",
            "蟭螟固微茫，触蛮方并吞。",
            "巨细俱逍遥，彼此适晏温。",
            "老我不足慕，负尔犹忍言。",
            "尔留固不恶，诵箒真尔冤。",
            "去去别处去，我砌休重扳。"
        ],
        "title": "宥蚁",
        "id": "5af9639b-04f8-45a3-a4dc-4e1dc33fdd28"
    },
    {
        "author": "释居简",
        "paragraphs": [
            "人言蝗有知，我谓蝗无知。",
            "使其果有知，不出昌明时。",
            "傍睨听我言，饮笑辄见嗤。",
            "问之何因尔，却立双颦眉。",
            "甚矣戆且愚，抑非狂则痴。",
            "谅不阅图史，又弗闻书诗。",
            "不知朝廷尊，但习山林卑。",
            "耕稼徒勤劳，理乱慵考稽。",
            "嗟子昧理道，使我繁言辞。",
            "伊昔贞观中，民生皆熙熙。",
            "呻吟化讴歌，文教渐戎夷。",
            "行旅弗赍粮，道路无拾遗。",
            "外则方与虎，内则傅与伊。",
            "腹心颇胜任，股肱良倚毘。",
            "四海同车书，九重垂裳衣。",
            "虞夏相较量，毫发无参差。",
            "善乎魏郑公，惜哉封德彝。",
            "当此全盛际，蝗起夫何为。",
            "初传满郡国，遄复侵京畿。",
            "民瘼副所求，丙夜长怀思。",
            "未旦坐以待，罪己勇不疑。",
            "奋然事吞噬，厥类举族移。",
            "上帝斯下临，捷于声响随。",
            "良苗曾勿伤，凶岁稔不饥。",
            "太仓皆充盈，老瓦相淋漓。",
            "开元天宝间，燮理颇失宜。",
            "虫横加暴残，田穉难支持。",
            "号令速且严，捕逐期毋遗。",
            "氓力日困毙，彼类尤蕃滋。",
            "不能格天心，徒欲徇己私。",
            "设或遇水旱，人力恶乎施。",
            "世变日益下，汤德常巍巍。",
            "盍广成汤心，以为百世师。",
            "上自天子圣，下逮兆庶微。",
            "德合倘可行，力胜勿自欺。",
            "可以弭灾异，可以延贞祺。",
            "我固肃听莹，拳拳其敢辞。",
            "再拜嘉昌言，大明烛冥迷。",
            "仲夏月既望，我适田中归。",
            "趯趯五六辈，出入荒芃茨。",
            "见之辄怵惕，滂然挥涕洟。",
            "小复相与言，胡为乎来兹。",
            "倘尔因我来，伴我食蕨薇。",
            "毋使我稼伤，勿令秋庾亏。",
            "俾其丰粢盛，余则糁藿葵。",
            "谨勿鸠尔类，谨勿增我悲。",
            "尔众易暴寡，我瘠难再肥。",
            "一善倘可穰，众戾幸见归。",
            "天乎弗遐弃，虽死甘如饴。",
            "蝗方蔽天来，容与天云垂。",
            "悠哉翔而集，果适他山飞。",
            "曩闻斯行诸，今者亲见之。",
            "便当如负暄，排云呌天扉。",
            "庶几持一得，或可赞万几。",
            "宣示蒭荛言，下付百职司。",
            "上宰天下平，连帅阃外威。",
            "郡国其颁行，风俗端可移。",
            "勿谓此道迂，试以诚至推。",
            "推此及四海，贞观何远而。",
            "当法太宗是，毋遂姚崇非。"
        ],
        "title": "蝗去",
        "id": "6dfb030e-3e2f-4520-a7a1-f58b27df7fd8"
    },
    {
        "author": "释居简",
        "paragraphs": [
            "皇极建五福，筮得一曰寿。",
            "人间最殊特，何者出其右。",
            "持以奉君子，数量未易究。",
            "乐哉仁者静，克享本天授。",
            "况复湖海豪，不在曹刘後。",
            "良玉市有贾，韫椟敢轻售。",
            "用大古所难，局缩万牛脰。",
            "巨镛当簨簴，欲振待洪扣。",
            "乘槎到丛霄，下士逮圭窦。",
            "药物固满簋，骥子亦盈廐。",
            "弦歌美遥夜，图史乐清昼。",
            "养高知道腴，思苦坐吟瘦。",
            "淫蛙不停响，老凤合伸咮。",
            "想当吟酣时，俗驾不得簉。",
            "广居与正位，自有不须僦。",
            "一篇荐蔬笋，三舍避衮绣。",
            "桂玉破官舍，芝兰茁瑶甃。",
            "莫讶分符速，正恐传衣骤。",
            "归来黄金瓯，名氏得先覆。",
            "看镜了心期，一笑丹砂就。"
        ],
        "title": "送陈紫薇分韵得寿字",
        "id": "4ad7ef3d-1212-4374-845f-752123df4403"
    },
    {
        "author": "释居简",
        "paragraphs": [
            "竹分宛陵去，环赐北关归。",
            "出昼只三日，排云趋九扉。",
            "春风随意好，卿月上天飞。",
            "想见高寒处，朣朣并紫微。"
        ],
        "title": "陈紫薇知宛陵出关三日复召归  其一",
        "id": "d2e886b4-fd66-4995-998e-8734a9e8971b"
    },
    {
        "author": "释居简",
        "paragraphs": [
            "笼锁新鶑啭，帘容旧燕归。",
            "禁林仍下榻，画戟漫开扉。",
            "虚与谷相应，淡如云自飞。",
            "升沈知雅量，喜愠不几微。"
        ],
        "title": "陈紫薇知宛陵出关三日复召归  其二",
        "id": "e0ee409b-fc67-4497-8d3b-4f60eb8c0436"
    },
    {
        "author": "释居简",
        "paragraphs": [
            "妃子惊回午枕时，别无名品略因依。",
            "效颦已笑林禽粉，谐俗偏嫌谢豹绯。",
            "碧酒晕朱犹未褪，丹肌痕露欲全晞。",
            "同盟更有红千叶，细剪垂丝纬锦机。"
        ],
        "title": "西庵惠海棠",
        "id": "61b34349-843d-4331-b2d0-dac35b075ec2"
    },
    {
        "author": "释居简",
        "paragraphs": [
            "清才出故家，幕府在东嘉。",
            "吟熟蕃池草，潮回富石花。",
            "霜垂低树实，珠滴小槽霞。",
            "更勺龙翔碧，晴窗试麦畬。"
        ],
        "title": "送叶桐轩赴永嘉上幕兼简刘使君  其一",
        "id": "05bafb77-b712-447a-863b-169bdd07bac8"
    },
    {
        "author": "释居简",
        "paragraphs": [
            "鴈宕雨初收，迟将部曲留。",
            "佳山如好友，远仕当清游。",
            "忆与白鸥侣，曾盟贤郡侯。",
            "依刘可无地，莫倚仲宣楼。"
        ],
        "title": "送叶桐轩赴永嘉上幕兼简刘使君  其二",
        "id": "0062e923-01d6-46fa-b47d-e80d676eea84"
    },
    {
        "author": "释居简",
        "paragraphs": [
            "肯续高人传，能分鼎足无。",
            "烦君添一个，为我壮全吴。",
            "正学非谋士，清吟岂钓徒。",
            "须知而祖意，断不在莼鲈。"
        ],
        "title": "青龙张贤良四高堂",
        "id": "024283c3-e3d4-41a7-bd49-934746a1d8c6"
    },
    {
        "author": "释居简",
        "paragraphs": [
            "羽葆欹墙绿未摇，春风易放曲尘消。",
            "天教叶叶关机轴，不与群芳一样雕。"
        ],
        "title": "柔桑",
        "id": "ef782e61-74a8-4ddc-bd46-9eefec55cbb4"
    },
    {
        "author": "释居简",
        "paragraphs": [
            "新茁吴霜剪不零，临鸾羞涩对星星。",
            "天生两眼人嫌白，只有青铜照得青。"
        ],
        "title": "揽镜",
        "id": "e1f300ea-39c0-4e59-8a57-e1108e49842d"
    },
    {
        "author": "释居简",
        "paragraphs": [
            "饥蟇缘云吞婵娟，径圆千里亏一边。",
            "何年吹缺堕九地，更复几时飞上天。",
            "不悟素为明所误，削地更无开拓处。",
            "遂使骑鲸汗漫归，拟斫婆娑镜中树。",
            "又疑白玉楼居大手笔，喝得倒行轮半仄。",
            "至今弗作玻璃声，犹自铮铮作金石。",
            "不然十连酬贾难，怒发凛凛冲其冠。",
            "归来寒芒耿夜阑，亭亭小试龙文看。",
            "半规朣朣尽分晓，团团如漆知多少。",
            "是中观德又观空，缺处何曾碍圆照。"
        ],
        "title": "薛子舒半镜",
        "id": "a70732f5-737f-4533-a098-b43e1c155b74"
    },
    {
        "author": "释居简",
        "paragraphs": [
            "弦改南熏曲自调，萦回小篆水沉消。",
            "叶舟自打窗前过，只有杨花度小桥。"
        ],
        "title": "立夏",
        "id": "1696ddc3-719c-41ea-a226-82c1b64951f4"
    },
    {
        "author": "释居简",
        "paragraphs": [
            "不解俯华簪，峩峩独苦心。",
            "反骚嫌少作，番袜动新吟。",
            "折玉兰风急，摧金菊雨霪。",
            "中年儿女泪，消得几沾衿。"
        ],
        "title": "悼赵紫芝",
        "id": "000b94be-2590-4cbb-858f-0003ba87c4a8"
    },
    {
        "author": "释居简",
        "paragraphs": [
            "枝繁疑坠地，烟暝欲炖空。",
            "止渴差相似，和羹却不同。",
            "每嗟龙井白，易变鹤头红。",
            "好在文园令，冰盘对晚风。"
        ],
        "title": "杨梅",
        "id": "ab74939e-8693-46c9-87b0-ad5a71193464"
    },
    {
        "author": "释居简",
        "paragraphs": [
            "虽与余香别，何曾别样开。",
            "一花分六出，千叶是重台。",
            "玉洁浑无玷，金黄谩夺胎。",
            "寻思天下白，只合友江梅。"
        ],
        "title": "千叶栀子花",
        "id": "4e9e5c65-9394-4944-b3fe-d961d70618af"
    },
    {
        "author": "释居简",
        "paragraphs": [
            "别浦潮生玉一痕，倚阑目送渡江云。",
            "宝莲秀色连秦望，商略风烟到十分。"
        ],
        "title": "盘隠陆别驾楼居  其一",
        "id": "8bce0a0c-f300-4bd9-bf3d-467db09a0f9c"
    },
    {
        "author": "释居简",
        "paragraphs": [
            "隔江便是越州山，无雨无晴尽好看。",
            "不妬卧楼高百尺，妬它终日倚阑干。"
        ],
        "title": "盘隠陆别驾楼居  其二",
        "id": "a0e1df6a-7351-4f02-9010-e9c563a26226"
    },
    {
        "author": "释居简",
        "paragraphs": [
            "有生分贵足，足患不自知。",
            "知贵得所止，不止盈益亏。",
            "盘磵隠沦友，图史森孙枝。",
            "闲适寿且康，不止将奚为。",
            "卜筑修竹间，养正是用宜。",
            "惟其得所养，自乐颐之时。",
            "初筮得上九，颐道皆备之。",
            "静默战纷华，燕晦观群蜚。",
            "对月喜秋霁，问柳知春归。",
            "鸣鹤闻夜弦，振鹭惊昼棋。",
            "池宽纵鱼乐，机忘悟鸥疑。",
            "幽草时自妍，歌鸟时自窥。",
            "钓则钩可直，艺则芳可移。",
            "酒酣卧花底，不知吾为谁。",
            "起来飞羽觞，万化同熙熙。",
            "药圃雨新霁，徐步观耘耔。",
            "眉津双解颦，心渊平弗欹。",
            "酡颜渥且丹，老鬓秋不萎。",
            "从它自逐逐，舍蔡观朵颐。"
        ],
        "title": "颐斋",
        "id": "88353409-db8b-4406-a2da-18fc1c89c3fb"
    },
    {
        "author": "释居简",
        "paragraphs": [
            "三年一楮成，九年一弓就。",
            "虽刮造化骨，总落造化後。",
            "叶生翻袜法，二者竟何有。",
            "因依霜节劲，缱绻虚心厚。",
            "细意幻扶疎，与俗洗棼垢。",
            "慨慷纵一醉，顷刻便千亩。",
            "不知盘礴时，更有全牛否。",
            "忍贫不谋富，捉衿见两肘。",
            "千愁怜竹瘦，百屋嫌铜臭。",
            "虽无种秫田，亦有吸川口。"
        ],
        "title": "赠冩竹叶生",
        "id": "d5d638b9-b38b-4cd9-8750-e0c31da3eeee"
    },
    {
        "author": "释居简",
        "paragraphs": [
            "傍水依山便托栖，百年心事老茆茨。",
            "恰如彭泽归来後，柳色遮门菊绕篱。"
        ],
        "title": "可庐",
        "id": "912fb86f-6dab-4def-aa9c-fcd2122cddcb"
    },
    {
        "author": "释居简",
        "paragraphs": [
            "清苕可镜亦可渔，风烟佳处画不如。",
            "无钱买田傍城阙，拟僦溪叟西邻居。",
            "得鱼换得菰蒲米，菰煮作糜饱则已。",
            "宁能负腹不负人，以腹负人不若死。",
            "富春残火犹堪稼，上时容易艰难下。",
            "在山远志山可移，小草还复令人讥。",
            "菱歌惯涛澜，樵声出林疃。",
            "苹风为谁好，璧月待秋满。",
            "延月入怀输恳款，好风未必无人管。",
            "笔床茶灶散人家，何须去乘牛斗槎。"
        ],
        "title": "苕溪行",
        "id": "f3428c49-c30c-4527-8f1e-ce04134eb428"
    },
    {
        "author": "释居简",
        "paragraphs": [
            "青巉俯碧浔，潜伏翠层深。",
            "雨蚀莲峯碧，岚昏鹫岭阴。",
            "朵云生燕寝，片玉下岑崟。",
            "可拊仍堪击，依稀一寸心。"
        ],
        "title": "九日登莲峰得二石一石如鱼而尾赤名之曰頳尾一石有眼口鼻名之曰山鬼  其一",
        "id": "8fe79c8a-4834-4833-b064-88fb16382b1c"
    },
    {
        "author": "释居简",
        "paragraphs": [
            "怪状出岩扃，山精死弗灵。",
            "文如云子白，质带土花青。",
            "雨信莓苔湿，蜗涎窍穴腥。",
            "九歌如可些，为尔续骚经。"
        ],
        "title": "九日登莲峰得二石一石如鱼而尾赤名之曰頳尾一石有眼口鼻名之曰山鬼  其二",
        "id": "653bdfa5-ddc6-46f4-a0fd-5494580a26e9"
    },
    {
        "author": "释居简",
        "paragraphs": [
            "惜闲如惜金，不趱雪侵簪。",
            "步向青冥却，交容野逸寻。",
            "禅深排默照，句熟动酣吟。",
            "得趣忘弦索，无声自赏音。"
        ],
        "title": "酬毓斋李尚书",
        "id": "0fb53a42-291d-4fdd-92fe-2ff6e117eb13"
    },
    {
        "author": "释居简",
        "paragraphs": [
            "雁宕秀色连修眉，胸中岂止雁宕奇。",
            "展旗卓笔在怀袖，文事武备皆称之。",
            "剑南江山梓最胜，弹压江山须逸兴。",
            "国子先生绣斧光，一道风烟入评品。",
            "颇闻边警喧蜂虿，谈笑从容起凋瘵。",
            "勿谓生平少作诗，古锦可容空载归。"
        ],
        "title": "寄乡州宪使曹国博",
        "id": "6c7c3a3f-4a1b-4085-9dcc-f4a32653ac9a"
    },
    {
        "author": "释居简",
        "paragraphs": [
            "蜜花小春操，自笑雪萼迟。",
            "中有千斛香，半点不自私。",
            "逮兹良月半，着得鲜风吹。",
            "吹作群卉先，以庆此段奇。",
            "悠然一临风，粲然一解颐。",
            "孤芳尔何事，要结斯人知。",
            "紫荷乡来橐，彩庭亲付衣。",
            "今兹玉笋班，默赞元化机。",
            "不知春几何，但见物自怡。",
            "蔼蔼蒸粹和，荡荡生华滋。",
            "问之何因尔，有以润色之。",
            "善颂继善祷，试听舆人辞。",
            "亦既多寿祉，颂祷夫奚为。",
            "盍观舆人心，以尉舆人思。"
        ],
        "title": "酬杨左司",
        "id": "240eeb90-df35-4704-966d-6aa83e2de10e"
    },
    {
        "author": "释居简",
        "paragraphs": [
            "大块噫气一气同，条达万汇参化工。",
            "不教扶摇转羊角，五日一吹零雨蒙。",
            "唤醒枯槁皆蒙茸，假借秋鬓回春容。",
            "後来见说兰台宫，君臣相与论雌雄。",
            "至今雌雄无辨白，几回拟问兰台客。",
            "便从平地欲泠然，结口土囊呼不得。",
            "坐使六月七月背汗挥老农，燥土滴作兰塘融。",
            "赫赫炎炎濯无处，积威蓄锐尽数施玄冬。",
            "一叶东来顺流水，怒号不肯吹船尾。",
            "转船又复投西去，蓬蓬依旧从东起。",
            "试从逆境求诸己，可容不拜飞廉赐。",
            "谨勿颠狂蹈前辙，长不鸣条伴华月。"
        ],
        "title": "逆风行",
        "id": "185c98e9-71ba-4bd2-9fdd-647cc32c8003"
    },
    {
        "author": "释居简",
        "paragraphs": [
            "只作深云土一抔，象龙蝼蚁弗同谋。",
            "鬰金熏陆不足道，行潦潢污端可羞。",
            "岂特龙翔开壮丽，也曾雁宕见赓酬。",
            "人言合瘗凌霄顶，我谓凌霄在下头。"
        ],
        "title": "拜真歇了菩萨塔",
        "id": "38a03719-0d42-4f2c-88b8-1d5a2a2c88dc"
    },
    {
        "author": "释居简",
        "paragraphs": [
            "观里黄蜂晚退衙，观前桃着小春花。",
            "更无寻访麻姑处，零落风烟似蔡家。"
        ],
        "title": "蔡京葬处女冠居之",
        "id": "b0cb693f-8509-4975-a49d-26598faf79a7"
    },
    {
        "author": "释居简",
        "paragraphs": [
            "日者鹓鸿序，年来月旦评。",
            "芳腾新令问，绝似老先生。",
            "特立风尘表，全消鄙吝萌。",
            "步何妨展骥，乐岂俟专城。",
            "书卷终长策，云窗尚短檠。",
            "不知身富贵，犹遣笔耘耕。",
            "大雅连城重，籝金一羽轻。",
            "无弦皆古意，比竹谩新声。",
            "玉骨难教俗，金茎只得清。",
            "试论簪履旧，细细勺高情。"
        ],
        "title": "谢楼别驾",
        "id": "1e93c597-e2fa-4784-9570-5f4571de6a98"
    },
    {
        "author": "释居简",
        "paragraphs": [
            "碎红零绿尽其宜，骈俪收成一段奇。",
            "曲砌鳞鳞尤缜密，方联翼翼自参差。",
            "大成富有诸家善，小数穷如集句诗。",
            "蜀锦吴绫重表出，阿蛮针线策勋时。"
        ],
        "title": "谢人惠鬬彩袱",
        "id": "b94bf122-9895-4ca1-b647-5cc550fe5bf2"
    },
    {
        "author": "释居简",
        "paragraphs": [
            "适华胥氏问津来，祥兆其先必有开。",
            "偶尔入怀真是玉，及乎同梦却非梅。",
            "曰兰倘可名千古，指李何妨又一回。",
            "未问读书堂上客，斲轮堂下亦英才。"
        ],
        "title": "李燕公生华亭尉厅旧有相公阁可斋洪少府于废址更为梦燕堂用玉燕入怀事永嘉赵清旷索同赋",
        "id": "e1bc5c50-963c-4dcc-bcbd-7903790ef827"
    },
    {
        "author": "释居简",
        "paragraphs": [
            "旧从康俗老千峯，紫绮裁葩藐万红。",
            "一与宫花分次叙，至今羞杀锦熏笼。"
        ],
        "title": "瑞香两首  其一",
        "id": "936f5e7d-5c1f-4388-ada4-18c4ffdb5baa"
    },
    {
        "author": "释居简",
        "paragraphs": [
            "低欠阑干护绿云，紫苞寒褪暖敷英。",
            "服膺不下南枝拜，应使余香误得名。"
        ],
        "title": "瑞香两首  其二",
        "id": "6afdbe0a-4202-4a73-ac90-a509ac600a2f"
    },
    {
        "author": "释居简",
        "paragraphs": [
            "侧飞蟾影入檐低，鹊倦乌慵尚绕枝。",
            "灯灺小窗帘不卷，定回冻合玉楼时。"
        ],
        "title": "隙月",
        "id": "cc81b7b5-aefe-4158-a0e7-6f40391ce5cb"
    },
    {
        "author": "释居简",
        "paragraphs": [
            "滥觞学沧溟，弗至吾弗已。",
            "九仞规成功，弗成吾弗止。",
            "方其未至时，傍睨岂知此。",
            "及其既成後，岂暇顾傍睨。",
            "或云山既高，我则揆诸理。",
            "或云海未深，我则反诸己。",
            "所立固先定，所诣孰能尼。",
            "刻瓜大如斗，浅诺复轻唯。",
            "甚者反自画，不则中道弛。",
            "傲然曰山海，不了可斋耻。",
            "可斋何人斯，故家振番水。",
            "束发读父书，介特固若是。",
            "幼蒙玉堂印，壮授盘洲记。",
            "至于自肯时，不见两君子。",
            "黄河可为带，太山可如砺。",
            "悠然君子心，无同亦无异。"
        ],
        "title": "内相洪容斋名诸孙华亭少府曰可斋",
        "id": "bf3fc057-02bc-483f-ad1e-6af7a1069fa6"
    },
    {
        "author": "释居简",
        "paragraphs": [
            "乡来小朵烟苍苍，乌纱瘦策寻初凉。",
            "囊封借月留云章，朗吟响答山琅琅。",
            "寥寥十载遥相望，尺书不得鸿鴈将。",
            "朅来屡分读书床，残编断柬杂朱黄。",
            "梅花楮帐芙蓉裳，书传腾馥掩众芳。",
            "前日破雨破竹窗，勃窣倒屣成踉跄。",
            "寒暄一语不暇吐，望之岿然鲁灵光。",
            "郊寒岂复疗岛瘦，齐大叵堪容楚狂。",
            "亭亭雪茸未下榻，采采霜荠先盈筐。",
            "长歌烂烂古锦段，十诗亹亹秋圃场。",
            "离骚大雅得祖述，夜光明月相抵当。",
            "不贻它人乃见及，三咽十袭藏缄箱。",
            "藿葵䫲颔欠琼玖，谁羹甘露医沧浪。",
            "车轮裹蒲碾云汉，为我举手瓢天浆。"
        ],
        "title": "酬秋塘古诗之惠",
        "id": "c1d72cdd-05c2-4d2c-a783-e7f12604f1eb"
    },
    {
        "author": "释居简",
        "paragraphs": [
            "裂竹声干搅夜林，宽裁玉楮漫重衾。",
            "遥知凹凸先平满，未暇崎岖探浅深。",
            "冻折衣棱须暖熨，明穿檐隙怕寒侵。",
            "西湖冻合方连底，独钓无人傍涌金。"
        ],
        "tags": [
            "西湖"
        ],
        "title": "南山阻雪  其一",
        "id": "8dd49596-86a6-4561-9cda-8fa90373f225"
    },
    {
        "author": "释居简",
        "paragraphs": [
            "密密疎疎忽满林，小斋冷直欠绫衾。",
            "旋疑蟾毂行春晓，细看蝇头到夜深。",
            "已有四郊三白瑞，更无一点软红侵。",
            "庭除层砌皆明洁，长笑当时侧布金。"
        ],
        "title": "南山阻雪  其二",
        "id": "03d7392f-3868-4804-9531-cb056da7cd7f"
    },
    {
        "author": "释居简",
        "paragraphs": [
            "临邛犊鼻裩，环堵长萧然。",
            "千金贱卖赋，忍为俗子妍。",
            "安知有名胜，文采明相鲜。",
            "环堵不相下，危行仍危言。",
            "自有万间屋，未暇着一椽。",
            "屹立鹓鹭行，飞作蓬莱仙。",
            "鲜为目前计，阔着胸中天。",
            "千骑潮阳州，旌旆行翩翩。",
            "身居风化首，鞭着循良先。",
            "鳄鱼碧潭底，瘴海光风前。",
            "物既不疵疠，俗亦知变迁。",
            "问之何因尔，仪刑邦伯贤。",
            "我恐席未暖，十行来日边。",
            "哂乃韩退之，袁州小回旋。",
            "当如黄丞相，登庸由颍川。"
        ],
        "title": "送魏郎中出守潮阳",
        "id": "10c84224-bda2-475e-9697-bdaa6a81d1ca"
    },
    {
        "author": "释居简",
        "paragraphs": [
            "防拓西南重，皇华赋咏优。",
            "忍将忧国泪，来作听猿愁。",
            "瘴扫乌蛮俗，吟残白帝秋。",
            "修名磨不得，三峡自东流。"
        ],
        "title": "李夔州挽章  其一",
        "id": "da3cd569-0154-42b7-a790-ca75ec28c395"
    },
    {
        "author": "释居简",
        "paragraphs": [
            "俭素律豪奢，攻浮复填华。",
            "竹枝谣五袴，棠影懋三巴。",
            "硖雨催吟翰，江春酿醉霞。",
            "不知舒啸地，谁此岸乌纱。"
        ],
        "title": "李夔州挽章  其二",
        "id": "d8ce422a-c255-4402-9bb2-d2a55f70e145"
    },
    {
        "author": "释居简",
        "paragraphs": [
            "瘦云臞雪漱霜漪，烟火无功合茹芝。",
            "囊锦若编群玉府，树鸡吟续晚唐诗。"
        ],
        "title": "谢高秘书雪蕈",
        "id": "cfecf3fd-aa45-468a-b1e7-fea1aec637e4"
    }
]