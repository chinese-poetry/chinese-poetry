[
    {
        "author": "李若水",
        "paragraphs": [
            "南枝春色弄微溫，記得清香撲酒樽。",
            "今日相逢隔煙霧，揚州殘夢足銷魂。"
        ],
        "title": "次友人韻題墨梅  其一",
        "id": "fed59817-874f-4e8a-9b92-084306242520"
    },
    {
        "author": "李若水",
        "paragraphs": [
            "長愛孤標似君子，不禁橫竹巧擠排。",
            "短幅離離乃遺像，至今寒蝶誤飛來。"
        ],
        "title": "次友人韻題墨梅  其二",
        "id": "6f2c5f1f-6b29-45c1-aaa1-6a25b850f71d"
    },
    {
        "author": "李若水",
        "paragraphs": [
            "半篙寒碧秋垂釣，一笛疏風夜倚樓。",
            "多少巫山舊家事，老來分付與東流。"
        ],
        "title": "題觀城驛壁",
        "id": "6ec78f76-40e4-4731-8ad0-1cef01110865"
    },
    {
        "author": "李若水",
        "paragraphs": [
            "朝陽飛影戰餘寒，樓上高人久屈蟠。",
            "想見倚欄三盞後，醉橫詩眼與天寬。"
        ],
        "title": "次韻舒伯源雪晴偶書四首  其一",
        "id": "349d6f57-d9ea-4b16-bdf8-4d6af6a23046"
    },
    {
        "author": "李若水",
        "paragraphs": [
            "化工錯玉滿京都，尚有癡雲似積酥。",
            "馬上官人凍顔赤，擁爐還羨老生無。"
        ],
        "title": "次韻舒伯源雪晴偶書四首  其二",
        "id": "e70fdc0e-06df-4775-846a-c472c95eccdf"
    },
    {
        "author": "李若水",
        "paragraphs": [
            "雪意融融旋作泥，故山應是費攀躋。",
            "而今把笏謝樵子，馬踏御街聞曉雞。"
        ],
        "title": "次韻舒伯源雪晴偶書四首  其三",
        "id": "5fe17202-5ad0-4278-a84e-836cb070d037"
    },
    {
        "author": "李若水",
        "paragraphs": [
            "銀濤萬頃漲煙村，寂歷茅檐上曉暾。",
            "春傲餘寒邀不住，夜來偷入杏花園。"
        ],
        "title": "次韻舒伯源雪晴偶書四首  其四",
        "id": "e728183b-6613-498e-b093-73c5edeb5600"
    },
    {
        "author": "李若水",
        "paragraphs": [
            "黄沙苦染鬢毛斑，乞得瓊瑰一寸慳。",
            "徑欲南樓試鶴氅，拍天清氣月如環。"
        ],
        "title": "雪後二首  其一",
        "id": "149d2013-8cd5-4930-9238-4b5e7114a115"
    },
    {
        "author": "李若水",
        "paragraphs": [
            "玉霙著砌曉斑斑，天惜豐年特地慳。",
            "爽氣一屏山倚碧，冷光千疊水回環。"
        ],
        "title": "雪後二首  其二",
        "id": "6cca631b-70ef-4bb6-ad69-cdea3ba0710c"
    },
    {
        "author": "李若水",
        "paragraphs": [
            "布衾紙帳餞殘冬，老眼俄驚曉日紅。",
            "好夢追尋忘首尾，但聞窗外竹摇風。"
        ],
        "title": "睡覺",
        "id": "2575e902-dc71-4b08-a42e-d14583e12859"
    },
    {
        "author": "李若水",
        "paragraphs": [
            "破籬殘屋是誰家，一片斜陽萬點鴉。",
            "駐馬岡頭無處問，漙漙清露濕黄花。"
        ],
        "title": "百井寨次高子文留題原韻",
        "id": "d41a0bcb-7b61-4f3b-847c-9dc2939bf354"
    },
    {
        "author": "李若水",
        "paragraphs": [
            "半載長安客意寒，一鞭歸興舊家山。",
            "妻孥問我成何事，買得虛名滿世間。"
        ],
        "title": "歸家",
        "id": "e3d8dc27-e0a2-4145-9f82-4455034772ff"
    },
    {
        "author": "李若水",
        "paragraphs": [
            "一川晴日破春容，柳絮桃紅赴望中。",
            "莫喜芳辰又來到，少年能耐幾東風。"
        ],
        "title": "春日途中",
        "id": "08586ee3-889d-4d0f-b40c-67dc12d62e22"
    },
    {
        "author": "李若水",
        "paragraphs": [
            "坡頭霜木秋半老，沙際水禽時一雙。",
            "乞我短篷歸去好，醉聽夜雨卧荒江。"
        ],
        "title": "題畫扇",
        "id": "201b8ab5-1eac-4de4-88f2-4190244a1569"
    },
    {
        "author": "李若水",
        "paragraphs": [
            "雪彩鱗鱗照夜徂，化工遊戲翦輕酥。",
            "竹聲摇破夢千里，蓬跡轉來天一隅。",
            "寒壓短檠花自落，風驚別浦雁相呼。",
            "平明携杖前溪去，誤入仙人白玉壺。"
        ],
        "title": "次韻張濟川夜雪二首  其一",
        "id": "443e67d9-da2e-472a-8c5d-c5e4033b0f7c"
    },
    {
        "author": "李若水",
        "paragraphs": [
            "天公應恐點瓊葩，先遣飛廉卷惡沙。",
            "才短謬將身許國，歲寒還是客成家。",
            "故鄉親友馳清夢，老境文書眩碧花。",
            "須信玉妃儀衛肅，砌蛩庭鵲靜無譁。"
        ],
        "title": "次韻張濟川夜雪二首  其二",
        "id": "e8d4d53f-7eab-4ddf-99af-64a7303c1f41"
    },
    {
        "author": "李若水",
        "paragraphs": [
            "紛紛兒輩只輕肥，不愛籠煙小黛眉。",
            "唯有幽人負高韻，爲憐奇物直新詩。",
            "塵埃不染溪山夢，冠蓋政妨麋鹿姿。",
            "何日茅檐列千嶂，倚藜細看碧參差。"
        ],
        "title": "次韻倪巨濟詩換怪石",
        "id": "f04f5bca-7bb1-4dba-997a-d621251024df"
    },
    {
        "author": "李若水",
        "paragraphs": [
            "近侍傳呼到集英，參差宮殿曉霞明。",
            "丹墀日對三千字，雲翼風高九萬程。",
            "天子臨軒應動色，諸生閣筆總銷聲。",
            "臚傳指日承新渥，千佛名經第姓名。"
        ],
        "title": "送宋周臣赴殿試",
        "id": "58e10b5e-f087-4e7c-9dee-fe619d6054ce"
    },
    {
        "author": "李若水",
        "paragraphs": [
            "鄉人極口誇吾友，誇道新來葺妙居。",
            "東晉風流千載後，南窗瀟灑數椽餘。",
            "無腸可著猶貪酒，有眼能看肯廢書。",
            "記取魯人學柳下，不須辭米賦歸歟。"
        ],
        "title": "寄題艾惠夫容膝軒詩",
        "id": "0a1f9a76-ba53-4058-aa79-e93f5026f994"
    },
    {
        "author": "李若水",
        "paragraphs": [
            "僕夫已飯車已巾，再拜別君愁始新。",
            "一事未成雙鬢禿，百年能幾半生貧。",
            "雲山不斷駸駸暮，花柳無邊在在春。",
            "它日還家稍安穩，杖藜相過莫嫌頻。"
        ],
        "title": "又次韻司空彥修送行",
        "id": "b2625eea-6d17-413b-b387-90e4e01ef7cc"
    },
    {
        "author": "李若水",
        "paragraphs": [
            "詩老逢人細細誇，一溪春色定能佳。",
            "東風無意秀芳草，野鳥不言銜落花。",
            "拍拍濃愁渾似酒，悠悠短夢不禁茶。",
            "接䍦倒著歸來晚，千古風流繼習家。"
        ],
        "title": "次韻馬循道遊長安東池詩",
        "id": "253b5a20-b956-4664-82fe-3eeacca0e70c"
    },
    {
        "author": "李若水",
        "paragraphs": [
            "先生學業自無雙，當代聞人共歎降。",
            "文采羨君高楚夢，詩聲笑我類吳江。",
            "槐花過雨金堆砌，山色經秋碧滿窗。",
            "一幅珠璣照塵眼，龍文端信筆能扛。"
        ],
        "title": "次韻李元量見贈",
        "id": "b8cc6fca-9d6a-4483-90d7-6af7f5a2d6a6"
    },
    {
        "author": "李若水",
        "paragraphs": [
            "問君何日赴神京，明日揚鞭數去程。",
            "風雪一天行客恨，關山千里故人情。",
            "銅臺曾見三都賦，金闕行傳二陸名。",
            "自許孤高謝凡客，從今有酒對誰傾。"
        ],
        "title": "送何文植趨京",
        "id": "2102f58b-0632-4ed0-b5ee-303670a0d165"
    },
    {
        "author": "李若水",
        "paragraphs": [
            "人生半在客途中，休著狂蹤比斷蓬。",
            "別後夢煩莊叟蝶，邇來書誤子卿鴻。",
            "月同千里水雲隔，天各一涯談笑空。",
            "趁取重陽復詩社，要看紅葉醉西風。"
        ],
        "title": "次韻高子文途中見寄",
        "id": "89cab130-27cb-44c5-a4ae-c0cea359d59a"
    },
    {
        "author": "李若水",
        "paragraphs": [
            "寸心已老自宜休，誤別雲山歲幾周。",
            "疏遠驟依雙鳳闕，清貧僅剩一貂裘。",
            "與人不偶緣方鑿，於世無求類直鈎。",
            "何日張帆旋故國，坐呼明月醉江頭。"
        ],
        "title": "次韻李子建懷歸",
        "id": "049901c7-4bcc-4def-a990-7900ef541038"
    },
    {
        "author": "李若水",
        "paragraphs": [
            "戎馬南來久不歸，山河殘破一身微。",
            "功名誤我等雲過，歲月驚人還雪飛。",
            "每事恐貽千古笑，此生甘與衆人違。",
            "艱難重繫君親念，血淚斑斑滿客衣。"
        ],
        "title": "書懷",
        "id": "318c7074-7316-45af-bf23-f0ba37ba7d52"
    },
    {
        "author": "李若水",
        "paragraphs": [
            "自憐疇昔抱癡頑，不慣黄埃日跨鞍。",
            "荒徑露霑旗尾潤，幽窗塵鎖筆頭乾。",
            "半林殘照人煙晚，一笛秋風雁影寒。",
            "還有田園得歸去，誰能俯首縛微官。"
        ],
        "title": "偶成",
        "id": "32d38999-78d5-4052-b6d4-777979797043"
    },
    {
        "author": "李若水",
        "paragraphs": [
            "雲將剪水戲微茫，草木非春也自芳。",
            "坐上落來千片急，鬢間添得數絲長。",
            "氣淩詩骨牋毫健，味借茶甌齒頰香。",
            "久客天涯衣縫斷，夢魂合眼到親旁。"
        ],
        "title": "次韻張濟川雪",
        "id": "93029e78-bfc1-49a6-ac5e-af9c404ae44a"
    },
    {
        "author": "李若水",
        "paragraphs": [
            "昔人遊宦久江湖，怪石嵌空駭里閭。",
            "一井深藏緣底事，百年不出待潛夫。",
            "棄捐泥土性仍在，睥睨林亭氣漸蘇。",
            "微物廢興猶有定，此生窮達漫長吁。"
        ],
        "title": "聞卞氏舊有怪石藏宅中問其遺孫指一廢井云盡在是矣井在室中床下不可得見乃賦此詩",
        "id": "1b107ca7-91d0-44ac-87fa-db898253bcb0"
    },
    {
        "author": "李若水",
        "paragraphs": [
            "北門昔日吾三友，今日樽前得一人。",
            "雍老滑稽垂白首，高郎文雅最青春。",
            "一飛小篆追秦相，兩吐新詩近楚臣。",
            "落落星辰各千里，請君休說恐傷神。"
        ],
        "title": "與沈信翁對飲憶雍節夫高子文",
        "id": "57fe5faa-736a-492c-9434-002ea3bdfc5a"
    },
    {
        "author": "李若水",
        "paragraphs": [
            "晏坐芸堂情太幽，仙家有地供閑遊。",
            "冷官經月未嘗醉，好景向人那得愁。",
            "宮殿風清鶴翅冷，池塘水白荷花秋。",
            "尊前不樂定癡煞，明日簿書堆案頭。"
        ],
        "title": "與諸公遊葆真宮",
        "id": "5af425b7-8eb9-4f45-84bf-20c81c9c3bba"
    },
    {
        "author": "李若水",
        "paragraphs": [
            "滿眼羈愁不可裁，西風樓閣獨持杯。",
            "一檠短夢尋家去，萬瓦新霜逐雁來。",
            "富貴未涯身半老，雲山何處首空回。",
            "呼兒滌硯酬佳句，試我胸中隱隱雷。"
        ],
        "title": "秋懷",
        "id": "834680dc-650f-46c1-b73d-0d5318e949b1"
    },
    {
        "author": "李若水",
        "paragraphs": [
            "金甲將軍傳好夢，鐵冠道士寄新書。",
            "我與雲長隔異代，翻疑此事太荒虛。"
        ],
        "title": "鐵冠道士寄書",
        "id": "3e8d3ed3-0063-4362-858f-b783cbb816a8"
    },
    {
        "author": "李若水",
        "paragraphs": [
            "中山忠義定何人，數月相從笑語真。",
            "未信功名孤壯志，不妨詩酒寄閑身。",
            "此來飽看千巖秀，歸去遥知兩鬢新。",
            "就使牧羊吾不恨，漢旄零落落花春。"
        ],
        "title": "奉使太原途中呈王坦翁副使  其一",
        "id": "b8800f4e-35ab-4d1f-a3f0-71f1ee7ca45b"
    },
    {
        "author": "李若水",
        "paragraphs": [
            "舊持漢節愧前人，聞許傳來若不真。",
            "五鼓促回千里夢，一官妨盡百年身。",
            "關山吐月程程遠，詩景含秋句句新。",
            "孤館可能忘客恨，脫巾聊進一杯春。"
        ],
        "title": "奉使太原途中呈王坦翁副使  其二",
        "id": "fcb24bc5-a1ae-425e-8fd5-62423374cafb"
    },
    {
        "author": "李若水",
        "paragraphs": [
            "小桃脫萼柳梢柔，春色無邊破客愁。",
            "好與永和修故事，一時人物盡風流。"
        ],
        "title": "上巳",
        "id": "6943753e-c99b-48d3-a61c-8e69eafa9def"
    },
    {
        "author": "李若水",
        "paragraphs": [
            "一笛秋風急，千巖晚照多。",
            "竹根鄰叟醉，牛背牧兒歌。"
        ],
        "title": "村落",
        "id": "fe52580c-c1ab-4249-bf17-9482daf00f89"
    },
    {
        "author": "李若水",
        "paragraphs": [
            "風摇庭樹雲拍天，雪花亂拋如翦綿。",
            "舉頭三日不見日，屋檐已欹街已填。",
            "富兒圍爐笑浮頰，坐繞笙歌飛酒船。",
            "儒生屈膝凍欲死，猶呵禿筆書長牋。",
            "詩成吟哦不知了，兒饑索飯厨無煙。",
            "太平君子萬民父，身居天上心民邊。",
            "重懷長安桂玉費，急飛宸翰蠲屋錢。",
            "門前賣報走如水，家家頂祝神霄仙。",
            "小人猶有負暄見，輕繇薄稅今當先。",
            "楚人得弓未爲大，願將此施均八埏。"
        ],
        "title": "御筆免房錢一旬",
        "id": "5e8d7969-4d4f-4067-9f67-d94dbb69b782"
    },
    {
        "author": "李若水",
        "paragraphs": [
            "久佇白雲下，茲晨慰所思。",
            "一鞭遊宦處，三釜及親時。",
            "宿雨開蔬甲，薰風卧麥旗。",
            "馬頭浮喜色，已被鵲先知。"
        ],
        "title": "迎親途中",
        "id": "0c52c083-12f7-46fe-82f6-e2480d5edfde"
    },
    {
        "author": "李若水",
        "paragraphs": [
            "伏波將種材無敵，高談指日期凌烟。",
            "團花戰袍隨萬乘，胡爲落此荒塞邊。",
            "憲臺郎中忠報國，徑奏姓名丹扆前。",
            "聞道偷兒敢恣睢，怒髯森森張兩肩。",
            "三石强弓如屈肘，丈五長戈如弄鞭。",
            "指揮健兒誓死戰，酒酣一呼聲動天。",
            "霸陵醉尉苦短弱，大似燕雀逐鷹鸇。",
            "何當遇賊拭塵眼，看爾躍馬殘賊咽。"
        ],
        "title": "贈捉殺官馬謹",
        "id": "14ab4ad8-927d-4c08-9c1e-e70783a69f8b"
    },
    {
        "author": "李若水",
        "paragraphs": [
            "張侯自是風騷將，畫月裁雲三百篇。",
            "玉堂未許代王綍，聊作漫尉黄河邊。",
            "綠林豪客玩國憲，探丸境上如鷹鸇。",
            "遣奴識天得秘策，一旦就戮逃無緣。",
            "霞旌霜刃鼓雷發，凱旋夾路人駢肩。",
            "元老聞之喜折屐，徑入奏章丹扆前。",
            "佇□黄紙飛敕來，金印如斗官九遷。",
            "莫笑書生太疲軟，時來亦許參凌烟。"
        ],
        "title": "贈張墨卿",
        "id": "8bb34a12-b533-4fe5-9d89-6f510c5fa14c"
    },
    {
        "author": "李若水",
        "paragraphs": [
            "盍簪當日話殷勤，便著金蘭較此心。",
            "相去不堪千里遠，別來何况一年深。",
            "江山有路通幽夢，魚雁無情斷好音。",
            "管鮑貧交君記否，少陵曾爲發悲吟。"
        ],
        "title": "寄宋周臣",
        "id": "f0f86676-10d3-41bd-a4c7-dc3ff42f209b"
    },
    {
        "author": "李若水",
        "paragraphs": [
            "秋風秀庭槐，舉子勤朝課。",
            "丹詔日邊下，收攬不貲貨。",
            "小陸富才藻，振筆追楚些。",
            "朱絲有知音，白雪定寡和。",
            "銳氣壓同流，龍泉不容剉。",
            "芥視青紫榮，未語手先唾。",
            "我昔游詞場，一飛脫轗軻。",
            "咫尺看青霄，三年困巡邏。",
            "虛名損富貴，此生分寒餓。",
            "輸他阿買輩，官高金印大。",
            "造物端戲人，益知吾道左。",
            "願爾早著勳，替我雲山卧。"
        ],
        "title": "寄敦夫弟",
        "id": "4149ec1a-55e2-4732-a61f-7696ef26293e"
    },
    {
        "author": "李若水",
        "paragraphs": [
            "脫迹塵囂外，悠然寄此亭。",
            "池平一鑑浄，山遠數螺青。",
            "身世驚殘夢，行藏忌獨醒。",
            "惟閑即近道，不必玩丹經。"
        ],
        "title": "秦會之題絕塵亭",
        "id": "305f0353-6670-4181-a8de-d8692d0e7cf7"
    },
    {
        "author": "李若水",
        "paragraphs": [
            "篆壁蝸涎細，織檐蛛網圓。",
            "小軒幽夢破，竹露濕茶煙。"
        ],
        "title": "次韻唐彥英留題學舍",
        "id": "726598bd-ba76-4d6c-a8ea-5cec89c5034a"
    },
    {
        "author": "李若水",
        "paragraphs": [
            "佇立危亭醉眼寬，無邊秋色夕陽間。",
            "牧兒腰笛挽牛去，却放半川雲水閑。"
        ],
        "title": "登斂翠亭",
        "id": "90d405d7-366b-4be6-bb54-ed32de8af8e5"
    },
    {
        "author": "李若水",
        "paragraphs": [
            "太原城角小軍營，兀坐何人肯見臨。",
            "半陰半晴天氣雜，一去一住客思深。",
            "功名未信終相負，歲月無端早見侵。",
            "好在床頭滿壺酒，勸君休約十分斟。"
        ],
        "title": "偶書",
        "id": "c685a081-040a-45af-8807-aadc92cfc76f"
    },
    {
        "author": "李若水",
        "paragraphs": [
            "半竿曉日明柳梢，飛沙瞇眼東風豪。",
            "之子北歸顔色好，黄紙寫敕藍染袍。",
            "隻輪軋軋鳴長路，回首高岡隔煙霧。",
            "自憐不及路旁草，却解送君君到處。"
        ],
        "title": "送李志全還鄉",
        "id": "64580851-84ff-4e3f-bdd2-2568d3df81bd"
    },
    {
        "author": "李若水",
        "paragraphs": [
            "休辭十驛犯埃塵，花柳無邊政可人。",
            "我坐宦囚歸未得，仗君說與古溪春。"
        ],
        "title": "送李無陂還鄉",
        "id": "c2a6d574-9424-4eba-9191-1fe9971aeb50"
    },
    {
        "author": "李若水",
        "paragraphs": [
            "東風無迹秀芳草，野鳥不言銜落花。"
        ],
        "title": "句  其一",
        "id": "d08cdfe4-3eac-42b5-b7c2-275fd9f2b8b3"
    },
    {
        "author": "李若水",
        "paragraphs": [
            "一庭鳥跡天書怪，八尺簟紋人字寒。"
        ],
        "title": "句  其二",
        "id": "3bbf4a3d-921a-415f-9e7f-b0570f34cbdb"
    },
    {
        "author": "李若水",
        "paragraphs": [
            "蛩聲千里暮，雁影一天秋。"
        ],
        "title": "句  其三",
        "id": "f2a76797-1d90-4d6c-960f-f4002ef90c1b"
    },
    {
        "author": "李若水",
        "paragraphs": [
            "半軒開萬象，一水斷雙峰。"
        ],
        "title": "句  其四",
        "id": "95738606-79e1-45a5-b6b0-f5a34092035d"
    },
    {
        "author": "李若水",
        "paragraphs": [
            "功名今晚矣。"
        ],
        "title": "句  其五",
        "id": "3596089e-296a-4afe-a155-69bc466c9bd8"
    },
    {
        "author": "李若水",
        "paragraphs": [
            "夜靜竹藏風。"
        ],
        "title": "句  其六",
        "id": "99a26882-5855-4af0-b84b-6b8381fe348c"
    },
    {
        "author": "李若水",
        "paragraphs": [
            "遠雁入空碧，孤舟浮淺清。"
        ],
        "title": "句  其七",
        "id": "37c2ef19-0169-4b32-8542-7d322a160dcf"
    },
    {
        "author": "王之道",
        "paragraphs": [
            "新詩等絺繡，文采照座右。",
            "尤憐繼絕唱，峥嶸競高秀。",
            "詞源眉山長，句法杜陵舊。",
            "相從今老矣，豈獨歌邂逅。",
            "香林在何許，溢沸發巖竇。",
            "其流漸清温，脈助草木茂。",
            "歲旱添苗槁，一溉十倍收。",
            "追游記疇昔，我僕苦痛疚。",
            "别來隔兵火，荆榛挂猿狖。",
            "温温自然湯，蠲痾古非謬。",
            "我聞泉所發，江海遠相透。",
            "其温本硫黄，氣味自同臭。",
            "大哉無礙浴，天地不輕授。",
            "嚴霜與烈日，冬夏特異候。",
            "人生困凌薄，往往少中壽。",
            "飄飄澡雪力，狴犴忽蒙宥。",
            "春寒不喜出，塊坐撥殘槱。",
            "晦陰又連朔，夜雨屢通晝。",
            "誰能慰窮愁，邵州有賢守。",
            "開箧出大軸，令我和其後。",
            "此意重虚辱，勉彊忘固陋。",
            "呂侯卿相家，博學靡不究。",
            "會當似前人，嘉猷日告后。",
            "君看華清宮，誨淫似招寇。",
            "當年從千官，車馬所奔輳。",
            "漁陽一炬火，曾不半錢售。",
            "争如寄僧房，泠泠灔苔甃。",
            "常遂塵土濯，永免脂粉漱。"
        ],
        "title": "和呂叔恭題和州香林湯",
        "id": "af5645b7-256b-408f-b07a-84d2de0d0bfb"
    },
    {
        "author": "王之道",
        "paragraphs": [
            "叨塵四十年，静計所得禄。",
            "十分才二三，清餓似饑鵠。",
            "中昨守義陽，一時苦窮促。",
            "忽聞柏臺長，表薦徹聰目。",
            "不惟免罪戾，英游許追逐。",
            "接武憲漕間，寒庖見粱肉。",
            "從兄逮兩載，種種荷推轂。",
            "容我數百輩，大矣空洞腹。",
            "爲憐昔同升，相看日不足。",
            "芳時木芙蓉，唱酬動成軸。",
            "燒香每開奩，惠茗屢傾簏。",
            "青青閲冬夏，高視松柏獨。",
            "顧我如碔砆，詎敢比良玉。",
            "而兄不我鄙，步驟俾繼躅。",
            "是行集霰候，霜威日增肅。",
            "解維在朝夕，離緒可堪觸。",
            "戀戀重摻袪，移庖過吾屋。",
            "紫嚢出巨編，還我海陵錄。",
            "全家被燕衎，日盡繼以燭。",
            "何人鱠紅鮮，想見鯿項縮。",
            "腹腴愧偏勸，佐此一杯綠。",
            "實筐出越羅，幣帛更加束。",
            "酒闌兒女曹，起舞應歌曲。",
            "殷勤藥石誨，美疢肯滋毒。",
            "新詩追古作，高義激頽俗。",
            "臨岐沐寵貺，固陋敢虚辱。",
            "但慚水底蛙，勉趁絲與竹。",
            "正爾無足道，聊用資報復。",
            "謙謙古君子，厚德卑自牧。",
            "請歌伐木篇，敬謝釃藇速。"
        ],
        "title": "和富公權送行詩韵",
        "id": "adebb35d-3c63-4f74-8659-113e16f954ea"
    },
    {
        "author": "王之道",
        "paragraphs": [
            "四海皆兄弟，三界是道場。",
            "果且無彼我，安用分封疆。",
            "胡公歷陽來，氣焰何可當。",
            "威嚴走邸吏，不露太守章。",
            "錦衣榮會稽，暮雨成高唐。",
            "觀望改儕輩，鷄群鶴昂昂。",
            "斯民苦兵火，有意哀勞傷。",
            "豈無九轉丹，爲助千金方。",
            "古來記循吏，不稱苟道將。",
            "殺弟自取酷，防人人所防。",
            "子潛去少室，淵明戀柴桑。",
            "出處雖異事，一夢歸黄粱。",
            "昔日骨己朽，傷哉今也亡。",
            "邶國歌柏舟，曹風賦鵜梁。",
            "秋來河伯喜，未睹若與洋。",
            "大小自有見，一笑還兩忘。",
            "我生分每越，泉石成膏肓。",
            "棄遺等麟角，空虚漫龜腸。",
            "常欲埋車輪，除姦繼張綱。",
            "召此人氣和，致彼天時康。",
            "語之有暇矣，未窺夫子墻。",
            "理所不可及，馬腹徒鞭長。",
            "詎知王者師，異日韓張良。",
            "願言三顧廬，卧龍起南陽。"
        ],
        "title": "有薦胡仁叔爲歷陽令者仁叔以詩送知己暇日楊德潤錄以示予因次其韵",
        "id": "6a84997b-0ab6-428d-8d59-09d87fd40a32"
    },
    {
        "author": "王之道",
        "paragraphs": [
            "三公與刺史，秩等二千石。",
            "人生不知足，奔馳竟朝夕。",
            "誰能話名理，尊酒時促席。",
            "賢愚大相遠，叢玕映叢荻。",
            "多謝張南巢，詩筒肯予覓。",
            "琅琅若明珠，其來自靈壁。",
            "僧房聊解鞍，當暑得偃息。",
            "挽回清微風，筆有萬鈞力。"
        ],
        "title": "和張詠老",
        "id": "a0aea6e9-3d15-4737-9f17-db955b06a415"
    },
    {
        "author": "王之道",
        "paragraphs": [
            "春寒不肯去，穀雨猶裌衣。",
            "溪流灔池塘，遠看綠生漪。",
            "識君恨不早，語離我心悲。",
            "行行欲何往，丞郡金房西。"
        ],
        "title": "彦嘉通守當今之俊偉人也余心向慕之常以未獲識君爲恨茲因孔純老遂有邂逅之適其何幸如此將歸純老置酒餞别僕實預坐酒數行純老丐詩於彥嘉以記坐上笑談之樂頃刻掃數百言揮毫落紙雲烟飛動永叔所謂盈前盡珠璣一一難簡汰者殆謂是邪索鄙句不敢以固陋辭輒和北莊二詩奉呈  其一",
        "id": "a55639f9-6f77-4eee-b755-8827ca23422a"
    },
    {
        "author": "王之道",
        "paragraphs": [
            "顛風送飛雨，日日吼東北。",
            "簷聲決江河，傾瀉不成滴。",
            "朝來喜新霽，晨光透雲隙。",
            "垂楊翠幄開，遠岫青蓋立。",
            "孔君公事暇，侯子歸期逼。",
            "開樽且精設，論文萃清集。",
            "顧我老無能，分甘口挂壁。",
            "行矣不可挽，思君浩無極。"
        ],
        "title": "彦嘉通守當今之俊偉人也余心向慕之常以未獲識君爲恨茲因孔純老遂有邂逅之適其何幸如此將歸純老置酒餞别僕實預坐酒數行純老丐詩於彥嘉以記坐上笑談之樂頃刻掃數百言揮毫落紙雲烟飛動永叔所謂盈前盡珠璣一一難簡汰者殆謂是邪索鄙句不敢以固陋辭輒和北莊二詩奉呈  其二",
        "id": "9aa0c84f-20eb-4852-ac31-8f8538be59d4"
    },
    {
        "author": "王之道",
        "paragraphs": [
            "吾友李粹老，少也游膠庠。",
            "六年得一第，自謂貴且昌。",
            "衽席不知戒，飛黄中道僵。",
            "三閲大淵獻，歲月亦已長。",
            "嗟嗟死非所，至今未能忘。",
            "忠言類良藥，苦口不見嘗。",
            "那知兵火餘，獲見同舍郎。",
            "來丞濡須郡，兩歲依餘光。",
            "邂逅偶及此，爲之淚淋浪。",
            "高義藉激薄，美政稱扶傷。",
            "康沂富邦國，何獨歌王祥。",
            "江城四月盡，麥熟梅子黄。",
            "歸歟佐吾君，談笑躋羲皇。",
            "遥應不可留，船頭鼔其鏜。"
        ],
        "title": "送無爲倅張南仲歸吉州",
        "id": "a24abaf2-5988-4cbc-8c9d-d0a2f62e558c"
    },
    {
        "author": "王之道",
        "paragraphs": [
            "荆棘困松柏，風雨亂昏曉。",
            "干戈幾時息，年來費天討。",
            "孤芳如謝安，端恐非小草。",
            "此意誰人知，伊余相自保。"
        ],
        "title": "次韵因上人晚菊簡魏定父  其一",
        "id": "4c386b1e-3d17-4aea-92c0-108900716c1c"
    },
    {
        "author": "王之道",
        "paragraphs": [
            "不學桃與李，芬芳競春時。",
            "天公豈多情，清露爲君遲。",
            "榮悴休問命，冷暖當自知。",
            "青熒夜窗燈，相對哦新詩。"
        ],
        "title": "次韵因上人晚菊簡魏定父  其二",
        "id": "fd8fa70f-03d7-4810-a9ec-e620301ed1d0"
    },
    {
        "author": "王之道",
        "paragraphs": [
            "離索自可笑，衰遲誰見憐。",
            "亭亭揺落中，一枝小窗前。",
            "正色有家法，細看清且妍。",
            "浮觴未云晚，松醪吾所便。"
        ],
        "title": "次韵因上人晚菊簡魏定父  其三",
        "id": "8447c7c8-a6fb-437b-a7d6-dc0a61719d07"
    },
    {
        "author": "王之道",
        "paragraphs": [
            "經年混蒿艾，藴藏應待時。",
            "清香密漬沉，微風助紛披。",
            "宋玉昧秋意，乃作兒女悲。",
            "君子有所養，因君觀解頤。"
        ],
        "title": "次韵因上人晚菊簡魏定父  其四",
        "id": "c836d79b-55f8-44e5-9c0a-d8e66aad0cb9"
    },
    {
        "author": "王之道",
        "paragraphs": [
            "道人如青松，孤高不成叢。",
            "愛此黄金花，蕭然有淳風。",
            "新詩皎秋月，警我野性慵。",
            "佳意不在酒，此身今醉翁。"
        ],
        "title": "次韵因上人晚菊簡魏定父  其五",
        "id": "b7cc2cce-e182-4eb4-9ae5-da578c76df06"
    },
    {
        "author": "王之道",
        "paragraphs": [
            "介壽誠有取，無問人所宜。",
            "君看菊花潭，事見桃源詩。",
            "東坡百世士，敢比流俗知。",
            "相逢勿相失，不醉欲何時。"
        ],
        "title": "次韵因上人晚菊簡魏定父  其六",
        "id": "3e54da84-1d03-44df-beeb-e04e5c7edc4c"
    },
    {
        "author": "王之道",
        "paragraphs": [
            "黄花如故人，别久喜復面。",
            "澆泥一杯酒，安用較深淺。",
            "清霜開浮雲，黄落信風捲。",
            "巖巖幽素姿，秋來不多見。"
        ],
        "title": "次韵因上人晚菊簡魏定父  其七",
        "id": "7e329105-b553-4305-b39c-e40d84b33509"
    },
    {
        "author": "王之道",
        "paragraphs": [
            "揚波欲澄濁，孰若波暫停。",
            "止波濁自澄，萬象無逃形。",
            "世人競馳騖，方寸不得寧。",
            "投閒幸一來，先生常獨醒。"
        ],
        "title": "鑑止亭",
        "id": "6d15de99-91d1-4386-88b0-175ea6a1151e"
    },
    {
        "author": "王之道",
        "paragraphs": [
            "距春尚旬月，春信已回柳。",
            "時來芝與菌，往往出糞朽。",
            "流俗不自重，困窮變操守。",
            "貴賤等人耳，未易遽薄厚。",
            "桃李何敢輕，所報必瑶玖。",
            "一笑置勿論，旨有君子酒。"
        ],
        "title": "燈下讀魏彦成諸公詩因次其韵呈曾子修諸君",
        "id": "d18cc4c4-94a2-45ff-9437-2669e69442b2"
    },
    {
        "author": "王之道",
        "paragraphs": [
            "浮雲開西風，落木下夕陽。",
            "誰人步東籬，采菊哦秋光。",
            "悠然若有思，此意何可量。",
            "南山適當前，翠色摩穹蒼。",
            "我心不期見，我眼偶相望。",
            "咄哉逐獸夫，泰山空在旁。"
        ],
        "tags": [
            "泰山"
        ],
        "title": "見山堂",
        "id": "07b62b92-8041-4060-b1ab-92c0a992cace"
    },
    {
        "author": "王之道",
        "paragraphs": [
            "我聞西靈鷲，幽奇冠龍舒。",
            "山神知我來，夜雨自滌除。",
            "籃舁犯霏微，敢惮石徑紆。",
            "清風偃林柯，征衣盡霑濡。",
            "樵人向我言，君行欲何如。",
            "松杉已在望，尚有七里餘。",
            "崎嶇雨過水，蹊雲上天衢。",
            "飛樓及湧殿，崢嶸映浮屠。",
            "幽鳥若相喜，好音弄笙竽。",
            "爲言一宿覺，何妨更踟蹰。"
        ],
        "title": "西靈鷲",
        "id": "10032fda-ef49-45ea-a64d-bb2788bf6d7d"
    },
    {
        "author": "王之道",
        "paragraphs": [
            "黎明發龍門，亭午憩西院。",
            "冒雨且不辭，寧能避泥濺。",
            "是行良不惡，此處殊可戀。",
            "從今山中人，何獨識吾面。"
        ],
        "title": "憩靈鷲道院",
        "id": "400e7dcf-ac7a-4726-9173-9e9009c89c87"
    },
    {
        "author": "王之道",
        "paragraphs": [
            "我有數畝園，荒穢索鋤理。",
            "干戈何許久，生意困屠燬。",
            "道也其興與，時哉亦甚矣。",
            "去年失短吕，培植乏驅使。",
            "今年得老楊，衰病更臨起。",
            "晚菘已蕪没，早韭就茅靡。",
            "菁菁何所有，萵苣獨牛耳。",
            "縱苦可自珍，供盤况瀟洒。",
            "銀條直且甘，風味胡伯始。",
            "其視李太尉，小人與君子。",
            "明明如古鑑，不慮纖塵止。",
            "廓廓若太清，强欲浮雲滓。",
            "老氏有遺訓，重去彼取此。",
            "方今向太平，皋夔正端委。",
            "臺省登碩德，要荒竄誣毁。",
            "擊寇豈無人，蕃將來黑齒。",
            "破齊在不日，逆以誅正已。",
            "停觀勞還役，杖杜顒采芑。",
            "萬邦遇有道，貧賤古人耻。",
            "文王來呂夷，漢祖致園綺。",
            "異時免溝坑，願附織貝篚。"
        ],
        "title": "追和老杜種萵苣詩",
        "id": "dfcd0793-fc0a-4721-8030-58995ac5a1fd"
    },
    {
        "author": "王之道",
        "paragraphs": [
            "古人即耒耜，自有中田廬。",
            "看君種田庵，名異實則如。",
            "滌場歸去來，宮功不容紓。"
        ],
        "title": "種田庵",
        "id": "abfd9079-0028-4536-afd0-56ad8fa773e5"
    },
    {
        "author": "王之道",
        "paragraphs": [
            "高堂面山水，境與動靜兼。",
            "惟動故能樂，惟靜故能廉。",
            "樂也知有餘，廉也笑無饜。"
        ],
        "title": "廉餘堂",
        "id": "55bfa3c5-96ea-4f4d-8ae1-962f56309b4d"
    },
    {
        "author": "王之道",
        "paragraphs": [
            "半年去城府，寤寐溪東扉。",
            "有時得君書，想像抉石猊。",
            "豈知紀渻子，養氣如養鷄。",
            "應響與疾視，一洗三旬非。",
            "我生坐窮困，哆侈傷南箕。",
            "鼷鼠亦何物，焉用千鈞機。",
            "封侯絣澼絖，藥等手不龜。",
            "所用有異耳，此言寓非巵。",
            "梅蕾良可人，如椒綴南枝。",
            "芬芳想不晚，太皥方執視。"
        ],
        "title": "次韵魏定文",
        "id": "8f385c49-3fd4-4660-b505-cff9716ff4b7"
    },
    {
        "author": "王之道",
        "paragraphs": [
            "我狂衆所易，頼有君見容。",
            "十年卧巖壑，百念付一空。",
            "新詩似流泉，涓涓江漢供。",
            "人言鷄群鶴，我目霜中松。",
            "相距無兩舍，會見何溟濛。",
            "誰能寫離索，正藉詩思工。"
        ],
        "title": "次韵沈次韓見贈",
        "id": "ae441cea-c715-43df-88ee-b244c3706afa"
    },
    {
        "author": "王之道",
        "paragraphs": [
            "我技類族庖，用刀常月更。",
            "君才妙天下，遊刃得我驚。",
            "前年獲相值，因憶吳中行。",
            "一别忽兩載，依然舊交情。",
            "新詩璧夜光，厥價輕連城。",
            "相思不可見，把玩我願盈。",
            "筆札擅南州，文章動西京。",
            "行矣秋風高，更聽賓鴻聲。"
        ],
        "title": "次韵許志仁",
        "id": "dc21227f-7c7b-44c6-9fb7-5b0a110873f9"
    },
    {
        "author": "王之道",
        "paragraphs": [
            "剜苔得古鑑，湛湛清不渾。",
            "大哉壺中天，勿與俗子言。",
            "誰能時汲井，注兹老瓦盆。",
            "欲觀從容鯈，無羡横海鯤。"
        ],
        "title": "盆池",
        "id": "f76d89a2-4644-484d-a60f-95f7c99f8974"
    },
    {
        "author": "王之道",
        "paragraphs": [
            "少皥司肅殺，於渠獨留情。",
            "一枝黄金花，照眼增雙明。",
            "香清露溥溥，秀色雲英英。",
            "會當飲潭水，使我病骨輕。"
        ],
        "title": "秋晚采菊和徐伯遠",
        "id": "b8093ea6-841f-4ef1-ba76-93569f6f9523"
    },
    {
        "author": "王之道",
        "paragraphs": [
            "胸次富盤錯，筆端妙蒼翠。",
            "霜枝豈人爲，煙葉有生意。",
            "與可骨已朽，此法誰復嗣。",
            "偉哉尋丈姿，綽有萬尺勢。"
        ],
        "title": "題德章山郭養源墨竹",
        "id": "710b7214-93ff-4717-a911-a33c697a734e"
    },
    {
        "author": "王之道",
        "paragraphs": [
            "春睡酣带酒，晚食美當肉。",
            "細觀東坡詩，萬事貴精熟。",
            "一陰七十日，雨意猶未足。",
            "山雲開復合，簷溜斷還續。",
            "東鄰嬌癡兒，索飯恣啼哭。",
            "驚廻夢中蝶，重把君詩讀。"
        ],
        "title": "追和東坡雨中睡熟至晚",
        "id": "28d0014b-0353-41b8-a404-1cb0b6b0ef4f"
    },
    {
        "author": "王之道",
        "paragraphs": [
            "會河村店西，沙水清練練。",
            "我行獨带月，滉漾掣金線。",
            "凝寒逼征衣，霜華重如霰。",
            "至此懷僧彌，老淚幾欲泫。"
        ],
        "title": "會河道中",
        "id": "517d5be6-e493-406b-9a0f-bc377d8bf9f3"
    },
    {
        "author": "王之道",
        "paragraphs": [
            "新詩似霜月，諦玩清且好。",
            "欲見勢未能，思君令人老。",
            "啟蟄在朝夕，雷雨發枯槁。",
            "願言從杖屨，高吟備搜討。"
        ],
        "title": "和龔聖任即事",
        "id": "0887260a-8c52-49f0-99ed-4021d4dfb3f0"
    },
    {
        "author": "王之道",
        "paragraphs": [
            "低迷委徑柳，氛氲被池蓮。",
            "亭前秋雨餘，明月來婵娟。",
            "高臺甃蒼玉，清風夜周旋。",
            "舉杯屬姮娥，醉舞還蹁蹮。"
        ],
        "title": "月臺",
        "id": "1d97660c-0b79-4853-9aaf-0611be4e94c1"
    },
    {
        "author": "王之道",
        "paragraphs": [
            "芳榭遶流水，春餘半篙綠。",
            "登臨賞幽花，兹亦我所欲。",
            "小橋果何往，長堤正相屬。",
            "朝看龜魚遊，晚聽鷗鷺浴。"
        ],
        "title": "小橋",
        "id": "a47565e4-0b49-45d6-9cf1-d7cfa140e94e"
    },
    {
        "author": "王之道",
        "paragraphs": [
            "衰年因羈旅，百念日縈繞。",
            "蓍龜亦何知，憂來又將老。",
            "出處稍不慎，遠志成小草。",
            "堂陰有孤芳，紛葩照人好。",
            "誰將忘憂姿，擷芼等蘋藻。",
            "充腸固甚慰，入鼎可堪擾。",
            "糠籺貧者事，甚矣兄逐嫂。",
            "異時饜粱肉，記此一羮飽。"
        ],
        "title": "次韵朱元順食萱草羮",
        "id": "67a437a3-c701-4168-b18d-18d58eeb1118"
    },
    {
        "author": "王之道",
        "paragraphs": [
            "春秋有羅國，之子豈其後。",
            "家傳錦嚢書，相地走淮右。",
            "爲問何所宗，此法古所授。",
            "卜瀍與卜宅，周孔語非謬。",
            "用能游公卿，所至術輒售。",
            "有時過吾廬，乘間得頻扣。",
            "談詩涉坡谷，說卦本爻繇。",
            "是名陰陽家，未可容易詬。",
            "歸歟春雨霽，飛花撲襟袖。",
            "遥憐玉笥峰，巋然插天秀。"
        ],
        "title": "贈術士羅世忠",
        "id": "00178777-7193-482a-a2ca-cc2c39377cc6"
    },
    {
        "author": "王之道",
        "paragraphs": [
            "百里寄一令，於民爲最親。",
            "休戚咳唾間，詎可非其人。",
            "趙侯古循吏，當世無等倫。",
            "朅來宰濡須，舊政俱更新。",
            "雖無赫赫名，吏戢民稱仁。",
            "善良仰若父，姦欺畏如神。",
            "幸哉百里地，兩載銷顰呻。",
            "果膺君相知，贊書下楓宸。",
            "不終三年淹，徑作帥幕賓。",
            "秋風散炎酷，夜雨清埃塵。",
            "寧容卧轍留，高檣艤江濵。",
            "君看眉間黄，華近兹其因。"
        ],
        "title": "送無爲宰趙渙冰仲",
        "id": "a61eb86c-a11f-4af3-a85c-89a6f7ba6051"
    },
    {
        "author": "王之道",
        "paragraphs": [
            "蕭然數株梅，皓與雪相映。",
            "臨池鍳疏影，影落大圓鏡。",
            "不煩粉塗株，寒光助嚴靚。"
        ],
        "title": "映雪亭",
        "id": "ad853841-cc35-4827-9a77-742d23cb5925"
    },
    {
        "author": "王之道",
        "paragraphs": [
            "朝來怯秋霜，生撇甕裏清。",
            "我老顔已衰，一杯聊發赬。",
            "村尨恠我醉，忽吠三兩聲。",
            "蜀月不可見，宿雲有新行。"
        ],
        "title": "題宿雲軒",
        "id": "65b62df8-3e52-4308-9652-5cc309a834a7"
    },
    {
        "author": "王之道",
        "paragraphs": [
            "舟來自金沙，敢避江路繞。",
            "計程踰五月，書勞比三考。",
            "湖陰見君處，取别殊草草。",
            "因思會面難，相從意彌好。",
            "新詩何所似，繪繡錯華藻。",
            "賡酬愧空疏，秪益我心攪。",
            "亨否有時命，恭倨任妻嫂。",
            "行矣無忘饑，俗諺戒一飽。"
        ],
        "title": "酬朱元順參議",
        "id": "8dd6a6d5-7bc1-4405-9d23-93cec214bbc2"
    },
    {
        "author": "王之道",
        "paragraphs": [
            "我生坐疏拙，逢人輒傾倒。",
            "語言無淺深，出口被伊惱。",
            "爲孽匪天作，受攻本誰造。",
            "懲非每嚼舌，事已復自蹈。",
            "可憐愚不靈，蹭蹬到今老。",
            "識君無幾時，底裏見襟抱。",
            "古人重傾蓋，相從恨不早。",
            "是行若登仙，江山爲君好。",
            "無繇挽畫鷁，此意增戀嫪。",
            "何當寄相思，臨風慰衰槁。"
        ],
        "title": "送張仲甫赴江西參議",
        "id": "54ce3b0a-44f5-4dc3-823a-8ab3d2e00d1c"
    },
    {
        "author": "王之道",
        "paragraphs": [
            "永叔愛清潁，明仲樂陽羡。",
            "投老獲所歸，爲計亦良便。",
            "何如强健時，從官山水縣。",
            "升虚得吉卜，怳若地祗薦。",
            "曾侯卿相種，才業固邦彥。",
            "而况盛德後，世祀乃天眷。",
            "式古吾畏友，被命按郵傳。",
            "來歸自濠梁，訪我出詩卷。",
            "爲言有華宗，疇昔無半面。",
            "相逢遂相喜，笑語至舞忭。",
            "其家負家山，山水家可戀。",
            "松篁遞森列，岡巒互縈轉。",
            "臺池及花草，高下爛明絢。",
            "粲然圖一幅，規橅坐中見。",
            "予嘗賦此詩，好事敢獨擅。",
            "縱横一千字，把玩不知倦。",
            "桐廬在何許，東望眼欲眩。",
            "子陵亦往矣，釣瀨清練練。",
            "家山亘今昔，昔隠今始現。",
            "彼美曾侯賢，何當睹巖電。"
        ],
        "title": "曾欽道家山圖",
        "id": "c05648ee-b48a-40b8-b586-d3af0f078f18"
    },
    {
        "author": "王之道",
        "paragraphs": [
            "群山俯平湖，冰壺浸蒲璧。",
            "奫淪五千頃，岝峉一萬尺。",
            "蒼松偃旌蓋，翠竹森劍戟。",
            "纖塵不可到，湛湛見沙磧。",
            "詩人嗜好異，方寸富泉石。",
            "堂成欲臨賦，牋管羅几席。",
            "偶然對漣漪，微風緩揺碧。",
            "高吟寓動静，真賞廢晨夕。",
            "璇題壯簷楹，玉軸走賓客。",
            "清商入葱蒨，積雨洗炎赫。",
            "翺翔下幽鷺，從容出圓鯽。",
            "穿荷過獨舸，傍柳倚輕策。",
            "此興復不淺，何日當有獲。",
            "君方事閒放，佳處勿輕擲。",
            "明年谷鳴騶，金閨遂通籍。"
        ],
        "title": "題李夢發揺碧堂",
        "id": "3ae81916-01d9-44e6-843f-08243ecb0703"
    },
    {
        "author": "王之道",
        "paragraphs": [
            "我聞無量壽，世作天人師。",
            "有禱必應感，如形影隨之。",
            "吾見盛德士，吏隠江之湄。",
            "巖巖棟梁材，爲桷豈所宜。",
            "守道心自適，怡然見雙眉。",
            "何當日千里，整頓黄金羈。",
            "嗟予拙無用，正坐千林姿。",
            "荷兄獨青眼，少雪群兒欺。",
            "蘭菊雖異芳，春秋莫予遺。",
            "相逢一尊酒，駐馬聊共持。",
            "偶觀香霧鬰，彷彿初生時。",
            "願兄壽無量，登庸侍彤墀。",
            "年年遇今日，酌酒共瑶巵。"
        ],
        "title": "和陳阜卿爲湯與立壽次韵",
        "id": "e8741edd-a4d8-428f-92ac-78bbb9b0bd48"
    },
    {
        "author": "王之道",
        "paragraphs": [
            "金縷不相稱，紈素新裁衣。",
            "坐令時世粧，屏跡從招揮。",
            "施粉定太白，增分卻成肥。",
            "須知冰雪肌，秋月揚明輝。",
            "來從姑射山，一洗百念非。",
            "何煩障青綾，高談解郎圍。",
            "亭亭翠盖中，老眼省見稀。",
            "揺風自披拂，照水相因依。",
            "傍觀慎無前，恐犯丞相威。",
            "不如太華巔，食藕家翠微。"
        ],
        "title": "次韓子雲白蓮韵",
        "id": "bc731ca2-fc98-407f-bf55-57fc90477913"
    },
    {
        "author": "王之道",
        "paragraphs": [
            "物態有榮悴，時令互消長。",
            "墮身名利場，魚鳥在羅網。",
            "豈無金屈巵，聽此石方響。",
            "殘花日晴陰，落絮風下上。",
            "春事雖已闌，餘芳尚堪賞。",
            "我有臨溪亭，疏櫺爲君敞。",
            "青青小荷錢，雅與水相養。",
            "狂吟醉題壁，縱步懶扶杖。",
            "仰止李謫仙，筆端走群象。",
            "九原不可作，夜夢見精爽。",
            "栖栖亦固矣，君子坦蕩蕩。",
            "相期醉酴醿，偕來衆無鞅。"
        ],
        "title": "追和元微之春餘遣興示王覺民",
        "id": "d50d9b51-9ad1-4dee-881c-bc3f59611c6a"
    },
    {
        "author": "王之道",
        "paragraphs": [
            "朝來轉西風，天巧借吾便。",
            "解維溢江口，去若弦上箭。",
            "水光漾朝曦，過浪掣驚電。",
            "周旋謝神貺，冠坐敢不變。",
            "斯須走四驛，俛仰驀二縣。",
            "誰知久留滯，一旦乃適願。",
            "吾聞信由中，溪毛可羞薦。",
            "咄哉和氏璞，底事待三獻。",
            "亨否自有時，時亨百無譴。",
            "雷聲在淵默，若訥故大辨。",
            "千巖與萬壑，左右供几硯。",
            "落帆風亦止，璧月熨江練。"
        ],
        "title": "九江解舟順風追和張文潛",
        "id": "afd10825-0bb8-4fc6-b283-e8a5bd234f3d"
    },
    {
        "author": "王之道",
        "paragraphs": [
            "浮渡竟何處，欲游未能游。",
            "夢寐金谷巖，神往形獨留。",
            "異哉城市中，芳菲自春秋。",
            "長紅雜團綠，結成巖穴幽。"
        ],
        "title": "花洞",
        "id": "7ad72702-1286-4b2c-afac-23452ffb397b"
    },
    {
        "author": "王之道",
        "paragraphs": [
            "人生無百年，半被憂患苦。",
            "其間開口笑，一月僅四五。",
            "誰能盻庭柯，怡然見眉宇。",
            "積財不得用，真是守錢虜。"
        ],
        "title": "怡顔堂",
        "id": "d442aa91-71e8-4caf-a083-31b9c54347fd"
    },
    {
        "author": "王之道",
        "paragraphs": [
            "桃源果何處，溪流出殘紅。",
            "忽然見桃花，灼灼揺春風。",
            "蒸成日邉霞，高吟思無窮。"
        ],
        "title": "蒸紅亭",
        "id": "8491f589-ff90-4f97-aaf2-915163e78b15"
    },
    {
        "author": "王之道",
        "paragraphs": [
            "我聞輪人扁，妙解書中義。",
            "當其聽讀書，默識聖人意。",
            "忽然釋椎鑿，有問發兹秘。",
            "雖云聖人語，糟粕豈精粹。",
            "齊侯詰其說，無說當致死。",
            "請以斵輪觀，固入要非易。",
            "不徐仍不疾，心手在相契。",
            "是中有數存，非言所能既。",
            "扁也亦何人，所得乃至此。",
            "固知斯道在，天下本無二。",
            "觀君榜斯堂，令我端拜議。",
            "想見堂中書，填箱溢巾笥。",
            "縱橫三萬卷，一覧悉能記。",
            "左右逢其原，下筆不能綴。",
            "我昔攝東城，君時尚童穉。",
            "如聞侍先公，往矣江之涘。",
            "崎嶇三十載，於此忽相值。",
            "出示諸公詩，圭璧爛庭瑞。",
            "君家依水竹，亭臺繚幽邃。",
            "作堂於其間，讀書乃其事。",
            "嗜好與人殊，可以見君志。",
            "明年冠群英，先正秘書字。"
        ],
        "title": "史佐才讀書堂",
        "id": "a5719d81-9682-4fbc-a213-1f9ea0a53880"
    },
    {
        "author": "王之道",
        "paragraphs": [
            "湖光浩無際，遠與列岫并。",
            "風澄烟霧開，炯若鏡面平。",
            "高人對萬變，寸田常默耕。",
            "擾擾亦何爲，豈容方寸攖。",
            "有時鑒湖光，愛其静而明。",
            "那知水是物，心清物還清。",
            "徘徊不忍去，傑閣指顧成。",
            "閣成何所喜，畫棟連朱甍。",
            "大江西南來，群山東北橫。",
            "江山不待招，宛轉趨簷楹。",
            "諏度多暇日，登臨有餘情。",
            "論文一樽酒，對客手自傾。",
            "酒闌復徜徉，觀書弄潁泓。",
            "使人之意消，鄙吝何由萌。",
            "嗟予頑鈍姿，栖栖亦勞生。",
            "從今事疏瀹，永守清心盟。"
        ],
        "title": "題王亦顔清心閣",
        "id": "f2f04f20-99dc-4d4e-9fec-07db9ac79e41"
    },
    {
        "author": "王之道",
        "paragraphs": [
            "江城五月雨，千里荷花香。",
            "清風吹葛衣，鈴齋有餘凉。",
            "日晏吏卒散，槐陰掃高堂。",
            "歸來欲偃仰，歎息不敢康。",
            "設醴致佳客，論交到相忘。",
            "高文如大烹，未慣染指嘗。",
            "何當侍函文，獲賦蔓草章。",
            "君方扶揺摶，我獨蓬蒿翔。",
            "生平一壑美，未見北海洋。",
            "願言承至教，雖老當自强。"
        ],
        "title": "追和韋蘇州詩呈周守敦義",
        "id": "87ad18f5-4c25-4448-9827-eb784b68486e"
    },
    {
        "author": "王之道",
        "paragraphs": [
            "魯僖有賢裔，家在吳江東。",
            "宏詞與奥學，浩渺江無窮。",
            "魁然棟梁姿，久困荆棘中。",
            "抱能未施邦，殆與張籍同。",
            "人皆盲於心，我目昏不矇。",
            "而君乃勇退，奉祠環堵宫。",
            "築圃號通隠，花竹羅青紅。",
            "郡山湧其前，湖光湛冲瀜。",
            "日哦松菊間，志氣驕王公。",
            "客來醉需堂，飲食霑奴童。",
            "嗟予老且倦，齒豁仍頭童。",
            "田蕪未能歸，慚愧通隠翁。"
        ],
        "title": "寄題魯如晦需堂",
        "id": "7daf8884-a4d6-482e-bb34-cf74dcd15d02"
    },
    {
        "author": "王之道",
        "paragraphs": [
            "荀卿重無禍，老氏貴不辱。",
            "不辱非暫榮，無禍乃長福。",
            "咄哉名利場，甚矣身世梏。",
            "得侯方丏公，懷金未忘玉。",
            "經營蛾赴火，奔走蝇嗜肉。",
            "方當從後摶，寧復念前覆。",
            "李斯悲黄犬，揚雄誚丹轂。",
            "二者倘胥失，萬此亦何足。",
            "是理甚易知，允蹈君所獨。",
            "使人之意銷，豈止我心服。",
            "不貪子罕寶，屬厭女寛腹。",
            "庶幾聞高風，將遂變流俗。"
        ],
        "title": "題李夢發知足齋",
        "id": "1b660d87-533d-4a45-88ff-5c5b8a353c97"
    },
    {
        "author": "王之道",
        "paragraphs": [
            "皇天久不雨，既雨晴亦好。",
            "食已得從容，偕行石城道。",
            "桑麻光似潑，山林淨如澡。",
            "蒼苔長綠髮，嫩竹揺翠葆。",
            "離離實攅椅，蔌蔌花褪棗。",
            "風梢水中蒲，烟葉湖外草。",
            "新秧良可喜，勃然見興槁。",
            "老農競耘耔，出作恨不早。",
            "誰家列午餉，蔬筍雜鮮薧。",
            "田頭立婦子，柳下坐翁媪。",
            "寧能擇豐甘，放筯等一掃。",
            "旁觀猶快意，想見慰傾倒。",
            "嗟予少力穯，自取宦遊惱。",
            "何當賦歸來，鬚髪已華皓。"
        ],
        "title": "夏日雨霽郊行次韵劉春卿",
        "id": "fcbfe129-820b-401a-a731-9c01847fee1b"
    },
    {
        "author": "王之道",
        "paragraphs": [
            "十年放江湖，親朋益疏散。",
            "不知跬步間，游覽有奇觀。",
            "因君寄新詩，心目益悽斷。",
            "東城俯荻洲，下有魚鳥亂。",
            "想見江南山，終日對書案。",
            "小立笻杖倚，兀坐葛巾岸。",
            "高情渺雲外，竑議涉唐漢。",
            "嗟予衰且老，兒輩逼婚冠。",
            "豈復敢言詩，觀詩重增歎。",
            "舂容來大軸，玩味起頑懦。",
            "窮愁欲誰知，富貴當自斷。",
            "探虎愧吕蒙，思鱸抗張翰。",
            "别來能幾時，鬢髪暗凋換。",
            "養成杜甫懶，甘作元結漫。",
            "何當遂拂衣，疲馬解韁絆。",
            "卜鄰大期東，攜酒日相看。"
        ],
        "title": "次韵陳勉仲登群山觀",
        "id": "3579654e-91ec-4535-be85-b6a221eb7250"
    },
    {
        "author": "王之道",
        "paragraphs": [
            "山祇不愛寶，傾寫白玉霙。",
            "秋陽正炎赫，噴薄爭清明。",
            "我疑石韜玉，白虹貫巖泓。",
            "源源自何來，萬古風雷聲。"
        ],
        "title": "題龍舒天祚宫玉虹亭",
        "id": "24de7742-eac7-46fc-b6b4-06fd33fe9f1b"
    },
    {
        "author": "王之道",
        "paragraphs": [
            "浮光我家尉，近處惟高安。",
            "嘗欲爲親擇，敢作非意干。",
            "憶昔從東來，飛雪凌羈單。",
            "青春不可挽，明月裁齊紈。",
            "三釡竟何地，一囊今屢殚。",
            "我有醉翁吟，試從徽外彈。",
            "古人骨已朽，知音果哉難。",
            "攣拳抱枝蟬，未露先號寒。",
            "緬想江南山，瓊梳碧成攅。",
            "僧窗開南薫，俯仰天地寛。",
            "詩成有佳句，往往勝得官。"
        ],
        "title": "聞蟬和彦時兄",
        "id": "d8b099f0-3ea4-42cd-a293-7e59bde1667c"
    },
    {
        "author": "王之道",
        "paragraphs": [
            "我昔丞歷陽，好筆得柳生。",
            "維時習治久，群盜方縱橫。",
            "生售數毛頴，一一簡擇精。",
            "作字可人意，爲我供筆耕。",
            "不知二十年，天下乃復平。",
            "爾貧技不售，我困功無成。",
            "布衫負篛笠，羸然過柴荆。",
            "我老廢讀書，無意游管城。",
            "千錢與斗米，聊爾餉此行。",
            "歸家飽妻子，一笑嘲彭亨。"
        ],
        "title": "贈筆工柳之庠",
        "id": "5ccd06b5-e2dc-4d01-ad49-1b39dbdf93a3"
    },
    {
        "author": "王之道",
        "paragraphs": [
            "鼠腊要非玉，箎聲偶先塤。",
            "窮通一生事，早晚焉足論。",
            "行行欲何之，闊步登金門。",
            "有意韓淮陰，報讎如報恩。"
        ],
        "title": "送彦立兄遊太學以恩袍草色動爲韵  其一",
        "id": "1c172b4b-92de-4975-b86f-68571d33654a"
    },
    {
        "author": "王之道",
        "paragraphs": [
            "西風曉飛霜，獵獵吹征袍。",
            "丁寧顧婢語，肯效兒女曹。",
            "舉鞭問長安，詩海今誰豪。",
            "我欲從之遊，痛飲歌離騷。"
        ],
        "title": "送彦立兄遊太學以恩袍草色動爲韵  其二",
        "id": "b2f53e8a-ff00-4861-9950-757ec95ce2de"
    },
    {
        "author": "王之道",
        "paragraphs": [
            "文章我家勃，人喚腹爲藁。",
            "隨行載中書，所至得揮掃。",
            "新詩如秋月，皎皎清更好。",
            "惠連有佳夢，池塘遍春草。"
        ],
        "title": "送彦立兄遊太學以恩袍草色動爲韵  其三",
        "id": "88dbe521-82c9-41f9-bc28-d7854f7329eb"
    },
    {
        "author": "王之道",
        "paragraphs": [
            "梅花破朝寒，似欲壯行色。",
            "駸駸小驪駒，回首便數驛。",
            "一鶚在雲路，鷙鳥空累百。",
            "從令馬賓王，不是新豐客。"
        ],
        "title": "送彦立兄遊太學以恩袍草色動爲韵  其四",
        "id": "d50a43b7-73e7-41ad-afa7-28b00776378e"
    },
    {
        "author": "王之道",
        "paragraphs": [
            "君子贈以言，古人重相送。",
            "大梁在何許，我心欲飛動。",
            "兄才如青錢，萬選仍萬中。",
            "行矣喜冬晴，北方地多凍。"
        ],
        "title": "送彦立兄遊太學以恩袍草色動爲韵  其五",
        "id": "6c99b053-63a0-4378-b7d3-04698a4d7e18"
    },
    {
        "author": "王之道",
        "paragraphs": [
            "典午接曹氏，其風扇浮虚。",
            "當時波浪從，高談乃其餘。",
            "竹誠松柏流，一日不可無。",
            "子猷爲此語，千古誰能渝。",
            "堂堂韓退之，議論荀揚徒。",
            "詠竹美清閟，長篇載諸書。",
            "吉祥在無爲，隠若西南隅。",
            "我来過梅雨，新竹環精廬。",
            "風梢弄蒼筤，日影穿扶疏。",
            "高標挺直節，勁特凌萬夫。",
            "道人謂予言，吾方葺吾居。",
            "公其爲吾名，要令與實符。",
            "清閟退之詠，是軒良不孤。",
            "何當對此君，搜吟更躊躇。"
        ],
        "title": "題璋老清閟軒",
        "id": "35fd1f9d-3899-40ed-b91f-ca454cb456d4"
    },
    {
        "author": "王之道",
        "paragraphs": [
            "我本山中人，當暑玩泉石。",
            "高吟清風朝，長嘯明月夕。",
            "前年徙江城，舴艋劣容席。",
            "是時暑雨過，黄流没青荻。",
            "城中無置錐，僦舍至三易。",
            "邇来成小築，風月得相覓。",
            "執熱想飛瀑，白練掛蒼壁。",
            "頓從釡甑中，令我獲蘓息。",
            "尤憐昨夜雨，洒濯有餘力。"
        ],
        "title": "和魯如晦喜雨",
        "id": "fb006c83-1f6f-4b54-8abf-59e3615c2cca"
    },
    {
        "author": "王之道",
        "paragraphs": [
            "幽人愛九華，胸臆富岩竇。",
            "疊石談笑頃，窗間列遠岫。",
            "一拳儻興雲，其功等高秀。",
            "君看負山者，盍亦備兹寇。"
        ],
        "title": "假山",
        "id": "634cca5e-f785-40d8-aa39-10e72e315bf9"
    },
    {
        "author": "王之道",
        "paragraphs": [
            "我笑陶彭澤，門栽五株柳。",
            "柳成復自號，清陰亦何有。",
            "豈如兩分行，一徑入花藪。",
            "白氊春盡時，青障雨晴後。"
        ],
        "title": "柳徑",
        "id": "fdf5f151-11bd-4be8-9b5c-767e68682729"
    },
    {
        "author": "王之道",
        "paragraphs": [
            "老松如蛟龍，氣奪百萬軍。",
            "根蟠蒼崖石，梢拂青天雲。",
            "山神護野火，地主訶樵斤。",
            "魁然棟梁材，爲之獻吾君。"
        ],
        "title": "古松",
        "id": "d231f69e-f7c2-4400-9782-4d7294c5d47f"
    },
    {
        "author": "王之道",
        "paragraphs": [
            "白蓮如玉人，高潔謝脂澤。",
            "圓荷作翠盖，掩映秋水碧。",
            "小亭日相對，無言倚輕策。"
        ],
        "title": "白蓮池",
        "id": "df6b5b2a-6b39-424e-82df-5cdf8b9591a3"
    },
    {
        "author": "王之道",
        "paragraphs": [
            "或言千樹橘，貴可比封君。",
            "先生種橘意，此計何足云。",
            "珍絕色香味，解酲有餘勲。"
        ],
        "title": "種橘",
        "id": "40a2b9df-e29f-44df-90ed-369ed87606d5"
    },
    {
        "author": "王之道",
        "paragraphs": [
            "倚竹有佳人，天寒玉肌温。",
            "永懷經年别，及此春日暄。",
            "幽閒誰與娱，依依映丘樊。",
            "計臺二三友，才高工撥繁。",
            "幕府公事退，聯鑣出郊原。",
            "城南富卉木，勝處陳家園。",
            "東風發萌芽，柳眼暗若昏。",
            "昨宵一陣雨，清爽到乾坤。",
            "植杖芳草徑，繫馬枯桑根。",
            "觀梅不忍去，錯爼羅金樽。",
            "主人笑揖客，徘徊倚朱門。",
            "指麾群兒輩，薪水相撫存。",
            "鄰婦抹紅粧，来覘攀籬援。",
            "酒酣詩思逸，筆力華旗搴。",
            "薑鹽芼蕪菁，絕勝瓠葉幡。",
            "蕭然出塵姿，飄飄欲騰掀。",
            "桃李分當避，蜂蝶那敢喧。",
            "誰能移將歸，栽培擁高垣。",
            "要令百種花，俯伏争趨奔。",
            "不煩頻出游，正恐嘲短轅。",
            "太簇初應律，飛霙尚翩翩。",
            "何妨醉瑶舟，大嚼供炮燔。",
            "手撚一枝春，吟笑窮曛暾。",
            "可憐廊廟具，沉滯三家村。",
            "和羮似不晚，作詩與招魂。"
        ],
        "title": "次韵王山甫春日出郊探梅",
        "id": "0440daad-60ca-403d-9ec4-9b0464e7bede"
    },
    {
        "author": "王之道",
        "paragraphs": [
            "凍雲不成雨，巧作白玉霙。",
            "寒光僣曉色，報我東窗明。",
            "起来撥殘灰，煖酒手自傾。",
            "多謝麴居士，於人殊有情。"
        ],
        "title": "對雪和子厚弟四首  其一",
        "id": "2fe1b1bc-b885-43f6-8f3e-5be65083f862"
    },
    {
        "author": "王之道",
        "paragraphs": [
            "前村不多地，坐覺阻且長。",
            "梅花應已開，鼻觀来清香。",
            "天公愛衰朽，古木敲鳴璫。",
            "僵僕巧耐寒，冰柱生承漿。"
        ],
        "title": "對雪和子厚弟四首  其二",
        "id": "d815003f-84f0-4b9b-a67c-47e8821ef6b1"
    },
    {
        "author": "王之道",
        "paragraphs": [
            "青腰夜種玉，不見稠與稀。",
            "將軍欲何往，滹沱正流澌。",
            "軟火燒黄精，我爾寧苦饑。",
            "行行復行行，舌在請勿疑。"
        ],
        "title": "對雪和子厚弟四首  其三",
        "id": "d95957de-a472-4a77-ae5f-a05c1eb15d60"
    },
    {
        "author": "王之道",
        "paragraphs": [
            "瑶林我家風，銀色佛世界。",
            "泠泠一川水，淙玉漱寒瀬。",
            "敲冰往得魚，撥凍自挑菜。",
            "山居果如此，冷暖任交態。"
        ],
        "title": "對雪和子厚弟四首  其四",
        "id": "8603d1fb-d90a-4041-aadd-0b35bb26f04c"
    },
    {
        "author": "王之道",
        "paragraphs": [
            "黄花如幽人，别來心念之。",
            "邂逅適我願，詎可無一辭。",
            "緬懷東籬游，舊與西風期。",
            "乞我三百株，爛醉風前杯。",
            "休文有佳裔，咳唾成新詩。",
            "把玩乞菊章，頗愧前篇非。",
            "寄言崔藍田，捨之復誰貽。"
        ],
        "title": "和沈元吉與唐用崔乞菊",
        "id": "a18ed84f-9ab3-4f22-8d20-c35e500e7df8"
    },
    {
        "author": "王之道",
        "paragraphs": [
            "奔霆響空山，飛連掛絕壁。",
            "毛髮忽森竪，精神共英特。",
            "平生丘壑姿，至此意頗適。",
            "何必遊九華，龍眠自尤物。"
        ],
        "title": "和魏桐城題三瀑泉贈湯洞卿  其一",
        "id": "5822f007-ff48-4222-b785-80dcf2f7cedb"
    },
    {
        "author": "王之道",
        "paragraphs": [
            "雨雹碎晴峰，珠璣瀉石壁。",
            "勢增九軍勇，氣壓百夫特。",
            "先生我輩人，一見願自適。",
            "壯哉三瀑泉，表表塵外物。"
        ],
        "title": "和魏桐城題三瀑泉贈湯洞卿  其二",
        "id": "f6afd328-1ea6-4392-b308-3ba8d42ca7ef"
    },
    {
        "author": "王之道",
        "paragraphs": [
            "烈日冰雪皎，淡烟玉虹明。",
            "誰云真珠簾，要之亦强名。",
            "我來少躊躇，一洗塵埃清。",
            "便欲覓千斛，爲壓歸裝輕。"
        ],
        "title": "題雙峰磨院瀑布",
        "id": "1c0112da-4f21-46d6-aaa0-23bb2637de65"
    },
    {
        "author": "王之道",
        "paragraphs": [
            "去年入山時，孟夏暑猶薄。",
            "来觀雲母泉，陰崖坐盤礴。",
            "老禪披荆榛，經營始興作。",
            "山空斤斧響，丁丁振林壑。",
            "俛仰恰周星，炎赫若凌薄。",
            "昨朝發岳陽，東風怒還惡。",
            "驚濤送輕舟，十里沙頭落。",
            "投凉不待曉，肩輿上磽确。",
            "僧徒笑相迎，此意安可卻。",
            "高亭蔭白茅，群峰峙青廓。",
            "偕行二三子，臨泉一杯酌。",
            "呼僮瀹石鼎，煮湯旋和藥。",
            "誰令俗士駕，急去能不怍。",
            "因成數句語，聊發後来噱。"
        ],
        "title": "予紹興三十二年夏四月三日行部至山中時月上人方入山十有八日旋披荆棘立數椽以居其徒明年改元隆興夏六月二日再過山而堂室粗備且於雲母泉側創爲茅亭使往来觀者得以駐足而酌甘誠可嘉也時巴陵尉臨川李克仁高密劉孝傑華容尉權三衢徐二譽在焉子輩侍行",
        "id": "fbdfc48e-f6bb-49ae-8af0-df5b9b8a2bf4"
    },
    {
        "author": "王之道",
        "paragraphs": [
            "宿雁驚江渚，餓彪嘯林丘。",
            "不知雪如許，但怪風颼飀。",
            "起看堂前柳，枯梢戞鳴球。",
            "安得萬家春，解我饑寒憂。",
            "旋支折脚鐺，移燈視床頭。",
            "發蒙餘半缾，聊温三四甌。",
            "鳴腸時一沃，曲身漸和柔。",
            "遥應原野間，錦衾覆釐麰。",
            "農夫庤錢鎛，指日望有秋。",
            "願言開同雲，東郊從春游。"
        ],
        "title": "癸酉閠十二月朔旦入夜雪復作静言歲歉斯人艱食展轉不能寐强沃一杯徑醉因成此詩",
        "id": "0d33e6e0-32d1-4fc2-9c27-39cedd9fa027"
    },
    {
        "author": "王之道",
        "paragraphs": [
            "小人南郭綦，君子東家丘。",
            "相從濡須塢，雪案風颼飀。",
            "眼界眩兜綿，耳根鬨鳴球。",
            "何妨具杯酌，一笑寛百憂。",
            "不見劉带花，逢愁但揺頭。",
            "時來看崔盧，姓名覆金甌。",
            "我願霽晨霜，栗烈還温柔。",
            "黄金著高柳，綠浪翻來麰。",
            "要令扶犁兒，力田遂逢秋。",
            "飽食奚所須，鼓腹同天游。"
        ],
        "title": "再用前韵謝潘壽卿見和二首  其一",
        "id": "7d4e2e50-95ed-4ae8-9484-dcda77c90b99"
    },
    {
        "author": "王之道",
        "paragraphs": [
            "新詩清絕俗，想見胸中丘。",
            "飛泉落高峰，風聲助颼飀。",
            "又如清廟中，河圖見天球。",
            "不惟竦觀瞻，玩之可忘憂。",
            "是行何處來，楚尾連吳頭。",
            "一杯聊效芹，大似勝茶甌。",
            "賡我喜雪章，詞情和且柔。",
            "久旱民苦饑，重憐來與麰。",
            "勃焉來争春，富哉麰向秋。",
            "吾君德無邊，今與和氣游。"
        ],
        "title": "再用前韵謝潘壽卿見和二首  其二",
        "id": "37b4ef14-0b7a-4850-a99b-4696f6789995"
    },
    {
        "author": "王之道",
        "paragraphs": [
            "我欲訪蓬萊，長笑挹浮丘。",
            "此身插兩翼，泠然御颼飀。",
            "樓臺聳瓊瑶，草木叢珠球。",
            "周旋於其間，不知塵世憂。",
            "願言久未遂，俛仰今白頭。",
            "茅齋夜飛雪，碎玉敲風甌。",
            "平生鐡石腸，化作繞指柔。",
            "年饑百無贏，接新待來麰。",
            "君才似鵰鶚，脩翎正横秋。",
            "沖天在不日，入侍巖廊游。"
        ],
        "title": "再用前韵謝張濟之見和",
        "id": "c6036d24-0dba-40fc-87cf-1a9dba375db8"
    },
    {
        "author": "王之道",
        "paragraphs": [
            "白沙浥夜雨，蒼松弄朝日。",
            "清風滿行路，駸駸馬蹄疾。",
            "溪聲静如漱，嵐翠濃欲滴。",
            "我豈山中僧，前身飽游歷。"
        ],
        "tags": [
            "太湖"
        ],
        "title": "四面山午飯澡雪塵土往太湖二首  其一",
        "id": "61f7aa9e-67dd-4f3f-a857-c26404d7d022"
    },
    {
        "author": "王之道",
        "paragraphs": [
            "重門掩松篁，傑閣戞霄漢。",
            "溪流水晶軟，石棧雲母粲。",
            "清游不可失，微勞敢言憚。",
            "斜陽無相催，我欲濯塵汗。"
        ],
        "tags": [
            "太湖"
        ],
        "title": "四面山午飯澡雪塵土往太湖二首  其二",
        "id": "914d052a-3a71-45b7-a347-0f246a19fef0"
    },
    {
        "author": "王之道",
        "paragraphs": [
            "閒居遇重九，對酒懷陶生。",
            "陶生不可見，愛此重九名。",
            "清霜肅時令，天宇增高明。",
            "依依遠山色，隠隠賓鴻聲。",
            "泛酒黄金花，人言可延齡。",
            "嗟予不解飲，酒到從之傾。",
            "嫣然木芙蓉，揺風倚東榮。",
            "雖無窈窕歌，自足娛吾情。",
            "鼓琴復何爲，年來泯虧成。"
        ],
        "title": "次韵徐伯源九日閒居追和淵明",
        "id": "f8e58a7b-a8e1-49ef-8e88-2de454c85c87"
    },
    {
        "author": "王之道",
        "paragraphs": [
            "長安一夜雪，酒價湧朝市。",
            "何人獨耐寒，翛然立庭砌。",
            "盈盈竹間梅，靚粧欲誰媚。",
            "冰肌與玉骨，似不勝風袂。",
            "豐年貴三白，麟鳳敢稱瑞。",
            "要令輿論協，庶遂我心慰。",
            "春回在朝夕，枯荄動和氣。",
            "尤憐麥蓋錦，秀發功必倍。",
            "憂葵亦何爲，度日同度歲。",
            "不如擁百城，陶然六經醉。"
        ],
        "title": "追和東坡喜雪用王覿韵",
        "id": "8d5925de-d3ce-4a53-8563-991b94cfaf33"
    },
    {
        "author": "王之道",
        "paragraphs": [
            "同雲晝暗空，孤城早休市。",
            "行人失道路，賀客擁堦砌。",
            "翻縞語亦工，飛絮思争媚。",
            "飄飄何所似，想見六銖袂。",
            "盈尺信爲大，三白乃成瑞。",
            "梅花不畏寒，點綴若相慰。",
            "高吟撚凍鬚，詩社頗增氣。",
            "薫然一杯酒，神速功力倍。",
            "來麰被餘潤，預可占有歲。",
            "便當呼老農，潑醅取沉醉。"
        ],
        "title": "對雪二首再用前韵  其一",
        "id": "7e49673f-c666-469c-bd38-e6ffa9155786"
    },
    {
        "author": "王之道",
        "paragraphs": [
            "我笑袁司徒，閉戶雪中市。",
            "高眠罷炊爨，冰榻對瑶砌。",
            "豈如王孝伯，鶴氅鬬清媚。",
            "隨風楊柳花，縱横撲襟袂。",
            "冬温犯春令，破白已爲瑞。",
            "何妨盈地尺，萬井共歡慰。",
            "草木含餘滋，山川鬰佳氣。",
            "清寒入詩骨，敢問酒價倍。",
            "日月同過鳥，燔烈又興歲。",
            "老大不足悲，吾今但心醉。"
        ],
        "title": "對雪二首再用前韵  其二",
        "id": "eb9e6389-f177-4232-9025-5dc4a0f059d0"
    },
    {
        "author": "王之道",
        "paragraphs": [
            "我生動多艱，一笑不易得。",
            "朅來坐逆旅，俯仰空太息。",
            "吾人當代秀，文章擅華國。",
            "分攜十四載，復此見顔色。",
            "怱怱未及款，歸程忽云逼。",
            "願君因索塗，爲我指南北。",
            "金門與玉堂，努力事登陟。",
            "閒將咫尺書，因風寄相憶。"
        ],
        "title": "書懷示周少隠右司",
        "id": "9a835989-968c-45cf-ba2b-b5e889350675"
    },
    {
        "author": "王之道",
        "paragraphs": [
            "青青原上草，初生殆毫芒。",
            "邇來没蓬蒿，似有三尺强。",
            "春暉主發生，萬物資餘光。",
            "遲遲雖不暴，萋萋自能長。",
            "條風與糓雨，其功固難量。",
            "予嘗優劣之，豈得相輩行。",
            "大哉發生恩，欲報不可償。",
            "東野古純孝，作詩本肝腸。",
            "懷親感春暉，義見遊子章。",
            "凱風亦遠矣，此道何茫茫。",
            "惟餘東野詩，千古遥相望。",
            "張公雷江人，鷄群鶴昂昂。",
            "冰魚與冬笋，志慕孟與王。",
            "結廬守松楸，至行稱淮鄉。",
            "我不識君面，因詩得其詳。"
        ],
        "title": "因納上人寄題望江張氏春暉亭詩",
        "id": "5fbddc41-4f3b-41ff-97ef-2bd69f027022"
    },
    {
        "author": "王之道",
        "paragraphs": [
            "我生非我有，天地暫委形。",
            "諦觀子若孫，相值如浮萍。",
            "崔昭與李兼，甚矣愚不靈。",
            "積錢遺芸窟，轉手還星星。",
            "何如散籯金，人遺以一經。",
            "韋賢不可作，高風看典型。",
            "公家世植德，蘭玉滋芳馨。",
            "三鱣偶墮砌，伯魚初過庭。",
            "明明有聖訓，言之爾其聽。",
            "退而學詩禮，齋扉晝長扄。",
            "矻矻對月牖，孜孜守風櫺。",
            "冬映孫子雪，夜聚車公螢。",
            "有時聞誦詩，流泉韵泠泠。",
            "懸知睟見面，巖電仍雙熒。",
            "行當擢賢科，發策驚天廷。",
            "致君此其術，何獨取紫青。"
        ],
        "title": "一經堂爲王亦顔題",
        "id": "4061d663-01e9-416a-b1b9-3b7a7aa1c915"
    },
    {
        "author": "王之道",
        "paragraphs": [
            "涉春苦淫雨，連綿過梅夏。",
            "西來二十日，終朝走泥溠。",
            "林霏欲開戶，簷溜又淙夜。",
            "勢如黄河翻，聲若滄海瀉。",
            "頽垣就崩摧，敗屋遂傾卸。",
            "垂成麥傷潦，將老蠶病柘。",
            "那知困羈旅，正恐害耕稼。",
            "痛哉兵火餘，人物久凋謝。",
            "瘡痍索撫養，嵬瑣煩教化。",
            "方推中牟恭，復獲潁川覇。",
            "是行良不惡，漸美同噉蔗。",
            "况承雙魚書，敢緩千里駕。",
            "平生慕山水，尋勝每偷暇。",
            "何妨見君子，大厭顧榮炙。",
            "一舉欣兩得，重趼輕百舍。",
            "登臨興何窮，吟詠樂無價。",
            "猿鶴互酬對，雲煙競邀迓。",
            "巖松升龍矯，溪橋斷虹跨。",
            "尚恨阻豐隆，未果訪姑射。",
            "須煩段文昌，一出補天罅。"
        ],
        "title": "苦雨呈蘄守徐次公",
        "id": "21b334ba-863e-4827-b6ee-bf6112a7990e"
    },
    {
        "author": "王之道",
        "paragraphs": [
            "淵明晉高士，從官非所好。",
            "當時令彭澤，爲米聊寄傲。",
            "公田三百畆，一稔足炊䤖。",
            "明年春二月，農以仲春告。",
            "爲言當舉趾，西疇雨如膏。",
            "雨後春日遲，不寒亦不暴。",
            "欣欣木争榮，民析肯居隩。",
            "感此萬物時，吾年廹衰眊。",
            "餘生復幾許，遑遑近顛倒。",
            "翩然賦歸去，豈爲折腰躁。",
            "兄也今淵明，强盛當遠到。",
            "學問窮古始，文章配盤誥。",
            "十年宰兩邑，五月政三報。",
            "去冬得兄書，憐我加慰勞。",
            "仁言暖於帛，失喜至舞蹈。",
            "其間何所云，作亭縣之奥。",
            "爲農榜告春，此意在勸導。",
            "我欲求子詩，併以示倪耄。",
            "春作苟盡力，秋成可無禱。",
            "先當起疲瘵，次用振凋耗。",
            "别來忽九載，觸緒增戀嫪。",
            "塞命敢不勉，一笑一杯犒。"
        ],
        "title": "告春亭詩爲江寧令荀晉仲作",
        "id": "34dc4c7f-a99a-45ee-8114-d8e31cd924ad"
    },
    {
        "author": "王之道",
        "paragraphs": [
            "朝日不受霧，晴光似暉暉。",
            "忽然快我心，清風爲解圍。",
            "坐見九里松，旌幢碧相依。",
            "天竺了在望，上有祥雲微。",
            "西湖一千頃，圓荷覆青衣。",
            "輕舟競遊覽，往往俗客稀。",
            "幸及新雨霽，欣逢露初晞。",
            "水光與山色，高低映郊畿。",
            "佳哉氣葱鬰，觀闕何巍巍。",
            "誰云門庭遠，咫尺永天威。",
            "諸公萃俊傑，高論玉麈揮。",
            "載酒旨且多，不醉無庸歸。",
            "餘歡到獻酢，灔灔雙鴛飛。",
            "新詩爛錦段，想見勞心機。",
            "顧我雖百拙，續貂重相違。",
            "明年若重來，種種當如幾。"
        ],
        "tags": [
            "西湖"
        ],
        "title": "次韵同年蔡仲平察院遊西湖",
        "id": "97a5ac2f-5126-4e75-9c89-2c4ee2d26eef"
    },
    {
        "author": "王之道",
        "paragraphs": [
            "雲峰擁稜層，不動若頑石。",
            "追凉困無所，何當日云夕。",
            "揮箑汗如流，欲卧莫安席。",
            "雲頭從北來，微風動疏荻。",
            "滂沱一尺雨，旱魃驚辟易。",
            "巾屨獲暫御，尊酒容復覔。",
            "誰憐貧長卿，空洞家四壁。",
            "熬熬爐炭中，萬物同一息。",
            "明朝槁苗興，農畆歌帝力。"
        ],
        "title": "和秦壽之喜雨",
        "id": "06347b51-0133-4ebf-96d1-9a7fd7a812dc"
    },
    {
        "author": "王之道",
        "paragraphs": [
            "去年夏六月，我來自臨安。",
            "滂沲一夜雨，原隰俱瀰漫。",
            "俛仰忽再秋，秋旱畎澮亁。",
            "嘉穀槁垂盡，萬口空長歎。",
            "我從相山來，朝雲起巑岏。",
            "油然遍寰宇，半道濡征鞍。",
            "亭午至君家，簷聲落驚湍。",
            "詰旦視大田，青青已堪看。",
            "會見百室盈，陋巷飽一簞。",
            "何獨解君憂，我心其少寛。",
            "襲芳富卉木，秋炎苦摧殘。",
            "柯葉頓欣榮，秀色良可餐。",
            "速宜置尊酒，一洗儒生酸。",
            "我雖不解飲，醒狂佐君歡。"
        ],
        "title": "秋日訪程元明喜雨而作",
        "id": "ac2c9d6b-4abb-486b-ac34-5dab33d477ec"
    },
    {
        "author": "王之道",
        "paragraphs": [
            "老松如蛟龍，秋來露鱗甲。",
            "雷霆昨夜雨，奮迅以時發。",
            "道人粲可流，出世雨相法。",
            "至今獅子吼，狐兔尚驚怛。",
            "金繩小金山，突兀一峰拔。",
            "桐城舊知音，相招遺書札。",
            "世情强輕重，祖道無廣狹。",
            "天寧有佳句，鐘磬鬬鏗戞。",
            "嗟予丘壑姿，晚歲麋鹿狎。",
            "屬和良不工，前詩萬鈞壓。"
        ],
        "title": "和天寧因上人韵送僧用懿住桐城金繩山",
        "id": "9f6a8bde-8d2f-45e4-b21a-3bf09650fdd0"
    },
    {
        "author": "王之道",
        "paragraphs": [
            "去年出山時，飛雪正撩亂。",
            "慇懃大洪老，呵筆寫真贊。",
            "爲言化菩薩，持鉢江北岸。",
            "欲將說禪相，醒彼瞌睡漢。",
            "别來能幾日，漚滅冰且泮。",
            "似聞妙湛師，接踵還舊觀。",
            "公歸勿惆悵，生死同夜旦。",
            "幸有囊中金，了此一重案。"
        ],
        "title": "送延上人歸雲峰",
        "id": "71460ae7-244c-41d3-9d92-6d3b920a817b"
    },
    {
        "author": "王之道",
        "paragraphs": [
            "阿遵我輩人，相從十年舊。",
            "行肥形愈瘠，身貧道常富。",
            "厥初爲天衣，持鉢化淮右。",
            "袖攜維衛錄，訪我過蓬陋。",
            "若言法華山，有象金所就。",
            "其來自西土，隠現不可究。",
            "我時嘗記之，爾耳亦聊復。",
            "誰令慈悲師，鏤板播疏謬。",
            "向來天衣遊，追隨遍巖竇。",
            "高談屢絕倒，寢食廢宵晝。",
            "歸歟又同舟，半道過濠壽。",
            "是行寄先塋，一再獲邂逅。",
            "清霜殞群木，凄勁搗衣候。",
            "翩然不我留，雲山挺高秀。"
        ],
        "title": "送遵禪者",
        "id": "84d0bc75-783e-4b4e-a383-db5c11cd8734"
    },
    {
        "author": "王之道",
        "paragraphs": [
            "别來六改歲，想遍江南山。",
            "江南二百州，雲水相往還。",
            "秦望冠吳越，嵯峨俯塵寰。",
            "法華在其側，參差擁高鬟。",
            "幽花自芬芳，好鳥時緍蠻。",
            "傳聞發夢寐，登覽忘劬艱。",
            "去年謁老聰，默坐焚金顔。",
            "忽然獅子吼，頓覺醒冥頑。",
            "子今從之游，舊習須夷刪。",
            "人人自有分，既悟不我慳。",
            "請看釣魚翁，滿船載魴鰥。"
        ],
        "title": "次韵慧上人見寄",
        "id": "e9f86cc6-8bd7-4bb5-9231-09af664e6337"
    },
    {
        "author": "王之道",
        "paragraphs": [
            "解衣振林霏，欹枕聽簷溜。",
            "饑腸欲雷鳴，病耳忽牛鬬。",
            "自嗟兵火餘，十載困淮右。",
            "崎嶇窮水石，邂逅遍巖竇。",
            "山遊雜麋鹿，野處狎猿狖。",
            "那知膏粱肥，但覺蔬筍瘦。",
            "寶林吾北鄰，晨夕鐘鼓奏。",
            "疏篁玉森列，樛木弓半彀。",
            "來爲聖人祝，歌唄發清晝。",
            "歸餘雨脚稀，溪流静如漱。"
        ],
        "title": "用東坡三峽橋韵贈源上人",
        "id": "c7bac739-f7a6-40b5-92bf-f6fe9efac0a2"
    },
    {
        "author": "王之道",
        "paragraphs": [
            "我老懶成癖，貪此林泉幽。",
            "誰令吳中來，兩月乘江流。",
            "闔門十日雨，不得歷虎丘。",
            "讀子靈岩詩，還復令我愁。",
            "想見韋左司，擁騎當年遊。",
            "山中雨新霽，綠樹鳴鶯稠。",
            "乘興自不惡，金風颯清秋。"
        ],
        "title": "和韋蘇州遊靈岩山寺韵呈言上人",
        "id": "3a2f4773-0650-4b5e-a21e-cef5c4cbc896"
    },
    {
        "author": "王之道",
        "paragraphs": [
            "龍舒富山水，白雲又其角。",
            "七峰互回環，仰見天一握。",
            "古木森建幢，蒼藤大張幄。",
            "初疑翠黛掃，頗類青玉琢。",
            "飛泉何處來，其勢自天落。",
            "舂撞吼雷霆，激射紛雪雹。",
            "田家承下流，伐石競耕鑿。",
            "揺風麥初齊，泛水秧尚弱。",
            "怳若桃花源，誤入不容卻。",
            "況有古道場，碧瓦照丹雘。",
            "樓臺鎖煙霞，松杉聚猿鶴。",
            "我來孟夏初，征衫汗如濯。",
            "行行不知勞，梯雲上青廓。",
            "入門寂無人，幽鳥自相樂。",
            "登堂趙州出，此意亦不惡。",
            "徐徐叩其端，善巧萬金藥。",
            "銷除愛欲惱，澡浣塵土濁。",
            "山神似相留，入夜雨還作。",
            "明朝出山去，欲去更盤礴。",
            "何當賦歸來，寄傲酬素約。"
        ],
        "title": "游白雲山海會寺",
        "id": "9418d7e3-a92d-495b-b859-f475e6be7073"
    },
    {
        "author": "王之道",
        "paragraphs": [
            "觀山不憚遠，有癖老增劇。",
            "是行廹王事，所過飛鳥疾。",
            "路傍四五祖，不得着脚歷。",
            "朝來所幹集，我願容自適。",
            "衝寒走海會，嘯吟遂終日。",
            "眷言三祖山，經從阻良覿。",
            "僧果知我意，飯僕濟行色。",
            "崎嶇五十里，入山及未昃。",
            "山頭殘雪在，青瑶點微白。",
            "殷勤承老禪，傾蓋同莫逆。",
            "爲言住此山，予寶始今日。",
            "欲以扶我衰，不鄙昔輕策。",
            "捫蘿助探討，躡石共登陟。",
            "群峰聳遥翠，一水漲深碧。",
            "行行何所喜，兩脚有餘力。",
            "歸來飽香積，清淡更過昔。"
        ],
        "title": "題三祖山",
        "id": "aad71c1d-b80d-43fc-ac7b-31350926c0c2"
    },
    {
        "author": "王之道",
        "paragraphs": [
            "我生事幽討，塵埃良獨難。",
            "朅來舒蘄游，登臨每長歎。",
            "如何勝絕境，佛屋多所安。",
            "大哉慈悲力，神功助劖刓。",
            "住處未易言，小道亦可觀。",
            "五祖古名刹，樓臺倚巑岏。",
            "崎嶇六七里，縈紆三百盤。",
            "懸崖擢青士，夾道羅蒼官。",
            "飛泉響環玦，幽芳馥沉檀。",
            "我來及新霽，千峰碧玉攅。",
            "忽聞杞犬吠，旋覺壺天寛。",
            "水聲擢午暑，嵐氣生晚寒。",
            "心目快開豁，腰脚嗟蹣跚。",
            "看雲更搘笻，披風少凭欄。",
            "欲營五畆宮，它年寄衰殘。",
            "試煩問祖師，莫作非意干。"
        ],
        "title": "五祖山",
        "id": "5d8fc794-362d-4713-8344-76f1ec6c685d"
    },
    {
        "author": "王之道",
        "paragraphs": [
            "我老不能詩，其窮類詩人。",
            "多謝二三子，强以窮相親。",
            "師從何方來，過聽誤失真。",
            "袖攜諸公詩，丐我踵後塵。",
            "顧我雖不能，欲辭恐師嗔。",
            "勉作數句偈，拙惡慚無倫。"
        ],
        "title": "贈浮屠有則",
        "id": "503d1a38-2ecd-4d1e-92d3-39c1918be084"
    },
    {
        "author": "王之道",
        "paragraphs": [
            "我生困語言，老大猶棲遲。",
            "咄哉一言失，雖悔何能追。",
            "常欲說向人，到口還忸怩。",
            "不如静中坐，此理吾所知。",
            "春風入城郭，古寺花開時。",
            "廣庭積雨過，紅紫初紛披。",
            "偶逢頤庵人，强丐頤庵詩。",
            "是庵清而虚，底事名爲頤。",
            "南陵有徐子，頃嘗吏於斯。",
            "作字妙羲獻，學易深坎離。",
            "慎言與節飲，卦象不可欺。",
            "君看命名意，往往只在兹。"
        ],
        "title": "題澄上人頤庵",
        "id": "aad14fe7-389e-4a70-9941-5dcaa90f3da7"
    },
    {
        "author": "王之道",
        "paragraphs": [
            "春旱久不雨，既雨風日清。",
            "桑麻被膏潤，往往争欣榮。",
            "花鳥發詩思，湖山歡野情。",
            "駕言南畆遊，遂有西塔行。",
            "雲光鬰在望，地僻路亦生。",
            "賢公方外交，别來鶯再鳴。",
            "相逢話疇昔，茗椀喜屢傾。",
            "多謝二三子，壺漿競邀迎。"
        ],
        "title": "追和游謝氏山亭贈賢上人",
        "id": "e304c7bb-dc8a-444b-9ede-af4d3413797c"
    },
    {
        "author": "王之道",
        "paragraphs": [
            "南晉今黄梅，東禪舊青蓮。",
            "曹溪竟何許，龍朔知幾年。",
            "我聞二祖師，屬袂兹褊褼。",
            "片言道有契，千古衣相傳。",
            "栽松與舂磑，爲此一大緣。",
            "朝追固若廹，夜度亦大遄。",
            "邇来五百載，兵火數變遷。",
            "惟餘墜腰石，繩竅徒空穿。",
            "堂堂吳生畫，筆法世所賢。",
            "絹素雖朽蠧，丹青尚依然。",
            "嗟予二三子，平生慕真詮。",
            "來游獲瞻仰，投老當周旋。",
            "獨恨走俗狀，明朝又加鞭。",
            "臨池更徘徊，圓荷汎漪漣。"
        ],
        "title": "黄梅東禪寺",
        "id": "59a96fbe-799c-47fd-9032-5c816ff134c1"
    },
    {
        "author": "王之道",
        "paragraphs": [
            "呂侯妙章句，珠玉走鄰境。",
            "想當落筆時，豪邁不淹頃。",
            "智果古精舍，松篁轉岡嶺。",
            "幽人所盤礴，俗客作遠屏。",
            "春雲忽解剥，林日光炯炯。",
            "門迎有高僧，烏用賦渴井。",
            "開緘讀數過，令我發深省。",
            "老來習懶放，萬事廢不整。",
            "猶憐閒中趣，日月頗增永。",
            "何當遂浮家，百口具舴艋。",
            "不見六一翁，夢寐在清潁。",
            "人生會如意，歲晚果得請。"
        ],
        "title": "題智果寺",
        "id": "8d7bf8ed-384b-4d17-928e-9603bde50f15"
    },
    {
        "author": "王之道",
        "paragraphs": [
            "菩提古精舍，兵餘但茅茨。",
            "我行勌午暑，少憩容奴炊。",
            "山僧老無子，養蠶如養兒。",
            "奈何煮白蠒，廼欲繅青絲。",
            "燕泥固可惡，覆巢似非宜。",
            "不聞兩足尊，頂鵲安無隳。",
            "我亦學佛者，言之爲興悲。",
            "作詩書壁間，以爲浮屠規。"
        ],
        "title": "菩提院",
        "id": "ca3ffe4e-d157-4dbe-a24f-ed3502482b9c"
    },
    {
        "author": "王之道",
        "paragraphs": [
            "我從明光來，十里得永福。",
            "山中何所有，離離見疏竹。",
            "前人目琅玕，用意良不俗。",
            "誰能對此君，蔬飯賤粱肉。"
        ],
        "title": "黄頓琅玕山永福院",
        "id": "4eb22097-9cf9-4aea-9bf8-1a759460bf5c"
    },
    {
        "author": "王之道",
        "paragraphs": [
            "山前羅萬松，邀我行數里。",
            "不知幽人居，但愛亂峰峙。",
            "新晴翠似潑，乍熱汗如洗。",
            "幸獲聽潺湲，何妨濯清泚。"
        ],
        "title": "成相院",
        "id": "8e72ada2-2aa3-410b-83bf-097406bceabd"
    },
    {
        "author": "王之道",
        "paragraphs": [
            "一别異生死，三年能幾時。",
            "埋玉不可見，拱木徒興悲。",
            "通老奉香火，坐閲歲月移。",
            "圓顱點飛霜，夷曠真吾師。"
        ],
        "title": "弔魏敏功贈住庵通老",
        "id": "0de6c0ad-e18a-43f9-a511-66a81a063b0c"
    },
    {
        "author": "王之道",
        "paragraphs": [
            "市井從東州，水竹自西府。",
            "我來與公偕，槃礴日欹午。",
            "從容河底魚，樂哉得其所。",
            "此意與誰論，相看默無語。"
        ],
        "title": "和因老游水寨府治東軒二首  其一",
        "id": "22ae40f4-ff63-460d-9121-f9e9b7ce662c"
    },
    {
        "author": "王之道",
        "paragraphs": [
            "買山荷疊錢，照天水開府。",
            "幽花有餘香，誰復爲賈午。",
            "勝句須斯人，清遊更何所。",
            "臨深未能還，我欲作危語。"
        ],
        "title": "和因老游水寨府治東軒二首  其二",
        "id": "09733693-cb8a-4d09-8631-14ce9849e819"
    },
    {
        "author": "王之道",
        "paragraphs": [
            "秋聲入高梧，暝色上疏竹。",
            "南山攏青螺，過已淨如沐。",
            "悠然孤飛雲，窈窕轉林麓。",
            "自疑歸去晚，意欲窗下宿。",
            "道人等虚空，去來斷追逐。",
            "雲來不吾拒，雲去不吾速。",
            "相從一息頃，便覺静緣熟。",
            "何以照我心，老蟾掛枯木。"
        ],
        "title": "題崇因院信上人宿雲軒",
        "id": "4f398ec0-1fd5-406c-bf8c-6556a9f3c897"
    },
    {
        "author": "王之道",
        "paragraphs": [
            "過市欲投宿，穢隘非所安。",
            "人言五里餘，有寺潔且寛。",
            "驅駑犯泥淖，敢憚風雨寒。",
            "稻塍與兔逕，縈紆度千盤。",
            "衣裘被沾濕，脚膝加蹣跚。",
            "因思聖人語，後獲當先難。",
            "壯哉古道場，翬飛映層巒。",
            "秀色藹松檜，清香馥芝蘭。",
            "我心大有得，豈惟厭遊觀。",
            "行行勿躊躇，霽日升雲端。"
        ],
        "title": "宿彰教寺",
        "id": "19bc63b7-96c5-46df-9986-6feb7a12434b"
    },
    {
        "author": "王之道",
        "paragraphs": [
            "我從東蓼來，水竹遂幽討。",
            "崎嶇至於六，獲見文殊老。",
            "文殊方外友，僧門素稱寶。",
            "平生首肯處，可嗣布禪皓。",
            "寤寐思棒喝，邂逅得傾倒。",
            "何妨萃高人，坐上識吾葆。",
            "會勝索枝撐，得師恨不早。",
            "勉爲雲山留，未可止中道。"
        ],
        "title": "贈六安文殊亮老",
        "id": "ddc2415c-426f-4130-859a-958a46eec471"
    },
    {
        "author": "王之道",
        "paragraphs": [
            "南僧如竹葦，在處即成林。",
            "雖去常人髮，不異常人心。",
            "邈哉端上人，所得趣向深。",
            "雲泉香火裏，日夕長苦吟。",
            "爲我有時名，踏雪來相尋。",
            "相尋緣底事，論詩復鳴琴。",
            "我是折腰吏，衣带塵土侵。",
            "何以謝吾師，恨無虞師金。"
        ],
        "title": "贈僧辨端",
        "id": "55836901-11ee-4b95-87fd-5d1e9de717d4"
    },
    {
        "author": "王之道",
        "paragraphs": [
            "道人野鶴姿，昂昂在鷄群。",
            "誰能戀場粟，俯仰勞骸筋。",
            "飄然欲何之，駐目西山雲。",
            "西山甲南昌，雄勝天下聞。",
            "翠巖爲之冠，有客許見分。",
            "旋酌秀溪月，煮茗特勸君。",
            "寄言翠巖老，吾將謝紛紜。",
            "尚有鼻端堊，須煩爲揮斤。"
        ],
        "title": "送尚老之江西",
        "id": "85468f66-74eb-4dba-bae3-ebc665169a4f"
    },
    {
        "author": "王之道",
        "paragraphs": [
            "隔宿不問道，此語幼所聞。",
            "汨没塵土中，歲晚方得君。",
            "學道戒怠惰，成功在精勤。",
            "勤哉勤道者，取名不徒云。",
            "别來十二秋，東遊遍温鄞。",
            "持呪動至暮，坐禪常達昕。",
            "寸陰古所惜，君今惜餘分。",
            "兢兢窮晝夜，直欲忘齋薫。",
            "軒昂冲天鶴，那容混鷄群。",
            "我老懶成癖，見君但歡欣。",
            "茅齋無一物，坐對柏子焚。",
            "忽然捨我去，翩若風中雲。"
        ],
        "title": "贈浮屠勤上人",
        "id": "60179d31-8d8c-46ef-8e20-ffd1fc87567f"
    },
    {
        "author": "王之道",
        "paragraphs": [
            "千山倚天高，一徑穿雲斜。",
            "忽然見樓閣，知是佛子家。",
            "蒼松老不死，夭矯如龍蛇。",
            "霜皮自鱗皴，風梢互槎牙。",
            "幽花似薝蔔，清絕不可加。",
            "過庭送好音，異哉碧鴒伽。",
            "我來不忍去，一步三咨嗟。",
            "終當解冠裳，從師卧煙霞。"
        ],
        "title": "龍門呈心老",
        "id": "57cd8c30-8357-4dbd-9472-eee1b376fd18"
    },
    {
        "author": "王之道",
        "paragraphs": [
            "師從天台來，示我一集詩。",
            "開編未及讀，涕淚已交頤。",
            "紛紛世間人，迷妄覺者誰。",
            "浮沉苦海中，欲出無端涯。",
            "寒山與拾得，旁觀爲興悲。",
            "作詩三百篇，勸戒仍嘲嗤。",
            "覺此未覺者，當下成牟尼。",
            "此意亦良厚，柰何人罕知。",
            "師持國清鉢，欲救雲堂饑。",
            "贈言亦安用，聊以報所貽。"
        ],
        "title": "國清化人示寒山",
        "id": "73fae004-cc96-4d4f-b894-a17f1ad21366"
    },
    {
        "author": "王之道",
        "paragraphs": [
            "我昔遊成均，年少心猶童。",
            "倒床即甘寢，寧問達與窮。",
            "精爽忽飛越，夢到廬山中。",
            "廬山最佳處，二林占西東。",
            "開先在其間，泉石清而雄。",
            "分明我所記，古刹磨碑豐。",
            "長銜似持節，覺來夢還空。",
            "俛仰殆三絕，蹭蹬老更癃。",
            "貴賤等夢爾，覺夢一理同。",
            "持節何足道，得時可三公。",
            "說夢乃夢語，笑殺懶散翁。",
            "翁今往開先，憑何警盲聾。",
            "將此一轉語，截斷雙石谼。",
            "源源自何來，其去何所終。"
        ],
        "tags": [
            "庐山"
        ],
        "title": "奉送果上人住開先寺",
        "id": "5fbe8246-95ab-4ecf-a7be-cf280e968ec0"
    },
    {
        "author": "王之道",
        "paragraphs": [
            "扁舟歷陽來，訪君得少息。",
            "登堂默無語，見者稱目擊。",
            "去年糝江上，群盜羅劍戟。",
            "君時濡須游，入山笑相揖。",
            "肩擔祖師禪，問答揮即栗。",
            "豈惟警聾瞶，亦足慰岑寂。",
            "春容褪丹青，雨意鋪水墨。",
            "定將儻赴感，澄霽自端的。",
            "麥秋數日間，饑腸頗貪得。",
            "兵餘敝廬盡，何獨空四壁。",
            "維摩幸無恙，胡避有新室。",
            "白雲夲無心，能歸定能出。",
            "巋然三傑峰，況是舊相識。",
            "我有半仙丹，和劑等菖术。",
            "爲言山中人，蟠桃已成實。"
        ],
        "title": "次韵因老見贈",
        "id": "8c205680-fd59-4887-afe8-8d38a48fcef3"
    },
    {
        "author": "王之道",
        "paragraphs": [
            "欲識農夫田作苦，久雨禱晴晴禱雨。",
            "禱晴得雨雨得晴，此患到今傳自古。",
            "苾芬非是蕭蘭馨，誠心一發通三靈。",
            "文昌俗吏亦何者，乃能致雨興雷霆。",
            "爾來旱氣爞爞熱，夜望天涯電光掣。",
            "原田嘉穀半焦黄，何獨枯魚濡涸轍。",
            "忽然一雨洗瘴昬，珠玉無邊難價論。",
            "坐令愁嘆變歡抃，千巖萬壑江流奔。",
            "從今不厭商羊舞，十日一犂均下土。",
            "漏邦寒儉酒味醨，且磑新茶其分乳。",
            "庭前花草還青葱，想見黍稌紛芄芄。",
            "吾君早晚復疆宇，屢豐將見追元豐。",
            "天人大扺常相即，人若必天天可必。",
            "願修人事格天心，天若不從非所恤。",
            "泰亨自復先朋來，時通端不憂塵埃。",
            "新詩要非所宜辱，敢以木李酬瓊瑰。",
            "六年無蓄號不足，菜色定應緣半菽。",
            "要令汸暴似海岳，豈但河沙論秉斛。",
            "炎天赫日當流金，去國多年思轉深。",
            "只今淮北望霓切，須煩伊傅資商霖。"
        ],
        "title": "信陽和同官喜雨韵",
        "id": "2e9e6e81-cb04-4271-be47-121ff63cd258"
    },
    {
        "author": "王之道",
        "paragraphs": [
            "我生畏暑如畏焚，奈此歲旱風塵昏。",
            "十年廢放卧巖壑，名雖八品身黎元。",
            "恒暘乞雨雨乞霽，雨轉爲淫暘轉熾。",
            "不知此理果何如，每訝天心異人意。",
            "去年避地還家園，蒿萊滿目高侵天。",
            "秋陽肆虐冬益甚，涉春陂澤皆平川。",
            "邇來焦稿遍區宇，黄金融液膠流弩。",
            "趙侯日爲疲瘵憂，應怪魯書三不雨。",
            "天人大抵常相資，顧我錄錄傷無奇。",
            "鬻漿苦涼屠苦熱，敢望屏翳從招麾。",
            "聖主東巡群后覲，萬里江淮方水運。",
            "折衝禦侮賴親賢，何獨爲霖福斯郡。",
            "精誠昭格吾誰欺，頃間禱雨人所知。",
            "忽然簷溜瀉河漢，數聲霹靂轟相隨。",
            "公堂六月清無暑，旋磑龍團試分乳。",
            "官曹相賀復何言，且戒農夫築場圃。",
            "小人托庇安村墟，獲同野老歌而呼。",
            "願公玉带懸金魚，奉報得雨禾生稃。",
            "霏霏不厭沾衣裾，稍晴欲自躬犂鋤。",
            "斯民食足吾其俱，何妨把酒仍觀書。"
        ],
        "title": "次韵子厚弟喜雨行贈趙守端質",
        "id": "0888dec3-f29a-452f-9c5b-5cfea28ac986"
    },
    {
        "author": "王之道",
        "paragraphs": [
            "堯明文采燦星宿，子全道義高金玉。",
            "傷哉二子不可見，墓上悲風號拱木。",
            "逢君論友話偶及，令我呑聲爲渠哭。",
            "因渠感君不我鄙，遠寄錦囊詩一軸。",
            "有如貝闕羅珠璣，東攫西拏厭吾欲。",
            "又如康衢走騏驥，朝越暮燕惟爾逐。",
            "匹夫獲罪坐懷璧，誰使夜光衝蔀屋。",
            "仲尼知本故稱水，請看懸崖瀉飛瀑。",
            "我從二子方弱冠，俛仰三終同轉轂。",
            "壯年登第今已老，碌碌無奇堪齒錄。",
            "羨君節操似松筠，雪裏高標仍絕俗。",
            "已將義命等窮途，肯爲身名强榮辱。",
            "高情慷慨憐衰晚，妙句縱横丐膏馥。",
            "開緘反復讀數過，骨竦毛森頭觳觫。",
            "施隆報蔑君勿誚，明月輕投得魚目。",
            "人生遇合會有日，行矣鳴騶入空谷。",
            "燮調元化坐廟堂，長使斯民歌鼓腹。"
        ],
        "title": "酬潘縣尉",
        "id": "8537a069-f373-4a78-8360-c33f165d04b8"
    },
    {
        "author": "王之道",
        "paragraphs": [
            "嗟予偃伏淮南村，十年不踐公侯門。",
            "誰令金印入魂夢，平章六字承君恩。",
            "左手人頭右手印，此理未可輕易論。",
            "丈夫盖棺事始定，擒戎會使來稱藩。",
            "争如徐子擅騷雅，筆力豪縱今文園。",
            "楊君收印六十載，細觀制作同新翻。",
            "爲言常侍故家物，其先得自南昌潘。",
            "珠還合浦有時節，餘慶未艾鍾仍昆。",
            "子今得之類摘鵲，此貺重可輕璵璠。",
            "便當凖擬佩三印，併與文安遺子孫。"
        ],
        "title": "贈淮西運幹徐伯遠",
        "id": "d8e8bc02-387b-4f32-88c4-45431330de3b"
    },
    {
        "author": "王之道",
        "paragraphs": [
            "梅花似是東君客，漏洩春風犯寒坼。",
            "冰肌玉骨照雙泉，應爲孤根借泉脈。",
            "先生狂得次公醒，詩思藹藹飄晴雲。",
            "爲憐老拙有舊分，俾預勝賞沾清芬。",
            "我時被酒酒初透，香撲鼻端曾一嗅。",
            "别來飛雪往未能，想見精神愈高痩。",
            "西湖處士真詩仙，東坡老人所推先。",
            "豈知此花自奇絕，神助妙語相争妍。",
            "浪言投李報瓊玖，牛後何如作鷄口。",
            "我今無物報投瓊，木李雖輕聊藉手。",
            "先生標致良可人，此詩不減花娉婷。",
            "相當欹枕初得句，夜興冠坐如驚霆。",
            "願君追作淮夷雅，換取公卿重文價。",
            "嗟予衰矣不復論，但欲高門容駟馬。"
        ],
        "tags": [
            "西湖"
        ],
        "title": "和王覺民梅花詩",
        "id": "bee06c9b-e71b-4b0c-b024-cd278a940f36"
    },
    {
        "author": "王之道",
        "paragraphs": [
            "小隠山林大朝市，夫子命軒良有意。",
            "仕途捷徑固無取，泉石膏肓亦猶次。",
            "不知朝隠誰得之，我恐曼倩爲近似。",
            "公卿百執各有職，豈容妄隠但充位。",
            "古人禄仕所不免，意在全身近於智。",
            "莊周梅福此其流，吏隠之名可無愧。",
            "沈君有弟今休文，咳唾成章數千字。",
            "恥從舉子事進取，逸韵高情寓吟醉。",
            "乃兄宦達方强仕，翠竹停鸞想風致。",
            "君侯才業伯仲間，退以求名名亦遂。",
            "方今堯舜理四海，巖穴彈冠求自試。",
            "朝廷既治群吏肅，何處堪爲隠者地。",
            "不如市隠最得策，大勝山林自憔悴。",
            "花源繚繞轉紅綠，竹洞深沉入幽邃。",
            "我聞此風頗健羨，圖成未可日月冀。",
            "他時儻作江西游，兄曰能來訪予季。"
        ],
        "title": "沈湯輔隠軒詩",
        "id": "c24f3fb0-291a-4f22-bdfe-b34b25ce3c77"
    },
    {
        "author": "王之道",
        "paragraphs": [
            "葵花已過荷花繁，南風入户清而温。",
            "擔頭有李初入眼，令人引脰懷家園。",
            "三年爲客在兩處，李熟未果登清樽。",
            "翻思整冠誠可樂，何苦鑚核輒不存。",
            "急宜買冰致凝凜，全勝汲井供潺湲。",
            "小床方簟嚼春雪，一實自可輕璵璠。",
            "扁舟行逐東南奔，回首稻粱江上村。",
            "相歡孰若弟與昆，古來唱和須箎塤。"
        ],
        "title": "大梁食李有感呈彦時兄",
        "id": "cd18d1f1-b01e-4c74-8dcd-ef8ed9f86ddd"
    },
    {
        "author": "王之道",
        "paragraphs": [
            "春日歸來忽重九，潦旱相仍歲無有。",
            "庭前巖桂獨青青，此意於人亦良厚。",
            "欲酬佳節拚一醉，會有白衣來送酒。",
            "須臾殽核第羅列，無蟹猶空把螯手。",
            "坐來靈雨灑珠璣，洗出湖山競高秀。",
            "三公在望無百里，咫尺銀屏擁其後。",
            "長篇落紙箭離筈，大白浮醪簷注溜。",
            "細看黄菊與紅茱，想像年時還話舊。",
            "登高何必須人扶，我有笻杖頗堅痩。",
            "明朝寫出醉中語，牽帥不知誰唱首。"
        ],
        "title": "用子藺韵賦九日小酌",
        "id": "a36ef1af-3018-4e75-82f3-0f92bb36106a"
    },
    {
        "author": "王之道",
        "paragraphs": [
            "十年萍梗三到吳，走俗未暇觀西湖。",
            "是行信步至湖上，水光山色開天壺。",
            "游人雜遝半羅綺，一徑不憚穿雲紆。",
            "歸來神思頓清發，詩中寫出錢塘圖。",
            "張侯妙語何所似，青玉爲案黄金鋪。",
            "要當聨轡事幽討，邂逅得句相招呼。",
            "東坡已死不可作，因君對景還嗟吁。",
            "水仙配食竟莫舉，但見舊隠環菰蒲。",
            "山間有寺過三百，終期徧走參能儒。",
            "還家兒輩若問我，庶免不知空囁嚅。"
        ],
        "tags": [
            "西湖"
        ],
        "title": "春晚書懷",
        "id": "91d8b41c-8117-4117-84f8-08abc15c6a13"
    },
    {
        "author": "王之道",
        "paragraphs": [
            "何人夜作秋蟲號，吟詩坐對山月高。",
            "想當龍門奪錦袍，從臣拱手看揮毫。",
            "衡茅咫尺臨江皋，浮光灔灔翻金濤。",
            "滿帆何處乘風艘，千山過眼同奔逃。",
            "不防鱠鯉兼炰羔，酒酣起舞如飛猱。",
            "醉中往往笑成咷，一時輩流籍湜翺。",
            "嗟予蹇剥意欎陶，七年坐困山林牢。",
            "邇來天旱地不毛，釡魚薪蟻何嗷嗷。",
            "誰能讀詩夜焚膏，只益心蓬增目蒿。",
            "丈人純白羞桔橰，終日抱甕忘其勞。",
            "今春屬國紛旗旄，兩淮供億争鳴鼛。",
            "干戈載戢弓其弢，此行輔弼環蕭曹。",
            "藁街佇見懸酋豪，買牛賣劍犢賣刀。",
            "我雖不飲當漱醪，堆盤況有瑶池桃。",
            "鹿鳴會賦嘉賓敖，予衰尚可追風騷。"
        ],
        "title": "和劉春卿夏日閔旱次韵",
        "id": "d07728b5-f08c-4d39-8365-5853fb29f73a"
    },
    {
        "author": "王之道",
        "paragraphs": [
            "秋陽汎汎流清暉，帆腹不張旂脚垂。",
            "靈祠輪奐湖之麋，水天一色成玻瓈。",
            "西軒爽塏高不危，憑欄下瞰群山卑。",
            "鬼神亮我心無欺，風濤縱險夫何疑。",
            "區區奔走勞驅馳，和光未免世俗隨。",
            "相逢一笑聊伸眉，明朝摻袂還東之。",
            "蕭曹有節未見奇，往往樵牧相鄙夷。",
            "吾生傾否會有時，窮愁過眼無足悲。"
        ],
        "title": "過集湖德濟廟用趙尉廉留題韵示周欽夫程彦游",
        "id": "8de845b2-1fab-467c-ab9c-18c6a1fd988d"
    },
    {
        "author": "王之道",
        "paragraphs": [
            "新詩句句堪流傳，令人讀之神凜然。",
            "孟君已死不可見，如公筆力今無前。",
            "天生百穀養萬姓，暄潤稍闕功難全。",
            "江城秋旱望一溉，斯民窮極伊誰憐。",
            "滂沱忽澍三尺雨，稿苗厭厭藨緜緜。",
            "不知何以遽得此，有賢太守方承宣。",
            "焚香默禱辭未絕，精誠已格高高天。",
            "油雲垂布若可攬，沾濡車盖初言旋。",
            "西成指日多黍稌，頌歌未負賡豐年。",
            "豚蹄盂酒謝神貺，鼓腹一笑非予偏。"
        ],
        "title": "次韵張文伯喜雨",
        "id": "75a23cd6-896d-4661-852c-402d94d54a30"
    },
    {
        "author": "王之道",
        "paragraphs": [
            "夜聽簷聲翻急雨，想見膏潤均率土。",
            "先生休戚共斯民，憂在惔焚非憚暑。",
            "人情類被饑所移，我爾相忘自甘苦。",
            "寧從禱旱身暴日，肯對驅蝗歌侑俎。",
            "用心何獨追老杜，大庇寒儒歡廣宇。",
            "要令匹夫被惠澤，上致吾君堯舜數。",
            "嗟予糞朽伏邱壑，尺短寸長無足取。",
            "洊蒙珠玉過稱揚，丈夫殆以氣相許。"
        ],
        "title": "和董令升喜雨用前韵",
        "id": "59ed6f37-a7a7-45bd-a0fc-34a98bb2e317"
    },
    {
        "author": "王之道",
        "paragraphs": [
            "西湖春晚未全熱，湖上山光互明滅。",
            "往來冠盖競駢闐，斷續笙簫共伊咽。",
            "我憐湖山山見憐，波間湧出佳人鈿。",
            "太真一去不復返，圓荷萬點臙脂錢。",
            "船頭美眄珠的皪，不必洞房深處覔。",
            "忽然相值更相呼，嫩藍衫子山争碧。",
            "腸斷騷人一軸詩，細看煙柳想腰肢。",
            "明年我亦西湖去，遲日光風二月時。"
        ],
        "tags": [
            "西湖"
        ],
        "title": "次韵畢少董游西湖",
        "id": "26341e48-4435-4a78-bd74-049c2decd330"
    },
    {
        "author": "王之道",
        "paragraphs": [
            "山鎮在越澤在吳，東南形勢憑江湖。",
            "不知弱水竟何處，恍若員嶠連方壺。",
            "海門潮至飛雪湧，天竺雨過遥青紆。",
            "十年不見看愈好，正復妙筆那能圖。",
            "蒼松揺風翠盖偃，芳草藉地柔茵鋪。",
            "僧舍朝遊恣登覽，酒樓夕醉争歌呼。",
            "朅來俛仰春又曉，對花無語空長吁。",
            "作詩既非拙者事，强欲寫書編澤蒲。",
            "偉哉得志佐明主，進退百辟稱鴻儒。",
            "應憐伺候奔走輩，終日趦趄仍囁嚅。"
        ],
        "tags": [
            "西湖"
        ],
        "title": "西湖遊次韵趙見燭",
        "id": "6d13f08a-75a2-4970-95af-bfec84895b2c"
    },
    {
        "author": "王之道",
        "paragraphs": [
            "連昌宫中馬爲樂，一時舞馬黄金絡。",
            "君王養欲臣養文，忠鯁漫多寧救藥。",
            "嗷嗷萬國風中船，檣傾柂壞夫何言。",
            "潼闗莫拒范陽賊，傷哉天廐空連錢。",
            "翠華西去遥指蜀，應念霓裳舊家曲。",
            "六軍敢怒誰敢呵，馬足空污太真肉。",
            "始皇布漆徒堅城，元海斬木徒輕兵。",
            "驅魚驅雀强鸇獺，乃使後世蒙佳聲。",
            "亂離每憶昇平日，忽對新詩重嗟泣。",
            "望仙花草自春秋，怊悵六龍歸未得。"
        ],
        "title": "天寶歌和魏定公文次韵",
        "id": "62115d75-3847-4b93-807d-c98f17ad45ac"
    },
    {
        "author": "王之道",
        "paragraphs": [
            "天憐轍鮒噓殘濕，震奮雷霆起幽蟄。",
            "清風入夜送雨來，大慰焦枯望霓急。",
            "新詩如雨雨未休，相對自可忘爲憂。",
            "東皋秋稔想多秫，預期劇飲無論籌。",
            "老蟾宿畢君知否，欲煩更問東家丘。",
            "我今已具西歸舟，會見扶桑升赤虬。"
        ],
        "title": "和江和仲司理喜雨",
        "id": "4674eadf-7779-4528-b233-a1b8eb1baf92"
    },
    {
        "author": "王之道",
        "paragraphs": [
            "鹿泉居士身若槁，不慣看花夢顛倒。",
            "桐廬有客燕新昬，妄託嬌癡重伊惱。",
            "凍雲垂地雪欲落，斷雁呌群天尚早。",
            "一枝何處寄春來，便覺寒窗自華好。",
            "瓊瑶萬里眼界淨，咫尺前村莫輕掃。",
            "留將青女伴孤芳，長向茅齋照衰老。",
            "先生才思老不進，寤寐池塘見春草。",
            "對花酌酒祝東君，煩把窮通問蒼昊。"
        ],
        "title": "鹿泉居士王覺民頗有杜子美不徹之惱和東坡憶梅韵箴其膏肓",
        "id": "f50e4830-c5fa-4ffb-b4c0-69404cd3d84a"
    },
    {
        "author": "王之道",
        "paragraphs": [
            "伐蛟生得鬚髯蒼，隠然爲屋分三梁。",
            "廣寒恍若東西廂，清風入座衣披猖。",
            "蕭蕭終日聲奏篁，一洗鄭衞無伊涼。",
            "嗟予頑鈍鐵石腸，時危命蹇甘皇皇。",
            "江城正苦夏烈日，淮甸已懼秋飛霜。",
            "綠尊翠杓且徑醉，喜與夫子參翺翔。",
            "平生邱壑老增劇，夢想朝露珠璣香。",
            "何時元戎北渡森旗章，料敵制勝一一盡所長，鷄群野鶴看昂昂。"
        ],
        "title": "次韵胡德輝松軒時乞兵戍淮",
        "id": "ed156827-82e7-4188-8ed3-fbf02b60c20c"
    },
    {
        "author": "王之道",
        "paragraphs": [
            "君不見鄭虔學書晚彌篤，歲收柿葉貯三屋。",
            "興來寢食兩俱忘，但覺毛公老而秃。",
            "又不見梓人造車度群木，木中無火柿所獨。",
            "舊言盖軫象乾坤，須信斡旋歸一軸。",
            "美哉此果有常德，結實何曾問荒熟。",
            "霜餘萬顆綴寒林，下視黄柑類奴僕。",
            "牛心取象庶彷彿，熨斗得名何凂瀆。",
            "火乾既許暖闗膈，冰冷當知解煩燠。",
            "今年夏秋足時雨，盡道和氣鍾百穀。",
            "西成僅得十之五，亦見陰陽有盈縮。",
            "就中朱實繁且大，照野煌煌駭人目。",
            "較之常歲遠不侔，正似斗勝難趁斛。",
            "國家運厄困强敵，一紀於兹事弓韣。",
            "空庭喋血在今年，我已不疑何更卜。",
            "禾和鞋諧古云讖，大柿之祥天下福。",
            "請賡繼伐獻吾君，王者功成四方服。"
        ],
        "title": "大柿行",
        "id": "f7fa3631-f0bf-4b55-b139-53f2710a987e"
    },
    {
        "author": "王之道",
        "paragraphs": [
            "烟鬰濕薪費挑撥，可堪餘瀝濺如潑。",
            "吹霞弄日語縱工，正恐詩人類迂闊。",
            "屋角蕭蕭霜葉鳴，夜静亂我糟床聲。",
            "詩成欲寫輒復已，鄰雞犯早催天明。"
        ],
        "title": "秋日苦雨和子厚弟韵",
        "id": "75eabff0-b64c-471d-9a23-78be902750f1"
    },
    {
        "author": "王之道",
        "paragraphs": [
            "春寒沍連冬，春雪深數尺。",
            "千門擁瓊瑰，跬步燕越隔。",
            "朝來有情意，淡日透雲隙。",
            "殷勤貴公子，訪我跨龍脊。",
            "登堂笑不休，爲言督詩責。",
            "君嘗許我詩，俛仰歲三易。",
            "至今猶未償，無乃言遂食。",
            "我老苦健志，百不記六七。",
            "公子誠有意，何吝話疇昔。",
            "昔也君過我，我方事琴歷。",
            "嘗爲陽春弄，次第長短側。",
            "君乎鍾子期，此舉不輕擲。",
            "聞之思茫然，彷彿見擘趯。",
            "我有朱絲絃，塵埃久侵蝕。",
            "試煩一再鼓，助我毛頴力。",
            "公子不我拒，抱琴枕雙膝。",
            "須臾扣商絃，當春變秋律。",
            "凉風着草木，離離盡成實。",
            "我貧人不知，陋巷家四壁。",
            "何幸空乏中，登此黍與稷。",
            "但恐時令乖，瘡痍至生疾。",
            "公子其反是，叩角夾鍾激。",
            "不然總四絃，命宫以調適。",
            "坐令景風與慶雲，爲福爲祥遍方國。"
        ],
        "title": "贈曾桑中彈琴",
        "id": "e88c0cb4-ff1c-42a4-a0d8-877d97ac2ba7"
    },
    {
        "author": "王之道",
        "paragraphs": [
            "人生邂逅非偶耳，一面豈容輕愠喜。",
            "白首如新傾盖歡，誰解乘閒究斯理。",
            "君家江南我江北，南北相望殆千里。",
            "惠寵顧我端有由，衰滯不應能致此。",
            "爲言前歲在金沙，幽討窮探徧山水。",
            "論文獲與阿逢游，賸馥殘膏丐猶子。",
            "是行來赴徐卿召，昨日扁舟方戾止。",
            "阿逢聞是公僧彌，予乃阿逢門下士。",
            "知公閒放今杜門，所舍與公殊密邇。",
            "何妨旦夕侍杖屨，執經仍與諸郎齒。",
            "過從彈指見周星，入室芝蘭被蕸薳。",
            "須知四海皆兄弟，高義似君誰可比。",
            "徐卿報政趣歸朝，畫鷁高檣艤江涘。",
            "明朝車騎遂東還，有便時時遺雙鯉。"
        ],
        "title": "送趙仲達",
        "id": "ce31cd93-e041-4683-84cb-f7d7bb4f734d"
    },
    {
        "author": "王之道",
        "paragraphs": [
            "李侯入境憐焦枯，指麾屏翳如家奴。",
            "坐令大旱變霖雨，一時凋瘵歌巖夫。",
            "我思東坡不可見，夜諷新詩還撚鬚。",
            "慶源老人骨已朽，愛民似子當今無。",
            "稻田上下水聲接，農家凖擬相攜壺。",
            "南鄰敗屋欹欲倒，君來往往人争扶。",
            "流離復合燕相賀，向人競欲嘲解襦。",
            "吏民莫恠吾面瘠，耄倪艱食方饑癯。",
            "政聲不必家置喙，自然和氣成歡呼。",
            "何當相聚飲一斗，高吟大笑臨卭壚。"
        ],
        "title": "贈李廷吉知縣",
        "id": "4792834c-0e99-47d4-8211-201b19b3d250"
    },
    {
        "author": "王之道",
        "paragraphs": [
            "君之是行亦不惡，到處名山得佳作。",
            "江神好事欲援例，横起狂風捲帆脚。",
            "要求詩句須少駐，故戲舟師令暫泊。",
            "雷江正在淮南岸，萬頃黄蘆映青廓。",
            "不知眼界闊多少，但見炊煙耿墟落。",
            "歸心浩浩孰撩動，歸夢忡忡予忖度。",
            "怒濤底事强留滯，清夜無眠屢驚愕。",
            "遡游初冀日千里，今比驅車反成錯。",
            "人生離合自有數，誰謂江神能見謔。",
            "新詩入筆走驊騮，奔逸絕塵那可卻。",
            "何妨有酒發妙思，坐對陶泓自斟酌。",
            "韵嚴語險屬和難，顧我才慳子非虐。"
        ],
        "title": "次韵秦壽之雷江阻風",
        "id": "e3a7dc2c-6b1c-401b-8a1e-5bb284bcb55b"
    },
    {
        "author": "王之道",
        "paragraphs": [
            "江上驚風夜穿屋，扁舟正艤沙頭宿。",
            "燈寒屢剔短檠青，酒暖孤斟老盆綠。",
            "更闌艇子催人起，泥汊而今趁朝市。",
            "披衣踉蹡出馬門，凌波逐浪來江豚。",
            "鳴櫓嘔啞濺飛雨，静聽依稀似人語。",
            "月城百里指顧中，只好張帆使風去。"
        ],
        "title": "曉解糝潭追和張文潜白沙阻風",
        "id": "f049c25d-5bee-4665-ae65-9c75c82808dc"
    },
    {
        "author": "王之道",
        "paragraphs": [
            "畫工妙處稱毛羽，我欲論功第先兔。",
            "不知心手會天機，象管紛紛誰比數。",
            "寥寥千載一曹霸，墨妙于今傳二馬。",
            "龔生重馬輕尺璧，蔑視韓韋復何者。",
            "爾來一顧遇孫陽，奔走侯門日無暇。",
            "一匹騰驤一匹嘶，先生愛駿非愛奇。",
            "有如霓裳第三疊，按圖知拍逢王維。",
            "新詩邁絕今老杜，作經未必多馬蹄。",
            "先生馳騁金馬裏，口角雌黄即公是。",
            "欲知早晚定登庸，步武風雲起平地。",
            "偉哉驊騮世英物，一日早行三萬里。"
        ],
        "title": "和李似矩馬圖歌次韵",
        "id": "613cf8c1-a85e-4963-9c8e-ee83304ae3c5"
    },
    {
        "author": "王之道",
        "paragraphs": [
            "溪頭柳色春無際，溪水浮天一張紙。",
            "東君戲草康樂園，旋入夭桃與繁李。",
            "亂花無數不知名，往往倚檻窺前楹。",
            "有時酒惡吐欲死，先生來約花間行。"
        ],
        "title": "應資深康樂園四詠  其一",
        "id": "4b3d2dfe-1a9d-49ac-a64c-ebaa7162ed67"
    },
    {
        "author": "王之道",
        "paragraphs": [
            "露梢戞戞敲鳴玉，雲葉差差傳新綠。",
            "亭前十頃碧琉璃，過雨荷花浄如浴。",
            "客來不迎君莫嗔，我有清風如故人。",
            "先生午醉睡正熟，長須倒盡床頭春。"
        ],
        "title": "應資深康樂園四詠  其二",
        "id": "295e77f7-331c-42df-a19a-68415e010781"
    },
    {
        "author": "王之道",
        "paragraphs": [
            "不知眼界幾多闊，隠隠青山在天末。",
            "湖光釀就琥珀濃，應助先生恣澆潑。",
            "西風揺落黄花秋，江城有蟹供拍浮。",
            "人如淵明亦不惡，肯使臨賦成悠悠。"
        ],
        "title": "應資深康樂園四詠  其三",
        "id": "324ec5a6-e109-4324-b5d6-ca88a39b51e3"
    },
    {
        "author": "王之道",
        "paragraphs": [
            "誰人獨釣江南雪，雪滿江南鳥飛絕。",
            "先生對雪望江南，嗅認梅花忍寒折。",
            "癡雲捲盡清月流，小舟横卧南池頭。",
            "子猷乘興欲何往，歸歟莫爲伊人留。"
        ],
        "title": "應資深康樂園四詠  其四",
        "id": "4c889e02-e107-4a67-b2da-ae11d9d1f2fd"
    },
    {
        "author": "王之道",
        "paragraphs": [
            "大哉天休何穹窿，惟王配天居域中。",
            "東西南北乃四裔，盛德可使車書同。",
            "吾皇中興繼商武，小雅不復歌車攻。",
            "年來幽障滅烽燧，梯航萬里來夷戎。",
            "華亭瀕海古巖邑，商民填委百貨通。",
            "雕題交趾在何許，但見巨艦浮蒼龍。",
            "國家懷遠固有道，緩征薄稅垂無窮。",
            "名官市舶司置長，往往所任多名公。",
            "洪侯才望在人右，暫此出使良忡忡。",
            "使臺雄勝壓湖水，飛橋百尺如垂虹。",
            "作堂枕水傍風月，想見浩氣盤高空。",
            "我來五月過淫雨，炎雲烈日方爞爞。",
            "登臨不獨眼界豁，一洗煩暑清心胸。",
            "偕行相遇二三子，吳趙與我并王鍾。",
            "高談亹亹到莫逆，圍碁把酒還從容。",
            "輕風拂拂動襟袖，明月炯炯窺簾櫳。",
            "湖光十頃碧上下，身世怳在玻瓈宫。",
            "何人倚檻正横笛，數聲裂石開雲峰。",
            "忽然琵琶又繼作，罄此百榼誰能供。",
            "夜闌歸去不成寢，卧聽湖外鳴豐隆。"
        ],
        "title": "華亭風月堂避暑",
        "id": "23b299fe-5086-413b-80b2-0842953cf5e9"
    },
    {
        "author": "王之道",
        "paragraphs": [
            "新詩滚滚江流東，一瀉萬里誰能窮。",
            "平生清峭不近俗，雪山突兀江頭峰。",
            "相逢一笑莫相避，自古高人苦難致。",
            "涪翁骨冷喚不醒，且向新詩求筆勢。",
            "君於涪翁真後身，有同次律前身僧。",
            "語言直下見理窟，何須辛苦從張凴。",
            "對君令我思秋菊，三月褒山如一宿。",
            "君看玉局感秋吟，嘆息流光豈予獨。"
        ],
        "title": "次韵因老胡避遊",
        "id": "bbf1b66d-43fa-4c49-9995-b20292f75994"
    },
    {
        "author": "王之道",
        "paragraphs": [
            "餞别宜有酒，我無一杯潄君口。",
            "送行當以贐，我無一物藉我手。",
            "與君意氣真相知，君嘗謂予可言詩。",
            "獨有詩句堪送别，欲賦復止空嗟咨。",
            "送君胡爲三歎息，文酒從今失三益。",
            "干戈日尋雅道衰，吾徒一别真可惜。",
            "問君四海無家歸，飄然此去將何之。",
            "答云南陽善城守，屢以孤壘攘重圍。",
            "我今欲往誠有以，主帥好賢同邑里。",
            "輜車儻許載病翁，長策猶能靖多壘。",
            "騏驥君看伏櫪姿，髪雖種種心不衰。",
            "胸中之奇老未吐，忍死山谷甘寒饑。",
            "君不見元龍豪氣真磊落，卧見許生自旁若。",
            "時危康濟乃丈夫，問舍求田匪餘樂。",
            "又不見越石夜半聞雞鳴，披衣起舞賀友生。",
            "風塵澒洞四海亂，英雄攘臂收功名。",
            "古人相期盖如此，豈效世間兒女子。",
            "出門惘惘色可憐，君亦爲之殊可鄙。",
            "壯君此語膽忽張，群憂散盡增激昂。",
            "西風獵獵天落霜，千山凋林松檜蒼。",
            "寒菊始花黄且香，高空無雲老鵰翔。",
            "登山臨水秋興長，行人欲行送者傷。",
            "我獨不復傷，知君壯志殊未央。",
            "爲君援筆寫長句，一洗古今離别腸。"
        ],
        "title": "送管養正長歌",
        "id": "087f4146-e879-4a0b-867f-ec8991649d30"
    },
    {
        "author": "王之道",
        "paragraphs": [
            "誰令一日如三秋，仁人方念淮南州。",
            "斯民忍饑望麰麥，積雨又有傷殘憂。",
            "冬温土燥生春瘴，半夜風聲來枕上。",
            "曉看飛雪欲堆簷，白馬參差攅玉嶂。",
            "年饑高下藝麥多，暴如山阜汸如河。",
            "那知雪欲苦淫潦，兩岐半吐翻隨波。",
            "欣聞萬事一言了，使者勤民坐待曉。",
            "指麾郡將率官僚，出郭共迎羅漢禱。",
            "由來天意每因人，況自至誠宜感神。",
            "明朝披霧走烏轡，晴光杲杲清無塵。",
            "回頭菽粟賤如水，醉飽田間摩腹觜。",
            "周行四海不齎糧，可但攜壺餉鄰里。",
            "出遊遂繼文昌謠，追鋒行赴公車招。",
            "快將劉晏幹排手，衮衣入相禆唐堯。",
            "廣文才氣邁燕許，分教芹宫從少駐。",
            "政德穏步玉筍班，好尾輶軒上天去。"
        ],
        "title": "冬不雪春苦雨外臺爲民心惻檄郡請禱於法輪應感尊者悉獲靈貺曾不終日教授有詩以發揚盛美郡人相山居士聞而悦之勉次其韵",
        "id": "ac72d7c9-a057-4caf-a981-7b94701e0c80"
    },
    {
        "author": "王之道",
        "paragraphs": [
            "秋山赫赫明丹楓，秋天隠隠分玄鴻。",
            "不知眼界闊多少，九華突兀撐晴空。",
            "嗟予老病百事懶，誰能强勉追兒童。",
            "讀書既苦齒多豁，屬文益覺心如蓬。",
            "年來衰甚更齟齬，乘舟賣麵皆遭風。",
            "茫茫有類墮雲海，躊躇四顧迷西東。",
            "感君賦秋肯寄我，開緘反覆歌三終。",
            "如痿忽起盲忽視，角力未易分雌雄。",
            "寒郷冰雪正凝沍，暖回愛日何烘烘。",
            "驚濤巨浸浩無際，安流利涉輸艨艟。",
            "蓽門圭竇僅容膝，規模敢擬阿房宫。",
            "生平未慣新斧鑿，斲削便許從共工。",
            "偉哉歐梅兩黄鵠，逃名詩酒俱稱翁。",
            "余生顧後八十載，賢愚雖異襟期同。",
            "知君尚友取前哲，言之聊復輸丹衷。",
            "何爲規規事騷雅，乃欲索我章句中。",
            "舂容大軸爛錦繡，令人一睹情融融。",
            "清新嫵麗似鮑謝，豈徒奥學稱淹通。",
            "人能平地覆一簣，不輟會致邱山崇。",
            "披雲俛仰三百日，相逢底事常怱怱。",
            "去年江上識君處，鑿冰初見陽冲冲。",
            "分攜不覺秋又晚，向來旱氣方藴隆。",
            "君如鎮西我淝水，我往無事還何功。",
            "而君被檄試多士，考覈曲盡權衡公。",
            "作詩惡用求好語，好語正自添詩窮。",
            "有時嗣響姑趁韵，兹意祇欲安微躬。",
            "争如閉門絕慶弔，著書遠繼吾家充。",
            "静言培塿亦何罪，不韙正坐睎衡嵩。",
            "茅齋雨過風露肅，青燈夜諷賡秋蟲。",
            "更闌耿耿不成寐，卧聽江城鳴畫筒。"
        ],
        "title": "次韵孫興宗秋懷",
        "id": "c77946dd-d8af-4696-9f4c-7111bce88079"
    },
    {
        "author": "王之道",
        "paragraphs": [
            "福星臺畔依紅客，厭踏紅塵穿紫陌。",
            "湧金門外泛蘭舟，兩岸融融春水拍。",
            "隔浦笙歌寄幽思，向陽花柳饒春色。",
            "六橋突兀披丹青，千佛森羅眩金碧。",
            "登臨肯作懷古愁，志在雲臺書竹帛。",
            "須臾飲散晚風號，卻掃陰霾生桂魄。"
        ],
        "tags": [
            "西湖"
        ],
        "title": "上元後漕幕同僚二十八人會飲於西湖登千佛閣運幹趙漁樵希聖以坡詩七言絕句分韵得陌字",
        "id": "ed106440-0e72-489b-a201-c663664ba5ec"
    },
    {
        "author": "王之道",
        "paragraphs": [
            "我聞美玉地所秘，出爲世用自有時。",
            "譬猶景星與慶雲，千載往往一見之。",
            "君家玉璧豈無說，鑿山得石夸瑰奇。",
            "豈惟蒼翠實相似，温潤清越璠璵姿。",
            "細看高廣類墻壁，以璧名之故其宜。",
            "剜劖不已石無盡，此窟未易窺藩籬。",
            "作堂正在佳絕處，下視海岳如城池。",
            "錢塘雪浪湧澎湃，天竺煙岫紛參差。",
            "君于其間日成趣，長篇短句揮蛟螭。",
            "乃知地靈不愛寶，要令景物求新詩。",
            "顧我與君無半面，牽帥阿咸難固辭。",
            "沽哉沽哉吾與玉，它年相見期相知。"
        ],
        "title": "含山令尹章邦基即其所居剜山得石嵌空乃作堂於其上而目之曰玉璧窟求詩諸公予不識邦基而與其侄無爲簿濟之游濟之索詩故爲賦之",
        "id": "4931c25c-743b-4f41-a583-77793172723b"
    },
    {
        "author": "王之道",
        "paragraphs": [
            "西湖清麗春雨餘，子今欲去其焉如。",
            "九華插天遠在望，三月不見愁容舒。",
            "二兒奔逸汗血駒，輩視長離與鵷雛。",
            "去年冒雪來其俱，一鳴上國驚群儒。",
            "書不負人人負書，公卿豈應終犁鋤。",
            "惠然過我騎甚都，蕭蕭晚吹飄襟裾。",
            "借問能留旬月無，吾亦理棹其歸夫。",
            "爲言與君不同塗，藹峰松竹鳴笙竽。",
            "奇童小友良不誣，異哉老蚌生雙珠。",
            "君之是行亦榮歟，三胡盛事喧州閭。"
        ],
        "tags": [
            "西湖"
        ],
        "title": "送神童胡元弼元英從其父胡庭俊歸秋浦",
        "id": "6f8d917c-c2aa-4a8a-90be-eaa0d7a9b788"
    },
    {
        "author": "王之道",
        "paragraphs": [
            "蒼髯綠髪三四椽，茅齋高下輕且軒。",
            "清風入夜可人意，來與夫子調朱絃。",
            "連日秋陰蕩殘暑，抖擻煩襟欲輕舉。",
            "簡編燈火置勿論，且快蛟龍得雲雨。"
        ],
        "title": "和王覺民松軒詩",
        "id": "52a3d4d7-3dc0-49a4-bf7d-d97aace929ca"
    },
    {
        "author": "王之道",
        "paragraphs": [
            "平生最愛烟水閒，不知歲月磨江山。",
            "干戈七載厭奔走，清霜夜入飛蓬間。",
            "我家山水擅平遠，未向郭熙見秋晚。",
            "驚鴻斷處抹微雲，野水盡頭横翠巘。",
            "林塘綠浄明拒霜，似與楓葉驕秋陽。",
            "東坡山谷妙言語，珠玉倍增山水光。",
            "亂離記得承平日，政出多門事如髪。",
            "傷心北猗歸何時，園苑荒涼萬年石。"
        ],
        "title": "追和東坡郭熈秋山示王覺民",
        "id": "565e2b8e-6693-478b-9a8a-cf0806daf2a2"
    },
    {
        "author": "王之道",
        "paragraphs": [
            "長堤十里荷花雨，隠約塵頭南去路。",
            "故人戀戀不能忘，又遣長須寄新語。",
            "錦嚢玉軸纒朱絲，開緘怳覺雲烟飛。",
            "青山未許松柏老，綠野會致牛羊肥。",
            "嗟予衰滯煩訾相，十年相對江湖上。",
            "苦吟猛省爆鴨脚，劇論旋驚爛熊掌。",
            "分攜令我重回首，日月漂流易成久。",
            "因風頻寄數行書，毋蹈從前作詩痩。",
            "比鄰先生倦不出，德齒俱尊時第一。",
            "何妨杖屨日過逢，白酒黄鷄醉秋色。"
        ],
        "title": "次韵袁望回見贈兼簡楊德潤",
        "id": "160f2347-230e-4dba-9197-2b490a284098"
    },
    {
        "author": "王之道",
        "paragraphs": [
            "號啼莫怪妻兒疏，麥秋恰了償官租。",
            "噓嚅濕沫魚在陸，傷時令我思唐虞。",
            "平生學易有何說，大要豐財貴知節。",
            "相扶相吊來流亡，問言豆葉何時黄。",
            "遠哉天道所不曉，人比前年孰多少。"
        ],
        "title": "按麥行和魏定父韵",
        "id": "7b234c78-5525-4173-8bf6-cbf260607b3d"
    },
    {
        "author": "王之道",
        "paragraphs": [
            "荷葉亭亭綠滿塘，秋炎深得盖鴛鴦。",
            "晚來江上西風急，收拾蓮紅付拒霜。",
            "萬山揺落見森樾，翠影蕭蕭冷梳髪。",
            "請君無作宋玉悲，來賦江樓望明月。"
        ],
        "title": "清江引用蘇養直韵示王覺民",
        "id": "bb5863f7-dd64-4d0a-aac2-f33cfe07197e"
    },
    {
        "author": "王之道",
        "paragraphs": [
            "鬢邊殘雪幾春秋，自說生來不解憂。",
            "晚食得魚吹荻火，秋盤尋筍艤松舟。",
            "布裙斗酒不須惡，明月清風且相樂。",
            "紫宸朝去醉眠時，初日寒林正揺落。"
        ],
        "title": "清江曲追和魯直韵",
        "id": "cf0dd83e-42ec-49be-90f5-829b141b45a7"
    },
    {
        "author": "王之道",
        "paragraphs": [
            "時來富貴非所憂，公卿何必皆黑頭。",
            "力田孰若逢有秋，異哉甯戚親飯牛。",
            "商歌未絕驚齊侯，遂從仲父盟葵丘。",
            "勲業無聞死不休，磻溪有叟垂直鈎。"
        ],
        "title": "追和蘇養直飯牛歌",
        "id": "bc86e4b3-6fba-42e0-941c-d87175595589"
    },
    {
        "author": "王之道",
        "paragraphs": [
            "三年重見須川湄，捨舟東去何驅馳。",
            "王事靡盬莫遑息，人生所貴心相知。",
            "經從往返兩過我，一言意厚何多爲。",
            "向來江夏傾盖日，翕然譽望推麟儀。",
            "才猷伏火丹九轉，用之功效堪扶衰。",
            "重陽初過雨新霽，乾坤六合方平夷。",
            "邊城殘寇何足滅，廟堂勝算那容窺。",
            "相逢問我出世法，嗟我茅塞同荒陂。",
            "因君扣擊發深省，沉迷可笑群昏隨。",
            "我聞摩詰老居士，後身樓至今王維。",
            "忽然惠顧有緣契，怳若宿霧青天披。",
            "願君爲我取妙善，此界示現無邊慈。"
        ],
        "title": "次韵陶監丞茂安見贈",
        "id": "4b7d5ae6-939a-4cd7-9f6b-dd2f787a45b1"
    },
    {
        "author": "王之道",
        "paragraphs": [
            "高樓半天夸奕奕，一室蕭然再經昔。",
            "君今盤礴知幾時，邂逅相逢俱是客。",
            "襟懷磊落我輩人，傾盖便覺情相親。",
            "欲知富貴未乾沒，岷山錦水鍾精神。",
            "范侯國學同舍友，聞與吾人最親厚。",
            "别來不寄一行書，有便何妨爲予取。"
        ],
        "title": "和成都張通叔韵簡范偉明",
        "id": "91b6f86b-e8e6-4f68-af44-640fa18406cd"
    },
    {
        "author": "王之道",
        "paragraphs": [
            "七年兩見西湖濵，似向賤貧求貴人。",
            "安民扶世在豪傑，貴人何必皆巖莘。",
            "嗟予坎壈今老矣，餬口相煎未能已。",
            "願君莫作貴人看，歲晚庶幾長不死。"
        ],
        "tags": [
            "西湖"
        ],
        "title": "贈蓑衣道人",
        "id": "66be5fff-a1d5-442d-8e9d-127aa0b0bef1"
    },
    {
        "author": "王之道",
        "paragraphs": [
            "香山譽望不可攀，香山之後傳香巖。",
            "香巖硉矹聳人目，香巖秀氣超塵凡。",
            "香巖之風清可掬，終日哦松適幽獨。",
            "媿我無能老杜門，何時一笑披青雲。"
        ],
        "title": "寄白香巖縣丞",
        "id": "ffae6767-9b8d-4a80-836f-4c5f461d8899"
    },
    {
        "author": "王之道",
        "paragraphs": [
            "世情孔甘似醇酒，沾沾未必應心口。",
            "覆手爲雨翻手雲，餘耳安能保長久。",
            "魏侯風味真可人，汪汪萬頃江湖春。",
            "相從丱歲今白髪，坐對小軒聊欠伸。"
        ],
        "title": "題魏吉老若水軒",
        "id": "5ef46222-9957-4eb2-8240-2e6252fb4268"
    },
    {
        "author": "王之道",
        "paragraphs": [
            "二公才致同清壯，顧我無能但蘄向。",
            "只今連璧復有誰，伯仲未可輕第行。",
            "小人老矣病且衰，目光近在牛背上。",
            "何當策蹇擬高談，歲晚寒雲連雪障。"
        ],
        "title": "和沈次韓王覺民韵",
        "id": "065f2029-73cc-4134-b9c6-4f2d9639ec49"
    },
    {
        "author": "王之道",
        "paragraphs": [
            "浮雲捲盡秋天高，月光照水翻金濤。",
            "臨溪酌月羞溪毛。",
            "舉杯未飲欲誰酬，兹非沈謝須劉曹。"
        ],
        "title": "教授顔端行出示所和老杜曲江章因次韵  其一",
        "id": "5553dd61-be23-4db5-ad11-a928beb29091"
    },
    {
        "author": "王之道",
        "paragraphs": [
            "清夜無眠想千古，一字茫然墮沙莽。",
            "賢否紛紛固難數。",
            "樓頭漏聲寂不聞，策策寒窗葉鳴雨。"
        ],
        "title": "教授顔端行出示所和老杜曲江章因次韵  其二",
        "id": "e8a42add-592e-4a70-9d85-c1e7f6404c7d"
    },
    {
        "author": "王之道",
        "paragraphs": [
            "富貴從今信在天，君看黍稌多秋田。",
            "金風玉宇秋無邊。",
            "白屋青雲朝暮耳，正如農父須逢年。"
        ],
        "title": "教授顔端行出示所和老杜曲江章因次韵  其三",
        "id": "4d2ed115-f510-4960-bc14-4251f0c05706"
    },
    {
        "author": "王之道",
        "paragraphs": [
            "春來何處無花木，偶向招提見君獨。",
            "一枝着雨濕紅粧，便覺群芳自塵俗。",
            "嚶嚶幽鳥競遷喬，皎皎縶駒聊在谷。",
            "人生富貴會有日，莫以青雲輕白屋。",
            "固應遺策暫駐馬，況復過屠宜得肉。",
            "無心杜老吟不到，半醉楊妃睡難足。",
            "態濃意遠誰得似，空想當年麗人淑。",
            "嗟予坎壈世所鄙，正坐甲壬無背腹。",
            "少甘糠籺老葵藿，自笑清癯類霜竹。",
            "看花把酒發浩歎，反復新詩三過目。",
            "仇池老人已仙去，千載東坡與西蜀。",
            "思之展轉不可見，夜夢乘風跨黄鵠。",
            "朱唇翠袖妙今古，我欲宫商歌作曲。",
            "翻愁刻鵠難復工，唐突西施卻成觸。"
        ],
        "title": "定慧院海棠追和東坡呈虞季然陳德夫",
        "id": "b6ce3a75-c8bd-4b96-9aef-1ab95a4a5f70"
    },
    {
        "author": "王之道",
        "paragraphs": [
            "二老亭亭雙屬玉，交映霜餘半溪綠。",
            "才高一世妙言語，落筆珠璣爛盈掬。",
            "時來釣叟爲三公，傅巖莘野誰雌雄。",
            "紛紛俗態任冷煖，風雲早晚騰蛟龍。",
            "中興復見宣和盛，須信人心協天命。",
            "真從僵仆正邦基，更向膏肓起民病。",
            "尺書寄我三長篇，管中窺豹非其全。",
            "墨渝紙敝未釋手，晴窗飛盡沉香煙。",
            "嗟予留滯濡須塢，夢寐斯文屬燕許。",
            "何當單騎造齋榻，遂使高軒出城府。",
            "春風回首歸萌芽，又促畦丁種早瓜。",
            "我心傾寫會有日，爲言已辦浮江槎。"
        ],
        "title": "次韵寄荀晉仲簡陳夫子",
        "id": "31ebf3a8-af43-4951-b77c-344c78d2de85"
    },
    {
        "author": "王之道",
        "paragraphs": [
            "霜餘菊暗荷葉枯，千頭喜見君家奴。",
            "離離丹實照綠葉，不減五松官大夫。",
            "邇來萬木凍欲死，東君信到梅花鬚。",
            "一枝亞竹斜照水，便覺清香無處無。",
            "李君江南我江北，正如員嶠鄰方壺。",
            "操修逈與世俗異，政事賴有神明扶。",
            "文書甚簡民甚喜，老吏往往寒無襦。",
            "項侯秀發西楚後，作詩語带山仙癯。",
            "願因徐辟見孟子，折簡未敢先招呼。",
            "異時鼎社遂酣暢，會使王衍悲黄壚。"
        ],
        "title": "再用奴字韵寄李廷吉",
        "id": "97cbe03d-4ed3-4c13-9c00-da89043dbcfd"
    },
    {
        "author": "王之道",
        "paragraphs": [
            "人言韓孟才相高，欲將詩骨追詩濤。",
            "可憐寒谷痩不毛。",
            "青蒿倚松亦浪語，遂令後世稱同曹。"
        ],
        "title": "酬秦壽之見贈三首  其一",
        "id": "964ac720-0fba-4c23-a4f4-9450622a07ce"
    },
    {
        "author": "王之道",
        "paragraphs": [
            "誰能胸次澆今古，老去蓬茅雜榛莽。",
            "樸遫已甘無足數。",
            "品題忽及乃君餘，頓覺焦枯得時雨。"
        ],
        "title": "酬秦壽之見贈三首  其二",
        "id": "3d284974-771f-4ae6-b0ce-dbc6d88139ae"
    },
    {
        "author": "王之道",
        "paragraphs": [
            "静中真樂全吾天，勿輕捨己芸人田。",
            "甜均食蜜無中邊。",
            "濁醪麤飯自不惡，那能問命推行年。"
        ],
        "title": "酬秦壽之見贈三首  其三",
        "id": "ddd4c826-3814-4c32-867c-3606f027c5f8"
    },
    {
        "author": "王之道",
        "paragraphs": [
            "凍雲垂地風栗冽，萬里江天暮飛雪。",
            "九華何處正嶙峋，瓊樹瑶林鬬明潔。",
            "扁舟突兀依寒蘆，朝來殘酒猶半壺。",
            "夜寒獨酌不成醉，卧聽宿雁鳴相呼。"
        ],
        "title": "江天暮雪",
        "id": "8b721b2c-284a-4e1e-8690-5fb5646f17f7"
    },
    {
        "author": "王之道",
        "paragraphs": [
            "短篷暮艤湘江宿，坐見江豚起還伏。",
            "忽然氣作浪山來，一夜雨聲如決瀆。",
            "淒淒寒氣欲相侵，燈火青熒更向深。",
            "床頭有酒且徑醉，免使萬慮縈吾心。"
        ],
        "title": "瀟湘夜雨",
        "id": "a5552edf-1dc0-4b7e-a663-bcf10f14566e"
    },
    {
        "author": "王之道",
        "paragraphs": [
            "扁舟夜泊蒹葭側，湖外雲間見明月。",
            "月光揺水掣金蛇，坐想騷人賦秋色。",
            "舉杯向天屬姮娥，君當照坐吾當歌。",
            "全勝送客九江上，荻花楓葉如渠何。"
        ],
        "tags": [
            "洞庭湖"
        ],
        "title": "洞庭秋月",
        "id": "b467057d-d660-4eba-8223-587ec9662362"
    },
    {
        "author": "王之道",
        "paragraphs": [
            "寒蘆萬頃迷西東，夕陽上下江天紅。",
            "炊烟幾處裊輕碧，知是漁家收釣筒。",
            "老翁長鬚更廣顙，路逢百錢掛藜杖。",
            "三杯酒罷月已高，短棹扁舟還獨往。"
        ],
        "title": "漁村落照",
        "id": "a7890a58-8f73-46ed-bafc-484a077938a1"
    },
    {
        "author": "王之道",
        "paragraphs": [
            "雨餘湖水吞遥空，前山宿霧開溟濛。",
            "坐看雁陣落沙觜，欲下復起摩蒼穹。",
            "寒蘆飛花秋色老，亂撲客衣紛不掃。",
            "肅肅驚風忽破行，卻似張芝作顛草。"
        ],
        "title": "平沙雁落",
        "id": "d05c1847-8373-4ae8-aacf-c078b33d5853"
    },
    {
        "author": "王之道",
        "paragraphs": [
            "深堂傑閣松風鳴，黄梅已過雙溪晴。",
            "不知城市乃有此，六月表裏冰壺清。",
            "我來蒙師炷香鼎，旋汲溪泉爲煎茗。",
            "明朝又送不托材，大慰枯腸怯龍餅。"
        ],
        "title": "和笑庵送麵",
        "id": "6f6e1370-6054-452c-8db2-7e2d3e34b645"
    },
    {
        "author": "王之道",
        "paragraphs": [
            "岷峩何處在目前，怳惚萬里惟心田。",
            "道人遐想對縑素，毫端亹亹生雲烟。",
            "不煩捫參更歷井，坐見紫翠摩蒼天。",
            "崔嵬絕頂明積雪，崎嶇幽澗縈流泉。",
            "當時神禹導江處，隨山刋木知何年。",
            "竹齋言語妙天下，山情水思何緜緜。",
            "想當落筆快揮掃，精神如到岷峨巔。",
            "師誠乞詩我丐畫，不然無用徒相煎。"
        ],
        "title": "贈堅上人",
        "id": "527a78d9-8f0b-4f99-890b-ab31c3dc02d7"
    },
    {
        "author": "王之道",
        "paragraphs": [
            "寄語山中好看客，待與諸郎醉秋色。",
            "諸郎作詩學東坡，筆力駸駸清到骨。",
            "由來習氣相薫蒸，千古勾吳張季鷹。",
            "鱸魚斫鱠飲入夜，哦詩坐對風窗燈。",
            "好向少陵賡客至，樽酒盤飡正相似。",
            "請師淨掃壁上塵，凖擬臨時醉題字。"
        ],
        "title": "寄古上人若之用東坡徑山韵",
        "id": "940d63db-ce37-4a37-924a-ed5260501530"
    },
    {
        "author": "王之道",
        "paragraphs": [
            "小雨新晴接重九，獵獵西風振衰柳。",
            "二禪過我欲東遊，爲說偕行得良友。",
            "天童老人笑垂手，應問師來欲何取。",
            "相逢莫作一日留，袖取鄞江過淮右。"
        ],
        "title": "送道覺遊天童山",
        "id": "24ab2e3f-970e-4a80-b58f-99e4494d44d6"
    },
    {
        "author": "王之道",
        "paragraphs": [
            "黄梅西去一舍許，奔走龍天瞻四祖。",
            "師今何往昔何來，占斷金沙長作主。",
            "須知至道本不滅，豈獨高名固非取。",
            "偶傳衣鉢繼三世，遂配雲中詔千古。",
            "寺藏巖腹蟠地軸，塔據峰巔立天柱。",
            "稜層石棧斜甕玉，繚繞溪流緩縈組。",
            "月明飛瀑百虹掛，風撼長松萬蛟舞。",
            "路通澗谷横略彴，樹靄烟霞團縷數。",
            "清陰掃徑初入夏，蒼蘚封庭新過雨。",
            "留連歸客獲聨轡，邂逅主僧還接武。",
            "請觀異事花五葉，願結勝緣香一縷。",
            "何人爲作錦鷄夢，此意他年銘肺腑。"
        ],
        "title": "四祖山",
        "id": "fd773e04-0c69-4875-99b0-12872cd7f683"
    },
    {
        "author": "王之道",
        "paragraphs": [
            "去來何所喜，一雨應澄清。",
            "憔悴有生理，嘆嗟成頌聲。",
            "酒壚從客醉，村畽問農耕。",
            "深得諏詢意，誰能繼此行。"
        ],
        "title": "和荀晉仲題法隆韵",
        "id": "dc4f1914-8fc7-4f19-9853-7d33459cdd6d"
    },
    {
        "author": "王之道",
        "paragraphs": [
            "欲雨雲容合，瀕江水氣浮。",
            "笑談初入夜，燈火適逢秋。",
            "巧借三豪便，還成一醉謀。",
            "投瓊酬木李，秪使老夫羞。"
        ],
        "title": "和沈進可檢法秋夜飲客待月",
        "id": "49eb7fd3-b426-4ac7-95d9-fe7c766616ff"
    },
    {
        "author": "王之道",
        "paragraphs": [
            "荒庭寒有月，窮巷静無聲。",
            "坐想積年别，遥同今夕明。",
            "蹉跎前進士，憔悴老書生。",
            "短棹歸來好，邉城久偃兵。"
        ],
        "title": "冬夜對月懷彦逢弟",
        "id": "4ff20750-c52f-4c1e-87a2-d9a20880c958"
    },
    {
        "author": "王之道",
        "paragraphs": [
            "臘近梅争白，冬温柳漸黄。",
            "强吟詩思澁，幽步野情長。",
            "别去嗟何闊，歸來肯遽忘。",
            "開緘得佳句，和氣溢寒鄊。"
        ],
        "title": "和沈次韓歷陽歸來見寄",
        "id": "64c4e436-2831-4bd2-ad1b-9623ccb9f0c5"
    },
    {
        "author": "王之道",
        "paragraphs": [
            "十里南溪路，思君一望間。",
            "黄花秋色老，紅葉露痕殷。",
            "似說親朋集，遥知杖屨閒。",
            "徘徊松徑晚，踏破紫苔斑。"
        ],
        "title": "和魏定父",
        "id": "be116b43-2f5e-4675-8823-5a8ebf64f5d1"
    },
    {
        "author": "王之道",
        "paragraphs": [
            "滯留嗟是役，艱險笑吾生。",
            "此去和風順，朝來虔賊平。",
            "湖山争喜氣，雁鶩送歡聲。",
            "千里前塘路，應知客念輕。"
        ],
        "title": "和子薳官牌夾口韵是日聞官軍破虔賊",
        "id": "922d11f6-5d64-4f64-956f-36134645b805"
    },
    {
        "author": "王之道",
        "paragraphs": [
            "老來無柰懶，春至不勝情。",
            "萬石嗟遺迹，雙魚謝寄聲。",
            "壓花朝雨重，釃酒夜泉鳴。",
            "細把君詩讀，冰壺表裏清。"
        ],
        "title": "和劉與可二首  其一",
        "id": "b22e57db-dcdc-4efb-bfab-f13db2e438cb"
    },
    {
        "author": "王之道",
        "paragraphs": [
            "野塘春草遍，芳樹老藤纒。",
            "遠信占黄耳，清游任白顛。",
            "山光晴抹黛，湖氣暖騰烟。",
            "我有邉韶癖，何妨晝日眠。"
        ],
        "title": "和劉與可二首  其二",
        "id": "f209b41d-77b9-42f1-9036-673bba1b3b66"
    },
    {
        "author": "王之道",
        "paragraphs": [
            "短鬢紛垂白，衰顔悴带黄。",
            "多寒冬更甚，少睡夜能長。",
            "舊學長荒廢，新知感愛忘。",
            "何時一樽酒，談詠带江鄉。"
        ],
        "title": "和歷陽李簿見寄",
        "id": "fe37b882-6b72-4bfe-b739-4b3efb1f2d5f"
    },
    {
        "author": "王之道",
        "paragraphs": [
            "青山如我約，終日對柴門。",
            "學道未忘念，懷君空斷魂。",
            "時來當有用，事往置無論。",
            "反覆新詩讀，誰知老眼昏。"
        ],
        "title": "和因格非見寄二首  其一",
        "id": "8275e49f-95b2-497a-810f-808952af2235"
    },
    {
        "author": "王之道",
        "paragraphs": [
            "兀坐時看屋，閒居晝掩門。",
            "吳吟聊遣興，楚些欲招魂。",
            "否泰宜周易，行藏付魯論。",
            "不須傷老大，眠食度朝昏。"
        ],
        "title": "和因格非見寄二首  其二",
        "id": "58e099e1-2418-4231-a0f3-d2d891939937"
    },
    {
        "author": "王之道",
        "paragraphs": [
            "寓問發函舊，論交傾盖新。",
            "幾年瞻翰墨，今日侍光塵。",
            "禦侮煩驍將，扶顛倚大臣。",
            "相逢更可恨，對酒漉陶巾。"
        ],
        "title": "和程德遠二首  其一",
        "id": "83ebb480-cd06-4e16-a1ce-7ed77f1d936d"
    },
    {
        "author": "王之道",
        "paragraphs": [
            "未盡通宵話，猶如一日秋。",
            "壯懷天共遠，歸意雨同留。",
            "燈燼何明滅，蛩聲静應酬。",
            "十年爲客夢，應不負瀛洲。"
        ],
        "title": "和程德遠二首  其二",
        "id": "71a53ee9-1e1d-414d-bd07-616ebec8f141"
    },
    {
        "author": "王之道",
        "paragraphs": [
            "獨坐日將夕，凄凄風雨秋。",
            "寒燈照孤屋，欹榻擁疏裘。",
            "身世槐安國，功名蜃化樓。",
            "歸歟老居士，蹤跡繼浮休。"
        ],
        "title": "追和老杜江上",
        "id": "05db754f-7ee0-414c-b76c-3c826facef6c"
    },
    {
        "author": "王之道",
        "paragraphs": [
            "往矣古循吏，賢哉今長民。",
            "牛羊歸落日，桑柘殿餘春。",
            "共學知名久，相逢見面新。",
            "瘡痍頼休養，猶喜見斯人。"
        ],
        "title": "和彦時兄贈王廣濟",
        "id": "1f041c13-c0b7-4bb1-9a1e-b4e9206e2ed9"
    },
    {
        "author": "王之道",
        "paragraphs": [
            "七行才業在，寧久困無津。",
            "秋到搏風翼，春迴縱壑鱗。",
            "褒山方競秀，棗嶺益争新。",
            "珍重二三子，詩騷追古人。"
        ],
        "title": "和王覺民簡褒山因上人棗嶺魏欣然二首  其一",
        "id": "1c106c44-9b29-4f1e-8851-a7a3f9b5a71d"
    },
    {
        "author": "王之道",
        "paragraphs": [
            "君來踰半月，未果一尊同。",
            "湖水寒應碧，山梨雨自紅。",
            "何時過北牗，今日轉西風。",
            "相去無他地，孤城杖屨中。"
        ],
        "title": "和王覺民簡褒山因上人棗嶺魏欣然二首  其二",
        "id": "8daa3d78-6134-4b9a-993e-5df18e6ce892"
    },
    {
        "author": "王之道",
        "paragraphs": [
            "失梳蓬鬢結，欠洗垢衣黄。",
            "我欲齊榮辱，誰能較短長。",
            "賤貧猶不去，富貴慎無忘。",
            "豈敢貪懷璧，春秋戒越鄉。"
        ],
        "title": "酬陳勉仲勉仲寄示諸公所和黄字韵詩軸且責其歸重念匹夫懷璧之罪不敢靳因復和其韵反之",
        "id": "51da769d-7684-4cac-840b-888c5e8d12b3"
    },
    {
        "author": "王之道",
        "paragraphs": [
            "千山初過雨，萬籟不鳴風。",
            "寶鑑沉寒水，冰輪上太空。",
            "竹梢低蘸碧，楓葉冷浮紅。",
            "終欲金沙去，經營一畆宫。"
        ],
        "title": "和秦壽之題蘄春驛浸月軒",
        "id": "2cb32dac-0842-4139-94f6-d88e9a1f1267"
    },
    {
        "author": "王之道",
        "paragraphs": [
            "大澤知何處，扁舟快此行。",
            "綺羅紛勝賞，歌吹溢歡聲。",
            "茭葑春還合，波濤暮自平。",
            "臨風一披拂，誰識未歸情。"
        ],
        "title": "吳興舟中有作",
        "id": "06c77118-727d-4950-b0df-bc1db33888c1"
    },
    {
        "author": "王之道",
        "paragraphs": [
            "步屧隨兒輩，臨池得凭欄。",
            "久陰東虹斷，小滿北風寒。",
            "點水荷三疊，依墻竹數竿。",
            "乍晴何所喜，雲際遠山攅。"
        ],
        "title": "遣興",
        "id": "3091675c-ffb0-48f3-b125-b398e8d79fdc"
    },
    {
        "author": "王之道",
        "paragraphs": [
            "老怯繁霜勁，閒憐愛日温。",
            "禦寒朝强酒，防寇夜撐門。",
            "採薺籬根地，觀梅郭外春。",
            "餘生何所託，歸命大慈尊。"
        ],
        "title": "和龔聖任冬日即事",
        "id": "3f66ff13-2aa3-4512-8364-ee5209671b4a"
    },
    {
        "author": "王之道",
        "paragraphs": [
            "西北張霞綺，東南漾月波。",
            "登臨笻作馬，吟詠筆翻河。",
            "思與蒼霞遠，情同白水多。",
            "新詩清且麗，標致壓陰何。"
        ],
        "title": "和秦壽之題黄州郡樓",
        "id": "085da647-7809-4a08-ac3b-bfecbd3df8b7"
    },
    {
        "author": "王之道",
        "paragraphs": [
            "欲去未成去，朔風鳴怒濤。",
            "片帆洲外舉，列岫霧中高。",
            "竹屋雨沾被，紙窗寒透袍。",
            "遥應望歸艇，向夕走兒曹。"
        ],
        "title": "和子薳春江用老杜韵",
        "id": "07cf9be0-3c00-4cd7-8e7f-a5ed2a934f82"
    },
    {
        "author": "王之道",
        "paragraphs": [
            "聞道西興去，全家共小舟。",
            "别離江北岸，懷抱海東頭。",
            "閃閃風帆遠，滔滔雪浪浮。",
            "苕溪在何許，應爲故人留。"
        ],
        "title": "送彦逢弟赴西興鹽場",
        "id": "de6f74cd-873d-441e-99ad-f12bd305259c"
    },
    {
        "author": "王之道",
        "paragraphs": [
            "冬温行色好，江上菊花黄。",
            "鄊味蓴羮美，皇恩誥墨香。",
            "招延從北海，吟咏繼東陽。",
            "别後如相憶，時應問草堂。"
        ],
        "title": "送安豐判官江叔夜用菊花韵",
        "id": "153c8bea-90a7-4a18-ac61-e8fe582b35df"
    },
    {
        "author": "王之道",
        "paragraphs": [
            "大旱彌千里，群心廹望霓。",
            "簷聲聞夜溜，山氣見朝隮。",
            "處暑餘三日，高原滿一犂。",
            "我来何所喜，焦槁免無泥。"
        ],
        "title": "秋日喜雨題周材老壁",
        "id": "729c6ad6-570f-4fa1-9054-65ed4bc7f8bc"
    },
    {
        "author": "王之道",
        "paragraphs": [
            "老窮推不去，湖海又逢春。",
            "懶復論三甲，空驚薦五辛。",
            "柳梢寒已動，萱草暖還新。",
            "我亦寰中物，因君試問津。"
        ],
        "title": "立春和孫子紹二首  其一",
        "id": "54ac1fc3-02d5-4ffe-8f6f-e0696548938d"
    },
    {
        "author": "王之道",
        "paragraphs": [
            "南浦初開凍，東郊未去寒。",
            "芳華歸草木，生意入門闌。",
            "綠蟻供瑶甕，青絲送玉盤。",
            "新詩妙當世，賦答敢辭難。"
        ],
        "title": "立春和孫子紹二首  其二",
        "id": "2d41ce5c-65d9-4d29-adc6-7ca6eb069125"
    },
    {
        "author": "王之道",
        "paragraphs": [
            "畏景還迎日，追凉偶遡風。",
            "泉聲山上下，松影路西東。",
            "遠覽心猶壯，清吟語自工。",
            "雨多何所喜，郡國慶年豐。"
        ],
        "title": "題許公寨驛",
        "id": "019f6d0f-70a9-4a56-adf4-537e4f49695a"
    },
    {
        "author": "王之道",
        "paragraphs": [
            "雨足塍塍水，春晴處處花。",
            "畏塗雙隻堠，荒戍兩三家。",
            "心折朝鳴鹿，魂驚暮集鴉。",
            "想君行役苦，愁蹙不成嗟。"
        ],
        "title": "和魯如晦春日過定遠山口",
        "id": "82d89b1d-6138-4312-8dc2-967c3132617f"
    },
    {
        "author": "王之道",
        "paragraphs": [
            "水闊風還怒，舟輕浪更顛。",
            "雲容初過雨，湖勢欲吞天。",
            "沙觜青楓外，魚罾白鳥邉。",
            "夕陽應到岸，沉醉酒家眠。"
        ],
        "title": "丹陽湖阻風二首  其一",
        "id": "c29c261c-0c85-468b-8421-c0a6411ab435"
    },
    {
        "author": "王之道",
        "paragraphs": [
            "老去心猶壮，詩成喜欲顛。",
            "時危思報主，窮極待呼天。",
            "歸夢先湖外，離情到酒邉。",
            "晚來風更惡，舟卧不成眠。"
        ],
        "title": "丹陽湖阻風二首  其二",
        "id": "623b56c3-ed4f-4aa6-a284-8ed83c4427d5"
    },
    {
        "author": "王之道",
        "paragraphs": [
            "散騎真前輩，休文即當家。",
            "泛舟成麗句，散綺見餘霞。",
            "驚去沙鷗没，招來酒斾斜。",
            "春歸何處覔，籬角見金沙。"
        ],
        "title": "和潘澤之沈元吉泛舟湖上",
        "id": "c46ec38e-3ba0-4468-b4c1-9a32f19ca892"
    },
    {
        "author": "王之道",
        "paragraphs": [
            "一别三年久，重來兩鬢蒼。",
            "瘦笻扶蹇步，新茗攪枯腸。",
            "得句情還適，逢人話頗長。",
            "湖山元不改，喪亂我心傷。"
        ],
        "title": "贈嚴彦醇",
        "id": "f57a8b88-7098-40b0-b0af-dcc4c27d570d"
    },
    {
        "author": "王之道",
        "paragraphs": [
            "静院三更雨，樓臺一點風。",
            "新詩愁恨裏，故國夢魂中。",
            "節物它郷異，交情我輩同。",
            "眼前多怪事，咄咄强書空。"
        ],
        "title": "中秋  其一",
        "id": "5d2da2e8-0d4a-46ab-94bf-91fdc93a3464"
    },
    {
        "author": "王之道",
        "paragraphs": [
            "出户喜折屐，江天來翠岑。",
            "看雲忘久立，待月動微吟。",
            "闗塞重回首，簡編勞繫心。",
            "琴中有山水，應解遇知音。"
        ],
        "title": "中秋  其二",
        "id": "2c28d7d7-7805-4ce0-83b5-435c595987f2"
    },
    {
        "author": "王之道",
        "paragraphs": [
            "幽亭臨水竹，云是使君莊。",
            "秋霽來觀稼，春融賦採桑。",
            "納凉供芡實，載酒摘蓮房。",
            "坐得牧民術，也應如牧羊。"
        ],
        "title": "題北莊用陳勉仲韵",
        "id": "bf1c9f91-5a01-4035-9442-259c5c4a6510"
    },
    {
        "author": "王之道",
        "paragraphs": [
            "何處催耕早，宣城刺史先。",
            "旗麾明曉市，耒耜徧晴川。",
            "道路歡聲接，樽罍麗景鮮。",
            "似聞携百榼，分餉及高年。"
        ],
        "title": "用陳阜卿勸農韵呈宣城太守  其一",
        "id": "4f75c523-431d-4390-87d7-31bb366e758a"
    },
    {
        "author": "王之道",
        "paragraphs": [
            "欲知人意喜，萬户鬰爐煙。",
            "紗帽花垂額，金巵酒到蓮。",
            "歲豐端可卜，農勸競相傳。",
            "往矣南陽政，今追召父賢。"
        ],
        "title": "用陳阜卿勸農韵呈宣城太守  其二",
        "id": "eeba8920-9994-4144-aafa-dd6ac1ed995a"
    },
    {
        "author": "王之道",
        "paragraphs": [
            "燒火驅寒去，銜杯待暖回。",
            "家書萬金值，懷抱一時開。",
            "臘雪猶棲樹，風光已着梅。",
            "相過隨處好，未怪損梅苔。"
        ],
        "title": "燒火用陳西麓韵",
        "id": "36b2abb6-0ed9-47ed-b308-8dd537266bb0"
    },
    {
        "author": "王之道",
        "paragraphs": [
            "石潤占梅雨，山寒應麥秋。",
            "清風鳴翠篠，疏雨濕紅榴。",
            "古驛苔封砌，荒城柳映樓。",
            "高吟一甌茗，聊爲故人留。"
        ],
        "title": "題黄梅驛舍壁間",
        "id": "27a6e200-4c1f-43ac-b91c-2d9ed2d8f156"
    },
    {
        "author": "王之道",
        "paragraphs": [
            "半月江湖上，晚來方得風。",
            "掛帆誰共快，到岸偶相逢。",
            "可是過從舊，都緣臭味同。",
            "長亭一樽茗，親厚意何窮。"
        ],
        "tags": [
            "太湖"
        ],
        "title": "太湖呈邵公晉沈元吉",
        "id": "2ff07c59-7e4a-40dd-a929-162a3dfb8383"
    },
    {
        "author": "王之道",
        "paragraphs": [
            "青廓經新雨，扶疏桂影秋。",
            "夜凉山色静，風細水光浮。",
            "坐久因忘寐，詩成得散愁。",
            "願言乘此興，同賦庾公樓。"
        ],
        "title": "秋夜對月",
        "id": "8e38c98e-c2e5-4ce1-9b84-76771dcb571a"
    },
    {
        "author": "王之道",
        "paragraphs": [
            "旱甚山光暗，風顛日色微。",
            "桑芽蝱翅小，荻筍彘肩肥。",
            "野寺看題壁，村壚問典衣。",
            "春容良不惡，楊柳正依依。"
        ],
        "title": "春日無爲道中",
        "id": "8df0f126-068c-4226-b75f-9fd73a73bc27"
    },
    {
        "author": "王之道",
        "paragraphs": [
            "達岸三時頃，瞻山四頂賖。",
            "喬林知馬尾，亂石見麞牙。",
            "水脚浮青靛，湖脣滉白沙。",
            "漁人收輳網，歸去日西斜。"
        ],
        "title": "歸自合肥于四頂山絕湖呈孫仁叔抑之",
        "id": "a73f49ac-3f01-4f72-9d04-eab4f2fdc0e5"
    },
    {
        "author": "王之道",
        "paragraphs": [
            "别來閒計日，一日似三秋。",
            "顧我無能老，逢君始欲愁。",
            "詩情今轉勝，交契久還稠。",
            "學問神龜似，當年繼踐猷。"
        ],
        "title": "呈蔡元德二首  其一",
        "id": "ffee49f5-192e-49d8-a04d-15f1598b94e8"
    },
    {
        "author": "王之道",
        "paragraphs": [
            "一葉黄梅雨，潺潺過麥秋。",
            "昏沉渾似醉，憔悴不禁愁。",
            "渠溢門庭淖，園荒草樹稠。",
            "乍晴酬絕唱，何幸對風猷。"
        ],
        "title": "呈蔡元德二首  其二",
        "id": "6eed0d8a-16cf-4e55-8bf3-af274c451da5"
    },
    {
        "author": "王之道",
        "paragraphs": [
            "殘月千家閉，荒城萬竅號。",
            "舉頭華盖近，回睇啟明高。",
            "野逈霜迎面，風清冷透袍。",
            "十年河上路，從此步金鼇。"
        ],
        "title": "蒙城早行",
        "id": "6e7d3ea6-833e-4783-84cf-7483b059fa79"
    },
    {
        "author": "王之道",
        "paragraphs": [
            "道路榛菅合，装齎咫尺迷。",
            "陟岡還見塔，下阪忽逢溪。",
            "逈野鳴朝麂，疏茨撼午鷄。",
            "固陵何處是，弛擔日應西。"
        ],
        "title": "固陵道中",
        "id": "7a6ac443-dbe3-4c22-9f5e-d0bdf6fe4585"
    },
    {
        "author": "王之道",
        "paragraphs": [
            "曉日掛林麓，秋風入澗阿。",
            "野禽飛自語，田父笑相過。",
            "村畽倉箱富，山蹊芋栗多。",
            "一鞭聊策蹇，馳上小羅坡。"
        ],
        "title": "廣濟道中",
        "id": "a31b72cc-2c55-49cc-8008-8301aeddd879"
    },
    {
        "author": "王之道",
        "paragraphs": [
            "十里沙窩路，晴雲向暮開。",
            "褰裳九過水，駐馬一觀梅。",
            "歲晚松篁茂，山寒虎豹哀。",
            "不因王事迫，誰肯此間來。"
        ],
        "title": "沙窩道中",
        "id": "3d5b83ca-bf36-4da2-afb6-7e2087260ba9"
    },
    {
        "author": "王之道",
        "paragraphs": [
            "揺落蒹葭浦，荒凉雁鶩村。",
            "吳柑迎齒冷，魯酒著顔温。",
            "水澁風還逆，天寒日自暾。",
            "不堪歸思亂，鳥鵲閙黄昏。"
        ],
        "title": "舟過三丫河",
        "id": "1cfccf68-f6aa-498b-b839-b04ec0972f97"
    },
    {
        "author": "王之道",
        "paragraphs": [
            "小市環農畆，長橋接佛宫。",
            "扁舟帆影日，幽鳥柳陰風。",
            "沙觜淺深水，樹梢紅白茸。",
            "乍聞秋糴賤，吾亦慶年豐。"
        ],
        "title": "過白羊市",
        "id": "1d65d54a-aa7c-4953-b2e2-ca8349c2719f"
    },
    {
        "author": "王之道",
        "paragraphs": [
            "雪盡適霑雨，臘窮初得春。",
            "上冰魚意樂，出谷鳥聲新。",
            "便覺風光好，何憂活計貧。",
            "一樽聊共醉，疏率見吾真。"
        ],
        "title": "立春示兒二首  其一",
        "id": "d5924324-7827-42df-b147-19d1a976219c"
    },
    {
        "author": "王之道",
        "paragraphs": [
            "朝來何所喜，人唱玉樓春。",
            "酒著心還壯，詩成思轉新。",
            "士衡寧久困，曲逆豈長貧。",
            "千載風雲會，欣逢聖主真。"
        ],
        "title": "立春示兒二首  其二",
        "id": "7df63301-954d-450c-9b8f-86bda73b0cda"
    },
    {
        "author": "王之道",
        "paragraphs": [
            "嫩萼猶封綠，繁英已醉黄。",
            "雨餘三徑晚，秋到一枝香。",
            "滴滴盈朝露，暉暉映夕陽。",
            "何妨浮玉斚，共醉木蘭堂。"
        ],
        "title": "追和李義山賦菊二首  其一",
        "id": "35660bc4-e85c-4440-aede-a5228c1b824c"
    },
    {
        "author": "王之道",
        "paragraphs": [
            "團團青盖小，拂拂御袍黄。",
            "翠葉凌霜秀，繁英浥露香。",
            "浮觴追北牖，飲水記南陽。",
            "采采東籬下，行歌對草堂。"
        ],
        "title": "追和李義山賦菊二首  其二",
        "id": "8f735588-403d-4b1c-a9a6-95e23b229b3c"
    },
    {
        "author": "王之道",
        "paragraphs": [
            "江檻連朝雨，山齋昨夜凉。",
            "不知新稻熟，深怪晚炊香。",
            "得句君應喜，聞風我漫狂。",
            "繡溪行樂處，雲水幾千章。"
        ],
        "title": "和沈次韓秋日雨後督子厚報",
        "id": "39a3f3e1-8d66-40fd-8c2f-b53adc1c830f"
    },
    {
        "author": "王之道",
        "paragraphs": [
            "晚來何所喜，急雨洗新秋。",
            "幸遂登高賦，應容遇勝留。",
            "藕花明遠近，鷗鳥任沉浮。",
            "不用揮紈扇，何妨醉玉舟。"
        ],
        "title": "秋日即事三首  其一",
        "id": "d295b78b-9636-48f6-aebd-6153b7b27c12"
    },
    {
        "author": "王之道",
        "paragraphs": [
            "今日知何日，西風正得秋。",
            "天心方祚漢，人物合師留。",
            "才略煩威敵，聲名頼鎮浮。",
            "不妨臨賦樂，汎汎有楊舟。"
        ],
        "title": "秋日即事三首  其二",
        "id": "cd3cf526-0b33-4127-acd6-711f92b68b60"
    },
    {
        "author": "王之道",
        "paragraphs": [
            "俛仰黄花集，澄清九月秋。",
            "預愁新任迫，難爲故人留。",
            "風去山光合，江迴水氣浮。",
            "何當脱羈絆，同辦五湖舟。"
        ],
        "title": "秋日即事三首  其三",
        "id": "ddcb9c0a-d09a-4312-87a6-862c41f19b7a"
    },
    {
        "author": "王之道",
        "paragraphs": [
            "雪壓千山浄，雲披萬里晴。",
            "木冰争霽色，簷雨碎寒聲。",
            "静映吟窗冷，輕浮茗椀清。",
            "最宜今夜月，來借短檠明。"
        ],
        "title": "雪晴三首  其一",
        "id": "678e0aaf-9d67-4903-a15e-fd22ab19a992"
    },
    {
        "author": "王之道",
        "paragraphs": [
            "湖山開宿靄，院落快新晴。",
            "滉漾溶銀色，潺湲過雨聲。",
            "味增茶品勝，光奪月華清。",
            "放出東墻角，梅花數點明。"
        ],
        "title": "雪晴三首  其二",
        "id": "566a3912-b370-42ad-b354-1b4a6479153e"
    },
    {
        "author": "王之道",
        "paragraphs": [
            "氣暾寒日曉，光照遠山晴。",
            "鄒谷有春意，袁門聞履聲。",
            "映書何自苦，炙背不妨清。",
            "邂逅逢詩將，高吟眼倍明。"
        ],
        "title": "雪晴三首  其三",
        "id": "f66c6d86-a59f-4843-8a87-cebd75cb5172"
    },
    {
        "author": "王之道",
        "paragraphs": [
            "今夕知何夕，熈熈萬室春。",
            "歌樓醒醉客，燈市往來人。",
            "勸酒行杯促，聯詩得句新。",
            "銅壺休見廹，歡笑正相親。"
        ],
        "title": "和余時中元夕二首  其一",
        "id": "fbc9a60a-fcd6-4068-aeea-35302890678b"
    },
    {
        "author": "王之道",
        "paragraphs": [
            "羅綺行歌夜，杯盤坐笑春。",
            "舞衫催急管，步障擁佳人。",
            "燈火珠星粲，樓臺璧月新。",
            "傳柑良可樂，黼座玉音親。"
        ],
        "title": "和余時中元夕二首  其二",
        "id": "d429c4af-5650-4082-b64c-62407e48471b"
    },
    {
        "author": "王之道",
        "paragraphs": [
            "今夕知何夕，相逢莫漫愁。",
            "凉颸開北牖，新月挂西樓。",
            "重惜經年别，貪延數刻秋。",
            "明朝河漢隔，西向望牽牛。"
        ],
        "title": "次韵魯如晦七夕",
        "id": "5613abfa-dbb4-4e93-b4c0-887f89f27def"
    },
    {
        "author": "王之道",
        "paragraphs": [
            "斷橋臨野水，疏屋見人家。",
            "嫩綠幾畦菜，深黄三徑花。",
            "斷雲行自逐，征雁望還賖。",
            "好訪韓湘去，山林養白鴉。"
        ],
        "title": "秋日郊行",
        "id": "adf2c11e-ad4a-41af-95f9-9c9987fefea5"
    },
    {
        "author": "王之道",
        "paragraphs": [
            "乍暖經行久，新凉出浴初。",
            "酒酣春晝永，食飽午鐘餘。",
            "我懶喜聊復，君閒應樂胥。",
            "年來苦奔走，此味竟何如。"
        ],
        "title": "閒眠二首  其一",
        "id": "d9802764-8ae4-450e-9154-118e2ef62377"
    },
    {
        "author": "王之道",
        "paragraphs": [
            "秋懷一事無，暑盡晝凉初。",
            "竹户静長閉，藜牀安有餘。",
            "逍遥化蝴蝶，容易入華胥。",
            "天上多官府，神仙恐不如。"
        ],
        "title": "閒眠二首  其二",
        "id": "bb39c6aa-93ab-42ea-85e7-3eb917b06ca0"
    },
    {
        "author": "王之道",
        "paragraphs": [
            "五斗不爾競，一區聊自營。",
            "閒看探花信，静坐聽松聲。",
            "約客酒初熟，訪僧詩漫成。",
            "有時過閭里，往往競邀迎。"
        ],
        "title": "閒居",
        "id": "dd51b26b-e9f4-4395-8b41-78d895774a4d"
    },
    {
        "author": "王之道",
        "paragraphs": [
            "飽餘惟欲睡，散睡步東園。",
            "雨足富蓮子，年豐多稻孫。",
            "崎嶇窮竹徑，詰曲遍花源。",
            "何必冠童輩，偕來笑語喧。"
        ],
        "title": "獨步",
        "id": "c01ddf9c-68e5-4623-b175-035efd08e5ae"
    },
    {
        "author": "王之道",
        "paragraphs": [
            "獨坐虚堂寂，煙銷瓦博山。",
            "出游魚自樂，飛倦鳥知還。",
            "花氣清風遠，槐陰白晝閒。",
            "逍遥入詩思，落筆笑談間。"
        ],
        "title": "逍遥堂二首  其一",
        "id": "5cb9e17a-062f-4ba5-a2fc-452f6b058976"
    },
    {
        "author": "王之道",
        "paragraphs": [
            "娜婀風前竹，空濛雨外山。",
            "孤雲心共遠，短艇興俱還。",
            "酒有雙蓮勝，詩無一字閒。",
            "因君成悵想，時到夢魂間。"
        ],
        "title": "逍遥堂二首  其二",
        "id": "36f6209c-a5ab-4c7b-a003-836a3dec1d8d"
    },
    {
        "author": "王之道",
        "paragraphs": [
            "予亦屬厭耳，女寛何嘆三。",
            "一簞儻知足，八珍自忘貪。",
            "駝峰擅西北，瑶柱誇東南。",
            "但願無是餒，藜羮非我慚。"
        ],
        "title": "飽食",
        "id": "b4c8ab38-3a8c-44d5-acd5-edf4e91cf657"
    },
    {
        "author": "王之道",
        "paragraphs": [
            "冬温寒日好，歲晚早梅開。",
            "帆脚隨風轉，江流與岸迴。",
            "坐憐青嶂遠，静見白鷗來。",
            "水驛三千里，斯游亦壯哉。"
        ],
        "title": "放船和子薳韵",
        "id": "b0bcd81e-f11b-41eb-b494-a6a50557f96f"
    },
    {
        "author": "王之道",
        "paragraphs": [
            "風閣開還閉，龕燈暗復明。",
            "竹間聽露滴，庭際看雲行。",
            "皎月千門静，微風一座清。",
            "只今廷諍者，誰復繼元成。"
        ],
        "title": "追和東坡倦夜一首",
        "id": "6a2125ea-863d-4e67-a073-7fa3c7117e29"
    },
    {
        "author": "王之道",
        "paragraphs": [
            "北風還入夜，波怒未能平。",
            "江氣雲煙重，山光水墨輕。",
            "熒熒漁火亂，慘慘暮寒生。",
            "咫尺淮郷路，淹留繫此情。"
        ],
        "title": "和子薳泛江送客用老杜韵",
        "id": "90d4b05b-69c9-45db-81db-e41f7a050dd4"
    },
    {
        "author": "王之道",
        "paragraphs": [
            "舟解風還順，江神亦世情。",
            "滯留三月過，攀送一帆輕。",
            "行止闗吾道，窮通任此生。",
            "梅梢春已動，冰雪漫縱横。"
        ],
        "title": "久客和子薳用老杜韵",
        "id": "84ceb1a9-6713-4daa-ae21-864d22c456d0"
    },
    {
        "author": "王之道",
        "paragraphs": [
            "我倅安豐日，君來自歷陽。",
            "交承分彼此，邂逅及行藏。",
            "精義通玄易，微言妙老莊。",
            "刹那今十稔，歎仰未能忘。"
        ],
        "title": "歷陽倅蒙菴鄭公卒於位記歲在丁丑與僕有交承之契方來自鎮西而僕亦自安豐往邂逅於合肥驛中獲爲三日之款所談無非周易太玄老莊之書開警蒙昧多矣公平生學佛行一着端的不昧所謂毫髪無遺恨者僕老矣請從其後而爲浄土之游似不晚也作是詩以弔之  其一",
        "id": "410498e4-76d5-40b1-a8c6-a83be049d6bb"
    },
    {
        "author": "王之道",
        "paragraphs": [
            "東晉陶元亮，西京董仲舒。",
            "高風敦薄俗，妙論見遺書。",
            "水石傷新窆，松篁慘舊廬。",
            "楞伽今在否，此道發眀初。"
        ],
        "title": "歷陽倅蒙菴鄭公卒於位記歲在丁丑與僕有交承之契方來自鎮西而僕亦自安豐往邂逅於合肥驛中獲爲三日之款所談無非周易太玄老莊之書開警蒙昧多矣公平生學佛行一着端的不昧所謂毫髪無遺恨者僕老矣請從其後而爲浄土之游似不晚也作是詩以弔之  其二",
        "id": "9c138416-f2fa-4bed-a28b-bc9a701777ab"
    },
    {
        "author": "王之道",
        "paragraphs": [
            "命矣窮張籍，歸哉病長卿。",
            "焦湖家自遠，畏日我同行。",
            "想像分攜處，依稀謦欬聲。",
            "仙踪向西路，回首淚縱横。"
        ],
        "title": "哭韓積中二首  其一",
        "id": "60f04633-3312-42f6-84b1-838a55e63f6c"
    },
    {
        "author": "王之道",
        "paragraphs": [
            "多能傾相府，高義著房州。",
            "脱略通侯貴，追隨逐客遊。",
            "敢論當世比，曾向古人求。",
            "怊悵今樓護，黄泉已再秋。"
        ],
        "title": "哭韓積中二首  其二",
        "id": "cd33f9da-da5b-4049-ac1d-e8abf8a43e70"
    },
    {
        "author": "王之道",
        "paragraphs": [
            "不見陳夫子，依稀四載餘。",
            "云亡前日信，報葬幾時書。",
            "玉軸千篇在，牙籖萬卷儲。",
            "九原應有恨，新第落成初。"
        ],
        "title": "哀陳夫子  其一",
        "id": "e6b07845-5b5b-4dfe-b2e0-702c4d51ac5d"
    },
    {
        "author": "王之道",
        "paragraphs": [
            "去矣君何速，聞之我重悲。",
            "席塵埋古鼎，書蠧入新詩。",
            "鴻雁嗟安仰，枌揄痛莫追。",
            "木瓜慚未報，臨紙涕漣洏。"
        ],
        "title": "哀陳夫子  其二",
        "id": "c56c9322-ec60-4f1b-95c0-829a30cef194"
    },
    {
        "author": "王之道",
        "paragraphs": [
            "薄俗久不競，丘園多逸民。",
            "聞君輕去世，令我重沾巾。",
            "一夢苕溪曉，千年石堵春。",
            "人情不能已，南望哭江濱。"
        ],
        "title": "哀湯與立父  其一",
        "id": "a98f9764-ff99-4e7d-a3fc-87837206178d"
    },
    {
        "author": "王之道",
        "paragraphs": [
            "一門今七世，誰復似君家。",
            "盛事追公藝，高風暎伯華。",
            "板輿方就養，玉樹遽興嗟。",
            "叔子今何在，魂應到馬牙。"
        ],
        "title": "哀湯與立父  其二",
        "id": "14bd3c7d-f429-40b2-86d5-c5348197f7d7"
    },
    {
        "author": "王之道",
        "paragraphs": [
            "尚記宣和末，賢科擢阿戎。",
            "義方傳輦下，士譽走江東。",
            "賀厦心雖切，披雲意自忡。",
            "思君想眉目，悲咽對西風。"
        ],
        "title": "哀湯與立父  其三",
        "id": "cee8db29-cbf1-4916-86f3-2e58c25f445d"
    },
    {
        "author": "王之道",
        "paragraphs": [
            "愛子心惟壹，宜家語不煩。",
            "雨添南澗藻，風偃北堂萱。",
            "鬰鬰今同穴，詵詵正滿門。",
            "善哉摩頂記，歸奉大慈尊。"
        ],
        "title": "哀徐朝義恭人潘氏  其一",
        "id": "374668bd-113f-4c70-8023-8746b197d881"
    },
    {
        "author": "王之道",
        "paragraphs": [
            "城見三千歲，人終八十春。",
            "從夫安樂近，拜佛率陀新。",
            "婉孌書彤管，凄凉歎棘薪。",
            "中郎有賢子，遺澤擢平津。"
        ],
        "title": "哀徐朝義恭人潘氏  其二",
        "id": "1236a2dc-abfa-4074-843b-ede3e434c5c0"
    },
    {
        "author": "王之道",
        "paragraphs": [
            "飛觀臨無地，江天在目中。",
            "晚霞工射日，秋水欲浮空。",
            "蓼岸深迷綠，楓林遠映紅。",
            "歸歟還可喜，千里一帆風。"
        ],
        "title": "和秦壽之題靖安棲霞觀",
        "id": "df3125b1-e92e-4811-9235-4ad92412a4d2"
    },
    {
        "author": "王之道",
        "paragraphs": [
            "十里招提路，崎嶇祝聖歸。",
            "青黄原上麥，紅白草間薇。",
            "正看雲容合，俄驚雨脚飛。",
            "餘花被霑濕，芳氣襲人衣。"
        ],
        "title": "夏日歸自寶林二首  其一",
        "id": "b871de10-fca1-4073-93ca-987ea39a90dd"
    },
    {
        "author": "王之道",
        "paragraphs": [
            "遠岫升初日，長林靄曙煙。",
            "峰迴遥見塔，溪轉静鳴泉。",
            "竹籜新披錦，茅花欲擘綿。",
            "清和多美蔭，歸路得蹁蹮。"
        ],
        "title": "夏日歸自寶林二首  其二",
        "id": "2d4ca218-e152-4119-ae55-37ec64fc91d9"
    },
    {
        "author": "王之道",
        "paragraphs": [
            "曉出東郊路，春霖數尺泥。",
            "湖山供勝賞，花草覔新題。",
            "坐聽鳴鴻北，歸看落日西。",
            "乍晴何所喜，芳樹早鶯啼。"
        ],
        "title": "和詹德秀出南汰二首  其一",
        "id": "13a6c8db-b344-4b25-8f6d-679ffc767343"
    },
    {
        "author": "王之道",
        "paragraphs": [
            "小沼鳴蛙吹，虚堂墮燕泥。",
            "對花容命酒，書事喜分題。",
            "僧舍喬林北，田家古道西。",
            "鵓鳩晴喚婦，穀穀傍人啼。"
        ],
        "title": "和詹德秀出南汰二首  其二",
        "id": "dcb00cc2-499b-4922-9747-800e09e92210"
    },
    {
        "author": "王之道",
        "paragraphs": [
            "市井三墪北，招提百丈東。",
            "晴雲披靉靆，寒日弄曈曨。",
            "滴瀝林梢雨，凄凉盖影風。",
            "我慚追驥足，策蹇走巴僮。"
        ],
        "title": "題香巖與何希淵陳勉仲聯轡",
        "id": "9ec23d80-88d8-452c-864a-1f32f12f66ef"
    },
    {
        "author": "王之道",
        "paragraphs": [
            "松盖雨還偃，雲扉風自闗。",
            "縱横兩溪水，高下萬重山。",
            "入室三彈指，臨淵一點顔。",
            "懸知少來往，石笋綠苔斑。"
        ],
        "title": "東靈鷲",
        "id": "2fd2c85a-e085-4138-a689-894b8dea1778"
    },
    {
        "author": "王之道",
        "paragraphs": [
            "楚漢干戈地，巋然見此山。",
            "艱難思帝業，牢落漫禪關。",
            "野鳥驚人散，江湖到岸邉。",
            "明朝又東去，空羡阿師閒。"
        ],
        "title": "題石磧明因院用李端叔韵",
        "id": "4b02d05b-ef4e-4e29-801b-aa675da5b31e"
    },
    {
        "author": "王之道",
        "paragraphs": [
            "孤塔雲烟外，荒蹊草莽間。",
            "蓼花紅糝碎，楓葉絳綃殷。",
            "送客三溪遠，逢僧半日閒。",
            "功名休覽鏡，淪落鬢毛斑。"
        ],
        "title": "題法輪寺",
        "id": "ab2dba67-76b6-4dd9-90bd-f658bdd8cbf4"
    },
    {
        "author": "王之道",
        "paragraphs": [
            "書堂形勝好，山轉與江抛。",
            "泉古應黄蘖，亭新換白茅。",
            "雨餘蒼蘚合，春晚綠陰交。",
            "欲問香巖旨，風林竹自敲。"
        ],
        "title": "題宣州書堂山寺",
        "id": "2ae89832-85da-418e-8f1a-6d117bd2ac60"
    },
    {
        "author": "王之道",
        "paragraphs": [
            "小雨霑秋旱，清曦霽曉氛。",
            "山留歸壑水，風送過江雲。",
            "碧瓦觚稜出，黄茅兔徑分。",
            "高僧似相喜，茗飲話殷勤。"
        ],
        "title": "秋日遊南汰二首  其一",
        "id": "8cba5126-04a7-48d7-8a49-076633a60abf"
    },
    {
        "author": "王之道",
        "paragraphs": [
            "松篁團野色，葭薍接江氛。",
            "芳菊開新雨，晴天掃片雲。",
            "村醪過寺共，風袂轉山分。",
            "邂逅梅夫子，清談得致勤。"
        ],
        "title": "秋日遊南汰二首  其二",
        "id": "dcb2a373-a97a-4b63-a355-b11b6bc16fe7"
    },
    {
        "author": "王之道",
        "paragraphs": [
            "一從潜水别，三見菊花黄。",
            "舊好論交篤，新詩引興長。",
            "勞生閒自笑，道術淡相忘。",
            "蝴蝶秋來懶，時應到睡鄉。"
        ],
        "title": "次因上人韵",
        "id": "43e60dec-d885-4c0b-b93f-2e13c5e44131"
    },
    {
        "author": "王之道",
        "paragraphs": [
            "西去方祈穀，東來適佩萸。",
            "凄風梧脱葉，積雨稻生蚨。",
            "詩骨寒巖木，禪心古廟爐。",
            "莫將明月句，容易謁姑蘇。"
        ],
        "title": "送浮屠善慧東游",
        "id": "b7a4c9d0-fa99-4d02-9550-dfe1607b9504"
    },
    {
        "author": "王之道",
        "paragraphs": [
            "何必袁州去，塵塵小釋迦。",
            "一笻非外物，四海即吾家。",
            "曉色霜還重，秋容菊正華。",
            "此行良不惡，冬笋已排牙。"
        ],
        "title": "送浮屠道郭雲游",
        "id": "9f5f494f-10aa-4307-bd9c-c6ae5e06b578"
    },
    {
        "author": "王之道",
        "paragraphs": [
            "江共煙雲遠，山連藪澤長。",
            "日從三伏烈，風借九秋凉。",
            "休作桃花觀，聊同柏子香。",
            "相逢無一事，不必下禪牀。"
        ],
        "title": "和鞏興宗題回峰寺贈明山主",
        "id": "b920ad9c-f6c9-47f8-abbc-1def63df6674"
    },
    {
        "author": "王之道",
        "paragraphs": [
            "著書新奏御，優詔及禪扉。",
            "首座名雖貴，家山老未歸。",
            "磬聲寒繞枕，塔影静侵衣。",
            "終憶西湖上，秋風白鳥飛。"
        ],
        "tags": [
            "西湖"
        ],
        "title": "寧公新拜首座因贈",
        "id": "595ea3a3-bfe8-4845-8685-00648b12f2d9"
    },
    {
        "author": "王之道",
        "paragraphs": [
            "暇日搜奇勝，羸驂適莽蒼。",
            "幽花撩醉眼，早麥慰饑腸。",
            "佛屋幾間在，村墟三里長。",
            "廉纖晚來雨，未覺客心傷。"
        ],
        "title": "春日遊西塔示本上人",
        "id": "b9f55b28-a685-4227-bb40-b7e3cc3dfb7e"
    },
    {
        "author": "王之道",
        "paragraphs": [
            "野桃經雨爛争華，似促畦丁種早瓜。",
            "不見少年閒信馬，空憐寒士出無車。",
            "泥融近水芹抽葉，地暖依墻薺放花。",
            "偶憶惠連春草句，夜來魂夢到天涯。"
        ],
        "title": "春日書懷  其一",
        "id": "8c34ab32-c908-4c47-8d5e-7fcee63e3490"
    },
    {
        "author": "王之道",
        "paragraphs": [
            "高文知已動天庭，昨日春雷下六丁。",
            "濟旱會施惟肖雨，舉賢先應少微星。",
            "行趨北闕形神健，坐對東風醉夢醒。",
            "連日暖烟隨處好，吳山應勝越山青。"
        ],
        "title": "春日書懷  其二",
        "id": "d8a8e3b4-d3f7-459e-9744-6d6820628582"
    },
    {
        "author": "王之道",
        "paragraphs": [
            "共喜春隨曉色來，東郊歡踴賽牛迴。",
            "破寒青轉蕪菁葉，抵日紅抽芍藥荄。",
            "歲換未勞驚我壯，酒封聊復爲君開。",
            "上林不負遷喬約，百蟄同驚此夜雷。"
        ],
        "title": "立春小酌呈諸兄",
        "id": "e9ea43d0-2852-44f3-a15e-ac3694d4c949"
    },
    {
        "author": "王之道",
        "paragraphs": [
            "怪得青腰稍霽威，卻應緹室報飛灰。",
            "揺風柳带緣冰重，破凍溪流與岸迴。",
            "群盜傳聞湖外去，愁雲凖擬歲前開。",
            "玉盤絲菜今蕭索，頼有詩筒日往來。"
        ],
        "title": "和伯父仲球立春即事二首  其一",
        "id": "2a9bd930-a27b-4eed-a6d5-74d0a8e5eefe"
    },
    {
        "author": "王之道",
        "paragraphs": [
            "對雪酬春付酒杯，兵餘真似復然灰。",
            "路通千里傳書去，人喜三軍破賊迴。",
            "梅萼封檀香未徹，湖聲撞玉凍初開。",
            "疏籬敗屋休興歎，幸事群兇不再來。"
        ],
        "title": "和伯父仲球立春即事二首  其二",
        "id": "f0f882bf-9844-4755-afb8-9e64d6fcd6cb"
    },
    {
        "author": "王之道",
        "paragraphs": [
            "聚散時來不自由，相逢相别欲何尤。",
            "韋皋况有三年約，陶穀端非一日謀。",
            "殘角爲誰驚曉夢，遠山多事惹春愁。",
            "故園又作驪駒賦，尚幸持觴爲勸留。"
        ],
        "title": "春日有感示魏定父",
        "id": "c2635c5c-50d8-4f80-ade7-6c3505a29782"
    },
    {
        "author": "王之道",
        "paragraphs": [
            "柳逕桃溪碧草芳，故園遥寄水雲鄉。",
            "老來轉使宦情薄，春思頗增詩興長。",
            "教子文書容自勉，逢人尊酒爲誰忙。",
            "海棠卻似憐衰朽，依倚東風試晚粧。"
        ],
        "title": "清明即事",
        "id": "061c5408-db32-4977-86b8-efb3557b70ff"
    },
    {
        "author": "王之道",
        "paragraphs": [
            "柳外風檣迅莫追，柳間遲日弄晴暉。",
            "青春已作堂堂去，烏轡何由緩緩飛。",
            "入户呢喃輕語燕，隔林咿軋静鳴機。",
            "誰言四月芳菲盡，萱草葵花覺昨非。"
        ],
        "title": "追和東坡送春和陳德夫",
        "id": "9cab21fd-57b4-4590-9a5e-1c89b3f53ab9"
    },
    {
        "author": "王之道",
        "paragraphs": [
            "蒼顔華髪老書生，來赴公堂宴食苹。",
            "曾預宣和聞喜集，重觀乾道計偕行。",
            "繡衣勸駕追前哲，熊軾賓賢繼列城。",
            "久矣邦人虚桂籍，正須公等振英聲。"
        ],
        "title": "鹿鳴宴",
        "id": "20cc1eb7-d8ea-462c-b92a-99f5aa6eb12e"
    },
    {
        "author": "王之道",
        "paragraphs": [
            "斷虹收盡晚風凉，撲鼻誰家社酒香。",
            "門外山横青玉案，屋頭榴綻紫羅嚢。",
            "對吟已覺輸新俊，遇酒還能發老狂。",
            "坐想西園梨棗熟，昔年猶記拉君嘗。"
        ],
        "title": "秋日書懷  其一",
        "id": "8ff9fd3e-3feb-4f14-bb84-5a2fcbbcb2cc"
    },
    {
        "author": "王之道",
        "paragraphs": [
            "一别成均十九秋，斷腸千里致書郵。",
            "可憐率土民心固，端爲當年聖澤流。",
            "此去會看還北狩，夜來先夢到東州。",
            "尊君正是吾儕事，可但南冠學楚囚。"
        ],
        "title": "秋日書懷  其二",
        "id": "ca3cb30a-1847-40f0-a72e-a24357e05a53"
    },
    {
        "author": "王之道",
        "paragraphs": [
            "到齊何日醉青州，久矣平原困督郵。",
            "避地未容行信步，汎江聊得卧安流。",
            "望窮落鶩千山晚，夢斷驚颷萬壑秋。",
            "安得尚方三尺劍，掃除驕寇獻俘囚。"
        ],
        "title": "秋日書懷  其三",
        "id": "7c06cce8-6292-431a-801e-3702457e5952"
    },
    {
        "author": "王之道",
        "paragraphs": [
            "投分江梅亦太清，尋盟風絮卻多情。",
            "勢先澤腹歸冰鑑，氣迫毫尖入管城。",
            "吏部夢踰秦嶺去，將軍來作蔡州行。",
            "擁爐令我思前躅，策蹇高吟愧孟生。"
        ],
        "title": "對雪和馬大卿",
        "id": "b8eb58af-90e2-4c8a-a364-654d2c99b283"
    },
    {
        "author": "王之道",
        "paragraphs": [
            "諫陛何人正伏蒲，將壇無事且投壺。",
            "因觀雪曲詞争勝，便覺詩鄰勢不孤。",
            "警雁王師方入蔡，贈梅邉使欲離吳。",
            "可憐鼠輩殊輕敵，乃敢堂堂捋虎鬚。"
        ],
        "title": "對雪和因老韵",
        "id": "d44a7cb2-c39a-43ac-af63-f7929147150c"
    },
    {
        "author": "王之道",
        "paragraphs": [
            "雪山何處覓瞿曇，壓盡江南瘴與嵐。",
            "待伴可堪風作黨，交光應喜月成三。",
            "濯巾漉酒供杯勺，涉筆聯詩尚笑談。",
            "柳絮自今輕謝句，使君才氣擅東南。"
        ],
        "title": "和張彦智對雪",
        "id": "ea0fc2ab-c351-463d-a648-e26dc519e970"
    },
    {
        "author": "王之道",
        "paragraphs": [
            "風屑瓊寒透薄帷，擁裘端與火相宜。",
            "煖迴熾焰身成直，撥到殘灰手欲龜。",
            "贈炭尚誰憐正曜，授薪還自愧支離。",
            "不甘力請從緇侣，苦調寒窗强作詩。"
        ],
        "title": "苦寒",
        "id": "f538667d-12f4-474c-9776-aea965313635"
    },
    {
        "author": "王之道",
        "paragraphs": [
            "重來歲月恍如飛，但怪蕪城壁四圍。",
            "千里漫推新政善，幾人能遂故園歸。",
            "雲蒸殘暑催登穀，風作新凉戒授衣。",
            "小驛滯留朋舊絕，何妨白晝掩朱扉。"
        ],
        "title": "題合肥驛",
        "id": "5429948a-3fe2-441f-9698-9cbe2d6abcc4"
    },
    {
        "author": "王之道",
        "paragraphs": [
            "竹林深處敞軒楹，分我西園一半清。",
            "蒼玉幾番披夏籜，老龍長此戰秋聲。",
            "寒侵虚幌詩增爽，綠浸疏醽醉不醒。",
            "應許七賢追盛集，煩君書入鄙夫名。"
        ],
        "title": "題元發弟竹軒",
        "id": "5af5b56b-8310-4523-b83c-cdbf719fe6e4"
    },
    {
        "author": "王之道",
        "paragraphs": [
            "圖書堆裏席凝塵，聊與時軒作主人。",
            "自恐謝安行不免，誰言陶侃困無津。",
            "東榮曉色高迎日，南圃花光得占春。",
            "想見戴侯風味勝，輕弹珠玉到江濱。"
        ],
        "title": "題時軒",
        "id": "1caafa43-0bc2-47fe-90f5-8e130beb7764"
    },
    {
        "author": "王之道",
        "paragraphs": [
            "遐想清游意欲飛，巢湖西畔碧山圍。",
            "高城别後騷人到，小驛春迴燕子歸。",
            "壁上新詩留醉墨，庭前飛絮點征衣。",
            "窮愁勿用頻惆悵，來歲而今在北扉。"
        ],
        "title": "題許公塞驛",
        "id": "90ff028f-e207-4548-806c-4250af42c1ab"
    },
    {
        "author": "王之道",
        "paragraphs": [
            "畫橋雕檻接招提，新有幽人榜秀溪。",
            "十頃净明天上下，兩奩光映水東西。",
            "飛樓湧殿參差見，古木修篁咫尺迷。",
            "此景此時君信否，綠楊陰裏囀黄鸝。"
        ],
        "title": "題無爲秀溪亭",
        "id": "6dcc71d2-0d11-4264-aed5-db87cb91aebd"
    },
    {
        "author": "王之道",
        "paragraphs": [
            "食貧那識小槽紅，回也簞瓢久屢空。",
            "翹候載芟歌濟濟，忍看雲漢嘆爞爞。",
            "困窮轉覺蓬心隘，憔悴猶憐菜頰豐。",
            "坐對驕陽思霈澤，日占鳴鸛望穹窿。"
        ],
        "title": "憫旱",
        "id": "b7b9427b-8e45-447c-8737-bc19ec36cbe8"
    },
    {
        "author": "王之道",
        "paragraphs": [
            "紫翠森攅面面山，箇中佳致爲君還。",
            "憑闌人在風塵表，落紙詩成咳唾間。",
            "良夜幸陪紅袖醉，清時聊伴白鷗閒。",
            "籠紗歸去高城晚，凝翠堂東月滿灣。"
        ],
        "title": "爲興國周少隠題",
        "id": "950d2a9d-74f6-4112-a837-3155852c254e"
    },
    {
        "author": "王之道",
        "paragraphs": [
            "似聞伐石旋誅茅，已見高堂蔭樂郊。",
            "百里湖山供眼界，滿城桃李動春梢。",
            "寒梅過盡看成實，乳燕飛來欲定巢。",
            "何日登臨閒信馬，路邉人復少年嘲。"
        ],
        "title": "爲彭積甫題熈春堂",
        "id": "141d7b0c-f421-4b5e-b8d3-4461fb8f683b"
    },
    {
        "author": "王之道",
        "paragraphs": [
            "風雲蹤跡付扁舟，水竹生涯寄一丘。",
            "世故舉同鷄抱鴨，物情無怪馬生牛。",
            "百年半向愁中老，萬事常從酒到休。",
            "莫愛得官輕得句，争如飽食對吟捜。"
        ],
        "title": "田間夜歸有作示王覺民二首  其一",
        "id": "865f68f6-b30e-42a6-88a3-6b3135c622b7"
    },
    {
        "author": "王之道",
        "paragraphs": [
            "江上秋來憶少牢，龜腸尤覺病詩饕。",
            "調和索似三分醬，澒洞看如八斗糟。",
            "水怪重增風勢惡，湘靈難禁雁聲高。",
            "何當一雨洗煙月，爲放清光歸我曹。"
        ],
        "title": "田間夜歸有作示王覺民二首  其二",
        "id": "e863ef75-e00e-4e32-be7d-25e0ffffae13"
    },
    {
        "author": "王之道",
        "paragraphs": [
            "江向西陵勢漸平，萬山環合翠峥嶸。",
            "須知楚國嘗爲塞，不爲涪翁浪得名。",
            "人若此賢真俊傑，樓還舊觀煥神明。",
            "臨風毎聽灘聲咽，似怨張儀作暮横。"
        ],
        "title": "寄題峽州楚塞樓",
        "id": "13f3e330-e70e-4c28-b050-6f3da6b2395f"
    },
    {
        "author": "王之道",
        "paragraphs": [
            "賀客休辭酒盞深，使君心是老農心。",
            "精誠已致當時雨，膏澤將爲異歲霖。",
            "得水槁苖俱競秀，乘秋高鳥自能吟。",
            "宣風宜有中和作，戞玉鏘金播八音。"
        ],
        "title": "和陶尉喜雨呈張文伯",
        "id": "71aaed81-6da9-40fa-a4b7-0bb367324149"
    },
    {
        "author": "王之道",
        "paragraphs": [
            "指點邦人著眼看，魯侯雩祭正玄端。",
            "望來已見千山雨，此去那憂百穀乾。",
            "高廪有期從穧斂，奔霆何處起龍蟠。",
            "新詩得得書靈應，傳與群公好縱觀。"
        ],
        "title": "和王冲之喜雨呈張文伯",
        "id": "956ccdba-4e79-4687-8725-adf77d65aac0"
    },
    {
        "author": "王之道",
        "paragraphs": [
            "村落瀟瀟晚吹生，斜陽天際與林平。",
            "黄花照眼吟肩聳，紅袖扶頭醉帽輕。",
            "可慣探題仍擊鉢，敢辭償令獨浮觥。",
            "相逢又復驚相别，樽酒何妨意氣傾。"
        ],
        "title": "和應資深九日游康樂園二首  其一",
        "id": "08ce95c0-42b2-490d-9c32-8f800682aec4"
    },
    {
        "author": "王之道",
        "paragraphs": [
            "里社安閒得久生，金華端不羡初平。",
            "山林應有清修重，軒冕還将道義輕。",
            "詩捷口占那復藁，酒豪盆酌不論觥。",
            "一斑已幸窺秋句，囷廪他時冀倒傾。"
        ],
        "title": "和應資深九日游康樂園二首  其二",
        "id": "df1136ff-e719-4f0b-a918-ec7d5bbdcdf6"
    },
    {
        "author": "王之道",
        "paragraphs": [
            "縈風楊柳綠絲長，過雨桑麻沃以光。",
            "聯騎不妨多載酒，看花無用更燒香。",
            "望窮巖電捜詩眼，愁轉車輪感别腸。",
            "勝集清游定何處，它年曲水記流觴。"
        ],
        "title": "春日郊行和郭希魯二首  其一",
        "id": "eb76f99a-f32e-42b2-b95e-f494509f6b2b"
    },
    {
        "author": "王之道",
        "paragraphs": [
            "坐對煙江疊嶂圖，何如門外翠屏紆。",
            "尋芳敢擅攜笻去，命友應從折簡呼。",
            "酒裏光陰閒活計，詩餘情思静功夫。",
            "浪吟痛飲真難遇，休問西山日欲晡。"
        ],
        "title": "春日郊行和郭希魯二首  其二",
        "id": "94cc299f-32c3-48d6-81ba-8e85bb3d36aa"
    },
    {
        "author": "王之道",
        "paragraphs": [
            "泉沸鷄籠山下林，潯陽曾記尺餘深。",
            "濯鮮瀹卵非予事，清暑攘寒盖我心。",
            "物態漫勞私曖曖，靈源當信匪今今。",
            "簿書汨沒塵埃久，附驥何時遂滌襟。"
        ],
        "title": "和吳子美香林湯韵",
        "id": "54248b2c-1fd7-4bda-9732-426dc427fed1"
    },
    {
        "author": "王之道",
        "paragraphs": [
            "袚除聊復對江亭，樽酒相從一笑傾。",
            "那得此時仍此樂，况逢難弟與難兄。",
            "潺潺暮雨簷間溜，滑滑春泥柳外聲。",
            "好在海棠紅閤淚，向人悽愴益多情。"
        ],
        "title": "上已日阻雨和王冲之韵",
        "id": "74193364-fb37-45a6-9917-7495b6d3ff75"
    },
    {
        "author": "王之道",
        "paragraphs": [
            "風雨蕭蕭暮不休，頓添寒色送窮秋。",
            "已荒深院菊猶在，欲去短亭人强留。",
            "千里書遲空噪鵲，四鄰砧亂混鳴鳩。",
            "相逢棊戰宜終日，卧稻從他爛不收。"
        ],
        "title": "和竇又勇秋日見訪阻雨見贈",
        "id": "c32d8ad2-94ed-4ade-9fa1-67708b63ac60"
    },
    {
        "author": "王之道",
        "paragraphs": [
            "坐聽簷雨快高吟，酒到從斟不厭深。",
            "酣戰遂符占蟻信，鬰興良慰望霓心。",
            "一時與被堯天澤，四海同蘇傅野霖。",
            "霑足豈惟秋有歲，麥田猶及趁犁金。"
        ],
        "title": "和石守道喜雨",
        "id": "0c728c07-1a1e-42f0-b8b7-ae025154ff10"
    },
    {
        "author": "王之道",
        "paragraphs": [
            "綠槐陰外聽蟬吟，節過分龍夏已深。",
            "千里亢陽憂歲旱，一時甘雨快人心。",
            "養禾不害連朝曀，沃暑應容數日霖。",
            "多謝同寮憐老拙，雙南佳句競鏗金。"
        ],
        "title": "伏蒙知縣縣尉二寮友以夏旱得雨賡石徂徠喜雨韵見貺不可虚辱復嗣其韵書謝仍命兒曹同賦",
        "id": "0019912c-fd9d-4304-a634-ad1d8fd06d11"
    },
    {
        "author": "王之道",
        "paragraphs": [
            "旱魃正須三尺雨，飛廉旋布四天雲。",
            "詩成采筆揮瓊玖，酒到酡顔散纈紋。",
            "蓮沼灔翻宵溜急，槐庭清送午風薫。",
            "欣欣千里農夫慶，衰病空慚老使君。"
        ],
        "title": "追和東坡張昌言喜雨呈同官",
        "id": "5efbcbae-2b59-43dd-ab03-0a81a2dd19dd"
    },
    {
        "author": "王之道",
        "paragraphs": [
            "雨餘沙路潤無泥，瀲灔溪流與岸齊。",
            "苒苒年華催我老，酣酣春意得人迷。",
            "聯珠便覺新詩富，浮玉還聽雅唱低。",
            "楊柳緩揺陰正午，誰家籬落一聲鷄。"
        ],
        "title": "和董令升舍人",
        "id": "b2195113-7070-4304-ac88-ea2561f5dd1a"
    },
    {
        "author": "王之道",
        "paragraphs": [
            "早晚天書下紫泥，如今人物擅三齊。",
            "才華好自鑾坡進，詩思休從蝶夢迷。",
            "深院日遲黄鳥囀，長橋風軟綠楊低。",
            "春容不用相撩撥，老去心情似木鷄。"
        ],
        "title": "和董令升舍人夢中得句",
        "id": "de53b851-916d-4ce9-bc2e-e5b8e7880db9"
    },
    {
        "author": "王之道",
        "paragraphs": [
            "判花西掖妙當年，曾見聲華振日邉。",
            "文翰共推唐李嶠，功名將踵漢韋賢。",
            "江山到處供詩笥，風月多情付酒船。",
            "琳館正應聊爾耳，會看鵬擊水三千。"
        ],
        "title": "和張安國舍人",
        "id": "eda721c7-5138-4ab6-9cae-96ea28e06131"
    },
    {
        "author": "王之道",
        "paragraphs": [
            "萬境沉沉夜氣嚴，廣寒初下水晶簾。",
            "三杯强沃澆腸酒，一捻聊分暖硯鹽。",
            "已恨梅梢遭挫折，可堪風物爲般添。",
            "才高柳絮雖難到，此語於今亦惡拈。"
        ],
        "title": "和張文紀詠雪二首  其一",
        "id": "d35a8e75-b98b-49ce-bf3d-3c1c12de9dc8"
    },
    {
        "author": "王之道",
        "paragraphs": [
            "朝來經閣課楞嚴，撩亂飛花競擈簾。",
            "似是青腰誇黑帝，故教姑射混無鹽。",
            "地爐無奈貂裘薄，斗酒難供座客添。",
            "詩債惱人眠不得，夜寒殘管亦須拈。"
        ],
        "title": "和張文紀詠雪二首  其二",
        "id": "c174af8e-051f-4733-966d-ff9cb63f618d"
    },
    {
        "author": "王之道",
        "paragraphs": [
            "春雪初融作燕泥，梅花零落杏花齊。",
            "遥山掃翠雲初斂，芳草鋪青路欲迷。",
            "别恨毎憂兒輩覺，老懷終爲世情低。",
            "新詩價重連城壁，敢比靈犀獨駭鷄。"
        ],
        "title": "再和董令升雪二首  其一",
        "id": "8c9be00f-0814-476c-ad24-0b6f3a6c7b63"
    },
    {
        "author": "王之道",
        "paragraphs": [
            "欲下閒庭不蹋泥，但驚飛絮與堦齊。",
            "一枝誤失禽棲穏，三窟遥應兔迹迷。",
            "填塞澗溪還地厚，壅培山阜覺天低。",
            "寒光照應東窗白，咿喔應先報曉雞。"
        ],
        "title": "再和董令升雪二首  其二",
        "id": "c50aad7a-0c1b-44e3-9841-7a7f5f27fb16"
    },
    {
        "author": "王之道",
        "paragraphs": [
            "公詩有意拂廉纖，令似歐陽韵更嚴。",
            "犬子亦應慚賦縞，癡兒端合愧誇鹽。",
            "飛綿勃窣争平塹，凍笋槎牙欲墮簷。",
            "胡避只今何處是，玉屏森映一峰尖。"
        ],
        "title": "追和東坡嚴車二雪詩  其一",
        "id": "b99fa4b8-7dfe-4a67-9a4b-6b119709e11c"
    },
    {
        "author": "王之道",
        "paragraphs": [
            "雪滿江城酒不賖，閉門那患出無車。",
            "未容踏凍尋梅萼，應喜臨風見柳花。",
            "炭重烏銀争曉市，蔬挑翠羽荷鄰家。",
            "何人正下紅蓮幙，大嚼蒸羊手更义。"
        ],
        "title": "追和東坡嚴車二雪詩  其二",
        "id": "b1f4001b-3c33-42d5-86e0-11e1596faa8c"
    },
    {
        "author": "王之道",
        "paragraphs": [
            "夫子文章僕命騷，高標寧若歲寒凋。",
            "慣看雄辯朝揮麈，想見清吟夜度韶。",
            "老去荷君頻折簡，時來容我尚同寮。",
            "區區長倩何爲者，不樂平原意本朝。"
        ],
        "title": "和周少隠實錄院對竹三首  其一",
        "id": "1be5e6bf-3c45-41e4-aa6a-52922d30569a"
    },
    {
        "author": "王之道",
        "paragraphs": [
            "老來鬚鬢白刁騷，猶喜丹心未遽凋。",
            "秋賦肯甘同宋玉，晝眠聊復繼邉韶。",
            "翩翩幽鳥隨風屐，炯炯寒燈伴夜寮。",
            "多謝故人珠玉寄，水雲堆裏望天朝。"
        ],
        "title": "和周少隠實錄院對竹三首  其二",
        "id": "4a166674-c04e-422f-850d-43c3d132ca8c"
    },
    {
        "author": "王之道",
        "paragraphs": [
            "窗寒疏竹共蕭騷，可笑圓荷着露凋。",
            "實錄成書輝日月，奉常新樂奏咸韶。",
            "佳篇千里來青瑣，好夢連宵到綺寮。",
            "湖海固應聊爾耳，佇看丹詔下公朝。"
        ],
        "title": "和周少隠實錄院對竹三首  其三",
        "id": "aae5ae32-8064-44c9-9e4d-cb82fb17682a"
    },
    {
        "author": "王之道",
        "paragraphs": [
            "曾將燕石報瓊華，别後哦詩愧莫涯。",
            "空腹但看長柄械，緩行何用短轅車。",
            "神馳鄧步彌天葑，夢入朋谿夾徑花。",
            "何日天台尋藥去，女仙迎笑飯胡麻。"
        ],
        "title": "和韵寄董令升舍人",
        "id": "d813706b-f8a6-4d5c-92ca-4d4559213f82"
    },
    {
        "author": "王之道",
        "paragraphs": [
            "坐中强半是同年，頼有斯人席更圓。",
            "跨馬未須貪遠道，舉觴聊復望青天。",
            "枯荷折葦三墪路，明月清風百丈船。",
            "俯仰便成陳迹恨，須知此集不論錢。"
        ],
        "title": "和余元明時元明邀余同李次元夜飲",
        "id": "a6148dac-bf38-443d-b69c-9d3eab520f55"
    },
    {
        "author": "王之道",
        "paragraphs": [
            "王師千里下邦畿，三月宜新對敵圍。",
            "江上扁舟隨處是，煙中華屋轉頭非。",
            "逢人借問何時定，有客來傳二聖歸。",
            "已辦笭箵學元結，卜鄰猶冀不相違。"
        ],
        "title": "避寇糝潭登李彦修延秀閣",
        "id": "dad37d92-3a7c-450e-b471-3d82adb3a25e"
    },
    {
        "author": "王之道",
        "paragraphs": [
            "多謝高人問起居，惠然相過共秋蔬。",
            "栖栖衆且疑夫子，碌碌誰知效阿奴。",
            "老去睡鄉還積欠，君來詩社責新逋。",
            "便便一覺南窗午，短簟方牀意不疏。"
        ],
        "title": "和因上人午睡韵",
        "id": "e0bb5956-22bc-4ad4-81d4-f537c1d1d015"
    },
    {
        "author": "王之道",
        "paragraphs": [
            "故園鵯鵊久催耕，休戀公田秫與秔。",
            "别恨久隨黄耳去，歸心應望白雲生。",
            "干戈叢裏三書考，春夏交來幾閉城。",
            "我亦藍田負丞者，相從何日賦淵明。"
        ],
        "title": "歷陽寄定城尉彦逢弟",
        "id": "586e0124-dfce-4e29-9a32-226b6cad41fe"
    },
    {
        "author": "王之道",
        "paragraphs": [
            "水外峰巒碧四環，雨多門徑蘚苔斑。",
            "滯留又及炊新粟，歡喜何當見舊山。",
            "招隠有詩來霅上，倦游無夢到雲間。",
            "西興十里秋潮晚，坐數扁舟带月還。"
        ],
        "title": "和蕭山臨川亭壁間留題韵",
        "id": "bd0aef65-73bf-4351-a530-692fc50c4109"
    },
    {
        "author": "王之道",
        "paragraphs": [
            "楊花如雪菜花黄，路出初郊正日長。",
            "喜對新詩醒病眼，會逢膏雨沃驕陽。",
            "過僧竹院茶爭美，酌客山堂酒倍香。",
            "常恨抗塵仍走俗，不知身在水雲鄉。"
        ],
        "title": "和彦逢弟春日即事",
        "id": "4c0fb3f1-bb40-4d96-b90f-ac6a3b0db74b"
    },
    {
        "author": "王之道",
        "paragraphs": [
            "帷幄何人正坐籌，匈奴輕漢索懷柔。",
            "回鑾未睹迎天駟，勸穡還驚出土牛。",
            "雨過池塘新漲綠，春歸原野霽煙浮。",
            "中興自古須群策，更願君王慎厥猷。"
        ],
        "title": "和陳勉仲春日偶成二首  其一",
        "id": "dd14399e-d24c-40dd-a4ba-6ec4b7da2331"
    },
    {
        "author": "王之道",
        "paragraphs": [
            "江表歸來得自由，舊鄉能復到温柔。",
            "辭源已見流三峽，筆力當期挽萬牛。",
            "白日忍從黄霧塞，青天那復黑雲浮。",
            "掃除驕寇還强漢，會有忠良告遠猷。"
        ],
        "title": "和陳勉仲春日偶成二首  其二",
        "id": "3a59a78a-dd70-4b45-ba5e-69cd46c9e49d"
    },
    {
        "author": "王之道",
        "paragraphs": [
            "餘生今赴邇英朝，似說夔龍許續貂。",
            "枯枿遂承新雨露，蒼鷹應識舊雲霄。",
            "廢興須信闗時命，勞逸誰能問貫條。",
            "十載山林勞夢寐，五更天仗聽簫韶。"
        ],
        "title": "春日偶成",
        "id": "aefc4ad2-babb-4afb-b7e8-c4af9c78abec"
    },
    {
        "author": "王之道",
        "paragraphs": [
            "遲日輕風過雨天，草青南陌欲生烟。",
            "江湖節物登王鮪，村落歸心起杜鵑。",
            "已辦尋芳游野寺，何當修褉泛溪船。",
            "路逢少婦携籠去，爲說蠶兒向雨眠。"
        ],
        "title": "春日次韵張叔元",
        "id": "6bf36543-cc28-4649-b3fa-a3f5130e5149"
    },
    {
        "author": "王之道",
        "paragraphs": [
            "一樽芳酒起沉烟，絕勝紅裙擁後前。",
            "山色水光相上下，月華秋氣共清圓。",
            "佳時令我思韓愈，好夢逢君想惠連。",
            "老大不知追逐樂，卻因妍唱惜流年。"
        ],
        "title": "和秦壽之中秋玩月三首  其一",
        "id": "25dcaa9e-2260-423a-9fac-b09956d32176"
    },
    {
        "author": "王之道",
        "paragraphs": [
            "湖光無際接雲烟，舉酒登臨夕照前。",
            "坐送落霞還杳靄，倚看明月上高圎。",
            "清談浩渺河源注，麗句縱横繡段連。",
            "歸去鳳池知不日，山城岑寂記今年。"
        ],
        "title": "和秦壽之中秋玩月三首  其二",
        "id": "5981fbb5-de14-4f84-8149-40001ccf5c4e"
    },
    {
        "author": "王之道",
        "paragraphs": [
            "腸斷江城斂暮烟，一聲清笛短亭前。",
            "揚舲共喜風初轉，戯綵當期月正圓。",
            "水落雙溪和石出，霜餘疊嶂與雲連。",
            "令人暗想昭亭路，屈指歸來又四年。"
        ],
        "title": "和秦壽之中秋玩月三首  其三",
        "id": "c142f2c0-3cb3-459f-88e2-d8c39b8e44cd"
    },
    {
        "author": "王之道",
        "paragraphs": [
            "萬里青天霽色開，嫦娥駕玉上雲來。",
            "樓中勝飲八仙聚，物外清談三語該。",
            "空翠水光争滉漾，漏聲鐘韵共徘徊。",
            "秋盤應愛金櫻好，紅抺佳人醉裏腮。"
        ],
        "title": "和張彦智中秋對月",
        "id": "45d86a37-ef60-44e6-95f3-98b31ec211a2"
    },
    {
        "author": "王之道",
        "paragraphs": [
            "老去空悲樂事稀，百年渾醉幾多巵。",
            "雖貧頼有舊栽竹，縱嬾未容全廢詩。",
            "碧草望迷烟漠漠，黄梅看熟雨垂垂。",
            "莫嫌蕪纇晚相凂，欲換邦君白雪詞。"
        ],
        "title": "和高守無隠官閑即事  其一",
        "id": "16eecb48-d76b-4475-8272-cac31f9a0460"
    },
    {
        "author": "王之道",
        "paragraphs": [
            "誰憐村落笑歌稀，全把茶甌當酒巵。",
            "枯槁又經三月雨，窮愁聊付一篇詩。",
            "窗間遠岫青千疊，樓外長天碧四垂。",
            "何日獲陪文字飲，欲翻妍唱入新詞。"
        ],
        "title": "和高守無隠官閑即事  其二",
        "id": "124475c9-c675-45e7-a0f1-7ddfd74078eb"
    },
    {
        "author": "王之道",
        "paragraphs": [
            "釣魚聊復效詹何，肯向青山較少多。",
            "身世自憐巢幕燕，利名誰鑒撲燈蛾。",
            "風前逸氣舒長笛，酒裏清愁到短歌。",
            "安得梧桐來鸑鷟，一鳴千古繼卷阿。"
        ],
        "title": "和胡德輝增明軒",
        "id": "730d9c2f-e92d-4289-b185-4f07bcd9614c"
    },
    {
        "author": "王之道",
        "paragraphs": [
            "血氣侵凌不復豪，往來欹倒似乘濤。",
            "寧知嬾過嵇中散，亦有詩如謝法曹。",
            "舊藁只堪供醬瓿，故人相贈有綈袍。",
            "兗州賓主同風味，惡句煩公更一薅。"
        ],
        "title": "寄奉符大有叔",
        "id": "aa0720c1-b5ff-40cd-ba92-97111651d191"
    },
    {
        "author": "王之道",
        "paragraphs": [
            "白雲飛處見層巔，回首風檣去若仙。",
            "舊隠已鋤三徑菊，新吟聊愬一嚢錢。",
            "春歸沂水還相樂，秋到盱江盛有年。",
            "更着綵衣歌且舞，高堂侍瀝奉周旋。"
        ],
        "title": "和曾式古",
        "id": "9d5c1214-4609-43a6-a43c-404bfa498037"
    },
    {
        "author": "王之道",
        "paragraphs": [
            "敢負交游素所期，自憐衰滯使君疑。",
            "向来兵火亦何久，此去功名應未遲。",
            "詩似清風宜我慰，心如白水欲誰欺。",
            "扁舟儻赴相從約，江北江南笑有辭。"
        ],
        "title": "和何希淵韵",
        "id": "93923509-220e-4d27-b075-ca138a472a91"
    },
    {
        "author": "王之道",
        "paragraphs": [
            "行縣歸来賦陟岡，青梅應快一樽嘗。",
            "詩成妙墨揮張聖，酒到高歌發楚狂。",
            "夾道野花圍步障，兩行官妓簇橋梁。",
            "嗟予貧悴跧蓬蓽，不及郊迎笑舉觴。"
        ],
        "title": "和孔純老歸自屬邑三首  其一",
        "id": "9b7b35f0-fa87-470b-9b0a-8c5971ea7a97"
    },
    {
        "author": "王之道",
        "paragraphs": [
            "往来陰雨恰彌旬，滑滑那堪鳥語頻。",
            "行色可無三日霽，旅懷應付萬家春。",
            "欣聞郊勞開瑶席，想見車旋入錦茵。",
            "何幸詩筒時寄我，慰懷須信有詩人。"
        ],
        "title": "和孔純老歸自屬邑三首  其二",
        "id": "6020348d-b846-4f7e-9631-5c2f42fe17e0"
    },
    {
        "author": "王之道",
        "paragraphs": [
            "詩濤難放筆頭乾，歸及初晴素魄圓。",
            "善譽敢論當世比，佳萹應任老夫傳。",
            "凌雲列岫堆螺髻，出水新荷點翠鈿。",
            "報政還朝知不晚，追隨能復記當年。"
        ],
        "title": "和孔純老歸自屬邑三首  其三",
        "id": "786c9d8f-9c64-4e7c-b232-6eaf33b00db9"
    },
    {
        "author": "王之道",
        "paragraphs": [
            "時來談笑取侯封，清曠寧容雅志從。",
            "上聖急賢齊舜禹，群公引類邁夔龍。",
            "非材似我十圍櫟，有用如君千丈松。",
            "邂逅相逢辱傾盖，能令瓦釜配黄鐘。"
        ],
        "title": "和梁宏父二首  其一",
        "id": "e16ec792-2299-4e39-9cc6-aaa1cd2312ab"
    },
    {
        "author": "王之道",
        "paragraphs": [
            "功名須向壯年收，顧我摧頽已白頭。",
            "節晚獨存松柏勁，歲寒還見雪霜浮。",
            "老將耄及從人笑，醉欲眠時遣客休。",
            "眼力尚能觀細字，詩筒經卷且優游。"
        ],
        "title": "和梁宏父二首  其二",
        "id": "4275ebd3-be3a-4536-8f32-f4a6c7445677"
    },
    {
        "author": "王之道",
        "paragraphs": [
            "閉門對客總言詩，淹速由人敢預期。",
            "思若湧泉誇往哲，文如翻水擅當時。",
            "年成定見爭稱善，月鍊懸知鬬出奇。",
            "疾似枚皋何足道，漢朝終貴長卿遲。"
        ],
        "title": "走筆和孔純老催詩債次韵",
        "id": "94f03ac8-570e-4b02-9b6f-e4417d02dbbf"
    },
    {
        "author": "王之道",
        "paragraphs": [
            "山前湖水抱烟村，湖外山光隠若存。",
            "泛宅浮家聊自託，蔭松藉草欲誰論。",
            "物情魚沬真堪笑，世事槐安不在言。",
            "囘首故園煨燼裏，歸歟猶勝傍人門。"
        ],
        "title": "避寇姥山",
        "id": "b768d067-fd43-4bf5-9f5b-4988f83489aa"
    },
    {
        "author": "王之道",
        "paragraphs": [
            "望外青山便到家，馮讙何患出無車。",
            "坐逢石鼎應聯句，箧有龍潭敢鬬茶。",
            "樽酒幾時同竹葉，功名終日鑒菱花。",
            "君看一雨蘇群槁，所至人心樂否耶。"
        ],
        "title": "和鄒進士",
        "id": "71f12fdd-5ba8-46c9-9171-32e7a62ea21d"
    },
    {
        "author": "王之道",
        "paragraphs": [
            "飄零雙鬢已星星，萬里江湖寄此身。",
            "山擁青螺初洗雨，水浮蒼壁似圍春。",
            "别來興廢同千古，此去榮枯會一新。",
            "葭薍彌天草如積，寛予猶頼有斯人。"
        ],
        "title": "和丁景仁三叉河留題贈李仲山",
        "id": "72a77f61-d08d-4f2b-9699-e4ef7e9c5edd"
    },
    {
        "author": "王之道",
        "paragraphs": [
            "相逢休訪楚江萍，我老無能一壯丁。",
            "卜宅又驚三浹日，御琴空感再周星。",
            "新愁夘酒心先醉，氣怯春寒夢易醒。",
            "卻喜故山遥在眼，舉頭時見竹青青。"
        ],
        "title": "弟子厚自相山徙居湖塘又復一月矣距外除只數日間光景漂流徒成感慨讀新詩興不能已輒和韵",
        "id": "64cf5745-6039-4be0-b0a8-f3d248af7b9e"
    },
    {
        "author": "王之道",
        "paragraphs": [
            "半生場屋弄朱衣，猶喜春來破白歸。",
            "同輩交游惟我拙，一時人物似君稀。",
            "風神要在山庭峻，辭吐初疑鋸屑飛。",
            "州縣未應淹驥足，釣名誰羡子陵磯。"
        ],
        "title": "和李難老",
        "id": "d7497b44-a2be-455a-a577-9d6d60465031"
    },
    {
        "author": "王之道",
        "paragraphs": [
            "醉中行草綰秋蛇，十載風櫺憶舊家。",
            "朋舊亂多從鬼錄，詩書閒益富生涯。",
            "稻塍綠合迷秧馬，沙嘴潮回下釣車。",
            "歸去西疇新雨足，飯秔應不羡胡麻。"
        ],
        "title": "和張公儀",
        "id": "8ec6f1ee-2b90-4343-a02f-0a4e1fc494de"
    },
    {
        "author": "王之道",
        "paragraphs": [
            "入室芝蘭氣不殊，逢君還憶見君初。",
            "梅花正喜春懸鳯，藿葉俄同夏鱠魚。",
            "下榻舊聞看孺子，負荆誰復謝相如。",
            "艱難正詘平戎策，及早東游叩帝居。"
        ],
        "title": "和趙積中",
        "id": "f4993ed6-eadc-49e9-9edc-2ede7d0a9740"
    },
    {
        "author": "王之道",
        "paragraphs": [
            "把讀新詩憶舊家，深村羸犢短轅車。",
            "年豐野老常携酒，客至幽禽自喚茶。",
            "亂後所存惟五柳，老來無意約山花。",
            "相逢何必曾相識，乘興時來過此耶。"
        ],
        "title": "和江和仲",
        "id": "b40b7e6e-4828-44bc-a293-41242dd1dac9"
    },
    {
        "author": "王之道",
        "paragraphs": [
            "力學三年看有成，龍蛇蟠蟄冀存身。",
            "一杯餞别初迎臘，千里歸來欲送春。",
            "愛日光陰宜共惜，及時德業要争新。",
            "吾家叢桂風流在，速取高科慰老親。"
        ],
        "title": "和張元禮",
        "id": "9e3ae2aa-1294-453c-8ef3-3fcf6afd3125"
    },
    {
        "author": "王之道",
        "paragraphs": [
            "老矣詩才欠壮觀，羡君閒燕富清歡。",
            "染羮早厭誇黿指，食肉應宜謝馬肝。",
            "送客篇章堪寄遠，論文杯勺自驅寒。",
            "扁舟近過池頭否，百丈西南水欲乾。"
        ],
        "title": "和閭必志見寄韵",
        "id": "617c9220-f1f3-452b-b9dc-ba43da2c73ed"
    },
    {
        "author": "王之道",
        "paragraphs": [
            "人似平原字亦顔，詩成長在笑談間。",
            "試看落筆雲烟疾，難放揺春草木閒。",
            "美俗未容窺製錦，勸耕聊得伴行山。",
            "慚將鄭腊酬荆璞，無怪年時債未還。"
        ],
        "title": "和陳勉仲二首  其一",
        "id": "d3b97e8d-5b9d-424d-bbca-fa70401f514b"
    },
    {
        "author": "王之道",
        "paragraphs": [
            "相逢憐我太衰顔，冰雪精神照座間。",
            "霽日有情茶乳合，春風無力柳絲閒。",
            "肯從逋客來三徑，秪恐佳人賦二山。",
            "舊說毛公今見否，似聞新向玉京還。"
        ],
        "title": "和陳勉仲二首  其二",
        "id": "e09ca4cb-1cce-494e-9903-60e24d3a2c32"
    },
    {
        "author": "王之道",
        "paragraphs": [
            "雨脚廉纖日脚微，秋陰猶暗北山陲。",
            "莫言巖壑都無用，須信風雲會有期。",
            "邂逅醉鄊還自適，周旋詩社好相規。",
            "黄華又報重陽近，想見遲遲去魯時。"
        ],
        "title": "和魏定父被檄還無爲",
        "id": "b3d45cd6-792b-4daf-9baa-734884120613"
    },
    {
        "author": "王之道",
        "paragraphs": [
            "高車西去忽踰旬，坐想登臨得句頻。",
            "楊柳陰交山徑晚，酴醾香滿驛亭春。",
            "吟餘掃壁時揮翰，醉裏投牀任吐茵。",
            "聞說歸來歡喜甚，故人相遇是詩人。"
        ],
        "title": "和孔純老按屬邑二首  其一",
        "id": "99ab67a6-6e49-4ae7-b9f6-e24f3a0cf605"
    },
    {
        "author": "王之道",
        "paragraphs": [
            "楊柳依依半掩扉，新晴疏影弄斜睴。",
            "好花覔句忍輕負，幽鳥勸沽良重違。",
            "閒愛青苔緣砌上，静看蝴蝶撲窗飛。",
            "雨多不覺蕪菁過，又喜盤中筍蕨肥。"
        ],
        "title": "和孔純老按屬邑二首  其二",
        "id": "fca41a3a-1add-46ca-a296-36d1b5f1e065"
    },
    {
        "author": "王之道",
        "paragraphs": [
            "燈火當年記馬行，一時人物玩垂裳。",
            "舊游亂後半蕪没，新貴邇來多罪亡。",
            "我有塤箎相應和，君同蘭玉競芬芳。",
            "高文已見含元賦，不用研思古戰場。"
        ],
        "title": "和許端夫兄弟二首時端夫出守當塗  其一",
        "id": "aff0add2-6505-46b7-bcc5-126a795c7d55"
    },
    {
        "author": "王之道",
        "paragraphs": [
            "相喜何須日寄聲，如君無處不知名。",
            "縱觀妙墨雲煙動，想見新詩欬唾成。",
            "带雪山川增綺麗，向春梅柳自欣榮。",
            "好將十詠圖歸去，穏步花甎繼李程。"
        ],
        "title": "和許端夫兄弟二首時端夫出守當塗  其二",
        "id": "d43c4579-0513-4101-86d7-ba110dceff8f"
    },
    {
        "author": "王之道",
        "paragraphs": [
            "千古風流憶孔明，老龍高卧志存身。",
            "强陪簮紱更三聖，安坐江湖又四春。",
            "便合癡狂稱達者，誰能窮悴作騷人。",
            "一杯聊復從公醉，要見予言總是真。"
        ],
        "title": "和袁望回",
        "id": "e0ecd94c-a25b-4bb2-86c2-1dee1ed1e5f3"
    },
    {
        "author": "王之道",
        "paragraphs": [
            "獨舸東來夏日長，歸裝從此益生光。",
            "卧雲禾穂珠成實，傾露荷花麝被嚢。",
            "逸世才猷金騕褭，逼人風味木蘭堂。",
            "常疑正始遺音絕，把讀新詩遠壇場。"
        ],
        "title": "過鄧步和張叔元見贈韵",
        "id": "5e212459-ce92-4e4c-9a14-6bb50efc4471"
    },
    {
        "author": "王之道",
        "paragraphs": [
            "咿喔鄰鷄夜向闌，曉風驕挾曉霜寒。",
            "吹燈强取殘書讀，撥火重尋遠信看。",
            "綠蟻已應浮臘甕，青絲行復送春盤。",
            "旅懷欲倩高鴻寄，憑仗新詩付筆端。"
        ],
        "title": "夜泊官牌夾口大風追和陳去非歲晚感懷",
        "id": "e60c28fc-c643-41de-af21-6649abec86e2"
    },
    {
        "author": "王之道",
        "paragraphs": [
            "槖皋何處合肥東，知有詩翁杖履中。",
            "魯會一時歸寂寞，吳吟千載發清雄。",
            "湖山照碧朦朧日，鞍馬欺寒料峭風。",
            "春入花梢人易感，莫教房闥歎飛蓬。"
        ],
        "title": "和張序臣合肥驛中詩",
        "id": "0243b8f6-6703-47b4-9303-d9cef79f7767"
    },
    {
        "author": "王之道",
        "paragraphs": [
            "半夜迎長坐候明，眼看初日屋山平。",
            "詩豪不共年俱長，鬢雪惟應老自生。",
            "得酒人情何太喜，犯寒春色不多争。",
            "老農相慶無它語，盡道冬晴好趁耕。"
        ],
        "title": "長至和魏公達",
        "id": "0923790e-c5dc-4430-8378-bf1d04626b05"
    },
    {
        "author": "王之道",
        "paragraphs": [
            "舞腰迴雪奏伊凉，餞設鈴齊舉别觴。",
            "如子固宜傾坐客，顧予何計挽征艎。",
            "交情舊喜推東道，歸夢先應到北堂。",
            "花柳枝頭春已閙，佇觀超擢寘周行。"
        ],
        "title": "和孔純老送司法吳德聲",
        "id": "d8fa9135-3c7c-4e60-83a2-2257cfdde0e7"
    },
    {
        "author": "王之道",
        "paragraphs": [
            "向來疏率任天真，此去扶持護善鄰。",
            "只恐磨磚難作鏡，已知行水戒推輪。",
            "簞瓢本是吾家物，軒冕寧容我輩人。",
            "多謝諸公共推轂，欣欣寒谷暗生春。"
        ],
        "title": "和方景南參議見贈",
        "id": "537601b2-5953-46b2-a574-7dbbef2835e0"
    },
    {
        "author": "王之道",
        "paragraphs": [
            "立馬山前問酒家，山峰森列兩溪斜。",
            "扶疏新竹聽流水，天矯古松看霽霞。",
            "遠目自能供覔句，枯腸終不柰搜茶。",
            "一杯湯餅東窗晚，危坐清吟對月華。"
        ],
        "title": "和彦時兄韵",
        "id": "1768fe30-08b5-4b4b-941a-b1cade083b73"
    },
    {
        "author": "王之道",
        "paragraphs": [
            "夢迴詩思不勝清，卧聽幽禽兩囀更。",
            "窗角界金分月色，山腰鳴玉潄溪聲。",
            "欲行且住心還適，久雨新晴眼倍明。",
            "莫爲浮名廢真賞，較來何重亦何輕。"
        ],
        "title": "用李夢發韵",
        "id": "6090a08d-e500-4d8c-8dd9-1de2034a6507"
    },
    {
        "author": "王之道",
        "paragraphs": [
            "無慮無營得自如，亂紅狼籍綠陰初。",
            "莫貪視盜誅鋤術，輕換齊民種蒔書。",
            "風物最憐清且好，賓朋那患數斯疏。",
            "高談亹亹還終晷，坐覺庭花影上裾。"
        ],
        "title": "梅隠亭",
        "id": "1ca6243c-50ec-43d0-801d-ee473325ff80"
    },
    {
        "author": "王之道",
        "paragraphs": [
            "焚香讀易欲何求，只恐西鄰未識丘。",
            "千里交遊思命駕，一龕燈火喜逢秋。",
            "胸中雲夢應無筭，天上風雷得遍搜。",
            "莫向明時老巖壑，伊周元不羡巢由。"
        ],
        "title": "麗澤堂",
        "id": "00beff8e-7b41-4518-a5e6-88f123fe8b20"
    },
    {
        "author": "王之道",
        "paragraphs": [
            "萬頃玻瓈水浸空，臺前佳色詠難窮。",
            "倚欄人在烟霞外，落筆詩成笑語中。",
            "屬句畏慚非孟子，供歡端合有車公。",
            "解將能否分優劣，過眼昭然向與雄。"
        ],
        "title": "能賦臺",
        "id": "becd85a5-c86e-45e8-b632-1bf53686629e"
    },
    {
        "author": "王之道",
        "paragraphs": [
            "玉牒書成已六年，東游曾記此周旋。",
            "千齡令慶亨嘉會，二府新分造化權。",
            "咫尺雲天依日月，斯須霖雨浹山川。",
            "應憐汨沒塵埃者，白髪青衫走道邉。"
        ],
        "title": "代人上段拂參政",
        "id": "7cbe818e-28a6-42ea-a848-464fa58e0546"
    },
    {
        "author": "王之道",
        "paragraphs": [
            "江迴山崦兩三家，招颭東風酒斾斜。",
            "羸馬送曛行自急，峭寒欺客晚還加。",
            "日邉雁足應傳信，竹外梅梢合放花。",
            "指點東城歸路窵，一川流水閙棲鴉。"
        ],
        "title": "江南道中",
        "id": "39e4b8fb-3cc7-432d-ac3c-5610594f9c5d"
    },
    {
        "author": "王之道",
        "paragraphs": [
            "馬頭聊復問諸塗，東指宣城百里餘。",
            "水外山屏供步障，道傍蛙吹接行車。",
            "青歸柳色浮烟裏，紅入花光過雨初。",
            "春意似同人意好，此行那患食無魚。"
        ],
        "title": "隠静道中",
        "id": "492d8a9a-02f8-415b-8dad-ec3f488be72a"
    },
    {
        "author": "王之道",
        "paragraphs": [
            "對月令人憶子年，别來重見望舒圓。",
            "閒中情性南無界，物外光陰小有天。",
            "連喜得官如得句，慣看乘馬似乘船。",
            "朝迴共醉知何日，凖擬春衣當酒錢。"
        ],
        "title": "寄余元明",
        "id": "d4597c53-69e0-4628-bf52-65ae82b53c89"
    },
    {
        "author": "王之道",
        "paragraphs": [
            "歸來啜菽得無愁，但覺官身不自由。",
            "敢倩雙魚傳尺素，要知一日似三秋。",
            "射陽别後從新辟，幽谷公餘獲勝游。",
            "尚憶龍盤分袂處，五更殘月在山頭。"
        ],
        "title": "寄孫次卿",
        "id": "b9b186e6-40f3-4840-8715-ebce768eab62"
    },
    {
        "author": "王之道",
        "paragraphs": [
            "鬰蒸還起砲車雲，旱氣方隆雨未能。",
            "應念開幬來白鳥，故成灑酒聚青蠅。",
            "南皮痛飲君當繼，北牖高眠我獨醒。",
            "人仰郡侯清可倚，暑中真是一條冰。"
        ],
        "title": "次韵高守無隠苦熱",
        "id": "4e3db0f1-422f-4727-8903-434316348239"
    },
    {
        "author": "王之道",
        "paragraphs": [
            "偶然來賦瓦梁行，亂後欣聞醉客聲。",
            "村戍火明人指路，江城風静夜鳴鉦。",
            "對牀聽雨他時念，撥火哦詩此意清。",
            "聞說魚軒還枳里，先生應合暫歸耕。"
        ],
        "title": "用東坡贈晁新城韵呈朱烏江",
        "id": "3ac20acf-6490-46e6-884e-0bab5ddb45a3"
    },
    {
        "author": "王之道",
        "paragraphs": [
            "公望巖巖映廣東，曲江重見舊家風。",
            "威行草木霜争肅，春到湖山雪自融。",
            "至喜此心魚鳥共，去思前日吏民同。",
            "從今不復憂兵火，卻敵如公笑語中。"
        ],
        "title": "和連聖舉呈張彦智",
        "id": "3b1bda2c-c68c-4a8e-8675-ff37d1a9359c"
    },
    {
        "author": "王之道",
        "paragraphs": [
            "善鄰雖幸借餘光，終愧陳臻問發棠。",
            "官柳又驚眉拂翠，宫梅應喜額塗黄。",
            "江湖得計還相造，道義論交付兩忘。",
            "多謝乾坤容長物，許乘春意到文昌。"
        ],
        "title": "次韵伯遠運幹見寄",
        "id": "ba8aec25-25c3-4dcb-8d56-c57690f40df3"
    },
    {
        "author": "王之道",
        "paragraphs": [
            "斗粟衡門且自安，老來筋力厭辛酸。",
            "官游動是三年别，邂逅應容一笑歡。",
            "荷浦珠聯秋露溢，稻田龜坼暑風亁。",
            "昨朝溪足捎新雨，已覺羸軀怯夜寒。"
        ],
        "title": "次彦時兄苦旱韵",
        "id": "742bb1e4-13b1-40f9-85af-0432723dbec9"
    },
    {
        "author": "王之道",
        "paragraphs": [
            "時難盆甑久無羶，夢寐何郎食萬錢。",
            "一臠乍驚肥羜美，五紽應喜敝裘全。",
            "好從牛炙論蓴菜，堪笑河魨詠柳綿。",
            "弹鋏得魚良不惡，先生何用鄙烹鮮。"
        ],
        "title": "次韵沈元吉兵火後初食羊",
        "id": "39699ce3-e794-46b1-95a2-856bbf214e56"
    },
    {
        "author": "王之道",
        "paragraphs": [
            "蜂喜春晴競出籠，雪明籬脚眼看融。",
            "柳條借日還金色，梅萼因風動玉容。",
            "窺牖數聲禽度曲，過庭千字雁書空。",
            "青氈笑指吾家物，芳草無邉一望中。"
        ],
        "title": "次韵陳勉仲二首  其一",
        "id": "d246e052-2a99-4e57-93fe-3da90ddcd559"
    },
    {
        "author": "王之道",
        "paragraphs": [
            "十載窮愁鳥出籠，春來天意似通融。",
            "得書故舊頗相憫，上疏朝廷應見容。",
            "開府莫辭金帛盡，犂庭當冀祲氛空。",
            "廟堂素定平戎策，不待文淵在目中。"
        ],
        "title": "次韵陳勉仲二首  其二",
        "id": "bcd43167-0009-47b3-b707-e42e2fff1371"
    },
    {
        "author": "王之道",
        "paragraphs": [
            "坐想雲烟走筆端，夜哦佳製老忘寒。",
            "一時思致追長慶，千載風流識建安。",
            "接武尚稽班玉筍，昂霄終合待金鑾。",
            "自憐衰退無新語，捧腹還君醉眼看。"
        ],
        "title": "次韵張進彦見寄二首  其一",
        "id": "a66956fb-9ce7-42bc-95d6-cc4099a01009"
    },
    {
        "author": "王之道",
        "paragraphs": [
            "鼻息齁齁盡日眠，從他兒輩競嘲邉。",
            "那知問對成中說，自得逍遥喜內篇。",
            "雪裏書来簷噪鵲，燈前詩就鼎凝煙。",
            "中郎去後人難繼，漫詫柯亭富笛椽。"
        ],
        "title": "次韵張進彦見寄二首  其二",
        "id": "9e9515b5-f566-49bc-9d18-3cfe7d736072"
    },
    {
        "author": "王之道",
        "paragraphs": [
            "三紀橋門過隙光，醉吟曾共晚風凉。",
            "舊游何在已蕪没，前好欲言空感傷。",
            "重對詩嚢開錦繡，要看談麈落冰霜。",
            "苕溪此去如相憶，雙鯉時應寄一行。"
        ],
        "title": "次韵同舍李支使夢與二首  其一",
        "id": "2bd19ca3-57c9-4ab0-80d7-e0677074160d"
    },
    {
        "author": "王之道",
        "paragraphs": [
            "短短燈檠便且光，看書猶記感秋凉。",
            "飄零未遂襟期遠，遲暮徒驚歲月傷。",
            "初喜嫩荷青直盖，不知新竹粉儲霜。",
            "相從益覺交情篤，時擲隋珠到我行。"
        ],
        "title": "次韵同舍李支使夢與二首  其二",
        "id": "26ec648c-833d-48e9-98f6-52eb1c0e6bef"
    },
    {
        "author": "王之道",
        "paragraphs": [
            "勢凌風力鬬清嚴，徹骨尤非老病堪。",
            "凍蠡夜回千首北，寒梅朝放一枝南。",
            "扁舟底事方行役，販履何人正立談。",
            "江上别來勞夢寐，相寛猶喜見詩三。"
        ],
        "title": "次韵周子嘉詠雪",
        "id": "fcf794b2-7ebd-4c0a-9f1e-895f0d7f516c"
    },
    {
        "author": "王之道",
        "paragraphs": [
            "白榆風起匝天來，透隙穿簾醉眼開。",
            "氈襯庭階茸妥貼，带盤山徑玉縈迴。",
            "根行萬國將宜麥，香動千林獨放梅。",
            "閒把銀杯評柳絮，始知謝女亦非才。"
        ],
        "title": "詠雪",
        "id": "f8137bde-bd71-4343-841a-17a990cb385b"
    },
    {
        "author": "王之道",
        "paragraphs": [
            "不耕何敢嘆無囷，多謝先生早見傾。",
            "望歲比同傷再潦，逢年今共快三霙。",
            "光凝夜旦千山曉，勢合高卑萬壑平。",
            "坐想袁安門未掃，洛陽誰復念孤惸。"
        ],
        "title": "和彦時兄臘雪六首  其一",
        "id": "46a0225c-8918-4220-a8f8-112fcb66abe8"
    },
    {
        "author": "王之道",
        "paragraphs": [
            "一洗乾坤不動塵，瑶臺銀闕鬬清新。",
            "齊腰欲究安心法，乘興當爲訪戴人。",
            "曄曄寒江歸釣艇，丁丁虚谷動樵斤。",
            "二詩遠比幽蘭勝，擊節懸知衆所賓。"
        ],
        "title": "和彦時兄臘雪六首  其二",
        "id": "2814499e-1d2d-4291-ab3a-c5892358f3e5"
    },
    {
        "author": "王之道",
        "paragraphs": [
            "敢以簞瓢傲廪囷，撇醅聊復笑還傾。",
            "爲言空腹朝搜句，不覺寒窗夜集霙。",
            "澤浹寰區成地富，光生蓬蓽見天平。",
            "預占有歲從今始，廊廟何憂不及惸。"
        ],
        "title": "和彦時兄臘雪六首  其三",
        "id": "ef424ccd-e6e2-4067-9c60-bdf405e2bdeb"
    },
    {
        "author": "王之道",
        "paragraphs": [
            "瑶林交映出風塵，便覺寒門氣象新。",
            "莫訝窗前群噪鵲，須憐江上有歸人。",
            "抛甎已喜來荆璞，斵堊無勞運郢斤。",
            "坐擁紅金饒大嚼，一時高會幕中賓。"
        ],
        "title": "和彦時兄臘雪六首  其四",
        "id": "6c34de31-623c-456a-a4ea-444ce1e45fe8"
    },
    {
        "author": "王之道",
        "paragraphs": [
            "厭聞饑雀噪空囷，猶喜茅齋未遽傾。",
            "屑玉豈勞青女送，飛花聊混白雲霙。",
            "預占歲稔矜祥舊，不擇貧家荷施平。",
            "早晚林梢掛寒日，爲迴和氣慰饑惸。"
        ],
        "title": "和彦時兄臘雪六首  其五",
        "id": "357e5592-9806-45c5-9ebc-d681ae57de83"
    },
    {
        "author": "王之道",
        "paragraphs": [
            "舉首西風漫障塵，清無纖翳六花新。",
            "謝庭擬似吟飛絮，洛浦飄颻見麗人。",
            "漏箭不知樓外曉，觥籌先發坐中春。",
            "兔園盛集應難繼，空想當時主與賓。"
        ],
        "title": "和彦時兄臘雪六首  其六",
        "id": "442e3872-0c76-4f5e-b292-ff1f25f43244"
    },
    {
        "author": "王之道",
        "paragraphs": [
            "厭浥庭柯雨未乾，乍晴天氣午猶寒。",
            "傳來多謝新詩寄，接得翻愁病眼看。",
            "漫想素粧嫌粉涴，須憐青子着枝酸。",
            "和羮有日君知否，老大心腸只自寛。"
        ],
        "title": "次韵孫興宗梅花",
        "id": "3191dcfa-b94b-46a0-b2fd-356c0a953041"
    },
    {
        "author": "王之道",
        "paragraphs": [
            "花前樽酒瀉尖泥，痛飲仍欣客到齊。",
            "竹外一枝青更好，水邉疏影動還迷。",
            "醉醒正值微風入，酬唱何妨素魄低。",
            "聞說歸舟陽羡去，應容酌别爲烹鷄。"
        ],
        "title": "次韵董令升梅花",
        "id": "7bb26fd0-f65b-47b1-a52f-9f6ab35a13aa"
    },
    {
        "author": "王之道",
        "paragraphs": [
            "孤芳常恐百花知，桃李紛紛亦强追。",
            "照雪精神應自喜，逼人風味不吾虧。",
            "幽香隠約留衣袂，疏影玲瓏鑒硯池。",
            "欲識東君好消息，夜來青鳥宿南枝。"
        ],
        "title": "詠梅示魏吉老",
        "id": "0bf35c39-0122-479e-8fd0-719aaec863dd"
    },
    {
        "author": "王之道",
        "paragraphs": [
            "年踰六十我何堪，心曲因君得縱談。",
            "閲史舊甞疑夏五，參禪今遂薦前三。",
            "飲闌卻怪清樽惡，饑甚猶憐糲食甘。",
            "交態物情何足較，邇來爐鼎興方酣。"
        ],
        "title": "次方正叔知縣韵僕今年六十有三竊觀正叔贈陳甥述懷詩有感予心併和二首奉呈  其一",
        "id": "e87ae055-ed11-4ba4-a262-b4d2292e6079"
    },
    {
        "author": "王之道",
        "paragraphs": [
            "水滿陂塘麥滿村，路逢田父和長言。",
            "題詩懶作蠅頭字，貰酒愁看犢鼻褌。",
            "芳草藉青迷野逕，遠山横翠入柴門。",
            "道衡骨朽無人繼，卿相誰能預識温。"
        ],
        "title": "次方正叔知縣韵僕今年六十有三竊觀正叔贈陳甥述懷詩有感予心併和二首奉呈  其二",
        "id": "e3246158-311e-4688-9eb3-42361588b505"
    },
    {
        "author": "王之道",
        "paragraphs": [
            "照蔀輝輝碧夜光，貧兒那復苦悲凉。",
            "得魚始信筌無用，斵堊終期鼻不傷。",
            "我類槁苖猶欠雨，君同脩竹飽經霜。",
            "詩成病眼昏加澁，欲寫還憂細作行。"
        ],
        "title": "和張詠老知縣",
        "id": "8a6f170d-cb71-48ee-85c3-2f353c3a08d9"
    },
    {
        "author": "王之道",
        "paragraphs": [
            "一枝横亞竹梢黄，宫様新翻半額粧。",
            "閒淡似宜冬後日，清癯應怯夜來霜。",
            "生憎丹臉嬌含酒，巧妬冰肌冷透香。",
            "取蠟爲花緣底事，浪吟空發少年狂。"
        ],
        "title": "臘梅和次韓韵  其一",
        "id": "b42379a5-9958-4c3f-ae0f-6fcbaa840a93"
    },
    {
        "author": "王之道",
        "paragraphs": [
            "可憐風骨肖梅英，試問東君曷似生。",
            "正色不從朱粉涴，耐寒猶怪雪霜輕。",
            "論交薝蔔君爲勝，投社酴醿我更清。",
            "縱美詎能齊衆口，漫言異日許調羮。"
        ],
        "title": "臘梅和次韓韵  其二",
        "id": "b6190c64-8306-4a70-b530-c0a4fc9d420f"
    },
    {
        "author": "王之道",
        "paragraphs": [
            "灔灔溪流漲渌波，乍晴天氣自清和。",
            "露梢抽翠交新竹，風葉飜紅颭嫩荷。",
            "水外遠山晨霧重，道傍佳樹午陰多。",
            "頭旋更苦舟揺兀，說與篙師住得麽。"
        ],
        "title": "夏月自六安舟行還安豐",
        "id": "51197f40-c5c7-434d-8d1a-24e1b3cee6be"
    },
    {
        "author": "王之道",
        "paragraphs": [
            "轍魚應怪决江流，千里重爲疊嶂游。",
            "頗慣黑甜相對美，可無赤糙爲寛憂。",
            "干戈在眼心還折，勲業何時鬢早秋。",
            "已辦賣刀歸買犢，不妨多種白江州。"
        ],
        "title": "和州得旨移粟宣城舟中和何希淵韵",
        "id": "fc06d3f0-b49a-4a74-a769-4d67c779ff01"
    },
    {
        "author": "王之道",
        "paragraphs": [
            "疊疊青山處處溪，溪聲淙玉潄玻瓈。",
            "懸知菊水人難老，可信桃源路易迷。",
            "山嶺梅花迎客笑，路傍松盖與雲齊。",
            "寒林昨夜微經雨，新跡分明過虎蹄。"
        ],
        "title": "沙窩道中",
        "id": "a68cf1db-eb13-4fc1-9833-374a38e82b22"
    },
    {
        "author": "王之道",
        "paragraphs": [
            "久客心膓怯遡洄，不堪官事緊相催。",
            "踏霜人去繵風吼，衝浪舟行岸凍開。",
            "雪盡野梅紅剪臘，春迴溪水綠生苔。",
            "窮愁好逐殘年盡，三日元正與泰來。"
        ],
        "title": "遡流入柵江",
        "id": "969b6fbf-7ced-4a74-bb2f-6ef4895570da"
    },
    {
        "author": "王之道",
        "paragraphs": [
            "亂紅狼籍紫苔斑，簾捲東風雨脚殘。",
            "蜀酒漸宜消晝永，單衣猶覺怯朝寒。",
            "玲瓏有客雙揺轡，矍鑠何人一據鞍。",
            "芍藥酴醿晴更好，勸君休作夢中看。"
        ],
        "title": "春殘次韵張叔元",
        "id": "dc08afb8-e33b-409a-953d-78a1d319a929"
    },
    {
        "author": "王之道",
        "paragraphs": [
            "千林揺落見孤芳，銷得詩人賦拒霜。",
            "高壓菊花還獨步，静窺池水試新粧。",
            "自憐衰病追歡懶，忽睹騷吟引興長。",
            "何必採江重比並，佳名艶色正相當。"
        ],
        "title": "次韵徐伯遠木芙蓉",
        "id": "f43632c7-b323-4d38-85e2-b65a33d4808d"
    },
    {
        "author": "王之道",
        "paragraphs": [
            "强插梨花做小春，風前詩思有餘清。",
            "路逢野老那知姓，耳聽幽禽自喚名。",
            "歲晚山林松檜色，天寒闗塞鼔鞞聲。",
            "枕流潄石君無笑，我欲巖居學子荆。"
        ],
        "title": "次韵子厚弟小春偶成",
        "id": "8c7673bb-da63-4659-bd43-e5cffe44973c"
    },
    {
        "author": "王之道",
        "paragraphs": [
            "西望中原懶轉頭，十年空見水東流。",
            "塗山漫想諸侯會，濠上聊追二子游。",
            "大劍長刀秋正擾，淡烟疏雨暮還愁。",
            "誰能不討清河朔，誓楫當期祖豫州。"
        ],
        "title": "次韵程德遠登清淮樓",
        "id": "af09192d-ba01-4cc1-867e-66754ded20d0"
    },
    {
        "author": "王之道",
        "paragraphs": [
            "湖外干戈半綠林，湖邉葭薍晚森森。",
            "風霾未放遠山出，嵐氣又連凄日陰。",
            "世亂且同吟嘯樂，時來終快掃除心。",
            "天寒况是開爐近，應有佳人賦藁砧。"
        ],
        "title": "秋興八首追和杜老  其一",
        "id": "3e829521-9418-4f63-b13f-3a5439b73ad9"
    },
    {
        "author": "王之道",
        "paragraphs": [
            "巉巖石壁半欹斜，茅栗叢中菊漸華。",
            "風裏斷鴻書带草，山頭飛葉漢浮槎。",
            "柂樓索莫吟秋笛，戍火青熒咽暮笳。",
            "争似漁翁最蕭散，晚來和月卧蘆花。"
        ],
        "title": "秋興八首追和杜老  其二",
        "id": "66acd9cf-bf40-4605-a8ff-b80ad5e6cfe3"
    },
    {
        "author": "王之道",
        "paragraphs": [
            "雲影曚曨日洒暉，金湖西畔晚陰微。",
            "漁舟繚繞青山去，楓葉追隨白鳥飛。",
            "摩詰家風非世有，淵明心性與時違。",
            "近來病瘠連詩痩，翻愛西臺字様肥。"
        ],
        "title": "秋興八首追和杜老  其三",
        "id": "2d528011-495d-467e-b184-c7535d11e98b"
    },
    {
        "author": "王之道",
        "paragraphs": [
            "轆轤世態一枰棊，銷得秋來宋玉悲。",
            "舒嘯可無元亮意，哦詩如見少陵時。",
            "江湖於我還蕭散，田舍從他笑重遲。",
            "異域故人今在否，青燈牢落夜相思。"
        ],
        "title": "秋興八首追和杜老  其四",
        "id": "a6e8f75b-7401-4d4e-aadd-6c86fce46ac5"
    },
    {
        "author": "王之道",
        "paragraphs": [
            "翠壁蒼崖水外山，山頭茅舍兩三間。",
            "夜窗明月來臨卷，晝户清風爲啟闗。",
            "霞綺障秋驚老眼，酒紅潮面發衰顔。",
            "集英一夢如今覺，猶憶當時曉趁班。"
        ],
        "title": "秋興八首追和杜老  其五",
        "id": "bebf4062-80da-4133-881a-ce8cd0d67289"
    },
    {
        "author": "王之道",
        "paragraphs": [
            "遠水西來抱鹿頭，山前草木带霜秋。",
            "黄花雅意撩詩興，紅葉端能寄别愁。",
            "日月奔馳雙轉轂，江湖漂蕩一輕鷗。",
            "干戈未戢中興沸，蹴被空懷祖豫州。"
        ],
        "title": "秋興八首追和杜老  其六",
        "id": "7dea9557-1d2a-4f93-8ae1-5e96981e66a0"
    },
    {
        "author": "王之道",
        "paragraphs": [
            "勲業休煩付考功，此生終待老山中。",
            "宦情薄似賢人酒，詩思清於少女風。",
            "秋雨養肥桑耳白，溪流濯出柳鬚紅。",
            "不堪世路頻磽确，四十蕭然秃鬢翁。"
        ],
        "title": "秋興八首追和杜老  其七",
        "id": "e3e31e65-e867-4e87-a491-2497ae4066a4"
    },
    {
        "author": "王之道",
        "paragraphs": [
            "迢迢山勢去委蛇，林木東頭見荻陂。",
            "疏竹依巖秋迸筍，病桑經火雨生枝。",
            "草侵藥種多難辨，土撥松苖欲自移。",
            "照眼誰家幾枝橘，出籬丹實正離離。"
        ],
        "title": "秋興八首追和杜老  其八",
        "id": "9f50dfbc-cc3d-48c6-a9a0-50ee48e6b064"
    },
    {
        "author": "王之道",
        "paragraphs": [
            "是行猶及豫章春，聞說逢迎有故人。",
            "傾盖爲君殊快意，摻袪令我重傷神。",
            "向陽花木初開葉，得雨蛟龍已轉身。",
            "江上新晴應更好，綠楊如幄草如茵。"
        ],
        "title": "送許判官志仁",
        "id": "3593fa6d-d373-447e-81bc-8d98b82515e4"
    },
    {
        "author": "王之道",
        "paragraphs": [
            "西掖歸来鬢未華，著書論字當生涯。",
            "撐腸何止五千卷，溢箧定踰三十車。",
            "秋露青黄新種橘，春風紅紫舊栽花。",
            "東還貪逐朋溪樂，只恐金鑾詔草麻。"
        ],
        "title": "送董令升舍人歸朋溪二首  其一",
        "id": "606ffa7d-14a6-42a9-b4d5-cdcc4de24c7d"
    },
    {
        "author": "王之道",
        "paragraphs": [
            "仙舟東去訪金華，歌徹驪駒向水涯。",
            "試問玉堂司鳯詔，何如蓬島駕雲車。",
            "雨餘翠篠初飜籜，風暖丹葵欲放花。",
            "天氣清和行色好，江南江北半桑麻。"
        ],
        "title": "送董令升舍人歸朋溪二首  其二",
        "id": "9787f8c5-f719-4856-a6df-f60081d73ec9"
    },
    {
        "author": "王之道",
        "paragraphs": [
            "杖藜千里訪茅茨，來赴當年一笑期。",
            "白髪我徒悲老大，青山君尚記艱危。",
            "夜聽高論因忘寐，晝味新詩可療饑。",
            "冬日迎長殊可愛，何妨去國少遲遲。"
        ],
        "title": "送劉元發歸鄱陽次其韵",
        "id": "827ca405-89f0-4efe-b758-7a8739131770"
    },
    {
        "author": "王之道",
        "paragraphs": [
            "江頭旗影弄青紅，似說朝天四牡東。",
            "抱病不容攀轡勒，送行那復遣兒童。",
            "田均税斂千年利，福及瘡痍九郡同。",
            "此去定知還禁近，從來陰德報宜豐。"
        ],
        "title": "送淮西轉運判官李彦恢還朝",
        "id": "e619bf2f-4923-43b4-8d15-b5e5a5e2132c"
    },
    {
        "author": "王之道",
        "paragraphs": [
            "聞說家書賦鶺鴒，歸歟難弟見難兄。",
            "接聯本作二年調，解印俄成千里行。",
            "故國一犁春雨足，長江三板暮潮平。",
            "爛柯况是神仙宅，招隠詩成好寄聲。"
        ],
        "tags": [
            "长江"
        ],
        "title": "送徐次公罷歷陽任歸三衢",
        "id": "91be916e-a24c-45cc-8e39-5cd1fa97df04"
    },
    {
        "author": "王之道",
        "paragraphs": [
            "羈栖無柰老而窮，又見徐卿馬首東。",
            "快意一時荷葉雨，增明千里稻花風。",
            "高材合在雲霄上，勝處能忘澗壑中。",
            "法護相從如問我，爲言蹤跡與君同。"
        ],
        "title": "送徐季公運幹罷任",
        "id": "b051a4df-fe54-4e70-9895-c5feae391c68"
    },
    {
        "author": "王之道",
        "paragraphs": [
            "年時蕭寺雪初晴，聞道君來眼倍明。",
            "送别又看秋欲去，論交還感盖初傾。",
            "帆張須水秋潮漲，路入鉛山晚翠横。",
            "快向端溪從吏隠，歸來穏步上蓬瀛。"
        ],
        "title": "送端溪尉張達城挈家南歸",
        "id": "13fcda54-29ba-44f9-af90-09757c989504"
    },
    {
        "author": "王之道",
        "paragraphs": [
            "翩然歸興不吾留，應爲高堂念遠遊。",
            "數日語離良作惡，幾時書到得無愁。",
            "白沙翠竹千山晚，朱實黄花萬里秋。",
            "後夜西風茅店月，醉吟應不費冥搜。"
        ],
        "title": "送江致遠歸建昌",
        "id": "46db10d0-8d18-43ac-ad41-32afc2ff4f37"
    },
    {
        "author": "王之道",
        "paragraphs": [
            "新詩來處自房州，已及瓜時嘆滯留。",
            "曾望碧雲頻送目，又驚紅葉再敲秋。",
            "千山不隔清風遠，兩地應同素月流。",
            "游刃似君誠利器，只今無復見全牛。"
        ],
        "title": "房陵秋日",
        "id": "87e50c1b-72ba-4006-88c1-b7919eae2a06"
    },
    {
        "author": "王之道",
        "paragraphs": [
            "月華秋氣共清圓，千古佳時句一聯。",
            "節物傷心還惙惙，山光經雨自涓涓。",
            "潢池兵火今方熾，溝壑饑羸正可憐。",
            "怊悵去年人已矣，亂離誰復問招延。"
        ],
        "title": "中秋和彦立兄韵悼伯父仲球",
        "id": "04dd3dfe-9a3c-468f-8ba2-c80aa0b1a977"
    },
    {
        "author": "王之道",
        "paragraphs": [
            "侍郎修好燕群公，雁塔題名二紀同。",
            "談笑静移楊柳日，杯盤清泛芰荷風。",
            "鵬摶競祝三旌貴，鯨吸相期百榼空。",
            "此會明年應更好，馬周行亦起新豐。"
        ],
        "title": "邉公式周表卿侍郎同年會",
        "id": "d3321027-1e64-40ff-9131-ce6094854c8f"
    },
    {
        "author": "王之道",
        "paragraphs": [
            "稻田高下欲分畦，積潦瀰茫隔寸堤。",
            "天意未收連夜雨，農功良苦半身泥。",
            "一丸莫救風濤决，千頃空憐稼穡低。",
            "朝滿夕除應可信，望晴心緒憶昌黎。"
        ],
        "title": "蘇臺憫農",
        "id": "d582186f-dca3-4561-8c5b-11345576132f"
    },
    {
        "author": "王之道",
        "paragraphs": [
            "芍藥飄零雨洗春，江城柳色静無塵。",
            "扁舟未果尋歸路，小驛那堪送故人。",
            "萬里雲天心共遠，一龕燈火話相親。",
            "因風無惜霑餘馥，我亦貧兒望富鄰。"
        ],
        "title": "宣城驛中送建康倅趙純中",
        "id": "5ab29efc-e49a-4f66-bb32-1654258ac1ed"
    },
    {
        "author": "王之道",
        "paragraphs": [
            "相逢珠玉走佳章，顧我無能更老蒼。",
            "嘗鼎固應從指染，衝天行喜見雲翔。",
            "向來别恨江同遠，此去詩情日共長。",
            "才似二公今二妙，山庭淵角繡肝腸。"
        ],
        "title": "和文倅侯彦嘉二首  其一",
        "id": "c34e22c5-6e3c-4f4c-8ef9-7791d1ffbce3"
    },
    {
        "author": "王之道",
        "paragraphs": [
            "暉暉晴日樹頭平，望外遥山宿霧輕。",
            "積潦夜增南浦漲，微風朝送北窗清。",
            "滯留羈客牽歸思，陶寫新詩盡物情。",
            "誰謂春宵常苦短，老來無寐厭長更。"
        ],
        "title": "和文倅侯彦嘉二首  其二",
        "id": "1e82d644-3d7e-4073-98f4-39acc49e17cb"
    },
    {
        "author": "王之道",
        "paragraphs": [
            "世稱儒雅擅青徐，今見君侯信不虛。",
            "報政未容更繡水，除書先已易桐廬。",
            "郡鄰帝所旋趨召，地切家山勿戀居。",
            "千乘來迎催去急，邦人何計挽行車。"
        ],
        "title": "送無爲守鄭深道移嚴州",
        "id": "2d7b0667-1a11-4658-b8c3-91e4e855ea8e"
    },
    {
        "author": "王之道",
        "paragraphs": [
            "賜對金鑾下九天，旋聞熊軾爲驅前。",
            "人從芸閣初分直，桂折蟾宫乍得仙。",
            "刺史江山聊復爾，翰林風月自依然。",
            "下車快草東封疏，今去祥符正百年。"
        ],
        "title": "送錢遜叔出守襲慶賜出身除職",
        "id": "a4b4d334-0eb7-4ce1-9882-cdfa3786f75a"
    },
    {
        "author": "王之道",
        "paragraphs": [
            "邂逅傳杯莫放杯，七年重見夢初回。",
            "休嗟歲月堂堂去，且喜旌麾得得來。",
            "春至會霑新雨露，時清應掃舊氛埃。",
            "如君才業今張鎬，憐我棲遲轂屢推。"
        ],
        "title": "次韵蔣守張進彦",
        "id": "93365d69-c144-4c7a-9cd7-01dde2c66ed9"
    },
    {
        "author": "王之道",
        "paragraphs": [
            "熊軾朱轓照野眀，知君今赴象山行。",
            "榮觀共作歎嗟語，静念獨傷離别情。",
            "畏景逼人才數日，脩塗計此始三程。",
            "至時應在中元後，好寄雙魚慰友生。"
        ],
        "title": "送陳南仲守象州",
        "id": "b1dcaab9-f358-47da-b8e4-c0876e3da166"
    },
    {
        "author": "王之道",
        "paragraphs": [
            "歷水分攜十六年，相逢鬚鬢盡蒼然。",
            "喜君宦况新來好，許我交情老更堅。",
            "小雨送行春溜急，長楊留别午陰圓。",
            "畫船插幟澄江遠，回首風帆指繡川。"
        ],
        "title": "送秦德久守安豐",
        "id": "9936e76f-9394-4036-886e-e19761a5eccc"
    },
    {
        "author": "王之道",
        "paragraphs": [
            "雷聲翻海電光紅，濯濯薔薇一夜空。",
            "雲氣共看淵躍蜧，雨祥曾驗葉生蟲。",
            "佇期多稼干箱富，先慶來麰百室豐。",
            "飾喜自慚樽酒薄，只將香火向穹窿。"
        ],
        "title": "喜雨",
        "id": "2ba7cfb1-fa28-4341-8d0b-7ae119e12604"
    },
    {
        "author": "王之道",
        "paragraphs": [
            "十載棲遲畎畆間，無聊尤苦屢無年。",
            "可憐一雨今時若，便覺千塍頓鬰然。",
            "擊壌有期應共慶，效顰非分敢争妍。",
            "正當簷溜江河决，想見高吟夜不眠。"
        ],
        "title": "次韵周漕喜雨",
        "id": "707626f6-b002-4b2b-9e4a-be7d49b99d00"
    },
    {
        "author": "王之道",
        "paragraphs": [
            "風梢揺落雪飛花，誰傳江梅到我家。",
            "曾把數枝分暗馥，要催群卉助光華。",
            "高吟兩絕那容繼，勝賞雙清蔑以加。",
            "春不世情應委曲，十年留滯在天涯。"
        ],
        "title": "酬章序臣二首  其一",
        "id": "e18bf31c-33a0-49b8-b8d1-efbe35f65e75"
    },
    {
        "author": "王之道",
        "paragraphs": [
            "老懶觀梅喜見花，一枝聊復寄君家。",
            "清香撲袂傳春信，疏影揺窗借日華。",
            "小小池塘從掩映，依依楊柳漫交加。",
            "和羮風味今猶古，回首青青遂有涯。"
        ],
        "title": "酬章序臣二首  其二",
        "id": "66d645fe-2167-4f14-9df7-b8d98e6b2c0f"
    },
    {
        "author": "王之道",
        "paragraphs": [
            "篙師且緩莫予催，老眼逢君喜暫開。",
            "相與未成招隠什，分携宜盡送行杯。",
            "誰令急景堂堂去，我爲佳人得得來。",
            "萬壑千岩終欲遍，歸歟清夢轉幽哉。"
        ],
        "title": "酬李才叔見贈",
        "id": "2b49a5f8-253e-4dfb-adde-e80bb61dc505"
    },
    {
        "author": "王之道",
        "paragraphs": [
            "我老無知獨夢魚，清風一枕午鐘餘。",
            "忽驚珠玉情相厚，便覺山林計不疏。",
            "酒熟會看延客醉，詩成還復遣兒書。",
            "何人竟得閒中趣，只恐無聊歎索居。"
        ],
        "title": "酬周少隠贈行之什",
        "id": "29f92733-7bcd-4c07-8a55-ce4742fcc09f"
    },
    {
        "author": "王之道",
        "paragraphs": [
            "皇華應記去年曾，六轡馳驅問固陵。",
            "道路向來荒枳棘，隄封從昔錯溝塍。",
            "烟銷列嶂秋光遠，木落長淮霽色澄。",
            "自笑壯心窮未已，欲言言大怕人憎。"
        ],
        "title": "酬張進彦見寄",
        "id": "6ac25107-4cbb-4a0e-ba21-2aa7be6d1aff"
    },
    {
        "author": "王之道",
        "paragraphs": [
            "相逢賓戯快逢場，何幸輕投得夜光。",
            "半面向懷精舍舊，一行今整漢陽裝。",
            "如君俊逸猶沉滯，顧我迂疏合退藏。",
            "别乘未來霜候冷，客燈明滅漏聲長。"
        ],
        "title": "酬吕公季",
        "id": "b9a5ec79-6db6-4348-87f1-4b147b5d8bd5"
    },
    {
        "author": "王之道",
        "paragraphs": [
            "致身華貫屬華年，顧我駑痾久不前。",
            "醉被長官輕罵鄭，懶從學子競嘲邉。",
            "功名有日還三傑，詩酒何人繼八仙。",
            "才業似君真獨步，文章政事盡堪傳。"
        ],
        "title": "酬蘄春王宰公眀",
        "id": "378550a1-e425-47a9-a947-d7bbcb983088"
    },
    {
        "author": "王之道",
        "paragraphs": [
            "藜杖芒鞋信脚行，宿雲披絮雨初晴。",
            "溪邉草色青氈合，竹外山光翠盖横。",
            "弱柳弄閒無限思，小桃含笑不勝情。",
            "清眀此去旬餘日，花底能尋載酒盟。"
        ],
        "title": "和趙養正春日遊魏園",
        "id": "eb4771bc-1f21-4997-8eac-0eb8777fadee"
    },
    {
        "author": "王之道",
        "paragraphs": [
            "小雨霏霏夜接朝，乍驚和氣入民謠。",
            "官逋庶爲麥秋緩，酒價定隨人意饒。",
            "欲落棗花蠶斷繭，半黄梅子稻移苖。",
            "書生不慣征徭苦，牢落僧房不自聊。"
        ],
        "title": "和孫延壽喜雨述懷韵",
        "id": "a83f5a07-d64a-4b54-ad92-92be657e062b"
    },
    {
        "author": "王之道",
        "paragraphs": [
            "此行何處有淹留，新得中郎萬斛舟。",
            "會見馬群空冀野，還同鶴駕到揚州。",
            "鱸魚出網紅翻錦，江水浮山綠潑油。",
            "回首風檣惜輕别，一聲鴻雁起滄洲。"
        ],
        "title": "寄别江茂德赴麻城丞二首",
        "id": "a24b27f7-96cf-4764-afee-96df44592971"
    },
    {
        "author": "王之道",
        "paragraphs": [
            "獨殿群芳占晚春，對花猶幸有斯人。",
            "宓妃正自須曹賦，楚女何妨與宋鄰。",
            "醉著午風濃似酒，粧融朝雨細如塵。",
            "邉城正藉詩書帥，爼豆於今識祭遵。"
        ],
        "title": "次韵周運判彦約芍藥",
        "id": "020c81a8-7ab6-4607-9c48-5e8ff141d048"
    },
    {
        "author": "王之道",
        "paragraphs": [
            "反復新詩對月華，視模猶及正而葩。",
            "坐馳芍藥心先醉，身老江湖眼欲花。",
            "夜半已酬連理約，風前還見一枝斜。",
            "灘頭更下雙鸂鶒，併與妖紅作意誇。"
        ],
        "title": "次韵蔡永叔雙頭芍藥",
        "id": "0acb967e-0eff-45f1-b7a1-e58d21a04829"
    },
    {
        "author": "王之道",
        "paragraphs": [
            "院落青和晝漏長，曲欄高檻倚新粧。",
            "未饒玉蘂來仙女，那羡蓮花似阿郎。",
            "遣興勉從吾輩在，追歡難入少年場。",
            "開緘忽得驚人句，滿紙雲烟翰墨香。"
        ],
        "title": "和方正叔芍藥",
        "id": "447bab7d-2468-4ae2-b3e5-ad0eae4e5044"
    },
    {
        "author": "王之道",
        "paragraphs": [
            "河陰高轉月光流，露脚斜飛夜氣收。",
            "焦尾冷含三尺水，悲風彈破一庭秋。",
            "廣陵别後多新操，子敬亡來絕舊遊。",
            "欲洗世間筝笛耳，爲言干斛不須求。"
        ],
        "title": "夜聽劉昭遠彈琴",
        "id": "ec62197f-1b7a-4e71-9b9e-865792606c03"
    },
    {
        "author": "王之道",
        "paragraphs": [
            "朝來虹影散青紅，旱氣旋隨夜雨空。",
            "頏頡競看飛石燕，蠉蠕應快洗桃蟲。",
            "舊聞人說天心觧，今見時和歲事豐。",
            "五穀穣穣無幾日，敢將豚酒謝穹窿。"
        ],
        "title": "和江和仲司理喜雨",
        "id": "5466cce9-4e4c-41f6-8643-f7089c6decc1"
    },
    {
        "author": "王之道",
        "paragraphs": [
            "過盡紅薇到紫薇，廣庭高檻見芳菲。",
            "繽紛不逐槐花落，拂掠應從燕子飛。",
            "枝壓畫簷朝露重，影揺苔砌午風微。",
            "何當草詔絲綸閣，伴我黄昏坐禁闈。"
        ],
        "title": "紫薇花",
        "id": "80fa1138-bdc4-4215-ba5c-f1d8137648ae"
    },
    {
        "author": "王之道",
        "paragraphs": [
            "一夜春寒夢寐清，柳梢梅萼頗闗情。",
            "山川千里玉爲路，樓觀半天雲滿城。",
            "徑醉已從釃酒去，稍晴當辦出郊行。",
            "東君底事偏芳草，剗盡依然上砌生。"
        ],
        "title": "春雪",
        "id": "d94061f2-5ed5-43c7-b849-f0480035b91e"
    },
    {
        "author": "王之道",
        "paragraphs": [
            "春寒有信不踰期，肯爲衰顔獨見欺。",
            "白雪已輸梅鬬早，綠樽尤與火相宜。",
            "擷來野蔌和萱草，分得江魚貫柳枝。",
            "刺史憂民民共樂，賽牛歸去競褰帷。"
        ],
        "title": "立春日雪和趙端質韵",
        "id": "501c3103-b0f3-4664-8467-e2665a1816a7"
    },
    {
        "author": "王之道",
        "paragraphs": [
            "雲氣浮江不見邉，擁爐吟雪思飄然。",
            "風將急霰先鳴瓦，水剪寒花忽際天。",
            "才澁敢陪梁苑客，興來從泛剡溪船。",
            "將軍乘夜平淮蔡，翻笑元和十二年。"
        ],
        "title": "次韵何子應大卿喜雪武昌作",
        "id": "c6e3eee6-c6f2-4f57-94cf-944f766dcb17"
    },
    {
        "author": "王之道",
        "paragraphs": [
            "三薦渠能老一儒，班超投筆好從吾。",
            "功名到手身先死，詩禮傳家道不孤。",
            "千里新封從馬鬛，百年餘慶萃鵷雛。",
            "西風哀挽桐川上，儻有青芻致奠無。"
        ],
        "title": "哀周然明",
        "id": "d735cc70-833b-49e8-a52a-4b85a7a154f1"
    },
    {
        "author": "王之道",
        "paragraphs": [
            "德邵年高冠里閭，慶餘猶及魏公舒。",
            "似聞白鶴歸華表，應有青芻奠故廬。",
            "帝夢漫驚虞澗築，史占空歎渭濱漁。",
            "泫然東望無從涕，莫厠邦人會葬車。"
        ],
        "title": "魏道弼父挽詞代曾子修",
        "id": "77bfca32-85a5-4f93-8264-d2973ced6aca"
    },
    {
        "author": "王之道",
        "paragraphs": [
            "飽諳世事轉疏慵，投老猶能向佛宫。",
            "危坐遂移桑蔭日，清談仍對菊花風。",
            "凴君爲我追歡伯，自此游山作醉翁。",
            "聞說秋來足佳句，暮歸應念錦囊空。"
        ],
        "title": "次韵元發弟秋日德餘庵書事二首  其一",
        "id": "b353e5f9-dd00-4497-98f6-a1cd7b3072db"
    },
    {
        "author": "王之道",
        "paragraphs": [
            "十載江湖歎斷蓬，夢魂時到帝王宫。",
            "珠簾高捲蝦鬚日，寶扇斜開雉尾宫。",
            "勿誚趙堯刀筆吏，須憐竇鞏囁嚅翁。",
            "兒童來告黄花熟，可喜樽中酒不空。"
        ],
        "title": "次韵元發弟秋日德餘庵書事二首  其二",
        "id": "7a6a8e19-6575-443d-9a88-8606bc4b7c71"
    },
    {
        "author": "王之道",
        "paragraphs": [
            "兵火間闗我爾同，相逢聊喜話怱怱。",
            "山長不礙飛雲去，江漲應從遠水通。",
            "白鷺晚潮初浸脚，雨花遺址正横空。",
            "臨風遐想成惆悵，千古興亡一局終。"
        ],
        "title": "和戴禹功水雲館留題",
        "id": "b3872ea2-b1b4-4702-a4ee-8beff22985c6"
    },
    {
        "author": "王之道",
        "paragraphs": [
            "洞天無際復無旁，喬木梢雲十萬章。",
            "身外軒裳誰繫綰，壺中日月自舒長。",
            "平生塵垢煩三沐，投老功名笑五漿。",
            "白鹿青牛今在否，一聲秋磬上寥陽。"
        ],
        "title": "和秦壽之題天祚宫",
        "id": "dc2067ef-1d44-4e1c-bf83-55832137f2e6"
    },
    {
        "author": "王之道",
        "paragraphs": [
            "古寺鐘鳴漏向殘，馬嘶人起束征鞍。",
            "曈曨半弄陰晴日，栗烈初迎小大寒。",
            "溪水斷流寒凍合，野田飛燒曉霜乾。",
            "嗟予老踏浮光路，陟岵懷親眼欲酸。"
        ],
        "title": "題浮光丘家山寺",
        "id": "995c4174-1340-48bc-b961-a75e046bec62"
    },
    {
        "author": "王之道",
        "paragraphs": [
            "古木參天翠作堆，雲中石棧爲誰開。",
            "樓臺正倚雙峰起，香火曾瞻四祖來。",
            "霜重静聞秋子落，風高愁聽曉猿哀。",
            "當年松上花何似，五葉依然映紫苔。"
        ],
        "title": "次韵秦壽之題四祖",
        "id": "133ef69a-bef3-4fc4-b4d5-dfc72a7a5b81"
    },
    {
        "author": "王之道",
        "paragraphs": [
            "栽花傳法總吾身，生滅無煩取次論。",
            "一夢儻從今日覺，群峰應許此山尊。",
            "塔中相好如來具，手裏衣盂達磨存。",
            "若遇小兒宜借問，性華何處更尋根。"
        ],
        "title": "次韵秦壽之題五祖",
        "id": "628a2757-f5e6-4e10-bedd-f1ea36999acb"
    },
    {
        "author": "王之道",
        "paragraphs": [
            "雲影曈曨雨弄晴，山頭小立聽溪聲。",
            "不驚赤日雷霆吼，但怪青天雪雹鳴。",
            "氣逼衣裳秋暑薄，光揺林藪午風輕。",
            "法身清浄元無垢，何用臨流更濯纓。"
        ],
        "title": "題四祖山瀑泉亭",
        "id": "d662ba38-3724-4af3-ac95-ce3705432c6c"
    },
    {
        "author": "王之道",
        "paragraphs": [
            "欲知祖意路堂堂，滿目湖山自放光。",
            "林湧亂雲迎馬足，峰迴荒磴上羊腸。",
            "心花肯逐春同老，法雨何妨歲用康。",
            "試向樵夫問端的，白蓮生處是吾鄉。"
        ],
        "title": "贈五祖山浄老",
        "id": "55f77d1b-57d9-41b7-9cfd-44e118a6e6b5"
    },
    {
        "author": "王之道",
        "paragraphs": [
            "灔潭澄碧見師心，我欲窮源何處尋。",
            "萬壑松風酬夜諷，一犁花雨發春吟。",
            "不妨契闊三年别，卻得留連數日陰。",
            "竹外小桃開也未，靈雲應已久披襟。"
        ],
        "title": "贈古若之上人",
        "id": "6bb0c90e-ddb8-4d0b-99f6-db610dc80cd1"
    },
    {
        "author": "王之道",
        "paragraphs": [
            "一笻春色滿郊畿，弹指淮南迅若飛。",
            "丈室正須香積供，孤雲聊作故山歸。",
            "長安城裏風烟好，錦繡溪頭筍蕨肥。",
            "我有上林桃李約，未容隨子赴親闈。"
        ],
        "title": "送浮屠曇遠歸無爲持鉢",
        "id": "504b6b82-a63a-49c6-a0ac-062a690c2232"
    },
    {
        "author": "王之道",
        "paragraphs": [
            "窗前脩竹翠摩雲，清閟題軒念昔人。",
            "三紀重來驚隔世，一言相契定前因。",
            "携尊得得紛親友，抉藕纍纍萃里民。",
            "祖意如來煩指似，迷舟何幸濟通津。"
        ],
        "title": "宿吉祥寺贈應上人",
        "id": "8687f01e-8e53-4ccc-8e9f-fe118156726c"
    },
    {
        "author": "王之道",
        "paragraphs": [
            "幽人好客不嫌紆，带水拖泥辱顧予。",
            "僧舍頓驚樽有酒，旅庖那患食無魚。",
            "敢辭數里來相遇，要使它時付特書。",
            "新竹茂林中掃逕，一甌春雪少躊躇。"
        ],
        "title": "雨中宿竹林寺謝尉仁父見訪",
        "id": "e4f5304a-8c0b-4b6a-b8b1-60fd5d9ae76f"
    },
    {
        "author": "王之道",
        "paragraphs": [
            "游山何敢避泥塗，恰值催花夜雨餘。",
            "杯渡已知無用楫，馬行今信不更車。",
            "數聲幽鳥過庭際，一派飛泉赴壑初。",
            "正欲尋師問心法，卻驚行色逼鐘魚。"
        ],
        "title": "示隠静恭老",
        "id": "fbf70a5e-e552-4936-aded-aa87744a96c1"
    },
    {
        "author": "王之道",
        "paragraphs": [
            "坐覺青山忽上心，着鞭來欲故人尋。",
            "萬松未放孤雲過，一飯共聽幽鳥鳴。",
            "莫厭崎嶇窮野徑，須憐料峭結春陰。",
            "潜川耆舊如相問，千里長同月一襟。"
        ],
        "title": "送懿上人持鉢潜川",
        "id": "627ca0b9-24d0-4bef-8b05-3e3a8248da5b"
    },
    {
        "author": "王之道",
        "paragraphs": [
            "青山終是慰人心，到處相逢不用尋。",
            "顧我未能忘楚些，因君聊復效吳吟。",
            "遥林入眼增雙碧，羸馬奔家競寸陰。",
            "何事横枝送南北，他年同此記分襟。"
        ],
        "title": "横枝山北别懿上人",
        "id": "3de0e57e-8e3d-4484-a7e8-fffbd1c90a40"
    },
    {
        "author": "王之道",
        "paragraphs": [
            "杖錫東來意亦勤，寒巖枯木自相親。",
            "方驚妙論雨侵坐，忽喜新詩光照人。",
            "物外交遊清似水，夢中憂患碎如塵。",
            "兒童正欲承礱錯，應覺臨文便有神。"
        ],
        "title": "因上人訪予相山夜聞二子誦書有詩次韵",
        "id": "8b64129f-2751-462d-a200-a83608e62ec4"
    },
    {
        "author": "王之道",
        "paragraphs": [
            "格清詞苦與誰論，携繞錢塘給事墳。",
            "所得豈容人繼和，朗吟應被鶴聽聞。",
            "月輪冷照千巖雪，霞片輕裝萬疊雲。",
            "投向吾廬卜知己，擬將詩草爲師焚。"
        ],
        "title": "還通上人卷",
        "id": "a17a67e9-3af9-4bb8-86da-ad01b4427640"
    },
    {
        "author": "王之道",
        "paragraphs": [
            "朗公垂老尚吟詩，曾泛三湘看九嶷。",
            "欲問勞生心擾擾，强酬佳句思遲遲。",
            "紅塵策馬殊無味，碧杖移僧自合宜。",
            "共待中條山有雪，寺樓吟望更同誰。"
        ],
        "title": "次韵和朗公見贈",
        "id": "59e09340-b2d5-463c-82f7-e8232cc4b6ea"
    },
    {
        "author": "王之道",
        "paragraphs": [
            "舊隠何年别翠微，瀑泉聲外鏁禪扉。",
            "御前曾寫八分字，天上特宣三事衣。",
            "燈照夜庵霜後冷，鼎烹秋菌雨中肥。",
            "終歸五老峰邉去，杯渡長江一錫飛。"
        ],
        "tags": [
            "长江"
        ],
        "title": "贈省欽",
        "id": "510312de-5b71-4c0d-ab67-03d416a1d897"
    },
    {
        "author": "王之道",
        "paragraphs": [
            "一抨蘭若復誰家，坐見羲和下日車。",
            "燥吻未濡蓮社酒，枯腸空攪玉川茶。",
            "揺風綠竹初飜籜，過雨紅葵甚放花。",
            "得句至今頻示我，安能鬰鬰久兹耶。"
        ],
        "title": "和因上人三首  其一",
        "id": "d7f6b108-8882-434f-86cb-b3fa5bf33c91"
    },
    {
        "author": "王之道",
        "paragraphs": [
            "歸騎何時遂到家，蒼頭獵獵走風車。",
            "醜妻終勝長爲客，薄酒能無更飲茶。",
            "夢斷北窗凉似水，望中南畆雨飛花。",
            "采蓮遊女應相識，早晚扁舟訪若耶。"
        ],
        "title": "和因上人三首  其二",
        "id": "3251c2cf-0d63-4e1a-85e9-06ad4fded854"
    },
    {
        "author": "王之道",
        "paragraphs": [
            "白雲飛處是吾家，石眼泠泠水一車。",
            "醉日到來應種竹，梅時過盡好藏茶。",
            "遥憐壺棗初成實，似說占禾半吐花。",
            "已得伽陀微妙句，歸歟香火諷囉耶。"
        ],
        "title": "和因上人三首  其三",
        "id": "7a7a5d7c-3037-4563-bcb4-c7f5cc9de2b1"
    },
    {
        "author": "王之道",
        "paragraphs": [
            "净剃霜髭展舊真，自疑容貌是前身。",
            "僧中獨守三千戒，詩裏閒銷七十春。",
            "僻寺蘚深人到少，故山雲好夢歸頻。",
            "禪齋近日誰還往，祇有西垣放逐臣。"
        ],
        "title": "贈朗上人",
        "id": "fa047b10-618e-4d71-830a-7a27fb3413fa"
    },
    {
        "author": "王之道",
        "paragraphs": [
            "詔修僧史浙江濱，萬卷書中老一身。",
            "赴闕尚留支遁馬，援毫應待仲尼麟。",
            "溟濛雪影松窗曉，狼籍苔花竹院春。",
            "還許幽齋暫相訪，卻慙陶令滿衣塵。"
        ],
        "title": "贈贊寧大師",
        "id": "f2fb6fcd-05c3-4a8c-95a7-e423778064c6"
    },
    {
        "author": "王之道",
        "paragraphs": [
            "湯休訪我我重尋，獨叩松闗絕好音。",
            "滿袖塵埃回俗步，一鑪香火隔禪林。",
            "偶留刺字情非淺，忽枉詩章思更深。",
            "猶喜謫官無吏役，往來從此伴閒吟。"
        ],
        "title": "朗上人見訪復謁不遇留刺而還有詩見謝依韵和答",
        "id": "9221f276-e48c-4c2d-bb49-d7214d7031f9"
    },
    {
        "author": "王之道",
        "paragraphs": [
            "卧雲衣服半斕斑，吳越烟蘿舊往還。",
            "幾度看濤羅刹石，經年尋藥武夷山。",
            "剃髭刃澁秋窗冷，補衲燈微夜榻閒。",
            "應笑勞生苦多事，槐花時節入秦闗。"
        ],
        "title": "贈遇公上人",
        "id": "66ef0662-d9a3-4418-ac96-eeeceb476bbe"
    },
    {
        "author": "王之道",
        "paragraphs": [
            "支公兼有董狐才，史傳修成乙夜開。",
            "天子遠酬丹詔去，高僧不出白雲來。",
            "眉毫久别應垂雪，心印休傳本似灰。",
            "若念重瞳欲相見，未妨西上一浮杯。"
        ],
        "title": "寄贊寧上人",
        "id": "a8a9360f-6adb-47d0-ab82-31d94d9ad412"
    },
    {
        "author": "王之道",
        "paragraphs": [
            "日月漂流一鳥過，别來心迹病維摩。",
            "是非孰辨聊分謗，誕信相譏要止訛。",
            "揺落獨憐松不改，澄清嘗見海無波。",
            "句中有眼勞開警，更問諸人會得麽。"
        ],
        "title": "和天寧因上人次韵",
        "id": "ca638dfa-02aa-46fa-998a-8fd452a01281"
    },
    {
        "author": "王之道",
        "paragraphs": [
            "湖上逢師又到家，别來詩句好相誇。",
            "休嗟晚菊今迷草，且喜寒梅欲放花。",
            "丈室香温巖寶坐，將壇風軟擁高牙。",
            "相思對雪酬珠玉，不覺茅簷送月華。"
        ],
        "title": "和褒山因老二首  其一",
        "id": "c576f27a-3f1b-40a2-ab41-2a9ca98708c7"
    },
    {
        "author": "王之道",
        "paragraphs": [
            "島可文章似出家，不將言語落浮誇。",
            "雪中令我思風絮，天上因君合雨花。",
            "一炷飛烟雲天矯，數行佳樹玉槎牙。",
            "山高殊覺青霄近，捫虱南窗向日華。"
        ],
        "title": "和褒山因老二首  其二",
        "id": "30d055e3-4aad-47cb-86dc-065f8caa8e59"
    },
    {
        "author": "王之道",
        "paragraphs": [
            "相從聊罷致書郵，情寄詩筒早晚休。",
            "顧我未忘童子好，評君還向古人求。",
            "緗奩啟處雲英馥，石鼎煎來雪浪浮。",
            "多謝徐卿分顧渚，報之瓊玖兩相收。"
        ],
        "title": "次韵因上人謝徐守遺顧渚茶",
        "id": "34136ef1-895b-4c2b-9890-e50644f978e0"
    },
    {
        "author": "王之道",
        "paragraphs": [
            "聖治中興日，宗藩第一流。",
            "九重資共理，三載頼分憂。",
            "昨日交符虎，當時競带牛。",
            "咄嗟成藥石，談笑獲鋤耰。",
            "善政稱無擾，罷民遂有瘳。",
            "教風興子弟，膏澤被田疇。",
            "士論高强漢，王功繼屏周。",
            "外臺書課最，禁從表才猷。",
            "往矣登青瑣，宜哉建碧油。",
            "瘡痍爭借寇，憔悴獨依劉。",
            "我願攀鱗進，人思卧轍留。",
            "是行端可喜，名姓在金甌。"
        ],
        "title": "送趙端質歸朝",
        "id": "10f8df97-5226-452b-9c42-882d1b3062c5"
    },
    {
        "author": "王之道",
        "paragraphs": [
            "晚日千峰色，秋風萬里情。",
            "望雲雙目眩，渇雨寸心傾。",
            "有客詩方就，何人笛正横。",
            "渚烟縈别浦，江月動前楹。",
            "草木腥猶在，生靈痛未平。",
            "傷哉一杯酒，北向酹邉城。"
        ],
        "title": "過富池題澄江閣二首  其一",
        "id": "cf0d0a06-1dc3-415d-9719-4028738430fe"
    },
    {
        "author": "王之道",
        "paragraphs": [
            "江山南北限，風月古今情。",
            "舉酒杯還覆，逢人盖暫傾。",
            "目窮飛鳥落，心逐斷雲横。",
            "小市支殘屋，嚴祠列畫楹。",
            "晚烟漁艇遠，夏潦荻洲平。",
            "試問濡須路，歸歟過幾城。"
        ],
        "title": "過富池題澄江閣二首  其二",
        "id": "4ee0b0d9-854d-4518-bd3e-8b24cfbd008a"
    },
    {
        "author": "王之道",
        "paragraphs": [
            "老去宜安分，年來强競辰。",
            "功名雖自許，心腹欲誰陳。",
            "頼有金谿彦，相從錦水濵。",
            "詞華三鳯蔚，詩律八音純。",
            "風月論交舊，雲山發興新。",
            "鄙懷煩澡雪，高義歎傾囷。",
            "李嶠真才子，唐邕實異人。",
            "感時悲鶴戰，憂國賦車轔。",
            "寤寐思摧敵，行藏冀澤民。",
            "廉高辭鄭粟，狂笑取韓銀。",
            "松柏迷荆棘，琳琅雜珷珉。",
            "北游觀赤幘，西走避黄巾。",
            "端木謀存魯，長沙論過秦。",
            "江湖雙醉眼，天地一閒身。",
            "遵海嗟黄屋，垂衣想紫宸。",
            "擒王須李靖，抗賊付張巡。",
            "尚緩三城役，方馳六轡詢。",
            "兩河蜂伴蟻，多壘介和鱗。",
            "烽火青淮隔，樓船古汴堙。",
            "離宫埋茂草，禁籞掩荒榛。",
            "典冊尊諸夏，戎羌守四鄰。",
            "如何來醜類，容易破重闉。",
            "大厦煙焚突，長堤蟻潰漘。",
            "複垣閶闔夜，層觀景龍春。",
            "蔑視排姦魏，空聞識反甄。",
            "傷哉無止鼠，甚矣不由鶉。",
            "天啟中興運，時當外侮賓。",
            "此生那習坎，吾道已康屯。",
            "黄卷何妨對，青燈正可親。",
            "侏儒歸櫽括，苦窳入陶鈞。",
            "夸父勞追日，顔囘悵絕塵。",
            "廟堂資贊輔，巖穴忍跧踆。",
            "炳煥文中虎，玲瓏席上珍。",
            "肯終虞澗築，聊滯越山薪。",
            "君壯勤非勉，予衰懶是真。",
            "會看鳴鸑鷟，相慶畫麒麟。",
            "簪紱行當貴，虀鹽莫厭貧。",
            "仲尼憂悄悄，揚子惡頻頻。",
            "守節身何屈，移忠道自伸。",
            "秋吟足佳句，飛動筆如神。"
        ],
        "title": "次韵劉春卿書懷",
        "id": "d4a307b8-4ae7-4c4c-8391-e8cbb10c9cf0"
    },
    {
        "author": "王之道",
        "paragraphs": [
            "一時符衆望，七尺騐童謠。",
            "人喜豐穰兆，吾知瘴癘銷。",
            "戲看還撲面，閒試欲齊腰。",
            "堕絮紛辭萼，飛花半惹條。",
            "松篁低到地，溪澗合平橋。",
            "月牖潜争入，風簾静自揺。",
            "紅金延坐夜，綠蟻送行朝。",
            "暗上歌茵隰，輕随舞袖飄。",
            "千林翻魯縞，萬里藉鮫綃。",
            "燈市堪行樂，何妨酒價饒。"
        ],
        "title": "追和韓退之雪韵",
        "id": "01033c53-210a-4d27-bc5c-47ae920d01bb"
    },
    {
        "author": "王之道",
        "paragraphs": [
            "正色憎桃李，凌霜見嫩黄。",
            "有同高士操，常占晚秋芳。",
            "裊裊金風軟，漙漙玉露光。",
            "君恩隆一束，時令應重陽。",
            "幸遇桑蓬慶，欣逢麴米香。",
            "敢因難老祝，採掇奉瑶觴。"
        ],
        "title": "菊有黄花爲彦逢弟壽",
        "id": "aca1b3d6-7c4d-4c27-bedf-37a87f07a55a"
    },
    {
        "author": "王之道",
        "paragraphs": [
            "殘歲連人日，同雲暗海涯。",
            "晨開才曭晃，暮集復交加。",
            "野色鋪霜縞，秋光散玉葩。",
            "老夫僵不掃，稚子走争拿。",
            "皎潔欺梅萼，嚴凝禁草芽。",
            "餓彪迷舊穴，驚雁失圓沙。",
            "有客方誇酒，何人欲鬬茶。",
            "南山歌禹甸，西國想毗耶。",
            "弄日烏薪熟，圍風翠幙遮。",
            "豈知春霽好，萬物動芳華。"
        ],
        "title": "春雪和袁望囘三首  其一",
        "id": "cbeca073-de85-4abb-9735-a688160db68d"
    },
    {
        "author": "王之道",
        "paragraphs": [
            "誰謂過殘臘，餘寒遂有涯。",
            "雪來風益横，冰着雨還加。",
            "萬里隋堤絮，千山庾嶺葩。",
            "袁門晨尚閉，剡艇夜應拿。",
            "百蟄猶含土，群芳敢放芽。",
            "嬌紅還玉茗，新綠借金沙。",
            "力勝榴花酒，功高雀舌茶。",
            "人心愁甚矣，天意欲何耶。",
            "好放朝陽出，休從宿霧遮。",
            "青腰誠念我，明日變霜華。"
        ],
        "title": "春雪和袁望囘三首  其二",
        "id": "76b14bad-1137-4bfa-a3f9-5dfe5c036ded"
    },
    {
        "author": "王之道",
        "paragraphs": [
            "稜稜威正肅，浩浩意無涯。",
            "雨息風還怒，霜餘雪更加。",
            "氍毺還席地，薝蔔競分葩。",
            "虎餓豺狼摶，烏窮鳥雀拿。",
            "木冰鳴玉佩，簷溜軋蘆芽。",
            "鶴集疑驚露，羊群憶卧沙。",
            "晚餐甘當肉，夘酒薄勝茶。",
            "盈尺其多矣，踰旬果是耶。",
            "日車行自駕，雲障欲何遮。",
            "坐想傳柑飲，千官從翠華。"
        ],
        "title": "春雪和袁望囘三首  其三",
        "id": "91b21d81-67c0-4a9b-84e0-a2cfcee76857"
    },
    {
        "author": "王之道",
        "paragraphs": [
            "白雪嫌春晚，縱横布玉霙。",
            "柳花隨處發，瑶砌逐門成。",
            "旌别寒松茂，摧殘凍芋萌。",
            "飄颻無限思，料峭有餘清。",
            "舞袂朝猶濕，吟窗夜自明。",
            "色疑侵兩鬢，光欲眩雙睛。",
            "曭晃干林曉，潺湲萬壑晴。",
            "江梅含故態，山鳥弄新聲。",
            "雅與詩情惬，應憐病骨輕。",
            "澆腸一杯酒，風力鬬峥嶸。"
        ],
        "title": "和袁望回春雪",
        "id": "221ce8d7-65e1-48f4-99a4-8f3dad782afb"
    },
    {
        "author": "王之道",
        "paragraphs": [
            "散漫來天際，高吟正倚門。",
            "遠山雲母合，芳樹柳花繁。",
            "匝地銀無價，冰湖鑑有痕。",
            "何人穿敝履，有客擁高軒。",
            "訪戴從東棹，游梁快北轅。",
            "鼎寒香屢撥，杯冷酒重温。",
            "風力千林吼，雲容萬騎屯。",
            "食餘鹽虎卧，坐久炭猊蹲。",
            "觀舞更三疊，論文罄一樽。",
            "清芬難揜覆，端的屬梅園。"
        ],
        "title": "對雪和子𨗨用歐陽子韵",
        "id": "8780b123-fe5d-43ce-93f5-22b42a795655"
    },
    {
        "author": "王之道",
        "paragraphs": [
            "雨意止還作，天容寒未舒。",
            "無聊懷劇論，何幸過窮居。",
            "舉白夜釃酒，剪黄朝薦蔬。",
            "新詩閒鼔吹，舊隠亂丘墟。",
            "軒冕時何晚，山林計亦疏。",
            "中興屈群策，入告莫躊躇。"
        ],
        "title": "送楊德潤赴禮部試",
        "id": "97e5ad4a-8c91-43a8-9699-f33253029d38"
    },
    {
        "author": "王之道",
        "paragraphs": [
            "荏苒歲云暮，艱難予豈堪。",
            "闗山懷遠别，弓矢廢清談。",
            "風色霽還暖，梅梢春已酣。",
            "信音驚遠雁，心緒亂游蠺。",
            "投筆班超近，擒戎李靖慙。",
            "行吟望西北，赴難有虞潭。"
        ],
        "title": "追和東坡立春韵寄彦逢弟",
        "id": "a3dfe3f1-85af-4245-9743-f4aa6b203e6f"
    },
    {
        "author": "王之道",
        "paragraphs": [
            "閒想窺池倒影，戲成落筆斜枝。",
            "縱涅難淄玉質，細看何似當時。"
        ],
        "title": "和徐季功墨梅  其一",
        "id": "13fd2fc0-bfd8-44ea-b597-6b8be1eb985c"
    },
    {
        "author": "王之道",
        "paragraphs": [
            "便是朱唇素面，那知綠葉青枝。",
            "浄几明窗展處，微風淡月醒時。"
        ],
        "title": "和徐季功墨梅  其二",
        "id": "60c6efe7-fc26-4f03-9320-210f8bf4f87d"
    },
    {
        "author": "王之道",
        "paragraphs": [
            "奮髯欲何爲，戢翼應有待。",
            "畫工妙丹青，物狀從變態。"
        ],
        "title": "題成國仲畫扇",
        "id": "7e06b841-667b-4008-a9f3-873afa636f49"
    },
    {
        "author": "王之道",
        "paragraphs": [
            "寒蘆卧疏黄，遠水分淡碧。",
            "秋荷如有情，相映兩鸂鶒。"
        ],
        "title": "題馬以道畫扇",
        "id": "8d779215-c514-4237-8ad7-1fabfcaba07c"
    },
    {
        "author": "王之道",
        "paragraphs": [
            "一種幽素姿，凌寒爲誰展。",
            "似嫌冰雪清，故作黄金淺。"
        ],
        "title": "追和魯直蠟梅二首  其一",
        "id": "18f45619-d28a-4ee3-9491-9e8bbee6eee4"
    },
    {
        "author": "王之道",
        "paragraphs": [
            "歲窮壓霜雪，春至喜風露。",
            "一枝蠟花梅，清香美無度。"
        ],
        "title": "追和魯直蠟梅二首  其二",
        "id": "7a252fcf-0b43-4f25-a686-2b8c7de54d3e"
    },
    {
        "author": "王之道",
        "paragraphs": [
            "昔日山前寺，兵餘掃地空。",
            "汝今能協力，真是寶林通。"
        ],
        "title": "送道者史寶通作丐",
        "id": "a7f83c75-015b-4dbe-84d5-be891fe6f183"
    },
    {
        "author": "王之道",
        "paragraphs": [
            "誓將三寸舌，求結萬人緣。",
            "寶刹成功日，當期道法圓。"
        ],
        "title": "又送道者王法圓作丐",
        "id": "36bb5bb3-a90b-4281-bf72-a2463d13fddf"
    },
    {
        "author": "王之道",
        "paragraphs": [
            "一宿已先覺，四明那更遊。",
            "去來無所着，風日海山秋。"
        ],
        "title": "送浮屠道廓",
        "id": "6675d6a6-96d1-44cb-b586-bda1605b75b0"
    },
    {
        "author": "王之道",
        "paragraphs": [
            "妙年才氣擅超群，試吏來司泮水芹。",
            "行矣玉堂應召直，忍將風袂與君分。"
        ],
        "title": "送賈教授偉滿罷東歸",
        "id": "99828df4-dab2-4098-89b5-e404d053d1b4"
    },
    {
        "author": "王之道",
        "paragraphs": [
            "龍山何處暮雲黄，坐想前賢落帽狂。",
            "茰實菊花良不惡，爲君沽酒作重陽。"
        ],
        "title": "重陽示二三友",
        "id": "282ed3e9-be89-47e7-8fc0-269baf97952c"
    },
    {
        "author": "王之道",
        "paragraphs": [
            "千里驕陽稼穡枯，人心窮極但天呼。",
            "須煩巖壑爲霖手，下澤蒼生慰海隅。"
        ],
        "title": "秋日憫旱題香山莊舍",
        "id": "e8122876-f5df-4b69-8a17-3c5f53f738cb"
    },
    {
        "author": "王之道",
        "paragraphs": [
            "待船聊復駐征驂，手撚梅花望翠嵐。",
            "花似若人清絕俗，故從江北寄江南。"
        ],
        "title": "寄梅花與曾子修",
        "id": "97eaa3c2-8c3c-4a48-bd43-0fc0a150f583"
    },
    {
        "author": "王之道",
        "paragraphs": [
            "兩年說歸明日歸，江頭草軟花芬菲。",
            "風調江浄船行駛，好看芳草懷春暉。"
        ],
        "title": "送曾式古歸建昌",
        "id": "79e46586-e678-4426-be6b-05a83ba09c57"
    },
    {
        "author": "王之道",
        "paragraphs": [
            "海錯東來自四明，感君憐我故分珍。",
            "拜嘉何必須豪飲，大嚼姑從得句新。"
        ],
        "title": "酬孔純老送海錯三首  其一",
        "id": "e7d7bb23-3e10-4086-aec4-3c196c3b47f5"
    },
    {
        "author": "王之道",
        "paragraphs": [
            "螺頭已荷兼三和，鳯髓何須貴八珍。",
            "多謝邦君憐不飲，只將詩句巧争新。"
        ],
        "title": "酬孔純老送海錯三首  其二",
        "id": "1bf506ba-57fb-49be-8e7f-75f73b71af55"
    },
    {
        "author": "王之道",
        "paragraphs": [
            "惡語豈堪酬妙句，麤餐曾不饜常珍。",
            "得君海錯俱奇絕，從此鄞江發興新。"
        ],
        "title": "酬孔純老送海錯三首  其三",
        "id": "bed309fc-f6a7-4ea6-8d09-636ffc383057"
    },
    {
        "author": "王之道",
        "paragraphs": [
            "睡起晴窗正憶渠，老兵聲喏到前除。",
            "新詩價重連城璧，便覺貧家富不虛。"
        ],
        "title": "和子厚弟春日見寄三首  其一",
        "id": "dba12d74-30e8-4f88-b343-4d7a4c00e515"
    },
    {
        "author": "王之道",
        "paragraphs": [
            "一鞭春色去迢迢，溪上紅粧笑語嬌。",
            "酒醉不知行客避，競眠芳草鬬裙腰。"
        ],
        "title": "和子厚弟春日見寄三首  其二",
        "id": "1545c424-134a-4886-8243-6498e6fa589f"
    },
    {
        "author": "王之道",
        "paragraphs": [
            "十里西疇馬送曛，晚風依約度溪雲。",
            "懸知今夜桃花雨，一洗焦枯慰使君。"
        ],
        "title": "和子厚弟春日見寄三首  其三",
        "id": "f0cac098-d490-476e-ae6d-9a39455d2eec"
    },
    {
        "author": "王之道",
        "paragraphs": [
            "餉厚東陽一萬畨，從今難放筆頭閒。",
            "新詩正與花牋似，文彩縱横咳唾間。"
        ],
        "title": "謝潘壽卿惠牋并詩",
        "id": "8909c420-7b9f-4e86-ac7b-b124962c77f7"
    },
    {
        "author": "王之道",
        "paragraphs": [
            "涓涓流水雨晴初，夾道山花簇綵輿。",
            "千騎不辭迎候遠，物情春意竟何如。"
        ],
        "title": "道上雜花盛開",
        "id": "31b61b5a-c461-453c-ae0f-34c081bf6311"
    },
    {
        "author": "王之道",
        "paragraphs": [
            "雨多南國惜春歸，多謝詩人賦采菲。",
            "堕白殘紅無處着，漫隨風絮作團飛。"
        ],
        "title": "風雨損花",
        "id": "86bdfbbf-5671-4301-b339-6c3614fa44fb"
    },
    {
        "author": "王之道",
        "paragraphs": [
            "玉佩翻然下帝傍，墨池照影妬新粧。",
            "時人莫作飄零看，收拾毫端無盡香。"
        ],
        "title": "落梅入硯池",
        "id": "db9483e6-d426-444a-874a-f9cba7353a0c"
    },
    {
        "author": "王之道",
        "paragraphs": [
            "幾年埋沒亂荆榛，軒檻移來特地新。",
            "何事臨風忍相對，傷心一曲舊亡陳。"
        ],
        "title": "玉樹花",
        "id": "5d5db80f-4fa5-482b-bdaf-2f9c10416455"
    },
    {
        "author": "王之道",
        "paragraphs": [
            "秋風鳴玉雨疏疏，嫩綠臨窗半卷舒。",
            "似是相知慰牢落，朝來肯寄一緘書。"
        ],
        "title": "芭蕉",
        "id": "8e692a68-a55f-4007-aa22-938c1eacbd67"
    },
    {
        "author": "王之道",
        "paragraphs": [
            "千林揺落見孤芳，色映青松破嫩黄。",
            "玉露凄凉三逕晚，金英芬馥幾叢香。"
        ],
        "title": "菊",
        "id": "a3f76175-ecdc-41ac-9c1b-d212356e92a5"
    },
    {
        "author": "王之道",
        "paragraphs": [
            "開花不與衆芳期，先得江梅破白時。",
            "犀甲鶴頭微带雪，畫屏曾見两三枝。"
        ],
        "title": "山茶",
        "id": "82e775b3-568a-4a47-9b05-ffbfcf0ac5e1"
    },
    {
        "author": "王之道",
        "paragraphs": [
            "亭亭青盖倚宫粧，新浴温泉體自香。",
            "暫借青風來一霎，欲披雲錦見蜂房。"
        ],
        "title": "荷花",
        "id": "ae2a603b-4d9f-47ab-9d85-298924d4dac7"
    },
    {
        "author": "王之道",
        "paragraphs": [
            "穠華不與衆芳同，偏愛施朱立曉風。",
            "莫道春來無酒病，臉霞猶带夜來紅。"
        ],
        "title": "紅梅",
        "id": "c972bf19-3578-4473-8dcc-d6eb44543e0e"
    },
    {
        "author": "王之道",
        "paragraphs": [
            "桃葉蕭疏柳葉黄，清寒應怯夜來霜。",
            "芙蓉雅與秋相好，獨對層臺試曉粧。"
        ],
        "title": "題烏江官舍木芙蓉",
        "id": "ecd75120-2877-4849-844e-f35ae9f06fcb"
    },
    {
        "author": "王之道",
        "paragraphs": [
            "疏白欺人侵短鬢，老紅乘酒駐衰顔。",
            "食梅已判非吾事，把讀清詩憶故山。"
        ],
        "title": "青梅",
        "id": "3ac2104c-180b-4232-be0c-fd6e11166443"
    },
    {
        "author": "王之道",
        "paragraphs": [
            "早從子美追懶真，近向長康得癡絕。",
            "相逢可笑復可憐，君看稀疏鬢邉雪。"
        ],
        "title": "和魏定父早春十首  其一",
        "id": "a28dd810-0391-4eb9-b08e-207e1a90b27d"
    },
    {
        "author": "王之道",
        "paragraphs": [
            "安得都護胡青驄，與君並轡揺玲瓏。",
            "南溪今日凍初觧，好看游魚翻鬛紅。"
        ],
        "title": "和魏定父早春十首  其二",
        "id": "4fb4abc4-a7d4-4a97-aa71-c205daa5e2a0"
    },
    {
        "author": "王之道",
        "paragraphs": [
            "依依楊柳繞溪斜，黑白溪頭鵠伴鴉。",
            "雨過蕪菁自春色，一叢茅屋野人家。"
        ],
        "title": "和魏定父早春十首  其三",
        "id": "c3e96a73-4f79-4444-98b6-85a8176e5654"
    },
    {
        "author": "王之道",
        "paragraphs": [
            "晚來天意欲晴寒，幽鳥争春到舌端。",
            "詩骨自憐山様瘦，酒腸君似海能寛。"
        ],
        "title": "和魏定父早春十首  其四",
        "id": "238ac56c-38b1-471e-a67a-a22ca052776f"
    },
    {
        "author": "王之道",
        "paragraphs": [
            "門前溪水綠縈迴，風縠無邉費剪裁。",
            "待與東君寫春色，好教紅紫一時開。"
        ],
        "title": "和魏定父早春十首  其五",
        "id": "0da16650-c82f-4c28-b40e-8e7bbef4980f"
    },
    {
        "author": "王之道",
        "paragraphs": [
            "春到花梢一點紅，吹嘘應謝曉來風。",
            "南園繚繞城邉路，無限詩情杖履中。"
        ],
        "title": "和魏定父早春十首  其六",
        "id": "11e2afc4-1108-4689-8ef6-8fd57a6139cc"
    },
    {
        "author": "王之道",
        "paragraphs": [
            "㶁㶁溪流碎玉鳴，野梅隨處伴行人。",
            "歸歟路出臨卭市，凖擬沉浮麴米春。"
        ],
        "title": "和魏定父早春十首  其七",
        "id": "9df32245-5996-4f22-9786-95c40b7a0dc8"
    },
    {
        "author": "王之道",
        "paragraphs": [
            "怪來庭砌堕寒梅，風笛數聲清以哀。",
            "兩日枯腸饜蔬筍，不堪茗椀發輕雷。"
        ],
        "title": "和魏定父早春十首  其八",
        "id": "32f1d677-c479-43b0-8618-834ac60f55cf"
    },
    {
        "author": "王之道",
        "paragraphs": [
            "辰瓜醉竹定何如，試問君家種蒔書。",
            "坐久幽窗轉斜日，恰憐梅影上衣裾。"
        ],
        "title": "和魏定父早春十首  其九",
        "id": "391a5dee-b8ad-478a-bd24-6e573418fbd7"
    },
    {
        "author": "王之道",
        "paragraphs": [
            "南禪相望無多地，深謝高軒日見過。",
            "歸去山林遂閒放，卻尋農圃問誰何。"
        ],
        "title": "和魏定父早春十首  其一○",
        "id": "5e867c44-eaf4-4a68-a94c-ed6e06e38c1a"
    },
    {
        "author": "王之道",
        "paragraphs": [
            "相從輒莫太怱怱，賭酒分茶自有功。",
            "誰謂春歸無處覔，柳蹊飛絮亂因風。"
        ],
        "title": "和秦壽之春晚偶成八絕  其一",
        "id": "ba071b2a-f60a-4531-bb2e-efc49d340008"
    },
    {
        "author": "王之道",
        "paragraphs": [
            "照眼酴醿正及時，鞓紅相映似相知。",
            "天公應也憐芳意，一霎輕風宿霧披。"
        ],
        "title": "和秦壽之春晚偶成八絕  其二",
        "id": "ebf3851e-b90a-42c1-9d16-0c3654f2b5ed"
    },
    {
        "author": "王之道",
        "paragraphs": [
            "花外霏微雨弄晴，亂紅狼藉過清明。",
            "傷春正苦無聊甚，接接欣聞噪鵲聲。"
        ],
        "title": "和秦壽之春晚偶成八絕  其三",
        "id": "eb3d2326-e353-4bb1-b0aa-2f7e44ec0813"
    },
    {
        "author": "王之道",
        "paragraphs": [
            "官閒時醉秀溪春，醉裏吟詩字字新。",
            "欲報自慚無好語，年來胸次亦埃塵。"
        ],
        "title": "和秦壽之春晚偶成八絕  其四",
        "id": "f9619ef9-dbc6-4ae8-93e5-610e05afc057"
    },
    {
        "author": "王之道",
        "paragraphs": [
            "欲下荒庭意已闌，一枝紅藥坐中看。",
            "東風不息成何事，又醖春陰作夜寒。"
        ],
        "title": "和秦壽之春晚偶成八絕  其五",
        "id": "479ab2ef-db8d-42c8-890c-93e9287b20a8"
    },
    {
        "author": "王之道",
        "paragraphs": [
            "輕陰還傍麥秋天，病怯春寒獨衣綿。",
            "老境不知行樂好，坐來芳樹看鶯遷。"
        ],
        "title": "和秦壽之春晚偶成八絕  其六",
        "id": "1cb71d8d-f39a-49ab-884d-2223e4909ade"
    },
    {
        "author": "王之道",
        "paragraphs": [
            "春來談笑數追陪，多謝傳杯不放杯。",
            "醉裏狂言應可笑，問春歸去幾時回。"
        ],
        "title": "和秦壽之春晚偶成八絕  其七",
        "id": "42598d6e-a69b-4e16-a533-0dbd634034f2"
    },
    {
        "author": "王之道",
        "paragraphs": [
            "带雨飛來燕一雙，問伊何事爲春忙。",
            "野人不觧呢喃意，勉强搜吟對麥光。"
        ],
        "title": "和秦壽之春晚偶成八絕  其八",
        "id": "18a24691-3986-4bcd-bc8d-d864f468ded7"
    },
    {
        "author": "王之道",
        "paragraphs": [
            "馬頭驚見一枝新，夾道歡呼擁吏民。",
            "咫尺招提鷄黍約，不妨同醉萬家春。"
        ],
        "title": "和王圜中道上初見梅花二首  其一",
        "id": "88657df6-79b9-49e5-b414-caed81aa820f"
    },
    {
        "author": "王之道",
        "paragraphs": [
            "安養瘡痍過所親，野人何幸預斯民。",
            "自憐枯槁無生意，遂與寒梅競得春。"
        ],
        "title": "和王圜中道上初見梅花二首  其二",
        "id": "9d640b32-a6f2-43a0-a068-f13e13a33a87"
    },
    {
        "author": "王之道",
        "paragraphs": [
            "楊花落地鸊鵜飛，百里湖山碧四圍。",
            "信步不知行幾遠，卻憐芳草伴人歸。"
        ],
        "title": "和沈次韓春日郊行二首  其一",
        "id": "b76536f5-25c3-4a26-9eb4-a6e67c558f68"
    },
    {
        "author": "王之道",
        "paragraphs": [
            "山色新晴一蘸青，隔溪無數野花明。",
            "杞苖荻筍肥應美，採掇何妨趁晚烹。"
        ],
        "title": "和沈次韓春日郊行二首  其二",
        "id": "e75f3942-ee7e-49d9-b414-e4a78bc30d6a"
    },
    {
        "author": "王之道",
        "paragraphs": [
            "奉詔歡均草莽臣，郊原風日自温温。",
            "欲知太守催耕意，重穀劭農本聖恩。"
        ],
        "title": "和張文伯春日勸農",
        "id": "3e8d97d3-1cfa-4701-92d0-4d854997698e"
    },
    {
        "author": "王之道",
        "paragraphs": [
            "天宇澄清桂影秋，騷人乘興欲登樓。",
            "樓前白水三千頃，滉滉鎔銀爛不收。"
        ],
        "title": "和劉春卿秋夜對月",
        "id": "20248d77-0397-4b65-a716-d064169dc296"
    },
    {
        "author": "王之道",
        "paragraphs": [
            "三月詩筒絕往來，有時談麈許追陪。",
            "梅花雅欲撩佳句，犯雪凌霜爲我開。"
        ],
        "title": "和章序臣梅花二首  其一",
        "id": "034898e6-0325-453f-8cef-13a909c6f045"
    },
    {
        "author": "王之道",
        "paragraphs": [
            "多謝蒼頭語我來，恍如相見笑相陪。",
            "新詩高妙梅清絕，展讀花前病眼開。"
        ],
        "title": "和章序臣梅花二首  其二",
        "id": "3a27b868-85e7-41c3-ad07-6dbf54f3239c"
    },
    {
        "author": "王之道",
        "paragraphs": [
            "對酒應從暮吹號，酒行還喜薦溪毛。",
            "若將物象評詩思，須向江頭看怒濤。"
        ],
        "title": "和孔純老江上避風題酒肆",
        "id": "50393078-b312-435c-a70b-b7336d3b2909"
    },
    {
        "author": "王之道",
        "paragraphs": [
            "功成三白到春迴，好放雲天萬里開。",
            "今夜子猷方對客，卻煩安道過溪來。"
        ],
        "title": "和張文伯黄悦之席上賦雪",
        "id": "c35d391a-ca55-4813-b170-5de58bcc1391"
    },
    {
        "author": "王之道",
        "paragraphs": [
            "六花無怪索詩催，正恐清寒勒早梅。",
            "待得江頭千樹暗，故争明潔逐風來。"
        ],
        "title": "和張文伯先梅後雪",
        "id": "e5d98e50-3888-4cb7-bf0f-3023000eadc3"
    },
    {
        "author": "王之道",
        "paragraphs": [
            "天容如鑑地無塵，陽氣依稀動紫荆。",
            "日晷漸長端可愛，霜華增重不勝清。"
        ],
        "title": "和子厚弟冬至即事",
        "id": "c72c6b16-f03d-4238-96c1-f4224aa7eac8"
    },
    {
        "author": "王之道",
        "paragraphs": [
            "白雲深處是吾家，山市歸來日影斜。",
            "獨立前村聊送目，孤村流水鬧寒鴉。"
        ],
        "title": "和王覺民雙泉道中",
        "id": "981b338a-dede-4058-a788-175610b7e260"
    },
    {
        "author": "王之道",
        "paragraphs": [
            "乞巧誰家綺席開，夜闌簫鼓趁虚催。",
            "啟明不爲牽牛計，又放朝陽送曙來。"
        ],
        "title": "和魯如晦七夕",
        "id": "f5434d0b-7353-443b-97dc-fae32edfe9d8"
    },
    {
        "author": "王之道",
        "paragraphs": [
            "君來井邑笑烘烘，君去蕭條逈不同。",
            "似說攀轅如昨日，可憐身老長兒童。"
        ],
        "title": "和陳天予經過南巢邑人迎舊尹",
        "id": "8c9e2193-7b06-4597-b898-6c5eceb56e59"
    },
    {
        "author": "王之道",
        "paragraphs": [
            "不敢搘笻問起居，慮煩炰膾破兵厨。",
            "杜門終日無人顧，新竹墻頭出萬夫。"
        ],
        "title": "和孔純老别鄰居錢進之醉寢留題",
        "id": "159d48c2-5177-4271-8988-a19d9881d12b"
    },
    {
        "author": "王之道",
        "paragraphs": [
            "金苞照爼出雙柑，想見和枝映筍籃。",
            "欲倩玉纖分玉液，要濡燥吻發清談。"
        ],
        "tags": [
            "洞庭湖"
        ],
        "title": "和張文伯洞庭柑",
        "id": "15b799e7-7942-4083-b7c2-696cfae7a891"
    },
    {
        "author": "王之道",
        "paragraphs": [
            "夢斷幽禽恰轉更，窺窗殘月淡孤燈。",
            "孜孜讀誦如吾子，指日菁莪看錫朋。"
        ],
        "title": "和劉春卿曉起讀書",
        "id": "b068b1d9-8357-44e2-88bc-d66e4b36707d"
    },
    {
        "author": "王之道",
        "paragraphs": [
            "萬事秋來只信緣，爲誰清嚏晚風前。",
            "斷虹收盡廉纖雨，喜見江南八月天。"
        ],
        "title": "偶書",
        "id": "f751302e-5540-498b-b075-b2e430eb1118"
    },
    {
        "author": "王之道",
        "paragraphs": [
            "封殖要當同種玉，翺翔端復見停鸞。",
            "此君不是塵中物，豈減樊川十萬竿。"
        ],
        "title": "和吕子梅題陳倅窗前新栽竹二首  其一",
        "id": "6b975292-2d0e-4d9a-b5d6-80ad7e58f8a7"
    },
    {
        "author": "王之道",
        "paragraphs": [
            "自是清陰能借潤，不應積雨尚流寒。",
            "先生端的磻溪裔，乞與滄溟作釣竿。"
        ],
        "title": "和吕子梅題陳倅窗前新栽竹二首  其二",
        "id": "5f1217e1-7551-495e-a7b1-728026d4f95d"
    },
    {
        "author": "王之道",
        "paragraphs": [
            "威嚴霜肅德春陽，民感澄清涕泗滂。",
            "畏壘大穣知不晚，三年端可笑庚桑。"
        ],
        "title": "和陳勉仲贈淮西漕吳介之二首  其一",
        "id": "b68ed811-aae3-4cc8-bd65-b8b263cd047c"
    },
    {
        "author": "王之道",
        "paragraphs": [
            "九郡瘡痍頼拊存，年來和氣浹江村。",
            "此恩未易論天報，請看于公大里門。"
        ],
        "title": "和陳勉仲贈淮西漕吳介之二首  其二",
        "id": "c792024c-b170-4980-81b6-43a913ff34cc"
    },
    {
        "author": "王之道",
        "paragraphs": [
            "翠盖亭亭水滿塘，六銖新製带天香。",
            "晚來扶洗嬌無力，盡鬬冰肌不鬬粧。"
        ],
        "title": "和趙積中白蓮三首  其一",
        "id": "8edd8148-5d17-4961-8dfb-cd6aaa173681"
    },
    {
        "author": "王之道",
        "paragraphs": [
            "清風習習晚香微，坐使詩人賦采菲。",
            "想見温泉初濯玉，侍兒嬌擁太真妃。"
        ],
        "title": "和趙積中白蓮三首  其二",
        "id": "5389b400-64a1-43b8-8228-c39d97c51683"
    },
    {
        "author": "王之道",
        "paragraphs": [
            "耻同流輩弄胭脂，一様新裁雪白衣。",
            "何日與君携酒去，兩般分取載將歸。"
        ],
        "title": "和趙積中白蓮三首  其三",
        "id": "6676be2a-2252-418d-8df1-95bdb1c7b4af"
    },
    {
        "author": "王之道",
        "paragraphs": [
            "素頰黄心破曉寒，葉如諼草臭如蘭。",
            "一樽坐對東風軟，敢比江梅取次看。"
        ],
        "title": "和張元禮水仙花二首  其一",
        "id": "0b816ea6-8afb-417c-8780-80f53e7b296c"
    },
    {
        "author": "王之道",
        "paragraphs": [
            "沉水香濃畫不煙，賦花誰是飲中仙。",
            "顧予老拙辭源澁，空想東坡萬斛泉。"
        ],
        "title": "和張元禮水仙花二首  其二",
        "id": "b457bc14-4bf3-4ad9-9682-ce0fc227fdcc"
    },
    {
        "author": "王之道",
        "paragraphs": [
            "楓葉霜餘霞燦爛，葦花風起雪縱横。",
            "銅陵江上秋容好，兩絕新詩取次成。"
        ],
        "title": "和秦壽之銅陵江上二首  其一",
        "id": "4ce6d909-6494-4ace-8280-11d74ffe9bd3"
    },
    {
        "author": "王之道",
        "paragraphs": [
            "烟銷遠水分帆影，木落疏林出斧痕。",
            "嘯詠不知紅日下，九華何處望中昏。"
        ],
        "title": "和秦壽之銅陵江上二首  其二",
        "id": "80ab8045-0bbd-435c-bbff-96e980f1cf23"
    },
    {
        "author": "王之道",
        "paragraphs": [
            "瀟洒湖東小小亭，一時酬唱有三明。",
            "亭前澄練無邉際，應助詩人寫物情。"
        ],
        "title": "和子厚弟九日登魏文振亭園七首  其一",
        "id": "effe0606-ac34-4852-be4f-155b5728d52d"
    },
    {
        "author": "王之道",
        "paragraphs": [
            "亂插黄花趁節宜，年華休向鏡中悲。",
            "已知和氣回春谷，横管臨風更一吹。"
        ],
        "title": "和子厚弟九日登魏文振亭園七首  其二",
        "id": "ee091278-aa06-4417-b42b-48b10e190546"
    },
    {
        "author": "王之道",
        "paragraphs": [
            "一龕燈火夜凄清，壁下秋蟲斷續聲。",
            "細把新詩等風味，易牙元不亂淄澠。"
        ],
        "title": "和子厚弟九日登魏文振亭園七首  其三",
        "id": "c2f2ca08-adb1-457c-a467-aa234b6c952e"
    },
    {
        "author": "王之道",
        "paragraphs": [
            "疏懶常嫌束带勞，年來見客强垂條。",
            "不知此病容醫否，瀝瀝真珠出小槽。"
        ],
        "title": "和子厚弟九日登魏文振亭園七首  其四",
        "id": "d9d7ed4f-6da6-49f7-b668-2a0b0ed5eba1"
    },
    {
        "author": "王之道",
        "paragraphs": [
            "雨餘東北望銀屏，一带寒山映骨清。",
            "誰道西風能換物，染紅楓樹亦多情。"
        ],
        "title": "和子厚弟九日登魏文振亭園七首  其五",
        "id": "782d8f0c-d266-4967-848a-11219948550f"
    },
    {
        "author": "王之道",
        "paragraphs": [
            "宿雨飛花阻擷芳，寄題端欲爲增光。",
            "何時登攬快晴日，瀹茗揮毫看瑞香。"
        ],
        "title": "和子厚弟九日登魏文振亭園七首  其六",
        "id": "b89a58ff-9ee8-4472-ac95-239b823a7506"
    },
    {
        "author": "王之道",
        "paragraphs": [
            "官道千秋坐小車，仙隨阮肇飯胡麻。",
            "男兒正患無津耳，千古留侯事可嘉。"
        ],
        "title": "和子厚弟九日登魏文振亭園七首  其七",
        "id": "5ec0e0b4-654c-4afe-88fe-12999dea3d18"
    },
    {
        "author": "王之道",
        "paragraphs": [
            "稻花時候一犂雨，天意從人無間然。",
            "我亦摧頽窮甚矣，煩君試考小行年。"
        ],
        "title": "時雨二絕和趙積中韵  其一",
        "id": "087c52dc-75d6-4431-b8ef-4e8051a98502"
    },
    {
        "author": "王之道",
        "paragraphs": [
            "白江州熟人炊玉，競說前年斗萬錢。",
            "何事農夫太庸鄙，欲將豚酒謝蒼天。"
        ],
        "title": "時雨二絕和趙積中韵  其二",
        "id": "6a02cd8b-c1b4-4c07-bead-92f8b5e4d01f"
    },
    {
        "author": "王之道",
        "paragraphs": [
            "天然膩玉細生香，斜倚東風竚淡粧。",
            "可是春寒猶料峭，曉窗猶試綠羅裳。"
        ],
        "title": "綠萼梅",
        "id": "0bd0dbbf-a82f-4726-a376-9def4eedccc6"
    },
    {
        "author": "王之道",
        "paragraphs": [
            "看花令我憶金明，五月尊罍竹葉青。",
            "窈窕寶津樓下路，斷腸千里四周星。"
        ],
        "title": "榴花",
        "id": "83987c9d-acd5-497c-9b68-daba1503a912"
    },
    {
        "author": "王之道",
        "paragraphs": [
            "曉來飛雪似欺春，盡把群芳點綴勻。",
            "莫訝兩旗分顧渚，要令佳句鬬清新。"
        ],
        "title": "送顧渚茶與孔純老",
        "id": "8f4e685c-7d3e-4d60-8689-8265832ac69e"
    },
    {
        "author": "王之道",
        "paragraphs": [
            "春到梅梢日自和，動人芳氣不須多。",
            "清肌瘦骨如冰玉，瘴霧那能柰子何。"
        ],
        "title": "追和東坡梅花十絕  其一",
        "id": "3b8f11af-c5ec-4110-8cdf-5a581cde434d"
    },
    {
        "author": "王之道",
        "paragraphs": [
            "盈盈終日對粧臺，一樹臨溪欲半開。",
            "吟賞不須期爛漫，恐隨春雨點蒼苔。"
        ],
        "title": "追和東坡梅花十絕  其二",
        "id": "d4569d3c-0f42-4d8c-8deb-bc86bfa2489c"
    },
    {
        "author": "王之道",
        "paragraphs": [
            "一池春水綠縈迴，池上梅花暖自開。",
            "想見温泉初出浴，六宫遥指太真來。"
        ],
        "title": "追和東坡梅花十絕  其三",
        "id": "eab0f554-199c-4e39-9ea7-a863fcbeea4e"
    },
    {
        "author": "王之道",
        "paragraphs": [
            "問言何處是前村，萬木號寒雪障昏。",
            "安得夢爲蝴蝶去，花間栩栩適吟魂。"
        ],
        "title": "追和東坡梅花十絕  其四",
        "id": "ce2662e4-3841-4f37-9a14-cc828f56e4b9"
    },
    {
        "author": "王之道",
        "paragraphs": [
            "真香暗逐微風遠，疏影低隨淡日斜。",
            "好在黄昏清淺意，一時收拾付詩家。"
        ],
        "title": "追和東坡梅花十絕  其五",
        "id": "b76bd8b5-a33e-48f0-8345-517a62128779"
    },
    {
        "author": "王之道",
        "paragraphs": [
            "醉眼昏昏午倦開，不堪詩債苦相催。",
            "清香自是蠲煩藥，爲折霜蕤一朶來。"
        ],
        "title": "追和東坡梅花十絕  其六",
        "id": "4c922ea1-a51b-4e76-a979-7967ca30c000"
    },
    {
        "author": "王之道",
        "paragraphs": [
            "莫怪風前玉斚飛，飲酣初喜傳花枝。",
            "正當北雪消殘後，恰直東風料峭時。"
        ],
        "title": "追和東坡梅花十絕  其七",
        "id": "f9116392-fefe-4a14-8867-53be7c3cb050"
    },
    {
        "author": "王之道",
        "paragraphs": [
            "絳跗檀口映冰肌，踏雪來看带雪枝。",
            "一見遂能消鄙恡，汝南誰敢忽牛醫。"
        ],
        "title": "追和東坡梅花十絕  其八",
        "id": "c61ea8f2-8c79-4e0b-a67e-7beb56b6cf46"
    },
    {
        "author": "王之道",
        "paragraphs": [
            "步入芳叢脚自輕，看來群卉眼偏明。",
            "和羮有實休疑晚，况是東君舊着情。"
        ],
        "title": "追和東坡梅花十絕  其九",
        "id": "20b55e31-8bbb-40a5-b43c-cf0033f21ca7"
    },
    {
        "author": "王之道",
        "paragraphs": [
            "山下溪頭賣酒家，爲誰低入屋簷斜。",
            "蔬腸不柰村酤澁，笑挽長條沃井花。"
        ],
        "title": "追和東坡梅花十絕  其一○",
        "id": "97070aa4-7101-4bc0-9055-9be43898da82"
    },
    {
        "author": "王之道",
        "paragraphs": [
            "額黄肌粉鬬新粧，春入園林度暗香。",
            "留滯江南歸未得，一枝聊復沃愁腸。"
        ],
        "title": "梅花十絕追和張文潛韵  其一",
        "id": "fb4fde5f-dc63-417c-accc-f74ce52dc527"
    },
    {
        "author": "王之道",
        "paragraphs": [
            "曉來飛雪綴林端，冰玉肌膚巧耐寒。",
            "折得一枝紅半吐，自挼香蘂當朝飱。"
        ],
        "title": "梅花十絕追和張文潛韵  其二",
        "id": "de88e95d-0767-46ad-ae74-04bb1b598678"
    },
    {
        "author": "王之道",
        "paragraphs": [
            "年年常是犯凝寒，換骨曾凴九轉丹。",
            "結實和羮知不晚，試嘗花蘂味應酸。"
        ],
        "title": "梅花十絕追和張文潛韵  其三",
        "id": "4fd00392-315a-4a27-a0c4-ea053ece539d"
    },
    {
        "author": "王之道",
        "paragraphs": [
            "竹外山前見嫩黄，水沉清漬雪肌香。",
            "應嫌桃李風姿俗，故作尋常淡淡粧。"
        ],
        "title": "梅花十絕追和張文潛韵  其四",
        "id": "5e61db0e-e877-43a0-bc7c-9b9497d6c288"
    },
    {
        "author": "王之道",
        "paragraphs": [
            "簷花厭浥細如塵，渡口舟横不見人。",
            "獨喜霜蕤清照坐，旅懷雖惡未孤春。"
        ],
        "title": "梅花十絕追和張文潛韵  其五",
        "id": "65269593-d4dd-4ada-b841-6043599b66b5"
    },
    {
        "author": "王之道",
        "paragraphs": [
            "凌霜冒雪報花期，大小群芳例是兒。",
            "屈指春風無十日，東君元是舊相知。"
        ],
        "title": "梅花十絕追和張文潛韵  其六",
        "id": "d64abb26-ed39-4224-bf21-89a7fecb9c1e"
    },
    {
        "author": "王之道",
        "paragraphs": [
            "素艶忽從江上見，清香還向雪中聞。",
            "誰能送酒來相勞，爲爾開嘗對馬軍。"
        ],
        "title": "梅花十絕追和張文潛韵  其七",
        "id": "915afcca-97ca-46d8-a036-e31b99b89c0b"
    },
    {
        "author": "王之道",
        "paragraphs": [
            "冬温開遍向東枝，映日含風萬玉姬。",
            "何必霓裳掩前古，清癯端不羡豐肥。"
        ],
        "title": "梅花十絕追和張文潛韵  其八",
        "id": "21ecaf66-239e-4aaa-b339-72f6e940fef4"
    },
    {
        "author": "王之道",
        "paragraphs": [
            "别後開園日就荒，對花還憶少年狂。",
            "東榮幾樹應無恙，待得予歸破嫩黄。"
        ],
        "title": "梅花十絕追和張文潛韵  其九",
        "id": "63d569a7-a9ee-4be6-b845-20855822ec1c"
    },
    {
        "author": "王之道",
        "paragraphs": [
            "花前傾步濺狂瀾，花外扶疏竹數竿。",
            "带雪精神清更好，冰肌元慣朔風寒。"
        ],
        "title": "梅花十絕追和張文潛韵  其一○",
        "id": "e664e30a-89ab-4657-a2fa-d0793658976a"
    },
    {
        "author": "王之道",
        "paragraphs": [
            "浄几閒窗小小缾，一枝春色爲誰清。",
            "吾今老去心如水，銷得詩人與證明。"
        ],
        "title": "梅花和黄覺民四首  其一",
        "id": "a7f7575e-3b19-44e7-8794-abc6f10d31d7"
    },
    {
        "author": "王之道",
        "paragraphs": [
            "蕭然清映水邉枝，似向温泉見玉肌。",
            "被惱詩人應不徹，怪來言語總成詩。"
        ],
        "title": "梅花和黄覺民四首  其二",
        "id": "90374d95-c0ec-4501-b57f-30e396ec1be6"
    },
    {
        "author": "王之道",
        "paragraphs": [
            "依倚春風雨浄缾，暮林搖落避真清。",
            "暗香似與常娥約，來借黄昏淡淡明。"
        ],
        "title": "梅花和黄覺民四首  其三",
        "id": "5cbd5807-c6d0-4d76-8121-bcb0ce762fee"
    },
    {
        "author": "王之道",
        "paragraphs": [
            "夜來春信到南枝，姑射神人逞雪肌。",
            "多謝長鬚解予意，送將羈客換新詩。"
        ],
        "title": "梅花和黄覺民四首  其四",
        "id": "aa85b175-54e6-4810-9f90-eb950f6760bb"
    },
    {
        "author": "王之道",
        "paragraphs": [
            "流水泠泠浸稻田，巖耕應費買山錢。",
            "風梢雨盖摩霄漢，箇裏高人即地仙。"
        ],
        "title": "和王元渤留題松壽巖白雲庵寄鄭顧道二首  其一",
        "id": "3547b11e-b316-4d96-ae33-473ad8926406"
    },
    {
        "author": "王之道",
        "paragraphs": [
            "日影曈曨霽曉雰，幾聲幽鳥隔窗聞。",
            "謝安盍爲蒼生起，休戀青山卧白雲。"
        ],
        "title": "和王元渤留題松壽巖白雲庵寄鄭顧道二首  其二",
        "id": "021cb705-b2b7-4490-9216-4153e4b03eab"
    },
    {
        "author": "王之道",
        "paragraphs": [
            "日午高人睡正濃，幽香初破碧山紅。",
            "忽然夢覺尋無處，會有東來一陣風。"
        ],
        "title": "追和賈眀叔侯陟眀二侍郎瑞香二首  其一",
        "id": "403cd486-5eae-455f-8b1e-3aac01233912"
    },
    {
        "author": "王之道",
        "paragraphs": [
            "深院重簾數尺墻，對花何必竟燒香。",
            "九齡風度高難挹，舉世紛紛漫笏囊。"
        ],
        "title": "追和賈眀叔侯陟眀二侍郎瑞香二首  其二",
        "id": "2f3e9a80-ca68-4daf-a968-33da70f5c1e7"
    },
    {
        "author": "王之道",
        "paragraphs": [
            "門外傳來一軸詩，爛然蓬蓽頓增輝。",
            "匹夫不敢貪懷璧，什襲今從故府歸。"
        ],
        "title": "和富公權宗丞十首  其一",
        "id": "4b060772-0c6d-4318-a0ce-5b13a7ec87e5"
    },
    {
        "author": "王之道",
        "paragraphs": [
            "展讀新詩次第看，管中文豹喜窺斑。",
            "不知筆力能豪放，落紙雲烟欬唾間。"
        ],
        "title": "和富公權宗丞十首  其二",
        "id": "21939f5a-4575-4f48-9a45-f500167ff4cb"
    },
    {
        "author": "王之道",
        "paragraphs": [
            "閒想當年嘯詠聲，一時人物鬬峥嶸。",
            "江山清壯今猶昔，誰謂丹青畫不成。"
        ],
        "title": "和富公權宗丞十首  其三",
        "id": "f0826514-0431-40d4-94f9-a60237f0f9c6"
    },
    {
        "author": "王之道",
        "paragraphs": [
            "後來模楷復何人，千載風流郭泰巾。",
            "欲睹詩豪兼草聖，一尊聊發洞庭春。"
        ],
        "tags": [
            "洞庭湖"
        ],
        "title": "和富公權宗丞十首  其四",
        "id": "976e0b3f-dacd-43b3-9e82-7dca1d9c8d51"
    },
    {
        "author": "王之道",
        "paragraphs": [
            "行草應曾閲鬬蛇，世情無識笑東家。",
            "君看横雨隨風勢，紙紙清新字字斜。"
        ],
        "title": "和富公權宗丞十首  其五",
        "id": "bf0a5cb8-863d-4039-b71e-8b77b357bfaf"
    },
    {
        "author": "王之道",
        "paragraphs": [
            "昂昂野鶴在鷄群，一見人分濁與清。",
            "吟對紅葵朝雨細，坐臨綠竹午風輕。"
        ],
        "title": "和富公權宗丞十首  其六",
        "id": "c190bb47-5efa-480f-8891-755efa86c045"
    },
    {
        "author": "王之道",
        "paragraphs": [
            "舍北湖山千疊翠，街南溪水一篙深。",
            "黄鸝也似快晴日，楊柳陰中訴好音。"
        ],
        "title": "和富公權宗丞十首  其七",
        "id": "dcc31157-9f6a-4bbf-8b72-899b19463fd9"
    },
    {
        "author": "王之道",
        "paragraphs": [
            "惡客未嘗知酒聖，高人何止擅文豪。",
            "三司自揣非吾事，敢覬徐州解佩刀。"
        ],
        "title": "和富公權宗丞十首  其八",
        "id": "01a6f2e7-d9f3-4f03-a9c0-d2aae0b9a3de"
    },
    {
        "author": "王之道",
        "paragraphs": [
            "嗟予少也戇無奇，才力而今老更衰。",
            "文陣異時逢大敵，猶能斬將復搴旗。"
        ],
        "title": "和富公權宗丞十首  其九",
        "id": "5a1ef8e2-60e5-4bc2-8d6f-f9a9d2e76b04"
    },
    {
        "author": "王之道",
        "paragraphs": [
            "我慚思澁同司馬，君患才多繼士衡。",
            "今日相從非偶耳，挂冠淮浙好尋盟。"
        ],
        "title": "和富公權宗丞十首  其一○",
        "id": "43f39752-e62d-4657-9452-dc93789b328b"
    },
    {
        "author": "王之道",
        "paragraphs": [
            "斷橋疏竹带山幽，裝點詩人覔句愁。",
            "多謝雙魚傳尺素，絕勝斗酒得凉州。"
        ],
        "title": "觀梅和陳天予韵  其一",
        "id": "99b88611-6f23-4f91-9864-be1c2effbf2a"
    },
    {
        "author": "王之道",
        "paragraphs": [
            "春風草木初萌動，夜雨池塘正拍浮。",
            "玉骨檀心清更好，對花何惜醉扶頭。"
        ],
        "title": "觀梅和陳天予韵  其二",
        "id": "49c83362-10c9-4dc0-bcbe-927a0b41f212"
    },
    {
        "author": "王之道",
        "paragraphs": [
            "一霎輕風過雨稀，滿庭春色碎珠璣。",
            "使君載酒花前醉，更有新詩爲發揮。"
        ],
        "title": "和歷陽守張仲智觀梅五首  其一",
        "id": "d929fa41-a033-41eb-ad4a-79f6a2cdf660"
    },
    {
        "author": "王之道",
        "paragraphs": [
            "萬事當從酒到休，子山那得許多愁。",
            "綠樽翠杓梅花夕，不醉翻令惡客羞。"
        ],
        "title": "和歷陽守張仲智觀梅五首  其二",
        "id": "6eab23e0-ad02-46f1-8edb-b3e9ba17c38d"
    },
    {
        "author": "王之道",
        "paragraphs": [
            "誰似樊侯哲且明，觧將勲業佐中興。",
            "自憐汨沒毛錐子，空對東風詠使能。"
        ],
        "title": "和歷陽守張仲智觀梅五首  其三",
        "id": "bb01036a-3fba-479c-bf87-deb5676500cf"
    },
    {
        "author": "王之道",
        "paragraphs": [
            "夜燒紅燭照梅花，刺史風流自一家。",
            "待得殘英上丹臉，韶華端復到山茶。"
        ],
        "title": "和歷陽守張仲智觀梅五首  其四",
        "id": "f96b7ab6-0062-4bd2-a5ab-614044fbc2cf"
    },
    {
        "author": "王之道",
        "paragraphs": [
            "出車何日勞師還，二聖歸來喜見顔。",
            "乞得此身終芰製，亂山茅屋兩三間。"
        ],
        "title": "和歷陽守張仲智觀梅五首  其五",
        "id": "e94b39ca-6f48-419f-bda3-abe1143932a1"
    },
    {
        "author": "王之道",
        "paragraphs": [
            "春陰連日竟何如，逐婦應憐拙勃姑。",
            "習習晚風來更急，欲吹時雨助虚枯。"
        ],
        "title": "和徐季功舒蘄道中二十首  其一",
        "id": "f4ba9603-319e-4b5e-8632-a6663efdb61a"
    },
    {
        "author": "王之道",
        "paragraphs": [
            "一聲何處呌提壺，楊柳陰中駐犢車。",
            "笑語誰家騃兒女，浣沙溪上數遊魚。"
        ],
        "title": "和徐季功舒蘄道中二十首  其二",
        "id": "9aa4f038-4504-4985-b293-905ce9ca525e"
    },
    {
        "author": "王之道",
        "paragraphs": [
            "溪流灔灔草凄凄，春日農郊麥穂齊。",
            "捲地東風還作惡，片雲隨馬渡溪低。"
        ],
        "title": "和徐季功舒蘄道中二十首  其三",
        "id": "770ce569-2662-451e-8be7-72f9dd12a921"
    },
    {
        "author": "王之道",
        "paragraphs": [
            "拍溪春水鴨頭青，溪上哦詩醉眼醒。",
            "不見梅花寒蘸影，野桃山杏自娉婷。"
        ],
        "title": "和徐季功舒蘄道中二十首  其四",
        "id": "b80bd32b-6f06-457f-b76e-b89639fca691"
    },
    {
        "author": "王之道",
        "paragraphs": [
            "三日春霖發土毛，道傍芳草半人高。",
            "馬頭問是棠梨市，一片梨花映小桃。"
        ],
        "title": "和徐季功舒蘄道中二十首  其五",
        "id": "50f94e80-adbc-43bb-b8bc-bf8546696452"
    },
    {
        "author": "王之道",
        "paragraphs": [
            "野鳥闗闗督駕犁，及時新雨土膏肥。",
            "知君有意農夫勸，故故穿林傍馬飛。"
        ],
        "title": "和徐季功舒蘄道中二十首  其六",
        "id": "8cbe9915-ae9b-40d0-bdb2-fa03cce6440e"
    },
    {
        "author": "王之道",
        "paragraphs": [
            "草滿池塘水滿川，雨餘溪溜正濺濺。",
            "黄梅恰在山多處，披霧時看一握天。"
        ],
        "title": "和徐季功舒蘄道中二十首  其七",
        "id": "84a993fb-c08f-4072-8bc0-fd8566e403e9"
    },
    {
        "author": "王之道",
        "paragraphs": [
            "山下溪邉阿母家，春雷初過茗生芽。",
            "馬頭睡思濃無那，一椀何妨泛乳花。"
        ],
        "title": "和徐季功舒蘄道中二十首  其八",
        "id": "1ee5615c-e260-45e4-89c6-f7f6dbf7c016"
    },
    {
        "author": "王之道",
        "paragraphs": [
            "一夜西風作曉晴，紛然花草鬬欣榮。",
            "蒼松巧與夭桃並，漫使詩人意不平。"
        ],
        "title": "和徐季功舒蘄道中二十首  其九",
        "id": "a4d9e77b-cf1e-4c4a-9470-1c1f6e59c527"
    },
    {
        "author": "王之道",
        "paragraphs": [
            "春雲漠漠雨纖纖，花柳叢邉見酒帘。",
            "心爲惜春無處著，可堪啼鳥更般添。"
        ],
        "title": "和徐季功舒蘄道中二十首  其一○",
        "id": "99b745a8-a97f-4275-970f-0115952bf327"
    },
    {
        "author": "王之道",
        "paragraphs": [
            "曉光晴影正曈曨，轉眼還驚日過中。",
            "芳草岸頭人渡水，洛陽影裏鳥呼風。"
        ],
        "title": "和徐季功舒蘄道中二十首  其一一",
        "id": "aa899aab-3d3d-4cbe-bd2d-7b1cec978095"
    },
    {
        "author": "王之道",
        "paragraphs": [
            "草色青青入燒痕，登臨何處暗銷魂。",
            "應憐野老無拘縛，種竹栽花教子孫。"
        ],
        "title": "和徐季功舒蘄道中二十首  其一二",
        "id": "499552a5-1136-492c-8390-52be0ba7c1f7"
    },
    {
        "author": "王之道",
        "paragraphs": [
            "欲識吾君聖與仁，澤流寰海衆熈春。",
            "兩淮饑饉方移粟，六轡馳驅不憚勤。"
        ],
        "title": "和徐季功舒蘄道中二十首  其一三",
        "id": "1b1a34a2-5ae3-4413-9d37-95525c8ed07c"
    },
    {
        "author": "王之道",
        "paragraphs": [
            "日遲風細午陰微，柳外青驄去若飛。",
            "過得水村聞笑語，幾家扶得醉人歸。"
        ],
        "title": "和徐季功舒蘄道中二十首  其一四",
        "id": "3f784362-ce5c-4ef4-a963-e3dcb2d1ca6d"
    },
    {
        "author": "王之道",
        "paragraphs": [
            "庭閒人静鳥窺簾，坐對文書亦倦拈。",
            "春旱正須三尺雨，江湖寧放老蛟潜。"
        ],
        "title": "和徐季功舒蘄道中二十首  其一五",
        "id": "72782d48-5abe-4666-b274-75d0e1f415cb"
    },
    {
        "author": "王之道",
        "paragraphs": [
            "带雨酴醿不自持，短垣高榭倚斜枝。",
            "野人莫覓丹青手，摹寫春容一絕詩。"
        ],
        "title": "和徐季功舒蘄道中二十首  其一六",
        "id": "ce1f6427-22c4-4fb8-88ed-12e20146103f"
    },
    {
        "author": "王之道",
        "paragraphs": [
            "下馬郵亭忽喟然，數間茅屋起孤煙。",
            "山花狼籍餘無幾，斷送歸心起杜鵑。"
        ],
        "title": "和徐季功舒蘄道中二十首  其一七",
        "id": "c5b72bcf-9eaa-49c2-8514-51c437cc8cbb"
    },
    {
        "author": "王之道",
        "paragraphs": [
            "怪石形模老牯同，漫將名字責農功。",
            "得來正與齊田類，誰敢言耕望歲豐。"
        ],
        "title": "和徐季功舒蘄道中二十首  其一八",
        "id": "9d8c3628-eafa-4eb3-a244-3cb7781afb7f"
    },
    {
        "author": "王之道",
        "paragraphs": [
            "灊皖歸來麥已秋，相從時說白雲游。",
            "八年不踐同安境，夢裏山溪記舊由。"
        ],
        "title": "和徐季功舒蘄道中二十首  其一九",
        "id": "7578f343-c452-409d-8e3b-f3a242c7411f"
    },
    {
        "author": "王之道",
        "paragraphs": [
            "光風習習日暉暉，堕絮飛紅積漸稀。",
            "芍藥酴醿看正好，一尊能共送春歸。"
        ],
        "title": "和徐季功舒蘄道中二十首  其二○",
        "id": "3489a015-0543-44d4-89f9-a3a04e24e1f8"
    },
    {
        "author": "王之道",
        "paragraphs": [
            "使驛馳驅賦陟岡，等閒詩戲况逢場。",
            "清和在序芳菲歇，草色連天水滿塘。"
        ],
        "title": "和陳勉仲大寧院見寄",
        "id": "19a58596-0b6b-4a13-946a-052d068ee80b"
    },
    {
        "author": "王之道",
        "paragraphs": [
            "江南五月稻抽芒，想見含花带露香。",
            "底事淮郷太遲晚，一犁新雨正開荒。"
        ],
        "title": "和徐伯遠無爲道中",
        "id": "aa9139d1-c46d-4ce3-8ca7-f58d195ddd53"
    },
    {
        "author": "王之道",
        "paragraphs": [
            "我家湖上面九華，無錢買山山見賖。",
            "待栽北牖一坡竹，追配東門千載瓜。"
        ],
        "title": "和徐伯遠見寄三首  其一",
        "id": "a3b174a6-c5eb-4ea1-9224-e72ffd8c2661"
    },
    {
        "author": "王之道",
        "paragraphs": [
            "新炊香軟桃花紅，蘄州竹簟初出筒。",
            "老翁易飽更甘寢，便便一覺南窗風。"
        ],
        "title": "和徐伯遠見寄三首  其二",
        "id": "2dc15214-6aa0-436b-ab69-d8da07b5a8c2"
    },
    {
        "author": "王之道",
        "paragraphs": [
            "三詩自可當尺書，得書何必須雙魚。",
            "黄花强把酬雪白，丐君捧腹聊軒渠。"
        ],
        "title": "和徐伯遠見寄三首  其三",
        "id": "d6f0f782-1c2d-479c-8833-b5ea2cc4fa35"
    },
    {
        "author": "王之道",
        "paragraphs": [
            "清風爲我曉開闗，風外浮雲過雨還。",
            "湛湛可憐清上下，一篙溪水水邉山。"
        ],
        "title": "和陳勉仲四首  其一",
        "id": "d0f3d75c-7116-4c00-8eea-8c19dd4b491d"
    },
    {
        "author": "王之道",
        "paragraphs": [
            "何日清游繼大蘇，扁舟東去泛西湖。",
            "欲將景物和詩句，寫作錢塘偉觀圖。"
        ],
        "tags": [
            "西湖"
        ],
        "title": "和陳勉仲四首  其二",
        "id": "74fb6d2d-d6b1-4269-bee1-9f6f74ac42ae"
    },
    {
        "author": "王之道",
        "paragraphs": [
            "拍天湖水注東闗，水外漁舟破浪還。",
            "誰似老僧閒有味，清風一榻面佳山。"
        ],
        "title": "和陳勉仲四首  其三",
        "id": "a0c08aa4-a061-46da-85fb-bc053b0bc719"
    },
    {
        "author": "王之道",
        "paragraphs": [
            "雨過山前草木蘇，開窗澄碧渺金湖。",
            "近來翰墨君爲絕，喜見詩中有畫圖。"
        ],
        "title": "和陳勉仲四首  其四",
        "id": "acbd8133-12f4-4b4f-a8a1-ed55d4756488"
    },
    {
        "author": "王之道",
        "paragraphs": [
            "野雲和雨渡金湖，山色微風恍有無。",
            "不慣扁舟浮浩渺，且驅羸馬上崎嶇。"
        ],
        "title": "和孔純老按屬邑六首  其一",
        "id": "0f677927-6ee2-4828-906d-dddf2e5b2f96"
    },
    {
        "author": "王之道",
        "paragraphs": [
            "雲濤雪浪渺無邉，一簇溪橋客聚船。",
            "輿衛欲休紅日下，幾家茅舍起炊烟。"
        ],
        "title": "和孔純老按屬邑六首  其二",
        "id": "8aba4f5e-0d5b-4fc1-a8cc-7da011e9a1f5"
    },
    {
        "author": "王之道",
        "paragraphs": [
            "行並焦湖試問塗，何如震澤占姑蘇。",
            "提壺聒聒勸誰飲，我不知君渠自呼。"
        ],
        "title": "和孔純老按屬邑六首  其三",
        "id": "b302fa22-f8cc-4248-99a4-65bacc9e58c7"
    },
    {
        "author": "王之道",
        "paragraphs": [
            "客裏宵寒夢易醒，起看殘月照窗眀。",
            "招提正在山多處，過雨流泉碎玉鳴。"
        ],
        "title": "和孔純老按屬邑六首  其四",
        "id": "039ee8a9-1c23-4fe4-8626-6822580728b5"
    },
    {
        "author": "王之道",
        "paragraphs": [
            "石竇泠泠注竹谿，谿光浮動軟琉璃。",
            "幽人愛玩不忍去，覓句坐驚紅日西。"
        ],
        "title": "和孔純老按屬邑六首  其五",
        "id": "2c40cbb0-8a50-4c86-856d-ea93e90f14de"
    },
    {
        "author": "王之道",
        "paragraphs": [
            "榛莽無邉没盡頭，當年禾稼壓田疇。",
            "流亡復業知何日，九叙宜先戒用休。"
        ],
        "title": "和孔純老按屬邑六首  其六",
        "id": "01a89a7e-89b2-4bf7-b809-5d332ca61add"
    },
    {
        "author": "王之道",
        "paragraphs": [
            "抖擻空腸一字無，下邳能復異時書。",
            "中興正欲平驕寇，莫若相如賦子虚。"
        ],
        "title": "和戴禹功幕府歸來三首  其一",
        "id": "45da85b2-a94e-4226-b01e-f5b7a297679f"
    },
    {
        "author": "王之道",
        "paragraphs": [
            "客裏詩成付漫書，清風一榻黑甜餘。",
            "相山舊隠今分定，卻是歸來計不疏。"
        ],
        "title": "和戴禹功幕府歸來三首  其二",
        "id": "cb6f6a43-2462-45b6-8b9b-283a275e3e70"
    },
    {
        "author": "王之道",
        "paragraphs": [
            "臨淮終日鑑修眉，水外遥山尺五低。",
            "我欲騎雲呌閶闔，請將捕寇付平西。"
        ],
        "title": "和戴禹功幕府歸來三首  其三",
        "id": "26a29791-9971-4517-bc91-b7c541311246"
    },
    {
        "author": "王之道",
        "paragraphs": [
            "當年相望見無由，千里荆襄隔數州。",
            "時得新詩夸好句，服膺何止釣槎頭。"
        ],
        "title": "和由字韵",
        "id": "ebb02c93-726b-47a4-b1d4-263c1af06c41"
    },
    {
        "author": "王之道",
        "paragraphs": [
            "日下高城月入扉，蒲葵不動晚風微。",
            "幽人信步如相過，買酒黄公一醉歸。"
        ],
        "title": "和趙積中",
        "id": "6f6d2338-9ab8-409c-b806-30fb32ef537d"
    },
    {
        "author": "王之道",
        "paragraphs": [
            "潮退菰蒲風自倒，秋深菱芡雨應添。",
            "怪來病眼雙明甚，喜見遥山寸碧纖。"
        ],
        "title": "秋日即事二首  其一",
        "id": "64a16000-99e1-4f2f-a1d0-ca9c7e16b050"
    },
    {
        "author": "王之道",
        "paragraphs": [
            "枕緣睡熟來魂夢，衣爲酣頻带酒痕。",
            "多事長紅兼短白，雨餘相倚映江村。"
        ],
        "title": "秋日即事二首  其二",
        "id": "9b61aa82-696f-4f04-80f9-d0dc4c300abd"
    },
    {
        "author": "王之道",
        "paragraphs": [
            "芡觜静緘秋水碧，梨腮深抺夕陽紅。",
            "近來詩社争相勝，幽討冥搜字字工。"
        ],
        "title": "秋日野步和王覺民十六首  其一",
        "id": "aebdfc4f-8b5f-4990-abd5-b9cd7b095e7b"
    },
    {
        "author": "王之道",
        "paragraphs": [
            "桑林閒覺疏黄减，菜隴貧憐嫩綠添。",
            "秋水接潮還瀲灔，晚風吹雨乍廉纖。"
        ],
        "title": "秋日野步和王覺民十六首  其二",
        "id": "86fe45fd-83a9-4a0c-9399-92f3f3caf231"
    },
    {
        "author": "王之道",
        "paragraphs": [
            "窮愁長怕詩撩撥，幽憤須凴酒破除。",
            "對酒更遭詩債窘，可堪毛頴不中書。"
        ],
        "title": "秋日野步和王覺民十六首  其三",
        "id": "b637b5b6-7510-48f2-87e3-5e3f3fbb16cf"
    },
    {
        "author": "王之道",
        "paragraphs": [
            "揉藍拍岸秋濤信，列炬緣山夜燒痕。",
            "楓葉經霜紅更好，晚來扶杖過前村。"
        ],
        "title": "秋日野步和王覺民十六首  其四",
        "id": "dafe98d0-443a-4937-a672-97b46c599dbf"
    },
    {
        "author": "王之道",
        "paragraphs": [
            "荷葉倚風揺敗綠，蓼花霑雨卧衰紅。",
            "物華雖逐窮秋老，詩句翻從壯歲工。"
        ],
        "title": "秋日野步和王覺民十六首  其五",
        "id": "5ade363e-3461-44a4-95d2-442572995b23"
    },
    {
        "author": "王之道",
        "paragraphs": [
            "迂愚長與懶相兼，歲晚空餘白髪添。",
            "坐送夕陽還黯黯，倚看新月露纖纖。"
        ],
        "title": "秋日野步和王覺民十六首  其六",
        "id": "6d90064c-89cf-4e2b-a412-2a2e06aa62b6"
    },
    {
        "author": "王之道",
        "paragraphs": [
            "五窮韓愈煩驅逐，一室陳蕃倦掃除。",
            "我有塤箎舊詩集，當令阿買爲君書。"
        ],
        "title": "秋日野步和王覺民十六首  其七",
        "id": "3ffff3a5-03d3-4945-bd00-16a4187d3196"
    },
    {
        "author": "王之道",
        "paragraphs": [
            "雨晴庭户生秋意，潮落溪橋見水痕。",
            "稻熟人家得相向，兵餘眼底兩三村。"
        ],
        "title": "秋日野步和王覺民十六首  其八",
        "id": "5b09aa85-166b-487c-85f8-175f683cccb3"
    },
    {
        "author": "王之道",
        "paragraphs": [
            "酒嫩細斟浮蟻綠，芡柔輕剥汗衫紅。",
            "搜羅物象嗟予拙，揮掃詞章放子工。"
        ],
        "title": "秋日野步和王覺民十六首  其九",
        "id": "5bc98ebc-afbd-43ab-b57c-323bc2d90089"
    },
    {
        "author": "王之道",
        "paragraphs": [
            "孤燈閃閃風還暗，清漏沉沉夜向添。",
            "案上數枝漙露菊，可憐疏落嫩纖纖。"
        ],
        "title": "秋日野步和王覺民十六首  其一○",
        "id": "f1fa82d3-bb2b-49ac-b91a-e4490d397489"
    },
    {
        "author": "王之道",
        "paragraphs": [
            "簞瓢不失生涯在，詩酒何當習氣除。",
            "欲倩雕弧落新雁，足間尋覓子卿書。"
        ],
        "title": "秋日野步和王覺民十六首  其一一",
        "id": "eec00e04-2609-40fa-a755-2ff3b803e306"
    },
    {
        "author": "王之道",
        "paragraphs": [
            "雨開繁菊金無價，風皺平池鑑有痕。",
            "日暮客帆何處落，柿林西畔荻花村。"
        ],
        "title": "秋日野步和王覺民十六首  其一二",
        "id": "5548297c-de3b-4224-9f96-5c807f6ac93f"
    },
    {
        "author": "王之道",
        "paragraphs": [
            "烟裏山光陳水墨，雲邉日影亂青紅。",
            "新詩有畫人難到，高壓澄江五字工。"
        ],
        "title": "秋日野步和王覺民十六首  其一三",
        "id": "8ea08f5c-d825-4b05-b660-b5e6b0e90669"
    },
    {
        "author": "王之道",
        "paragraphs": [
            "更窮詩債應難欠，縱懶書淫亦自添。",
            "水外修眉横翠巘，試憑張敞畫濃纖。"
        ],
        "title": "秋日野步和王覺民十六首  其一四",
        "id": "5b88eebd-7abc-451d-af4d-2a7a32d92a6c"
    },
    {
        "author": "王之道",
        "paragraphs": [
            "人言會飲辰嫌酉，我爲求醫日問除。",
            "老去誰能遵百忌，秋來只欲上三書。"
        ],
        "title": "秋日野步和王覺民十六首  其一五",
        "id": "1e49a1a7-ce38-4fe7-81c8-0f63639ac842"
    },
    {
        "author": "王之道",
        "paragraphs": [
            "病怯酒杯微過量，瘦憐衣带頗寛痕。",
            "傷心故國迷煙草，秋日荒凉處處村。"
        ],
        "title": "秋日野步和王覺民十六首  其一六",
        "id": "2843d91b-baae-4a3e-898f-904381d6dfae"
    },
    {
        "author": "王之道",
        "paragraphs": [
            "看君落筆走雲烟，想見新豐醉少年。",
            "龍脊舊堆騏驥種，義方今服乃翁賢。"
        ],
        "title": "和卞養直見示三絕簡聖書  其一",
        "id": "6c193565-61ad-45d1-8d16-95106838df22"
    },
    {
        "author": "王之道",
        "paragraphs": [
            "楊柳陰中乳燕飛，馬頭寒峭怯單衣。",
            "胡麻知有誰人種，應怪東遊未即歸。"
        ],
        "title": "和卞養直見示三絕簡聖書  其二",
        "id": "c0d9911a-624b-4cb4-ba13-d9d93f77d86f"
    },
    {
        "author": "王之道",
        "paragraphs": [
            "遲日輕風過雨天，笑聲何處送鞦韆。",
            "清明已逼長安近，寄語先生快着鞭。"
        ],
        "title": "和卞養直見示三絕簡聖書  其三",
        "id": "a9c6a377-2b91-448b-a048-734dd3429367"
    },
    {
        "author": "王之道",
        "paragraphs": [
            "朝來霽色快行人，嫩綠妖紅照眼眀。",
            "去去諒無留滯歎，不妨寒食半陰晴。"
        ],
        "title": "朝晴",
        "id": "fb6d945f-7cd4-4c57-9bb4-f35dbf8dc2b2"
    },
    {
        "author": "王之道",
        "paragraphs": [
            "飛霰飄飄堕晚風，亂山無數暮雲同。",
            "天工卻似憐羈旅，又變霜華見碧空。"
        ],
        "title": "晚晴  其一",
        "id": "91b7119a-9281-4281-9704-e514fd99ca7d"
    },
    {
        "author": "王之道",
        "paragraphs": [
            "一舍麻城指顧中，遠山横翠慰吾悰。",
            "勞生艱險今嘗遍，休把狂言嚇老翁。"
        ],
        "title": "晚晴  其二",
        "id": "5df12075-ffad-4c00-a116-bd1b8241d013"
    },
    {
        "author": "王之道",
        "paragraphs": [
            "問言何處是安豐，人指湖光柳影東。",
            "欲識淮西真使者，一鞭追驥有詩翁。"
        ],
        "title": "北去安豐",
        "id": "8d4d0aa0-4cd3-4d97-9e26-831b695b0fb4"
    },
    {
        "author": "王之道",
        "paragraphs": [
            "水滿陂塘草滿川，望中茅屋起孤烟。",
            "十年不踏安豐路，遂與清淮作次邉。"
        ],
        "title": "安豐道中",
        "id": "86c4936a-88d4-41a4-b0d2-77291b0634d5"
    },
    {
        "author": "王之道",
        "paragraphs": [
            "曾隨驍將遠追奔，勇冠諸軍繼虎賁。",
            "聖主念功知有自，一時高下拜新恩。"
        ],
        "title": "給散告帖",
        "id": "fedc922e-262b-4bba-be62-9407ceb6ebcd"
    },
    {
        "author": "王之道",
        "paragraphs": [
            "春秋遺跡舊山川，魯破吳亡久寂然。",
            "恰到前年征戰處，數間茅屋起炊煙。"
        ],
        "title": "早發槖皋",
        "id": "051a4336-51cb-403b-ab14-45f1d4710e1e"
    },
    {
        "author": "王之道",
        "paragraphs": [
            "鞭絲曵雪繚官槐，綠陣中間一道開。",
            "高下未勞輕喜愠，相公曾作榜梢來。"
        ],
        "title": "集英殿賜第出馬上口占",
        "id": "f060b531-5462-42dc-b09a-2d7ea6dc8e30"
    },
    {
        "author": "王之道",
        "paragraphs": [
            "一樽相對夜厭厭，風捲浮雲見玉蟾。",
            "凌亂請看矛作舞，清光炯炯已窺簷。"
        ],
        "title": "合寨陪諸公觀月",
        "id": "67df083c-af3d-4bbf-aa9d-940bb2eaf3ed"
    },
    {
        "author": "王之道",
        "paragraphs": [
            "路窮得水欲何爲，立馬逢人問所之。",
            "十里歸來同小愒，一鞭南去不踰時。"
        ],
        "title": "永豐道上阻水",
        "id": "a95b5877-970f-4f3f-ba67-811c2977bd95"
    },
    {
        "author": "王之道",
        "paragraphs": [
            "雨晴烟渚白鷗亂，風過霜林紅葉稀。",
            "獨步幽吟心正苦，卻憐明月照人歸。"
        ],
        "title": "獨步",
        "id": "1eea1120-5abd-4d8a-8d9c-b7834427ae4f"
    },
    {
        "author": "王之道",
        "paragraphs": [
            "雲開層觀切高寒，三面江湖一面山。",
            "眼界不知多少遠，望中幽鳥暮飛還。"
        ],
        "tags": [
            "岳阳楼"
        ],
        "title": "岳陽樓",
        "id": "24a4529a-acac-42e7-89bf-e2201696c9ec"
    },
    {
        "author": "王之道",
        "paragraphs": [
            "屈指宣和歲在辰，於今四十有三春。",
            "吾家又得萊追繼，叢桂從兹不乏人。"
        ],
        "title": "書子萊丙戌登科題名小錄後",
        "id": "ac845753-791c-4f9c-b23b-017522e6bd9b"
    },
    {
        "author": "王之道",
        "paragraphs": [
            "老懶誰能教子孫，静中猶喜讀書聲。",
            "有如雙鳯傳家學，令我聞風畏後生。"
        ],
        "title": "寄二兒",
        "id": "21bd782c-a439-4849-8b40-427a3e0f8179"
    },
    {
        "author": "王之道",
        "paragraphs": [
            "江南七月旱不雨，捲地風霾翳寰宇。",
            "夷門先生有底忙，車馬東遊亦良苦。"
        ],
        "title": "次韵趙積中慈湖即事  其一",
        "id": "4248aeed-d2ff-431d-b781-23eae8d83d96"
    },
    {
        "author": "王之道",
        "paragraphs": [
            "干戈九載予心哀，亂離誰復歌南陔。",
            "喜君父母老相守，調官仍逐金陵來。"
        ],
        "title": "次韵趙積中慈湖即事  其二",
        "id": "87e19496-34ba-46bb-9863-80a33f94c62f"
    },
    {
        "author": "王之道",
        "paragraphs": [
            "入室兒童隘函丈，想見綵衣還謔浪。",
            "掛冠如欲賦田園，一水淮鄉足閒曠。"
        ],
        "title": "次韵趙積中慈湖即事  其三",
        "id": "da40e2c5-30da-4bb4-9164-0108a2eab336"
    },
    {
        "author": "王之道",
        "paragraphs": [
            "嗟予留滯行當歸，秋雨夜寒聞搗衣。",
            "短檠眀滅淚眼暗，誰令不寐心如飛。"
        ],
        "title": "次韵趙積中慈湖即事  其四",
        "id": "125a565c-eb2e-4188-86a8-ab762bbeb9ef"
    },
    {
        "author": "王之道",
        "paragraphs": [
            "山色湖光過雨清，江邉歸騎净無塵。",
            "先生有酒快吾取，相逢少見如斯人。"
        ],
        "title": "次韵趙積中慈湖即事  其五",
        "id": "eda748d7-2a77-4d63-9c93-13de7460dab6"
    },
    {
        "author": "王之道",
        "paragraphs": [
            "平生可慣償詩債，追驥疲駑况加怠。",
            "不妨對客自揮毫，文社於今有淮海。"
        ],
        "title": "次韵趙積中慈湖即事  其六",
        "id": "f20d30d0-386d-454e-a28b-965c716d437a"
    },
    {
        "author": "王之道",
        "paragraphs": [
            "覆塊青青麥欲齊，田家籬落柘岡西。",
            "歲饑冬暖聊相補，抉藕歸來餉萊妻。"
        ],
        "title": "冬日出郊二首  其一",
        "id": "5b0b91ec-ef95-459e-aa66-add82ee54ac3"
    },
    {
        "author": "王之道",
        "paragraphs": [
            "一鞭乘興上山頭，雨脚隨風濕破裘。",
            "冬日有情還可愛，忽開雲霧見林丘。"
        ],
        "title": "冬日出郊二首  其二",
        "id": "b898f370-7102-42af-b78b-c0c6d01bdd32"
    },
    {
        "author": "王之道",
        "paragraphs": [
            "田禾吐白將就槁，野草垂黄幾欲燃。",
            "來日天孫嫁河鼓，洗車今喜有夤緣。"
        ],
        "title": "七夕苦旱望雨",
        "id": "1714805b-7b24-4774-b7e5-8a16d9961987"
    },
    {
        "author": "王之道",
        "paragraphs": [
            "說詩人去想雲車，千古青巖倚碧虚。",
            "訓詁未容端拜議，一言聊復問關雎。"
        ],
        "title": "游毛公洞六首  其一",
        "id": "a86ddd74-407b-4ce5-966d-cba2baaa51fc"
    },
    {
        "author": "王之道",
        "paragraphs": [
            "旋披荆棘入山來，洞口晴煙翳不開。",
            "試問真人竟何處，他年相就謁蓬萊。"
        ],
        "title": "游毛公洞六首  其二",
        "id": "92fa3602-8e80-4c44-92fe-4b5c5ca3a467"
    },
    {
        "author": "王之道",
        "paragraphs": [
            "須信桃源路易迷，野人遥指過山西。",
            "由來石室非仙窟，漫向雲中覔舊蹊。"
        ],
        "title": "游毛公洞六首  其三",
        "id": "0d269f45-cb07-432f-aa31-6e9681b6666a"
    },
    {
        "author": "王之道",
        "paragraphs": [
            "山前踴躍見樵人，欲問神仙更問津。",
            "指點長柯向東去，不知銀穴又非真。"
        ],
        "title": "游毛公洞六首  其四",
        "id": "b69e04b2-7256-4b30-96c1-8a0254b7751e"
    },
    {
        "author": "王之道",
        "paragraphs": [
            "徘徊銀穴送斜暉，散遣長鬚上翠微。",
            "青鳥似知予意確，故傳仙語傍人飛。"
        ],
        "title": "游毛公洞六首  其五",
        "id": "2bb6dfe4-6081-4284-bafd-e05556bef886"
    },
    {
        "author": "王之道",
        "paragraphs": [
            "偶因青鳥遂幽尋，翠壁蒼崖白日陰。",
            "三扣石扉人不識，滿山松竹自悲吟。"
        ],
        "title": "游毛公洞六首  其六",
        "id": "f9714957-05f6-4f19-af6b-8c9b1478b078"
    },
    {
        "author": "王之道",
        "paragraphs": [
            "粉節儲霜競出籬，我來猶及筍生時。",
            "清風一榻君休問，明月半窗予自知。"
        ],
        "tags": [
            "太湖"
        ],
        "title": "題太湖驛竹軒",
        "id": "f5466d4c-8ba0-4c78-83cb-3c036e6c83e8"
    },
    {
        "author": "王之道",
        "paragraphs": [
            "函丈當年貯卧龍，笑談曾記一尊同。",
            "幅巾已起草廬在，寂寞溪山空晚風。"
        ],
        "title": "過水南題范諫議書室",
        "id": "cd821816-1553-49a8-9902-83df5ce6d862"
    },
    {
        "author": "王之道",
        "paragraphs": [
            "叢玕潑黛千峰色，急雨奔霆萬壑聲。",
            "莫訝祖師來入夢，祇應知我欲山行。"
        ],
        "title": "題德章山",
        "id": "2fb8db5b-f9cc-451e-b75b-135bdb529a8c"
    },
    {
        "author": "王之道",
        "paragraphs": [
            "犯暑籃輿趁曉耕，東風迎面葛衣輕。",
            "過山繚繞湖邊路，楊柳陰中带月行。"
        ],
        "title": "過含山郵亭和子厚弟壁間韵三首  其一",
        "id": "491870e5-0959-4494-aa0c-940c8fb21a62"
    },
    {
        "author": "王之道",
        "paragraphs": [
            "透雲斜日影朦朧，樹杪依微少女風。",
            "景物重來正無恙，爲君收拾向詩中。"
        ],
        "title": "過含山郵亭和子厚弟壁間韵三首  其二",
        "id": "8073bbc6-f703-4465-ad3f-47689028f756"
    },
    {
        "author": "王之道",
        "paragraphs": [
            "開窗如見碧油幢，新竹春來過屋長。",
            "漸近柴桑舊家路，清風來報稻花香。"
        ],
        "title": "過含山郵亭和子厚弟壁間韵三首  其三",
        "id": "3b533b7b-3921-4fb3-bbaf-4a8860b0562f"
    },
    {
        "author": "王之道",
        "paragraphs": [
            "一水濡須百里間，舉頭遥見水西山。",
            "微波不動又終日，安得扁舟送我還。"
        ],
        "title": "吳興舟中有作",
        "id": "bfe705ae-e77c-4a35-a2f0-373b2c41e019"
    },
    {
        "author": "王之道",
        "paragraphs": [
            "短垣新雨上銀泥，柳外幽花咫尺迷。",
            "獨喜流鶯解人意，一聲聲傍綠窗啼。"
        ],
        "title": "春日偶成",
        "id": "7d3dffb9-238b-4a6e-82ef-ca15f90da33c"
    },
    {
        "author": "王之道",
        "paragraphs": [
            "籃輿兀醉出東門，賴有官舟爲解紛。",
            "流馬木牛今已矣，其餘兒輩說三分。"
        ],
        "title": "春日書事呈歷陽縣蘇仁仲八首  其一",
        "id": "bb907a78-cf14-4cb1-9467-8eca4bfb413e"
    },
    {
        "author": "王之道",
        "paragraphs": [
            "芳草池塘處處佳，竹籬茅屋野人家。",
            "清明過了桃花盡，頗覺春容屬菜花。"
        ],
        "title": "春日書事呈歷陽縣蘇仁仲八首  其二",
        "id": "9b112f3f-fefd-4927-9e51-3f87c7432f21"
    },
    {
        "author": "王之道",
        "paragraphs": [
            "似是東風惱客心，淹留行色故相禁。",
            "扁舟正在江南岸，又擾浮雲作暮陰。"
        ],
        "title": "春日書事呈歷陽縣蘇仁仲八首  其三",
        "id": "1f8a2779-353c-4b1e-b59a-a98cd896de72"
    },
    {
        "author": "王之道",
        "paragraphs": [
            "情似長江流不斷，亊如芳草剗還生。",
            "此身何苦浮名絆，正擬花時取次行。"
        ],
        "tags": [
            "长江"
        ],
        "title": "春日書事呈歷陽縣蘇仁仲八首  其四",
        "id": "5fd8a41d-f8b8-4018-914c-276c46fd40b1"
    },
    {
        "author": "王之道",
        "paragraphs": [
            "公餘槐柳轉斜日，吏散鳥雀來空庭。",
            "康成書带可人意，坐見茸茸相對青。"
        ],
        "title": "春日書事呈歷陽縣蘇仁仲八首  其五",
        "id": "b816c76e-2ed2-46d1-842e-cb87f48fd71d"
    },
    {
        "author": "王之道",
        "paragraphs": [
            "學似卿家宜有法，人如我輩豈無情。",
            "新詩早自推心服，幽會知誰付目成。"
        ],
        "title": "春日書事呈歷陽縣蘇仁仲八首  其六",
        "id": "21562276-300e-476f-a8ba-d9351a2e53f9"
    },
    {
        "author": "王之道",
        "paragraphs": [
            "猛風吹雨暮江頭，煙草微茫一片愁。",
            "雙鯉不來無處問，欲尋歸路轉悠悠。"
        ],
        "title": "春日書事呈歷陽縣蘇仁仲八首  其七",
        "id": "320306c2-b609-40c5-9beb-3ca91a942b8e"
    },
    {
        "author": "王之道",
        "paragraphs": [
            "子美不應花解惱，次公何必酒而狂。",
            "知君頗負風流債，安得司空慣竊香。"
        ],
        "title": "春日書事呈歷陽縣蘇仁仲八首  其八",
        "id": "4740e33a-2791-4aaa-8e49-e9b1edf71ed9"
    },
    {
        "author": "王之道",
        "paragraphs": [
            "隨行知有筆如椽，不礙冥搜借榻眠。",
            "酒醉詩成還上馬，秋蛇春蚓任人傳。"
        ],
        "title": "過段寨二首  其一",
        "id": "22098395-3c09-4da1-a78f-d97fbd791732"
    },
    {
        "author": "王之道",
        "paragraphs": [
            "嫩綠夭紅照眼明，物華春事暗相驚。",
            "提壺不飲勸誰飲，正在竹叢深處鳴。"
        ],
        "title": "過段寨二首  其二",
        "id": "1bedc31a-b4d5-4936-a2af-afcb886351d9"
    },
    {
        "author": "王之道",
        "paragraphs": [
            "藤梢棘刺失朱門，空想當年載酒樽。",
            "天色重增行客恨，東風吹雨濕黄昏。"
        ],
        "title": "經過合寨弔孟氏故居二首  其一",
        "id": "b0cff630-cd0d-4d9c-8ae5-d63cdeaff5da"
    },
    {
        "author": "王之道",
        "paragraphs": [
            "行過春泥沒馬深，幾聲幽鳥囀喬林。",
            "感時恨别愁無那，賴有清樽慰此心。"
        ],
        "title": "經過合寨弔孟氏故居二首  其二",
        "id": "87a6bf53-d87f-4f95-a7ba-4c8f4e478522"
    },
    {
        "author": "王之道",
        "paragraphs": [
            "湖外山光入座來，水晶宫闕翠屏開。",
            "纖纖細落催花雨，隱隱輕鳴啟蟄雷。"
        ],
        "title": "晚憩聞雷",
        "id": "26da7b01-399f-41e2-bdd4-341e5f16a679"
    },
    {
        "author": "王之道",
        "paragraphs": [
            "日暖風輕晝睡餘，海棠嬌褪玉肌膚。",
            "楊花也似知人意，來趁飛紅入座隅。"
        ],
        "title": "含山驛中",
        "id": "c901fff2-1619-4762-babb-04d6e4db0fd1"
    },
    {
        "author": "王之道",
        "paragraphs": [
            "夜來風雨曉還晴，沙路無泥快早行。",
            "鳥語花容春自好，有生何處不安生。"
        ],
        "title": "鳴山驛夜雨",
        "id": "675b262d-158f-402c-9098-07483a7b34c6"
    },
    {
        "author": "王之道",
        "paragraphs": [
            "狂風横雨忽來鳴，半夜長亭客夢驚。",
            "想見海門春漲急，奔軍百萬聽潮聲。"
        ],
        "title": "夜聞風雨",
        "id": "4f9a0d49-a769-4c59-ac58-d16f6d958f06"
    },
    {
        "author": "王之道",
        "paragraphs": [
            "翠巘中間白水邊，野梅官柳似當年。",
            "正看遶樹下殘日，便覺前村生晚煙。"
        ],
        "title": "丘城道中",
        "id": "fd3681c7-5c5c-4a6f-a88f-773475fb2ebc"
    },
    {
        "author": "王之道",
        "paragraphs": [
            "淮水東來没踝無，只今南北斷修塗。",
            "東風卻與人心别，布暖吹生徧八區。"
        ],
        "title": "出合肥北門二首  其一",
        "id": "3bb4ae56-9818-4f99-82f3-32942fff7395"
    },
    {
        "author": "王之道",
        "paragraphs": [
            "斷垣甃石新修疊，折戟埋沙舊戰場。",
            "闤闠凋零煨燼裏，春風生草沒牛羊。"
        ],
        "title": "出合肥北門二首  其二",
        "id": "1b67f341-4a8d-4de8-b2f1-2187c4ab66ff"
    },
    {
        "author": "王之道",
        "paragraphs": [
            "麻葉蓬蓬小麥肥，楊花風裏杜鵑啼。",
            "故園尚阻歸來賦，慚愧東坡雨一犁。"
        ],
        "title": "烏江道中聞杜鵑有感",
        "id": "7bf51f2b-c695-41c2-9e3c-7401bd84d466"
    },
    {
        "author": "王之道",
        "paragraphs": [
            "一溪清水浸餘霞，風裏歸鴻字脚斜。",
            "今夜不知何處宿，路廽山崦兩三家。"
        ],
        "title": "竹城道中",
        "id": "4f269af2-d193-45ab-867d-98ea57639bd5"
    },
    {
        "author": "王之道",
        "paragraphs": [
            "小橋流水數家村，春入川原日自暾。",
            "馬上不知嵐氣重，誤驚征袖濕啼痕。"
        ],
        "title": "下閣道中",
        "id": "7d03bf8a-21b3-4c60-87b0-6bc22bf0f45a"
    },
    {
        "author": "王之道",
        "paragraphs": [
            "走利奔權幾日休，歸來還復郭南游。",
            "直饒心計姦如鬼，終恐輸他善自謀。"
        ],
        "title": "西門道中聞人售田",
        "id": "f358fde2-8a1c-4883-a210-ccb9dea3e14f"
    },
    {
        "author": "王之道",
        "paragraphs": [
            "六峰環翠繞金藍，下馬初嘗一酌甘。",
            "久旱喜看雲氣浹，晚風吹雨過江南。"
        ],
        "title": "題大泉寺",
        "id": "b2fe12f9-5ec5-4c51-b10c-ea276f3c864f"
    },
    {
        "author": "王之道",
        "paragraphs": [
            "蚊觜生花夜更長，睡鄉蝴蝶正悠颺。",
            "山僧不恤秋眠熟，連打鐘聲到枕旁。"
        ],
        "title": "題南巢地藏寺",
        "id": "c40c6c58-30a6-40c2-88d7-707bcf5a8ea3"
    },
    {
        "author": "王之道",
        "paragraphs": [
            "萬松邀我上崔嵬，入寺山屏次第開。",
            "無說欲知真說法，松聲還送出山來。"
        ],
        "title": "題大龍寺",
        "id": "f8949b6a-b7d2-4446-92ae-f8a351d579de"
    },
    {
        "author": "王之道",
        "paragraphs": [
            "小驛隳頹不見容，著鞭東走梵王宫。",
            "怪禽落日休相恐，五里松篁一徑通。"
        ],
        "title": "題宿松薤山寺",
        "id": "1cf0b62c-2b83-4a40-8f10-c9e4156df759"
    },
    {
        "author": "王之道",
        "paragraphs": [
            "一簷冬日送清温，疏竹蕭蕭覆短垣。",
            "來就老僧同曝背，不妨危坐默無言。"
        ],
        "title": "題許市接待院壁",
        "id": "ee919444-ebab-4e3d-9189-d097b3f563ca"
    },
    {
        "author": "王之道",
        "paragraphs": [
            "夢斷蓬窗特地愁，卧聞溪水嚙舡頭。",
            "夜航又逐東風去，重歎因人此滯留。"
        ],
        "title": "題許市施水坊",
        "id": "f1194039-ec1f-48ef-866f-6341a2456c61"
    },
    {
        "author": "王之道",
        "paragraphs": [
            "我行常苦雨相隨，旱甚民心若倒垂。",
            "坐久雲容膚寸合，願同焦槁被甘滋。"
        ],
        "title": "宿大泉遇雨",
        "id": "8ea5ce0c-03c4-4df5-9d3e-6eebcc2cab38"
    },
    {
        "author": "王之道",
        "paragraphs": [
            "翠袖朱脣一笑開，依風無力競相隈。",
            "陽城豈是僧家物，端恐齊奴步障來。"
        ],
        "title": "題苦竹寺海棠洞三首  其一",
        "id": "4dffd14f-2b15-4a9d-83b2-db31ab4d9355"
    },
    {
        "author": "王之道",
        "paragraphs": [
            "隔夜西風爲辦嚴，掃除氛曀出晴天。",
            "正逢翠幄張青綺，應念朱脣拂紫綿。"
        ],
        "title": "題苦竹寺海棠洞三首  其二",
        "id": "f8447296-0538-4a4e-a7d4-44ba1763fbcf"
    },
    {
        "author": "王之道",
        "paragraphs": [
            "一徑封苔知雨足，貳車行縣昔時遷。",
            "對花啜茗思春日，拂拭新詩益悵然。"
        ],
        "title": "題苦竹寺海棠洞三首  其三",
        "id": "243f9b58-9bb3-4be1-9855-2e73102ac6c8"
    },
    {
        "author": "王之道",
        "paragraphs": [
            "肥松瘦竹古招提，軒檻重遊識舊題。",
            "清意不曾吟得盡，夜來明月浸寒溪。"
        ],
        "title": "題崇因院清軒",
        "id": "18c0ecb5-e40b-4d4e-ac10-faf1a09ee28e"
    },
    {
        "author": "王之道",
        "paragraphs": [
            "寺占湖邊數畆山，杖藜偷得一朝閒。",
            "昨朝恰别居巢長，又喜新詩在壁間。"
        ],
        "title": "法雲寺和湯立賢留題",
        "id": "7df04e61-24e1-4cd9-8987-d27229c131b1"
    },
    {
        "author": "王之道",
        "paragraphs": [
            "絮帽曵絲雲带雨，瓊梳環髻水圍山。",
            "江村五月黄梅過，十里人煙渺莽間。"
        ],
        "title": "題大善寺",
        "id": "d1cdc9ef-f413-4a76-a609-fb89ab95b4e8"
    },
    {
        "author": "王之道",
        "paragraphs": [
            "疏簾如霧隱窗紗，虹影青紅雨脚斜。",
            "坐久清風起何處，一盆昌歜映葵花。"
        ],
        "title": "題華嚴院澤上人西韵軒用前韵",
        "id": "d296f0c4-9111-4876-91c5-497728ea2503"
    },
    {
        "author": "王之道",
        "paragraphs": [
            "鼎社年來得志閒，一杯聊復效逃禪。",
            "新詩莫漫驚流俗，恐被旁人唤皎然。"
        ],
        "title": "和彦立兄贈信上人",
        "id": "08468c82-77cd-47e6-9820-cadfd6dfed10"
    },
    {
        "author": "王之道",
        "paragraphs": [
            "暑雨初晴江上村，藕花無數午風温。",
            "梁山正帖淮南岸，到得精藍日未昏。"
        ],
        "title": "贈浮屠道本二首  其一",
        "id": "f254f519-7107-4f73-8265-12b43cc3e394"
    },
    {
        "author": "王之道",
        "paragraphs": [
            "一去禪關忽五春，異鄉驚見眼終清。",
            "問師參學今何解，雲在青天水在缾。"
        ],
        "title": "贈浮屠道本二首  其二",
        "id": "0f1fa875-6b4b-4051-aa4a-c6160cfb61aa"
    },
    {
        "author": "王之道",
        "paragraphs": [
            "拍天湖水亂蛙鳴，雨脚隨風潑細塵。",
            "翠幄不開楊柳晚，紅雲初坐海棠春。"
        ],
        "title": "和因上人四首  其一",
        "id": "d4733ad2-ac5a-4419-8cde-2d0f3f032bdb"
    },
    {
        "author": "王之道",
        "paragraphs": [
            "茭葑彌天眼界幽，澆愁應辦酒如油。",
            "坐憐漁父機心勝，萬頃春苗不下鷗。"
        ],
        "title": "和因上人四首  其二",
        "id": "ce554b1c-e043-4bc6-ba0f-487baeb8d8b0"
    },
    {
        "author": "王之道",
        "paragraphs": [
            "水雲深處見人煙，桑柘鳴鳩似可憐。",
            "卻怪銀泥環四壁，由來春雨上蝸涎。"
        ],
        "title": "和因上人四首  其三",
        "id": "5c1a1c62-0283-4079-9eba-91359ecb15e9"
    },
    {
        "author": "王之道",
        "paragraphs": [
            "荼䕷花底照衰顔，風送餘香到酒間。",
            "春色他年尚無恙，紅裙來繼謝東山。"
        ],
        "title": "和因上人四首  其四",
        "id": "7d6b1af4-b87c-4e86-828b-00f2e1006cdf"
    },
    {
        "author": "王之道",
        "paragraphs": [
            "師去無爲十五年，重來猿鶴亦忻然。",
            "此生不負今朝祝，冀結龍華會裏緣。"
        ],
        "title": "和天衣聰老五首  其一",
        "id": "a1ff5b2a-dd07-4819-a768-998bf7dc1acd"
    },
    {
        "author": "王之道",
        "paragraphs": [
            "老懷歸去幾何年，吳越宗風久寂然。",
            "聞說近來獅子吼，應將驢脚問生緣。"
        ],
        "title": "和天衣聰老五首  其二",
        "id": "5510a5e0-75a7-4b7f-bbc1-1cf744270540"
    },
    {
        "author": "王之道",
        "paragraphs": [
            "法華靈應著當年，今古何曾有間然。",
            "不見後身房次律，卻因和璞記前緣。"
        ],
        "title": "和天衣聰老五首  其三",
        "id": "74f6222e-1f15-41bf-a73f-c4937d64ff6c"
    },
    {
        "author": "王之道",
        "paragraphs": [
            "達磨東來不記年，一燈然處百燈然。",
            "願從清淨求明了，應喜晨齋學省緣。"
        ],
        "title": "和天衣聰老五首  其四",
        "id": "46eb7a5a-5ebc-4c21-a7d0-e86335cf7765"
    },
    {
        "author": "王之道",
        "paragraphs": [
            "綠楊芳草自年年，人老逢春重喟然。",
            "六入儻能除舊習，三乘端許結新緣。"
        ],
        "title": "和天衣聰老五首  其五",
        "id": "bd840bf6-ee41-4b9e-8262-02d5c6e5be4a"
    },
    {
        "author": "王之道",
        "paragraphs": [
            "望外荆榛蔽輞川，我來何必爲逃喧。",
            "亂餘村疃雞豚盡，秋到江湖藻荇繁。"
        ],
        "title": "再用韵贈湖塘來上人二首  其一",
        "id": "ad74c30d-9a54-485a-a527-44dbfe73d9ed"
    },
    {
        "author": "王之道",
        "paragraphs": [
            "湖水瀰瀰浸綠苔，湖邊衰柳兩三栽。",
            "游魚得意潜還躍，幽鳥多情去復來。"
        ],
        "title": "再用韵贈湖塘來上人二首  其二",
        "id": "e0fbd942-5bf6-4f14-b02b-60dc80404508"
    },
    {
        "author": "王之道",
        "paragraphs": [
            "十里西疇路半砠，短轅無力困瘏痡。",
            "支笻預作淵明具，甕有烏程不用沽。"
        ],
        "title": "山西莊舍贈信上人和彦時兄四首  其一",
        "id": "0332b26b-022e-4d5f-a062-7c94288c1a58"
    },
    {
        "author": "王之道",
        "paragraphs": [
            "四壁蕭然犬自馴，年來食粥甑生塵。",
            "相逢未暇寒温語，請效參寥作故人。"
        ],
        "title": "山西莊舍贈信上人和彦時兄四首  其二",
        "id": "2f23796f-41c4-439d-940d-32721cc4ef4b"
    },
    {
        "author": "王之道",
        "paragraphs": [
            "一枝清瘦早梅春，風味高如郭泰巾。",
            "襟袖歸來香未歇，要將佳句屬詩人。"
        ],
        "title": "山西莊舍贈信上人和彦時兄四首  其三",
        "id": "3a31c545-337f-4584-9636-3a8ad6a69c39"
    },
    {
        "author": "王之道",
        "paragraphs": [
            "寒鴉成陣下遥村，冰合回塘鏡一番。",
            "㶁㶁溪流響何處，亂山無數不知源。"
        ],
        "title": "山西莊舍贈信上人和彦時兄四首  其四",
        "id": "7195dca1-34ed-44a1-a4cc-a37d4fde77d0"
    },
    {
        "author": "王之道",
        "paragraphs": [
            "道人知我過山來，旋掃蓬門對水開。",
            "惟有温菘薦樽爼，一畦疏綠隱蒿萊。"
        ],
        "title": "贈道上人",
        "id": "de7dd369-f508-4c19-bd80-390560a7b42c"
    },
    {
        "author": "王之道",
        "paragraphs": [
            "卧雨春頭到地長，清風一榻借微凉。",
            "碁聲驚斷高僧夢，起撥爐中未過香。"
        ],
        "title": "和道可",
        "id": "6c22d04e-f3af-48d0-b95f-6d58a638db28"
    },
    {
        "author": "王之道",
        "paragraphs": [
            "相山風物似斜川，岑寂那知市井喧。",
            "歲旱但傷禾穗槁，秋饑猶喜栗皺繁。"
        ],
        "title": "和彦逢弟簡相山古上人二首  其一",
        "id": "a7a4efde-55d0-4b16-84e1-99529c6c21bc"
    },
    {
        "author": "王之道",
        "paragraphs": [
            "蒿艾深迷古徑苔，荒凉菊塢與松栽。",
            "稻田正似人無幾，賴有高僧伴我來。"
        ],
        "title": "和彦逢弟簡相山古上人二首  其二",
        "id": "74925aeb-ef6c-4b15-ba32-e00ddafe1f6d"
    },
    {
        "author": "王之道",
        "paragraphs": [
            "雲濤霜巘正崢嶸，夢裏清游覺尚驚。",
            "師到西湖如得句，不妨頻寄老書生。"
        ],
        "tags": [
            "西湖"
        ],
        "title": "送浮屠善慧",
        "id": "0dfefc90-8622-43db-b2ac-5c327e3ed34d"
    },
    {
        "author": "王之道",
        "paragraphs": [
            "西城畦稼卧黄雲，似說千門許見分。",
            "驢載馬馱應不厭，一𥰭牙齒正須君。"
        ],
        "title": "送心上人",
        "id": "f963794e-b7ef-4780-b070-79de075b9a72"
    },
    {
        "author": "王之道",
        "paragraphs": [
            "隴麥如煙水滿塘，路邉桃李問柔桑。",
            "道人不作淵明調，笑碾新茶看瑞香。"
        ],
        "title": "春日訪道上人",
        "id": "a57b35fa-c31d-46a9-b6fa-e0bf00614d52"
    },
    {
        "author": "王之道",
        "paragraphs": [
            "繞屋青桐碧玉椽，坐來巖石起雲煙。",
            "過門竟日奔馳者，應羡山僧去道邊。"
        ],
        "title": "贈桐林老僧",
        "id": "1835a3a0-04c2-426a-9390-958d019ae7ac"
    },
    {
        "author": "王之道",
        "paragraphs": [
            "至哉擇術妙難論，邂逅何妨丐一言。",
            "我已無心求富貴，餘生歸命給孤園。"
        ],
        "title": "贈林山善相老榮師",
        "id": "769e0d76-b081-484a-a9d7-c5c3b7d7481a"
    },
    {
        "author": "王之道",
        "paragraphs": [
            "晝睡醒來日過中，山光入座水函空。",
            "綠楊堤外荷花富，招致清香賴有風。"
        ],
        "title": "回峰寺和浮屠坦然韵",
        "id": "680d8df3-e85a-48c7-9804-2fdfeabe8baa"
    },
    {
        "author": "王之道",
        "paragraphs": [
            "江上相逢試問津，杖藜來作化燈行。",
            "欲知照破無明窟，佛殿熒熒一點明。"
        ],
        "title": "和彦時兄贈覺上人化燈",
        "id": "95c5dcfb-d84f-42a1-a974-f0c997cb623d"
    },
    {
        "author": "王之道",
        "paragraphs": [
            "曾向高安見大愚，迢迢一路徹天衢。",
            "而今到處無些事，困睡饑餐得自如。"
        ],
        "title": "和僧廣實三首  其一",
        "id": "e5a7c800-43f4-4887-9a2b-f561bad60eb4"
    },
    {
        "author": "王之道",
        "paragraphs": [
            "聞說年來貧更甚，生涯和地與錐無。",
            "通身是手承誰力，方信常人實若虛。"
        ],
        "title": "和僧廣實三首  其二",
        "id": "789d62fe-79be-4087-9cea-5a5997d1c85a"
    },
    {
        "author": "王之道",
        "paragraphs": [
            "動容俱見古人情，千里歸來得我驚。",
            "七載何曾有離别，水中明月本相親。"
        ],
        "title": "和僧廣實三首  其三",
        "id": "457dc1f6-6715-406e-9d11-19f35c9161a6"
    },
    {
        "author": "王之道",
        "paragraphs": [
            "憑陵風雨上崔嵬，一見親公病眼開。",
            "似是前生師弟子，兩年今日入山來。"
        ],
        "title": "題德章山親公塔",
        "id": "4ea0b5a7-ab9a-44e8-8841-f00ef7832ba2"
    },
    {
        "author": "王之道",
        "paragraphs": [
            "滿城花草鬬欣榮，嫩綠夭紅照眼明。",
            "會有禪房通野色，解鞍聊復憩予行。"
        ],
        "title": "過廣德宿開元寺上人房",
        "id": "9acbba3f-ff99-42ef-85f5-aa5d26e45d6b"
    },
    {
        "author": "王之道",
        "paragraphs": [
            "十里清風水拍天，老僧齋罷抱頭眠。",
            "丹楹畫棟看摧壓，好爲僧伽作勝緣。"
        ],
        "title": "書來上人房",
        "id": "eb7ed234-7a7b-4950-8369-ae9194861171"
    },
    {
        "author": "王之道",
        "paragraphs": [
            "丹楓黄槲壯秋容，詰曲僧房一徑通。",
            "塔似道人飛白筆，開窗還見倚晴空。"
        ],
        "title": "書源上人壁",
        "id": "3f0b88b1-8a71-4029-bf1e-bc2149c2a885"
    },
    {
        "author": "王之道",
        "paragraphs": [
            "峰頭示衆合如何，一棒由來已自多。",
            "空去空回還信否，至今疑殺那人訶。"
        ],
        "title": "題德山涓老無句堂",
        "id": "fa7dd028-d65b-4abe-950d-93c382e5c07c"
    },
    {
        "author": "王之道",
        "paragraphs": [
            "撫掌相逢一笑同，自言參學百無功。",
            "蜜甜忘卻十年苦，雷吼嚇成三日聾。"
        ],
        "title": "送浮屠宗立東遊二首  其一",
        "id": "eb8621cf-6675-4617-a048-7d1ec9abdeea"
    },
    {
        "author": "王之道",
        "paragraphs": [
            "西走漫償行脚債，南游聊勘坐禪翁。",
            "不知色力能強健，又復觀潮過浙東。"
        ],
        "tags": [
            "钱塘江"
        ],
        "title": "送浮屠宗立東遊二首  其二",
        "id": "5e59dff5-e080-4315-805c-6e5c98560f2d"
    },
    {
        "author": "王之道",
        "paragraphs": [
            "寶蓋山前蔡道人，十年學佛頗安貧。",
            "似聞親見天衣老，爲改今名作惠新。"
        ],
        "title": "贈蔡道人",
        "id": "c80b5ad8-88ce-4e66-8d61-d161ed8a5ae5"
    },
    {
        "author": "王之道",
        "paragraphs": [
            "韓生畫馬有家法，胸中驊騮不可計。",
            "酒酣試作姜子牙，怳若當年釣清渭。"
        ],
        "title": "贈羽流韓洞章",
        "id": "76b4288a-b13b-4c07-accc-66ccbe709588"
    },
    {
        "author": "王之道",
        "paragraphs": [
            "我才傷樸樕，吾道屬艱難。",
            "未遂三豪遇，那知一笑歡。",
            "湖山晨溢翠，風雨夜霑寒。",
            "歸棹秋無幾，游吳意未闌。"
        ],
        "title": "讀韋蘇州詩因用陪王郎中尋孔徵君韻",
        "id": "f5ae7130-e361-4654-bb4f-7a6de845128e"
    },
    {
        "author": "王之道",
        "paragraphs": [
            "霜蕤不艷薇爭白，檀蕊無煙蕙惜馨。"
        ],
        "title": "句",
        "id": "a904eb0c-de7a-405c-ad22-a0cc6ba2b9ba"
    },
    {
        "author": "張進彥",
        "paragraphs": [
            "縛虎敢辭山路險，斬鯨終見海波澄。"
        ],
        "title": "句",
        "id": "d954d2cc-38b4-444f-b619-f605c50373aa"
    },
    {
        "author": "王文卿",
        "paragraphs": [
            "吾法元來不妄傳，信知道法妙玄玄。",
            "君家自是神仙種，管取兒孫代代賢。"
        ],
        "title": "以二十八字爲吾婿他日囑仲和書付梅隱袁庭植",
        "id": "b4b1edb1-4119-40ed-a675-13884c792ddf"
    },
    {
        "author": "王文卿",
        "paragraphs": [
            "聳漢仙峰一柱清，晴春登覽四山明。",
            "祥雲晝護神光現，瑞月宵臨法樂鳴。",
            "華子岡頭靈運賦，七星杉下蔡經盟。",
            "慨思今古無窮事，那得逍遙自在情。"
        ],
        "title": "逍遙峰",
        "id": "00d6a64f-0845-46e2-9d23-3335946274a4"
    },
    {
        "author": "王文卿",
        "paragraphs": [
            "我身是假，松板非真。",
            "牢籠俗眼，跳出紅塵。"
        ],
        "title": "題棺木",
        "id": "3e53be42-ff47-4b5d-ba00-0f83070bf664"
    },
    {
        "author": "王文卿",
        "paragraphs": [
            "漉酒巾籠五岳冠，懶攜琴鶴上朝端。",
            "丹房晝睡煙霞暖，紫府夜歸星斗寒。",
            "詩就幾教山鬼泣，劍靈那許俗人看。",
            "麻姑報道桑田變，一曲仙棋尚未殘。"
        ],
        "title": "麻姑壇",
        "id": "f92af36d-1e29-4855-b6f8-b0a29f9eb587"
    },
    {
        "author": "王文卿",
        "paragraphs": [
            "紅塵富貴無心戀，紫府真仙有志攀。"
        ],
        "title": "句  其一",
        "id": "e7244320-d775-453a-9b10-4a0d71522762"
    },
    {
        "author": "王文卿",
        "paragraphs": [
            "報國有誰能仗節，升天由此可無梯。"
        ],
        "title": "句  其二",
        "id": "38b59dae-d0c4-430d-9346-26147f2d6268"
    },
    {
        "author": "勾龍如淵",
        "paragraphs": [
            "金沙春三月，桃李照城郭。",
            "石峽赬鯉魚，時時醉賓幕。"
        ],
        "title": "送孫太沖守懷安",
        "id": "09841d90-331a-4e61-b78a-4d59e9febc7a"
    },
    {
        "author": "李侗",
        "paragraphs": [
            "耕桑本是吾儒事，不免饑寒智者非。",
            "出處自然皆有據，不應感念泣牛衣。"
        ],
        "title": "柘軒  其一",
        "id": "3ea1f674-8368-4393-b131-5d5a5070abdc"
    },
    {
        "author": "李侗",
        "paragraphs": [
            "五畝之宮植以桑，孟軻舉此助談王。",
            "軒前蒙密知何意，要見經綸滋味長。"
        ],
        "title": "柘軒  其二",
        "id": "322f531d-5f1f-4517-97ab-82f407d6b852"
    },
    {
        "author": "李侗",
        "paragraphs": [
            "三春采采爲蠶供，衣被生靈獨有功。",
            "野外謾多閒草木，可慚無計謝東風。"
        ],
        "title": "柘軒  其三",
        "id": "c1233205-63ea-45e6-ac88-c78015ed1de9"
    },
    {
        "author": "李侗",
        "paragraphs": [
            "學道求師久劍潭，豈緣枯朽預儒涵。",
            "致知事業同歸理，克己工夫判立談。",
            "未借老商顔笑一，已偕韓氏俗重三。",
            "過庭若問論詩禮，應問從誰學指南。"
        ],
        "title": "舍上辭歸羅豫章先生",
        "id": "5f7ae4b9-44a1-4d7d-b851-7d00a51991a8"
    },
    {
        "author": "李侗",
        "paragraphs": [
            "積雪千林凍欲摧，倚欄日日望春回。",
            "天公爲我傳消息，故遣梅花特地開。"
        ],
        "title": "梅林春信",
        "id": "6d2d73fc-4f71-49f0-8292-c2164e81ac86"
    },
    {
        "author": "李侗",
        "paragraphs": [
            "勝如城外宅，花木擁簷前。",
            "一雨晚時過，群峰翠色鮮。",
            "採荆烹白石，接竹引清泉。",
            "車馬長無到，逍遙樂葛天。"
        ],
        "title": "靜庵山居",
        "id": "87eb410e-ce1d-4261-acef-167a4b1de5cb"
    },
    {
        "author": "李侗",
        "paragraphs": [
            "咏歸堂裏靜怡神，更步芳亭識趣新。",
            "愛竹心虛初長筍，觀梅香散漸含仁。",
            "雲將膏雨過桐嶺，水泛桃花出劍津。",
            "生意峽中藏得否，自家收拾滿腔春。"
        ],
        "title": "藏春峽",
        "id": "7ed2167c-08ea-4eae-97bb-23fbcbab6e52"
    },
    {
        "author": "陳剛",
        "paragraphs": [
            "山名芒碭勢穹崇，漢祖嚴祠翠靄中。",
            "紫氣應時騰碧落，素靈何處泣秋風。",
            "狐鳴陳涉孤墳壞，金盡梁王石室空。",
            "畢竟乾坤歸有道，漫誇扛鼎力英雄。"
        ],
        "title": "碭山懷古",
        "id": "b6ab8f65-00ba-4720-9a33-df1fad6f3fe5"
    },
    {
        "author": "馮楫",
        "paragraphs": [
            "形骸在此，其人何在。",
            "乃知一靈，不屬皮袋。"
        ],
        "title": "題枯髏圖",
        "id": "298419bd-1d0f-450b-8799-1180a8a1392c"
    },
    {
        "author": "馮楫",
        "paragraphs": [
            "公事之餘喜坐禪，少曾將脇到床眠。",
            "雖然現出宰官相，長老之名四海傳。"
        ],
        "title": "自詠",
        "id": "413e3f5c-bff8-48b2-9e5e-b48442827b03"
    },
    {
        "author": "馮楫",
        "paragraphs": [
            "我賦躭痂癖，有財貯空虛。",
            "不作子孫計，不爲車馬速。",
            "不充玩好用，不買聲色娛。",
            "置錐無南畝，片瓦無屋廬。",
            "所得月俸給，唯將贖梵書。",
            "萬里遣迎介，崎嶇涉長途。",
            "奉安大剎中，開示諸迷徒。",
            "庶幾披閱者，咸得入無餘。",
            "古佛爲半偈，尚乃捨生軀。",
            "我今以財施，痛楚不侵膚。",
            "以我較古佛，苦樂萬倍殊。",
            "所以不惜財，非是稟性愚。",
            "借問借財人，終日較錙銖。",
            "無常忽地到，寧免生死無。"
        ],
        "title": "施經偈",
        "id": "ac8c5353-3ee8-4c64-b83b-df691451e219"
    },
    {
        "author": "馮楫",
        "paragraphs": [
            "初三十一，中九下七。",
            "老人言盡，龜哥眼赤。"
        ],
        "title": "臨終頌",
        "id": "19bdd55f-48c6-436d-9062-3be63588619f"
    },
    {
        "author": "馮楫",
        "paragraphs": [
            "我朝未第日，鄉間逢歲饑。",
            "兩率閭里人，相共行賑濟。",
            "饑民僅得食，免困餓而斃。",
            "及我登第後，被罪歸田里。",
            "尋復拜召命，迤邐治行計。",
            "忽見道途間，小兒有遺棄。",
            "復自勸鄉邦，割己用施惠。",
            "日飯八千人，八旬乃休止。",
            "于時已麥熟，糧食相接濟。",
            "我始趨行朝，蒙恩長宗寺。",
            "初本不望報，人以爲能事。",
            "利司具切奏，還官不容避。",
            "今年又少歉，我適帥瀘水。",
            "無戶備飯食，所濟俱用米。",
            "聊舍三百斛，十中活一二。",
            "又以一千石，減價平行市。",
            "每石減十錢，庶幾無湧貴。",
            "更有不熟處，資簡潼川類。",
            "計用減價糶，所祈均獲濟。",
            "我非財有餘，但愍民不易。",
            "一時所施行，樂爲之識記。"
        ],
        "title": "勸諭賑濟詩",
        "id": "283c02bd-ef36-49b2-a545-baa238f16d0d"
    },
    {
        "author": "舒清國",
        "paragraphs": [
            "藹藹復依依，朝暉以夕暉。",
            "巖花寒不落，簷鳥靜忘飛。",
            "僧自眠黄葉，人多夢翠微。",
            "雲邊時見鹿，飲水近禪扉。"
        ],
        "title": "迎暉閣",
        "id": "9828ae0a-aede-4208-90cd-4441b419487f"
    },
    {
        "author": "釋嗣宗",
        "paragraphs": [
            "澗底泥牛金貼面，山頭石女著真紅。",
            "繫驢橛上生芝草，不是雲靄香爐峰。"
        ],
        "title": "頌",
        "id": "1cda122d-5745-4290-9968-57adfc904cf4"
    },
    {
        "author": "釋嗣宗",
        "paragraphs": [
            "翠巖不是不說，只爲無個季節。",
            "今朝快便難逢，一句爲君剖決。",
            "露柱本是木頭，秤鎚只是生鐵。",
            "諸人若到諸方，莫道山僧饒舌。"
        ],
        "title": "偈二首  其一",
        "id": "61bcac65-3957-467e-b5f7-6c8a4c06a915"
    },
    {
        "author": "釋嗣宗",
        "paragraphs": [
            "少林坐，庾嶺行，書偈傳衣成戰爭。",
            "庾嶺行，少林坐，得髓安心成話墮。",
            "兩家公案未曾圓，後代兒孫作殃禍。",
            "這殃禍，可煞大，天下衲僧透不過。"
        ],
        "title": "偈二首  其二",
        "id": "3535be59-e102-4d31-a00a-125e5335f873"
    },
    {
        "author": "釋嗣宗",
        "paragraphs": [
            "石人不怕師子吼，須彌頂上翻筋斗。",
            "滄溟竭盡正三更，生鐵崑崙雲外走。"
        ],
        "title": "頌古三首 虔侍者",
        "id": "f7f72848-ce59-4382-a4b2-fd569a0f089e"
    },
    {
        "author": "釋嗣宗",
        "paragraphs": [
            "粥飯隨時養病軀，本無迷悟可關渠。",
            "無端擊著庵前竹，直至如今在半途。"
        ],
        "title": "頌古三首 香嚴擊竹",
        "id": "12d8913c-1df1-4b06-924e-741f8880a58a"
    },
    {
        "author": "釋嗣宗",
        "paragraphs": [
            "弟昆各自逞功能，獨有家兄徹骨貧。",
            "三拜起來無一語，鼻孔纍垂蓋上脣。"
        ],
        "title": "頌古三首 二祖得髓",
        "id": "59bd3cd9-1f05-434a-b257-e3632868a30f"
    },
    {
        "author": "釋嗣宗",
        "paragraphs": [
            "千年石虎產麒麟，一角通身五彩明。",
            "金鎖玉關渾掣斷，毗盧界內鼓煙塵。"
        ],
        "title": "頌古二十六首  其一",
        "id": "dfab28c4-a0dd-473c-bd89-c88f68507ba0"
    },
    {
        "author": "釋嗣宗",
        "paragraphs": [
            "一見明星夢便回，千年桃核長青梅。",
            "雖然不是調羹味，曾與將軍止渴來。"
        ],
        "title": "頌古二十六首  其二",
        "id": "087fa10b-6203-4ecf-8a78-5de63a688f42"
    },
    {
        "author": "釋嗣宗",
        "paragraphs": [
            "過去心不可得，收綸罷釣秋江碧。",
            "扁舟古岸恣閑眠，明月蘆華深穩密。",
            "現在心不可得，法王家法存今昔。",
            "謀臣猛將定封疆，說甚隋珠幷趙璧。",
            "未來心不可得，不可得中只麽得。",
            "石含玉兮地擎山，惟證乃知難可測。",
            "千古流芳誰共知，清風帀地有何極。"
        ],
        "title": "頌古二十六首  其三",
        "id": "c11ab01c-8637-498b-9b3b-ef57558c1b0d"
    },
    {
        "author": "釋嗣宗",
        "paragraphs": [
            "不是風旛不是心，祖師正眼只如今。",
            "如今不識山河礙，識得如今海嶽沉。"
        ],
        "title": "頌古二十六首  其四",
        "id": "9354ebab-7ded-454a-aee5-00681ba09865"
    },
    {
        "author": "釋嗣宗",
        "paragraphs": [
            "鐵牛耕破洞中天，桃花片片出深源。",
            "秦人一去無消息，千古峰巒色轉鮮。"
        ],
        "title": "頌古二十六首  其五",
        "id": "cb06e126-5b1c-4080-ba56-38d02ebe31ae"
    },
    {
        "author": "釋嗣宗",
        "paragraphs": [
            "鬼子掛起那吒面，赤腳跨定須彌盧。",
            "鐵牛鞭起黄河岸，大洋海底食珊瑚。"
        ],
        "title": "頌古二十六首  其六",
        "id": "affaf1ca-c556-4212-8a4a-4568f6437b07"
    },
    {
        "author": "釋嗣宗",
        "paragraphs": [
            "不是心兮不是物，那吒夜入蒼龍窟。",
            "鐵鞭擊碎明月珠，從教大地如翻墨。"
        ],
        "title": "頌古二十六首  其七",
        "id": "d1224c7f-18d0-457c-9974-fa8ef9a2bf96"
    },
    {
        "author": "釋嗣宗",
        "paragraphs": [
            "石裏藏金誰辨別，遊人但見蘚痕斑。",
            "卻被石人窺得破，鐵船載入洞庭山。"
        ],
        "tags": [
            "洞庭湖"
        ],
        "title": "頌古二十六首  其八",
        "id": "a5f59661-f8cd-42d0-b4e0-09d9f4a8a91a"
    },
    {
        "author": "釋嗣宗",
        "paragraphs": [
            "妙凈明心，一句全真。",
            "山河大地，日月星辰。",
            "舒肝瀝膽，照徹古今。",
            "個中如不昧，徧界是黄金。"
        ],
        "title": "頌古二十六首  其九",
        "id": "f0d2be98-b89f-4770-b6d9-94c0566a1256"
    },
    {
        "author": "釋嗣宗",
        "paragraphs": [
            "象外橫該宇宙身，聖凡極盡不容塵。",
            "衲僧意氣合如此，當場誰是奪標人。"
        ],
        "title": "頌古二十六首  其一○",
        "id": "9aaf8c1f-76b2-4e00-9f3f-13764e84007a"
    },
    {
        "author": "釋嗣宗",
        "paragraphs": [
            "婆婆不在五臺山，平地行人作易難。",
            "驀直坦然今古路，區區卻過趙州關。"
        ],
        "title": "頌古二十六首  其一一",
        "id": "d0aa3e46-7ea6-4c9b-bf95-60a658b482f8"
    },
    {
        "author": "釋嗣宗",
        "paragraphs": [
            "一路雄兵犯界河，煙塵塞路絕人過。",
            "安邦賴有張良在，畫角城頭唱楚歌。"
        ],
        "title": "頌古二十六首  其一二",
        "id": "0d7efa24-3fb1-4704-87b8-967a5adb1c52"
    },
    {
        "author": "釋嗣宗",
        "paragraphs": [
            "萬仞峰前握手時，清歌一曲少人知。",
            "但見瞎驢驚宇宙，不知法眼付傳誰。"
        ],
        "title": "頌古二十六首  其一三",
        "id": "60bd959b-c797-4b1e-80dd-95822eef15a1"
    },
    {
        "author": "釋嗣宗",
        "paragraphs": [
            "午夜霜凝星斗寒，長空雲盡山月落。",
            "青天喫棒人盡知，蒼龍退骨誰能覺。",
            "金鳳衝開玉鎖關，麒麟掣斷黄金索。",
            "迢迢劫外孰能拘，南北東西迥超卓。"
        ],
        "title": "頌古二十六首  其一四",
        "id": "d83a3b75-ad8f-4115-8385-09fe054a851e"
    },
    {
        "author": "釋嗣宗",
        "paragraphs": [
            "明頭落節，暗裏喫交，毒手當渠癢處搔。",
            "雪裏鷺鷥飛不見，一隻銀瓶掛樹梢。"
        ],
        "title": "頌古二十六首  其一五",
        "id": "a812c3cf-d99f-40f9-b1a6-c02e89303f24"
    },
    {
        "author": "釋嗣宗",
        "paragraphs": [
            "笊籬木杓，錢貫桶索，說妙談玄俱是錯。",
            "清平鼻孔塞乾坤，天下衲僧無處摸。",
            "明來握土成金，悟去百草皆藥。",
            "拗折俱胝指頭，踏斷趙州略彴。",
            "平常一句用無窮，限量知見徒斟酌。"
        ],
        "title": "頌古二十六首  其一六",
        "id": "43f3b884-d25d-4cfb-83f6-04c572c9f4a6"
    },
    {
        "author": "釋嗣宗",
        "paragraphs": [
            "後園驢喫草，可憐無限虛生老。",
            "半夜盲人問故鄉，不知身在長安道。"
        ],
        "title": "頌古二十六首  其一七",
        "id": "14f9fca8-4072-44e0-83d3-06c977e212aa"
    },
    {
        "author": "釋嗣宗",
        "paragraphs": [
            "生死既不可求，根塵萬病俱休。",
            "從此俱空獨露，蟾輪一片清秋。"
        ],
        "title": "頌古二十六首  其一八",
        "id": "d67b6ec3-4549-4874-8e25-4c617ddf7e66"
    },
    {
        "author": "釋嗣宗",
        "paragraphs": [
            "烏龜三眼紅如火，一角麒麟快似錐。",
            "土宿夜遊南贍部，泥牛腳下火星飛。"
        ],
        "title": "頌古二十六首  其一九",
        "id": "7c99d3ea-ed18-4c1f-9387-2ab3f8243da3"
    },
    {
        "author": "釋嗣宗",
        "paragraphs": [
            "舒無蹤，卷無跡，日午晴空轟霹靂。",
            "衲子驚迷失路頭，神號鬼哭知何極。"
        ],
        "title": "頌古二十六首  其二○",
        "id": "0f37af8b-0240-48ec-aa30-78f48b1cb1e7"
    },
    {
        "author": "釋嗣宗",
        "paragraphs": [
            "新羅渤海，南嶽天台。",
            "纖塵不礙，豈涉去來。",
            "回頭斂念，解脫門開。",
            "反憶善財尋勝友，百城游徧不知回。"
        ],
        "tags": [
            "衡山"
        ],
        "title": "頌古二十六首  其二一",
        "id": "adff0fc8-01c4-489f-a77f-b1069e26b942"
    },
    {
        "author": "釋嗣宗",
        "paragraphs": [
            "貝葉收不盡，一句無私萬法印。",
            "千聖滿口不能宣，嶺梅漏泄春光信。"
        ],
        "title": "頌古二十六首  其二二",
        "id": "de105ec1-642c-48ea-9e2e-75363b94ac96"
    },
    {
        "author": "釋嗣宗",
        "paragraphs": [
            "古塚不爲家，漁翁舉棹出蘆花。",
            "湛水無風江月迥，長空撒盡暮天霞。"
        ],
        "title": "頌古二十六首  其二三",
        "id": "5071c1e0-8ca1-4c9a-a142-d23430b90442"
    },
    {
        "author": "釋嗣宗",
        "paragraphs": [
            "不勞車馬迹，文王去後無消息。",
            "月華影裏釣魚磯，萬古清風長歷歷。"
        ],
        "title": "頌古二十六首  其二四",
        "id": "50e3b1f4-a5f8-4fce-8f3b-29d5371232cc"
    },
    {
        "author": "釋嗣宗",
        "paragraphs": [
            "一鏃三關俱透脫，從前汗馬休拈掇。",
            "須知舊閣快龍舟，當年曾把錦標奪。"
        ],
        "title": "頌古二十六首  其二五",
        "id": "0dacd4f0-25ca-4b41-b4dd-b90005fe7f0d"
    },
    {
        "author": "釋嗣宗",
        "paragraphs": [
            "妙圓金地絕纖塵，到者當觀無相真。",
            "莫道玄門難近向，舉頭便是塔中人。"
        ],
        "title": "頌古二十六首  其二六",
        "id": "ef2435fc-3f0e-4902-9678-c2c1e978a4f5"
    },
    {
        "author": "吳炯",
        "paragraphs": [
            "束带真成屈壯圖，寧思飽死歎侏儒。",
            "便拈手版還丞相，卻覓芒鞋踏故廬。",
            "少日縈心但黄嬭，暮年使鬼勾青奴。",
            "他時有客來載酒，解道欲眠卿去無。"
        ],
        "title": "贈劉羲仲",
        "id": "a08594e8-4c81-46f3-9bbb-ce839c660248"
    },
    {
        "author": "吳炯",
        "paragraphs": [
            "人倫風化自孝始，我懷義烏顔氏子。",
            "昔從書傳聞其名，今來浙東入其里。",
            "未入里先見路碑，高塚巍然雲樹裏。",
            "猶有群烏繞墓飛，或者神烏長不死。",
            "啣土傷吻土亦亦，烏血凝成墓山紫。",
            "今古人人皆有親，負土葬者豈獨此。",
            "如何感召到山禽，須就人心推物理。",
            "生前服勞情自苦，亡後附身哀靡已。",
            "天地憫憐鬼神泣，無知羽族有所使。",
            "父子塋域永相依，白雲深處精靈起。",
            "風吹草卉即萊衣，溪浮蘋藻爲甘旨。",
            "千秋萬古此經過，誰人眼不淚如水。"
        ],
        "title": "顔孝子烏墓",
        "id": "e6fa4beb-483a-4f4e-80c2-03de9b1673c6"
    },
    {
        "author": "吳炯",
        "paragraphs": [
            "誰知吾子漢稜粥，壓倒東坡玉糝羹。"
        ],
        "title": "句",
        "id": "a728396f-9bfc-4e97-961b-3496ed9ae701"
    },
    {
        "author": "陳掞",
        "paragraphs": [
            "季鷹雅志本江湖，胡爲入洛誠計疏。",
            "一盃蓴羹入歸夢，歲晚僅飽松江鱸。",
            "何如王郎十畝宅，一生江頭枕江碧。",
            "西風落日弄煙波，卻笑陶朱計然策。",
            "我來訪君春已深，江花江柳翻綠陰。",
            "相攜三徑拾瑤草，爲問客來何苦心。",
            "固知此事君計得，我被微官苦相逼。",
            "勸君謹勿語彈冠，便恐紛紛北山檄。"
        ],
        "title": "題稙庵",
        "id": "1f346821-dad0-43aa-9b16-a8c5351d4f3d"
    },
    {
        "author": "陳掞",
        "paragraphs": [
            "西郊見說春事濃，杏花香發眠東風。",
            "主人未解此花意，小槽溜溜盃猶空。",
            "勸君瀲灧蒲萄綠，好看枝頭紅映肉。",
            "莫令風雨遣花飛，徒唱人間斷腸曲。"
        ],
        "title": "光淥亭杏花",
        "id": "4990131b-cbdd-4358-b2bc-05e0bcef29a3"
    },
    {
        "author": "陳掞",
        "paragraphs": [
            "湘南夜水風露清，月明耿耿波益平。",
            "嬋娟有人步羅襪，瓊璫玉佩雙娉婷。",
            "可憐玉骨埋藏久，腸斷人間無復有。",
            "豈知化作蘭若蓮，宿契未忘猶並首。",
            "想應快意洗塵緣，不向謝池爭取妍。",
            "玻璃盤中凈土頰，一心稽首西方仙。",
            "請君以圖獻天子，當與嘉禾並周史。",
            "毋令寂寞墮空山，泣月悲雲清夜殘。"
        ],
        "title": "破山寺雙頭白蓮",
        "id": "e0492077-932c-4930-ba55-0834711faca6"
    },
    {
        "author": "程介",
        "paragraphs": [
            "先生溪上種修竹，呼吸溪光餐竹綠。",
            "自應不同此君醫，冰雪之胸元不俗。",
            "我欲相從竹溪中，已辦青蓑黄篾篷。",
            "臥聽肅肅搖清風，一洗滿懷塵土空。",
            "祇愁一夕風雷起，變化飛龍葛陂水。",
            "凌雲去去固無心，莫忘溪頭舞煙雨。"
        ],
        "title": "竹溪爲旌城汪伯溱賦",
        "id": "a33ecccb-b6fe-428b-9278-3f064de80b62"
    },
    {
        "author": "黄泳",
        "paragraphs": [
            "御手指嬋娟，春風晝日眠。",
            "粉勻香汗濕，髻壓鬢雲偏。",
            "柳妬眉間綠，桃驚臉上鮮。",
            "夢魂何處是，應繞帝王邊。"
        ],
        "title": "題晝寢宮人圖應制",
        "id": "3fb2d071-b1bc-494b-a987-6330fb9b011b"
    },
    {
        "author": "黄泳",
        "paragraphs": [
            "蘭質蕙心何所在，風魂雲魄去難招。",
            "子規叫斷黄昏月，疑是佳人恨未消。"
        ],
        "title": "爲師憲兄悼侍兒倩倩  其一",
        "id": "3397a013-c1bc-4214-b952-608a5caa138e"
    },
    {
        "author": "黄泳",
        "paragraphs": [
            "含怨銜辛情脈脈，家人強遣試春衫。",
            "也知不作堅牢玉，祇向人間三十三。"
        ],
        "title": "爲師憲兄悼侍兒倩倩  其二",
        "id": "debb5206-5fe6-4e19-bee8-d2ef3df6e311"
    },
    {
        "author": "李璜",
        "paragraphs": [
            "家家入雪白於霜，更有欹鞍似鬧裝。",
            "便請爐邊叉手坐，從他鼠子自跳梁。"
        ],
        "title": "以二貓送張子賢  其一",
        "id": "028a5697-87f3-4c75-b676-cc85ac26de44"
    },
    {
        "author": "李璜",
        "paragraphs": [
            "銜蟬毛色白勝酥，搦絮推綿亦不如。",
            "老病毗耶須減口，從今休歎食無魚。"
        ],
        "title": "以二貓送張子賢  其二",
        "id": "dc49c15a-f483-48a3-8fc2-5cdd50773edd"
    },
    {
        "author": "李璜",
        "paragraphs": [
            "分明便是龐居士，欲恨無人賣罩籬。"
        ],
        "title": "句",
        "id": "d6d70f2e-9fe7-4754-9d76-8e02ad8827f2"
    },
    {
        "author": "婁乾曜",
        "paragraphs": [
            "一派泠泠遶檻清，塵襟洗滌自涼生。",
            "夜深好夢驚破，疑是半天風雨聲。"
        ],
        "title": "潺潺閣",
        "id": "c824dda8-98ad-4930-a91f-50dce7ac6049"
    },
    {
        "author": "釋景元",
        "paragraphs": [
            "生平只說聱頭禪，撞著聱頭如鐵壁。",
            "脫卻羅籠截腳跟，大地撮來墨漆黑。",
            "晚年轉復沒刀刀，奮金剛杵碎窠窟。",
            "他時要識圓悟面，一爲渠儂併拈出。"
        ],
        "title": "自題肖像",
        "id": "b98035ec-cb3b-4e4c-a7f5-e0f2c199ae48"
    },
    {
        "author": "釋景元",
        "paragraphs": [
            "野干鳴，師子吼。",
            "張得眼，開得口。",
            "動南星，嗟北斗。",
            "金剛階下蹲，神龜火裏走。"
        ],
        "title": "偈",
        "id": "d714a656-56ee-4c0f-8655-c02d028c0be1"
    },
    {
        "author": "釋景元",
        "paragraphs": [
            "有時瞋，有時喜，有時觀音面，有時夜叉觜。",
            "或現鼠尾龍頭，或現鼠頭龍尾。",
            "偏要檢非，不要檢是。",
            "是金不博金，是水不博水。"
        ],
        "title": "偈",
        "id": "93dcfdd2-09d6-47ac-929f-7ac5ef3b38e8"
    },
    {
        "author": "釋景元",
        "paragraphs": [
            "我有明珠一顆，切忌當頭錯過。",
            "雖然覿面相呈，也須一槌打破。"
        ],
        "title": "度南明和尚意擬頌",
        "id": "b6dd987d-6b2a-48c8-951b-6e0c24125bd2"
    },
    {
        "author": "釋景元",
        "paragraphs": [
            "推窮物理成家計，會合時機便識心。",
            "多謝春風無厚薄，貧家桃李也成陰。"
        ],
        "title": "頌古四首  其一",
        "id": "52ae957e-d1b6-4ab4-9bf2-d38a5731de88"
    },
    {
        "author": "釋景元",
        "paragraphs": [
            "靈樹面皮多葛怛，韶陽板齒上生毛。",
            "會得國清才子貴，不會家富小兒嬌。"
        ],
        "title": "頌古四首  其二",
        "id": "ba769993-0cdc-4749-b539-59986141e206"
    },
    {
        "author": "釋景元",
        "paragraphs": [
            "阿家新婦最相憐，新婦騎驢家便牽。",
            "幾度醉歸明月夜，笙歌引入畫堂前。"
        ],
        "title": "頌古四首  其三",
        "id": "6683ba66-ed3d-4e72-8177-7de233f7d2fa"
    }
]