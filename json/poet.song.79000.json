[
    {
        "author": "葛勝仲",
        "paragraphs": [
            "路出古浮山，木杪飛華屋。"
        ],
        "title": "句  其二",
        "id": "43bf1b6f-e6cd-4a73-b3b1-bee874cb9b79"
    },
    {
        "author": "葛勝仲",
        "paragraphs": [
            "住山偘老富心機。"
        ],
        "title": "句  其三",
        "id": "a3309c46-0937-465a-9827-22d228f1a1de"
    },
    {
        "author": "葛勝仲",
        "paragraphs": [
            "何須兼住用招提。"
        ],
        "title": "句  其四",
        "id": "8c4d5e51-35b9-4e44-8db5-70e009b52cf1"
    },
    {
        "author": "葛勝仲",
        "paragraphs": [
            "身嘗靜退緣知足，心不傾邪畏好還。"
        ],
        "title": "句  其五",
        "id": "00fd925c-9ddf-4763-b29d-526af59e7c5e"
    },
    {
        "author": "葛勝仲",
        "paragraphs": [
            "吟懷遶廢城。"
        ],
        "title": "句  其六",
        "id": "19006393-be82-493f-9e78-9c313949b7c9"
    },
    {
        "author": "王玠",
        "paragraphs": [
            "忠臣遭放逐，委質湘江沉。",
            "空餘離騷辭，萬世蒙賞音。",
            "我今未忍死，終有報國心。",
            "扣閽且無路，寫作哀怨吟。"
        ],
        "title": "題楚辭",
        "id": "653e29f4-5ad5-436c-a4fa-f1e727535bd6"
    },
    {
        "author": "章夏",
        "paragraphs": [
            "暖憑磴蘚坐，蔭覓喬松倚。",
            "一詣雲屋深，猿鶴頗相喜。",
            "霜鬚白紛紛，謂我作黄綺。"
        ],
        "title": "山門夕陽洞",
        "id": "1fd53103-c50d-4962-837b-c939fb42d562"
    },
    {
        "author": "章夏",
        "paragraphs": [
            "石竇定神鵷，控隘潭水際。",
            "神靈浮槎入，想到珠宮憩。",
            "豈似武陵源，尚容人避世。"
        ],
        "title": "漣漪洞",
        "id": "d015cfd7-6105-473e-94bf-2317e7b2bad3"
    },
    {
        "author": "章夏",
        "paragraphs": [
            "褰裳踏寒流，路險仰稱傴。",
            "崖根乳積雪，石脈泉溜雨。",
            "融結知何年，人間閱今古。"
        ],
        "title": "碧雲洞",
        "id": "d671d873-b9ef-4b87-9ae9-95344c2a6fd8"
    },
    {
        "author": "章夏",
        "paragraphs": [
            "林表翠光出，浮埃不能涴。",
            "俯瞰松下石，冉冉飛雲過。",
            "何人來棲真，復懷須彌座。"
        ],
        "title": "紫雲巖",
        "id": "d787b38d-9ba4-426b-bdff-0282a43666af"
    },
    {
        "author": "凌唐佐",
        "paragraphs": [
            "一道出遙岑，潺湲古到今。",
            "雪天聲瀉玉，月夜影搖金。",
            "歲旱施功大，民情被澤深。",
            "容成與軒帝，仙迹可追尋。"
        ],
        "title": "黄山湯泉",
        "id": "634b5d06-b26f-453f-ba62-5b60c2c41597"
    },
    {
        "author": "凌唐佐",
        "paragraphs": [
            "鍊丹峰畔隱軒皇，石臼空存歲月長。",
            "林下宛然含浄色，風前依舊發餘香。",
            "雖留此地千般葯，難問當時九轉方。",
            "獨向溪頭重拂拭，五雲何處日茫茫。"
        ],
        "title": "鍊丹竈",
        "id": "f4454f71-3198-4e60-97e5-2012415e6508"
    },
    {
        "author": "凌唐佐",
        "paragraphs": [
            "紅泉聲裏獨徘徊，帝子當年洗藥來。",
            "怪底餘香至今在，四時芝朮有花開。"
        ],
        "title": "洗藥溪",
        "id": "fbb3be86-4868-4b2d-9877-176c382cc93b"
    },
    {
        "author": "釋妙應",
        "paragraphs": [
            "相得端明似虎形，搖頭攞腦得人憎。",
            "看取明年作宰相，張牙劈口喫眾生。"
        ],
        "title": "書蔡元長堂",
        "id": "13fdc4a4-3f16-487c-b49c-65d42e4f1e17"
    },
    {
        "author": "釋妙應",
        "paragraphs": [
            "姓名不過程家渡，出郭猶行十里村。"
        ],
        "title": "句",
        "id": "65504467-e168-4541-b7b6-14dc20345609"
    },
    {
        "author": "趙子松",
        "paragraphs": [
            "□望□□洞，北□刻劃兼無雙。",
            "怪□□奇□，□□□□□。",
            "虬龍□□脊，彪兕怒翀羾。",
            "□□作澒洞，哀湍瀉春撞。",
            "磨崖名相踵，快意言多哤。",
            "賞心或自得，有力誰扛。",
            "想當秋水至，萬壑爭淙淙。",
            "仙聖會縹緲，松竹導旌幢。",
            "祇今巖岫間，彷彿餘舌杠。",
            "豈無避世翁，台背霜眉龐。",
            "□許尋子真，不辭拜老龐。",
            "華髪去鄉國，炎荒寄逢窻。",
            "偶著兩□歷，端令寸心降。",
            "危守跂鳥翼，旅食空酒缸。",
            "歸鴉識故棲，野燒明枯樁。",
            "送客雨霖霏，催□鼓逢逢。",
            "推枕耿不寐，取火續寒缸。",
            "哦詩雜蠻語，嘲哳愧新腔。"
        ],
        "title": "建炎四年正月二十五日過南山詩",
        "id": "4d89552b-49e7-4e7b-b3ce-a8b57d297ab1"
    },
    {
        "author": "朱震",
        "paragraphs": [
            "公家王母九十餘，大父侍立垂白鬚。",
            "子孫還如祖妣壽，康強不用旁人扶。",
            "誰家高曾見五世，不比徐卿生二雛。",
            "聞說一門能養志，膳羞壺酒隨親意。",
            "畏暑黄童扇枕忙，學啼萊子斑衣戲。",
            "發爲碧落新除吏，兒齒童眉復駘背。",
            "得壽當如衛武好，著書擬邁張蒼貴。",
            "餌菊三公未聞道，芳泉萬斛空勞費。",
            "豈知安樂便延年，無意益生生自至。",
            "高堂大幅垂輕絹，畫出嬋娟金翠翹。",
            "不如畫出綵衣去，使人知德如唐堯。"
        ],
        "title": "世綵堂",
        "id": "d51f3ff9-bc56-431f-ac11-4da5986cfd0c"
    },
    {
        "author": "釋守遂",
        "paragraphs": [
            "一拳拳倒黄鶴樓，一踏踏翻鸚鵡洲。",
            "慣向高樓驟玉馬，曾於急水打金毬。"
        ],
        "title": "偈",
        "id": "b0550d14-9365-4379-a50b-bb84e53a632f"
    },
    {
        "author": "釋大通",
        "paragraphs": [
            "上不見天，下不見地。",
            "畐塞虛空，無處回避。",
            "爲君明破即不中，且向南山鼈鼻。"
        ],
        "title": "偈二首  其一",
        "id": "b55d70ff-4984-4020-8d46-1077d0a7b6e0"
    },
    {
        "author": "釋大通",
        "paragraphs": [
            "吾本來茲土，傳法救迷情。",
            "一華開五葉，結果自然成。"
        ],
        "title": "偈二首  其二",
        "id": "29ab8db2-34fe-4522-89c1-6f16a4cba57c"
    },
    {
        "author": "釋巖",
        "paragraphs": [
            "乾坤肅靜，海晏河清。",
            "風不鳴條，雨不破塊。",
            "春生夏長，秋收冬藏。"
        ],
        "title": "偈",
        "id": "55b8e172-fc6a-4046-b911-381ba02bea08"
    },
    {
        "author": "釋巖",
        "paragraphs": [
            "雨後鳩鳴，山前麥熟。",
            "何處牧兒，騎牛笑相逐。",
            "莫把短笛橫吹，風前一曲兩曲。"
        ],
        "title": "偈五首  其一",
        "id": "3d6faa4b-b1c9-4f54-bdd5-8cba30603129"
    },
    {
        "author": "釋巖",
        "paragraphs": [
            "衲僧現前三昧，釋迦老子不會。",
            "住世四十九年，說得天花亂墜。",
            "爭似饑餐渴飲，展腳堂中打睡。"
        ],
        "title": "偈五首  其二",
        "id": "fbb3552d-e47b-43f8-823f-42a8a8214e82"
    },
    {
        "author": "釋巖",
        "paragraphs": [
            "諸人知處，山僧盡知。",
            "山僧知處，諸人不知。",
            "頭上是天，腳下是地。"
        ],
        "title": "偈五首  其三",
        "id": "b61801c4-eff1-4887-a593-fc498aeba96a"
    },
    {
        "author": "釋巖",
        "paragraphs": [
            "一境誰相到，翛然絕點塵。",
            "天花莫狼藉，吾匪解空人。"
        ],
        "title": "偈五首  其四",
        "id": "5cce8241-1417-4040-a9e5-08ca7ff30467"
    },
    {
        "author": "釋巖",
        "paragraphs": [
            "樵夫跣足下層巒，大笑漁翁溪上寒。",
            "山色橫擔鄽市去，家家門底透長安。"
        ],
        "title": "偈五首  其五",
        "id": "27f92c0f-d80c-4c1d-b3da-a33690e51a7f"
    },
    {
        "author": "釋慧印",
        "paragraphs": [
            "韶石渡頭，舟橫野水。",
            "汾陽浪裏，棹發孤煙。",
            "雲月無私，谿山豈異。",
            "一言合轍，千里同風。",
            "八千弟子今何在，萬里山河屬帝家。"
        ],
        "title": "偈",
        "id": "15e14dc4-4618-4da1-b2a0-993e69285322"
    },
    {
        "author": "釋宗一",
        "paragraphs": [
            "美玉藏頑石，蓮花出淤泥。",
            "須知煩惱處，悟得即菩提。"
        ],
        "title": "偈",
        "id": "84c16ac2-dbf9-4c77-b1de-7f9e47c0586e"
    },
    {
        "author": "釋惟白",
        "paragraphs": [
            "過去已過去，未來且莫算。",
            "正當現在事，今朝正月半。",
            "明月正團圓，打鼓普請看。"
        ],
        "title": "偈",
        "id": "13910e67-8851-4e78-8aab-2667735843f3"
    },
    {
        "author": "釋曉通",
        "paragraphs": [
            "冷似秋潭月，無心合太虛。",
            "山高流水急，何處駐游魚。"
        ],
        "title": "偈",
        "id": "ec82a5f2-79ea-45d4-825f-d22df082d12b"
    },
    {
        "author": "釋子英",
        "paragraphs": [
            "節目分明，生來條直。",
            "冰雪敲開片片分，白雲點破承伊力。"
        ],
        "title": "偈",
        "id": "c2676679-bef6-4bd8-84a6-3b77ccaaea5a"
    },
    {
        "author": "釋法因",
        "paragraphs": [
            "天上月圓，人間月半。",
            "七八是數，事卻難算。"
        ],
        "title": "偈二首  其一",
        "id": "360ea546-2e7d-4279-87b2-a33c952ae687"
    },
    {
        "author": "釋法因",
        "paragraphs": [
            "祖師妙訣，別無可說，直饒釘觜鐵舌。",
            "未免弄巧成拙，凈名已把天機泄。"
        ],
        "title": "偈二首  其二",
        "id": "66252b6d-7e52-4267-a05a-ad2c8856f998"
    },
    {
        "author": "釋仁繪",
        "paragraphs": [
            "至道無難，唯嫌揀擇。",
            "但莫憎愛，洞然明白。",
            "山僧則不然，至道最難，須是揀擇。",
            "若無憎愛，爭見明白。"
        ],
        "title": "偈",
        "id": "1b837cf2-d68c-4ef2-90e6-6174cab9797a"
    },
    {
        "author": "釋廣",
        "paragraphs": [
            "日頭東畔出，月向西邊沒。",
            "來去急如梭，催人成白骨。",
            "山僧有一法，堪爲保命術。",
            "生死不相干，打破精魂窟。"
        ],
        "title": "偈",
        "id": "529a86e6-9d0a-444a-996c-c7e547170392"
    },
    {
        "author": "釋自齡",
        "paragraphs": [
            "月裏走金烏，誰云一物無。",
            "趙州東壁上，掛箇大胡蘆。"
        ],
        "title": "偈三首  其一",
        "id": "0ae278de-ec2d-49a1-a0e3-569ac972177f"
    },
    {
        "author": "釋自齡",
        "paragraphs": [
            "五千餘卷詮不盡，三世諸佛讚不及。",
            "令人卻憶賣油翁，狼忙走下繩床立。"
        ],
        "title": "偈三首  其二",
        "id": "b0acc805-7cb0-4037-ade8-37f0c7a39bbb"
    },
    {
        "author": "釋自齡",
        "paragraphs": [
            "便乃忘機守默，已被金粟占先。",
            "擬欲展演詞鋒，落在瞿曇之後。"
        ],
        "title": "偈三首  其三",
        "id": "697b51cf-0abc-421c-8a4f-62f9bee472e0"
    },
    {
        "author": "釋真悟",
        "paragraphs": [
            "揚聲止響，不知聲是響根。",
            "弄影逃形，不知形爲影本。",
            "以法問法，不知法本非法。",
            "以心傳心，不知心本無心。",
            "心本無心，知心如幻。",
            "了法非法，知法如夢。",
            "心法不實，莫謾追求。",
            "夢幻空花，何勞把捉。"
        ],
        "title": "偈",
        "id": "06da06f4-6782-4af3-8cba-944c606ebc13"
    },
    {
        "author": "釋燈",
        "paragraphs": [
            "天不能蓋，地不能載。",
            "一室無私，何處不在。"
        ],
        "title": "偈",
        "id": "c249776c-30fe-4aa2-add1-35f4083af2aa"
    },
    {
        "author": "虞謩",
        "paragraphs": [
            "法界惟心現，真風觸處涼。",
            "具茨非有路，建德豈須糧。",
            "地僻遠塵世，境幽聞妙香。",
            "此山斯凈土，不必往西方。"
        ],
        "title": "凈土院",
        "id": "46b1644a-dfe3-40d9-b744-1b39d8865f2d"
    },
    {
        "author": "郭異",
        "paragraphs": [
            "洶洶瀾無際，滔滔勢欲東。",
            "百川容莫量，三島杳難窮。",
            "天淡祠堂古，雲低客路通。",
            "暫來回首懶，歸轡逐西風。"
        ],
        "title": "觀海",
        "id": "5919901a-432c-4771-97fe-b179c0e182c7"
    },
    {
        "author": "王輔世",
        "paragraphs": [
            "巖穴神仙宅，山門向嶺開。",
            "時橫雲作鑰，怕有俗人來。"
        ],
        "title": "洪巖山六題 石門",
        "id": "2fb43778-1ad4-4a4a-be5e-4409399423c5"
    },
    {
        "author": "王輔世",
        "paragraphs": [
            "天地應憐我，遺留鉅力神。",
            "定須憑國手，神妙與傳真。"
        ],
        "title": "洪巖山六題 石金剛",
        "id": "3ad40f9a-79a9-44c4-a87e-bcf73a48b16f"
    },
    {
        "author": "王輔世",
        "paragraphs": [
            "任峻我須上，更高人亦行。",
            "神仙雖已往，咫尺是蓬瀛。"
        ],
        "title": "洪巖山六題 仙人臺",
        "id": "6be7230e-a413-40f8-aae4-9980f2814f21"
    },
    {
        "author": "王輔世",
        "paragraphs": [
            "猿猴嘗學禪，立德固堅久。",
            "能乘獅子遊，不爲獅子後。"
        ],
        "title": "洪巖山六題 石猴",
        "id": "34f2f7b3-7cf7-46fa-b50c-605d31886f37"
    },
    {
        "author": "王輔世",
        "paragraphs": [
            "山露濕吾履，山風吹我衣。",
            "白雲褰舉處，依約認崖扉。"
        ],
        "title": "洪巖山六題 山風",
        "id": "3e662791-5f06-4b85-945e-d5092eb8ab3c"
    },
    {
        "author": "王輔世",
        "paragraphs": [
            "山雞化爲石，錦翼已成藏。",
            "俗類休爭食，吾心不爲粱。"
        ],
        "title": "洪巖山六題 石山雞",
        "id": "1a7a5c07-2c40-43fd-bb1b-f352bdf85495"
    },
    {
        "author": "彭迪明",
        "paragraphs": [
            "萬葉扶疏雙幹修，植臨禪坐色長幽。",
            "影分渭北千家月，香散江南一檻秋。",
            "清液冰寒承露結，圓苞金重带霜收。",
            "會應登列西州貢，庭實寧無橘柚羞。"
        ],
        "title": "留題凈相院橙軒",
        "id": "0476712e-24f9-4d96-a830-3d2e05939d31"
    },
    {
        "author": "雍孝聞",
        "paragraphs": [
            "官田種秫陶元亮，私釜生塵范史雲。"
        ],
        "title": "句",
        "id": "13cba1c6-9e62-4ff1-8fc1-119636b51bd1"
    },
    {
        "author": "梅澤",
        "paragraphs": [
            "兩峰高插碧天寒，雖得春風雪未乾。",
            "謝屐自忘登覽倦，草堂終日憑欄桿。"
        ],
        "tags": [
            "终南山"
        ],
        "title": "過草堂望終南山",
        "id": "27f04aba-6a3d-4565-867d-619a8ba4d747"
    },
    {
        "author": "梅澤",
        "paragraphs": [
            "杜曲樹連蒼翠外，終南雲暗有無中。",
            "清詩妙句空貽後，不見樊川一老翁。"
        ],
        "title": "經樊川懷杜牧之",
        "id": "fabe7048-691d-4a71-af4a-e159dbb70b5e"
    },
    {
        "author": "梅澤",
        "paragraphs": [
            "世路侵尋老客顔，黄埃遮眼鬢毛班。",
            "青山未許教人去，白日何曾放我閑。"
        ],
        "title": "行役述懷二首  其一",
        "id": "32e2000c-0324-4a36-9067-4ed6429c16f0"
    },
    {
        "author": "梅澤",
        "paragraphs": [
            "明月一尊酒，清風萬卷書。",
            "南山山下地，終欲卜休居。"
        ],
        "title": "行役述懷二首  其二",
        "id": "c34768b0-5cfc-41ff-9b25-6aa2c0bd5077"
    },
    {
        "author": "李時",
        "paragraphs": [
            "小園泥滑又妨行，破曉東風始放晴。",
            "九十日春將解印，兩三杯酒自尋盟。",
            "花依好竹如年少，人對青山俱老成。",
            "俗客不來清意足，一吟聊復暢幽情。"
        ],
        "title": "春暮",
        "id": "2e813a08-51a1-4958-a5b7-ba1b6ea3f04a"
    },
    {
        "author": "李時",
        "paragraphs": [
            "東風昨夜到疏籬，早被游蜂探得知。",
            "花子又從今日好，人情須勝去年時。",
            "盤裝薺菜迎春餅，瓶插梅花带雪枝。",
            "勸了親庭眉壽酒，旋裁春帖換新詩。"
        ],
        "title": "十二月立春",
        "id": "01127b84-2dc0-484a-9bd6-581081faff43"
    },
    {
        "author": "李時",
        "paragraphs": [
            "天寒鴉欲棲，客路尚遲遲。",
            "泥滑寒驢澀，風斜破帽欹。",
            "雲藏山斷絕，梅苦雪禁持。",
            "客裏愁無著，愁邊卻有詩。"
        ],
        "title": "途中遇雪",
        "id": "1a6eb6aa-829e-4e2c-b2ae-5f8bcbf057aa"
    },
    {
        "author": "李時",
        "paragraphs": [
            "柴門盡日扃，緣是少將迎。",
            "但得常無事，何須更入城。",
            "病同愁鶴瘦，吟伴月蛩清。",
            "我自於時左，非干避姓名。"
        ],
        "title": "柴門",
        "id": "b6c2dcb0-8faf-4a3e-8d80-1f979f9999f4"
    },
    {
        "author": "李時",
        "paragraphs": [
            "閑居迎送少，日對小山橫。",
            "雨過秋陽減，天虛夜氣清。",
            "候蟲依壁韻，野火隔谿明。",
            "迢遞誰家笛，西風一雨聲。"
        ],
        "title": "黄崗寓館作",
        "id": "ed72c342-bcb2-4241-8a9f-a46a5bc68bb9"
    },
    {
        "author": "林幹",
        "paragraphs": [
            "白雲滿巖阿，松聲亂飛瀑。",
            "中有餐霞人，悠然絕塵俗。"
        ],
        "title": "松風",
        "id": "bcd3005d-6309-4fe8-97dc-74e70682e9b4"
    },
    {
        "author": "林幹",
        "paragraphs": [
            "危疑欲墮石，蒼然曰米拜。",
            "吁嗟千古情，石在米亦在。"
        ],
        "title": "米拜石",
        "id": "61f90424-b510-40a2-8391-a1396d0162e9"
    },
    {
        "author": "林幹",
        "paragraphs": [
            "解印歸來臥白雲，風塵總不到松筠。",
            "身從寶蓋依華座，手散天花聽梵文。",
            "五峙法空霞作綺，一龕慧月虎成群。",
            "□知隨處皆蓮士，何事幽溪兩地分。"
        ],
        "title": "贈傳燈  其一",
        "id": "c1a5c5cb-c212-4efd-872a-1fec870224fb"
    },
    {
        "author": "林幹",
        "paragraphs": [
            "台教源流遠，高明紹梵音。",
            "扶桑紅日近，華頂白雲深。",
            "清磬度山翠，黄花匝地金。",
            "三乘示方便，萬法總惟心。"
        ],
        "title": "贈傳燈  其二",
        "id": "8b6b7e0f-aca6-44db-aef2-af6d1ba2c887"
    },
    {
        "author": "周氏",
        "paragraphs": [
            "夢和殘月到樓西，月過樓西夢已迷。",
            "喚起一聲腸斷處，落花枝上鷓鴣啼。"
        ],
        "title": "贈陳夢和",
        "id": "a95bc589-be81-46cd-9224-c732c9dde04f"
    },
    {
        "author": "周氏",
        "paragraphs": [
            "瞥然飛過誰家燕，驀地香來甚處花。",
            "深院日長無個事，一瓶春水自煎茶。"
        ],
        "title": "春晴",
        "id": "9c50e3ac-9eb3-4260-aaf9-2f1cd82d531c"
    },
    {
        "author": "陳師錫子",
        "paragraphs": [
            "恭惟持節日畿邊，抗疏公車首薦賢。",
            "議論不能符國是，精誠直可動淵泉。"
        ],
        "title": "投任伯雨詩",
        "id": "bf0584f6-c45e-4029-af0e-dba887a255cd"
    },
    {
        "author": "周子雍",
        "paragraphs": [
            "風生閶闔春來早，月到蓬萊夜未中。"
        ],
        "title": "句",
        "id": "687da2a7-ee35-402d-a2c7-814f8fe2abdd"
    },
    {
        "author": "黄伯思",
        "paragraphs": [
            "君家大令書盈紙，筆勢翩翩趣多媚。",
            "雖云沓拖如少年，豈至拘攣同餘興隸。",
            "會稽七子五知名，此公風概尤超詣。",
            "太極琁題猶重書，一時凜凜標英氣。",
            "半袖精裓眾爭求，數幅新裙世猶貴。",
            "當時親遇得已難，況復傳今僅千歲。",
            "龍珠歸浦劍還津，此帖君藏真得地。",
            "才披尺許目增明，鸞跂鴻驚欲飛逝。",
            "硬黄響搨若傳吾，完璧摹刊願垂世。"
        ],
        "title": "題河南王氏所藏子敬帖",
        "id": "ea73174f-9e76-448f-bf4b-7ea3407342c8"
    },
    {
        "author": "曾紆",
        "paragraphs": [
            "三年逐客弄湘流，華氣遮欄兩鬢秋。",
            "祇有荒寒江上樹，尚成詩句聚眉頭。"
        ],
        "title": "烏臼樹",
        "id": "97ddb178-2fbf-4efb-a13a-2a8013fc0ecb"
    },
    {
        "author": "曾紆",
        "paragraphs": [
            "不知一殻幾由旬，能納須彌不動尊。",
            "疑是吳興清霅水，直通方廣古靈源。",
            "月沉濁水圓明在，蓮出汙泥寶性存。",
            "隱現去來初一致，莫將虛幻點空門。"
        ],
        "title": "和葉少藴慈感蚌珠",
        "id": "ebb5ccea-a4e8-465e-9808-74f009621267"
    },
    {
        "author": "曾紆",
        "paragraphs": [
            "萬山雲雪陰霾空，千林霧淞水搖風。",
            "凍河徹底連三冬，嘉平曉獵崤函中。",
            "十二律呂相與宮，安得此候疏煩胸。"
        ],
        "title": "戲作冷語",
        "id": "b924b25d-e13c-49ee-8e47-f26675b3ddc6"
    },
    {
        "author": "曾紆",
        "paragraphs": [
            "杖藜出郭一水近，石蹬古路穿松筠。",
            "萬仞絕壑倚天末，八節驚灘當寺門。",
            "泉聲飛下錦繡谷，殿影插入玻璃盆。",
            "宣州水西天下勝，閬州城南何足云。"
        ],
        "title": "宣州水西作",
        "id": "072645d4-c505-4898-b768-733559c41b1f"
    },
    {
        "author": "曾紆",
        "paragraphs": [
            "臥聽灘聲㶁㶁流，冷風凄雨似深秋。",
            "江邊石上烏臼樹，一夜水長到梢頭。"
        ],
        "title": "清樾軒二首  其一",
        "id": "4ea7ecb3-bbae-4740-ad72-4d298043a548"
    },
    {
        "author": "曾紆",
        "paragraphs": [
            "竹間嘉樹密扶疏，異鄉物色似吾廬。",
            "清曉開門出負水，已有小舟來賣魚。"
        ],
        "title": "清樾軒二首  其二",
        "id": "8120ffea-d377-47b5-bcff-c4270489699c"
    },
    {
        "author": "曾紆",
        "paragraphs": [
            "客愁如繭絲，一攬成萬緒。",
            "秋風不可奈，又到庭前樹。",
            "秋風自有時，客子愁無期。",
            "不如飲美酒，誦我山中詩。"
        ],
        "title": "客愁",
        "id": "3f2224c3-3dc5-4801-8e65-f0b45e6a0c53"
    },
    {
        "author": "曾紆",
        "paragraphs": [
            "渡水穿橋一徑斜，潦收溪足露汀沙。",
            "半山雲影前山雨，十里香風晚稻花。",
            "異縣悲秋多客思，豐年樂事屬田家。",
            "故園正好不歸去，滿眼西風吹鬢華。"
        ],
        "title": "寧川道中",
        "id": "e2300793-0af0-49b2-9211-a376df812d73"
    },
    {
        "author": "曾紆",
        "paragraphs": [
            "江海相望二十年，依前骯髒倚門邊。",
            "家風敢謂龐居士，句法空悲孟浩然。",
            "想見風流繼蓮社，應傳圖畫入斜川。",
            "病夫詩思猶艱窘，正似潮迴上水船。"
        ],
        "title": "踈山",
        "id": "4114259f-524d-4148-9946-23588644fef8"
    },
    {
        "author": "曾紆",
        "paragraphs": [
            "枕中雲氣千峰近，牀底松聲萬壑哀。",
            "要看銀山拍天浪，開窻放入大江來。"
        ],
        "tags": [
            "长江",
            "写景",
            "农村",
            "古诗三百首",
            "豪迈",
            "宋诗"
        ],
        "title": "北固樓",
        "id": "eb9767b5-7ef4-4d2e-af11-bc215e0e640d"
    },
    {
        "author": "曾紆",
        "paragraphs": [
            "百步橋邊蕩槳時。"
        ],
        "title": "句  其一",
        "id": "87bc847a-629a-45a9-941d-70b0c44d483f"
    },
    {
        "author": "曾紆",
        "paragraphs": [
            "獨與暮猿哀。"
        ],
        "title": "句  其二",
        "id": "da6c9ac9-a66b-460e-ba3b-b8adb2b92170"
    },
    {
        "author": "曾紆",
        "paragraphs": [
            "此興未應賒。"
        ],
        "title": "句  其三",
        "id": "c032c4b6-6965-4cfb-898a-becac5c7af69"
    },
    {
        "author": "曾紆",
        "paragraphs": [
            "炊煙逗疏藹，樵徑入蒼苔。"
        ],
        "title": "句  其四",
        "id": "87ab6bc0-6191-4eee-a4ce-ab746b0af116"
    },
    {
        "author": "曾紆",
        "paragraphs": [
            "苔侵垂磴蔓，竹隱斷巖花。"
        ],
        "title": "句  其五",
        "id": "dafdacaa-6ddb-4645-b0db-76ddfd07790b"
    },
    {
        "author": "釋凈如",
        "paragraphs": [
            "七年林下冷相依，自愧鉛刀利同微。",
            "聚散莫云千里遠，輪天一月共同暉。"
        ],
        "title": "拙頌奉別知事頤首兼雲堂諸禪眾",
        "id": "defa388e-9f9c-4e66-aedf-46744aeb7124"
    },
    {
        "author": "釋凈如",
        "paragraphs": [
            "眉不修疏頭突兀，鼻罍垂兮顴無骨。",
            "長憐百醜兼且訥，慈禪慈禪不我拙。",
            "名兮邈兮水裏月。"
        ],
        "title": "慈書記寫予真求讚漫書此以塞來意",
        "id": "e4be0326-d672-4e26-a7c9-f519785cf82d"
    },
    {
        "author": "釋凈如",
        "paragraphs": [
            "四大幻形，徒勞口別。",
            "緣會而生，緣散而滅。",
            "一片虛空，本無口缺。",
            "六十九年一夢身，臨行何用忉二說。"
        ],
        "title": "頌一首",
        "id": "fbac3bc1-aa59-471e-ae44-376de483970c"
    },
    {
        "author": "劉豫",
        "paragraphs": [
            "竹塢人家瀕小溪，數枝紅杏出疏籬。",
            "門前山色带煙重，幽鳥一聲春日遲。"
        ],
        "title": "雜詩六首  其一",
        "id": "5fec0272-9a63-4086-9668-524e8982b75e"
    },
    {
        "author": "劉豫",
        "paragraphs": [
            "風荷柄柄弄清香，輕薄沙禽落又翔。",
            "紅日轉西漁艇散，一川山影暮天涼。"
        ],
        "title": "雜詩六首  其二",
        "id": "a5ed676e-ee51-41d7-9d68-2d562dc768c4"
    },
    {
        "author": "劉豫",
        "paragraphs": [
            "古渡停驂日向沈，凄涼歸思梗清吟。",
            "碧山幾點塞天闊，紅葉一林秋意深。"
        ],
        "title": "雜詩六首  其三",
        "id": "38af963c-30e6-42a1-abbc-93d264d90768"
    },
    {
        "author": "劉豫",
        "paragraphs": [
            "倚巖蕭寺據危崖，丈室軒窻面水開。",
            "雪霽暮寒山月上，數竿修竹一枝梅。"
        ],
        "title": "雜詩六首  其四",
        "id": "0b574a6f-8494-4d93-902f-bad1954ab56a"
    },
    {
        "author": "劉豫",
        "paragraphs": [
            "晝色晴明著色圖，山光凝翠接平湖。",
            "煙嵐自古人難畫，遠即深深近卻無。"
        ],
        "title": "雜詩六首  其五",
        "id": "1ad3999b-afa4-43a7-9cc7-7d080fd348b8"
    },
    {
        "author": "劉豫",
        "paragraphs": [
            "寒林煙重暝棲鴉，遠寺疏鐘送落霞。",
            "無限嶺雲遮不斷，數聲和月到山家。"
        ],
        "title": "雜詩六首  其六",
        "id": "d36d24e0-e216-42f8-8c04-e851b15fc196"
    },
    {
        "author": "劉豫",
        "paragraphs": [
            "雪消北嶺安排暖，寒入東風阻節春。",
            "絕塞亂山圍古驛，他時說著也愁人。"
        ],
        "title": "客館",
        "id": "9515d4d7-ca3a-4385-a97f-bf5fb90421bc"
    },
    {
        "author": "劉豫",
        "paragraphs": [
            "太行雄偉赤霄逼，枝分蘇門爲肘腋。",
            "孕奇產秀氣蟠鬰，涌作琉璃千頃碧。",
            "初疑驪龍蟄山趾，仰噴明珠飛的皪。",
            "忽如湘靈理新粧，大鑑開匣乍磨拭。",
            "峰巒倒影浸雲煙，蘋藻照沙改顔色。",
            "相輝一段佳風月，餘澤幾州及動植。",
            "昔聞隱淪有仙人，高標清與溪山敵。",
            "悠悠往事散浮雲，嘯有遺屋行有跡。",
            "我居東秦濟水南，無限泉池日親炙。",
            "一行作吏別經年，情思塵埃何處滌。",
            "雲祠因禱來憑欄，頓爽骨毛快胸臆。",
            "飄飄蘭舟七八客，尊俎笙簫隨分入。",
            "勝概紛並接不暇，恨乏魯戈延晷刻。",
            "歸來簿領厭沉迷，春睡每着蝶夢適。",
            "心約他時杖履遊，醉潄溪流枕溪石。"
        ],
        "title": "登蘇門山百泉",
        "id": "fd46b0ce-791d-4551-b49f-0a7ef2343abf"
    },
    {
        "author": "釋文璉",
        "paragraphs": [
            "諸方浩浩談玄，每日撞鐘打鼓。",
            "西禪無法可說，勘破燈籠露柱。",
            "門前不置下馬臺，免被傍人來借路。",
            "若借路，須照顧。",
            "腳下若參差，邯鄲學唐步。"
        ],
        "title": "偈四首  其一",
        "id": "01889350-dcb1-44ad-a897-769c76764849"
    },
    {
        "author": "釋文璉",
        "paragraphs": [
            "心生種種法生，森羅萬象縱橫。",
            "信手拈來便用，日輪午後三更。",
            "心滅種種法滅，四句百非路好處。",
            "直饒達磨出頭，也是眼中著屑。",
            "心生心滅是誰，木人攜手同歸。",
            "歸到故鄉田地，猶遭頂上一鎚。"
        ],
        "title": "偈四首  其二",
        "id": "d3e0abf9-7357-4bb4-a033-b1ec66423bc6"
    },
    {
        "author": "釋文璉",
        "paragraphs": [
            "正月孟春猶寒，直下言端語端。",
            "拈起衲僧鼻孔，穿開佛祖心肝。"
        ],
        "title": "偈四首  其三",
        "id": "28090863-a39f-43dd-98f0-fcea9ddcddc5"
    },
    {
        "author": "釋文璉",
        "paragraphs": [
            "昨日與今日，說定說不定。",
            "寰中天子敕，塞外將軍令。",
            "外道當年入夢鄉，直至如今猶未省。"
        ],
        "title": "偈四首  其四",
        "id": "edbad397-9d4e-45b6-86e9-3c29c2ee0241"
    },
    {
        "author": "應廓",
        "paragraphs": [
            "烏鵲成橋架碧空，人間天上此歡同。",
            "仙槎逐浪浮銀漢，青鳥傳音到帝宮。",
            "牛女佳期情不斷，古今遺恨意難窮。",
            "綵樓乞巧知多少，直至更闌漏欲終。"
        ],
        "title": "七夕",
        "id": "54553637-58f2-4553-8c58-7efd37937dec"
    },
    {
        "author": "張仁及",
        "paragraphs": [
            "平湖漾晴綠，狎鷗自相逐。",
            "歸艇小于盂，輕帆曬蒲幅。",
            "青萍恣漂流，白魚跳尺玉。",
            "柳線牽人衣，香林雨新沐。",
            "汀尾沙禽鳴，人家映脩竹。",
            "步履隨春風，席地傾醽醁。",
            "玩樂當如何，回首炎威促。"
        ],
        "title": "鵝湖春色",
        "id": "9c44c9f2-fee7-446b-8f76-245b795f37d2"
    },
    {
        "author": "張湍",
        "paragraphs": [
            "海雲真賞甲刀州，十里春光拂馬頭。",
            "花酒價高分宴樂，綺羅人好助風流。",
            "出郊行旆從編俗，摸石居民事勝遊。",
            "斜日歡心猶未足，藩侯歸轡爲遲留。"
        ],
        "title": "和吳公仲庶遊海雲寺",
        "id": "d5070836-2325-4cb6-8e37-0555cf47c980"
    },
    {
        "author": "張固",
        "paragraphs": [
            "鹿石曉寒雲漠漠，虎溪春淺水潺潺。"
        ],
        "title": "句",
        "id": "e1d1af8b-800c-4f20-ac89-f7eea7ebdaab"
    },
    {
        "author": "何亮",
        "paragraphs": [
            "千峰如劍列虛空，曾隔車書不混同。",
            "安得乾坤作爐冶，鑄爲農器散寰中。"
        ],
        "title": "劍閣",
        "id": "4c9f1a4d-c0b5-4e7d-8950-66fc66d2b2bc"
    },
    {
        "author": "柴援",
        "paragraphs": [
            "別時指我堂前柳，柳色青時望子時。",
            "今日柳綿吹欲盡，尚憑書去說相思。"
        ],
        "title": "寄遠",
        "id": "f804ca6d-565a-4729-acca-93af09aca72c"
    },
    {
        "author": "柴援",
        "paragraphs": [
            "隻影寄空館，蕭然饑鶴姿。",
            "秋風北窻來，問我歸何時。"
        ],
        "title": "客舍",
        "id": "9b127020-58ac-446c-9da7-d06b98ee3f9c"
    },
    {
        "author": "李鞉",
        "paragraphs": [
            "遠岫朝來更爽，孤雲徙倚長閑。",
            "飛出偶成霖雨，歸來依舊青山。"
        ],
        "title": "三學院二首  其一",
        "id": "c1c7484a-51fa-4142-9d31-d06b80f2caf9"
    },
    {
        "author": "李鞉",
        "paragraphs": [
            "江橫水如带，楓落山爲屏。",
            "高深自天險，豪邁由地靈。",
            "行個古道中，下馬坐郵亭。",
            "鶴棲必仙家，鳳儀豈堯庭。",
            "神仙事恍惚，誰實觀超昇。",
            "孫氏一時傑，父兄俱有聲。",
            "將軍垂紫髯，阿瞞眼亦青。",
            "周郎往視師，不數李與程。",
            "緬懷前哲人，耿耿在心扃。",
            "託宿就蕭寺，夢還神更清。"
        ],
        "title": "三學院二首  其二",
        "id": "305d1268-a8e8-4791-bbaf-dc3d1c8e6909"
    },
    {
        "author": "李鞉",
        "paragraphs": [
            "花到清明際，隨春渡虎溪。",
            "勾牽木芍藥，流落古招提。",
            "獨喜孤芳在，何妨眾草齊。",
            "定知妃子意，不解謫仙題。"
        ],
        "title": "寶林院巖香閣",
        "id": "30bb2226-ec79-4b49-9584-af53a9e4bc3a"
    },
    {
        "author": "李鞉",
        "paragraphs": [
            "宗盟一派落三川，人物風流類謫。",
            "自小飛聲燦星斗，至今揮翰起雲煙。",
            "過家徙倚東山外，弭節雍容錦水邊。",
            "信道儒冠真貴重，疾驅負弩令君先。"
        ],
        "title": "送李去病郎中出使西蜀",
        "id": "122e432b-fb57-432f-b198-2226db3eef7e"
    },
    {
        "author": "釋則安",
        "paragraphs": [
            "醉歌寒食夜，花照武陵溪。",
            "吟鉢聊先擊，詩筒更遠提。",
            "影隨春色動，芳與國香齊。",
            "玉節重來賞，僧窻覓舊題。"
        ],
        "title": "和李公鞉寶林院巖香閣",
        "id": "c05912df-9874-4de4-877f-3faa19b8f695"
    },
    {
        "author": "蔡佃",
        "paragraphs": [
            "水流石激擬鳴雷，洞裏乾坤別有臺。",
            "玉舄扶風飛復下，瓊花带雨落還開。",
            "鐘聲敲斷白雲裊，樹影盤迴黄鶴來。",
            "笑道神仙無覓處，空留丹竈冷蒼苔。"
        ],
        "title": "雨轟漈",
        "id": "c3409ee0-9068-4b04-8b87-ffbc200a0050"
    },
    {
        "author": "蔡佃",
        "paragraphs": [
            "長風東南來，濁浪撓清鏡。",
            "小軒寂寞人，默視心境靜。",
            "扁舟暫淹留，思與孤鴻迥。",
            "洞庭眼中物，何必更乘興。",
            "頑石漫巑岏，終慚泗濱磬。"
        ],
        "tags": [
            "洞庭湖"
        ],
        "title": "豁然閣",
        "id": "04402480-b36a-46bd-b254-bb224f9f81e8"
    },
    {
        "author": "林震",
        "paragraphs": [
            "疏疏蘆葦舊江天，何處風光最可憐。",
            "一带樓臺擎曉月，萬株楊柳拂晴煙。",
            "身閑暫覺塵埃遠，道在寧憂雨露偏。",
            "三頃湖田秋更熟，濁醪粗飯任吾年。"
        ],
        "title": "舟入江陰集句",
        "id": "8b03ab7b-5ddc-45b2-a09e-73b4d235c0db"
    },
    {
        "author": "林震",
        "paragraphs": [
            "青山有恨花初謝，流水無言草自春。"
        ],
        "title": "句",
        "id": "d504e80d-e74e-410c-afaa-8010897adace"
    },
    {
        "author": "胡侃",
        "paragraphs": [
            "巖根石溜自涓涓，一見塵勞頓灑然。",
            "惟有開山老尊宿，無心可洗亦無泉。"
        ],
        "title": "洗心泉",
        "id": "55e4ea13-7001-4ca3-9f26-36e53ab8141f"
    },
    {
        "author": "陳壽朋",
        "paragraphs": [
            "謾指亭前柏，西來意自深。",
            "迷人終著景，達士了忘心。",
            "六葉傳真諦，微言振道林。",
            "法門應不二，來此默追尋。"
        ],
        "title": "望海亭",
        "id": "d7622c0d-81da-4263-90ed-5ce61c4565c2"
    },
    {
        "author": "王孳",
        "paragraphs": [
            "步躡霜莎入梵宮，一軒佳處屬支公。",
            "剩開青瑣延明月，疏植修篁待好風。",
            "笠澤波聲春雨裏，洞庭山色夕陽中。",
            "江頭景物牢籠盡，欲寄琴尊此養蒙。"
        ],
        "tags": [
            "洞庭湖"
        ],
        "title": "西軒",
        "id": "162e66da-8d0d-431e-97b7-7ae4fa109861"
    },
    {
        "author": "曾弼",
        "paragraphs": [
            "萬山飛不出，有屈向誰伸。",
            "寄語絃歌宰，留心且爲民。"
        ],
        "title": "題房城驛",
        "id": "78af016e-162c-4d49-a161-59f697fabde1"
    },
    {
        "author": "曾開",
        "paragraphs": [
            "先帝收士，惟公最妙年。",
            "清班依日月，讜論薄標雲天。",
            "終賴高名重，來扶大業全。",
            "誰提太史筆，臣主頌俱賢。"
        ],
        "title": "李伯紀丞相挽詩  其一",
        "id": "7442beea-96ee-4bfc-ac60-8075c2fa431d"
    },
    {
        "author": "曾開",
        "paragraphs": [
            "太上初傳位，安危俛仰間。",
            "從容回萬乘，指顧復三關。",
            "漢北塵沙迥，閩中日月槳。",
            "誰知千載後，遺恨在燕山。"
        ],
        "title": "李伯紀丞相挽詩  其二",
        "id": "1614b229-49a4-4bc7-b8a5-00a508191a81"
    },
    {
        "author": "曾開",
        "paragraphs": [
            "追數中興相，公居第一人。",
            "初期從北伐，寧料久南巡。",
            "此日勞明主，他年憶舊臣。",
            "東都朝萬國，不復見簪紳。"
        ],
        "title": "李伯紀丞相挽詩  其三",
        "id": "59d37e9b-b984-4616-82a1-f00fdb030345"
    },
    {
        "author": "曾開",
        "paragraphs": [
            "昔造東都第，斯文得典型。",
            "謬蒙蕃下榻，親見鯉趨庭。",
            "雁序相先後，鴻飛獨杳冥。",
            "至今鸞鵠峙，梧竹養修翎。"
        ],
        "title": "李伯紀丞相挽詩  其四",
        "id": "0284ef81-8800-48ea-ad5a-6479c7eed188"
    },
    {
        "author": "曾開",
        "paragraphs": [
            "一別睢陽後，風霜十五年。",
            "勞生俱老矣，流涕獨潸然。",
            "丹井秋來就，心燈夜半傳。",
            "定應真不死，歸臥白雲邊。"
        ],
        "title": "李伯紀丞相挽詩  其五",
        "id": "4c2f6552-0269-4a51-b380-c0073a6730e9"
    },
    {
        "author": "曾開",
        "paragraphs": [
            "咄哉瞎驢，叢林妖孽。",
            "震地一聲，天機漏洩。",
            "有人更問意如何，拈起拂子劈口截。"
        ],
        "title": "偈",
        "id": "7ac07b43-97cc-43d3-bcfc-a56bd222f443"
    },
    {
        "author": "曾開",
        "paragraphs": [
            "翠幕管絃三市曉，畫堂煙雨五峰秋。"
        ],
        "title": "句",
        "id": "315de094-6ffb-4d5b-91c4-d9704901c0b9"
    },
    {
        "author": "彭路",
        "paragraphs": [
            "聖主求賢軫念勞，臨軒策問萃時髦。",
            "龍鱗日繞天顔近，螭首雲移帝座高。",
            "疏草披丹陳紫禁，宮花錫采光藍袍。",
            "自慚朽芥叨榮遇，報答能忘聖語褒。"
        ],
        "title": "謝恩",
        "id": "df03fb8f-d1a1-4884-92a6-e44c59c94c47"
    },
    {
        "author": "崇寧翰林",
        "paragraphs": [
            "一經曾守十年勞，振藻今爲曠世髦。",
            "鳳閣風雲平地奮，龍門波浪捲天高。",
            "青錢聲重鳴金賦，紅杏香生茜錦袍。",
            "主聖臣賢當作頌，愧無椽筆繼王褒。"
        ],
        "title": "和彭路謝恩",
        "id": "04c729e8-0822-454e-80ce-77162a83fa75"
    },
    {
        "author": "李階",
        "paragraphs": [
            "天祐斯文賴表章，皇心眷眷事膠庠。",
            "享嚴祖殿回龍馭，德警儒班肅鷺行。",
            "降輦詣祠追四聖，擁經求道舉三王。",
            "欲知盛美前無古，賢聖相逢在廟堂。"
        ],
        "title": "駕幸太學",
        "id": "3b688562-3455-403d-8848-2ee3a619fb80"
    },
    {
        "author": "徐存",
        "paragraphs": [
            "我命還須我自推，細微那更問蓍龜。",
            "枯莖朽骨猶能兆，豈有靈臺自不知。"
        ],
        "title": "命卜",
        "id": "72ed39f8-99a9-422a-ac85-a1e0f312fb56"
    },
    {
        "author": "江端友",
        "paragraphs": [
            "李白當年謫夜旔，中原不復漢文章。",
            "納官贖罪何人在，壯士悲歌淚兩行。"
        ],
        "title": "題臨江軍驛舍二首  其一",
        "id": "d4a23b35-c97d-437e-befa-0e477ea32eef"
    },
    {
        "author": "江端友",
        "paragraphs": [
            "晉公功業冠皇唐，吏部文章日月光。",
            "千載斷碑人膾炙，不知世有段文昌。"
        ],
        "title": "題臨江軍驛舍二首  其二",
        "id": "fb47ff2a-8281-4434-8840-8e5e5fbc4150"
    },
    {
        "author": "江端友",
        "paragraphs": [
            "觀文學士留都守，中常侍門如役走。",
            "玉延厥篚二十五，謹書名銜細看醜。",
            "推而上之何止此，牢耶石邪猶八九。",
            "嗟哉膏血出生靈，割剝乃餉無須口。",
            "仲華拜衮雖有年，宋璟李鄘曾愧否。",
            "樂全見事何其微，義勇固應如此厚。",
            "翰林未用汝脫靴，不知何爲勤洗手。"
        ],
        "title": "玉延行",
        "id": "d9c60ae7-6b60-45cf-bc03-5ff8e30d87dc"
    },
    {
        "author": "江端友",
        "paragraphs": [
            "有客有客官長安，牛酥百斤親自煎。",
            "倍道奔馳少師府，望塵且欲迎歸年。",
            "守閽呼語不必出，已有人居第一先。",
            "其多乃復倍于此，台顔顧視初怡然。",
            "昨朝所獻雖第二，桶以純漆麗且堅。",
            "今君來遲數又少，青紙題封難勝前。",
            "持歸空慚遼東豕，努力明年趁頭市。"
        ],
        "title": "牛酥行",
        "id": "d186de7f-39ad-4567-96be-c9c786269136"
    },
    {
        "author": "江端友",
        "paragraphs": [
            "萬里江河隔，傷心九日來。",
            "蓬驚秋日後，菊換故園開。",
            "楚欲圖周鼎，湯猶擊夏臺。",
            "東籬那一醉，塵爵恥虛罍。"
        ],
        "title": "九日",
        "id": "4c9ddebc-5750-442c-bbd1-4cbbf9a74821"
    },
    {
        "author": "江端友",
        "paragraphs": [
            "淆名江上月，幽思嶺邊雲。",
            "沒世無知己，陪祠未當勤。",
            "喪衾論邪正，詩律較銖分。",
            "端似太丘長，公卿見紀群。"
        ],
        "title": "題清芬閣",
        "id": "9ed2129f-156c-4255-bc63-3ef4e76c4d89"
    },
    {
        "author": "江端友",
        "paragraphs": [
            "比年熒惑犯南斗，何日燕人祭北門。"
        ],
        "title": "句  其一",
        "id": "9da5f3c1-49da-40b0-a5c5-52c5845f29a7"
    },
    {
        "author": "江端友",
        "paragraphs": [
            "倉舒止用兒童計，亦自能知爾重輕。"
        ],
        "title": "句  其二",
        "id": "210ebf49-eba1-4a86-a936-0ae0f828fd0f"
    },
    {
        "author": "王绹",
        "paragraphs": [
            "尚父風猷襲後昆，復生賢相紹高門。",
            "白麻懇避公孤貴，黄閣屢辭機務繁。",
            "再入經綸勞鼎鉉，乍從觴詠樂山樊。",
            "功名終始追前哲，美播青編望益尊。"
        ],
        "title": "建炎丞相成國呂忠穆公退老堂  其一",
        "id": "db2661cc-86e3-42c5-8571-3b8cfdefdcf1"
    },
    {
        "author": "王绹",
        "paragraphs": [
            "巨力曾扶國步安，功成猶未鬢毛斑。",
            "天心正佑宋無極，人意詎容公久閑。",
            "裴令縱能娛綠野，謝公可是老東山。",
            "何當鼓櫂輕千里，款奉清談宴俎閑。"
        ],
        "title": "建炎丞相成國呂忠穆公退老堂  其二",
        "id": "61c93322-e664-475e-99e7-3a47dcb126d0"
    },
    {
        "author": "胡安國",
        "paragraphs": [
            "一氣本無息，春風花又開。",
            "景多閑後見，詩好靜中來。",
            "午枕莊周夢，東軒靖節盃。",
            "不須籬畔菊，能制暮齡頹。"
        ],
        "title": "春日書懷",
        "id": "6f6b95e5-a4ab-4565-8ef8-1ecf1893c4fd"
    },
    {
        "author": "胡安國",
        "paragraphs": [
            "白日延清景，紅芳轉綠陰。",
            "川雲長淡蕩，魚鳥自高深。",
            "靜養中和氣，閑消忿慾心。",
            "此情雖不語，沙界總知音。"
        ],
        "title": "首夏言懷",
        "id": "f8e1584f-62b1-4a16-bd24-eac850540c72"
    },
    {
        "author": "胡安國",
        "paragraphs": [
            "道旁山色古猶今，綠鬢偏驚白髮侵。",
            "回想臨岐分袂處，更誰能會此時心。"
        ],
        "title": "重過丫頭巖思先大夫  其一",
        "id": "3da7a33b-332c-4af6-9d73-32ad05df9715"
    },
    {
        "author": "胡安國",
        "paragraphs": [
            "慈顔何在杳難承，教子生來重一經。",
            "謾向人間拾青紫，豈勝衣綵日趨庭。"
        ],
        "title": "重過丫頭巖思先大夫  其二",
        "id": "f617198b-655f-4e6c-8392-355cda63d066"
    },
    {
        "author": "胡安國",
        "paragraphs": [
            "鳳吹鸞輿向戚姬，滿朝無策定傾危。",
            "直須致得商山老，能遣君王意自移。"
        ],
        "title": "黄石山",
        "id": "62e8f21d-d8ba-4771-859c-e6162c7d89c5"
    },
    {
        "author": "胡安國",
        "paragraphs": [
            "馬首西南二十年，每經關左重留連。",
            "殷勤拂石臨流水，邂逅憑欄倚暮煙。",
            "千古物情吟不盡，四時風景畫難傳。",
            "何人可作隆中伴，待結比鄰買釣船。"
        ],
        "title": "過鳳林關",
        "id": "cb4d6949-465c-4f78-82f1-ec545fae319c"
    },
    {
        "author": "胡安國",
        "paragraphs": [
            "不牽春草詠池塘，且對山泉共舉觴。",
            "碧玉涌波清見底，戲鱗依荇款成行。",
            "杯盤草草情逾厚，淡話平平味更長。",
            "亦有浯溪聳天石，待鐫佳頌壓元郎。"
        ],
        "title": "奉次朱子發稧飲碧泉",
        "id": "c4af42ce-c691-4a5b-a42c-d6071d7efbf0"
    },
    {
        "author": "胡安國",
        "paragraphs": [
            "長江渺渺接天浮，萬古朝宗日夜流。",
            "洲在尚傳鸚鵡賦，臺高應見鳳凰遊。",
            "路經赤壁懷公瑾，水到柴桑憶仲謀。",
            "白日幸無雲物蔽，好看澄景對高秋。"
        ],
        "tags": [
            "长江"
        ],
        "title": "舟入荆江東赴建康",
        "id": "a9881452-2b22-4431-bff6-6c092655517f"
    },
    {
        "author": "胡安國",
        "paragraphs": [
            "競裝祓木餞餘寒，頌遂椒花上彩箋。",
            "覽鏡自驚非昔貌，舉杯回喜得新年。"
        ],
        "title": "元日",
        "id": "f2f62d9f-6664-447d-a2d7-e23eb12c1ed8"
    },
    {
        "author": "胡安國",
        "paragraphs": [
            "未臨除夕氣先交，玉嶂朝來見日消。",
            "冰自解圍回木色，花能傳信滿梅梢。",
            "人家剪彩應書字，天仗迎春盡廣郊。",
            "北望寒雲魂夢斷，任從飛莫相招。"
        ],
        "title": "十二月立春",
        "id": "3969dd3c-1099-42ab-ab0d-12d2187432c8"
    },
    {
        "author": "胡安國",
        "paragraphs": [
            "秀出群芳照碧欄，世間顔色比應難。",
            "曉來露採光先泛，晚得雲陰葉未殘。",
            "艷質易迷人競賞，道心無染興終閑。",
            "使君認取真消息，同向樽前笑裏看。"
        ],
        "title": "牡丹秋開",
        "id": "5230249c-3dc5-4292-8803-53974a990e0b"
    },
    {
        "author": "胡安國",
        "paragraphs": [
            "彤雲無際朔風高，萬竅噓聲正怒號。",
            "梅徑有香迷皓萼，漁舟堪畫壓洪濤。",
            "樵家束桂邀行祝，村館論錢吝薄醪。",
            "破臘莫嫌寒色□，會看禾黍滿東皋。"
        ],
        "title": "雪",
        "id": "4127c266-2a77-4166-abb8-61b597ebb386"
    },
    {
        "author": "胡安國",
        "paragraphs": [
            "歸隱桐江知幾春，靜看浮世一漚輕。",
            "此心有處元無着，誤說持竿作釣名。"
        ],
        "title": "嚴陵釣臺",
        "id": "02a9e7e8-f3c0-48fd-9310-3bc41c90d4e8"
    },
    {
        "author": "胡安國",
        "paragraphs": [
            "片語能令孫仲謀，氣如山涌劍橫秋。",
            "莫言諸葛成何事，萬古忠言第一流。"
        ],
        "title": "赤壁",
        "id": "ff773b8b-b456-42b1-81c8-1dca66a169ef"
    },
    {
        "author": "胡安國",
        "paragraphs": [
            "手握乾坤殺活機，縱橫施設在臨時。",
            "滿堂兔馬非龍象，大用堂堂總不知。"
        ],
        "title": "贈雲居僧明公五首  其一",
        "id": "c15b885b-f9f2-4304-92c6-7c90fb905ff6"
    },
    {
        "author": "胡安國",
        "paragraphs": [
            "踏遍江南春寺苔，野雲縱跡去還來。",
            "如今□□□峰頂，無法可傳心似灰。"
        ],
        "title": "贈雲居僧明公五首  其二",
        "id": "ea0ccfc3-2408-430d-8815-f530710fc142"
    },
    {
        "author": "胡安國",
        "paragraphs": [
            "祝融峰似在城天，萬古江山在目前。",
            "須信死心元不死，夜來明月又重圓。"
        ],
        "title": "贈雲居僧明公五首  其三",
        "id": "4e133136-c776-4e04-a172-73a362e0f1cf"
    },
    {
        "author": "胡安國",
        "paragraphs": [
            "明公從小便超群，佳句流傳繼碧雲。",
            "問道別來諸念息，定將何法退魔軍。"
        ],
        "title": "贈雲居僧明公五首  其四",
        "id": "c3334c09-4d29-45d0-8f3e-9f88b7e5c4a2"
    },
    {
        "author": "胡安國",
        "paragraphs": [
            "十年音信斷鴻鱗，夢想雲居頂上人。",
            "香飯可能長自飽，也應分濟百千身。"
        ],
        "title": "贈雲居僧明公五首  其五",
        "id": "6a0fed5e-a25a-4915-acd8-8bfcaded23d9"
    },
    {
        "author": "胡安國",
        "paragraphs": [
            "四壁無圖畫，推窻盡簡書。",
            "真吾何所寄，深處樂如如。"
        ],
        "title": "竹園書屋",
        "id": "d7a0a4af-c9af-4cf4-81ef-bf187b6b2bc5"
    },
    {
        "author": "胡安國",
        "paragraphs": [
            "黑頭禽笑白頭禽，頭白多因計慮深。",
            "棲向柳條猶不穩，從風斜折更關心。"
        ],
        "title": "題崔白喧晴圖",
        "id": "decd7e29-1734-4d41-9e35-b41fb5913b7a"
    },
    {
        "author": "胡安國",
        "paragraphs": [
            "買山固是爲深幽，況有名泉例可求。",
            "短夢正須依白石，澹情好與結清流。",
            "庭栽疏竹客馴鶴，月滿前川寺補樓。",
            "十里鄉鄰漸相識，醉歌田舍即丹邱。"
        ],
        "title": "移居碧泉",
        "id": "dc11041a-1d02-4923-814e-b23a1176ff50"
    },
    {
        "author": "胡安國",
        "paragraphs": [
            "愛日尚貪毛義檄，望雲長繞仲宣樓。"
        ],
        "title": "句  其一",
        "id": "dfdf918a-cbdd-4246-a4a5-ad1bc09774a4"
    },
    {
        "author": "胡安國",
        "paragraphs": [
            "此邦若有誅茆地。"
        ],
        "title": "句  其二",
        "id": "93c6d92a-96e3-4ff7-8959-f34a129df852"
    },
    {
        "author": "釋惟尚",
        "paragraphs": [
            "大袖長拖出祖關，蛟龍戰罷海濤閑。",
            "寄言白首參玄者，休把虛空側點斑。"
        ],
        "title": "離黄龍有作",
        "id": "d6d9af8c-f638-4013-9642-0cb114aa058d"
    },
    {
        "author": "釋惟尚",
        "paragraphs": [
            "從來高價莫饒伊，百戰場中奮兩眉。",
            "奪角衝關群會也，叢林誰敢更相欺。"
        ],
        "title": "次韻答張無垢居士",
        "id": "a0a0a1a4-7c99-46a7-9e70-0b7dd578eab5"
    },
    {
        "author": "釋惟尚",
        "paragraphs": [
            "須是南泉第一機，不知不覺驀頭錐。",
            "覿面若無青白眼，還如𮭗𮭗守空池。"
        ],
        "title": "呈覺印禪師偈",
        "id": "2f815898-3bf4-4cea-b613-9e54d21335cd"
    },
    {
        "author": "尼凈智",
        "paragraphs": [
            "趙州舌頭連天，老婆眉光覆地。",
            "分明勘破歸來，無限平人瞌睡。"
        ],
        "title": "偈",
        "id": "5224d98e-442f-4c42-ae24-ae4948d95162"
    },
    {
        "author": "釋慧蘭",
        "paragraphs": [
            "家家啟戶待嬋娟，豈謂風雲翳碧天。",
            "賴得箇中消息在，團團不動照三千。"
        ],
        "title": "中秋雨下偈",
        "id": "3e66e153-3e46-4c34-ae97-bb5483d07fa7"
    },
    {
        "author": "釋慧蘭",
        "paragraphs": [
            "正中偏拈轉，虛空過那邊。",
            "夜半金雞生鐵卵，明明誰辨暗中圓。"
        ],
        "title": "頌古 五位 其一",
        "id": "645a3ba3-d0e3-43c3-98ae-98c9f9d715dc"
    },
    {
        "author": "釋慧蘭",
        "paragraphs": [
            "偏中正曉月，梳雲華弄影。",
            "石人驚起夢魂消，带雪烏雞回鳳嶺。"
        ],
        "title": "頌古 五位 其二",
        "id": "88b22c0a-cb99-4ea7-b7bd-5e4606175ab1"
    },
    {
        "author": "釋慧蘭",
        "paragraphs": [
            "正中來玉兔，團天耀九垓。",
            "萬古碧潭無影像，紅爐焰裏雪華開。"
        ],
        "title": "頌古 五位 其三",
        "id": "6a1b3a90-5952-479c-84ca-09f3b4c0a2f4"
    },
    {
        "author": "釋慧蘭",
        "paragraphs": [
            "兼中至錦縫，金針雙鎖備。",
            "靴頭線綻足知音，有耳不臨流水流。"
        ],
        "title": "頌古 五位 其四",
        "id": "efa8128b-fe33-4310-8d91-ec26e8274736"
    },
    {
        "author": "釋慧蘭",
        "paragraphs": [
            "兼中到眼裏，雙瞳齊喝道。",
            "少室山前鐵馬駒，三便喫盡無根艸。"
        ],
        "title": "頌古 五位 其五",
        "id": "61fb2564-9ae7-40e8-86fd-8ca167c54551"
    },
    {
        "author": "釋樞",
        "paragraphs": [
            "春將至，歲已暮。",
            "思量古往今來，祇是箇般調度。",
            "凝眸昔日家風，下足舊時岐路。",
            "勸君休莫莽鹵，眨上眉毛須薦取。",
            "東村王老笑呵呵，此道今人棄如土。"
        ],
        "title": "偈",
        "id": "d2957683-abea-43d1-a347-b960d4f2a274"
    },
    {
        "author": "釋楚明",
        "paragraphs": [
            "出門見山水，入見見佛殿。",
            "靈光觸處通，諸人何不薦。"
        ],
        "title": "偈二首  其一",
        "id": "3b4f8fa4-b811-4a84-af00-6c2faf3c878d"
    },
    {
        "author": "釋楚明",
        "paragraphs": [
            "閻浮有大寶，見少得還稀。",
            "若人將獻我，成佛一餉時。"
        ],
        "title": "偈二首  其二",
        "id": "0ea19bd5-bf27-4a36-9a92-bcdd94b4b981"
    },
    {
        "author": "釋圓濟",
        "paragraphs": [
            "雨過山青，雲開月白。",
            "带雪寒松，搖風庭柏。"
        ],
        "title": "偈",
        "id": "af3626c3-cb8f-4231-a141-62f68ed97286"
    },
    {
        "author": "尼文照",
        "paragraphs": [
            "靈源不動，妙體何依。",
            "歷歷孤明，是誰光彩。",
            "若道真如實際，大似好肉剜瘡。",
            "更作祖意商量，正是迷頭認影。"
        ],
        "title": "偈",
        "id": "f0e6e40a-aa52-43dc-99ef-a30a9741a66c"
    },
    {
        "author": "釋王大夫",
        "paragraphs": [
            "壇山裏，日何長。",
            "青松嶺，白雲鄉，吟鳥啼猿作道場。",
            "散髪采薇歌又笑，從教人道野夫狂。"
        ],
        "title": "偈",
        "id": "17d85e04-cb8f-4c01-8fee-28b77f8c4718"
    },
    {
        "author": "孫渤",
        "paragraphs": [
            "巀峰山峽間，有地窄如掌。",
            "雖得百二謀，磽確非沃壤。",
            "胡雛姿相異，圖慮似不廣。",
            "如何蟻封微，欲作南面享。",
            "孤城出雲層，遺址尚千丈。",
            "我來一把酒，慷慨追昔往。",
            "崛起亦奇才，晉室方骯臟。",
            "敢與南陽公，逐鹿中原上。"
        ],
        "title": "石勒城",
        "id": "d1fdc864-b959-49f0-9c08-7ef345522ebb"
    },
    {
        "author": "張稟",
        "paragraphs": [
            "資中佳處是東巖，只在重城百百間。",
            "四座清風無俗景，我心渾似白雲閑。"
        ],
        "title": "東巖",
        "id": "af6e976b-848c-4df4-95e0-e534577131da"
    },
    {
        "author": "陳虛中",
        "paragraphs": [
            "夫人在兮若冰雪，夫人去兮仙蹤滅。",
            "可惜如今學道人，羅裙带上同心結。"
        ],
        "title": "魏壇觀",
        "id": "8e4ebb05-ce21-46d6-8c13-0829171d2d1e"
    },
    {
        "author": "束長孺",
        "paragraphs": [
            "解鞍得枕畫堂空，萬慮消沉午夢中。",
            "莫說紅塵飛白日，且從綠竹借清風。",
            "壁排琬琰詩無敵，殿鎖丹青筆有功。",
            "又觸炎蒸出門去，此生真愧坐禪翁。"
        ],
        "title": "法相院",
        "id": "a58ebf2a-dfda-494f-8e52-baeeb5d83aae"
    },
    {
        "author": "李時雍",
        "paragraphs": [
            "遙岑矗矗水潺潺，茆屋松風晝掩關。",
            "落日鐘聲來遠寺，行人初向石橋還。"
        ],
        "title": "題巨然平湖舟泊圖",
        "id": "6d439b35-9874-4227-a798-118b625624ec"
    },
    {
        "author": "李時雍",
        "paragraphs": [
            "疏林茅屋掩閑雲，瀑雪懸崖霽色新。",
            "好是杜陵詩興逸，蹇驢隨意樂行春。"
        ],
        "title": "題趙千里臥雪圖",
        "id": "353d2a4a-229b-4210-9670-3cfc5986b445"
    },
    {
        "author": "唐遘",
        "paragraphs": [
            "圭峰大士翻經處，雅俗今猶說草堂。",
            "十頃筠篁環殿閣，百年松檜老風霜。",
            "臨溪洗鉢憐僧野，卷旆搜山意資藏。",
            "試取禪詮滌五慮，蕭然心地頓清涼。"
        ],
        "title": "題逍遙栖禪寺",
        "id": "9cf43dd9-fdb9-4893-8041-74ed6f1f757a"
    },
    {
        "author": "楊虔誠",
        "paragraphs": [
            "身在層霄第幾峰，煙霞深處一巖空。",
            "上方世界簷楹外，萬里山河指掌中。",
            "蟾桂影交巖桂影，天燈紅映佛燈紅。",
            "芒鞋竹杖登臨處，煞是蓬萊有路通。"
        ],
        "title": "詩一首",
        "id": "c75fe2e3-fcc5-41a5-9f78-dad882d3818e"
    },
    {
        "author": "黄永思",
        "paragraphs": [
            "幾載翹瞻玉柱峰，興來登陟欲凌空。",
            "半天風月出塵表，大地山河入望中。",
            "晝色暗分巖樹綠，春光都入澗花紅。",
            "夜穴依舊天燈見，心事從來造物通。"
        ],
        "title": "天柱巖",
        "id": "e3fd568a-d853-42da-a0d5-202319234540"
    },
    {
        "author": "張伯昌",
        "paragraphs": [
            "靈鷲峰寒碧玉堆，紅塵斷處小軒開。",
            "忘言更覺諸緣盡，只有桃花點翠苔。"
        ],
        "title": "靜軒",
        "id": "60a4840d-6f20-4437-9330-91a5a6d4f102"
    },
    {
        "author": "曹元振",
        "paragraphs": [
            "石洞興衰亦歪風時，因師移錫致雲飛。",
            "雲心莫道全無著，廣漠解從師去復歸。"
        ],
        "title": "歸雲洞",
        "id": "e7cc0bc5-1b5b-4e7f-951e-dd86ca8c9df3"
    },
    {
        "author": "孫竢",
        "paragraphs": [
            "地僻宜逃暑，官曹幸頗閑。",
            "虛傳力士擔，始信蜀妃山。",
            "嶺雪青霄畔，城煙密樹間。",
            "清談容款接，妙句獨難攀。"
        ],
        "title": "和吳拭暑雪軒詩",
        "id": "d1f7d0d9-adb9-49e5-8356-5cbd4e182b81"
    },
    {
        "author": "孫竢",
        "paragraphs": [
            "懶性難堪俗事侵，倚空欄檻列青岑。",
            "雲端白雪凝高嶺，郭外長江繞茂林。",
            "疏曠幸陪文字飲，喧樓安用管絃音。",
            "北窻一枕羲皇夢，卻快微微風動襟。"
        ],
        "tags": [
            "长江"
        ],
        "title": "和田望再賦暑雪軒",
        "id": "ca82c630-cde5-4202-8c4c-f02fc91bf58b"
    },
    {
        "author": "孫竢",
        "paragraphs": [
            "炎夏江風冷欲冰，坐陪袁謝有餘清。",
            "舊聞蜀地四時雨，今快岷山千里晴。",
            "旋切銀絲嘗鱠味，聊欹玉枕聽灘聲。",
            "晚來忽起扁舟興，更傍中流看月行。"
        ],
        "title": "和周燾合江亭  其一",
        "id": "f5f91668-cd45-4f32-a4f2-6d9d51f74e56"
    },
    {
        "author": "孫竢",
        "paragraphs": [
            "西南都會錦官城，持節來尋漢客星。",
            "去國謾追千里馬，還家擬泛一帆舲。",
            "公才磊落宜方面，我病荒疏冒使令。",
            "未許東山同笑傲，勝遊聊可上丹青。"
        ],
        "title": "和周燾合江亭  其二",
        "id": "3b251f8a-06d0-4abe-8432-f4bfc421d6e0"
    },
    {
        "author": "張毣",
        "paragraphs": [
            "解慍薰風拂面涼，藕花極目送清香。",
            "三千宮女青羅蓋，都作酡顔酒暈妝。"
        ],
        "title": "題東湖二首  其一",
        "id": "1ae75389-2289-49c3-b58f-0c1ea3da2823"
    },
    {
        "author": "張毣",
        "paragraphs": [
            "蜀錦誰將到海涯，水仙鋪作地行衣。",
            "回堤卻似元宵路，拋擲紅燈載月歸。"
        ],
        "title": "題東湖二首  其二",
        "id": "4e75bcc9-7fd9-4b2f-9f17-090e7a801b1f"
    },
    {
        "author": "侯彭老",
        "paragraphs": [
            "姓名已冠凌煙閣，杖屨初臨退老堂。",
            "任重晉公游綠野，放懷忠獻醉安陽。",
            "園林選勝規模遠，丘壑偷閑氣味長。",
            "借箸更資恢復策，始應歸此樂時康。"
        ],
        "title": "建炎丞相成國呂忠穆公退老堂  其一",
        "id": "00abcf41-f603-4e09-8486-14d32b6d28b3"
    },
    {
        "author": "侯彭老",
        "paragraphs": [
            "扶出離明一洗光，懔然忠義合穹蒼。",
            "天教世祖中興漢，人服汾陽再造唐。",
            "道大耕莘同至樂，功成釣渭踵遺芳。",
            "身爲天下安危寄，未許清閑事退藏。"
        ],
        "title": "建炎丞相成國呂忠穆公退老堂  其二",
        "id": "84f6c14d-80e1-4165-b095-4710917851d8"
    },
    {
        "author": "侯彭老",
        "paragraphs": [
            "朝來煮菜往鞭牛，已覺江邊雪意休。",
            "習習東風收雨腳，暄暄曉日綻雲頭。",
            "尊前未放梅花老，鬢上先看柳带柔。",
            "及取春花時一醉，莫教沈瘦更清秋。"
        ],
        "title": "人日立春",
        "id": "bcb4b7e3-25d8-4793-97f9-7eaaf6eb3f3d"
    },
    {
        "author": "侯彭老",
        "paragraphs": [
            "清絕洗妖氛。"
        ],
        "title": "句",
        "id": "24f5e090-6f43-4ab9-b1c5-32cdc400ae6d"
    },
    {
        "author": "王叡",
        "paragraphs": [
            "莫怨工人醜畫身，莫嫌明主遣和親。",
            "當時若不嫁胡虜，祇是宮中一舞人。"
        ],
        "title": "句",
        "id": "37627846-9fcc-47f7-aff5-5454f8e37f91"
    },
    {
        "author": "殊勝院僧",
        "paragraphs": [
            "我頌光明經，自得三昧力。",
            "舉起便周圓，何用高聲覓。",
            "一日三百部，日輪猶未昃見者總生疑，我自心堅實。"
        ],
        "title": "頌",
        "id": "db8b3c78-90be-4a95-92c3-5e0ebe5c3752"
    },
    {
        "author": "張洵",
        "paragraphs": [
            "桂林山水冠衡湘，蒙亭正在灕水傍。",
            "清流洄洑眩波光，高崖古木爭蒼蒼。",
            "下有菱荷滿橫塘，面面風來面面香。",
            "新詩一詠酒一觴，爽氣渾如秋氣涼。",
            "酒闌巖下踞胡牀，汲泉煮茗沉煙長。",
            "從容談笑聲瑯瑯，水光山色增輝芒。",
            "東山蘭亭各一方，風流兼追謝與王。",
            "回頭塵事皆茫茫，爲計不若行樂良。",
            "恨我到此情難忘，遙指白雲思故鄉。"
        ],
        "title": "蒙亭倡和長句",
        "id": "acfaeede-394f-441e-8fbc-9e5ec5e79c89"
    },
    {
        "author": "楊灝",
        "paragraphs": [
            "道院由來不浪傳，兩衙封印日蕭然。",
            "絕無爭訟煩刑禁，贏得工夫弄簡編。"
        ],
        "title": "呈郡寮  其一",
        "id": "374cc896-fcdf-4d31-9e9c-000f7abe0c9a"
    },
    {
        "author": "楊灝",
        "paragraphs": [
            "山連吳楚周遭起，水合湖湘洶涌來。",
            "千里風煙同樂國，萬家歌吹共春臺。"
        ],
        "title": "呈郡寮  其二",
        "id": "9d704716-7544-4bdc-97f8-4a757211af8f"
    },
    {
        "author": "楊灝",
        "paragraphs": [
            "寒煙淡淡水茫茫，六代纔如一夢長。",
            "風月何嘗異今古，江山不管不興亡。",
            "豪華事往人安在，歌舞臺傾徑就荒。",
            "陳跡依然無處問，野花幽草自芬芳。"
        ],
        "title": "呈郡寮  其三",
        "id": "1dee908f-a3b4-4b09-9f4e-53cb5587d3a8"
    },
    {
        "author": "汴京輕薄子",
        "paragraphs": [
            "佳名標上苑，窩窟近天清。",
            "道士行爲氣，梢工打作更。",
            "嘉言呼舍弟，東美是家兄。",
            "莫向南方去，將君煮作羹。"
        ],
        "title": "詠蝦蟆",
        "id": "3671443e-2488-4885-b2ca-31e40d6e2421"
    },
    {
        "author": "崇寧名賢",
        "paragraphs": [
            "十家來負郭，四邑入提封。",
            "雙水碧一色，群山青萬重。"
        ],
        "title": "詩一首",
        "id": "39a69e8d-c62b-42c4-b653-ec1c1321b258"
    },
    {
        "author": "謝薖",
        "paragraphs": [
            "青腰按節臨天關，幻成圭璧驚人寰。",
            "一朝忽起枯槁想，墮作人間冰雪顔。",
            "國香端擬避清絕，鳯車安得窺幽閑。",
            "雪中長疑肌起粟，挽住直恐乘風還。",
            "風流别乘似何遜，哦詩興健排江山。",
            "華堂燒燈呼客醉，况引玉頬依琱闌。",
            "廣平題賦工婉媚，杜陵索句愁飛翻。",
            "山人徑欲悟香寂，何當步繞横斜間。"
        ],
        "title": "賦陳虚中振芳堂",
        "id": "8a1cf190-e882-4db0-abc8-632223e0122e"
    },
    {
        "author": "謝薖",
        "paragraphs": [
            "水芝凝露披芳塘，淺粧濃畫争煌煌。",
            "其間艶異不世出，連芳並蒂知何祥。",
            "有如一座兩殊色，盈盈植立漢昭陽。",
            "九回沉水不須沐，風生露洗皆生香。",
            "公如瑶林映紅粉，粲然一笑傾澄觴。",
            "故開華閣掛銀榜，大篇金薤垂琳琅。",
            "吾聞草木正瑞世，箑蒲扇暑芝生房。",
            "須煩丹青頋陸手，貎取絕艶歸明光。"
        ],
        "title": "雙蓮閣",
        "id": "5fa4bdbc-f1eb-4225-b7a7-3f218778ef38"
    },
    {
        "author": "謝薖",
        "paragraphs": [
            "元龍湖海豪，蓋代聲藉藉。",
            "只今觀耳孫，才皆萬夫敵。",
            "叔兮美無度，伯也古遺直。",
            "當年種玉翁，十襲裹雙璧。",
            "期公垂天雲，佐郡試戢翼。",
            "尚開柴桑徑，引領望三益。",
            "嘗聞築燕臺，千里走樂劇。",
            "市骨捐千金，廐乘盡虎跡。",
            "公乃真好事，屣履見逢掖。",
            "定知子輿輩，一笑皆莫逆。"
        ],
        "title": "三益齋",
        "id": "3b366125-2b4d-4771-86d3-39a8811c8a9a"
    },
    {
        "author": "謝薖",
        "paragraphs": [
            "上皇御宇無長策，牧羊奴子孤恩澤。",
            "銀莬分印屬兒曹，二十餘州盡陷賊。",
            "常山死守平原拒，公家兄弟聲名白。",
            "平原白首立班行，忠義凛凛真嚴霜。",
            "歷事四朝唯一節，當年舌舐中丞血。",
            "豈知丞相面如藍，貎雖夷易心巉岩。",
            "老臣何罪死虎口，到今誰爲祛其銜。",
            "臨風志士長悲吒，矧瞻遺像嚴祠下。",
            "未能立草迎送詞，一奠椒漿淚盈把。"
        ],
        "title": "顔魯公祠堂",
        "id": "8de4db91-df97-4951-b198-0b4991f2e2c1"
    },
    {
        "author": "謝薖",
        "paragraphs": [
            "虬髯少年龍鳯姿，手提一劍平九維。",
            "瀛洲學士十八輩，如雕虎嘯清風隨。",
            "到今丰姿傳粉繪，皎如琪木參瓊枝。",
            "秦王功高蓋天下，脫略世故容小疵。",
            "数公不語意有在，敬宗流輩寧何知。",
            "倘收王魏文學舘，事如辰嬴當早諫。",
            "美哉貞觀猶有恨，洗蘇衆像一長嘆。"
        ],
        "title": "十八學士寫真圖",
        "id": "6fcc62f8-fd02-44ae-99a9-2e427d4c9826"
    },
    {
        "author": "謝薖",
        "paragraphs": [
            "董何呼我顛倒裳，杖藜階西過王郎。",
            "郎君好事初舉觴，平頭奴子舁兩囊。",
            "開視文書浩搶攘，其間穅秕煩播颺。",
            "忽驚墨妙筵有光，問誰所書曰歐陽。",
            "而我盥水方取将，覽之三過神色揚。",
            "反嗟從來見未嘗，字體遒媚笔意剛。",
            "公爲文章軋子長，立朝義氣凛秋霜。",
            "借如春蚓縈行行，亦當珍之十襲藏。",
            "况工字畫乃如此，銀鈎金繩粲繭紙。",
            "公嘗臨池墨池水，尚言如船逆風使。",
            "後來誰評新麗體，出公一頭子蘇子。"
        ],
        "title": "靜寄齋觀文忠公墨跡",
        "id": "b2b2aeea-916f-426d-9766-21ee11bf1b87"
    },
    {
        "author": "謝薖",
        "paragraphs": [
            "尋山擬三餐，放箸欣一飽。",
            "汲泉泣銅瓶，落磑砕鷹爪。",
            "長爲山中遊，頗與世路抝。",
            "矧此好古胸，茗椀得搜攪。",
            "風生覺泠泠，祛滯亦稍稍。",
            "夜深可無睡，澄潭数參昴。"
        ],
        "title": "與諸友汲同樂泉烹黄蘗新芽",
        "id": "bba37563-cfc4-4262-accf-ab2e2d6a27bd"
    },
    {
        "author": "謝薖",
        "paragraphs": [
            "吾宗宣城守，詩壓顔鮑輩。",
            "其間警拔句，江練與霞綺。",
            "居仁相家子，歛退若寒士。",
            "學道期日損，哦詩亦能事。",
            "自言得活法，尚恐宣城未。",
            "今晨開草堂，書帙亂無次。",
            "探囊得君詩，疾讀過三四。",
            "淺詩如蜜甜，中邊本無二。",
            "好詩初無奇，把玩久彌麗。",
            "有如菴摩勒，苦盡得甘味。",
            "徐侯南州傑，論文極根抵。",
            "讀君詩卷終，曰此有餘地。",
            "期君高無上，二謝以平視。",
            "要當掣鯨魚，豈但看翡翠。"
        ],
        "title": "讀吕居仁詩",
        "id": "d3c642a8-e3c8-4607-bea4-7f7a8dfb5069"
    },
    {
        "author": "謝薖",
        "paragraphs": [
            "狙猴在深山，騰踔不少停。",
            "大龜藏神屋，縮首都無營。",
            "冥觀静躁異，洞見萬物情。",
            "吾聞子王子，總角遊帝城。",
            "歸來髩猶綠，閉關慕淵明。",
            "曲肱北窗下，風聲肅泠泠。",
            "夢覺忽驚起，猶疑車轂鳴。",
            "齋居屏萬慮，乃以靜寄名。",
            "是中得其趣，君門可長扃。",
            "倘知定能應，子冠定能纓。",
            "鏡以靜故明，水以静故平。",
            "兹言置座右，可配崔瑗銘。"
        ],
        "title": "王坦夫静寄齋",
        "id": "de6f1420-0f41-495a-b3ee-bf94fe17e642"
    },
    {
        "author": "謝薖",
        "paragraphs": [
            "往年君别去，上馬愁凛冽。",
            "今年見君面，揮汗驚執熱。",
            "吾曹雪點髩，忽忽值晚節。",
            "云何會心侣，乃作如許别。",
            "昨朝聞扣門，梳髪不暇結。",
            "開門問無恙，欲語聲屢咽。",
            "君家嬌小女，可念真玉雪。",
            "朝嬉繞君傍，忽作泡幻滅。",
            "念我溪堂老，誰能續此絕。",
            "嗟哉溪澗毛，瑣細不容擷。",
            "相逢顔未開，苦語心已折。",
            "吾人要解事，視世一蟻垤。",
            "共将煩惱緣，一付廣長舌。",
            "君歸数過我，不厭酒屢設。",
            "人生浪自苦，豈不愧前喆。"
        ],
        "title": "示何之忱",
        "id": "1771f5cd-8b84-4bba-a9b1-df81b178656e"
    },
    {
        "author": "謝薖",
        "paragraphs": [
            "川流日夜去，逝者乃如此。",
            "平時所知人，强半今爲鬼。",
            "頃者哭子兄，淚積垢未洗。",
            "寧知少日間，俄又哭董子。",
            "憶昨招君談，時維六月朏。",
            "君方以病告，一臥不復起。",
            "啓手無别言，慟哭長已矣。",
            "初君在童丱，警敏無與比。",
            "讀書五行下，大父嘗竊喜。",
            "謂當寄門户，竟以韋布死。",
            "死生事亦大，誰能獨免耳。",
            "願沾甘露味，倘悟無生理。"
        ],
        "title": "哭董彦孚",
        "id": "57412050-c7d8-442b-8e7c-08343e822082"
    },
    {
        "author": "謝薖",
        "paragraphs": [
            "舂粮適百里，九十居其半。",
            "駸駸入老境，競起末路嘆。",
            "在世無他能，聊以滑稽玩。",
            "所嗟金石交，契闊或星散。",
            "詩憶西堂語，酒藉南鄰伴。",
            "共爲終年醉，莫歌何時旦。",
            "文書謾遮眼，插架復盈案。",
            "四愁不堪擬，九歌僅能亂。",
            "發春只数日，故態期類盥。",
            "寧知性本慵，矧復肉亦緩。",
            "人猶樂新故，事止仍舊貫。",
            "酸寒孟生窮，歛退韓子懦。",
            "惜哉連城珍，不變三日炭。",
            "玉人可求見，何暇定舍舘。",
            "退藏亟聞道，飲水知冷暖。",
            "更當崇明德，不愧三英粲。"
        ],
        "title": "歲将除因誦前賢粲字韻詩慨然有感次其韻請彦光同賦蓋予與彦光皆年三十九矣",
        "id": "f0246458-522a-49f4-8560-e503e0302199"
    },
    {
        "author": "謝薖",
        "paragraphs": [
            "嘗聞藁砧詞，破鏡喻月半。",
            "爲期望夫還，頋影興婦嘆。",
            "乃知同室處，一笑日可玩。",
            "所悲孩抱中，聚沬何易散。",
            "嘹然唯一雛，单棲若無伴。",
            "撫枕中夜吁，不寐常達旦。",
            "藜羮具一杯，日舉天隨案。",
            "還勝在板屋，秪使心曲亂。",
            "小鬟維槁項，聊可奉擲盥。",
            "每觀績麻手，捷急真不緩。",
            "娉婷或階楇，今古同一貫。",
            "頗知食薇清，凛凛可立懦。",
            "仍甘作詩窮，烏銀以喻炭。",
            "行看春日暄，婦事勤繭館。",
            "所求亦不奢，勿遣兒號暖。",
            "布衾幸無恙，不换角枕粲。"
        ],
        "title": "復用前韻示內",
        "id": "a5fe7fbc-7963-42c7-be85-68ae92714b38"
    },
    {
        "author": "謝薖",
        "paragraphs": [
            "吾聞天竺峰，聳若在天上。",
            "峰前溪萬仞，激石吼寒浪。",
            "堂中老比丘，碧眼照林莾。",
            "徜徉君屢遊，局趣我思往。",
            "此行何所求，豈欲除二障。",
            "聞呼試回頭，未可踏折杖。",
            "茅檐燕寂地，山氣日夜爽。",
            "不斬凌霄藤，君歸藤自長。"
        ],
        "title": "送董彦速遊仙岩",
        "id": "f0129421-5c84-42b4-b5e3-f08850759794"
    },
    {
        "author": "謝薖",
        "paragraphs": [
            "閒居不事事，枕簟信所便。",
            "臥形先臥心，心静形晏然。",
            "複壁非不完，加以甃石堅。",
            "其如方寸亂，一夕嘗屢遷。",
            "榮寵萃一門，寧免百慮煎。",
            "雖有水精屏，何由得安眠。",
            "章葉踏謡娘，連臂在榻前。",
            "何如山中人，編茅臥山巔。",
            "白雲宿簷間，對鏡心自捐。",
            "我亦遺垢氛，曲肱寄林泉。",
            "兹菴倘壽我，一睡要經年。"
        ],
        "title": "寄題雲臥菴",
        "id": "68ad46bb-9260-4610-8119-09827191d30a"
    },
    {
        "author": "謝薖",
        "paragraphs": [
            "翠葉蕃夏初，清陰勝花時。",
            "閉關軌長埽，步屧園屢窺。",
            "青青溪中蒲，移植井之湄。",
            "下有九節根，服食可不迷。",
            "往時手種桃，只今與簷齊。",
            "枝間有美實，少日将成蹊。",
            "採菊香滿襜，擷薺甘如飴。",
            "籜龍露新綠，椅梧長孫枝。",
            "觀身要若蕉，衞足當如葵。",
            "節憐孤筠直，惡戒蔓草滋。",
            "天津白玉郎，看花驚洛師。",
            "吾人守環堵，草木相娛嬉。",
            "逍遥各自適，慎勿相唐嗤。"
        ],
        "title": "初夏觀園中草木",
        "id": "186a3d0e-de15-439e-980e-a1bcafc2f66a"
    },
    {
        "author": "謝薖",
        "paragraphs": [
            "法涌僧中鸞，孤絕翔千仞。",
            "似聞天竺老，續此燈無盡。",
            "君遊千峰上，邂逅一笑哂。",
            "當知絕諸惡，如草已芟藴。"
        ],
        "title": "次董彦速示輪老韻三首  其一",
        "id": "5316aef9-ec86-4f25-9553-16af77dda85b"
    },
    {
        "author": "謝薖",
        "paragraphs": [
            "君如千里駒，但欲見鞭影。",
            "既明才越都，未暮已燕境。",
            "適楚或北轅，空歎道里永。",
            "是中皆坦途，幽處試深省。"
        ],
        "title": "次董彦速示輪老韻三首  其二",
        "id": "88875bb5-8ab6-455e-8c2c-9d8e700c8e61"
    },
    {
        "author": "謝薖",
        "paragraphs": [
            "黄花散若金，翠竹森如束。",
            "此還有妙義，機發同箭速。",
            "可憐鈍根士，每嗟力不足。",
            "須知日月疾，僅得羊胛熟。"
        ],
        "title": "次董彦速示輪老韻三首  其三",
        "id": "8c03c0ec-58ab-46aa-b3de-46d2e9635686"
    },
    {
        "author": "謝薖",
        "paragraphs": [
            "人憐淤泥上，出此萬朵蓮。",
            "須知淤泥中，有藕大如椽。",
            "本清凝冰雪，末艶方婵娟。",
            "玲瓏衆竅通，蚴蟉数節連。",
            "甘寒固不数，却暑最所便。",
            "髯奴來城市，負籠至我前。",
            "開緘尚带泥，未嚼先垂涎。",
            "霍霍摩霜刀，雷雷挹澗泉。",
            "切玉墮冷冽，已覺沉疴痊。",
            "芰寔閗角紫，鴻頭剥珠圓。",
            "秋盤薦此果，頓使二物捐。",
            "念此湼不緇，餘品莫爭妍。",
            "而能豁憂思，令我心歡然。",
            "奇功更耐老，合作飛行仙。"
        ],
        "title": "食藕",
        "id": "53600a21-172e-4b26-aa48-5bcb73b05363"
    },
    {
        "author": "謝薖",
        "paragraphs": [
            "代田誰爲西漢議，耐旱幸有占城禾。",
            "揮鐮正見八月穫，拾穗遥憐一老歌。",
            "爲言使君驅五馬，北陌東阡餉耕者。",
            "汝曹力穡更當勤，慎勿惰遊辜使君。"
        ],
        "title": "翠雲道中觀穫",
        "id": "d1fc0ee5-9c36-4455-b5a7-b429a0139e92"
    },
    {
        "author": "謝薖",
        "paragraphs": [
            "君家飛猿西，我寄躍馬北。",
            "躍馬望飛猿，渺若千山隔。",
            "十載一會面，一年三寄書。",
            "書中無剩語，只有問何如。",
            "去年秋風初，君馬秣雲臥。",
            "鶴立望君來，因鞭不我過。",
            "今年薰風後，取道凌雲來。",
            "解鞍愒我廬，握手慰我懷。",
            "胸中所藴藏，言下皆傾倒。",
            "挽留莫怱怱，索去還草草。",
            "堂有鶴髪母，室有蓬首妻。",
            "屋前虎豹怒，屋後鼯鼪啼。",
            "遠遊縱未歸，旅寓安得久。",
            "三年勞夢魂，一日接盃酒。",
            "君歸太早計，此樂未易辭。",
            "人事雖好乖，興盡當語離。",
            "壮時須摩厲，老矣但跛挈。",
            "荃蘭本同芳，霜雪有一節。",
            "君哦飛猿句，我和躍馬詩。",
            "它時兩相寄，抑亦慰相思。"
        ],
        "title": "喜劉世基至作詩留之",
        "id": "3932010b-0a7f-43d0-855e-f0db8e0ecc2d"
    },
    {
        "author": "謝薖",
        "paragraphs": [
            "去年中秋時，我病起復仆。",
            "苦遭水帝子，百計推不去。",
            "床前客問病，草草壺觴具。",
            "酬献呼稚子，應答煩老嫗。",
            "今年幸强健，佳節欣會遇。",
            "况有座上客，蕭散如鷗鷺。",
            "尊前清興發，豈数青蚊聚。",
            "南山又朝隮，晚雨細如霧。",
            "難追阿連玩，徒咏希逸賦。",
            "陰晴天下同，吾事亦何預。",
            "不須淵有珠，遑恤食無免。",
            "人無百中秋，對月復幾度。",
            "幸逢方外交，姑樂酒中趣。",
            "君看清夜徂，草上已多露。"
        ],
        "title": "中秋示座客",
        "id": "3067eedf-088f-404b-b5f6-89d3cbe7dc54"
    },
    {
        "author": "謝薖",
        "paragraphs": [
            "宿雲散曾陰，秀色還疊障。",
            "如将螺子綠，畫作長蛾樣。",
            "光浮竹木杪，影落簷楹上。",
            "何人妙盤礴，淡墨寫屏嶂。",
            "五絃豈須撫，衆響亦清亮。",
            "我病不出遊，素壁倚藤杖。",
            "舉觴酹郡峰，歲晚一相訪。"
        ],
        "title": "雨後秋山",
        "id": "fd00a3a7-92c8-41db-8002-41762ecb1662"
    },
    {
        "author": "謝薖",
        "paragraphs": [
            "清晨課僕奴，遶舍誅蒿蓬。",
            "身非郭槖駝，學作種樹翁。",
            "胡不種杞柳，但種青青松。",
            "念汝受命獨，勁氣凌三冬。",
            "明年見汝生，何年矯蒼龍。",
            "種德亦吾願，穆如松上風。",
            "安知百載後，無人思角弓。",
            "麦陰行可賴，不必荒茅中。",
            "唯當護以棘，養視如嬰童。",
            "此法豈浪傳，聞諸玉局公。"
        ],
        "title": "種松",
        "id": "bbd5aa11-86a9-4803-baf8-93edc4682b07"
    },
    {
        "author": "謝薖",
        "paragraphs": [
            "着鞭蒼崖陰，下馬古寺門。",
            "老僧乞食去，獨瞻無上尊。",
            "相将二玉人，盤礴共一罇。",
            "境静悟塵垢，林香識蘭孫。",
            "何年缽羅老，同訪花柳村。"
        ],
        "title": "同董彦光陳妙音遊安樂寺分韻  其一",
        "id": "059e237d-e4e8-40a5-8192-48ad0598597c"
    },
    {
        "author": "謝薖",
        "paragraphs": [
            "鳥能貫珠歌，花能折腰舞。",
            "老人如帝江，識此真律吕。",
            "撃節復長謡，急觴猶插羽。",
            "春風已趣装，行樂更幾許。",
            "吾人但取醉，何必浪自苦。"
        ],
        "title": "同董彦光陳妙音遊安樂寺分韻  其二",
        "id": "a8a4264c-0f13-4028-890f-be5f319928d4"
    },
    {
        "author": "謝薖",
        "paragraphs": [
            "睡龍未覺山澤枯，其誰濡幙待不虞。",
            "炎官弭節飛廉怒，小屋旋徹大屋塗。",
            "鬱攸飛空百鳥噪，煇赫照樹騰猿呼。",
            "綠林灰燼一瞬耳，况乃田父蝸牛廬。",
            "天公似惜詩人癯，約束風伯爲回車。",
            "百神救廪鳥工往，不待綆缶澆焚如。",
            "尚令太痩逢飯顆，幸未饑死同侏儒。",
            "怪奇敢追陸渾韻，弔賀不必參元書。",
            "作詩嘲誚供一笑，逢人舉似應胡盧。"
        ],
        "title": "聞彦光田舍遇火幾焚其廪",
        "id": "265e8374-beff-4429-8aba-f17ee9db745a"
    },
    {
        "author": "謝薖",
        "paragraphs": [
            "君家遶屋青琅玕，驚雷裂地千兵攅。",
            "入山長鑱不汝赦，日獲玉版登君盤。",
            "有餘鼠壤幸分似，憐我羮稀筯易寬。",
            "厨人取給晝餔膳，頓使齒頬生甘寒。",
            "韭葅薤苗豈復数，{炙火=肉}美似覺無貛貛。",
            "嘗聞幽士愛風竹，忍嘬其子吾何觀。",
            "願君養成四時葉，他時犯雪同君看。"
        ],
        "title": "許巨源送笋",
        "id": "e78b8c28-d2b5-44e7-b3a5-d9240da14f9c"
    },
    {
        "author": "謝薖",
        "paragraphs": [
            "春初韭爭妍，秋末菘更好。",
            "嗟我喜蔬食，如人嗜羊棗。",
            "何嘗厭滋味，政自樂枯槁。",
            "念彼蝡蠢蟲，性命欲自保。",
            "變相驚蜊異，将糖嫌蟹躁。",
            "故于園日涉，蒔此可食草。",
            "邇來秋雨餘，三畝淨如掃。",
            "畦丁猶浸灌，小甕亦自抱。",
            "問許機事忘，何如漢陰老。"
        ],
        "title": "灌園",
        "id": "058ab403-5f88-4662-9c10-c58ea53b1a8b"
    },
    {
        "author": "謝薖",
        "paragraphs": [
            "虎頭癡絕自不癡，丹青妙處手得之。",
            "石巖戱畫幼輿了，酒狂更貎黄冠師。",
            "一人坐睡真被酒，二人杯杓不停手。",
            "一人回面愁不釂，二人直視開口笑。",
            "上有醉墨書者誰，翰林手題獨酌詩。",
            "題詩真識醉時味，畫圖如寫詩中意。",
            "珍藏不换一斛珠，李詩頋笔今世無。"
        ],
        "title": "題頋凱之醉道士圖",
        "id": "5c825fb3-ea31-450a-baef-17f76d9f95aa"
    },
    {
        "author": "謝薖",
        "paragraphs": [
            "我昔居西園，手植竹数箇。",
            "凜然如德友，節行不敢破。",
            "朝吟玩霜枝，夜聞蕭瑟清。",
            "風吹一旦忽不見，似覺塵土污人衣。",
            "朅來翠雲麓，日唯見山不見竹。",
            "雖云山氣日夕佳，尚恐無竹令人俗。",
            "昨得與可畫，自歸塵壁掛。",
            "門開風動之，如枉故人駕。",
            "對山看畫信不惡，何人更覓揚州鶴。"
        ],
        "title": "題文與可畫竹",
        "id": "7e28358d-bf61-4438-9711-d4b81fff486d"
    },
    {
        "author": "謝薖",
        "paragraphs": [
            "我家大馮君，清詩跨陰何。",
            "尤工婕妤怨，不愧青草歌。",
            "後生遊其門，玉石例琢磨。",
            "是中知味少，莫辨白黑鵝。",
            "獨聞子孫子，鏘然應鸞和。",
            "君嘗喜其似，謂可同臼科。",
            "劍池佳山水，清漣映嵯峨。",
            "孫子居山間，新詩日吟哦。",
            "探囊肯投我，有篇未爲多。",
            "論文定何時，一醉金叵羅。",
            "更當期皓首，共理釣魚簑。"
        ],
        "title": "寄孫子稷",
        "id": "8c0774e2-0968-4d3f-93c4-6d3bc1b30ca3"
    },
    {
        "author": "謝薖",
        "paragraphs": [
            "何人愛斯泉，結搆亭上屋。",
            "空亭何所有，冷氣宜三伏。",
            "泠泠石甃淨，鬚眉真可矚。",
            "欲飲無樽罍，挹彼纔盈掬。",
            "何時近亭居，更種亭畔菊。",
            "日飲潭中甘，庶用稽死錄。"
        ],
        "title": "登同樂亭飲泉",
        "id": "d08ee610-4133-417c-aebc-528791971196"
    },
    {
        "author": "謝薖",
        "paragraphs": [
            "此身聚沫無堅强，斧工伐性藥腐膓。",
            "寸田蕪穢尺宅荒，玉石落落不滿房。",
            "黄婆居中補四方，焦勞亦坐意所藏。",
            "土如磽瘠草不芳，令人槁項馘亦黄。",
            "世人紛紛各膏肓，我以妙語名斯堂。",
            "期君得意觀濠梁，從渠婪酣狠如羊。",
            "君自放意無何鄉，一洗痼疾生天光，漆園發藥君得嘗。"
        ],
        "title": "吳民載棄意堂",
        "id": "3628f08c-3fba-4907-9932-957df13b900b"
    },
    {
        "author": "謝薖",
        "paragraphs": [
            "董侯朝饑雷殷腹，咄嗟無人羞豆粥。",
            "杜陵太瘦緣作詩，玉川辛勤坐憎俗。",
            "細君截髪恐未暇，有弟能令餉君粟。",
            "不妨更就乞檳榔，他日金柈供一斛。"
        ],
        "title": "次董彦光乞米韻",
        "id": "f73d6c9a-1ba1-47cd-aba8-08c84ff0ffc7"
    },
    {
        "author": "謝薖",
        "paragraphs": [
            "長懷烏衣遊，親姓何戚戚。",
            "吾曹乃其後，何不迨往迹。",
            "向來鴻雁影，曠若參辰隔。",
            "沉思不可見，佇立久悽惻。",
            "去年霜霰中，送别衢路側。",
            "今年冬風至，猶未見顔色。",
            "念我如楚囚，欲往終未得。",
            "倘能爲我來，不遠道里百。",
            "要觀衡茅下，有此座上客。",
            "新釀秋已熟，老菊寒尚拆。",
            "彌年心拂鬱，可以一笑釋。",
            "仍當戒後乘，聯翩載三益。"
        ],
        "title": "分韻招無逸兄得益字",
        "id": "1aa27709-302c-4807-9aad-f5f8d7e2689c"
    },
    {
        "author": "謝薖",
        "paragraphs": [
            "杖履信所適，溪流忽濺濺。",
            "行入武陵村，偶入桃花源。",
            "劃然見華屋，佛界開青蓮。",
            "匆匆伊蒲饌，一餉腹果然。",
            "同遊得吾黨，曠達真能賢。",
            "董何韻俱勝，欲拍諸阮肩。",
            "兩王亦豪舉，一擲常萬錢。",
            "周郎秀眉宇，要是佳少年。",
            "衆中兀老子，少味亦寡言。",
            "困眠借僧榻，自嘲邊腹便。",
            "平時所懷人，磊落星辰懸。",
            "會合不易得，兹遊豈非天。",
            "重來恐寡伴，獨訪祖師禅。"
        ],
        "title": "翠雲分韻得禪字",
        "id": "533560ac-bf3b-4075-8323-33c5870a0728"
    },
    {
        "author": "謝薖",
        "paragraphs": [
            "兒時窺豹見一斑，晚學一技千金殚。",
            "齋房芝草不竝秀，且餐秋菊紉春蘭。",
            "無心時共白雲出，忘機日對沙鷗閒。",
            "窮人與世各異調，敢望一唱仍三嘆。",
            "昨來卜居向巖邑，玉川破屋纔数間。",
            "朝看爽氣出遠岫，夜聽遶舍鳴清湍。",
            "幾回欲棹酒船去，賀老不見空稽山。",
            "劉郎好事肯過我，入門矯矯真翔鸞。",
            "平生飲客愁腐死，望君復來酒今旨。",
            "君如止酒要談道，同酌寒泉淨無滓。",
            "哦詩雖復落君後，强學猶将效矉里。",
            "懸知吾廬不落莫，有客同盤飯葵藿。",
            "已呼摻手縫錦囊，更遣長鬚具芒屩。",
            "相携踏遍翠雲峰，得助溪山應有作。"
        ],
        "title": "次劉世基韻",
        "id": "36f82c9d-bc73-49d8-a447-b45371427630"
    },
    {
        "author": "謝薖",
        "paragraphs": [
            "欲知摩詰詩中畫，桃紅柳綠皆摹寫。",
            "更含宿雨带春烟，一叚風光生筆下。",
            "欲觀摩詰畫中詩，小幅短短作四時。",
            "山平水遠含變態，是中有句無人知。",
            "此公盤礴萬物表，胸中炯炯秋空曉。",
            "戱磨淡墨汙絹素，世上丹青擅場少。",
            "何人乞與輞川圖，装成小軸四時俱。",
            "壁間仍題六字句，人言雙絕古今無。"
        ],
        "title": "王摩詰四時山水圖",
        "id": "c6270942-33d9-4556-968b-a5f67d661205"
    },
    {
        "author": "謝薖",
        "paragraphs": [
            "雨聲何浪浪，溪流勢洶洶。",
            "莽蒼兩涘間，不辨馬牛風。",
            "翻疑坤軸裂，渺與天河通。",
            "林杪露寸碧，濁浪奔蛟龍。",
            "櫓摇扁舟下，袖手閒篙工。",
            "疏烟媚晚霽，飛雲带歸鴻。",
            "境物復可寫，妙手無僧崇。",
            "登兹百尺臺，令人豁奇胸。",
            "罇開河南守，坐有西山洪。",
            "遊目託遠懷，平水念禹功。",
            "視河不治行，他日望兩公。",
            "吾儕何所樂，白着臥船篷。"
        ],
        "title": "同陳虚中洪駒父登擬峴臺觀水漲",
        "id": "f1391170-3ede-4f6f-b506-12629488213a"
    },
    {
        "author": "謝薖",
        "paragraphs": [
            "君不能黄冠還鄉乞鑑湖，又不能拏舟送米煩胡奴。",
            "白頭真負平生志，妙年毫端敵萬夫。",
            "向來惡少虎負嵎，職當疾走編其鬚。",
            "袴鞾不是老者事，腰間羽箭吾初無。",
            "揮盃勸影古寺底，日有野老争携壺。",
            "頗遭官長勸歸歟，婦能右擯兒左扶。",
            "但令妻病足鹿脯，何憂兒寒止熨襦。",
            "蓴絲作羮塩未下，鱸鱠切玉秋不癯。",
            "華亭自昔託鶴唳，蕙帳後夜聞猿呼。",
            "不羡人間冶容子，團圓十五正當壚。"
        ],
        "title": "送邑尉朱登仕告老歸華亭用玉局老仙寄王慶源韻",
        "id": "10afba43-5ef4-4453-af25-bef502e5a2c9"
    },
    {
        "author": "謝薖",
        "paragraphs": [
            "西都執戟郎，田少家無儲。",
            "雖云貧賤不戚戚，著書防患何多虞。",
            "柴桑避俗翁，寝迹安吾廬。",
            "如何尚作貧士詠，更賦楚調長嗟吁。",
            "乃知兩賢蒿目憂世患，不如先生無目自晏如。",
            "朝哦詩千首，暮對酒一壺。",
            "木蘭能歌作行雨，但聞龐婆時誦園田居。",
            "閑携笻竹自索塗，醉或起舞嗔人扶。",
            "幅巾深衣端可畫，每嘆伯時何在無人圖。",
            "往日山陽徐仲車，不聞世事唯躭書。",
            "使君早興合堂坐，誇今弹古定自娛。",
            "徐能開口論事以難客，君當書空作字以曉徐。",
            "吾知二人可同傳，不知紬書太史今誰歟。"
        ],
        "title": "晏如堂詩",
        "id": "18556323-6233-4adc-93c9-3f1f237b2971"
    },
    {
        "author": "謝薖",
        "paragraphs": [
            "岐山鳯多雛，鳴必中律吕。",
            "乃知忠厚家，要作謙退語。",
            "申公二世後，有子筆甚武。",
            "四公如日月，映照萬萬古。",
            "此郎膽如斗，一筆要連拄。",
            "不知秦陳輩，渠欲置何許。",
            "他年品斯人，戰國一豪舉。"
        ],
        "title": "題吕隆禮詩後",
        "id": "b3e5a3f1-2385-4bb0-bd94-8c6f951f6ec5"
    },
    {
        "author": "謝薖",
        "paragraphs": [
            "薖也學耐辱，况負三宜休。",
            "頗有幼輿風，自許壑與丘。",
            "仙境想方丈，山形懷不周。",
            "如何在眼山，未暇着屐遊。",
            "蓊鬰明水峰，爽氣常不收。",
            "遜公釋門老，苦節無匹儔。",
            "食訖自灌畦，挈水端若抽。",
            "到今巾屐在，迹勝境亦幽。",
            "嘗評左轓賢，當從古人求。",
            "從政獨何有，未說賜與由。",
            "勸耕遍阡陌，民歌殖田疇。",
            "幽尋到山寺，弭節聊滯留。",
            "衆賓各文采，粲粲五楘輈。",
            "賦詩雜流麗，如柳春映溝。",
            "何必打兩槳，歌舞催莫愁。",
            "聞風我滋悅，尋勝行且謀。",
            "朝遊可暮返，豈曰山川悠。"
        ],
        "title": "次洪駒父遊明水韻",
        "id": "73db392a-cc72-4b9f-9f96-29d87a3e54f1"
    },
    {
        "author": "謝薖",
        "paragraphs": [
            "辯如懸河陸大夫，不畏嫚罵談詩書。",
            "歸來分槖養群雛，隨從歌舞樂有餘。",
            "兩疏高蹈要齊驅，長揖儲君歸里閭。",
            "願爲羽翼還商於，豈願飛刀繪生魚。",
            "揮金延客以自娛，子孫勤力舊田廬。",
            "同時異代多不如，高明長遭鬼揶揄。",
            "平明爭入七香車，華屋擬用黄金塗。",
            "壮心雖在迫桑榆，長歌擊碎玉唾壺。",
            "宦成名立盍歸歟，江湖之士可胥疏。",
            "君不見渠家父子並轡出，東都于今粉繪寫爲圖。"
        ],
        "title": "咏二疏",
        "id": "bdc3875d-16f8-46d0-8cd3-85f155512166"
    },
    {
        "author": "謝薖",
        "paragraphs": [
            "生涯水中萍，漂蕩信所之。",
            "十年餬其口，不食故園葵。",
            "思歸同越鳥，長是巢南枝。",
            "祭竈郭北隅，小屋如雞棲。",
            "園開十肘地，草木方華滋。",
            "紅榴媚夕陽，初篁摇輕颸。",
            "招我賞心舊，於焉持酒巵。",
            "合離如日月，果有弦望時。",
            "詩壇失老将，一鼓氣已衰。",
            "賴我如虎賁，典刑猶在兹。",
            "相歡且盡醉，莫詠驪駒詩。"
        ],
        "title": "集庵摩勒園會者十人以它年五君詠山王一時数爲韻得時字",
        "id": "bbefd48c-6952-4d1b-a685-4c3f20a29432"
    },
    {
        "author": "謝薖",
        "paragraphs": [
            "琴不安絃製奇古，可憐不入文房譜。",
            "鼠鬚龍尾玉蟾蜍，與汝俱成會心侣。",
            "誰能好事爲品題，端效廣微亡輒補。",
            "謫仙傳樣桂林家，以暗投人吾竊取。",
            "我書太俗如墨豬，下慚羅趙何足数。",
            "蒙公厚貺試臨池，一字不成如畫虎。",
            "欲報初無青玉案，哦詩况乏驚人語。",
            "凈鋪滑薄待君來，慎莫踟蹰畏今雨。"
        ],
        "title": "李成德作二筆几以其一見遺云得樣于郄子中家并示長句輙次其韻奉酬",
        "id": "467ff6bd-d523-43b7-bc26-99b8e583ac3c"
    },
    {
        "author": "謝薖",
        "paragraphs": [
            "蔡家筆法擅今古，楷書尤誇荔支譜。",
            "後來誰筆最通神，要與渠伊爲伴侣。",
            "只今書學貴瘦硬，弟子員闕誰可補。",
            "君持此几要投人，字畫不工那得取。",
            "山人俗書如俗馬，骨少肉多今不數。",
            "當君此贈恐不堪，大似無功饗鹽虎。",
            "新詩繼作苦難和，只賞君房妙言語。",
            "嗟予老矣亦懶書，留與兒曹寫時雨。"
        ],
        "title": "李成德復用前韻見貽亦次奉和",
        "id": "eeff5aa6-6821-4050-b8bf-d842e32fddab"
    },
    {
        "author": "謝薖",
        "paragraphs": [
            "聞君文史三冬足，家居未奏三千牘。",
            "明窗棐几靜無塵，筆研清幽真不俗。",
            "小琴承臂筆縱横，章草真行隨所欲。",
            "家藏敝帚将何用，時人尚作千金畜。",
            "此雖奇物君不惜，似把隋珠當魚目。",
            "小童傳觀許見貽，與君杯酒初相屬。",
            "吾詩戱作異香山，唐衢雖見何由哭。",
            "見公真玩爲君賦，銅缽聲終字盈幅。"
        ],
        "title": "次韻郄子中所藏筆几",
        "id": "3555041d-0b02-4f30-be0a-f49fda42becf"
    },
    {
        "author": "謝薖",
        "paragraphs": [
            "畫牛蹄角四十八，楮生塵昏僅可閱。",
            "頭頭露地各逍遥，不愁牽車喘見月。",
            "舐筆和墨誰氏子，定自道人非畫史。",
            "把鼻牽回得真牧，信手摹成妙如此。",
            "朱公自成老斵輪，不惜是牛持贈君。",
            "願君成誦石鞏語，更将此畫同參取。"
        ],
        "title": "朱端甫以畫牛一紙遺李成德成德以示予爲賦長韻",
        "id": "75f714ea-7c5f-47eb-88cf-c04d64ea7257"
    },
    {
        "author": "謝薖",
        "paragraphs": [
            "君不見八百里誇王氏駁，常敇家童瑩蹄角。",
            "綺襦紈袴競奢豪，臥席不安愁禍作。",
            "何如傳寶墨牛圖，不飾青黄如素樸。",
            "向來奇畫購千金，宜在蘭臺天椂閣。",
            "兩牛方鬬未雌雄，或奔而從或小却。",
            "其餘三四亦殊絕，或如虎臥鶴俛啄。",
            "滕王蛺蝶東丹馬，嘉陵山水青田鶴。",
            "如将優劣比人材，長文何必慚文若。",
            "人言愛畫亦一癖，被野牛羊何用貎。",
            "是家持論果非耶，煩君試爲評其略。"
        ],
        "title": "次韻李成德謝人惠墨牛",
        "id": "4b74b2b3-f386-4221-94da-3ce13318f06c"
    },
    {
        "author": "謝薖",
        "paragraphs": [
            "今晨定何祥，桃柳各映户。",
            "粉團高氣薰，鵝{炙火=肉}椒菜覆。",
            "朝餐隨土風，盃酒晚來具。",
            "綵絲纒祭筒，畫楫誇競渡。",
            "楚人哀怨情，正以屈子故。",
            "當年葬魚腹，蓋坐入宫妬。",
            "榮華一時好，放逐千載慕。",
            "得失吾不知，持杯自欣豫。"
        ],
        "title": "午日",
        "id": "6f6db64a-f2f2-4e19-a034-852e331cafb4"
    },
    {
        "author": "謝薖",
        "paragraphs": [
            "門前蓬藋無人埽，客去墻陰藜莧老。",
            "我家城北君城南，相憶何其挂懷抱。",
            "不聞叔寶方外談，澄也何因令絕倒。",
            "知君不作避暑飲，閉門亦深荒徑草。",
            "鉤章棘句日吟哦，玉軸牙籤時探討。",
            "邇來聞草鹿脯帖，盛湘十日虛蘋藻。",
            "掺掺丸藥恐不免，俗客縱譏何足道。",
            "恨我猶嫌褦襶嘲，不敢熱行唯夢到。",
            "君收奇功翰墨林，筆陣可埽龍駒島。",
            "願言不學司馬公，萬事逢人盡稱好。",
            "我詩燕石初不如，浪欲珍爲夜光寶。",
            "殘暑促装行造請，曉來凉氣迎秋早。",
            "定邀鄰舍廣文公，同聽誦詩傾腹藁。"
        ],
        "title": "成德不面逾月僕以病暑未能出謁輙和所寄藁字韻詩奉寄兼柬子中",
        "id": "79c026b9-2340-4bad-ab60-4dd886e2360e"
    },
    {
        "author": "謝薖",
        "paragraphs": [
            "君不見韓潮州，銀作飲醆誇工倕。",
            "鐫花鏤松太瑣碎，何言豪士亦爾爲。",
            "又不見六一翁，嘗吟鸚鵡紅螺詩。",
            "華堂一釂豈不樂，清歌勸酒須蛾眉。",
            "吾儕山人寧有此，競折圓荷爲飲器。",
            "細傾初作露珠圓，滿引忽驚雲液碎。",
            "鼻中寂寂聞妙香，舌本徐徐識真味。",
            "採蓮當殽花當妓，豈有登臨百金費。",
            "安得城西十頃塘，水光容裔暑風凉。",
            "時引碧筩如象鼻，仍看翠蓋立霓裳。"
        ],
        "title": "碧筩",
        "id": "916d0bd0-a864-4a3e-8f4e-af5d3bc5b287"
    },
    {
        "author": "謝薖",
        "paragraphs": [
            "吾年昔始冠，已有一髪白。",
            "作賦數百言，嘲罵等戱劇。",
            "只今尋舊作，一字不復憶。",
            "恍然如夢寐，了不見往迹。",
            "但有髩間絲，冉冉如堪織。",
            "南方地平濕，壮歲多老色。",
            "行年四十二，髪鬒那容惜。",
            "洗蘇将拔白，諱老嗟何益。",
            "一染復星星，此語記阿客。",
            "人生光景促，倐忽如敲石。",
            "詩成亦寤語，感嘆初無得。",
            "後應不識今，今已不識昔。"
        ],
        "title": "感白髮",
        "id": "f9a64fe6-8500-4d94-9529-9919197ae219"
    },
    {
        "author": "謝薖",
        "paragraphs": [
            "山路秋陽何赫赫，山亭凄冷多秋色。",
            "豈惟醒耳玉淙琤，照眼光寒如練白。",
            "舊聞瀑布垂雲間，怳疑銀河墮天關。",
            "西望香爐不得往，箇中元有小廬山。"
        ],
        "tags": [
            "庐山"
        ],
        "title": "秋日登鳴玉亭",
        "id": "0071d96c-fe6a-4b39-bee7-2c8d0e446540"
    },
    {
        "author": "謝薖",
        "paragraphs": [
            "大門江南英，詩名重當時。",
            "兒時得其藁，同輩争誦之。",
            "不及拜諸門，常恨生苦遲。",
            "只今諸孫子，籍甚皆能詩。",
            "大篇每投我，孰非黄絹辭。",
            "我詩不成句，落筆爲衆嗤。",
            "如人食土炭，嗜好終不移。",
            "君何獨賞味，與衆真異馳。",
            "相望巷南北，不面令我思。",
            "歌聲亦若哭，此意誰當知。",
            "阿大一門傑，相爲塵外期。",
            "風流竹林會，應許仲容隨。"
        ],
        "title": "次董彦孚韻兼簡之南",
        "id": "f1df4413-7ea2-4ae2-afdd-8fc40c81ace3"
    },
    {
        "author": "謝薖",
        "paragraphs": [
            "君家父子俱能詩，天遣俶鳥鳴春時。",
            "文窮抵掌定不免，齊竽不學君何疑。",
            "平生說詩喙三尺，只今蹇吃成期期。",
            "願君高處古無上，抑以自驚無邪思。"
        ],
        "title": "次韻之南讀彦光詩有作",
        "id": "1cb4043e-2a9b-4930-a532-37b027e3fc79"
    },
    {
        "author": "謝薖",
        "paragraphs": [
            "道人心與貌俱古，哦詩不復效等伍。",
            "清疑仙掌露華墜，新似秋空玉鈎吐。",
            "要将餘事付風騷，已悟玄機窺佛祖。",
            "泐潭老子乳於菟，果在叢林嘯風雨。",
            "何當埽室祗樹園，夜看金盆聽軟語。",
            "我雖不是龐德公，懶駕柴車入城府。",
            "公如歸結白蓮社，留我山邊一廛許。"
        ],
        "title": "有懷覺範上人",
        "id": "157f05ff-943c-4cb2-bc70-a9ed568df4c1"
    },
    {
        "author": "謝薖",
        "paragraphs": [
            "蝶夢遊揚臥碧紗，知君不賞玉釵斜。",
            "夢回起坐有佳思，亂觸牙籤書五車。",
            "黑蝇着眼君勿嗟，學道乃得青蓮華。",
            "商略此言當過我，樵青竹裏爲煎茶。"
        ],
        "title": "次韻彦光睡起病目",
        "id": "ee0826fd-db93-4ae5-a392-bfd36c5ee575"
    },
    {
        "author": "謝薖",
        "paragraphs": [
            "大汪權奇汗血駒，小汪連翩鸑鷟雛。",
            "垂頭未遇伯樂頋，覽輝将下朝陽梧。",
            "豈知青衫埋朽壤，更令斑髩困泥塗。",
            "喜君翩翩過我廬，握手借問今何如。",
            "若云難遂白髪志，朅來翻作青衿徒。",
            "急呼歡伯置座側，解顔談笑聊相娛。",
            "語及阿兄平日事，往往屑涕長欷歔。",
            "怪君長不滿六尺，高譚似是膽滿軀。",
            "且寬是事飲此醑，逢人但作鞏囁嚅。",
            "苦留君住騎勿驅，明朝酒盡爲君酤。",
            "更闌月落起浩嘆，四面宿鳥鳴相呼。"
        ],
        "title": "喜汪叔野見過",
        "id": "796128e9-d41a-4fbc-83d2-91990e813570"
    },
    {
        "author": "謝薖",
        "paragraphs": [
            "吾生後淵明，頗亦念黄虞。",
            "要知千載外，所學非殊塗。",
            "兀坐對聖賢，撫卷一長吁。",
            "彼智自明哲，惟狂益昏逾。",
            "一源同濫觴，派别乃差殊。",
            "我觀載籍中，世事何所無。",
            "癡人不識古，謂與古人俱。",
            "相望何遥遥，清都視積蘇。",
            "咄此不可獻，諷誦聊相愉。",
            "嗟哉子柳子，文章蓋群儒。",
            "速進自貽戚，南冠成縶拘。",
            "天孫不與巧，溪神亦爲愚。",
            "讀書雖滿腹，何曾救饑劬。",
            "乃知伾文輩，要路難齊驅。"
        ],
        "title": "追和柳子厚二詩 讀書",
        "id": "aeb7df80-8177-44aa-9baf-d748fe33c093"
    },
    {
        "author": "謝薖",
        "paragraphs": [
            "世故不料理，萬事付一樽。",
            "呼賓陳肴蔌，乃爾不惮頻。",
            "秩筵初嚴冷，稍稍笑語喧。",
            "有如鄒子律，能回寒谷温。",
            "朱顔挽不住，雪髩日夜煩。",
            "人生行樂耳，惲也亦至言。",
            "哀哉獨醒人，顦顇拾蘭蓀。",
            "寧知阿堵中，端有妙理存。"
        ],
        "title": "追和柳子厚二詩 飲酒",
        "id": "728d5851-8038-4e53-a049-5846e2e4816a"
    },
    {
        "author": "謝薖",
        "paragraphs": [
            "吾聞滑稽兒，避世向金馬。",
            "刈草吉雲鄊，探鳯芳城野。",
            "斯人玩世耳，豈必蒿廬下。",
            "墻東本儈牛，君平蓋卜者。",
            "朝市亦堪隱，山林實瀟洒。",
            "君居占深源，境物粲可寫。",
            "老檜上干雲，孫桐已拱把。",
            "雨窗修竹響，風磴寒泉瀉。",
            "此翁少年日，射巧如注瓦。",
            "百金装寶刀，千金買流赭。",
            "晚歌紫芝曲，情性妙陶冶。",
            "蒲履穀皮巾，何取綬若若。",
            "嗟予亦曠蕩，與世自藞苴。",
            "方期訪桃源，更欲結蓮社。"
        ],
        "title": "寄題朱氏小隱園",
        "id": "e5f52fa8-0d99-4659-ba8c-24c819d02964"
    },
    {
        "author": "謝薖",
        "paragraphs": [
            "章甫不入越，夏蟲多拘時。",
            "生無適俗韻，舉世誰知之。",
            "鍾嶸不並世，無人識丘遲。",
            "雖有落花句，知爲何等詩。",
            "如逢賀賓客，方歎烏棲辭。",
            "我初出險語，俗子争唐嗤。",
            "俛眉欲從事，復恐遭文移。",
            "亦知適楚車，安可從北馳。",
            "董家名父子，平生所懷思。",
            "雖云識面晚，相聞已相知。",
            "君詩有古意，且結皓首期。",
            "端能啖杞菊，時復過天隨。"
        ],
        "title": "次韻董之南見贈",
        "id": "7e22e2ef-e520-4296-8c03-408aaa52f094"
    },
    {
        "author": "謝薖",
        "paragraphs": [
            "老松收煙琢玄玉，可試洮州鴨頭綠。",
            "來從萬里古樂浪，傳到麻源第三谷。",
            "要須岱郡鹿角膠，擣成方解土炭嘲。",
            "請君摩硏寫新作，一弄潺湲吊康樂。"
        ],
        "title": "陳循中求賦高麗墨詩爲作長句",
        "id": "2d013cb7-db5a-40f4-ac3c-fa605cdb7f9c"
    },
    {
        "author": "謝薖",
        "paragraphs": [
            "畏夏苦執熱，開軒除鬱蒸。",
            "簷前鳥雀喧，朝旭上朱甍。",
            "席間裁函丈，詩書浩縱横。",
            "槃礴環堵間，幽獨懷友生。",
            "古人在黄卷，千載使我傾。",
            "出門窺物變，草木各鮮榮。",
            "青青墻東竹，見汝忽眼明。",
            "愛玩不能忘，移根傍軒楹。",
            "俯仰與竹俱，定交見深情。",
            "不是無朋友，此君冰玉清。",
            "風吹萬籟響，寒梢韻竽笙。",
            "我獨哦其間，詩作秋蟲鳴。",
            "琅玕亦有實，期汝向秋成。",
            "鳯凰何時來，翽翽翔我庭。"
        ],
        "title": "竹友軒",
        "id": "d3772ed9-6194-4ab5-aafd-7e3ee67f3e83"
    },
    {
        "author": "謝薖",
        "paragraphs": [
            "舊時王子猷，愛竹僅成癖。",
            "斯人向千載，論世心莫逆。",
            "吾軒謐竹友，寓意比三益。",
            "俗士舊雨來，今雨定掃迹。",
            "城北有陳侯，眉宇初未識。",
            "似聞臭味同，炯炯見胸臆。",
            "願言登子軒，哦句呼阿客。",
            "看君陰森下，玉潤映連璧。",
            "龍吟秋夜永，臥聽風摵摵。",
            "或當命柴車，獨咏此君側。",
            "興盡悠然反，誰能煖君席。"
        ],
        "title": "貫時軒",
        "id": "892c6ca9-e4d1-4c23-aa3f-bda5839d7f27"
    },
    {
        "author": "謝薖",
        "paragraphs": [
            "經春十日雨，却掃門無車。",
            "伏枕夢鳴轂，淙琤行溜渠。",
            "端坐發深省，妙香浮素裾。",
            "盥濯披陳編，諷誦臨前除。",
            "陳編爲何誰，漆園傲吏書。",
            "奇辭通諔詭，空語極虚無。",
            "得意榮辱境，脫身憂患餘。",
            "胸中灌頂句，身上如意珠。",
            "逍遥有妙處，領略歸一途。",
            "塵影閱千世，風波連九區。",
            "投足寄其間，鼎鼎一何愚。",
            "儻同蓬蒿鷃，勿笑溟海魚。"
        ],
        "title": "讀荘子內篇",
        "id": "f09114e5-1629-4743-9478-40a7a25b6429"
    },
    {
        "author": "謝薖",
        "paragraphs": [
            "淵明歸去潯陽曲，杖藜蒲鞋巾一幅。",
            "陰陰老樹囀黄鶯，艶艶東籬粲霜菊。",
            "世紛無盡過眼空，生事不豐隨意足。",
            "廟廊之姿老蓬蓽，環堵蕭條僅容膝。",
            "大兒頑鈍懶詩書，小兒嬌癡愛梨栗。",
            "老妻日暮荷鋤歸，欣然一笑共蝸室。",
            "哦詩未遣愁肝腎，醉裏呼兒供紙筆。",
            "時時得句輒寫之，五言平淡用一律。",
            "田家酒熟夜打門，頭上自有漉酒巾。",
            "老農時問桑麻長，提壺挈榼來相親。",
            "一尊徑醉北窗臥，蕭然自謂羲皇人。",
            "此公聞道窮亦樂，容貌不枯似丹渥。",
            "儒林紛紛隨溷濁，山林高義久寂寞。",
            "假令九原今可作，舉公藍輿也不惡。"
        ],
        "title": "陶淵明寫真圖",
        "id": "97834174-952a-427c-8092-f180d1f6e551"
    },
    {
        "author": "謝薖",
        "paragraphs": [
            "萬鍾辭屠羊，五鼎貪主父。",
            "是間多毒腊，可茹亦可吐。",
            "緬懷陶隱居，朝服挂神武。",
            "餌苓期卻老，曠蕩適林莾。",
            "我家城西偏，有地一廛許。",
            "開軒俛長松，倒影廕庭廡。",
            "嵌空宿龍蛇，晻曖藏霧雨。",
            "流脂入地脉，凝結歲月古。",
            "長鑱白木柄，生事聊付汝。",
            "想彼塵外人，遲暮肯同煮。",
            "但當稍兔絲，敢望擘麟脯。"
        ],
        "title": "斸苓軒",
        "id": "693b6231-9caf-4c74-99b9-b5fa6ed9568a"
    },
    {
        "author": "謝薖",
        "paragraphs": [
            "陽夏吾鼻祖，人物傾九州。",
            "間携東山妓，文靖極風流。",
            "屐齒步飛磴，快哉康樂遊。",
            "耳孫牛馬走，闒惰無匹儔。",
            "但有愛山趣，尚能繼前修。",
            "頗厭城市塵，拘縶如楚囚。",
            "朅來龍泉上，杖履隨沙鷗。",
            "幽尋風露靜，江月動金虯。",
            "青山带長江，佳氣日夕浮。",
            "旁有列仙家，丹楼連飛樓。",
            "琴書静無華，竹樹煩更幽。",
            "約我雲霞交，兹遊及清秋。",
            "朱絃蕩塵襟，芳尊寫牢愁。",
            "道士如彌明，長頸高結喉。",
            "初無石鼎句，嶮怪壓劉侯。",
            "從渠倚壁睡，吾屬足冥搜。"
        ],
        "tags": [
            "长江"
        ],
        "title": "約諸人遊羅坊觀",
        "id": "66532aed-581b-4614-a2cb-f07f5aa32340"
    },
    {
        "author": "謝薖",
        "paragraphs": [
            "六根無牢强，萬事有戕敗。",
            "丹白豈不佳，能令眼根壞。",
            "溪堂老居士，學道入三昧。",
            "空花結空果，過眼了無礙。",
            "偶然幻翳侵，惱此清淨界。",
            "道人不易得，定爲天所愛。",
            "恐君墮塵劫，豫比小懲戒。",
            "病眸點空青，勿作兒女態。",
            "爲君禱于天，君病立當瘥。",
            "未忘覷詩書，不敢窺粉黛。"
        ],
        "title": "無逸病目以詩戱問",
        "id": "eb282990-59b2-4d5e-8bc8-d63d168c1e80"
    },
    {
        "author": "謝薖",
        "paragraphs": [
            "衡山道士熊豹姿，夜過劉生逢說詩。",
            "止于座隅初莫識，口不能言心自知。",
            "坐中清逸校書郎，新有詩聲誰過之。",
            "豈知老子殊不淺，可但逐鬼囚蛟螭。",
            "須臾指鼎出佳句，脱略凡韻生新奇。",
            "二生得句不敢吐，鳴聲强作秋蟲悲。",
            "愯如窘兔避鷹隼，懔如敗将收旌旗。",
            "借問舐筆摹者誰，定是盤礴真畫師。",
            "退之斯文有妙處，丹青寫盡初無遺。",
            "彌明學道如不死，應在衡山深處栖。",
            "端能過我挑詩敵，與君周旋吾敢辭。"
        ],
        "tags": [
            "衡山"
        ],
        "title": "題戴崧石鼎聯句圖",
        "id": "fbab9bb2-3db3-4669-91c2-f0ac0681e0e6"
    },
    {
        "author": "謝薖",
        "paragraphs": [
            "葛洪鍊丹砂，却老得遐壽。",
            "鶴髪安在哉，岩穴遺井舊。",
            "勞生亦何爲，荏苒度昏晝。",
            "煌煌崑丘芝，未暇擷三秀。",
            "寄謝浮丘翁，何由挹其袖。"
        ],
        "title": "讀葛洪傳",
        "id": "37537b22-253b-4e85-a000-a930d574c201"
    },
    {
        "author": "謝薖",
        "paragraphs": [
            "漢遭陽九運，無復見中興。",
            "不聞黄屋處，郊野蔽旗旌。",
            "三人已成虎，况阻三國兵。",
            "揚塵日月暗，喋血郊原腥。",
            "作都雖云美，其如九鼎輕。",
            "十年翰墨手，摸寫費丹青。",
            "人與骨俱朽，山川空炳霛。",
            "吾懷鮑明遠，寂莫賦蕪城。"
        ],
        "title": "讀三都賦",
        "id": "9a713322-6d9b-4194-9daf-e5a532d3f452"
    },
    {
        "author": "謝薖",
        "paragraphs": [
            "萬錢供食如嚼蠟，百壺載酒如飲水。",
            "要知自古窮達人，脱略世味皆如此。",
            "經旬不逢南鄰伴，曲肱聊寄北窗底。",
            "田父剥喙扣我門，頗應昨夜燈花喜。",
            "殷勤攬衣謝父老，陶令愛酒今朝止。",
            "伏雌可殺葵可羮，他日薄飯招鄰里。",
            "吾君恭儉似文帝，勿爲酒醪傷穀米。"
        ],
        "title": "田父招飲不赴",
        "id": "9e87e387-0ecc-4dfb-9d94-05bf047e156d"
    },
    {
        "author": "謝薖",
        "paragraphs": [
            "涉冬無一雨，玄冥阻驕陽。",
            "上田塵沙飛，下田蒲稗荒。",
            "鋤犁不入土，龍具挂壁墻。",
            "村居巷無井，抱甕汲長江。",
            "汲多恐流絕，無以飲牛羊。",
            "昨宵天意動，浮雲霾月光。",
            "洒然潤物功，洗蘇及枯楊。",
            "先帝劍弓冷，小臣涕淚滂。",
            "屬聞建中號，謳歌騰路傍。",
            "雨從膏澤沛，風與和氣翔。",
            "山林獨何幸，預喜霑稻粱。",
            "尚能賦時雨，激烈歌阜康。"
        ],
        "tags": [
            "长江"
        ],
        "title": "喜雨",
        "id": "cb1b0cdd-52c1-4f91-94e4-c696993b33d0"
    },
    {
        "author": "謝薖",
        "paragraphs": [
            "君不見杜陵布衾冷如鐡，朝來米盡炊煙絕。",
            "偶然乘興江上行，無奈被花惱不徹。",
            "城南陋巷在江侯，讀書蒲團生蟣虱。",
            "吟成少陵七字詩，酷愛梅花似冰雪。",
            "竹友道人端可嗤，頷髭如棘手如龜。",
            "從來口業洗未盡，醉吐狂辭歌木犀。",
            "賞花自是少年事，出口未覺吾儕癡。",
            "我今束縛喙三尺，勿與世俗争妍媸。",
            "空花遍世不礙眼，淡如雲水老禅師。"
        ],
        "title": "余賦野香亭前木犀花二小詩盛稱此花之妙而江迪彞賦梅花詩以反之往返唱和十數篇二花優劣未决故復長韻示之",
        "id": "99cb8f98-6be1-4406-8c02-978d89918797"
    },
    {
        "author": "謝薖",
        "paragraphs": [
            "小官五斗米，達官五鼎食。",
            "均有懷禄心，細大各封殖。",
            "疾驅挽不還，此輩車轂擊。",
            "王侯生綺紈，雅意在山澤。",
            "頗賦歸去來，作堂慰休息。",
            "似聞一尊酒，醉眼分青白。",
            "何時上君堂，酌酒話疇昔。",
            "和君五字句，想望柴桑陌。"
        ],
        "title": "寄題王立之賦歸堂",
        "id": "1fcab63f-c9dc-44bb-b596-ed73f9c5c088"
    },
    {
        "author": "謝薖",
        "paragraphs": [
            "漆園遊濠梁，得意鯈魚樂。",
            "淵明愛吾廬，感彼衆鳥託。",
            "兩賢俱達道，妙處要商略。",
            "夫子誰與歸，潛也如可作。",
            "柴桑久無人，兹道竟寥落。",
            "頗能誦其詩，尚友亦不惡。",
            "世路多艱險，君軒可槃礴。",
            "但恐君出遊，蕭朱綬若若。"
        ],
        "title": "亦愛軒",
        "id": "19bba12d-68b4-40dc-bbf1-15d4bda5417a"
    },
    {
        "author": "謝薖",
        "paragraphs": [
            "吾觀大梁城，九衢塵暗天。",
            "蠻觸日交争，夔蚿互相憐。",
            "此心如慈幡，裊裊風中懸。",
            "王子閉門臥，守心長縛禅。",
            "能定乃能應，如鏡别醜姸。",
            "吾豈匏瓜哉，孔子有至言。",
            "君看日月行，亦若磨蟻旋。",
            "涪翁已發藥，此句不用傳。"
        ],
        "title": "求定齋",
        "id": "101916f8-2010-4c7f-8dbe-3aa42c7920f9"
    },
    {
        "author": "謝薖",
        "paragraphs": [
            "我初丱角時，聞有饒進父。",
            "破衣下里舍，應書不得舉。",
            "要是磊落人，白眼看法度。",
            "吹笙弹箜篌，餘事能律吕。",
            "市人惡少年，往往争笑侮。",
            "掉頭出里門，徒步大梁去。",
            "蒯緱謁王公，敝貂走風雨。",
            "十年不還鄉，無人問死所。",
            "客從北方來，喜氣滿眉宇。",
            "探懷出君詩，字字粲璣珇。",
            "筆蹤入顔掦，句法窺李杜。",
            "奇偉可畏人，我輩誰比数。",
            "借問從誰遊，一一英俊侣。",
            "我家阿夷兄，詩有春草句。",
            "說君不離口，恨我識君暮。",
            "帝城十二衢，素衣染黄土。",
            "食貧出無車，羈旅亦良苦。",
            "束書早歸來，隻雞祭墳墓。",
            "况聞霍将軍，尚有陳氏母。",
            "銅山鬱嵯峨，其下原膴膴。",
            "我思結茆舍，带經學農圃。",
            "他日如買鄰，定可連墻住。",
            "頗聞君卜昏，我亦未有婦。",
            "要如子柳子，各娶老農女。",
            "東市買杯杓，西市買筐筥。",
            "南市買綆缶，北市買甑釡。",
            "生理能稍稍，來往辦雞黍。",
            "兩家如有子，男女互嫁娶。",
            "從來不識面，便作平生語。",
            "但緣臭味同，請君莫訝許。"
        ],
        "title": "寄饒次守",
        "id": "0628b0b6-3f56-41e4-b023-987074727a2c"
    },
    {
        "author": "謝薖",
        "paragraphs": [
            "杜陵骨已朽，潘子今似之。",
            "欻觀廬山作，乃類北征詩。",
            "是家好男子，札翰非凡兒。",
            "阿耶有新句，把筆如畫錐。",
            "此詩落吾手，三復喜可知。",
            "有才如長卿，武帝思同時。",
            "不令歌天馬，亦合賦靈芝。",
            "胡爲鬂已凋，但作愁苦辭。",
            "錦囊勿妄發，恐爲俗子嗤。"
        ],
        "tags": [
            "庐山"
        ],
        "title": "讀潘邠老廬山紀行詩",
        "id": "0bb97c02-6e83-46d8-b3eb-64e8233d1e51"
    },
    {
        "author": "謝薖",
        "paragraphs": [
            "人言曲誤周郎頋，豈謂周郎真好古。",
            "長歌短調各風流，說盡心招及眉語。",
            "頗聞汲古用修綆，乃知餘事工律吕。",
            "君軀三尺膽如斗，欲窺唐虞探鄒魯。",
            "頃來長安闊畫眉，時人半額相媚嫵。",
            "天姿潔白惡丹鉛，獨有溪頭浣紗女。",
            "要知學者用心處，不追時好乃如許。",
            "君家有井千尺深，容我時攀轆轤否。"
        ],
        "title": "汲古齋",
        "id": "be487746-3b94-4e67-b98f-8e98e71ca141"
    },
    {
        "author": "謝薖",
        "paragraphs": [
            "所思定何方，渺然羌山麓。",
            "别來經一年，不寄書一幅。",
            "憶在元真館，與君同飲缸。",
            "論文久未去，夜雪打寒窗。",
            "明朝款君門，箯輿踏殘雪。",
            "尊前聽君談，意氣排凛冽。",
            "雪中兩相過，把酒俱留連。",
            "豈同剡溪去，興盡回酒船。",
            "今年走東吳，無復相邂逅。",
            "遭回行路難，歸已三月後。",
            "逢君所知人，頗嘗問君安。",
            "猶聞臥苫塊，毁棘今欒欒。",
            "君家所嬌兒，聞已去懷抱。",
            "昔我嘗見之，瑶環實娟好。",
            "我歸臥衡門，愁君亦如君。",
            "淋雨子桑病，敝冠原憲貧。",
            "此懷其誰語，思君何能已。",
            "寄聲勞苦君，兼問兩季子。"
        ],
        "title": "寄李商老",
        "id": "517db4b8-ba4f-4675-8ba8-1630e371867c"
    },
    {
        "author": "謝薖",
        "paragraphs": [
            "摩詰句中有眼，龍眠筆下通神。",
            "佳篇與畫張本，短紙爲詩寫真。",
            "渭城偶落吾手，小圃傳觀衆賓。",
            "坐上宴如居士，暗中摸索離人。"
        ],
        "title": "集菴摩勒園觀李伯時畫陽關圖以不能捨餘習偶被世人知爲韻得人字賦六言",
        "id": "aedc162e-09a5-4cb5-844d-19b307c025d1"
    },
    {
        "author": "謝薖",
        "paragraphs": [
            "阿師身小膽能大，文字寧追權可遊。",
            "尋山紅葉半旬雨，過我黄花三徑秋。",
            "隨處龐公雖有偈，他年支遁恐難酬。",
            "經行若箇門風是，聞說漳江似趙州。"
        ],
        "title": "次韻董彦速送珍上座還漳江",
        "id": "cbf48dce-1207-4ec7-b016-225ccb9f986e"
    },
    {
        "author": "謝薖",
        "paragraphs": [
            "妙年英偉定楩柟，老大如樗百不堪。",
            "黍飯奠孤元伯約，山夫豈有德公談。",
            "棋無多算愧三北，詩要重論窺二南。",
            "只恐尋芳嗟較晚，夜來風蘂落毵毵。"
        ],
        "title": "招李成德",
        "id": "28d5bad0-a0ff-4e8e-848c-f82d2205da83"
    },
    {
        "author": "謝薖",
        "paragraphs": [
            "三月花如薝蔔香，霜中採實似金黄。",
            "煎成風味亦不淺，潤色猶煩頋建康。"
        ],
        "title": "採金櫻子",
        "id": "aa20407c-2ad4-4ce5-90f2-40e59310e6d5"
    },
    {
        "author": "謝薖",
        "paragraphs": [
            "吏皆愁死自焚詔，農正勤耕身挽船。",
            "墨綬紛紛滿天下，不知誰拍此渠肩。"
        ],
        "title": "讀何易于傳",
        "id": "fc6f9c94-7e34-4b3c-9bcf-cf2080bb7f42"
    },
    {
        "author": "謝薖",
        "paragraphs": [
            "羊裘不見釣臺傾，山到臺邊分外青。",
            "天上故人新黼黻，身前萬事一笭箵。",
            "章侯筆法逼秦相，范子文章原易經。",
            "圖畫名臣久磨滅，此碑千古粲繁星。"
        ],
        "title": "讀嚴子陵祠堂記",
        "id": "0f2ef652-ecb5-41fb-b23d-a4e7625ffe6a"
    },
    {
        "author": "謝薖",
        "paragraphs": [
            "腹腴端可飽新歡，柳貫霜鱗照眼寒。",
            "莫惜寶刀煩玉腕，要看飛雪下金盤。"
        ],
        "title": "觀漁二首  其一",
        "id": "b259421e-7342-4a3b-acbd-4dcb112048dd"
    },
    {
        "author": "謝薖",
        "paragraphs": [
            "活我波間雙鯉魚，待傳千里故人書。",
            "嬌蛾莫道留君掃，怕捲珠簾總不如。"
        ],
        "title": "觀漁二首  其二",
        "id": "efd3dbc5-d626-420d-b253-f0a68de3627a"
    },
    {
        "author": "謝薖",
        "paragraphs": [
            "地下修文兩玉人，清詩傳世墨猶新。",
            "却因風雨重陽近，獨立蒼茫淚一巾。"
        ],
        "title": "潘邠老嘗作詩云滿城風雨近重陽邠老亡後無逸兄用此句足成四篇今兹重陽只数日風兩不止凄然有懷作二絕句念泉下二人不再作不覺流涕覆面也  其一",
        "id": "b880283b-2718-490e-8a63-9ccbddc2b262"
    },
    {
        "author": "謝薖",
        "paragraphs": [
            "阿兄温潤玉介導，我友淡薄朱絲絃。",
            "只疑蝉蛻遊人世，醉插茱茰若箇邊。"
        ],
        "title": "潘邠老嘗作詩云滿城風雨近重陽邠老亡後無逸兄用此句足成四篇今兹重陽只数日風兩不止凄然有懷作二絕句念泉下二人不再作不覺流涕覆面也  其二",
        "id": "b050799e-de3c-4a6d-8f50-e3bcc2f88ac6"
    },
    {
        "author": "謝薖",
        "paragraphs": [
            "清時甘小隱，卜築在山阿。",
            "家有傳蚕室，機如凌行婆。",
            "閒看斬猫話，羞作扣牛歌。",
            "不出又三月，柴門生薜蘿。"
        ],
        "title": "隱居",
        "id": "b43d13f0-2e28-4f37-a471-7c1e402ae36d"
    },
    {
        "author": "謝薖",
        "paragraphs": [
            "步上溪邊百尺臺，斬新秋色正傷懷。",
            "千屏翳繞碧雲合，一字傾欹鴻雁來。"
        ],
        "title": "秋日登擬峴臺二首  其一",
        "id": "dc52a0ba-6e3d-4761-840d-e1179a3d4ce1"
    },
    {
        "author": "謝薖",
        "paragraphs": [
            "徘徊欣與賞心同，讀遍碑詞字字工。",
            "共歎黄壚封白壁，一時悲淚洒秋風。"
        ],
        "title": "秋日登擬峴臺二首  其二",
        "id": "893ce8ec-05f7-44bd-a7cd-e4fd48ea5381"
    },
    {
        "author": "謝薖",
        "paragraphs": [
            "秋暑不可奈，秋風殊未來。",
            "何時疏畫扇，無處覓凉臺。",
            "誰謂月離畢，空驚山殷雷。",
            "愁聞老農語，南畝半黄埃。"
        ],
        "title": "秋暑",
        "id": "f8d11464-0612-42ee-9c90-e56993bcccf4"
    },
    {
        "author": "謝薖",
        "paragraphs": [
            "泮水傳經老，蓬山佐著才。",
            "宦遊思引去，禄飬可歸來。",
            "要路眼誰白，浮雲心自灰。",
            "少年馬何駛，君馬獨虺隤。"
        ],
        "title": "寄汪信民二首  其一",
        "id": "365afa4b-4fb9-4ab4-90bb-8d40ef85dc04"
    },
    {
        "author": "謝薖",
        "paragraphs": [
            "繫纜符離日，君行殊未歸。",
            "寄書問毫杜，有夢向江西。",
            "不見揮犀柄，頓驚響馬蹄。",
            "殷勤具雞黍，多謝德公妻。"
        ],
        "title": "寄汪信民二首  其二",
        "id": "e8f7341d-d844-4776-a44c-b84747bebbb8"
    },
    {
        "author": "謝薖",
        "paragraphs": [
            "鉢囊高掛同僧夏，遠寄巖門一把茅。",
            "地僻狙猴長作伴，食貧蕨筍不充庖。",
            "瘦藤拄下萬峰頂，野鶴來歸千歲巢。",
            "點檢篋中詩幾首，蒼頭時遣爲君抄。"
        ],
        "title": "喜董彦速自仙巖歸",
        "id": "06345b72-4eb4-4baa-9e20-154f5d4b1275"
    },
    {
        "author": "謝薖",
        "paragraphs": [
            "僻寂漏茅屋，蕭梢新竹枝。",
            "徑迷人不到，蔭密鳥還知。",
            "綠色蔥蔥換，薰風細細吹。",
            "即看柯葉老，不受歲寒欺。"
        ],
        "title": "莫莫堂新竹",
        "id": "053c6bfe-b5e2-4fa5-b2de-cb71df9759d2"
    },
    {
        "author": "謝薖",
        "paragraphs": [
            "掃月追凉清夜分，是間風露别乾坤。",
            "山林畏佳地多籟，雲漢昭回天不言。",
            "平野極瞻南紀闊，稀星遥拱北辰尊。",
            "時平萬里無兵革，静愛雞鳴犬吠村。"
        ],
        "title": "夏夜對月",
        "id": "87dfca51-0520-46cf-8464-c6a9c04cab68"
    },
    {
        "author": "謝薖",
        "paragraphs": [
            "萬粒勻圓剖甖子，作湯和蜜味尤宜。",
            "中年强飯却丹石，安用咄嗟成淖糜。"
        ],
        "title": "煎甖粟湯二首  其一",
        "id": "a28cf739-1869-4126-b722-a5e5fc83f1f2"
    },
    {
        "author": "謝薖",
        "paragraphs": [
            "松黄浮椀色蒸栗，初味餘甘如苦荼。",
            "粉粟爲湯兩奇絕，甚甘純白勝醍醐。"
        ],
        "title": "煎甖粟湯二首  其二",
        "id": "a8a3657c-ee41-4c56-a504-55f7c482e652"
    },
    {
        "author": "謝薖",
        "paragraphs": [
            "君如寒涕懶瓉師，如何久苦造化兒。",
            "清漳嬰疾古所歎，淋雨裹飯今其誰。",
            "探囊苦乏萬金藥，歷眼疇爲三世醫。",
            "他年上疏恐不免，細君莫念眠牛衣。"
        ],
        "title": "問劉世基疾",
        "id": "71924439-867d-4a17-9d0e-201bcabe2166"
    },
    {
        "author": "謝薖",
        "paragraphs": [
            "畫翁元勝斵輪扁，喻子丹青如有神。",
            "平遠還堪助詩思，故疑摩詰是前身。"
        ],
        "title": "蔡師直畫山水研屏二首  其一",
        "id": "ca159107-506c-4ff9-b1fe-79a0cefb9a39"
    },
    {
        "author": "謝薖",
        "paragraphs": [
            "淡墨江山作小屏，碧紗煙裏護寒泓。",
            "蟾蜍寫盡看倒影，身在山陰佳處行。"
        ],
        "title": "蔡師直畫山水研屏二首  其二",
        "id": "bf4ff2b9-7554-4d94-a9a2-d056174108b0"
    },
    {
        "author": "謝薖",
        "paragraphs": [
            "客憇茂林晚，風生凉簟秋。",
            "縱横飛碎玉，勝敗决中流。",
            "北叟暫亡馬，西風還覆舟。",
            "誰能關許事，寓目且忘憂。"
        ],
        "title": "觀棋",
        "id": "81584236-9f17-4f1b-8169-2434dbf2e0bc"
    },
    {
        "author": "謝薖",
        "paragraphs": [
            "十日江村烟雨濛，曉來初快日升東。",
            "挼莎蕉葉展新綠，縱臾榴花開晚紅。",
            "得句又從山色裏，發機渾在鳥聲中。",
            "披衣出户眄四野，好在良苗懷晚風。"
        ],
        "title": "喜晴",
        "id": "049bbbbd-c6de-47a6-bcc7-79c0b2ca89f2"
    },
    {
        "author": "謝薖",
        "paragraphs": [
            "多病過嗟蒲柳弱，故交聞似曙星疏。",
            "逢人休問金篦術，殺簡宜希石室書。"
        ],
        "title": "和李智伯病中書事四首  其一",
        "id": "a80671c1-d2e3-4a5b-b091-214edaf251e4"
    },
    {
        "author": "謝薖",
        "paragraphs": [
            "訓釋雖工非世好，風流未減已形枯。",
            "固知商也真無罪，豈謂穹穹不可呼。"
        ],
        "title": "和李智伯病中書事四首  其二",
        "id": "eec4d442-9f16-4377-bb97-5c029aa5a0dc"
    },
    {
        "author": "謝薖",
        "paragraphs": [
            "應知露肘貧堪忍，只有哦詩興未疏。",
            "莫遣木蘭當户織，須煩阿買八分書。"
        ],
        "title": "和李智伯病中書事四首  其三",
        "id": "de5d9bb4-ba0e-4c48-90d3-8010bdee0f0c"
    },
    {
        "author": "謝薖",
        "paragraphs": [
            "老去驚詩筆退，愁生唯怕酒腸枯。",
            "尊前學得新翻曲，早晚揮盃幸見呼。"
        ],
        "title": "和李智伯病中書事四首  其四",
        "id": "ea197991-31bc-45a5-b477-f76abe6d4471"
    },
    {
        "author": "謝薖",
        "paragraphs": [
            "冉冉雲生嶺，翻翻雨决渠。",
            "畏寒成墐户，惡濕問生魚。",
            "始愜春衫薄，俄驚團扇疏。",
            "天憐憔悴骨，莫遣峭風梳。"
        ],
        "title": "春寒",
        "id": "87b9cfc3-7cad-4345-a784-6baefef3af13"
    },
    {
        "author": "謝薖",
        "paragraphs": [
            "侯莎新補蔚宗傳，藿燥詹粘疑可憎。",
            "試炷博山元不俗，小奩分供在家僧。"
        ],
        "title": "送香與董彦速二首  其一",
        "id": "7dff25d4-071f-46de-8c64-97282d6ddb8a"
    },
    {
        "author": "謝薖",
        "paragraphs": [
            "窗間一炷結趺坐，萬象森前應眼明。",
            "不印香嚴薰未歇，何妨人誚太僧生。"
        ],
        "title": "送香與董彦速二首  其二",
        "id": "a554d0a3-7166-4432-851e-6c4b7b0eadae"
    },
    {
        "author": "謝薖",
        "paragraphs": [
            "季月何多雨，經旬不見山。",
            "雲師工蔽塞，羲馭久間關。",
            "水已澤中滿，寒應天際還。",
            "壞墻憂盗入，只益髩毛斑。"
        ],
        "title": "暮春久雨",
        "id": "0371fa32-9650-4ba3-a8c7-b0c6fc9c3e48"
    },
    {
        "author": "謝薖",
        "paragraphs": [
            "春來畏病不飲酒，孤負山南山北花。",
            "有客款門驚剥啄，無人追韻得車斜。",
            "獨酬砌下二三子，豈憶城南韋杜家。",
            "不畏詩窮嫌水厄，時時搜句煮新芽。"
        ],
        "title": "晚春書事二首  其一",
        "id": "e3daea19-cd68-4857-bd3f-2c81b1fd7a79"
    },
    {
        "author": "謝薖",
        "paragraphs": [
            "未曾留客十觴醉，已是飛花三月時。",
            "忽悟病來真老矣，倘逢聖處亦中之。",
            "眼前用意半乾沒，世上忘形皆白癡。",
            "誰似陶翁有名酒，呼兒覓紙又題詩。"
        ],
        "title": "晚春書事二首  其二",
        "id": "534b4343-123c-4d31-bcb3-624e56bd620c"
    },
    {
        "author": "謝薖",
        "paragraphs": [
            "霏霏玉唾勝三語，灔灔金荷傾十分。",
            "簷外催詩疑有雨，林間張幄豈須裙。",
            "臨溪尚憶童時釣，問俗仍寬柱後文。",
            "珍重兩公新句麗，落花依草競紛紛。"
        ],
        "title": "和陳虛中與吕少逸唱酬口號",
        "id": "a3a6118a-995b-46b9-9ea2-ac43e0d8f51d"
    },
    {
        "author": "謝薖",
        "paragraphs": [
            "日出知何許，宵行有底忙。",
            "自疑緣寸草，不敢近扶桑。",
            "瑣碎豈堪数，神奇安得長。",
            "微風迹未掃，更待九秋霜。"
        ],
        "title": "螢火",
        "id": "ca55dc52-06ca-42d5-840c-4f472b3c8542"
    },
    {
        "author": "謝薖",
        "paragraphs": [
            "燒燭留今夕，銜杯憶故年。",
            "風前失二士，句裏問三玄。",
            "隨分瓜蔬設，占星古老傳。",
            "不須文乞巧，只有直如絃。"
        ],
        "title": "七夕書事",
        "id": "6ba708b6-3d54-4178-8cec-d32700d362a1"
    },
    {
        "author": "謝薖",
        "paragraphs": [
            "俊軼金閨彦，風流粉署郎。",
            "憂民形玉色，治郡輟鵷行。",
            "籍甚聞前席，居然歎掩芒。",
            "何人殺青簡，惠政在濠梁。"
        ],
        "title": "朱濠州挽詞二首  其一",
        "id": "822f7618-6764-47c8-a811-a0c6316731ec"
    },
    {
        "author": "謝薖",
        "paragraphs": [
            "公才真霹靂，令德故從容。",
            "未錫九環带，俄傾千丈松。",
            "清香銷燕寝，遺札陋登封。",
            "身後纍纍印，紆青已二龍。"
        ],
        "title": "朱濠州挽詞二首  其二",
        "id": "b78077ef-8821-48d0-9dfb-f66cdd64272a"
    },
    {
        "author": "謝薖",
        "paragraphs": [
            "久客思鄉社，長歌去國門。",
            "還家未偃息，樹旐忽飛翻。",
            "苦淚不勝滴，悲懷誰與論。",
            "平生急難處，愁絕望鴒原。"
        ],
        "title": "哭無逸兄三首  其一",
        "id": "fde7afb6-197d-4bbb-b94c-886905d9d4ec"
    },
    {
        "author": "謝薖",
        "paragraphs": [
            "文章不用世，歲忽值龍蛇。",
            "遽使賢人隕，長興志士嗟。",
            "有兒纔句讀，無地可桑麻。",
            "賴有興元尹，能賙孟氏家。"
        ],
        "title": "哭無逸兄三首  其二",
        "id": "678654b8-7a56-4c51-8886-165b7adf93b2"
    },
    {
        "author": "謝薖",
        "paragraphs": [
            "溪堂載酒地，無復故人車。",
            "敗壁龍衣委，荒畦馬齒疏。",
            "凄凉閉關賦，淪落廣微書。",
            "但有清風在，時時爲掃除。"
        ],
        "title": "哭無逸兄三首  其三",
        "id": "7116c6ab-1c1a-45c7-a48f-e128f9540dde"
    },
    {
        "author": "謝薖",
        "paragraphs": [
            "踏遍江南岸，歸來試解衣。",
            "誰言物外賞，不與筆端爲。",
            "石带蒼苔瘦，風凋折葦稀。",
            "令人清興發，欲問釣魚磯。"
        ],
        "title": "題于逢辰畫",
        "id": "dafcd138-0a11-453d-8813-bbabd1c548a6"
    },
    {
        "author": "謝薖",
        "paragraphs": [
            "靡靡江蘺只喚愁，眼前何物可忘憂。",
            "楝花淨盡綠陰滿，纔見一枝安石榴。"
        ],
        "title": "戱咏石榴晚開二首  其一",
        "id": "87f3aa97-9ce9-4e3e-b25a-02ef4e4ed6ce"
    },
    {
        "author": "謝薖",
        "paragraphs": [
            "無復幽姿淡淡粧，胭脂深染薄羅裳。",
            "芙容影裏避三舍，石竹叢中許擅場。"
        ],
        "title": "戱咏石榴晚開二首  其二",
        "id": "95a36c33-ad1c-4faf-9a45-43602c1c7a3c"
    },
    {
        "author": "謝薖",
        "paragraphs": [
            "卯飲緣佳節，昌陽薦一巵。",
            "兒諮射團事，妻誦賜衣詩。",
            "懶檢三閭傳，争纒五綵絲。",
            "平生幾端午，隨分作兒嬉。"
        ],
        "title": "端午即事",
        "id": "ec849b25-51d4-43fe-95ef-87ab081de3aa"
    },
    {
        "author": "謝薖",
        "paragraphs": [
            "揮翰眼中元亮，牧牛何處癯仙。",
            "公擇如今不冺，當家諸子俱賢。"
        ],
        "title": "書李元亮真牧堂賦後",
        "id": "be4885ba-03bb-4949-8cf7-ee74b27a17fb"
    },
    {
        "author": "謝薖",
        "paragraphs": [
            "寒藤骨数百尺，枯木大七八圍。",
            "挽取到公奇石，俱還数幅寒溪。"
        ],
        "title": "題陳陽樹石二首  其一",
        "id": "87866207-222c-468c-ae3a-ed43f17d3101"
    },
    {
        "author": "謝薖",
        "paragraphs": [
            "解寫枯松潤石，陳陽筆意名家。",
            "弟子蔡規今老，古人王宰何加。"
        ],
        "title": "題陳陽樹石二首  其二",
        "id": "b585e58d-2950-42af-84a9-2938b1ec9869"
    },
    {
        "author": "謝薖",
        "paragraphs": [
            "竟欲遊梁苑，聊甘食楚萍。",
            "談經謝紈袴，植髪愬槐庭。",
            "着鏡髩毛改，横空煙霧冥。",
            "誰評貞曜謚，更謁退之銘。"
        ],
        "title": "哭汪信民二首  其一",
        "id": "f6f9e198-4ce1-439b-b156-bac13d5eeb83"
    },
    {
        "author": "謝薖",
        "paragraphs": [
            "徐穉生何陋，袁宏輩豈如。",
            "誰知十斛水，中有百金魚。",
            "肘見貧非病，疽成憤不攄。",
            "銘旌返南國，寥落正愁予。"
        ],
        "title": "哭汪信民二首  其二",
        "id": "a7b11f72-6222-47ec-8d25-4c07a09222b0"
    },
    {
        "author": "謝薖",
        "paragraphs": [
            "雨洗幽叢清客襟，厨人採掇獨何心。",
            "根苗扶老或名杖，蓓蕾舒黄無数金。"
        ],
        "title": "杞菊",
        "id": "d0f0682b-39c8-4581-a120-c72aebd1c342"
    },
    {
        "author": "謝薖",
        "paragraphs": [
            "聒人長向井邊啼，在宇丁寧戒授衣。",
            "織素盡輸官事了，秋來工女正投機。"
        ],
        "title": "絡緯",
        "id": "3f255c8f-6085-4205-b4d1-fbfa506c2147"
    },
    {
        "author": "謝薖",
        "paragraphs": [
            "山月斜臨帳，山風細拂裳。",
            "蕭蕭碧煙静，炯炯白間凉。",
            "境寂萬緣息，心灰千慮亡。",
            "無端催曙鳥，底事厭宵長。"
        ],
        "title": "倦夜",
        "id": "36011691-8a8e-4c1a-830e-b0eb22c4465d"
    },
    {
        "author": "謝薖",
        "paragraphs": [
            "乾鵲飛翻噪晚林，阿南歸騎果駸駸。",
            "青衫黄綬霑新命，白石清泉是素心。",
            "金鑷多情洗雙鬂，葛巾從此避華簪。",
            "來年往獻東巡頌，今日聊爲梁父吟。"
        ],
        "title": "喜董之南歸",
        "id": "1eb6acfb-3b70-490b-a272-c1b78635aacc"
    },
    {
        "author": "謝薖",
        "paragraphs": [
            "師在羌廬西復東，無心還似鳥飛空。",
            "月鈎雲幙今何處，禅板蒲團只眼中。",
            "未悟竹間鳴瓦礫，擬隨童子問鈴風。",
            "前身倘是胡居士，打破虛空對沼公。"
        ],
        "title": "懷祥首座",
        "id": "5941cee4-4449-42b7-9190-efa1440bc5db"
    },
    {
        "author": "謝薖",
        "paragraphs": [
            "有客春來傳尺書，書詞字字敵瓊琚。",
            "經時伏枕沉綿甚，異縣論交消息疏。",
            "物外高情想三鳯，眼中何物當雙魚。",
            "遥知小弟凄凉意，騎省歸來正望廬。"
        ],
        "title": "寄李商老兼簡文若季弓",
        "id": "3144cf9b-cfe8-4a2b-b807-d081b6e86e80"
    },
    {
        "author": "謝薖",
        "paragraphs": [
            "書魔纔挽睡魔推，鼻息俄驚吼怒雷。",
            "夢到逍遥大庭館，不堪簷外鳥驚回。"
        ],
        "title": "晝臥二首  其一",
        "id": "e9118d87-f98b-4344-b2b7-d027e13eb3eb"
    },
    {
        "author": "謝薖",
        "paragraphs": [
            "剥剥啄啄無俗客，清清泠泠多好風。",
            "一枕本無憂樂累，何須遊宦大槐宫。"
        ],
        "title": "晝臥二首  其二",
        "id": "49ff7942-2e43-421b-b905-6a2cbfb51a34"
    },
    {
        "author": "謝薖",
        "paragraphs": [
            "霍山王鄧兩真隱，駕鶴乘雲飛九天。",
            "當時服餌定何物，同飯青精三十年。"
        ],
        "title": "青精飯三首  其一",
        "id": "e1c99625-ea87-4d5e-99cb-b59b4577dee0"
    },
    {
        "author": "謝薖",
        "paragraphs": [
            "從來見說青精飯，晚遇真人隱訣中。",
            "長恨聞名不相識，那知俚俗號烏桐。"
        ],
        "title": "青精飯三首  其二",
        "id": "426a7407-4ce8-42cb-b4e4-48cdf4fa4f98"
    },
    {
        "author": "謝薖",
        "paragraphs": [
            "南人雖號烏桐飯，過熟翻成作淖糜。",
            "太極真人方未試，茅山道士寄何遲。"
        ],
        "title": "青精飯三首  其三",
        "id": "38a7ea9a-262a-4030-9c3b-862468c35c41"
    },
    {
        "author": "謝薖",
        "paragraphs": [
            "南人釀酒詫深紅，注瓦真成琥珀濃。",
            "與藥相投莫宜此，急分多病晏如翁。"
        ],
        "title": "送酒與晏如居士二首  其一",
        "id": "2df7268e-f53c-40f7-9f75-667306b50ea7"
    },
    {
        "author": "謝薖",
        "paragraphs": [
            "此翁寧把春償酒，醉插姚黄更乞花。",
            "多病只今猶解飲，細傾聊爲遣生涯。"
        ],
        "title": "送酒與晏如居士二首  其二",
        "id": "835b948f-6b14-43bb-bccd-1f85a71abadc"
    },
    {
        "author": "謝薖",
        "paragraphs": [
            "月夜宜披宫錦袍，定知公輩豈蓬嵩。",
            "文如修水波瀾闊，人與廬山意氣高。",
            "伯氏最於三虎怒，凡兒何翅九牛毛。",
            "相逢徑欲倒家釀，莫厭尊前持蟹螯。"
        ],
        "tags": [
            "庐山"
        ],
        "title": "示李商老兄弟",
        "id": "0b7ff6fd-95a8-4a98-8910-9d593aacc70a"
    },
    {
        "author": "謝薖",
        "paragraphs": [
            "麴塵裙與草爭綠，象鼻筩輕瓊作盃。",
            "可惜小舟横兩槳，無人催送莫愁來。"
        ],
        "title": "夏日遊南湖",
        "id": "43c731ba-b6e4-4ccb-9fb9-4e45987aaa71"
    },
    {
        "author": "謝薖",
        "paragraphs": [
            "枝上離離金弹丸，宜隨玉食薦金盤。",
            "從來物以遠爲貴，酷愛閩中荔子丹。"
        ],
        "title": "咏金來禽",
        "id": "29b1ebcb-f006-4c2b-8751-63488e7e0c8b"
    },
    {
        "author": "謝薖",
        "paragraphs": [
            "賴有書遮眼，初無客就談。",
            "身閒唯取醉，髪短僅勝簪。",
            "學僻今何用，囊空寶不貪。",
            "老師行駐錫，凖擬問前三。"
        ],
        "title": "書懷",
        "id": "74fd9f05-2c22-4eae-bdfa-aa656f92f2a3"
    },
    {
        "author": "謝薖",
        "paragraphs": [
            "胸中磊磊夜光寒，霹靂驚飛在舌端。",
            "夢去幽尋遶山麓，詩來喜色上門闌。",
            "四時更運不停軌，萬物並流皆疾湍。",
            "兩髩凋零壮心在，忍窮懷抱若爲寬。"
        ],
        "title": "次李商老端字韻",
        "id": "a4c99494-8539-4048-9357-916512adccf6"
    },
    {
        "author": "謝薖",
        "paragraphs": [
            "夜語僧窗雪載塗，别來夏木又扶疏。",
            "兩牛鳴處地非遠，萬竹陰邊吾所廬。",
            "兒能竊聽從忘簟，子盍徐行可當車。",
            "莫訝南鄰狂處士，掺撾傾坐一軒渠。"
        ],
        "title": "招汪叔野",
        "id": "f83d836a-5707-4a11-91fc-54fc3398261a"
    },
    {
        "author": "謝薖",
        "paragraphs": [
            "前驅負弩斾旌忙，凛凛寒風挟曉霜。",
            "人道奸藏有三穴，公知民病極千瘡。",
            "摇毫端是霹靂手，抵几還驚鳬鶩行。",
            "莫向琳宫坐閒冷，太阿何事匣中藏。"
        ],
        "title": "投贈通守陳虛中",
        "id": "b9b555f2-1582-4c82-ac9e-b2b267cf8fd0"
    },
    {
        "author": "謝薖",
        "paragraphs": [
            "漫踏斜陽堤上行，偶逢白叟問年登。",
            "去年禾乾龜兆拆，今年雨多禾耳生。"
        ],
        "title": "晚晴步塘上",
        "id": "ea4a8b0a-0320-4043-830f-3b111359b1b6"
    },
    {
        "author": "謝薖",
        "paragraphs": [
            "雲陰解盡却殘暉，屋上鳴鳩喚婦歸。",
            "不見池塘煙雨裏，鴛鴦相並濕紅衣。"
        ],
        "title": "鳴鳩",
        "id": "0ac698f0-1011-4134-803d-0a15f8eaa830"
    },
    {
        "author": "謝薖",
        "paragraphs": [
            "消渴文園苦病多，蕭條子美臥江沱。",
            "士窮不遇古如此，天實欲爲人謂何。",
            "忠義名家本申許，文章秀氣望岷峨。",
            "期君鍊玉煮白石，色比嬰童何啻過。"
        ],
        "title": "聞吕居仁病未差覓使寄問",
        "id": "f80ee1c5-2af5-43dc-bd3c-3dd3cb805d1b"
    },
    {
        "author": "謝薖",
        "paragraphs": [
            "闢地種修竹，得方緣秘經。",
            "成陰向北宇，倒影落中庭。",
            "直取內含素，豈唯枝鬬青。",
            "龍鍾玉川子，猶擬抱添丁。"
        ],
        "title": "種竹",
        "id": "1b77b211-1381-4a95-8544-a9bfd0489494"
    },
    {
        "author": "謝薖",
        "paragraphs": [
            "歡伯風流可解憂，疑君此外更無求。",
            "揀芽投我真抛却，不是能詩薛許州。"
        ],
        "title": "次韻季智伯寄茶報酒三解  其一",
        "id": "b4f2f317-ab28-4068-af23-321021e8c797"
    },
    {
        "author": "謝薖",
        "paragraphs": [
            "二生相逢妾換馬，我今真成酒易茶。",
            "腐腸銷膏亦可戒，與子服霧飱朝霞。"
        ],
        "title": "次韻季智伯寄茶報酒三解  其二",
        "id": "784e6279-de0b-45a9-b434-b4da3be8b1b8"
    },
    {
        "author": "謝薖",
        "paragraphs": [
            "君如張籍學古淡，麗處往往凌陰何。",
            "長句短章時寄我，爲君翻入竹枝歌。"
        ],
        "title": "次韻季智伯寄茶報酒三解  其三",
        "id": "a1aca6b4-fea2-417a-9f59-ad70f67de9b6"
    },
    {
        "author": "謝薖",
        "paragraphs": [
            "五年三度過鍾陵，馬上春風醉夢醒。",
            "南浦江波迷眼綠，東湖煙柳半天青。",
            "從來地域歎卑薄，怪底山川終炳靈。",
            "又見徐家有高士，他年重作聘君亭。"
        ],
        "title": "懷鍾陵舊遊",
        "id": "237ccefa-f1fc-4a61-8cb5-c897cb4f83d3"
    },
    {
        "author": "謝薖",
        "paragraphs": [
            "亂泉如沸出灣環，餘燠猶霑野寺間。",
            "但與山僧洗塵垢，還勝漲膩在驪山。"
        ],
        "title": "湯泉泉在法水寺後",
        "id": "c99fd917-aec1-4596-8620-e981f143686e"
    },
    {
        "author": "謝薖",
        "paragraphs": [
            "端爲懷黄取醢烹，豈緣多足恣旁横。",
            "焚臍未用集鼠輩，椎髓方嫌太瘦生。"
        ],
        "title": "食蟹四首  其一",
        "id": "c2a8d0b2-4034-49ab-a036-6ce11d7e27ee"
    },
    {
        "author": "謝薖",
        "paragraphs": [
            "分付厨人苦見嫌，十臍元有九臍尖。",
            "要知其中未必有，輸與蛤蜊如蜜甜。"
        ],
        "title": "食蟹四首  其二",
        "id": "b9d2c567-1739-4be6-954d-9b37a16507cc"
    },
    {
        "author": "謝薖",
        "paragraphs": [
            "論功直與酒盃同，何事生憎在水中。",
            "不使落湯頻下箸，終令骨醉耐春風。"
        ],
        "title": "食蟹四首  其三",
        "id": "b7aedaef-1ab0-49e6-be92-3092a49dc6d0"
    },
    {
        "author": "謝薖",
        "paragraphs": [
            "有國嘗憂以味亡，須知有毒味中藏。",
            "誰能不累口腹事，莫趁秋風銜稻芒。"
        ],
        "title": "食蟹四首  其四",
        "id": "5d0e5876-32d3-41de-ab43-55da6e386970"
    },
    {
        "author": "謝薖",
        "paragraphs": [
            "雪霜無賴點君鬢，五十龍鍾成老翁。",
            "急分槐實要腦滿，佇見頭青雙頰紅。"
        ],
        "title": "以牛膽漬槐子送董之南二首  其一",
        "id": "cf47d42d-1942-4971-b3e7-029872fde3da"
    },
    {
        "author": "謝薖",
        "paragraphs": [
            "解牛得膽大如斗，投以元槐功更加。",
            "來歲青袍映綠髪，不妨看盡九衢花。"
        ],
        "title": "以牛膽漬槐子送董之南二首  其二",
        "id": "ff376af0-3120-40be-8941-38462216893e"
    },
    {
        "author": "謝薖",
        "paragraphs": [
            "王郎乘興上扁舟，数遣書來寫我憂。",
            "奏牘三千待金馬，卷簾十里夢楊州。",
            "桃花水漲理歸檝，蓮葉盃香消客愁。",
            "白髪倚門長望子，細君應賦大刀頭。"
        ],
        "title": "送王坦夫由淮南入京",
        "id": "bdb0b4e8-8d98-4523-84f4-dedf1cb0271c"
    },
    {
        "author": "謝薖",
        "paragraphs": [
            "遶郭尋春未見花，不知春在梵王家。",
            "林間新翠張裙幄，席上殘紅當臉霞。",
            "興逸持杯睨雲漢，飲酣揮翰走龍蛇。",
            "主人不是陳驚座，投轄歸時日已斜。"
        ],
        "title": "遊安樂寺陳妙音載酒",
        "id": "8319bffd-e024-4185-bb3a-99acd85c1513"
    },
    {
        "author": "謝薖",
        "paragraphs": [
            "豐林分首各消魂，兄弟傷離况玉昆。",
            "初謂過都留虎脊，又令點額向龍門。",
            "往聞淮北雪花大，歸值江南梅雨昏。",
            "欲寄短書無别語，年來花柳自村村。"
        ],
        "title": "聞無逸兄下第歸",
        "id": "7c92799c-7612-40d8-a3c8-21e4cc33fabc"
    },
    {
        "author": "謝薖",
        "paragraphs": [
            "草頭朝泣露漙漙，樵歌暮歸丘隴寒。",
            "當時座上客半醉，琵琶不許近簾弹。"
        ],
        "title": "李簿家有侍兒妙麗善歌舞諸人惜其死爲賦詩予亦賦二首  其一",
        "id": "0050062e-eae3-4e92-beb3-1ef998835daa"
    },
    {
        "author": "謝薖",
        "paragraphs": [
            "郎子風流栖枳鸞，枳上单棲泣夜闌。",
            "窗前邂逅一笑粲，夢中猶作在時看。"
        ],
        "title": "李簿家有侍兒妙麗善歌舞諸人惜其死爲賦詩予亦賦二首  其二",
        "id": "93c1938c-7a90-41bb-b2ff-0791d80c818b"
    },
    {
        "author": "謝薖",
        "paragraphs": [
            "誰言旱魃虐，敢奪雨師權。",
            "瀰漫溪流漲，瀾翻屋霤懸。",
            "占年豐䆉稏，快意滌柈筵。",
            "疏懶知何幸，茅齋穩晝眠。"
        ],
        "title": "久旱喜雨",
        "id": "943d7c12-cb5d-40f7-a49a-dd4c17fa63bc"
    },
    {
        "author": "謝薖",
        "paragraphs": [
            "憔悴靈均老，蕭條子美醒。",
            "餐英謀自潔，摘蘂恨猶青。",
            "事往成今古，人亡尚典刑。",
            "鄙夫今白髪，賴汝制頽齡。"
        ],
        "title": "植菊",
        "id": "1a0c3142-651f-4598-9f59-12701c575e8b"
    },
    {
        "author": "謝薖",
        "paragraphs": [
            "道人詩思瀉江湍，乞食侯門鋏屢弹。",
            "鋪褐臥雲何處去，不應投老累儒冠。"
        ],
        "title": "有懷如璧道人二首  其一",
        "id": "a48af53f-f99a-4054-9ee4-7758e6e86057"
    },
    {
        "author": "謝薖",
        "paragraphs": [
            "每憶詩人賈閬仙，投冠去學祖師禅。",
            "塵埃不染心如鏡，妙句何妨與世傳。"
        ],
        "title": "有懷如璧道人二首  其二",
        "id": "8afe7763-4f7f-4544-a2d4-919d572cd923"
    },
    {
        "author": "謝薖",
        "paragraphs": [
            "坎壈修門裏，蕭條處士廬。",
            "憎人玉川子，憤世竹林書。",
            "家有來禽帖，門無載酒車。",
            "諸公生死隔，不是故人疏。"
        ],
        "title": "寄王立之二首  其一",
        "id": "501d7c6b-b8de-4321-938a-b78af1285a25"
    },
    {
        "author": "謝薖",
        "paragraphs": [
            "舌本初傳强，仍聞右臂枯。",
            "經春一旬臥，見客二兒扶。",
            "吾道何寥閴，夫君合洗蘇。",
            "世無湔浣手，藥味且時需。"
        ],
        "title": "寄王立之二首  其二",
        "id": "5f1966f1-5246-4c3a-abf0-1d891d72be5b"
    },
    {
        "author": "謝薖",
        "paragraphs": [
            "人間底處異蘧廬，莫莫堂中豈定居。",
            "我尚滯留君去速，荒園三畝夢歸歟。"
        ],
        "title": "贈别董彦速四首  其一",
        "id": "d1488f49-bd7e-49ed-88d6-6c98c6c72e72"
    },
    {
        "author": "謝薖",
        "paragraphs": [
            "多謝清風日掃庭，與君同種菊青青。",
            "開花爛熳君何在，莫忘蕭條我獨醒。"
        ],
        "title": "贈别董彦速四首  其二",
        "id": "1058f8b5-7aa4-42ba-b68e-74b319fea7c2"
    },
    {
        "author": "謝薖",
        "paragraphs": [
            "欣同衆鳥託吾廬，投杖行當欲索居。",
            "不是酸寒孟東野，吾言能聽果誰歟。"
        ],
        "title": "贈别董彦速四首  其三",
        "id": "ed4c1d0c-81af-46b5-8e5d-a2b3ea8a073e"
    },
    {
        "author": "謝薖",
        "paragraphs": [
            "機事都捐憶大庭，茅簷相對眼俱青。",
            "期君别後文章健，往弔沅湘屈子醒。"
        ],
        "title": "贈别董彦速四首  其四",
        "id": "6d03ef70-a1a5-4aa2-8315-60961b01491e"
    },
    {
        "author": "謝薖",
        "paragraphs": [
            "憔悴誰能賦大招，會将菌桂雜申椒。",
            "巷南鄰里頻相過，水北山人詎可邀。",
            "細酌敢謀長袖舞，苦吟空咏寸岑遥。",
            "耕耘賴有陶潛婦，不羡孫郎對大橋。"
        ],
        "title": "次韻無逸兄見寄",
        "id": "d91dedf1-800a-4936-a3a4-60b2dadc445f"
    },
    {
        "author": "謝薖",
        "paragraphs": [
            "詩翁索莫閉門居，珍重山陽信不疏。",
            "但報七言當玉案，何須千里駕柴車。",
            "樂天官滿應歸早，揚子家貧只晏如。",
            "他日往來隨二老，共甘盂飯與盤蔬。"
        ],
        "title": "次汪信民寄無逸韻",
        "id": "b143e196-860e-4ffc-bdda-735d407fdf8f"
    },
    {
        "author": "謝薖",
        "paragraphs": [
            "和蜜煎膏學甕酥，兒誇甘味比醍醐。",
            "老夫舌本不知味，强解嘲爲羊酪奴。"
        ],
        "title": "送酥魚頭醤菜與何之忱三首  其一",
        "id": "ce197c43-8c2e-4ead-a98b-75707dbc5d12"
    },
    {
        "author": "謝薖",
        "paragraphs": [
            "放浪三江又五湖，頭顱見醢亦何辜。",
            "世無剛者不用覆，往侑一觴隨蜜酥。"
        ],
        "title": "送酥魚頭醤菜與何之忱三首  其二",
        "id": "cb63948c-392b-408b-bba8-547fc64f0e8b"
    },
    {
        "author": "謝薖",
        "paragraphs": [
            "甕底寒蔬冬作葅，春來把酒必時須。",
            "庾郎鮭菜二十七，還得何郎下箸無。"
        ],
        "title": "送酥魚頭醤菜與何之忱三首  其三",
        "id": "b4dd0e3f-0603-4d84-ba98-2b93f5436e56"
    },
    {
        "author": "謝薖",
        "paragraphs": [
            "雨脚連雲苦未收，曉驚池面日光流。",
            "田家甑裏封蛛網，即漸歌謡麦有秋。"
        ],
        "title": "立夏日作四絕  其一",
        "id": "c0392dc1-551e-4287-ba40-e5e103a3f47c"
    },
    {
        "author": "謝薖",
        "paragraphs": [
            "小簟含風六尺牀，竹奴從此合專房。",
            "吾身匏落都無用，占得山間一味凉。"
        ],
        "title": "立夏日作四絕  其二",
        "id": "f44eacfe-a1b3-45d0-965c-50a92ab09b12"
    },
    {
        "author": "謝薖",
        "paragraphs": [
            "熨得絺衣一番新，幅巾輕軟最宜人。",
            "花時氣暖長愁夏，竹裏風微又勝春。"
        ],
        "title": "立夏日作四絕  其三",
        "id": "5affa67e-5dec-4d92-afbb-df078846a7c4"
    },
    {
        "author": "謝薖",
        "paragraphs": [
            "學作蒲葵扇未工，手揮聊有古人風。",
            "君王别用機中練，定被南來長飬功。"
        ],
        "title": "立夏日作四絕  其四",
        "id": "dd64ad07-13d2-4ea8-9490-615d3f0228fb"
    },
    {
        "author": "謝薖",
        "paragraphs": [
            "斵堊誰能鼻不傷，虎賁何取似中郎。",
            "吾人身健間何闊，昨日書來喜欲狂。",
            "華屋不存長念昔，金蛇雖在莫干梁。",
            "幾時燒燭留君語，更向東窗置一牀。"
        ],
        "title": "寄劉世基用世基寄之忱韻",
        "id": "ffadcb98-e539-41d1-85eb-39a358d18302"
    },
    {
        "author": "謝薖",
        "paragraphs": [
            "十年不見令兄弟，眉宇長懷元紫芝。",
            "栩栩夢魂成獨往，翩翩書札慰相思。",
            "求船貨馬事應速，酌醴焚魚吾豈辭。",
            "政恐孟公投轄飲，惜君高論解人頤。"
        ],
        "title": "招李商老兄弟時聞權守陳公留之未聽其來",
        "id": "19a10d8b-4666-4410-8375-824f2df771d3"
    },
    {
        "author": "謝薖",
        "paragraphs": [
            "孔世已傳三十八，諸孫猶自見長身。",
            "試将後謝追前謝，豈料今人愧古人。",
            "華子岡頭千疊秀，劉郎詩律一朝新。",
            "吾家碧澗紅泉句，聊欲煩君作後塵。"
        ],
        "title": "次劉世基韻",
        "id": "1381033d-8c59-4bb3-b6f5-156ba5addc0f"
    },
    {
        "author": "謝薖",
        "paragraphs": [
            "得句可傳千古意，搜奇攻苦百年身。",
            "河梁贈别初無對，錦里吟春復有人。",
            "我已汗顔驚手縮，君猶瓊樹賞朝新。",
            "從今習氣須磨盡，二字唯當悟客塵。"
        ],
        "title": "用前韻和董彦速",
        "id": "46583856-55af-4184-a5a2-05c5d8d2eb00"
    },
    {
        "author": "謝薖",
        "paragraphs": [
            "蒼虬蟠礎濕生雲，翠竹摇風水有紋。",
            "凉臥北窗呼不省，蟲飛遶髩夢中聞。"
        ],
        "title": "夏日書事二首  其一",
        "id": "0741e170-e531-4364-a65f-604a9abd327b"
    },
    {
        "author": "謝薖",
        "paragraphs": [
            "雲峰矗立駐金鴉，夢斷槐宫影未斜。",
            "屏翳御風遊不返，南山空轉阿香車。"
        ],
        "title": "夏日書事二首  其二",
        "id": "e0fe15b7-f308-4b23-8fe8-f19a181f95c5"
    },
    {
        "author": "謝薖",
        "paragraphs": [
            "憶昔逢君夜雪中，高談未了酒尊空。",
            "清漣綠篠今輸我，白璧黄金政負公。",
            "渭水流清終異濁，池花變碧舊寧紅。",
            "欲評此意君何在，長是蒼茫立晚風。"
        ],
        "title": "余嘗會李商老於海昏識吕居仁於符離今已五六年矣偶見二公倡和詩各次其韻一首 寄商老",
        "id": "37fc8075-800b-4cea-845f-76649084346d"
    },
    {
        "author": "謝薖",
        "paragraphs": [
            "維舟濁汴偶相逢，弹鋏歸來四壁空。",
            "耕道十年常九潦，謀身一國自三公。",
            "似聞諷諭能知白，豈但詩詞要比紅。",
            "申國凛然生氣在，故知郎子有家風。"
        ],
        "title": "余嘗會李商老於海昏識吕居仁於符離今已五六年矣偶見二公倡和詩各次其韻一首 寄居仁",
        "id": "2a83cb06-e4b4-43dc-a1ad-f764466605d0"
    },
    {
        "author": "謝薖",
        "paragraphs": [
            "佳園昨夜變春容，清曉驚開玉一叢。",
            "素質定欺雲液白，淺籹羞退鶴翎紅。",
            "似聞金谷初無種，欲畫鵝溪恐未工。",
            "底事餘花避三舍，孤高元有史君風。"
        ],
        "title": "玉茗花二首  其一",
        "id": "ef0eafcc-2a45-4656-9365-5fb46e4c4720"
    },
    {
        "author": "謝薖",
        "paragraphs": [
            "騷人浪說麻源谷，本在風流刾史家。",
            "直與瑶林共高徹，可須梅影闘横斜。",
            "芳尊莫待紅粧賞，幽艶長令烈士嗟。",
            "凴仗邊鸞折枝手，應宜展障玉鴉叉。"
        ],
        "title": "玉茗花二首  其二",
        "id": "c1d02fc4-f56e-4f58-a102-6be46adba7f9"
    },
    {
        "author": "謝薖",
        "paragraphs": [
            "年來任運學騰騰，愛酒還同醉李僧。",
            "痛飲亡何緣客至，時奇不惜遶村行。",
            "簷間燕雀新聲好，門外池塘春水生。",
            "曉起坐窗無一事，捲書南望見高稜。"
        ],
        "title": "謾成",
        "id": "fe75bec8-edf2-4e71-b810-c82eaf68811b"
    },
    {
        "author": "謝薖",
        "paragraphs": [
            "身前不吝作蟲臂，身後何須留豹皮。",
            "劬勞母氏生育我，造化小兒經紀之。",
            "牙籌在手彼爲得，塊石支頭吾所師。",
            "偶逢名酒輒徑醉，兒童拍手云公癡。"
        ],
        "title": "飲酒示坐客",
        "id": "f81fab60-b25e-48b0-aa30-c6fd141c88c3"
    },
    {
        "author": "謝薖",
        "paragraphs": [
            "瘞鶴書蹤逸少齊，華陽長使後人迷。",
            "姓名不得芙蓉手，何用全牛捧硯題。"
        ],
        "title": "和李智伯金石臺不見舊題之作  其一",
        "id": "9cb8c1e8-a029-4bfe-b125-0ae5864cace1"
    },
    {
        "author": "謝薖",
        "paragraphs": [
            "復憶高人張季鷹，每将杯酒勝榮名。",
            "登臨叔子緣何事，湮滅無聞一愴情。"
        ],
        "title": "和李智伯金石臺不見舊題之作  其二",
        "id": "f7c1075f-10e6-463f-a858-671134c52ecb"
    },
    {
        "author": "謝薖",
        "paragraphs": [
            "舊聞林下趣，既見即心降。",
            "月冷同秋夢，燈寒對夜窗。",
            "孰知身是幻，深念涕如江。",
            "仰嘆朝飛雉，微禽亦有雙。"
        ],
        "title": "悼亡三首  其一",
        "id": "e2566d58-a280-4da7-b04b-16d1ea70c588"
    },
    {
        "author": "謝薖",
        "paragraphs": [
            "三公吾豈敢，寧爲忍饑寒。",
            "擬聽笭箵雨，潛悲苜蓿盤。",
            "煙雲昏壁月，霜露殞香蘭。",
            "佇立東風泣，忘情良獨難。"
        ],
        "title": "悼亡三首  其二",
        "id": "a0ca8575-2636-48de-8dde-7bb67520e9e7"
    },
    {
        "author": "謝薖",
        "paragraphs": [
            "去作三泉隔，來歸二載餘。",
            "臨風還念汝，傷女更憐渠。",
            "憔悴衣圍减，漂零鬢髪疏。",
            "吾今多病久，誰付茂陵書。"
        ],
        "title": "悼亡三首  其三",
        "id": "6ba62dcf-5390-4587-8f03-a11cd3ece210"
    },
    {
        "author": "謝薖",
        "paragraphs": [
            "漢儒章句文勝質，魯國衣冠實愧名。",
            "但遣詩書長在眼，可令聲利苦關情。",
            "咄嗟苟飲有時辦，夢想溪堂何日成。",
            "舟泊寒沙臥明月，此期終欲與君盟。"
        ],
        "title": "呈無逸兄",
        "id": "c9fcbe5a-700f-43df-a402-3192d03cc4c4"
    },
    {
        "author": "謝薖",
        "paragraphs": [
            "蕭然環堵獨何有，自謂過人唯一丘。",
            "野性定爲滄海客，妙齡須寄道山遊。",
            "江寒沙静鶺鴒晚，雲闊天低鴻雁秋。",
            "休歎烏衣成往事，一尊相對且忘憂。"
        ],
        "title": "示舍弟",
        "id": "2242c337-5d23-4e90-95a2-49c5ca333a66"
    },
    {
        "author": "謝薖",
        "paragraphs": [
            "桃鄰野客無消息，寄食招提豈定居。",
            "倘有龐公知德撡，何須程鄭識相如。",
            "食魚他日勞弹鋏，舐痔今人剩得車。",
            "流落生涯俱寂寞，因風時遣一行書。"
        ],
        "title": "寄桃鄰居士",
        "id": "9b3228f4-126a-4c32-a914-7554981b0475"
    },
    {
        "author": "謝薖",
        "paragraphs": [
            "三足祥烏曾集冠，平生菽水奉親歡。",
            "從今五鼎應無補，不可奈何君自寬。"
        ],
        "title": "寄無逸四首  其一",
        "id": "6d2c7efe-0f6f-4ddf-a8a5-4929d030b944"
    },
    {
        "author": "謝薖",
        "paragraphs": [
            "聞說潘郎窘食貧，何年會面慰艱勤。",
            "北風如有齊安便，爲報相思頻夢君。"
        ],
        "title": "寄無逸四首  其二",
        "id": "8a2585f7-77ae-4266-a3ab-14f973940959"
    },
    {
        "author": "謝薖",
        "paragraphs": [
            "故園風物長如舊，松柏參天六月凉。",
            "岑寂北窗風雨夜，獨吟詩句遶胡牀。"
        ],
        "title": "寄無逸四首  其三",
        "id": "2b102849-467d-4423-a4b7-5e76d25cda88"
    },
    {
        "author": "謝薖",
        "paragraphs": [
            "浩蕩漳江瀉碧漪，西山清絕助新詩。",
            "好因歸雁傳佳句，要見羊何共和之。"
        ],
        "title": "寄無逸四首  其四",
        "id": "2df84190-ae65-4eaa-8a72-8c728e0ecd41"
    },
    {
        "author": "謝薖",
        "paragraphs": [
            "坐對丹青傷别離，淚和朝雨想頻揮。",
            "道邊垂柳年年在，看盡行人長不歸。"
        ],
        "title": "觀李伯時陽關圖二首  其一",
        "id": "b8738d9e-da3f-401d-9d3b-f6eb557104b9"
    },
    {
        "author": "謝薖",
        "paragraphs": [
            "春草春波傷底事，青青柳色最消魂。",
            "龍眠自有離家恨，貎得陽關煙雨昏。"
        ],
        "title": "觀李伯時陽關圖二首  其二",
        "id": "a2882a76-33df-4ae3-a25c-093ecd035904"
    },
    {
        "author": "謝薖",
        "paragraphs": [
            "雨隔千山暮，風驚一葉秋。",
            "朱顔傷露槿，青眼賴沙鷗。",
            "畏酒遊揚夢，因詩點染愁。",
            "有懷誰與語，多病獨登樓。"
        ],
        "title": "秋興",
        "id": "2b428825-cb60-4957-8d26-c2511d48b66c"
    },
    {
        "author": "謝薖",
        "paragraphs": [
            "淡泊綵絃誰與聽，試開塵匣寫幽情。",
            "琴中自有無窮怨，弹出離騷意外聲。"
        ],
        "title": "聽曹道士弹琴二首  其一",
        "id": "13a7147c-192a-43be-9b4b-edc7197783df"
    },
    {
        "author": "謝薖",
        "paragraphs": [
            "小窗疏箔列仙家，弹盡遺音晚景斜。",
            "賀老當年定場屋，虛将妙曲付琵琶。"
        ],
        "title": "聽曹道士弹琴二首  其二",
        "id": "25247a34-4df4-45ce-9e73-a10bbffb5f7f"
    },
    {
        "author": "謝薖",
        "paragraphs": [
            "水晴鷗弄影，沙軟馬驚塵。",
            "密竹斜侵徑，幽花亂逼人。",
            "深行聽格磔，倦憇倚輪囷。",
            "往事悲青塜，年年芳草新。"
        ],
        "title": "寒食出郊",
        "id": "b2356138-9208-42ee-8cf2-988aaab9c413"
    },
    {
        "author": "謝薖",
        "paragraphs": [
            "兒時訪道漳江上，燕雀群中見阿鴻。",
            "南浦飛雲看畫棟，北窗欹枕颯凉風。",
            "讀書長憶登山勝，作尉聊甘食薺窮。",
            "想見咏懷非一首，鈎章棘句定能工。"
        ],
        "title": "寄洪鴻父二首",
        "id": "4a461409-e1f0-4d4a-8174-b7e6b3cd8845"
    },
    {
        "author": "謝薖",
        "paragraphs": [
            "冲和菴裏潘居士，旅食京城久不還。",
            "玉唾銀鉤長在眼，瑤林琪樹未承顔。",
            "大門曾是鄭嚴輩，吾子却居夷惠間。",
            "想見紅塵車馬底，夢魂隨雁過西山。"
        ],
        "title": "有懷潘子真",
        "id": "a0457521-6bdb-4f4a-a5f8-a27e99613703"
    },
    {
        "author": "謝薖",
        "paragraphs": [
            "道人真是伊蒲塞，頓頓園蔬入饌來。",
            "紫芥寒葅參薤韭，黄橙苦酒伴鹽梅。",
            "蒸豚不羡貯人乳，飯豆亦能羮芋魁。",
            "但恐酪奴不解事，攪令枵腹轉春雷。"
        ],
        "title": "食菜",
        "id": "d41997dc-bee6-4bb0-bbae-717c1e476d04"
    },
    {
        "author": "謝薖",
        "paragraphs": [
            "溜渠鳴玉雨成霖，春草池塘數尺深。",
            "後院落花人不到，無聊獨下海棠陰。"
        ],
        "title": "暮春二首  其一",
        "id": "29a8fac1-0fc6-4ec8-89e4-e9a5ba0b955d"
    },
    {
        "author": "謝薖",
        "paragraphs": [
            "晚雨墻東暗綠槐，清陰庭院鎻莓苔。",
            "委堦紅藥将春去，貼水青荷與夏來。"
        ],
        "title": "暮春二首  其二",
        "id": "76e4aaaa-0db9-4444-9141-6f87e1b6b2bf"
    },
    {
        "author": "謝薖",
        "paragraphs": [
            "臘梅初與雪争妍，素艶寒香亦可憐。",
            "政使北風吹得盡，一枝金蓓始嫣然。"
        ],
        "title": "春日黄梅花二首  其一",
        "id": "8193006d-949d-4891-8b63-358185edb0e1"
    },
    {
        "author": "謝薖",
        "paragraphs": [
            "傍人如笑不勝姸，曾是尋芳向臘前。",
            "縱使遊蜂能拂掠，含酸結子爲誰圓。"
        ],
        "title": "春日黄梅花二首  其二",
        "id": "4e90fef9-c20a-49c4-bbaf-22c4fc42ec08"
    },
    {
        "author": "謝薖",
        "paragraphs": [
            "姑射神遊閱九關，水精宫殿不勝寒。",
            "下窺人世生塵想，故作梅花與俗看。"
        ],
        "title": "梅花四首  其一",
        "id": "48db10a7-3b69-4d98-aad8-15e588b1ad34"
    },
    {
        "author": "謝薖",
        "paragraphs": [
            "清曉微開淺淺黄，蕭疏無奈北風凉。",
            "幽姿不許人窺見，故向寒林度暗香。"
        ],
        "title": "梅花四首  其二",
        "id": "d144af57-dea1-462c-b2b6-e5eb69c0b054"
    },
    {
        "author": "謝薖",
        "paragraphs": [
            "薔薇露染玉肌香，疏影寒光照野塘。",
            "長使詩人動幽興，不妨桃李鬭春粧。"
        ],
        "title": "梅花四首  其三",
        "id": "00dc8513-f6d0-4012-9565-a18945c1ad2d"
    },
    {
        "author": "謝薖",
        "paragraphs": [
            "冷香零亂點寒莎，眼底愁生萬種多。",
            "收拾餘芳無處惜，只傳佳句似陰何。"
        ],
        "title": "梅花四首  其四",
        "id": "4bf53631-c131-4ae4-a6d1-8c1c0fcf9c8b"
    },
    {
        "author": "謝薖",
        "paragraphs": [
            "酒曹懷璧暫投閒，俄許朱轓未賜環。",
            "殿閣凉生應在眼，宫門騶唱合趨班。",
            "鳯皇觀德翔千仞，虎豹窺人礙九關。",
            "只恐蒼生傾望久，未容投紱老家山。"
        ],
        "title": "送都仲獻",
        "id": "c606be1f-d844-4a4e-a59a-3a3b6efbeeff"
    },
    {
        "author": "謝薖",
        "paragraphs": [
            "亂山岑秀繞湘墳，君築茅堂底處村。",
            "蠻國戈矛真夢幻，醉鄉風露别乾坤。",
            "平生不負南樓興，何日能同北海尊。",
            "聊欲揮毫書楚些，凴君招取獨醒魂。"
        ],
        "title": "寄題長沙高善時醉月堂",
        "id": "411f01d2-df96-4dd1-8e01-01df735a55fe"
    },
    {
        "author": "謝薖",
        "paragraphs": [
            "老子平生與竹群，清風洒濯勝三熏。",
            "江郎定自興不淺，共打僧門尋此君。"
        ],
        "title": "與江君佐遊五福寺觀竹二首  其一",
        "id": "fdc120a5-fa4d-4fe6-8d53-ca3d50245d43"
    },
    {
        "author": "謝薖",
        "paragraphs": [
            "小池環插碧琅玕，氣韻蕭梢六月寒。",
            "一夜清霜群木落，獨留孤節與君看。"
        ],
        "title": "與江君佐遊五福寺觀竹二首  其二",
        "id": "0d207843-32e0-4fa9-840a-103ef7cd222d"
    },
    {
        "author": "謝薖",
        "paragraphs": [
            "天上鳯皇難獨宿，人間翡翠本雙棲。",
            "丹青不共文蕭共，誰遣雉東迷雀西。"
        ],
        "title": "吳彩鸞寫真",
        "id": "7ebe9943-64e0-4d51-ae5a-28427d5bdade"
    },
    {
        "author": "謝薖",
        "paragraphs": [
            "編須将取蝟毛磔，裁管縳成雞距長。",
            "誰言鼠鬚不足齒，也復論功翰墨場。"
        ],
        "title": "戱咏鼠鬚筆",
        "id": "efc455e6-3163-4e84-9a4e-6d619310db77"
    },
    {
        "author": "謝薖",
        "paragraphs": [
            "籬落秋花未得霜，嫣然一笑媚秋陽。",
            "可人風味撩詩興，不記姚家宫樣黄。"
        ],
        "title": "山間四首  其一",
        "id": "25199cdf-f490-4bbb-8a71-216d15bcaa81"
    },
    {
        "author": "謝薖",
        "paragraphs": [
            "野老緣岡拾墮樵，溪童收網度横橋。",
            "高懷盡在行歌裏，豈信人間有市朝。"
        ],
        "title": "山間四首  其二",
        "id": "204f0c59-b275-40fc-af58-c6811e904ab4"
    },
    {
        "author": "謝薖",
        "paragraphs": [
            "未羡顔生樂一簞，一簞懸磬若爲歡。",
            "有田如使揚雄足，亦學前賢在澗槃。"
        ],
        "title": "山間四首  其三",
        "id": "30f62092-e514-4c8b-95b0-691517e09739"
    },
    {
        "author": "謝薖",
        "paragraphs": [
            "舉案齊眉老孟光，隱居無計可須忙。",
            "殘年但使糟床注，亦付生涯與醉鄉。"
        ],
        "title": "山間四首  其四",
        "id": "e67cd6cb-4288-44bc-8d43-4a7f3181cd80"
    },
    {
        "author": "謝薖",
        "paragraphs": [
            "古貎蒼髯十八公，巍巍獨出衆材中。",
            "朝來挽致茅堂下，爲我商量送好風。"
        ],
        "title": "移松二首  其一",
        "id": "50fdc834-3ef5-46e9-87ee-84ff29ee8732"
    },
    {
        "author": "謝薖",
        "paragraphs": [
            "河出崑崙派九州，屹然砥柱立中流。",
            "蒼松若比丘山重，豈但回頭費萬牛。"
        ],
        "title": "移松二首  其二",
        "id": "0190e501-773f-454e-ac14-32000311f366"
    },
    {
        "author": "謝薖",
        "paragraphs": [
            "君詩起予者，百遍爲君開。",
            "世俗唯何甚，予心不可諧。",
            "獨思南去楚，衆欲北之回。",
            "何處可休影，期君歸去來。"
        ],
        "title": "次韻吳民載告别覓酒二首  其一",
        "id": "908c605a-d8ae-4908-b176-8238c351284a"
    },
    {
        "author": "謝薖",
        "paragraphs": [
            "齊下老從事，相逢青眼開。",
            "有朋方悃款，得汝更詼諧。",
            "老興此非淺，後車君與回。",
            "嘉蔬實空甒，併遣木奴來。"
        ],
        "title": "次韻吳民載告别覓酒二首  其二",
        "id": "e2f475dd-a5e1-44e3-a14a-af2bc192f12e"
    },
    {
        "author": "謝薖",
        "paragraphs": [
            "大儒讀書如布穀，小兒據几如王孫。",
            "道人竟日無一事，臥看前江煙雨昏。"
        ],
        "title": "偶書二首  其一",
        "id": "25c4a14d-58ba-464d-8aef-4e9845c7764a"
    },
    {
        "author": "謝薖",
        "paragraphs": [
            "平生蹇吃不解語，終日坐窗從客嘲。",
            "它年若使登要路，定被人譏無口匏。"
        ],
        "title": "偶書二首  其二",
        "id": "4caedfad-7ba4-4cc4-8eef-579fae71e7e0"
    },
    {
        "author": "謝薖",
        "paragraphs": [
            "落葉開花秋復春，睡中榮悴豈關身。",
            "那知五起雞三唱，亦有寒窗不寐人。"
        ],
        "title": "題陳先生華山高臥圖",
        "id": "005905b7-0209-49e0-bb95-f99772372878"
    },
    {
        "author": "謝薖",
        "paragraphs": [
            "梅蕊飛翻柳色新，雪泥乾盡已成塵。",
            "愁看節物獨驚眼，醉吐詩詞君可人。",
            "藜杖應門原憲病，鸘裘貰酒茂陵貧。",
            "朝來似有飛揚意，可但無情草木春。"
        ],
        "title": "和董彦光立春日二首  其一",
        "id": "ef36636a-34d6-4bb9-b23c-32dd54b55a01"
    },
    {
        "author": "謝薖",
        "paragraphs": [
            "交情自昔白頭新，富貴移人或望塵。",
            "頋我喜求方外士，得君端是眼中人。",
            "謫仙詩富舊無敵，東野囊空今不貧。",
            "已遣掺掺縫古錦，共捜佳句賞新春。"
        ],
        "title": "和董彦光立春日二首  其二",
        "id": "4e25ea8b-e8f8-4910-a315-18fdb3e2dc4d"
    },
    {
        "author": "謝薖",
        "paragraphs": [
            "歷眼浮榮逐日新，誰知澄寂本非塵。",
            "吾曹例作區中士，此味全輸世外人。",
            "空裏華生均是病，衣中寶在却憂貧。",
            "是間枯淡君姑置，且辦芳尊醉早春。"
        ],
        "title": "彦光示詩有釋氏之語復次韻",
        "id": "88e63518-49dc-4648-8bf4-04b41b139017"
    },
    {
        "author": "謝薖",
        "paragraphs": [
            "揚子牢愁更美新，賈生悲鵩在承塵。",
            "忘懷久已栽萱草，行樂尤欣見玉人。",
            "邂逅題詩聊可意，平生嗜酒豈憂貧。",
            "明年剩作顛茫計，劇飲狂歌莫負春。"
        ],
        "title": "何之忱用前韻示詩復次韻",
        "id": "05da9c4d-927b-473f-a399-f00741139a11"
    },
    {
        "author": "謝薖",
        "paragraphs": [
            "雪窗癡坐撥寒灰，萬斛清愁掃不開。",
            "排遣此懷将底物，凴君催送麴生來。"
        ],
        "title": "從陳妙音覓酒二首  其一",
        "id": "fc5881ea-2bd5-495c-be55-c0233aa274dc"
    },
    {
        "author": "謝薖",
        "paragraphs": [
            "長恐閨人抱頸羞，何當更脱鷫鸘裘。",
            "試煩郎子傾家釀，不用平原老督郵。"
        ],
        "title": "從陳妙音覓酒二首  其二",
        "id": "7a188a12-7dcc-4d7d-b623-f150d7db550e"
    },
    {
        "author": "謝薖",
        "paragraphs": [
            "遶舍檀欒五月凉，歲寒高節亦難忘。",
            "期君鴻鵠應高舉，頋我蚍蜉豈自量。",
            "索價舊曾晞少室，荷鋤猶可繼柴桑。",
            "虚堂若許連床臥，待看風吹細細香。"
        ],
        "title": "次韻董彦孚獨臥逸堂之句",
        "id": "cc13621e-7466-4ed8-9e64-f8f6a3a531a2"
    },
    {
        "author": "謝薖",
        "paragraphs": [
            "殘臘才經一番霜，青青三寸作金黄。",
            "故園兄弟懷思我，特地分甘到草堂。"
        ],
        "title": "送黄柑與彦孚二首  其一",
        "id": "1e95b557-43f4-4c1a-97ff-5b3221e6b9dd"
    },
    {
        "author": "謝薖",
        "paragraphs": [
            "手拆奇苞遺細君，更思特送逸堂人。",
            "甘寒定可錦繡口，看吐新詩泣鬼神。"
        ],
        "title": "送黄柑與彦孚二首  其二",
        "id": "333b82af-7ef5-4d67-b6b2-bf97f5d040ba"
    },
    {
        "author": "謝薖",
        "paragraphs": [
            "揚子江中風浪生，小舟如葉任欹傾。",
            "槳摇齊指金山寺，霧暗初疑鐡甕城。",
            "絕頂逈分雙塔秀，層樓危立一僧清。",
            "他年來訪結菴地，吾與此江春水盟。"
        ],
        "title": "過金山下作",
        "id": "194d7a42-d4a8-4bbb-907e-4f0f5c1f9513"
    },
    {
        "author": "謝薖",
        "paragraphs": [
            "龜趺雙跱日星懸，讀罷凴闌心浩然。",
            "繚繞峰巒浮野色，參差樓閣起晴烟。",
            "湖光凈照山間寺，江浪遥連海外天。",
            "安得翰林風月手，一時摩寫入詩篇。"
        ],
        "title": "獨登有美堂",
        "id": "5a12219e-929f-4b84-b704-a5517dfe6e31"
    },
    {
        "author": "謝薖",
        "paragraphs": [
            "東風渾作勒花寒，寂寞林塘不受看。",
            "玉版鶴翎俱未識，梨梢空有淚闌干。"
        ],
        "title": "雨中漫成四首  其一",
        "id": "f64441f1-a245-47f7-9a5c-aa096c012869"
    },
    {
        "author": "謝薖",
        "paragraphs": [
            "向老逢春懶問花，惡風吹雨故斜斜。",
            "一城桃李應漂盡，不到城南韋杜家。"
        ],
        "title": "雨中漫成四首  其二",
        "id": "8602264f-3435-475e-9c14-7182c4757708"
    },
    {
        "author": "謝薖",
        "paragraphs": [
            "一樹山礬宫樣黄，曉風微送雨中香。",
            "鼻端空寂誰知許，莫怪雄蜂取次狂。"
        ],
        "title": "雨中漫成四首  其三",
        "id": "486f226a-d744-424c-9d03-de441de1d1e2"
    },
    {
        "author": "謝薖",
        "paragraphs": [
            "纔見花飛掃不開，只今青子落莓苔。",
            "當時一咲冰雪面，曾動揚州詩興來。"
        ],
        "title": "雨中漫成四首  其四",
        "id": "bf759fdb-95fe-4dfe-8180-0437e2da242d"
    },
    {
        "author": "謝薖",
        "paragraphs": [
            "秋風蕭瑟賦歸歟，此去懸知金有魚。",
            "我亦羡君無奪糈，長沙終負過秦書。"
        ],
        "title": "送王山人",
        "id": "a727d451-e54b-4b61-936d-8de3910de7e3"
    },
    {
        "author": "謝薖",
        "paragraphs": [
            "滿庭黄色抑何深，一滴梅霖一滴金。",
            "莫使貪夫來見此，聞名亦起覬覦心。"
        ],
        "title": "滴滴金花",
        "id": "c6d6c0a6-ff64-4681-99a8-ffa625fa747d"
    },
    {
        "author": "謝薖",
        "paragraphs": [
            "張芝學書池水黑，章草如芝古無敵。",
            "右軍睥睨難抗衡，恨不臨池作書癡。"
        ],
        "title": "洗墨池",
        "id": "8f2bc3bd-7673-4858-b0e2-f2c8f147d5f2"
    },
    {
        "author": "謝薖",
        "paragraphs": [
            "月色皎如許，其如無酒何。",
            "從君覓一斗，午夜泛金波。"
        ],
        "title": "代柬仲彝索酒",
        "id": "fcba54dd-a9ca-432c-91c5-e61400428ea1"
    },
    {
        "author": "謝薖",
        "paragraphs": [
            "曲欄干外柳垂垂，羅幕輕風燕子飛。",
            "獨倚危檻思往事，落紅撩亂點春衣。"
        ],
        "title": "春閨",
        "id": "f89110c2-fe63-4842-a161-f707e2bc7cd1"
    },
    {
        "author": "謝薖",
        "paragraphs": [
            "踏破春雲深萬層，山靈放我作幽行。",
            "花香掠面不知處，鳥語可人如有情。",
            "風急遠聞簷馬響，月高清送木魚聲。",
            "禪床光滑氍毹軟，曲臂支頭聽瀑傾。"
        ],
        "title": "宿文殊寺",
        "id": "ba1503f0-5206-4710-bf8f-7ea56493c4e6"
    },
    {
        "author": "林靈素",
        "paragraphs": [
            "落石泉聲寒遶宮，倚闌山色翠摩空。",
            "劉晨去後門長啟，時見桃花滿地紅。"
        ],
        "title": "題括蒼洞",
        "id": "ea7d71db-8864-4547-bf8a-a89ce72dde15"
    },
    {
        "author": "林靈素",
        "paragraphs": [
            "四十五歲勞生，浮名滿世崢嶸。",
            "只記神霄舊路，中秋月上三更。"
        ],
        "title": "頌",
        "id": "3d6abbff-7677-4c70-8dc4-f7210cd712c7"
    },
    {
        "author": "林靈素",
        "paragraphs": [
            "捻土爲香事有因，世間宜假在宜真。",
            "洞賓卻識林靈素，靈素何嘗識洞賓。"
        ],
        "title": "呂洞賓",
        "id": "d008ed7c-599c-465f-839e-715a490508aa"
    },
    {
        "author": "林靈素",
        "paragraphs": [
            "蘇黄不作文章客，童蔡翻爲社稷臣。",
            "三十年來無定論，不知奸黨是何人。"
        ],
        "title": "無題",
        "id": "60bccb1a-1782-467d-bac3-42efa68a7426"
    },
    {
        "author": "林靈素",
        "paragraphs": [
            "擺脫塵纓淡無欲，閑閱圖經尋岳瀆。",
            "林泉何處愜予心，收拾琴書將卜筑。",
            "崎嶇不敢千里辭，東至太行人王屋。",
            "先探藏花塢裏春，蟠桃畢竟何時熟。",
            "燕蘿故宅陽臺宮，九龍戲珠畫屏簇。",
            "丹井沉沉寢月明，丫髻仙童把參斸。",
            "昂頭貪看華蓋峰，驀然悮入紫微谷。",
            "上方樓閣與雲閑，金碧交輝射林麓。",
            "遠塵溝有遠塵人，夜半聞歌採芝曲。",
            "策杖窮躋瘦龍嶺，險似劍閣西向蜀。",
            "捫參歷井上沖冥，千劍斷崖橫獨木。",
            "自辰及酉腳力窮，恰到紫金堂下宿。",
            "再拜新嘗太乙泉，頓覺灑然消病骨。",
            "褰衣竟入南天門，回首乾坤小蠻觸。",
            "恍兮惚兮九霄間，萬頃嵐光醒醉目。",
            "銀座金腰玉頂寒，帝遣仙官分部屬。",
            "小有中藏萬里地，都壓洞大三十六。",
            "日精月華左右奇，黛色倚空如削玉。",
            "東觀大海日輪紅，西望窮邊壇影綠。",
            "煉丹爐下土猶香，抱出神丹知幾斛。",
            "巡山使者持太阿，保護神宮誰敢黷。",
            "王母洞深非可測，雷霆屢震蛟龍窟。",
            "遙指三官校勘臺，樵人幾度聞絲竹。",
            "抱朴巖前採藥童，手撚金芝身薜服。",
            "北斗平聯北斗星，自是天關通地軸。",
            "蔴籠藥櫃翠相連，瑞草靈苗香馥郁。",
            "一聲長嘯坐孤石，紫雲悠悠送黄鵠。",
            "箇中煞是麻姑仙，冷笑世間光景促。"
        ],
        "title": "遊天壇",
        "id": "8a38ac4e-5238-463c-877e-8f8c8790c263"
    },
    {
        "author": "林靈素",
        "paragraphs": [
            "政和丁酉西風秋，天子賜以騎青牛。"
        ],
        "title": "句",
        "id": "902c3241-26e8-4941-98fa-e7f6905e78de"
    },
    {
        "author": "釋法燈",
        "paragraphs": [
            "耳底泉聲，眼前山色。",
            "簷頭雨滴，籬畔黄華。",
            "嗈嗈新雁唳南雲，片片亭梧紅滿地。"
        ],
        "title": "偈",
        "id": "5b2db79b-38a3-4f38-a413-2b21b359d14b"
    },
    {
        "author": "釋法燈",
        "paragraphs": [
            "雲失溪月寒。"
        ],
        "title": "句  其一",
        "id": "ecd447a7-d94f-48c5-8260-cf8c05933fe4"
    },
    {
        "author": "釋法燈",
        "paragraphs": [
            "岸柳含煙翠。"
        ],
        "title": "句  其二",
        "id": "64bba4a5-af98-4d2e-a7a9-0de59e859ff9"
    },
    {
        "author": "釋法燈",
        "paragraphs": [
            "永日翛然坐。"
        ],
        "title": "句  其三",
        "id": "e88f5cba-2ae6-402d-b0c8-df4796192e2a"
    },
    {
        "author": "釋法燈",
        "paragraphs": [
            "未取負雪山。"
        ],
        "title": "句  其四",
        "id": "f88670ff-3160-44bb-844a-988ae5923479"
    },
    {
        "author": "釋法燈",
        "paragraphs": [
            "幽鳥語如簧。"
        ],
        "title": "句  其五",
        "id": "283b212d-0978-441a-a6a1-ca647f5365c0"
    },
    {
        "author": "釋凈元",
        "paragraphs": [
            "我捨世間如夢，眾人須我作頌。",
            "頌即語言邊事，了取自家真夢。"
        ],
        "title": "投海偈二首  其一",
        "id": "f8694569-e85c-428a-b652-5fe8f1804ecb"
    },
    {
        "author": "釋凈元",
        "paragraphs": [
            "世間人心易了，只爲人多不曉。",
            "了即皎在目前，未了千般學道。"
        ],
        "title": "投海偈二首  其二",
        "id": "f17cc10d-831e-4d7b-ab04-92f0102c0d12"
    },
    {
        "author": "釋凈元",
        "paragraphs": [
            "會得祖師真妙訣，無得無物又無說。",
            "喝散烏雲千萬重，一點靈心明皎潔。"
        ],
        "title": "辭眾偈",
        "id": "10acf0bf-63d5-4b6a-8828-5c08a87bb47c"
    },
    {
        "author": "盧法原",
        "paragraphs": [
            "若要少年並美貌，須還下部小尚書。"
        ],
        "title": "句",
        "id": "1ed994d5-47ea-4778-9d48-ac550b4cff16"
    },
    {
        "author": "晏敦復",
        "paragraphs": [
            "椏檻欹簷一古梅，幾番有意喚春回。",
            "開花自許清香入，布葉不容炎暑來。",
            "日射冷光侵几案，風搖翠影鎖莓苔。",
            "游蜂野蝶休相顧，木性從來不染埃。"
        ],
        "title": "題梵隱院方丈梅",
        "id": "57b7eb26-2b38-4f04-9b62-6a53ffaeaf17"
    },
    {
        "author": "晏敦復",
        "paragraphs": [
            "何用粉牆高百尺，任教牆外俗人看。"
        ],
        "title": "句  其一",
        "id": "5d320d12-38e0-4836-a8a4-a380679c38a1"
    },
    {
        "author": "晏敦復",
        "paragraphs": [
            "春風任花落，流水放杯行。"
        ],
        "title": "句  其二",
        "id": "87c8dc13-5485-4ccb-a34c-5ae84b7c23ca"
    },
    {
        "author": "趙㠓",
        "paragraphs": [
            "道人自捲衣，欲往夫子林。",
            "形瘦若鸛鶴，復作鸛鶴音。",
            "此音久不已，擾我清靜心。",
            "聽爾縱好語，鼎足三竹簪。",
            "松扃啟虛曉，將見晨曦侵。",
            "霜風滿招提，出望青煙岑從君行逾年，壯我方外吟。",
            "會須速招隱，脫身事幽尋。",
            "尚爲城郭叟，愧爾壁間琴。"
        ],
        "title": "同雲叟道人季西弟宿祈澤寺晨起示以此詩",
        "id": "2458f3b2-9a62-4e05-a2bb-9613e0a2a5f7"
    },
    {
        "author": "趙㠓",
        "paragraphs": [
            "道人乘款段，輒爾馳山川。",
            "翻然兩角巾，似與風爭顛。",
            "左手不停勒，右手復爭鞭。",
            "烏裙拍馬腋，欲擬鶴升天。",
            "釋耕觀者人，莫知所以然。",
            "定疑雲路闊，墜落騎鹿僊。"
        ],
        "title": "雲叟道人自夫子林驟款段先我而歸口占一詩戲之",
        "id": "7057508c-cb33-495e-a402-36912760fc11"
    },
    {
        "author": "釋清素",
        "paragraphs": [
            "顛倒顛，顛倒顛，新婦騎驢阿家牽。",
            "便恁麽，太無端，回頭不覺布衫穿。"
        ],
        "title": "偈",
        "id": "742c74f8-1d8e-4d2e-a77d-f6f11efa115d"
    },
    {
        "author": "釋清素",
        "paragraphs": [
            "木人備舟，鐵人備馬。",
            "丙丁童子穩穩登，喝散白雲歸去也。"
        ],
        "title": "臨終偈",
        "id": "a1d64a9a-8859-4934-80f1-7b18fdb5a4c9"
    },
    {
        "author": "聞人祥正",
        "paragraphs": [
            "五夜漏聲催曉箭，曈曈初日照樓臺。",
            "九天閶闔開宮殿，玉帛朝元萬國來。"
        ],
        "title": "集句  其一",
        "id": "32373d37-cfa9-48e6-a391-ab36a718e75f"
    },
    {
        "author": "聞人祥正",
        "paragraphs": [
            "春風院院落花堆，花氣濃薰入酒杯。",
            "日千殿頭宣索鱠，小舟撐出柳陰來。"
        ],
        "title": "集句  其二",
        "id": "a7858851-ad32-4835-a79f-87dd4de62e2b"
    },
    {
        "author": "聞人祥正",
        "paragraphs": [
            "清明時節好煙光，柳苑春深百草芳。",
            "一夜漢宮傳蠟燭，柳邊新火起嚴妝。"
        ],
        "title": "集句  其三",
        "id": "1b15c592-3a61-40d3-ba6f-acd019e11da7"
    },
    {
        "author": "聞人祥正",
        "paragraphs": [
            "內人相續報花開，天子春游特地來。",
            "夜半宴歸宮漏永，沸天宵鼓動瑤臺。"
        ],
        "title": "集句  其四",
        "id": "8541a9c0-54f4-481c-a847-5f6468af6da5"
    },
    {
        "author": "聞人祥正",
        "paragraphs": [
            "繡衣鸂鶒浴回塘，風動荷花水殿香。",
            "坐對芳尊不知熱，冰肌玉骨自清涼。"
        ],
        "title": "集句  其五",
        "id": "ab8f6c72-e381-4d8e-86d5-d194f9e550d9"
    },
    {
        "author": "聞人祥正",
        "paragraphs": [
            "耿耿銀河欲曙天，數聲雞唱錦樓前。",
            "君王曉坐金鑾殿，繡被焚香獨自眠。"
        ],
        "title": "集句  其六",
        "id": "ce6b55b1-233f-4e73-9b95-99c0c76e1c6d"
    },
    {
        "author": "聞人祥正",
        "paragraphs": [
            "月傍蓬萊漢閣殘，玉階仙杖擁千官。",
            "侍臣緩步歸青瑣，辨色爭朝咫尺顔。"
        ],
        "title": "集句  其七",
        "id": "3da482ce-125f-4184-bc37-f242ab258cd1"
    },
    {
        "author": "聞人祥正",
        "paragraphs": [
            "羯鼓聲高眾樂停，上林仙景似蓬真。",
            "輕雲閣雨迎天仗，花外風飄萬歲聲。"
        ],
        "title": "集句  其八",
        "id": "eac5915c-5509-4b79-b6ae-5626e0ce9387"
    },
    {
        "author": "聞人祥正",
        "paragraphs": [
            "牡丹移向苑中栽，借得東風一夜開。",
            "盡日君王看不足，芳尊宜命管弦來。"
        ],
        "title": "集句  其九",
        "id": "efa28fcf-481d-4459-a45f-4292c70f8aab"
    },
    {
        "author": "聞人祥正",
        "paragraphs": [
            "月倚觚稜宿霧收，三千珠翠擁宸游。",
            "霓旌影亂簫聲遠，天子龍輿過玉樓。"
        ],
        "title": "集句  其一○",
        "id": "f7c6e553-bdb5-47ce-9b61-317a5b5c4d20"
    },
    {
        "author": "聞人祥正",
        "paragraphs": [
            "碧紗窗下水沈煙，香入薰爐禁火天。",
            "最是一年春好處，綠楊高映畫秋千。"
        ],
        "title": "集句  其一一",
        "id": "efb7b9c1-b018-40b3-947c-13d8bead6227"
    },
    {
        "author": "聞人祥正",
        "paragraphs": [
            "連夜瓊林散舞衣，披香新殿鬬腰肢。",
            "今朝卻得君王顧，從此新承恩澤時。"
        ],
        "title": "集句  其一二",
        "id": "4c2f42a0-3a16-446b-a680-73fc3a0d7ae5"
    },
    {
        "author": "聞人祥正",
        "paragraphs": [
            "內人曉起怯春寒，惆悵階前紅牡丹。",
            "整了翠鬟勻了面，沈香亭北倚闌干。"
        ],
        "title": "集句  其一三",
        "id": "6a7a55a4-596b-4266-af0f-cb2743256b0c"
    },
    {
        "author": "聞人祥正",
        "paragraphs": [
            "珠簾約住牡丹風，金殿香銷翠綺櫳。",
            "應作巫陽春夢句，日高猶睡綠窗中。"
        ],
        "title": "集句  其一四",
        "id": "78b85682-6431-4898-8eb2-fcf98a05c6ca"
    },
    {
        "author": "聞人祥正",
        "paragraphs": [
            "淡淡梳妝薄薄脂，自然富貴出天姿。",
            "一朝選在君王側，宮女三千盡妬伊。"
        ],
        "title": "集句  其一五",
        "id": "5936ba95-b3aa-4dce-a7e8-8965a81caa5c"
    },
    {
        "author": "聞人祥正",
        "paragraphs": [
            "玉壺傳箭咽銅龍，金殿當頭紫閣重。",
            "閶闔開門朝百辟，未央月曉度疏鐘。"
        ],
        "title": "集句  其一六",
        "id": "4baafd99-dde8-49d5-a50c-dd3aa09cb059"
    },
    {
        "author": "聞人祥正",
        "paragraphs": [
            "珠箔輕明拂玉墀，漢宮仙掌露淋漓。",
            "金釵墜鬢分行立，等候官家未出時。"
        ],
        "title": "集句  其一七",
        "id": "74418758-4f9b-47a0-bfad-e18d10ac82ba"
    },
    {
        "author": "聞人祥正",
        "paragraphs": [
            "學畫蛾眉獨出群，越羅巴錦不勝春。",
            "承恩數上南熏殿，無奈宮中妬殺人。"
        ],
        "title": "集句  其一八",
        "id": "51c4bfb9-df8c-44c7-baad-fa5fb1886f5b"
    },
    {
        "author": "聞人祥正",
        "paragraphs": [
            "春風先發苑中梅，願春君王萬壽杯。",
            "舞罷霓裳歸苑去，簫聲猶繞鳳皇臺。"
        ],
        "title": "集句  其一九",
        "id": "99fd5b32-4795-47f8-82fb-543751529f0a"
    },
    {
        "author": "聞人祥正",
        "paragraphs": [
            "帝宮三五戲春臺，玉漏銅壺且莫催。",
            "百辟九霄環帝座，六鰲海上駕山來。"
        ],
        "title": "集句  其二○",
        "id": "de613231-95b3-410f-b0cf-028e59d481c0"
    },
    {
        "author": "聞人祥正",
        "paragraphs": [
            "東華金闕萬重開，何處聞燈不看來。",
            "行幸未停歌未發，君王又進紫霞杯。"
        ],
        "title": "集句  其二一",
        "id": "753c4593-0fc7-4b2b-9e34-c33021fdd90d"
    },
    {
        "author": "聞人祥正",
        "paragraphs": [
            "朝光瑞氣滿宮樓，一例珠簾不下鈎。",
            "認得聖顔遙望見，香煙欲傍衮龍浮。"
        ],
        "title": "集句  其二二",
        "id": "6259a29a-425e-4555-838e-9768b864de1a"
    },
    {
        "author": "聞人祥正",
        "paragraphs": [
            "清曉妝成寒食天，芙蓉深院鬬秋千。",
            "君王未起珠簾捲，房裏圍棋嬾自眠。"
        ],
        "title": "集句  其二三",
        "id": "6efc9f10-ac40-4344-b1d8-7e72faf6dcdb"
    },
    {
        "author": "聞人祥正",
        "paragraphs": [
            "長眉畫了繡簾開，榆火新傳蠟炬來。",
            "撲蝶西圍隨伴走，晚歸多是看花回。"
        ],
        "title": "集句  其二四",
        "id": "b3fe3497-e24b-4f19-9d32-9122440b04ad"
    },
    {
        "author": "聞人祥正",
        "paragraphs": [
            "翠髻高叢綠鬢虛，娉娉嫋嫋十三餘。",
            "未央宮裏三千女，捲上珠簾總不如。"
        ],
        "title": "集句  其二五",
        "id": "37de96e8-7abf-4c1c-ba14-1aa4ee084de2"
    },
    {
        "author": "聞人祥正",
        "paragraphs": [
            "道字嬌訛苦未成，淡蛾羞歛不勝情。",
            "有時歌罷下階砌，閑把宮花獨自行。"
        ],
        "title": "集句  其二六",
        "id": "85d20794-a2e5-4fb2-8481-75f6ee370a07"
    },
    {
        "author": "聞人祥正",
        "paragraphs": [
            "黄金閣子鎖牙牀，不是愁人也斷腸。",
            "簾日已高三丈透，銅爐謾炷一銖香。"
        ],
        "title": "集句  其二七",
        "id": "0d07fbd3-6bd8-4fa2-b8bf-e5e11b1bc17f"
    },
    {
        "author": "韓肖胄",
        "paragraphs": [
            "兩持魁柄輔皇圖，退隱林泉歲再除。",
            "勳烈早推戡難際，精神不減渡江初。",
            "遙知台嶽靈仙窟，雅稱磻溪將相居。",
            "好在先聲震南楚，一堂風月暫躊躇。"
        ],
        "title": "建炎丞相成國呂忠穆公退老堂詩  其一",
        "id": "06a419fd-3784-4bc3-ad73-f05cbdd1bc5f"
    },
    {
        "author": "韓肖胄",
        "paragraphs": [
            "煌煌衮繡竚歸周，卜築寧容便退休。",
            "濟上風煙移仿佛，浙東山水占深幽。",
            "清樽□□□□□，□□□□□□□。",
            "□□□□□□□，知公志在復神州。"
        ],
        "title": "建炎丞相成國呂忠穆公退老堂詩  其二",
        "id": "60814121-697f-4b96-b01e-e4b8698b9722"
    },
    {
        "author": "釋慧素",
        "paragraphs": [
            "一壞一不壞，笑殺觀自在。",
            "師子驀齩人，狂狗盡逐塊。"
        ],
        "title": "偈",
        "id": "520db67b-950f-4c62-86f4-b386277dfce9"
    },
    {
        "author": "釋慧素",
        "paragraphs": [
            "昨夜風雷忽爾，露柱生出兩指。",
            "天明笑倒燈籠，拄杖依前扶起。",
            "拂子𨁝跳過流沙，奪轉胡僧一隻履。"
        ],
        "title": "臨終偈",
        "id": "f2d91cc1-5f28-44f5-94b9-c7ffd8951315"
    },
    {
        "author": "釋惟足",
        "paragraphs": [
            "奔流渡刃，疾焰過風，已是鷂子過新羅。",
            "倒拈蝎尾，逆捋虎鬚，作死馬醫了。",
            "移星換斗，倒嶽傾湫，卻較些子。"
        ],
        "title": "偈",
        "id": "3907b9cf-b2f6-438a-963f-8f8fcfa27060"
    },
    {
        "author": "釋德宏",
        "paragraphs": [
            "上士相逢擊石火，迸出流星眨眼過。",
            "是渠成佛已多時，堪笑癡禪黑處坐。",
            "阿呵呵，冥然作夢幾時休，守卻飯籮空忍餓。"
        ],
        "title": "偈",
        "id": "c34750ab-a41f-4d91-b26d-a69d3452a32d"
    },
    {
        "author": "常某",
        "paragraphs": [
            "水清詎免雙螯黑，秋老難逃一背紅。"
        ],
        "title": "句",
        "id": "eb913fe7-5fc5-4e28-8462-e6f34eb18d23"
    },
    {
        "author": "俞𣓨",
        "paragraphs": [
            "十里東郊正稅驂，清泉白石路曾諳。",
            "野田水碓都舂雪，山市炊煙半雜嵐。",
            "俗美兒童歸塾讀，時和父老趁墟談。",
            "遠游何事追禽向，便擬村中著草庵。"
        ],
        "title": "獨山橋",
        "id": "9b340066-03b3-4253-aaee-48cd049db1fa"
    },
    {
        "author": "于巽",
        "paragraphs": [
            "千騎驂驔出禁城，真祠款謁罄虔誠。",
            "袴襦載路歌仁政，簫鼓喧天樂太平。",
            "殘雪未消山下路，和風先颺馬前旌。",
            "爲民祈禱多靈應，來歲豐穰定有成。"
        ],
        "title": "參陪使騎祗謁真祠偶成小詩拜呈知府屯田",
        "id": "f245c404-4d9c-41c6-a2cb-b4fde2ae3c52"
    },
    {
        "author": "尚佐均",
        "paragraphs": [
            "踏霜投曉賽祠廷，豪竹繁絃妙吐誠。",
            "嘉客滿筵青眼看，遠山數點白雲平。",
            "淺霞漏日迎前騎，輕吹含煙獵後旌。",
            "好處畫工傳不盡，只憑詩筆爲摹成。"
        ],
        "title": "次韻和于巽祗謁真祠",
        "id": "7bbac9e9-27e7-43c6-aa74-789bc455c492"
    },
    {
        "author": "王需",
        "paragraphs": [
            "真人廟食占茲城，欲乞豐年在至誠。",
            "五馬二車恭款謁，豐香烈火報登平。",
            "犬雞仙去遺丹竈，鸞鶴飛來認翠旌。",
            "既就金方留世子，終聞玉帝錄功成。"
        ],
        "title": "次韻和于巽祗謁真祠",
        "id": "12fe6264-33a0-43ba-8e83-e3f419a12e40"
    },
    {
        "author": "王允中",
        "paragraphs": [
            "縹緲仙臺俯郡城，躬修祠事表精誠。",
            "天邊霧卷山峰出，澗下風輕水面平。",
            "不爲尋春馳五馬，聊因勸課駐雙旌。",
            "風流別乘多才調，彩筆先揮秀句成。"
        ],
        "title": "次韻和于巽祗謁真祠",
        "id": "dfa5aa49-8308-4f67-ae87-9482800e8a57"
    },
    {
        "author": "張介夫",
        "paragraphs": [
            "曈曈曉日照重城，車騎翩翩布德誠。",
            "綽約仙姿隨世遠，依俙樓觀與雲平。",
            "神靈響答歆香火，民庶歡呼擁旆旌。",
            "瑞雪呈祥和氣洽，行看闔境報嘉成。"
        ],
        "title": "次韻和于巽祗謁真祠",
        "id": "c556e40d-adee-4cfe-92ba-d21419aea1b4"
    },
    {
        "author": "張魴",
        "paragraphs": [
            "仙翁舊隱寄巖扃，千里蒙休合薦誠。",
            "菽粟有餘民暇逸，雨暘無爽氣和平。",
            "簫笙緩緩陳觴豆，耆艾紛紛逐旆旌。",
            "靈迹欲知垂不朽，使君妙製刻初成。"
        ],
        "title": "次韻和于巽祗謁真祠",
        "id": "32dcefa9-848f-44a1-91a9-1c2b65f83a7e"
    },
    {
        "author": "高鈞",
        "paragraphs": [
            "二公祠事出重城，宜有休祥答至誠。",
            "林壑靜深經雪後，樓臺高下與雲平。",
            "豐年簫鼓來仙宅，晴日煙霞上使旌。",
            "黎庶歡聲自偕樂，但聞高廩頌周成。"
        ],
        "title": "次韻和于巽祗謁真祠",
        "id": "510c8653-a918-4f24-a400-658babcd4cc2"
    },
    {
        "author": "釋了證",
        "paragraphs": [
            "來時本無，去亦非有。",
            "珍重諸人，月明清晝。"
        ],
        "title": "辭眾頌",
        "id": "c682e598-3566-4cc8-8bde-f14ee1d9cd41"
    },
    {
        "author": "王模",
        "paragraphs": [
            "當日僉邪皆誤國，先生奮髯叱昌奴。",
            "一門忠節憑孤立，千載綱常賴力扶。",
            "直道原來師柳下，高風久已屬東湖。",
            "詩名四海猶餘事，也入紫薇宗派圖。"
        ],
        "title": "贈徐師川",
        "id": "f9e4e0e3-021c-46e1-837b-7cb58fb03016"
    },
    {
        "author": "李錞",
        "paragraphs": [
            "九江應共五湖連，尺素能開萬里天。",
            "山杏野桃零落處，分明寒食曉風前。"
        ],
        "title": "跋四時景畫 春",
        "id": "09866f5c-bf6d-4bd9-bfc3-a6236a97beef"
    },
    {
        "author": "李錞",
        "paragraphs": [
            "繁陰雜樹映汀沙，三伏江天自一家。",
            "欲喚扁舟渡雲錦，平鋪明鏡是荷花。"
        ],
        "title": "跋四時景畫 夏",
        "id": "ba5b6225-fc01-4303-8ddf-98a28aecb027"
    },
    {
        "author": "李錞",
        "paragraphs": [
            "舂鉏寂寞繞疏叢，霜後雲生浦溆風。",
            "此處年年報秋色，只應衰柳與丹楓。"
        ],
        "title": "跋四時景畫 秋",
        "id": "cd5aa410-a862-440e-9bca-b0913d92ecf6"
    },
    {
        "author": "李錞",
        "paragraphs": [
            "翦水飛花細舞風，斷蘆洲外水連空。",
            "剡溪幾曲知名處，何似今朝眼界中。"
        ],
        "title": "跋四時景畫 冬",
        "id": "c5df5451-0981-4b9b-82e1-ca0c43d4a966"
    },
    {
        "author": "李錞",
        "paragraphs": [
            "雍丘西風鼓戰塵，令狐抵死撓張巡。",
            "面當六矢無降色，驚訝雷公是木人。"
        ],
        "title": "雍丘懷古",
        "id": "8bb519da-1785-4d42-8a00-1e594d91e67e"
    },
    {
        "author": "李錞",
        "paragraphs": [
            "城頭老烏尾畢逋，呀呀飛來聲相呼。",
            "未央宮殿夜方徂，紅靴玉带開金鋪。",
            "寶蟾吐水石芙蕖，日奉君王同歡虞。",
            "舞衣香墜紅氍毹，漏聲琤琤滴銅壺。",
            "烏啼未已星漸無，炯炯燭龍上天衢。",
            "萬年枝影轉扶疏，峨峨當殿群臣趨，請上當時無逸圖。"
        ],
        "title": "烏",
        "id": "785c719d-5902-4525-abe4-4d55a052f83a"
    },
    {
        "author": "李錞",
        "paragraphs": [
            "雪徑清寒蝶未知，暗香誰遣好風吹。",
            "野橋漏洩春光處，正爲橫斜一兩枝。"
        ],
        "title": "早梅  其一",
        "id": "46d48f75-605c-48f1-a0c8-1323cf38dd50"
    },
    {
        "author": "李錞",
        "paragraphs": [
            "雄蜂雌蝶兩紛紛，梅子花香着莫人。",
            "風急落芙無藉在，已應先減幾多春。"
        ],
        "title": "早梅  其二",
        "id": "1b88cd25-5116-4ddd-82a7-bee9078c701c"
    },
    {
        "author": "李錞",
        "paragraphs": [
            "曾看寒花弄寒月，月下橫斜裊香雪。",
            "纔令詩眼散春愁，已見青青子爭結。",
            "夢懷碧脆薦冰盤，細雨江南映遠山。",
            "好事園林肯分我，不知塵土在長安。"
        ],
        "title": "消梅",
        "id": "d2f4d3c5-5ed3-42f3-b654-105d9d4b61b8"
    },
    {
        "author": "李錞",
        "paragraphs": [
            "銀花火樹已春容，貝闕珠宮十二重。",
            "席有嘉賓樽有酒，車如流水馬如龍。",
            "旌旗影暖烘宵燭，笳鼓聲喧侵曉鐘。",
            "行樂豈關吾輩事，夢回推枕起猶慵。"
        ],
        "title": "元夕",
        "id": "4064a0a2-507c-42eb-b37d-50074f3cac39"
    },
    {
        "author": "李錞",
        "paragraphs": [
            "綠凈隨時看上魚。"
        ],
        "title": "句  其一",
        "id": "6b4c35c6-e9f2-40ab-8972-75861110f334"
    },
    {
        "author": "李錞",
        "paragraphs": [
            "散盡平生眼中客，暖風晴日閉門居。"
        ],
        "title": "句  其二",
        "id": "3f3fce0e-c8aa-4810-a9f0-6ea560a3fb99"
    },
    {
        "author": "徐俯",
        "paragraphs": [
            "公生開元間，壯及天寶亂。",
            "捐軀范陽兵，竟死蔡州叛。",
            "其賢似魏徴，天下非貞觀。",
            "四帝數十年，一身逢百難。",
            "少時讀書史，此事心已斷。",
            "老來鬢髪衰，慨歎功名晚。",
            "嗟哉忠義徒，捷去不可緩。",
            "初無當年悲，只令後世歎。",
            "一朝絕霖雨，南畝常亢旱。",
            "小人計雖得，斯民蓋塗炭。",
            "長歌永君節，千載勇夫愞。",
            "敬書子張紳，庶幾古人半。"
        ],
        "title": "題顔魯公畫像",
        "id": "9ad418fd-4c78-4ab9-972d-b4eee0ba9b52"
    },
    {
        "author": "徐俯",
        "paragraphs": [
            "一日逢王造，千年與客遊。",
            "雲邊梅嶺出，坐上贛江流。",
            "日落迴飛鳥，烟深失釣舟。",
            "蟬聲枯柳外，天地晚風秋。"
        ],
        "tags": [
            "滕王阁"
        ],
        "title": "滕王閣  其一",
        "id": "b806230b-89ba-480e-84e0-723f014d8c5f"
    },
    {
        "author": "徐俯",
        "paragraphs": [
            "雲氣浮高棟，波瀾遶古城。",
            "雨餘山更碧，葉下水逾清。",
            "燕語留秋色，鴉聲落晚晴。",
            "昔王歌舞地，帆急見山行。"
        ],
        "tags": [
            "滕王阁"
        ],
        "title": "滕王閣  其二",
        "id": "cd5bf463-3750-4717-9cd4-90d9d0adf78a"
    },
    {
        "author": "徐俯",
        "paragraphs": [
            "處處已收南畝稻，閒閒還看北山梅。",
            "累觴聊爾酡顔在，對局怡然笑口開。",
            "掃徑似知佳客至，杖藜惟可數君來。",
            "移松種樹鄱陽老，章貢風帆歲一迴。"
        ],
        "title": "同曾戶部吳縣尉張秀才北山僧房尋梅令客對棋",
        "id": "b9b8625e-92ab-4128-a105-46851c822507"
    },
    {
        "author": "徐俯",
        "paragraphs": [
            "羌笛何勞塞北吹，江南何處不寒梅。",
            "千秋寂寂無人看，獨樹亭亭對客開。",
            "偏爲咨嗟惟爾念，是誰移種待君來。",
            "縱留一曲安能唱，恰似朝歌墨子迴。"
        ],
        "title": "庭中梅花正開用舊韻貽端伯",
        "id": "572b802a-54d5-42c7-8c8d-6cc68a2e3802"
    },
    {
        "author": "徐俯",
        "paragraphs": [
            "雪中出去雪邊行，屋下吹來屋上平。",
            "積得重重那許重，飛來片片又何輕。",
            "簷間日暖重爲雨，林下風吹再落晴。",
            "表裏江山應更好，溪山已復不勝清。"
        ],
        "title": "戊午山間對雪",
        "id": "19abdc90-8e20-4efd-8cfb-d6538b08ad59"
    },
    {
        "author": "徐俯",
        "paragraphs": [
            "楚漢分爭辨士憂，東歸那復割鴻溝。",
            "鄭君立義不名藉，項伯胡顔肯姓劉。"
        ],
        "title": "詠史",
        "id": "86ff1a0c-af65-4ab1-8ef1-6672a35e77ae"
    },
    {
        "author": "徐俯",
        "paragraphs": [
            "昔年會稽探尚書，探得六甲開山圖。",
            "載之潛南天柱山，上侵霄漢下淵泉。",
            "真人秘語世不傳，但見絕頂蒙雲烟。",
            "漢武射蛟浮九江，舳艫千里來樅陽。",
            "築壇祈仙瞻杳茫，茂陵檜柱空青蒼。",
            "石牛一臥叱不起，白鹿還歸深洞裏。",
            "二月靈鶴有來時，洞口桃花泛流水。"
        ],
        "title": "游潛峰二首  其一",
        "id": "5dcf8f37-2522-4e6a-9313-3983151d321a"
    },
    {
        "author": "徐俯",
        "paragraphs": [
            "久留舒子國，慣作北門遊。",
            "山遠三峰出，溪長二水流。"
        ],
        "title": "游潛峰二首  其二",
        "id": "0df0e310-0751-4c72-ac37-255666c08259"
    },
    {
        "author": "徐俯",
        "paragraphs": [
            "歌吹開元曲，鉛華天寶粧。",
            "苑風翠袖冷，宫露赭袍光。",
            "閨闥連閶闔，驊騮從驌驦。",
            "千門還欲曉，九陌乍聞香。"
        ],
        "title": "明皇夜游圖",
        "id": "7a71cbbf-cd99-494b-8af8-5f7f3f5f0baf"
    },
    {
        "author": "徐俯",
        "paragraphs": [
            "近代推名畫，諸君作薦書。",
            "皇都開藝學，博士是新除。",
            "高柳長安道，亂雲昌谷居。",
            "丹青聊至此，僕馬晚歸歟。"
        ],
        "title": "李賀晚歸圖",
        "id": "2a0c250d-b94f-4dc2-93fa-f0d81e21d788"
    },
    {
        "author": "徐俯",
        "paragraphs": [
            "示病毗耶金粟影，出山五祖金仙相。",
            "神妙通靈顧虎頭，白蓮香火空諸妄。",
            "臘中發藥補衰朽，扶杖清風看花柳。",
            "捷書政用此時來，開顔正爾難忘酒。",
            "韓門弟子更誰如，即今猶有董安于。",
            "更有承明兩學士，與公相對白髭鬚。"
        ],
        "title": "饒守董尚書令畫史繪釋迦出山相及維摩居士使靈山香火之因不斷復惠臘藥數種皆病夫所欲也作此寄之",
        "id": "f974f597-d411-4d20-82a7-d0d9c19d705b"
    },
    {
        "author": "徐俯",
        "paragraphs": [
            "畫水不畫濕，畫山不畫堅。",
            "盈尺之紙數寸管，便有江湖萬里天。",
            "成生貎古心亦古，造化爲工筆端取。",
            "玄冬起雷夏造冰，翻手作雲覆手雨。",
            "嶺外荒山與野水，自昔不聞傳畫史。",
            "只畫瀟湘與洞庭，于今却在兵戈裏。",
            "翠峰碧嶂鬰然來，病眼愁心次第開。",
            "人家浦溆扁舟渡，何日真能到一迴。"
        ],
        "tags": [
            "洞庭湖"
        ],
        "title": "成生山水畫歌",
        "id": "7d99e065-fb04-4046-9c41-27ffcd740761"
    },
    {
        "author": "徐俯",
        "paragraphs": [
            "江漢踰千里，陰晴自一川。",
            "故山黄葉下，夢境白鷗前。",
            "巫峽常雲雨，香爐舊紫烟。",
            "布帆無恙在，速上釣魚船。"
        ],
        "title": "次韻可師題于逢辰畫山水二首  其一",
        "id": "85559241-cc51-42c1-8762-93cfbf6da3d1"
    },
    {
        "author": "徐俯",
        "paragraphs": [
            "席上浮三楚，毫端會百川。",
            "名今大年亞，意古惠崇前。",
            "竟日對秋色，無時散暝烟。",
            "知君不浪語，一眼認歸船。"
        ],
        "title": "次韻可師題于逢辰畫山水二首  其二",
        "id": "fd62773e-f8d9-43b9-af33-8dc2c51d27ca"
    },
    {
        "author": "徐俯",
        "paragraphs": [
            "老樹筆間生，奇石筆下出。",
            "濃淡高低遠近山，陰晴朝暮烟雲沒。",
            "漠漠江天杳杳空，不勞施力自然中。",
            "便于沙際尋歸路，却怪霜林葉不紅。"
        ],
        "title": "單老畫樹石山水歌",
        "id": "d70b1801-9c5f-4383-a955-82b2f20f557d"
    },
    {
        "author": "徐俯",
        "paragraphs": [
            "昔日何人畫於菟，君家獨有他家無。",
            "宣城老包骨已朽，紛紛俗子尚讙呼。",
            "大虎蹲踞小虎戲，目光注射百步外。",
            "名畫多聞內府收，人間豈惜千金費。",
            "巉巉岩岩谷中石，老樹穹枝拂秋色。",
            "銳頭將軍射不得，卻挂江南使君壁。",
            "林間一嘯四山風，麏驚狐號鳥墮空。",
            "不向南山隨李廣，只愁東海笑黄公。",
            "憶昔余頑少小時，先生教誦荆公詩。",
            "只今耆舊無新語，賴有廬山病可師。"
        ],
        "tags": [
            "庐山"
        ],
        "title": "畫虎行爲吉州假守蘇公作",
        "id": "1a18c7bd-93bb-4e10-9a7e-702c2b08cb29"
    },
    {
        "author": "徐俯",
        "paragraphs": [
            "耽酒豐城客子，醉畫山崦人家。",
            "他日營丘伯仲，高名遠出長沙。"
        ],
        "title": "再次韻題于生畫豹二首  其一",
        "id": "78d8f892-d4d0-425d-9610-617e8ab86ff6"
    },
    {
        "author": "徐俯",
        "paragraphs": [
            "彭蠡何限秋鴈，此君胸次爲家。",
            "醉裏舉羣飛出，著行排立平沙。"
        ],
        "title": "再次韻題于生畫豹二首  其二",
        "id": "bb05a63f-af8d-45d3-927a-e74300ed4ade"
    },
    {
        "author": "徐俯",
        "paragraphs": [
            "護法儼神龍，諸天擁梵宫。",
            "樓臺春日麗，海岳畫圖雄。",
            "浦樹重重綠，園花灼灼紅。",
            "微風吹細雨，只在夕陽中。"
        ],
        "title": "春日登眺遊寶勝諸寺且觀名畫",
        "id": "77f4f8dd-7e13-46c2-8f29-5588a1708123"
    },
    {
        "author": "徐俯",
        "paragraphs": [
            "五湖出畫師手，一葉浮漁父家。",
            "風裏芙蓉野色，雨中鴻鴈汀沙。"
        ],
        "title": "次可師韻",
        "id": "9217cd50-4067-495c-a550-a4af6e078a64"
    },
    {
        "author": "徐俯",
        "paragraphs": [
            "金陵與廬陵，俱出白鷺洲。",
            "相望萬里江，中同二水流。"
        ],
        "title": "白鷺洲",
        "id": "82395734-0d07-42f4-bfac-c5874dfe4c63"
    },
    {
        "author": "徐俯",
        "paragraphs": [
            "開元天寶間，衮衮見諸公。",
            "不聞張與許，名在臺省中。"
        ],
        "title": "雙廟",
        "id": "ea35b422-3927-4c39-a500-ee08e44a4748"
    },
    {
        "author": "徐俯",
        "paragraphs": [
            "夏木陰陰欲放船，黄鸝啼了落花天。",
            "十詩盡說人間事，付與風流葛稚川。"
        ],
        "title": "跋韓子蒼代葛亞卿詩",
        "id": "95219328-0d10-4b34-a7cf-a7a6ef6838ad"
    },
    {
        "author": "徐俯",
        "paragraphs": [
            "履霜頗强徤，晨興恣所適。",
            "兩兒休籃輿，呼客同蠟屐。",
            "危橋出隘巷，憑高聊物色。",
            "蒿然但林莽，蕪廢長荆棘。",
            "井灶那復移，江山依舊碧。",
            "要知千載下，懷賢求所歷。"
        ],
        "title": "訪鄒道卿故居",
        "id": "dafd14b0-f09c-4993-92c4-1293469e5187"
    },
    {
        "author": "徐俯",
        "paragraphs": [
            "人言春事已，我言未遽央。",
            "試向後湖去，菰葉如許長。"
        ],
        "title": "詩一首",
        "id": "51e4f1e2-e7bb-4aea-b55e-a92a733f71fd"
    },
    {
        "author": "徐俯",
        "paragraphs": [
            "十年不復上南樓，直爲干戈作遠游。",
            "滿地江湖春入望，連天章貢水爭流。",
            "青雲聊爾居金馬，紫氣還應射斗牛。",
            "公是主人身是客，舉觴登望得無愁。"
        ],
        "title": "陪李泰發登洪川南樓",
        "id": "5ac23aef-f50f-4097-a95a-717f68a5ca25"
    },
    {
        "author": "徐俯",
        "paragraphs": [
            "正言鄒子獨留名，法從梅公尚有亭。",
            "藥是苦言能治瘴，竹生屈曲坐看經。",
            "風前雲似秋前赤，雨後山能燒後青。",
            "戀土懷鄉頻作惡，懷賢感舊嘆飄零。"
        ],
        "title": "昭州感梅公摯鄒道鄉遺蹟",
        "id": "b83b3b12-594a-44e8-ab66-e542fd0e801b"
    },
    {
        "author": "徐俯",
        "paragraphs": [
            "尚書八座貴，大使十州雄。",
            "仁民兼愛物，時雨及春風。"
        ],
        "title": "上郡守",
        "id": "a95ff8ef-b87c-4d23-9848-22299ea13d40"
    },
    {
        "author": "徐俯",
        "paragraphs": [
            "五日十日一水石，此言雖工蓋其跡。",
            "請看天地開闢初，煉就日魂鎔月魄。",
            "貴人費盡數寸管，中有江湖萬里客。"
        ],
        "title": "題畫",
        "id": "eae21356-4d07-4c61-8dd3-61f4b5a0f073"
    },
    {
        "author": "徐俯",
        "paragraphs": [
            "君過秋浦正逢秋，亦到樅陽皖水頭。",
            "九派先將明月去，三峰少爲白雲留。"
        ],
        "title": "安慶府",
        "id": "b647b55d-808d-4afc-aea3-f7c0b5ace858"
    },
    {
        "author": "徐俯",
        "paragraphs": [
            "君家近市，所見天咫。",
            "庭戶之間，容光能幾。",
            "蒓蒲之中，江湖之涘。",
            "雲碧萬頃，長空千里。"
        ],
        "title": "喜王秀才見過小酌玩月",
        "id": "36306a5a-023a-4e74-ac34-4fc42051429d"
    },
    {
        "author": "徐俯",
        "paragraphs": [
            "便風擊鼓太平州，斜日落帆大信口。",
            "二年兩見黄山塔，平生不飲姑孰酒。"
        ],
        "title": "太平州二首  其一",
        "id": "ceb76e6f-4c8b-4e78-acca-2faed7a09b79"
    },
    {
        "author": "徐俯",
        "paragraphs": [
            "南人北人朝暮船，東梁西梁今古天。",
            "茲地何時復回首，遡流千里到家園。"
        ],
        "title": "太平州二首  其二",
        "id": "b6895160-afc2-4835-98ef-0677a13fa852"
    },
    {
        "author": "徐俯",
        "paragraphs": [
            "雲洞看雲坐，月巖和月留。",
            "元來是野老，強喚作知州。"
        ],
        "title": "詩一首",
        "id": "00c14d46-064f-434e-86b9-85409dd42569"
    },
    {
        "author": "徐俯",
        "paragraphs": [
            "重湖浪正起，支川舟不行。",
            "急雨夜臥聽，顛風晝眠驚。"
        ],
        "title": "鄥子值風雨",
        "id": "9ecc0ba3-fb58-46b7-b229-9e43648ac1e4"
    },
    {
        "author": "徐俯",
        "paragraphs": [
            "馮高覽章貢，登樓見吳楚。",
            "帆遠行盡山，江長流入霧。"
        ],
        "title": "清逸樓",
        "id": "9a790e71-db7e-4191-9d8e-55fd5b033c8c"
    },
    {
        "author": "徐俯",
        "paragraphs": [
            "嶺近山相屬，江通水不流。",
            "無雲方萬里，有月正中秋。"
        ],
        "title": "廬陵中秋對月",
        "id": "d95e56a9-9cf7-4e03-beb3-dc6a083260f0"
    },
    {
        "author": "徐俯",
        "paragraphs": [
            "主簿峰高昔所見，司空山深初未遊。",
            "但願承平無路梗，不憚登涉尋巖幽。"
        ],
        "title": "司空山",
        "id": "4bd9a609-90de-4280-9cd6-2e5013cbdad2"
    },
    {
        "author": "徐俯",
        "paragraphs": [
            "昔爲郡下客，曾借水邊居。",
            "秋水月爲晝，春風花作廬。"
        ],
        "title": "舒州  其一",
        "id": "97bca289-82b0-4984-b492-861bf8bf448f"
    },
    {
        "author": "徐俯",
        "paragraphs": [
            "林依玉照遠，雲爲石盆留。",
            "春色年年好，溪山事事幽。"
        ],
        "title": "舒州  其二",
        "id": "47685f97-bb58-41a3-a1f0-a8bd2ecb287d"
    },
    {
        "author": "徐俯",
        "paragraphs": [
            "青蕪且作弦歌地，白屋曾爲將相家。",
            "莫倚田疇日富足，門標六戟自光華。"
        ],
        "title": "昭州自強齋",
        "id": "772a5c40-2aa2-4be9-af11-ceaec5efbb41"
    },
    {
        "author": "徐俯",
        "paragraphs": [
            "雙飛燕子幾時回，夾岸桃花蘸水開。",
            "春雨斷橋人不渡，小舟撐出柳蔭來。"
        ],
        "tags": [
            "写雨",
            "春",
            "写景",
            "古诗三百首",
            "宋诗",
            "春游",
            "雨"
        ],
        "title": "春日遊湖上",
        "id": "a9e53f6e-af15-4b70-83f0-9d7078f55c6f"
    },
    {
        "author": "徐俯",
        "paragraphs": [
            "沙岸委蛇白，雲林迤邐青。",
            "千山擁廬岳，百水會宮庭。",
            "旋食猶能飯，叢祠更乞靈。",
            "江湖萬里浪，政爾片帆輕。"
        ],
        "title": "渡彭蠡湖",
        "id": "d0136136-2e41-4e97-9221-4e2a27a37d82"
    },
    {
        "author": "徐俯",
        "paragraphs": [
            "水面無波千里鏡，日斜倒影一溪紅。",
            "漁舟不動飛鳥急，淡淡碧煙蘋末風。"
        ],
        "title": "章江晚望",
        "id": "4cf2bf05-1e93-4e2c-90a0-db9d79d82802"
    },
    {
        "author": "徐俯",
        "paragraphs": [
            "慈姥磯頭秋雨聲，望夫山下暮潮生。",
            "離鸞只說閨中事，舐犢誰知目下情。"
        ],
        "title": "慈姥望夫二磯",
        "id": "0ac27c42-72a1-4ae1-9fbe-e6ede7895e24"
    },
    {
        "author": "徐俯",
        "paragraphs": [
            "平生功名心，夜窗短檠燈。"
        ],
        "title": "句  其一",
        "id": "935b6b68-3d2a-459d-9064-d6f7edd7cd08"
    },
    {
        "author": "徐俯",
        "paragraphs": [
            "黄氣遠臨天北極，紫宸位在殿中央。"
        ],
        "title": "句  其二",
        "id": "9dfdc800-3644-493b-ba5a-54fa3b857513"
    },
    {
        "author": "徐俯",
        "paragraphs": [
            "誰家竹可款，何處酒難忘。"
        ],
        "title": "句  其三",
        "id": "5c7c27df-a980-4947-8d04-deee185ea51a"
    },
    {
        "author": "徐俯",
        "paragraphs": [
            "平生不喜劉蕡策，色色人中自有人。"
        ],
        "title": "句  其四",
        "id": "d3e46443-2374-467f-8ae8-01af16a02aa7"
    },
    {
        "author": "徐俯",
        "paragraphs": [
            "字得蘇黄妙，文薰班馬香。"
        ],
        "title": "句  其五",
        "id": "eebf71bb-cea8-4733-a17a-8c47afdeda31"
    },
    {
        "author": "徐俯",
        "paragraphs": [
            "淮流漲後濁，汴水淺來清。"
        ],
        "title": "句  其六",
        "id": "66c4391d-fbc5-46f6-b726-4bfa522d3a75"
    },
    {
        "author": "徐俯",
        "paragraphs": [
            "詩如雲態度，人似柳風流。"
        ],
        "title": "句  其七",
        "id": "169bf90b-91ce-4563-998c-509a9bdf9474"
    },
    {
        "author": "徐俯",
        "paragraphs": [
            "字直千金師智永，句稱八米繼盧郎。"
        ],
        "title": "句  其八",
        "id": "37588704-cff6-43aa-bc62-80265e6f19c3"
    },
    {
        "author": "徐俯",
        "paragraphs": [
            "細落李花那可數，偶行芳草步因遲。"
        ],
        "title": "句  其九",
        "id": "8522655b-2759-4977-8ecf-9503da3d110d"
    },
    {
        "author": "徐俯",
        "paragraphs": [
            "四月麥穗如馬尾，湯餅在眼粉可喜。"
        ],
        "title": "句  其一○",
        "id": "42476732-88e5-422d-a3e9-4e84f4867079"
    },
    {
        "author": "徐俯",
        "paragraphs": [
            "疑是隔牆窺宋玉，巧如施粉妬何郎。"
        ],
        "title": "句  其一一",
        "id": "90a6ce59-8d8e-47db-aa34-38a7543c981a"
    },
    {
        "author": "徐俯",
        "paragraphs": [
            "金盞銀臺何足比。"
        ],
        "title": "句  其一二",
        "id": "b5be219a-b944-4d88-aebb-896cd1ed0d05"
    },
    {
        "author": "徐俯",
        "paragraphs": [
            "詩名空復滿世間，白髯蕭蕭今老矣。"
        ],
        "title": "句  其一三",
        "id": "56876935-0e19-40f8-9ba9-35c8df148ca9"
    },
    {
        "author": "徐俯",
        "paragraphs": [
            "江南舊時無臘梅，只是梅花對月開。"
        ],
        "title": "句  其一四",
        "id": "ff4c91d3-d185-4566-9858-20f0d7f6491d"
    },
    {
        "author": "徐俯",
        "paragraphs": [
            "古來石可硯。"
        ],
        "title": "句  其一五",
        "id": "5febc30c-5760-47fb-b22a-6db509214d9c"
    },
    {
        "author": "徐俯",
        "paragraphs": [
            "往事湖陰曲，浮生水上萍。"
        ],
        "title": "句  其一六",
        "id": "e5eb6389-2537-4d20-ba47-29de7afc6219"
    },
    {
        "author": "徐俯",
        "paragraphs": [
            "遊客乍驚人外境，居僧初識面前山。"
        ],
        "title": "句  其一七",
        "id": "53184b1f-23b1-4bcc-9ab1-9eedd46d8378"
    },
    {
        "author": "徐俯",
        "paragraphs": [
            "輕帆朝渡彭蠡澤，錦纜晚擊松陽門。"
        ],
        "title": "句  其一八",
        "id": "211c4653-5c24-408b-ac28-c7d58b4779a2"
    },
    {
        "author": "徐俯",
        "paragraphs": [
            "夜雨急還急，客愁深復深。"
        ],
        "title": "句  其一九",
        "id": "b48d58fd-6b75-4df3-a40d-7fdfa28b938a"
    },
    {
        "author": "徐俯",
        "paragraphs": [
            "青干霄外山千尺，碧入林間水一條。"
        ],
        "title": "句  其二○",
        "id": "84ac1554-8ea5-4d53-9f83-604dfda07ab1"
    },
    {
        "author": "徐俯",
        "paragraphs": [
            "湖風渡彭蠡，山月宿吳城。"
        ],
        "title": "句  其二一",
        "id": "4ffa9ec2-738c-40b1-9fa9-87fca381b995"
    },
    {
        "author": "徐俯",
        "paragraphs": [
            "鶴嶺鸞岡空勝地，龍沙烏塔盡荒墟。"
        ],
        "title": "句  其二二",
        "id": "6ef2db1f-f4f1-42a3-b3a2-2f070fa71f6c"
    },
    {
        "author": "徐俯",
        "paragraphs": [
            "玉立竹千畝，金垂橘萬頭。"
        ],
        "title": "句  其二三",
        "id": "8fbc2604-28e0-4bc6-8f17-9b2680219cad"
    },
    {
        "author": "徐俯",
        "paragraphs": [
            "官事有時閑，江上每夷猶。"
        ],
        "title": "句  其二四",
        "id": "fa3fcbf4-a506-4934-a35c-6da9deb8713e"
    },
    {
        "author": "徐俯",
        "paragraphs": [
            "此邦富山水，自昔少園池。"
        ],
        "title": "句  其二五",
        "id": "1313e6e6-480d-43ee-8818-2fce8851c784"
    },
    {
        "author": "徐俯",
        "paragraphs": [
            "竹暗喬公宅，林藏伍相祠。"
        ],
        "title": "句  其二六",
        "id": "215e3135-5dd6-41b5-a953-6a401283ae8d"
    },
    {
        "author": "徐俯",
        "paragraphs": [
            "白水十丈瀑，吳塘千頃波。"
        ],
        "title": "句  其二七",
        "id": "79555e47-27b2-45df-a2a3-337b9a5ea6b5"
    },
    {
        "author": "徐俯",
        "paragraphs": [
            "欲尋浙子水雲客，共看皖江冰雪顔。"
        ],
        "title": "句  其二八",
        "id": "186380c2-9aab-4791-9fd8-51ff346179d6"
    },
    {
        "author": "徐俯",
        "paragraphs": [
            "喬公宅下路已沒，皖伯峰前雲未開。"
        ],
        "title": "句  其二九",
        "id": "293abbbf-625c-4623-95f6-bbcf81833da2"
    },
    {
        "author": "徐俯",
        "paragraphs": [
            "虎頭玉照南北嶺，麟角石盆三兩峰。"
        ],
        "title": "句  其三○",
        "id": "7b9d48d0-c53b-4175-8d87-1ad2d7f4e794"
    },
    {
        "author": "徐俯",
        "paragraphs": [
            "三百六旬了無事，七十二峰常對門。"
        ],
        "title": "句  其三一",
        "id": "57b4230f-45c7-42e6-9e43-7e5f3d80a3ce"
    },
    {
        "author": "徐俯",
        "paragraphs": [
            "橫舟千古樅陽水，一徑沿容達觀臺。"
        ],
        "title": "句  其三二",
        "id": "c3702fd9-1850-48b0-a0c8-481b3149d424"
    },
    {
        "author": "徐俯",
        "paragraphs": [
            "歲別桐鄉暮，家遠皖水春。"
        ],
        "title": "句  其三三",
        "id": "06a781be-def5-4d90-b540-f7177b0d865f"
    },
    {
        "author": "徐俯",
        "paragraphs": [
            "北峽遠連南峽險，小龍峻逼大龍高。"
        ],
        "title": "句  其三四",
        "id": "6b53d700-53f5-4b42-b703-2beb26d83c26"
    },
    {
        "author": "徐俯",
        "paragraphs": [
            "兩歲昭潭無瘴癘，清秋鬰鬰望神岡。"
        ],
        "title": "句  其三五",
        "id": "193c1c42-17d2-4b2f-9724-d23a9511258e"
    },
    {
        "author": "徐俯",
        "paragraphs": [
            "遍地閑花草，乘春傍路生。"
        ],
        "title": "句  其三六",
        "id": "c3f77dc7-b4d2-4eb9-a101-2a3a42e1db14"
    },
    {
        "author": "徐俯",
        "paragraphs": [
            "時時傳破虜，日日問修門。"
        ],
        "title": "句  其三七",
        "id": "3115d0d4-64e6-4287-b7a6-5846cbbfc6d3"
    },
    {
        "author": "徐俯",
        "paragraphs": [
            "諸公宜努力，荆棘已千村。"
        ],
        "title": "句  其三八",
        "id": "99993604-1b66-42d5-8f3b-336424a7ced0"
    },
    {
        "author": "徐俯",
        "paragraphs": [
            "一百五日寒食雨，二十四番花信風。"
        ],
        "title": "句  其三九",
        "id": "bae5c413-d823-4875-8bc4-391a923855a7"
    },
    {
        "author": "徐俯",
        "paragraphs": [
            "波傾三峽急。"
        ],
        "title": "句  其四○",
        "id": "f7ab039d-d228-4c20-89d3-71636381a8de"
    },
    {
        "author": "徐俯",
        "paragraphs": [
            "松風知近寺。"
        ],
        "title": "句  其四一",
        "id": "a2856912-7fd9-42a3-a268-31765689f7f8"
    },
    {
        "author": "徐俯",
        "paragraphs": [
            "煙樹遠昏昏。"
        ],
        "title": "句  其四二",
        "id": "ba0e09c1-458f-4e89-99b3-a6c890061d9d"
    },
    {
        "author": "徐俯",
        "paragraphs": [
            "閱世臨觀美。"
        ],
        "title": "句  其四三",
        "id": "6dd1f7a8-3b1a-497f-93e1-b20366b60635"
    },
    {
        "author": "徐俯",
        "paragraphs": [
            "飛花空片片。"
        ],
        "title": "句  其四四",
        "id": "5877b31a-4897-4e6f-a316-9a5a5e036c7e"
    },
    {
        "author": "徐俯",
        "paragraphs": [
            "復自竹中還。"
        ],
        "title": "句  其四五",
        "id": "f3f50eb3-5d47-4cb9-a813-ae816b29be9f"
    },
    {
        "author": "徐俯",
        "paragraphs": [
            "開徑東湖上。"
        ],
        "title": "句  其四六",
        "id": "8906d90a-474c-4777-9577-9f2dacc6590e"
    },
    {
        "author": "徐俯",
        "paragraphs": [
            "繞舍綠周遭。"
        ],
        "title": "句  其四七",
        "id": "1a92ed31-9315-4c50-ba73-cf811bf68fbc"
    },
    {
        "author": "徐俯",
        "paragraphs": [
            "不知從此去。"
        ],
        "title": "句  其四八",
        "id": "50a842b1-5112-4835-8b7b-bbac19c406e7"
    },
    {
        "author": "徐俯",
        "paragraphs": [
            "江山如有味。"
        ],
        "title": "句  其四九",
        "id": "a9e187ea-f45f-4ebd-b939-e0222e7d98de"
    },
    {
        "author": "徐俯",
        "paragraphs": [
            "筍輿穿樹色。"
        ],
        "title": "句  其五○",
        "id": "4302452f-d481-46c3-9bc2-015ab88501e4"
    },
    {
        "author": "徐俯",
        "paragraphs": [
            "禪心真已靜。"
        ],
        "title": "句  其五一",
        "id": "0f6d4120-d30d-4976-af89-ea5ad7710240"
    },
    {
        "author": "徐俯",
        "paragraphs": [
            "笑失昔時紅。"
        ],
        "title": "句  其五二",
        "id": "0e16838f-a71e-4638-97e3-decccb23187a"
    },
    {
        "author": "徐俯",
        "paragraphs": [
            "朱門均白屋。"
        ],
        "title": "句  其五三",
        "id": "6e4f6982-5d9e-4127-9db6-fbe653e3d324"
    },
    {
        "author": "徐俯",
        "paragraphs": [
            "春風何忍作空城。"
        ],
        "title": "句  其五四",
        "id": "589bc436-8b88-4349-9873-56c854bfebc7"
    },
    {
        "author": "徐俯",
        "paragraphs": [
            "客裏唯君數往還。"
        ],
        "title": "句  其五五",
        "id": "d18df40c-ff15-4510-9600-ef9fcddbb236"
    },
    {
        "author": "徐俯",
        "paragraphs": [
            "故人特地爲咨嗟。"
        ],
        "title": "句  其五六",
        "id": "7e68fda9-a952-4997-bc36-8dadf4e839bd"
    },
    {
        "author": "徐俯",
        "paragraphs": [
            "日落相攜上小舟。"
        ],
        "title": "句  其五七",
        "id": "38c36e89-9c01-4fd3-88b4-4ecb3b489ffa"
    },
    {
        "author": "徐俯",
        "paragraphs": [
            "無窮澗草縱橫綠。"
        ],
        "title": "句  其五八",
        "id": "2ebdd993-ec18-4594-b820-9633f5e06f58"
    },
    {
        "author": "徐俯",
        "paragraphs": [
            "露重冰清風日暖。"
        ],
        "title": "句  其五九",
        "id": "b2d2b47f-f644-4ad2-8f02-815ebbd9a2e3"
    },
    {
        "author": "徐俯",
        "paragraphs": [
            "籬落寒梅三兩枝。"
        ],
        "title": "句  其六○",
        "id": "ce4c38f6-c3f1-40f0-bfaa-ac3d68f0c8fe"
    },
    {
        "author": "徐俯",
        "paragraphs": [
            "但願一生長若此。"
        ],
        "title": "句  其六一",
        "id": "80a3a5d3-9a54-4a69-adae-337aaa1e9353"
    },
    {
        "author": "徐俯",
        "paragraphs": [
            "少不愁窮老豈愁。"
        ],
        "title": "句  其六二",
        "id": "38b2e6a0-27c3-403b-b822-019d2b59180b"
    },
    {
        "author": "徐俯",
        "paragraphs": [
            "從吾所好煙波上。"
        ],
        "title": "句  其六三",
        "id": "83a028b7-ddef-475f-aa2a-d0f2ce68bd4f"
    },
    {
        "author": "徐俯",
        "paragraphs": [
            "鏡中老色日侵尋。"
        ],
        "title": "句  其六四",
        "id": "fa312a5b-2caa-4875-a7b5-2db966dd8867"
    },
    {
        "author": "徐俯",
        "paragraphs": [
            "鏡中嬴得鬢成絲。"
        ],
        "title": "句  其六五",
        "id": "096b9736-9300-460c-a382-07f70c740ad0"
    },
    {
        "author": "徐俯",
        "paragraphs": [
            "臨流誰復賦新詩。"
        ],
        "title": "句  其六六",
        "id": "5dbf4ecf-206a-4b55-8934-c35948d2617c"
    },
    {
        "author": "徐俯",
        "paragraphs": [
            "頗知鶴脛緣詩瘦，早棄魚須伴我閑。"
        ],
        "title": "句  其六七",
        "id": "313ea5d7-d436-4bff-8a76-bc3f2844999a"
    },
    {
        "author": "徐俯",
        "paragraphs": [
            "向使不死賊，未必世能容。"
        ],
        "title": "句  其六八",
        "id": "c6986baa-c0d9-42c2-8fc2-65eb27bd0379"
    },
    {
        "author": "徐俯",
        "paragraphs": [
            "今時習主簿，還是魯諸王。"
        ],
        "title": "句  其六九",
        "id": "d9e0d4ed-5dcb-470e-8582-cb817b982ab5"
    },
    {
        "author": "李彭",
        "paragraphs": [
            "吾宗大宛種，未入十二閑。",
            "膺門沬流赭，氣已無燕山。",
            "何時黄金羈，鞍轡長楸閒。",
            "皎皎自空谷，待君當御還。"
        ],
        "title": "次正平上座韻贈子充",
        "id": "8eea6d27-ddb7-4d4e-b0d6-37db67f36a26"
    },
    {
        "author": "李彭",
        "paragraphs": [
            "荆州有醉客，踏雪至我廬。",
            "缺月寒皎皎，掛在東南隅。",
            "索我五字句，慚非競病徒。",
            "賣菜欲求益，故態發狂奴。",
            "寄聲李夫人，聊爲一笑娱。"
        ],
        "title": "戲贈兼簡李翹叟",
        "id": "049afa92-315e-49d1-80de-638d96c55c38"
    },
    {
        "author": "李彭",
        "paragraphs": [
            "阿充克家才，昭代真孝秀。",
            "白髪在板輿，色養侍昏晝。",
            "來營甘脆具，底事成宿留。",
            "到骨似我窮，黄鐘滿君脰。",
            "落帆哉生魄，步屧月成彀。",
            "幽園語更僕，莫遣雙眉皺。",
            "覓句洗愁兵，河傾轉箕斗。"
        ],
        "title": "贈子充",
        "id": "4addd686-e596-43f5-8c26-6d26f7de5a23"
    },
    {
        "author": "李彭",
        "paragraphs": [
            "蕭蕭玉澗翁，韻調實瓌朗。",
            "懷人修文去，音塵生逸想。",
            "豈唯招重客，我廬亦時枉。",
            "徽軫發妙言，幽園復清曠。",
            "飄忽下巖隈，歲月駛兩槳。",
            "寒蟬久停號，新禽哢佳響。",
            "去者念履綦，方來驚蕙帳。",
            "伊予厭囂塵，絕壑期自放。",
            "從君割半峰，披雲同矯掌。"
        ],
        "title": "贈無著",
        "id": "efc1af22-9aef-4446-bf81-d421e40adbee"
    },
    {
        "author": "李彭",
        "paragraphs": [
            "朔風號木末，迫此歲時晏。",
            "驅車不停軌，客子老昏宦。",
            "平生蔣詡徑，求羊毎娱玩。",
            "持觴送落日，抵掌河宿爛。",
            "胡爲向吴會，雅意訪親串。",
            "親串者誰歟，昂昂金閨彦。",
            "嘘枯由涵照，要津藉推挽。",
            "念子赴修塗，發軔在昧旦。",
            "娟娟所嬌兒，嶷嶷赴門限。",
            "閨人密縫裳，遐征苦多綻。",
            "結束志千里，二事忘一眄。",
            "莫遣扊扅歌，愆期發長嘆。"
        ],
        "title": "送人遊吴",
        "id": "454ef015-1496-4307-ac07-01952318e02c"
    },
    {
        "author": "李彭",
        "paragraphs": [
            "平生丘壑心，祇園多幽趣。",
            "杖藜過懸崖，投足澄百慮。",
            "涓涓一滴泉，湛湛三危露。",
            "淵源自曹溪，甘腴勝牛乳。",
            "諸峰羅孫寧，一一尊鼻祖。",
            "法筵碧眼人，家世本鄠杜。",
            "紫樞與黄閤，去天纔尺五。",
            "不爲世網嬰，粲可叶心素。",
            "繩牀作禪定，大音響韶濩。",
            "應夢先補陀，祝髪得玉斧。",
            "我來心眼明，意氣諧律呂。",
            "金地雨曼殊，天香遶巾屨。",
            "明當整歸鞍，天末蜚鴻度。"
        ],
        "title": "宿歸宗贈軾老",
        "id": "2a55dbd2-9f91-40e1-b2d9-b66f79031c69"
    },
    {
        "author": "李彭",
        "paragraphs": [
            "若人韻凝遠，天資復敦厖。",
            "蕭然出塵表，幽寺聽逢逢。",
            "劍峰極天净，懸瀑聲舂撞。",
            "心猿久調御，業白瑩明缸。",
            "殘河横曉鉢，霽霧起寒窗。",
            "禪餘覓佳句，鼎鼐筆能扛。",
            "我來孟冬月，望履塵心降。",
            "世紛劇羊負，是身如帝江。",
            "願借三峡水，一滋隴頭瀧。",
            "永辦桑門服，猶堪追老龐。"
        ],
        "title": "奉贈正平上座",
        "id": "de03e6a6-5ba2-4b03-ae4b-d02499971efd"
    },
    {
        "author": "李彭",
        "paragraphs": [
            "力田勝巧宦，燕息自超然。",
            "懶覷竹素書，俯仰丘壑間。",
            "時時過祇園，亦復舞胎仙。",
            "偶然得歡趣，舉觴望青天。",
            "六鑿自無競，歘見象帝先。",
            "羲皇隔晨炊，坐見淳風還。",
            "磨螘不少留，鼎鼎遂百年。",
            "但得會心侶，相對兩忘言。"
        ],
        "title": "和連雨獨飲",
        "id": "45b56367-ad71-430f-8e42-04124dde75d8"
    },
    {
        "author": "李彭",
        "paragraphs": [
            "夕霏催節往，槁葉徑辭風。",
            "力疾招秦叔，望山扶老笻。",
            "泄雲爲卿靄，牽余來鷲峰。",
            "中有龐眉老，常持半聖弓。",
            "一席跨牛地，誅茅期此同。",
            "虚懷包朗月，意表得詩翁。",
            "遠志是小草，慎在出處中。",
            "公莫厭苦相，歲晏長相從。"
        ],
        "title": "次秦處度贈歸宗老示中上座韻",
        "id": "2e661a22-e187-4e52-bf83-a5400342cbd0"
    },
    {
        "author": "李彭",
        "paragraphs": [
            "尋春舍南北，呼酒玉東西。",
            "絕勝劉校尉，太乙持青藜。",
            "天邊藝蘭人，風光今幾畦。",
            "胡爲寂滅海，妙語紓虹霓。"
        ],
        "title": "嗣首座以老夫詩西嶺障斜日爲韻作五章見寄次韻答之  其一",
        "id": "084efc4e-6c63-49ce-b8db-09c1dcae63e1"
    },
    {
        "author": "李彭",
        "paragraphs": [
            "清霜熟柿栗，會面一俄頃。",
            "蕨拳漸紫苞，鳥語度諸嶺。",
            "仰頭占昏中，弧星光炳炳。",
            "何當聽談玄，令我發深省。"
        ],
        "title": "嗣首座以老夫詩西嶺障斜日爲韻作五章見寄次韻答之  其二",
        "id": "0774f05f-e4cd-41eb-9f7b-d89ace9b4d32"
    },
    {
        "author": "李彭",
        "paragraphs": [
            "我家二季子，風標荀令上。",
            "優孟何足求，慎勿作楚相。",
            "毛顔獨摧頹，兒能縛籬障。",
            "摩挲繭栗姿，我老那復壯。"
        ],
        "title": "嗣首座以老夫詩西嶺障斜日爲韻作五章見寄次韻答之  其三",
        "id": "08ca49c5-1453-494f-9b86-7e31e19813f2"
    },
    {
        "author": "李彭",
        "paragraphs": [
            "争端起儒墨，春蚓兼秋蛇。",
            "筆研真淺事，専門自名家。",
            "但有香積飯，不妨薰毗耶。",
            "温風媚高柳，招客整還斜。"
        ],
        "title": "嗣首座以老夫詩西嶺障斜日爲韻作五章見寄次韻答之  其四",
        "id": "7c84f1b9-279e-4a57-92a0-f6df993b27f4"
    },
    {
        "author": "李彭",
        "paragraphs": [
            "歐峰壓半天，堦除轉晴日。",
            "落磑多雪芽，香草皆碧苾。",
            "嗣公釋門老，眈眈虎而翼。",
            "我欲往叩之，藤蘿迷石室。"
        ],
        "title": "嗣首座以老夫詩西嶺障斜日爲韻作五章見寄次韻答之  其五",
        "id": "ba03e091-6fe3-44dd-a6b4-ce8bb51eb12e"
    },
    {
        "author": "李彭",
        "paragraphs": [
            "在昔董仲舒，屈身相膠西。",
            "窮經著繁露，窺園廢扶藜。",
            "而我異於是，清晨來灌畦。",
            "雨餘聊自適，微吟看斷蜺。"
        ],
        "title": "再和嗣首座五詩寄舒老微老  其一",
        "id": "09240e29-f589-4d41-8964-6f3592e8faa4"
    },
    {
        "author": "李彭",
        "paragraphs": [
            "黄生牛醫兒，襟量包萬頃。",
            "稱譏等夢事，緩带耳不領。",
            "公議如丹青，千載焕且炳。",
            "古人何必遠，薄躬吾屢省。"
        ],
        "title": "再和嗣首座五詩寄舒老微老  其二",
        "id": "2946615b-ed6f-4df3-90c8-adaaf061a08d"
    },
    {
        "author": "李彭",
        "paragraphs": [
            "堂堂一舒翁，道價融壑上。",
            "煙霞斷塵緣，那復知苦相。",
            "會將超諸緣，奪我事理障。",
            "莫言霜滿頤，矍鑠一何壯。"
        ],
        "title": "再和嗣首座五詩寄舒老微老  其三",
        "id": "30e748b6-55e9-451b-bda7-ec60aa438255"
    },
    {
        "author": "李彭",
        "paragraphs": [
            "嗣公丹鳳羽，高笑破羣蛙。",
            "汲引後來秀，義俠如朱家。",
            "出語掩顔謝，遊戲達摩耶。",
            "卧讀春風句，飛鴻澹墨斜。"
        ],
        "title": "再和嗣首座五詩寄舒老微老  其四",
        "id": "004bc339-6e22-4e37-b1dc-9ead7c94af3c"
    },
    {
        "author": "李彭",
        "paragraphs": [
            "牧菴擔板翁，銳氣如平日。",
            "明璧不可瑕，崇蘭有餘苾。",
            "何嘗疲津梁，苦鎩垂天翼。",
            "索價無乃高，孤峰問少室。"
        ],
        "title": "再和嗣首座五詩寄舒老微老  其五",
        "id": "10b29a43-e962-4854-828d-ef2bbda4933a"
    },
    {
        "author": "李彭",
        "paragraphs": [
            "荆州老居士，寧著進賢冠。",
            "似欲専一壑，其誰知孔鸞。",
            "蒼苔門巷秋，不許造席客。",
            "世無王粲流，倒屣端不惜。",
            "上人宣城彦，俊氣横九州。",
            "學道貧徹骨，與世初無求。",
            "馬駒大道場，屬者失宗匠。",
            "欲銘窣堵波，見此真漢相。",
            "行乞千里餘，朔風枯葉顛。",
            "曉踏澗下雪，暝宿天邊烟。",
            "赤手泛滄溟，笑此太草草。",
            "不爲丞相嗔，乃得照乘寶。",
            "歸來寂無聞，翠琰開險艱。",
            "精衛既填海，愚公果移山。",
            "力貧辦行李，復作南郡去。",
            "游子多苦顔，開士淡無慮。",
            "霜風木颼颼，便當賦式微。",
            "日涉望烟靄，扶笻遲來歸。"
        ],
        "title": "送杲上人復往荆南",
        "id": "12aa08b6-064e-482f-8203-30ab6920faee"
    },
    {
        "author": "李彭",
        "paragraphs": [
            "五着匡山屐，三息紫霄陰。",
            "龔聞耶舍塔，勢吞天姥岑。",
            "俯窺雕鶚背，上聆鐘梵音。",
            "未航蕭梁葦，峻風先少林。",
            "靈骨化大璐，鉅名偕南金。",
            "松門欲牽葉，苦雨毎見臨。",
            "才公三衢秀，古貌又古心。",
            "老胡即渠是，宴坐藏幽深。",
            "何用登紫霄，自足披煩襟。",
            "我過避秦客，茗椀來相尋。",
            "真成虎溪笑，稍寬梁甫吟。",
            "衲子歎雌伏，道師非陸沉。",
            "世多石窟病，須下鼓山針。"
        ],
        "tags": [
            "庐山"
        ],
        "title": "奉贈歸宗才首座",
        "id": "cd941c3b-72d7-4047-a343-f020d8f20601"
    },
    {
        "author": "李彭",
        "paragraphs": [
            "之子遠行邁，眷言款松門。",
            "雲物起離色，况乃聞清猿。",
            "頗云吴會去，飽參南山禪。",
            "南山燕頷郎，氣敵千人軍。",
            "要當理斷履，過我藝蘭蓀。"
        ],
        "title": "送寧上人歸净慈",
        "id": "bfb9d7e2-2999-4683-a039-c03d7de6927f"
    },
    {
        "author": "李彭",
        "paragraphs": [
            "詩寧淺而静，不貴深而蕪。",
            "觀公秋懷作，峻潔仍紆餘。",
            "譬之列華饌，陸海盈中厨。",
            "食蟹貴抱黄，食魚先腹腴。",
            "多入出或少，我昔聞先儒。",
            "年來病蹇拙，意廣材復疏。",
            "之子禪定起，焚香滿晴虚。",
            "坐看氤氲處，緜緜詩思俱。",
            "應作牛腰束，能寄草堂無。"
        ],
        "title": "寄珍首座",
        "id": "c787ba4c-5ee1-4c92-9848-1c2dd702d768"
    },
    {
        "author": "李彭",
        "paragraphs": [
            "陰岑不造天，憩此老觳觫。",
            "輟耕壟上來，投閑慰心曲。",
            "養牲奉嚴禋，蓋用繭栗犢。",
            "莫起陸沈悲，焉知果非福。"
        ],
        "title": "題胡九齡畫夏景牛",
        "id": "7b7ade8c-3544-474f-b2f2-b01761a9a676"
    },
    {
        "author": "李彭",
        "paragraphs": [
            "呂郎客秦淮，詩思翻秋濤。",
            "徐郎憩灊峰，句壓天柱高。",
            "相此兩公子，信是千人豪。",
            "叔也往從之，似欲訴不遭。",
            "探囊得長句，如取綏山桃。",
            "療饑非蒸砂，禦寒必綈袍。",
            "一簪未著身，所得不補勞。",
            "復爲饑所驅，未許學卧陶。",
            "窮軍敵孤客，如在皋蘭鏖。",
            "幾成劉文叔，須髪變二毛。",
            "搘笻躡草鞋，進退似桔槔。",
            "引領長江西，沙頭唤魚舠。",
            "金溪有謝侯，胸多略與韜。",
            "天資類文靖，貌實中郎曹。",
            "叔也往從之，攻愁解鞬櫜。",
            "毋輕歌驪駒，不復吟畔牢。",
            "待公稇載歸，爲我攜蒲萄。",
            "來賞傲霜菊，一尊澆老饕。"
        ],
        "tags": [
            "长江"
        ],
        "title": "送敦詩遊臨川",
        "id": "7cb11f65-9b78-43a4-8e93-5c2da86ddacd"
    },
    {
        "author": "李彭",
        "paragraphs": [
            "短草被南陌，晴絲颺幽軒。",
            "心静境云寂，默居宣妙言。",
            "林深鳥烏樂，花繁蜂蝶喧。",
            "是中即真意，何須祇樹園。"
        ],
        "title": "和季敵戲書",
        "id": "f510ed78-343c-44d4-9881-b22c74e9b3e3"
    },
    {
        "author": "李彭",
        "paragraphs": [
            "伊昔宅關輔，門閭萃冠蓋。",
            "停杯邀明月，意氣殊藹藹。",
            "春風墮江城，蒐獮顔鬢改。",
            "糞除二畝地，羊裘力薪採。",
            "矯首望舒圓，何由賞心在。",
            "烟村雜簫皷，叢祠響竽籟。",
            "誰能伴兒嬉，頗復償睡債。",
            "初驚釡鳴雷，遽作濤擣海。",
            "非關骨相屯，長閑荷真宰。",
            "吾生計已决，無勞問蓍蔡。"
        ],
        "title": "元夕高卧",
        "id": "f8216377-5369-49ac-9c63-9789e9abe644"
    },
    {
        "author": "李彭",
        "paragraphs": [
            "渡江送行人，我行亦清興。",
            "草木春路賖，斜斜復整整。",
            "獨造此寶坊，深穩庭宇静。",
            "複閣襯烟霞，疏林泄鐘磬。",
            "殘僧澀對人，短童工汲井。",
            "杖屨若能神，迥知兹遊勝。",
            "楹間盤硬語，怪底光炯炯。",
            "追還曾高風，熟復發深省。",
            "來歸十陽秋，足不踐斯境。",
            "猿鶴情未忘，拾松來煮茗。"
        ],
        "title": "宿西林寺有先特進及先學士詩",
        "id": "fbb36fd1-743e-4a57-ab1a-2593b068b49f"
    },
    {
        "author": "李彭",
        "paragraphs": [
            "繞屋陰扶疏，空堦蘚文皺。",
            "懷人殊未來，安得傾蓋舊。",
            "好鳥政相呼，吟蛩俄應候。",
            "夜夢嵇阮輩，醉鄉須少留。",
            "莫踏肥馬塵，我自貧馬痩。"
        ],
        "title": "何生用韻見寄復答之兼示小何  其一",
        "id": "7c35c26d-7521-4068-b220-4b83ab3d6ffc"
    },
    {
        "author": "李彭",
        "paragraphs": [
            "水部有耳孫，湖海胸中浩。",
            "小陸復何人，相逢歲亦早。",
            "並游蘇黄門，我曹不容掃。",
            "梧桐生朝陽，要須聞鳴鳥。",
            "雲中遣馮唐，據鞍未渠老。"
        ],
        "title": "何生用韻見寄復答之兼示小何  其二",
        "id": "3d8cae34-9e2b-4f6e-914b-0c8d2fd02d8a"
    },
    {
        "author": "李彭",
        "paragraphs": [
            "攀蘿委松宿，潄石看雲行。",
            "松疏暝色漫，雲度夕陰生。",
            "若人有高躅，領略遺世情。",
            "聊爲公府步，冉冉復盈盈。"
        ],
        "title": "次韻答禹功兼簡周國振時禹功一夕泛舟歸郡不及話離  其一",
        "id": "ea999ae5-555f-48eb-86ba-ce1f1cd73df3"
    },
    {
        "author": "李彭",
        "paragraphs": [
            "蒼苔映槿墉，商飇薄庭樹。",
            "方期著屐來，遽作張帆去。",
            "擇交如擇金，披沙歘相遇。",
            "慈明畏無雙，偉節慚最怒。"
        ],
        "title": "次韻答禹功兼簡周國振時禹功一夕泛舟歸郡不及話離  其二",
        "id": "757af5d6-4e40-4209-a02a-92408be24e3c"
    },
    {
        "author": "李彭",
        "paragraphs": [
            "公抱青田姿，俛啄家鷄羣。",
            "徽之拄頰外，遐矚西山雲。",
            "昔我藻鑒士，拱木蔽孤墳。",
            "詎意王子敬，晚乃知羊欣。"
        ],
        "title": "次韻答禹功兼簡周國振時禹功一夕泛舟歸郡不及話離  其三",
        "id": "9fbfb9ec-671c-455b-ad02-4a297a79b2d2"
    },
    {
        "author": "李彭",
        "paragraphs": [
            "相望兩牛鳴，頓覺千里别。",
            "未别如懷冰，别來三伏熱。",
            "賴有清輝吟，當窗時玩閲。",
            "音塵在我前，悠然情話悦。"
        ],
        "title": "次韻答禹功兼簡周國振時禹功一夕泛舟歸郡不及話離  其四",
        "id": "29c5e7d3-7af0-474f-afcd-665c75219590"
    },
    {
        "author": "李彭",
        "paragraphs": [
            "飃飃顧曲郎，恬愉仍静深。",
            "相逢何必早，但貴相知心。",
            "臨博斯識道，聞韶真賞音。",
            "端須理三徑，歲華多浸淫。"
        ],
        "title": "次韻答禹功兼簡周國振時禹功一夕泛舟歸郡不及話離  其五",
        "id": "bf9cf8e4-aca7-4893-8461-430fe91fcee7"
    },
    {
        "author": "李彭",
        "paragraphs": [
            "渠渠太火門，諸郎蓋當世。",
            "大匠無棄材，知人亦未易。",
            "阿戎兩雲孫，駸駸遣人畏。",
            "難兄江南秀，美比嘗託意。",
            "歘爲修文郎，不作活國士。",
            "令弟老數奇，禪寂甘窮顇。",
            "時於翰墨場，往往見高致。",
            "揚州故時語，弈弈好風氣。",
            "獨識史君顔，周禮秉早歲。",
            "背城幾借一，問學晚尤粹。",
            "相逢且班荆，十事欲九異。",
            "何須張女彈，端爲建康醉。",
            "請抛高門竿，莫反魯麟袂。",
            "花藥聘君湖，暄風攬春思。",
            "人生行樂耳，餘事栩栩寐。",
            "崇蘭有國香，寧以不服廢。",
            "雖無雙南金，可報綠綺惠。",
            "此豈小物哉，吾言未渠棄。"
        ],
        "title": "王生以詩見貽次韻答之生視脊中環中實仲父",
        "id": "17b9d30d-a914-43ed-838a-64dcefcc3030"
    },
    {
        "author": "李彭",
        "paragraphs": [
            "征南遠韻度，詣絕皆妙言。",
            "銀臺陳諫疏，恥作賦兔園。",
            "手板聊拄頰，爽氣來新萹。",
            "臨窗無謝守，僧珍自超然。",
            "我遊赤壁下，爲君且延緣。",
            "周禮盡在魯，驚嗟類韓宣。",
            "候雁響横河，遊子念故山。",
            "行當理烟艇，相期醉餘年。"
        ],
        "title": "杜欽之次淵明答龐參軍韻見送用韻答之",
        "id": "c5c2ec42-6957-4fa0-99ae-a7580361da6d"
    },
    {
        "author": "李彭",
        "paragraphs": [
            "我昔遊宣城，稚節等雛鳳。",
            "稍知風物奇，未解入嘲弄。",
            "歘爾鬢負霜，歲月雜機綜。",
            "唯有謝公亭，頗復到清夢。",
            "上人宛陵秀，禪餘喜吟諷。",
            "胸中淡無畦，妙覺自能種。",
            "偶隨歐峰雲，悠然入茅棟。",
            "談間無俗調，不應亭午供。",
            "誰云佳少年，意氣極莊重。",
            "别我歸故山，索我贈言送。",
            "鄰邦古法窟，老衲妙擒縱。",
            "伽黎宴湖海，名字走梁宋。",
            "吾其從之遊，射隼期必中。",
            "勿學漢陰人，終年徒抱甕。"
        ],
        "title": "送潤上人歸宛陵",
        "id": "1de72f66-8902-4f16-96fe-873549272175"
    },
    {
        "author": "李彭",
        "paragraphs": [
            "窗鷄唤晨炊，轂聲轉水轍。",
            "出遨得會稽，辨嚴未明發。",
            "朔氣犯襟裾，露華襲毛髪。",
            "仿像滹沱河，幽事期可悦。",
            "旅雁起寒塘，疏林耿明月。",
            "挽彼歲寒姿，然萁共明滅。",
            "豈惟甦奚奴，政可烘履襪。",
            "黎明詣蕭寺，餉糜隨盥櫛。",
            "風廊謔談僧，蒲團尋老衲。",
            "堂堂大圜照，此渠親記莂。",
            "緬懷湯惠休，妙理頗詣絕。",
            "超然宴法窟，胸次包禹穴。",
            "闡師遠遊孫，卓卓霜下傑。",
            "真成一角麟，笑我緣盎鼈。",
            "寂子延陵秀，暉映敵冰雪。",
            "渥洼真龍媒，作駒已汗血。",
            "刮膜藉金篦，嘉言霏玉屑。",
            "德星毎難聚，顧兔復易缺。",
            "紫霄上巑岏，石鏡懸瑩澈。",
            "幽期不嫌頻，難遣芳歲歇。"
        ],
        "title": "蒲塘道中寄懷歸宗逈中法闡法仁三僧",
        "id": "46c2767d-7466-4dfb-8e6a-b21f9ccb603e"
    },
    {
        "author": "李彭",
        "paragraphs": [
            "凉飇起屋角，微雲天際來。",
            "摵摵荷上雨，冉冉自陽臺。",
            "軒窗積餘潤，竹樹絕纖埃。",
            "懶放事幽屏，柴扉爲誰開。",
            "肥遯病使然，黄門豈負哉。",
            "可憐南巷翁，攜魚柳貫腮。",
            "餉我共杯盞，眷焉久徘徊。",
            "憑虚耳熱後，褰裳望蓬萊。"
        ],
        "title": "次韻謝朓觀朝雨",
        "id": "ca552c4d-6bb1-4083-8b10-e9917aa60a50"
    },
    {
        "author": "李彭",
        "paragraphs": [
            "曜靈運行春，蘅若被原野。",
            "客子具歸驂，暄風挽羸馬。",
            "屬國賢耳孫，當代豪長者。",
            "勝游參羊何，重客或屈賈。",
            "木末仲宣樓，華榱大蘭若。",
            "徐步幽屢尋，銷憂日聊假。",
            "手無垂露資，發興爲君寫。",
            "晚過岱宗吏，寥闊存大雅。",
            "犧樽追三代，琴筑觀九夏。",
            "粲粲懸牙籤，照眼不容捨。",
            "歸酌顧建康，我實陪樽下。",
            "雄豪先競病，遲遯瀕喑啞。",
            "匪惟稱行樂，性靈賴陶冶。",
            "他時儻重來，更結離騷社。"
        ],
        "tags": [
            "泰山"
        ],
        "title": "奉同伯固駒甫師川聖功養直及阿虎尋春因賦問柳尋花到野亭分得野字",
        "id": "88fbd515-1035-46c1-bff5-4d2f544e41f4"
    },
    {
        "author": "李彭",
        "paragraphs": [
            "柴門臨江皋，炎蒸頗云極。",
            "金稚無壯心，火老有驕色。",
            "慈雲辦甘雨，電掃不容隙。",
            "勞生天邊月，躔次飽更歷。",
            "緬懷程夫子，熱客難造席。",
            "涵濡被童蒙，肥瘠各有適。",
            "瓌材構露寒，揮斤由匠石。",
            "不邀里閭敬，人自觀至德。",
            "鄙夫極荒蕪，何能臻壼域。",
            "弱齡再皷衰，櫜弓避勍敵。",
            "蕭然専一丘，非關與塵隔。",
            "董生悲不遇，而我異休戚。",
            "高林收晚靄，歸鳥俱斂翼。",
            "詩成獨微吟，長懷矯雲翮。"
        ],
        "title": "里儒程君窮居教弟子員喜雨作詩見貽次韻謝之",
        "id": "3d6c23f3-079a-4a49-bfc6-9ab13688ab70"
    },
    {
        "author": "李彭",
        "paragraphs": [
            "雨歇漲江急，野興聊胥疏。",
            "漾舟拂林表，擊汰驚飛鳬。",
            "雲端僧坐夏，遂造林公廬。",
            "猊坐演妙理，法筵滄海珠。",
            "舌本落雄辯，奔放懸江湖。",
            "巽公庭宇淨，爐煙堂晏如。",
            "略無客造請，杳黑耽毗盧。",
            "吾家大長者，惠光充太虚。",
            "著論役天女，寶笈負於莬。",
            "開圖拜遺像，悲嘆隨卷舒。",
            "歸來掩關卧，念冷無贏餘。",
            "譬如能櫜鞬，境界自于于。"
        ],
        "title": "遊同安寺",
        "id": "7c748b48-1470-4093-acdb-dbaa6ddf3773"
    },
    {
        "author": "李彭",
        "paragraphs": [
            "春歸已獺祭，微綠先道周。",
            "衡門少燈火，征夫竭乾餱。",
            "雨工挽九河，洊作南國憂。",
            "君詩形苦詞，高義薄中州。",
            "歌聲滿天地，宰物能聞不。",
            "凡今世賢知，耄及誰不偷。",
            "唯我與之子，炯炯定寡求。",
            "安得習習風，凍枿新萌抽。",
            "遙山滌餘靄，歸雲下巖幽。",
            "紫鳳會騫翥，百鳥勞喧啾。",
            "蒼生得税駕，王度日清休。",
            "醉眼眩章句，煩君爲校讎。"
        ],
        "title": "和苦雨韻",
        "id": "eb82f32d-af45-472d-a30c-183da3526dfc"
    },
    {
        "author": "李彭",
        "paragraphs": [
            "仲夏暑方壯，游子巾柴車。",
            "崖斷眇空曠，遂造羣仙居。",
            "闊步烟靄外，追凉晚風餘。",
            "泉聲遠逾響，猿掛時相呼。",
            "仙人翔寥廓，曾不念故廬。",
            "蒼珉禮斗處，往往聞笙竽。",
            "我復恣雲卧，悠然隘寰區。",
            "妄念鼓不作，長歗聊虚徐。"
        ],
        "title": "遊簡寂觀",
        "id": "fa6892a1-2d26-4c90-8551-a19c2dad4c50"
    },
    {
        "author": "李彭",
        "paragraphs": [
            "太丘廊廟具，活國方暢謀。",
            "虎豹阨九關，全軀荷靈修。",
            "元方開美度，奮舌同尊周。",
            "悠悠釋嶠雲，亭亭留海陬。",
            "别時閨中女，娟娟未知愁。",
            "小襦繡爛漫，擷草鬬新柔。",
            "甲子歘流電，窈窕今好逑。",
            "擇對得妙士，邁往氣横秋。",
            "既逾絕塵到，復軼黄中劉。",
            "屬者過我廬，並坐崖谷幽。",
            "高標極迥映，出語如冥捜。",
            "想當飽四庫，那肯事五樓。",
            "回首問童稚，頗有此客不。",
            "分攜月屢彀，好音俄見投。",
            "蠻牋落大句，豪潤仍清遒。",
            "顧兹坦腹郎，信矣百不憂。",
            "側聞奏雲門，總章定諮諏。",
            "翁當乘安車，姓名覆金甌。",
            "冰清遂賜環，德星聚中州。",
            "陋巷寡輪鞅，寒烟滿林丘。",
            "滌耳聽老語，餘生復何求。",
            "哦詩聊送似，長懷付溟鷗。"
        ],
        "title": "奉酬蕭子植",
        "id": "3169b124-80c1-4f57-8743-ece9cc57a240"
    },
    {
        "author": "李彭",
        "paragraphs": [
            "淮南廢沐浴，望漢三十秋。",
            "丞相發蒙耳，衛青奴虜儔。",
            "終藉汲長孺，毅然寢陰謀。",
            "正人國之紀，進退繫戚休。",
            "鶚立聳朝著，深藏耀巖幽。",
            "湖陰有真隱，趣尚協滄洲。",
            "奇胸飽風霜，大筆森戈矛。",
            "急賢甚漁獵，網羅英雋收。",
            "終南與少室，朝暮拔其尤。",
            "胡爲卧江津，尚阻瞻冕旒。",
            "顧令繭栗犢，升禋薦圜丘。",
            "開軒榜獨樂，高躅追前修。",
            "志士遺草澤，餘波及湯流。",
            "益使山林尊，豪奪不可求。",
            "但恐赴隴書，未能逃大蒐。",
            "嗟余牛馬走，鬢斑年亦遒。",
            "烟霞入種藝，松桂助颼飀。",
            "書來挾妙句，眷言頗綢繆。",
            "乃知氣先感，臭味還相侔。",
            "詩成月生嶺，迴溪上明樓。"
        ],
        "title": "奉酬湖陰韋深道",
        "id": "e4268b73-ff44-4792-80ee-2bac221f8c28"
    },
    {
        "author": "李彭",
        "paragraphs": [
            "往時萬石君，諸郎皆孝秀。",
            "身自浣厠牏，已足垂不朽。",
            "君侯驅卉木，去病如滌垢。",
            "以兹壽白髪，不落西京後。",
            "新章來全楚，爽氣起懷袖。",
            "覓句代寒温，慚非報瓊玖。"
        ],
        "title": "奉酬石元涇",
        "id": "2752eff1-7577-4c10-9644-90dccd308a5e"
    },
    {
        "author": "李彭",
        "paragraphs": [
            "彼美洛陽人，貽我柏梁句。",
            "艷雪敵清妍，春雲多態度。",
            "憶昔郎官湖，秋風落烟樹。",
            "使君出程門，蕭蕭髪垂素。",
            "平時仲尼履，尚可藏武庫。",
            "不見揚子雲，欣與侯芭遇。",
            "况兹得小阮，風流肖諸父。",
            "曠懷滄洲期，恊我塵外趣。",
            "尚無金玉音，歸鴻來枉渚。"
        ],
        "title": "奉酬程子尚",
        "id": "d1ea4217-711f-4cb8-96a2-0a83cf701ae5"
    },
    {
        "author": "李彭",
        "paragraphs": [
            "鄱陽山水國，東南一都會。",
            "朗玉得斯人，駸駸越流輩。",
            "島可不足吞，支許欲追配。",
            "新詩如絃簧，窈眇歌一再。"
        ],
        "title": "慶上人以再聞誦新作突過黄初詩爲韻作十詩見寄次韻酬之  其一",
        "id": "50fb6970-01a3-4ca1-9baf-98ad20e8cd51"
    },
    {
        "author": "李彭",
        "paragraphs": [
            "璧公釋門老，室有芝蘭薰。",
            "昔爲一逢掖，直諒頗多聞。",
            "枯禪百無染，静擁襄漢雲。",
            "不隨兒女曹，搴旗樹功勲。"
        ],
        "title": "慶上人以再聞誦新作突過黄初詩爲韻作十詩見寄次韻酬之  其二",
        "id": "093643a1-9237-498d-b044-74bf84da4193"
    },
    {
        "author": "李彭",
        "paragraphs": [
            "蟬噪嗟齊梁，鳳鳴推沈宋。",
            "諸人勤著脚，何嘗窺妙用。",
            "獨有杜參謀，變態無與共。",
            "絕唱冠古今，孤高追惜誦。"
        ],
        "title": "慶上人以再聞誦新作突過黄初詩爲韻作十詩見寄次韻酬之  其三",
        "id": "1c3a3278-fc8d-41fa-8968-575a45137bb0"
    },
    {
        "author": "李彭",
        "paragraphs": [
            "嘉平送餘運，丘園先欲春。",
            "東風堂堂來，不畏北風嗔。",
            "緬想萱芽動，高標壓常珍。",
            "川岑互映徹，草木俱鮮新。"
        ],
        "title": "慶上人以再聞誦新作突過黄初詩爲韻作十詩見寄次韻酬之  其四",
        "id": "10655a0c-e72d-4be9-924e-238f0e64f0a0"
    },
    {
        "author": "李彭",
        "paragraphs": [
            "吾友韓子蒼，霧豹閟關鑰。",
            "一朝出陰崖，蓬山真著作。",
            "絕倫共推讓，痛掃凈瑕膜。",
            "行矣貳紫微，居然賦紅藥。"
        ],
        "title": "慶上人以再聞誦新作突過黄初詩爲韻作十詩見寄次韻酬之  其五",
        "id": "baea9b12-b8a0-40ba-a264-95ba131bc9d2"
    },
    {
        "author": "李彭",
        "paragraphs": [
            "材名參上流，徙薪知曲突。",
            "趣嚮期真源，悟悦須法窟。",
            "楚謠與漢風，要自非凡骨。",
            "幻藥不可當，靈根貴英發。"
        ],
        "title": "慶上人以再聞誦新作突過黄初詩爲韻作十詩見寄次韻酬之  其六",
        "id": "acc6a243-9b09-47f4-96af-3a7de81ec72d"
    },
    {
        "author": "李彭",
        "paragraphs": [
            "我生如艅艎，罅漏頓補過。",
            "涉世任風帆，唱予聊復和。",
            "髪短巾屢欹，食艱齒仍墮。",
            "自嗟叔夜懶，又疑武侯卧。"
        ],
        "title": "慶上人以再聞誦新作突過黄初詩爲韻作十詩見寄次韻酬之  其七",
        "id": "e65789e0-ef00-4862-9c06-811769e28d92"
    },
    {
        "author": "李彭",
        "paragraphs": [
            "田園本地著，耕耘不忘初。",
            "修桑復浴種，力作共征輸。",
            "榮名愧八俊，典學欣三餘。",
            "安敢望輓汲，雲林當晏如。"
        ],
        "title": "慶上人以再聞誦新作突過黄初詩爲韻作十詩見寄次韻酬之  其八",
        "id": "023556fb-4f5f-4d45-a24d-f262e1fdee0f"
    },
    {
        "author": "李彭",
        "paragraphs": [
            "子居招隱巖，妙解招隱詩。",
            "濟勝良有具，幽討捷若馳。",
            "秀峙王郎子，斵句時相依。",
            "異世得岳湛，連璧真妍姿。"
        ],
        "title": "慶上人以再聞誦新作突過黄初詩爲韻作十詩見寄次韻酬之  其九",
        "id": "1ecc89e4-f46c-41b8-b124-0cb816d11d05"
    },
    {
        "author": "李彭",
        "paragraphs": [
            "札札寒女機，織素工流黄。",
            "何如風塵外，翠袖倚修篁。",
            "幽居渺天末，肯傍霍衛墻。",
            "饔人解黿處，誰能染指嘗。"
        ],
        "title": "慶上人以再聞誦新作突過黄初詩爲韻作十詩見寄次韻酬之  其一○",
        "id": "d930cfd4-8b43-48bb-91c4-d1dc42c0656c"
    },
    {
        "author": "李彭",
        "paragraphs": [
            "窮秋風落山，歲事幾轉軸。",
            "蕭然四壁空，觸眼困羈束。",
            "我塵已生甑，兄亦未有屋。",
            "少也不如人，自視真陸陸。",
            "北阮烏賀蘭，絕影追風足。",
            "誰知薦圜丘，乃用繭栗犢。",
            "棄置勿復陳，萬事蕉夢鹿。",
            "渺渺天界高，宫黄著畦菊。",
            "能來慰艱勤，濁醪巾可漉。",
            "雖無熊耳杯，要自尊中淥。",
            "屬厭謝珍羞，無禍可當福。",
            "回觀夸奪兒，往往加煩促。"
        ],
        "title": "九日奉呈元亮兄",
        "id": "c039380f-a7ff-4868-9c90-398b16243064"
    },
    {
        "author": "李彭",
        "paragraphs": [
            "離索未相逢，情親在詩軸。",
            "歸來兩丹楓，詩作牛腰束。",
            "妙語挾風霜，勁氣穿我屋。",
            "眼中識慈明，尊下慚小陸。",
            "念昔少年時，洞庭思濯足。",
            "援琴寫將歸，臨河歎鳴犢。",
            "正爾巢一枝，何勞排五鹿。",
            "江闊洲渚寒，微風泛時菊。",
            "劇談斗低昂，露草復淋漉。",
            "誰家酒杯寬，滿引甕頭淥。",
            "何知程衛尉，未暇顧藉福。",
            "鼓柂牽牛河，頓覺滄溟促。"
        ],
        "tags": [
            "洞庭湖"
        ],
        "title": "用前韻",
        "id": "c29ab5da-2364-4db7-9e8d-336ca86a8fbf"
    },
    {
        "author": "李彭",
        "paragraphs": [
            "力田徇所務，蓐食赴其勞。",
            "譬之賈欲贏，疇能惡喧囂。",
            "逢年未前期，敢緩芟與薅。",
            "黔雷無偏頗，多稼埋牛尻。",
            "倉廩自兹實，含飴弄兒曹。"
        ],
        "title": "農家三首  其一",
        "id": "886fec59-b05c-4951-ab4d-90b287673c9e"
    },
    {
        "author": "李彭",
        "paragraphs": [
            "自我曾高時，以有此土田。",
            "一朝均租賦，吏文沸相煎。",
            "南鄰勢炙手，北鄰富薰天。",
            "歗聚烏合衆，變詐揮金錢。",
            "本心抑兼并，瘠土賦委填。",
            "如聞下温詔，膏澤爲洗湔。",
            "但願多樂歲，鼓腹常便便。"
        ],
        "title": "農家三首  其二",
        "id": "3f46fc16-cbce-4f3d-8db3-7145fde9f810"
    },
    {
        "author": "李彭",
        "paragraphs": [
            "牛羊腯以肥，鴨鷄大且碩。",
            "里正少經過，誰能事烹擊。",
            "年豐大作社，婦姑得紡績。",
            "吾生本完膚，箴砭困無疾。",
            "十年遭追胥，翻倒徒四壁。",
            "從今得安眠，絡緯鳴唧唧。"
        ],
        "title": "農家三首  其三",
        "id": "fce5fb1e-8a0b-4117-ac2b-6ab8f9035b3c"
    },
    {
        "author": "李彭",
        "paragraphs": [
            "海內政不苛，民望罷危苦。",
            "劇賊藏禍心，全吴俄歗聚。",
            "僣號着赭黄，竊發遽如許。",
            "喧然大點兵，移檄插毛羽。",
            "推轂遣軍容，壯士皆貔虎。",
            "府縣調急夫，騷動煩里旅。",
            "富室齎金璧，細民攜婦女。",
            "巖谷遠遁逃，股慄畏刀鋸。",
            "寒儒守松楸，效死安忍去。",
            "南風吹捷音，破竹聞吉語。",
            "聖朝乾坤大，鼠輩敢予侮。",
            "妖氛已盪盡，和氣滿南土。",
            "但願勤民瘼，治安每危懼。",
            "昨抱心腹疴，砭劑得良愈。",
            "要於匕筯間，毋忘伏枕慮。",
            "諸公頗皋夔，臨軒跨堯禹。",
            "鄙夫芻蕘言，庶或資小補。",
            "倚松一長吟，停雲洒朝雨。"
        ],
        "title": "聞官軍已破賊巢",
        "id": "bb5a8196-ce9c-4535-845c-125c0516752e"
    },
    {
        "author": "李彭",
        "paragraphs": [
            "江州持月旦，嚴於亞夫營。",
            "君爲倒屣客，濩落四坐驚。",
            "我從鄂沔來，會面邾子城。",
            "新詩照窗几，頗復深而清。",
            "作人有佳處，喜客家釀傾。",
            "幽花不遣賞，未免遭譏評。",
            "何當小拂掠，拚飲罄玉缾。"
        ],
        "title": "吕信道以詩見遺作五字句報之",
        "id": "09376399-b0b1-4e1e-9af0-1a19d4034814"
    },
    {
        "author": "李彭",
        "paragraphs": [
            "晝公無恙時，句吐春空雲。",
            "筆端斂萬壑，中聞清夜猿。",
            "門生霑賸馥，派别自淵源。",
            "深嶺蘿月妙，縱觀嵐氣昏。",
            "時蒙一顧重，騰驤空馬羣。",
            "大師於越秀，幽氣如芳蓀。",
            "玉笈發金籥，闊步登詞門。",
            "脱略塵外躅，摩霄鬱飛翻。",
            "豈惟足風露，定復多皇墳。",
            "昨枉招隱句，深靚麗且温。",
            "挽我誘松桂，要移北山文。",
            "諸郎短兵接，此事獨策勲。",
            "慚非鍾嶸評，更休知音論。"
        ],
        "title": "有慶上人數以詩見贈慶始學詩於祖可爾來擺脱故步進而不已未可量也作短句以報之",
        "id": "4a8a943b-385a-4cdf-aa30-5cd628def211"
    },
    {
        "author": "李彭",
        "paragraphs": [
            "水落晚灘澀，雲生寒嶺昏。",
            "捨舟步崎峰，鬱蘿陟松門。",
            "孤烟望墟落，浮林自一源。",
            "野杓方屢渡，槿籬時扣閽。",
            "弄孫何許翁，夷面復鳥言。",
            "問津了不解，路窮斜谷分。",
            "暝投古蘭若，鐘磬清塵根。",
            "猶疑武陵客，誤宿桃花村。"
        ],
        "title": "自武寧捨舟度嶺投宿南山寺",
        "id": "53e29c44-5c44-4eab-8638-21977160f902"
    },
    {
        "author": "李彭",
        "paragraphs": [
            "緣雲得支徑，遂造幽人居。",
            "夕風冒梁棟，蒼苔上庭除。",
            "仙崖衣襞積，玉磬韻虚徐。",
            "回首塵外躅，浩歌將焉如。"
        ],
        "title": "遊真風觀",
        "id": "c34b2d3c-b90f-4086-bed3-25247e0a1934"
    },
    {
        "author": "李彭",
        "paragraphs": [
            "出處無定在，閲世關盛衰。",
            "令德山林尊，昭代丘園非。",
            "達人解其趣，頗復擇所歸。",
            "淵明傲世故，葛巾風欹欹。",
            "偶隨出岫雲，戲作三徑資。",
            "少日辭吏去，新菊親風期。",
            "韓侯極簡秀，早蒙當宁知。",
            "未吐五色綫，小試聊補遺。",
            "高詠少司命，乘風載雲旗。",
            "一坐空無人，安能免深排。",
            "昨來天東壁，少欲乘泰階。",
            "誤隨曉星去，流落天南陲。",
            "得縣篁竹中，簿領頗沈迷。",
            "奈何訓誥筆，反用催科爲。",
            "度堂痛掃溉，勝氣自爾隨。",
            "風度窗户急，雲生梁棟遲。",
            "不減田園居，歸去將安之。",
            "窈窈青禁闥，沈沈黄金閨。",
            "至尊下温詔，羣公歌式微。",
            "行矣戒徂兩，長吟收夕霏。"
        ],
        "title": "歸來堂爲韓子蒼題",
        "id": "b6d698af-331e-461e-9ad1-bcd206f24628"
    },
    {
        "author": "李彭",
        "paragraphs": [
            "幽窗未全曙，百鳥忽忽鳴。",
            "分袂會心侣，歸艎章水平。",
            "寒温乍回互，適兹凋兩蓂。",
            "水南花未放，水北柳渾青。",
            "春物幾駘蕩，浮雲俄變更。",
            "念昨一笑適，愁分兩地情。",
            "縹瓷舉桑落，醒醉醉還醒。"
        ],
        "title": "曉發章水道中有懷伯固駒甫師川養直效何水部體以寄恨",
        "id": "022a7be1-6662-49fb-8a3c-2ae371342a92"
    },
    {
        "author": "李彭",
        "paragraphs": [
            "誰從浴日淵，得此赬虬卵。",
            "雕鐫勞哲匠，皤腹目仍睅。",
            "良非銅雀渴，頗覺鳳咮短。",
            "憶昔少年日，濡毫輒塗竄。",
            "蒼苔時覓句，賦雪起爲亂。",
            "麟經析凡例，羲易明象彖。",
            "冉冉桑榆交，忽忽顔鬂换。",
            "發囊逢故人，清夢聊爲唤。",
            "李膺交北海，中郎識元歎。",
            "當時臨所遇，與我意俱滿。",
            "翻思辭學官，噉月復不淺。",
            "起予剛直胸，往往期并案。",
            "願同戀棧馬，作我郊園伴。",
            "新詩真類俳，破睡資一粲。"
        ],
        "title": "發故篋獲端石蟾蜍研形模極小蓋予幼小時几案間物對之肅然如與故人相遇感而賦詩",
        "id": "56901409-84b1-4538-b24a-decc78f625ac"
    },
    {
        "author": "李彭",
        "paragraphs": [
            "建業未焚櫬，蓀山實靈囿。",
            "推輪碧眼胡，篤老勤井臼。",
            "草樹百經霜，往事如運帚。",
            "遠懷一味禪，徒酌三昧酒。",
            "尋源徹河漢，窈窕出幽竇。",
            "卧看落山腰，雙鳥起驚救。",
            "稍深藤蘿昏，扶蓼入徑取。",
            "伽陀古錄鈎，殷勤牧羊叟。",
            "礪角煩羸牛，外苞蘚紋皺。",
            "往者不可作，念切病軀痩。",
            "眼明逢島可，秦度復畏友。",
            "俯手攜阿連，冥搜逃折柳。",
            "竟亦不能奇，荒蕪但如舊。",
            "更須尋紫霄，寒廳視牛斗。"
        ],
        "title": "宿開先",
        "id": "ea370a7c-175f-4a8b-897a-628cd38257a8"
    },
    {
        "author": "李彭",
        "paragraphs": [
            "建業有高士，幽棲閟巖扄。",
            "時從出岫雲，縹緲來青冥。",
            "昨者修水頭，伴我騎長鯨。",
            "貌古心更古，膚清神愈清。",
            "朝談織烏墜，夜坐玉繩横。",
            "辯舌不掛壁，泊然忘譏評。",
            "嶧琴孤風嘯，鏖棋飛電鳴。",
            "慈明投祖去，霜風助揚舲。",
            "自我不見子，三占少微星。",
            "殷勤行沙鴈，素書毎丁寧。",
            "悠悠望塵友，變態鴻毛輕。",
            "盟血未曾乾，飛語聊相傾。",
            "少聞高士風，汗下顔甚赬。",
            "吾言蓋有激，因之見交情。"
        ],
        "title": "寄侍其雲叟",
        "id": "dbd1bebd-9883-4ae0-9380-cc1eeced4d92"
    },
    {
        "author": "李彭",
        "paragraphs": [
            "塵事起濫觴，洶洶濤頭聚。",
            "對鏡眼生花，尋幽心脱兔。",
            "歐峰阻躋攀，榆柳春再暮。",
            "維時春作夏，起我勤杖屨。",
            "捫蘿惑去蹊，陟巘忘故步。",
            "大壑埋白雲，陰崖崩老樹。",
            "縈紆幽鳥道，突兀升洞府。",
            "厖眉老比丘，倒屣蒙顧遇。",
            "曾未契三關，遽已棲十住。",
            "暉暉天横參，稍稍窗送曙。",
            "華鯨破短夢，山禽唤新句。",
            "伊予羣念息，亦遭回俗馭。",
            "徒爲三日留，復在邯鄲路。"
        ],
        "title": "宿雲居十住軒",
        "id": "02e2557f-628d-462a-8da2-d087bdb18181"
    },
    {
        "author": "李彭",
        "paragraphs": [
            "望舒離金虎，晚雨幻玉沙。",
            "觸楹勢頗疾，打窗風正斜。",
            "西家有勝士，夢回筆生花。",
            "孺人近行邁，章江駐雲車。",
            "銀屏擁絳桃，繡帳戲蘭牙。",
            "暫停短轅馭，清歡春思賖。",
            "陋巷笑短李，柴門蓬藋遮。",
            "裋褐對孟光，冰柱吟劉义。",
            "想君獨樂時，覓句剩欲誇。",
            "脉脉無由語，疏林集暝鴉。"
        ],
        "title": "雪夜戲玉侯",
        "id": "41cba20b-5889-40aa-95e3-8e263f632ace"
    },
    {
        "author": "李彭",
        "paragraphs": [
            "晏陰城郭昏，窮巷寒意沍。",
            "回飈卷玉塵，稍稍凝曙露。",
            "應煩阿香手，終日舂薄暮。",
            "獨鳥避寒柯，驚麕迷故步。",
            "木冰達官怕，向來聞此語。",
            "擁絮卧北窗，鼻端從栩栩。"
        ],
        "title": "對雪",
        "id": "a773eeab-dbf4-4199-944a-2d3bf1c9bd4e"
    },
    {
        "author": "李彭",
        "paragraphs": [
            "彌年倦行役，丘園曠幽尋。",
            "殷勤響晴哢，爲我貽好音。",
            "梨花映皓月，猶作故時面。",
            "歸來雪如花，坐看花如霰。",
            "中朝懸美祿，椎鋒號能軍。",
            "而我於此時，不武亦不文。",
            "平生嚴子陵，故自狂奴態。",
            "箕踞問君房，素癡寧小差。",
            "上馬須不落，起居善何如。",
            "吾生行樂爾，何用明區區。"
        ],
        "title": "遣興",
        "id": "bd245d58-128f-4983-8b7f-40c7bc013ec0"
    },
    {
        "author": "李彭",
        "paragraphs": [
            "嚴霜知勁柏，大節見固窮。",
            "懷人居白下，抱道立黄中。",
            "秦淮浩茫茫，楚山耿叢叢。",
            "胡爲恡音素，過盡南歸鴻。"
        ],
        "title": "謝靈運詩云中爲天地物今成鄙夫有取以爲韻遣興作十章兼寄雲叟  其一",
        "id": "0e3cd108-75de-4db9-bcbd-aa31c9759299"
    },
    {
        "author": "李彭",
        "paragraphs": [
            "達士庶可慕，勞生良足悲。",
            "君看嘉賓黠，何如方回癡。",
            "榮衰等湛露，變更如劇棋。",
            "冥冥萬事定，何用機心爲。"
        ],
        "title": "謝靈運詩云中爲天地物今成鄙夫有取以爲韻遣興作十章兼寄雲叟  其二",
        "id": "fc468780-5662-4fae-bc48-f87696e4b69f"
    },
    {
        "author": "李彭",
        "paragraphs": [
            "學詩如食蜜，甘芳無中邊。",
            "陳言初務去，晚乃换骨仙。",
            "我昔實知此，老懶挽不前。",
            "兒曹喜吟諷，快意艷陽天。"
        ],
        "title": "謝靈運詩云中爲天地物今成鄙夫有取以爲韻遣興作十章兼寄雲叟  其三",
        "id": "7227e7c5-4214-40bc-b546-bbb04732e8ab"
    },
    {
        "author": "李彭",
        "paragraphs": [
            "曩時阮步兵，埋照毎沉醉。",
            "是身託麯蘖，真若有所避。",
            "誰知名教中，固自多樂地。",
            "花氣雜和風，相我曲肱睡。"
        ],
        "title": "謝靈運詩云中爲天地物今成鄙夫有取以爲韻遣興作十章兼寄雲叟  其四",
        "id": "f0ce7a7b-3573-4822-b014-390eb8bce290"
    },
    {
        "author": "李彭",
        "paragraphs": [
            "西京執戟郎，老嗜杯中物。",
            "觀其所著書，澀讀由蹇吃。",
            "劇秦見平生，何心窺彷彿。",
            "唯有四愁賦，至今猶炳蔚。"
        ],
        "title": "謝靈運詩云中爲天地物今成鄙夫有取以爲韻遣興作十章兼寄雲叟  其五",
        "id": "6739b28e-8ed0-49ad-af0a-01cdbcf06e4c"
    },
    {
        "author": "李彭",
        "paragraphs": [
            "孔融天下士，荀彧雙南金。",
            "既爲阿瞞用，復爲阿瞞禽。",
            "獨聞管幼安，龍蟠滄海深。",
            "難用固難殺，耿光垂古今。"
        ],
        "title": "謝靈運詩云中爲天地物今成鄙夫有取以爲韻遣興作十章兼寄雲叟  其六",
        "id": "73a63fb5-35a2-45ea-8d9d-16603567aa85"
    },
    {
        "author": "李彭",
        "paragraphs": [
            "器博無近用，胸中要縱横。",
            "腐儒昧行藏，寒窗守一經。",
            "營營市道交，務利如兼并。",
            "無復典刑在，况當觀老成。"
        ],
        "title": "謝靈運詩云中爲天地物今成鄙夫有取以爲韻遣興作十章兼寄雲叟  其七",
        "id": "a7b77cde-7dac-4341-a3ce-4642c3648cf1"
    },
    {
        "author": "李彭",
        "paragraphs": [
            "陽城海內豪，隱居晉之鄙。",
            "養此冰霰姿，諫官安足起。",
            "欲沮延齡相，悠悠自風靡。",
            "何以昭無窮，政賴有此爾。"
        ],
        "title": "謝靈運詩云中爲天地物今成鄙夫有取以爲韻遣興作十章兼寄雲叟  其八",
        "id": "99bc0afc-d70e-4576-a640-dc084b6c34ef"
    },
    {
        "author": "李彭",
        "paragraphs": [
            "灌園如結廬，畦蔬如養雛。",
            "敏耘斯易壯，稍墮或攘羭。",
            "賣菜厭求益，得酒聊歌呼。",
            "醒來北窗下，解衣誦潛夫。"
        ],
        "title": "謝靈運詩云中爲天地物今成鄙夫有取以爲韻遣興作十章兼寄雲叟  其九",
        "id": "666d0770-0bee-460a-a776-df4108f38ad4"
    },
    {
        "author": "李彭",
        "paragraphs": [
            "幽雲生簷楹，落日掛戶牖。",
            "茂樹發華顛，歸鳥鳴高柳。",
            "春風可憐人，舉兹爲我壽。",
            "行樂當及時，浮名竟何有。"
        ],
        "title": "謝靈運詩云中爲天地物今成鄙夫有取以爲韻遣興作十章兼寄雲叟  其一○",
        "id": "fe186da6-ab3f-41e3-8dd0-2257090f7689"
    },
    {
        "author": "李彭",
        "paragraphs": [
            "井銼澹疏烟，幽憂廢寒暑。",
            "孤雲起幽嶼，澤物猶能雨。",
            "殷殷空裏雷，何曾濡厚土。",
            "燕鴻且長饑，誰能投枉渚。",
            "知心不識面，公子實楚楚。",
            "五葉活國謀，摩挲噤不吐。",
            "勝日覓羊何，幽期得支許。",
            "才高賦雌蜺，識遠辯鼮鼠。",
            "蘭蓀無異縣，臭味同此舉。",
            "開歲欲問津，夢逐寒江櫓。"
        ],
        "title": "次韻吕居仁見寄",
        "id": "21452f18-7dec-4909-af7c-4e32f498d7d7"
    },
    {
        "author": "李彭",
        "paragraphs": [
            "觀山如觀畫，入眼詩輒進。",
            "厭則收卷之，去留情不吝。",
            "老境喜平夷，落紙風雨迅。",
            "誰能肝賢愁，虚名媒疾疢。",
            "屬聞殷國師，已發吴越軔。",
            "破竹擒諸偷，長纓收犯順。",
            "官軍將解嚴，胸懷俱朗潤。",
            "小鴈讀我詩，出語亦遒峻。",
            "流霞暾槁顔，如彼潮有信。",
            "但願吉語聞，稱觴兀斑鬢。"
        ],
        "title": "次九弟韻",
        "id": "a2ce7299-4d36-4abb-bb13-3de945430b88"
    },
    {
        "author": "李彭",
        "paragraphs": [
            "甘雪餞餘運，行春慰清愁。",
            "曠懷萬物表，妙趣寄滄洲。",
            "視我園中蔬，陳根發新柔。",
            "恨無清渭姿，入涇不同流。",
            "老鴈唼菰蒲，非忘稻梁謀。",
            "天涯網羅密，所以挽不留。",
            "倚杖一蕭散，好鳥鳴林丘。",
            "誰同北山老，不動移文羞。",
            "仲兄儻能來，長嘯狎鳬鷗。"
        ],
        "title": "次韻元亮行沙頭",
        "id": "7d34ed1d-8e0e-409d-94d8-ab91e2956c10"
    },
    {
        "author": "李彭",
        "paragraphs": [
            "艇子打兩槳，石城催莫愁。",
            "不嫌波浪闊，但懼水生洲。",
            "大堤多女兒，草暖復桑柔。",
            "盈盈成雅步，皎皎臨清流。",
            "翠釵掛人冠，自作横陳謀。",
            "非無一時好，高懷詎能留。",
            "朝歌回墨翟，饋藥逃東丘。",
            "此豈聊復爾，頗似憐包羞。",
            "長吟望烟際，飛來雙白鷗。"
        ],
        "title": "再次元亮韻",
        "id": "a8a149d4-de64-485b-9d68-9284a241b3b2"
    },
    {
        "author": "李彭",
        "paragraphs": [
            "涉七日爲人，眷言空復愁。",
            "既念襧處士，骨驚鸚鵡洲。",
            "更憐劉太孫，擇鄉得温柔。",
            "二兒千金軀，輕生隨轉流。",
            "樽中有歡伯，一笑爲爾謀。",
            "白髪生如寄，時駛不可留。",
            "我有騰化術，長袂挹浮丘。",
            "若言可持餉，定免二子羞。",
            "煩君一來過，春色著汀鷗。"
        ],
        "title": "從弟用前韻作人日詩見寄復和以贈之",
        "id": "13305463-a130-4535-acbf-42b11522b762"
    },
    {
        "author": "李彭",
        "paragraphs": [
            "王侯氣邁往，青春頗干祿。",
            "任俠似朱家，竄身脱冤獄。",
            "甘隨支遁遊，不作子公牘。",
            "着鞭投前地，嗜山性尤酷。",
            "遺民卧江漢，無心謀半菽。",
            "數面遂成親，開懷注醽醁。",
            "新聞倒青箱，讜論尊黄屋。",
            "禪參靈運前，庭列山陰竹。",
            "好乖當語離，作惡徒滿腹。",
            "西風掛席歸，清談渴心足。",
            "漢庭今側席，公道追黄鵠。",
            "莫作稻梁謀，營營輩鷄鶩。",
            "我自宴山川，坐嘯臨長谷。"
        ],
        "title": "次閑叟見寄之韻",
        "id": "d1bb5a89-244c-4263-a589-878c9681b9fe"
    },
    {
        "author": "李彭",
        "paragraphs": [
            "營道烈心期，脱葉危欲霜。",
            "遊子多苦顔，世故定未忘。",
            "解包祇園下，暎带瑤林旁。",
            "窈窕寄雲鴈，萬事炊黄粱。",
            "今君華亭姿，俛啄不得翔。",
            "相期紬金匱，妙趣詣方將。"
        ],
        "title": "次瑛上人韻兼示駒父",
        "id": "acd381c4-f424-42a0-826a-a095718e995a"
    },
    {
        "author": "李彭",
        "paragraphs": [
            "眇然詩家流，誰能補其處。",
            "雋逸追莫還，蕪漫推不去。",
            "譬彼玉花虬，絕塵須善御。",
            "越女動鳴機，纖纖工織素。",
            "吴侯勇於文，鋭氣發眉宇。",
            "既度驊騮前，邊幅時得覩。",
            "寧當縛微官，一掾妙三語。",
            "病夫樗櫟姿，耄及那受斧。",
            "新詩欲招隱，便自忘勞苦。",
            "眷言謝心期，願公毋矯舉。"
        ],
        "title": "次韻謝吴國器見贈",
        "id": "37a4cc2e-ad30-4b06-9197-7849cec9a8b8"
    },
    {
        "author": "李彭",
        "paragraphs": [
            "知人實未易，定交良獨難。",
            "勝已謝容悦，有來期必端。",
            "明公邁往姿，勁氣摩諫垣。",
            "確訒金石貫，博極溟渤寬。",
            "遺經起凡例，射策凌孔鸞。",
            "睥睨漢庭右，言激壯士肝。",
            "恥作子公書，肯彈貢禹冠。",
            "小試不盡妙，銀章楚江干。",
            "抱牘鴈鶩行，欲作故時看。",
            "彈治非柱後，縮手心膽寒。",
            "何嘗擾獄事，民自以不冤。",
            "如卿未慚老，此語垂不刊。",
            "虚懷望三益，閲此賢士關。",
            "要須得偉人，闊步未登壇。",
            "拜公丈人行，攝衣許躋攀。",
            "反蒙補我劓，况復親芝蘭。",
            "會心在簡要，我言真覺煩。",
            "章成謝不敏，猥并勞一刪。"
        ],
        "title": "三益齋",
        "id": "7deaee79-1e9e-4239-bf41-b5468817284d"
    },
    {
        "author": "李彭",
        "paragraphs": [
            "籃輿造林口，暝色歸暮田。",
            "槁木半搖落，羣峰翠回旋。",
            "翳翳雲門塔，霏霏祇樹烟。",
            "夕梵落雲際，微鐘下遙天。",
            "平時笑傲處，真成觀輞川。",
            "巖壑事難必，賞心難捨旃。",
            "還將九節杖，踏月上危顛。"
        ],
        "tags": [
            "庐山"
        ],
        "title": "廬山道中望天池諸寺",
        "id": "55d2ba1e-d753-4e24-94b1-57020cfa1326"
    },
    {
        "author": "李彭",
        "paragraphs": [
            "諸峰靄遐矚，上與箕斗近。",
            "西風吹人衣，蕭然無畦畛。",
            "煙霞入詩句，欲吐初未忍。",
            "但恨數往來，幽栖愧真隱。",
            "真隱如虚舟，渺渺姑乘流。",
            "何須長卿慢，暮年稱倦游。",
            "鐘鳴起菌閣，天上隱瓊樓。",
            "焉能誘松桂，曠懷且少留。",
            "少留平生歡，看雲復長歎。",
            "芝蘭念羯末，繭栗惟雍端。",
            "倚松聊停策，意遠縈層巒。",
            "風駛烟尚積，雨歇雲猶攅。",
            "攅雲本無心，孤猿響山陰。",
            "俯瞰白鹿洞，仰窺紫霄岑。",
            "何時攜諸少，清盟可重尋。",
            "仲子日邊去，歸鴉聞暮音。"
        ],
        "tags": [
            "庐山"
        ],
        "title": "遊廬山懷叔粲季敵兼憶小子氓等次謝康樂寄惠連韻",
        "id": "e81133c8-b048-4e33-b60c-af5f4238ddb8"
    },
    {
        "author": "李彭",
        "paragraphs": [
            "徵君遂偃蹇，乃復肯見過。",
            "清秋雨方闋，斷蜺猶飲河。",
            "高論到正始，往往操吾戈。",
            "相期守雌一，功成樂婆娑。",
            "步出雲雨上，長嘯攜羊何。"
        ],
        "title": "次環中韻兼示蔡安叔",
        "id": "21fbf1ed-a1a7-42ca-bea9-baecb46a99ad"
    },
    {
        "author": "李彭",
        "paragraphs": [
            "託諷本寓辭，語亦要流轉。",
            "歘觀移花作，老眼頓忘倦。",
            "勿矜風露姿，未入麒麟殿。",
            "行將顧眄稱，深衷自兹見。"
        ],
        "title": "觀諸少移瑞香花詩皆屬意不淺次轉字韻戲之",
        "id": "d84b6612-990f-4811-931c-4cd19d3f21bb"
    },
    {
        "author": "李彭",
        "paragraphs": [
            "浣衣起筮仕，釣璜辭碧灣。",
            "朝來玩西峰，聊答馬曹閒。",
            "寂寥漢庭中，二疏勇自退。",
            "復有一子雲，茅簷甘炙背。"
        ],
        "title": "次韻并示劉四壯輿",
        "id": "0e10063e-6bdd-4872-b819-9448c60e45e8"
    },
    {
        "author": "李彭",
        "paragraphs": [
            "江流平兩堤，艇子打雙槳。",
            "西疇閲多稼，北風吹巨浪。",
            "諸峰忽低昂，飛鳬隨下上。",
            "欲爲舒嘯期，兹焉廢心賞。"
        ],
        "title": "絕江遇大風",
        "id": "6102c8e5-22a0-4aab-95bf-3f752706038c"
    },
    {
        "author": "李彭",
        "paragraphs": [
            "行雲無定姿，况復出岫心。",
            "因風著孤嶼，悵望故山岑。",
            "遊子在天末，胡爲成滯淫。",
            "巽坎浩難期，關河阻且深。",
            "向來一紙書，何啻萬黄金。",
            "未射漢庭策，不妨梁甫吟。",
            "孤花春欲盡，裏許要同斟。"
        ],
        "title": "喜聞繩武元亮有歸期",
        "id": "20fd0549-312a-4ca7-9de0-c0b6e7d3c455"
    },
    {
        "author": "李彭",
        "paragraphs": [
            "虚舟縱逸棹，冉冉成老大。",
            "隨食蟲寄居，行年螘旋磨。",
            "來歸修水頭，視地不敢唾。",
            "俚言亦屢陪，灌畦常往佐。",
            "毎於休作時，弄筆聊頓挫。",
            "自謂老於斯，晏然歌楚些。",
            "年來尤屢空，非關學高卧。",
            "時節閭里歡，觴豆競繁夥。",
            "我獨蓬窗底，達曙發清餓。",
            "賴有竺乾書，開顔真自賀。",
            "近局可憐人，鷄黍起頹堕。",
            "整冠禮甚修，坐客仍虚左。",
            "浩歌爲之傾，樽爲歌長破。"
        ],
        "title": "赴鄰舍招",
        "id": "9306e2e9-b9c6-4066-a9a6-b6d0aa7b83b5"
    },
    {
        "author": "李彭",
        "paragraphs": [
            "商飈吹漢皋，水滿郎官湖。",
            "狂策上秋興，拂塵觀畫圖。",
            "娟然春風面，觴詠聊歡娱。",
            "中有超絕人，髯髯多髭鬚。",
            "筆端吐奇胸，紫鳳兼天吴。",
            "草木方變衰，安得蘭蕙俱。",
            "生絹如無有，酣放間歌呼。",
            "可憐謝餘杭，沾醉欹坐隅。",
            "詩慳遭重劾，罰酒輸行厨。",
            "遙遙數千里，定交在須臾。",
            "金谷望塵友，鸞鳥何其愚。",
            "嗟彼許敬宗，握筆侍玉除。",
            "將圖來此傳，懸知不相如。",
            "畫中見勝韻，真欲誅姦諛。",
            "臨風增想像，候鴈度晴虛。"
        ],
        "title": "題蘭亭修禊圖",
        "id": "12b2d769-a892-4353-a34a-536b042506c6"
    },
    {
        "author": "李彭",
        "paragraphs": [
            "呼船凌曙江，江空渺黄霧。",
            "冥冥蜀魄啼，嘖嘖寒雀哺。",
            "道人大梁來，折簡須晤語。",
            "爲迴緣雲策，小緩攀天路。",
            "元因會心期，非關排俗馭。",
            "青燈耿夜窗，高談雜疏雨。"
        ],
        "title": "將遊雲居中途得佛鑑師到日涉簡徑歸",
        "id": "ae343a64-2106-46fc-9f8f-6c4468a5abf8"
    },
    {
        "author": "李彭",
        "paragraphs": [
            "春歸土膏動，草際來和風。",
            "厲厲氣又嚴，晏陰似窮冬。",
            "崇蘭未含薰，蔽芾蕭艾中。",
            "仲長久埋照，幽期得無功。",
            "湖光起遙裔，淑景復冲融。",
            "連山倒垂碧，落日半規紅。",
            "不須勞意匠，物色自無窮。"
        ],
        "title": "東湖夜歸賦詩二章呈駒甫師川  其一",
        "id": "1fe72bb0-f875-4109-b851-7528bc7c2a5e"
    },
    {
        "author": "李彭",
        "paragraphs": [
            "弱齡百不堪，寄傲及壯節。",
            "從人笑數奇，丘壑藏我拙。",
            "客夢漳水頭，鄰鷄鳴枯楬。",
            "荷鉏挾新詩，懷哉清夜月。",
            "野桃欲着花，幾見堪黍雪。",
            "當還灌我園，終歲飽葵蕨。"
        ],
        "title": "東湖夜歸賦詩二章呈駒甫師川  其二",
        "id": "00ffa236-0b54-4d4f-8789-8b6b2d1a4550"
    },
    {
        "author": "李彭",
        "paragraphs": [
            "南風吹新竹，密密復疏疏。",
            "脱冠眠北窗，興不減精廬。",
            "緬思西京事，聊開稚川書。",
            "千古納眼界，恍若巾柴車。",
            "頓忘在墐墉，灌畦蒔佳蔬。",
            "筆端真有口，妙處天壤俱。",
            "明如丹青手，百幅生綃圖。",
            "舉似兒子曹，矜誇還久如。"
        ],
        "title": "讀西京雜記十三首次淵明讀山海經韻  其一",
        "id": "d91a1172-8ead-4f55-8d4a-c133b671b3aa"
    },
    {
        "author": "李彭",
        "paragraphs": [
            "恢恢樂遊苑，遊樂蠲苦顔。",
            "懷風森苯尊，吐花耀流年。",
            "秣驥無萬里，鋭氣陵天山。",
            "妙哉苜蓿盤，信矣非虛言。"
        ],
        "title": "讀西京雜記十三首次淵明讀山海經韻  其二",
        "id": "bf890984-6ddf-4a86-9b53-84ac9e5b1081"
    },
    {
        "author": "李彭",
        "paragraphs": [
            "湛湛太液池，氣接崑崙丘。",
            "雕葫紫籜輩，茂密誰能儔。",
            "鳬雛與鴈子，遡波還復流。",
            "偓佺倚黄鵠，往往乘風游。"
        ],
        "title": "讀西京雜記十三首次淵明讀山海經韻  其三",
        "id": "3572346a-7f46-41c9-952e-e3222d42a5fa"
    },
    {
        "author": "李彭",
        "paragraphs": [
            "飛燕傾人國，専夜居昭陽。",
            "當時姊弟貴，坐閲歲月長。",
            "琉璃作窗扉，金翠粲以光。",
            "無復聞勤儉，敦朴追文皇。"
        ],
        "title": "讀西京雜記十三首次淵明讀山海經韻  其四",
        "id": "f5ea1836-9c26-447e-a061-d285b3b8a24e"
    },
    {
        "author": "李彭",
        "paragraphs": [
            "彼姝掖庭子，王嬙端可憐。",
            "咄嗟毛延壽，媚嫵移遠山。",
            "一朝聘絕域，艷麗復何言。",
            "畫工戮幾盡，遺恨抱當年。"
        ],
        "title": "讀西京雜記十三首次淵明讀山海經韻  其五",
        "id": "04bb30d1-b045-4f91-8bb7-dcdce0dca6aa"
    },
    {
        "author": "李彭",
        "paragraphs": [
            "公孫發蒙耳，猥作支厦木。",
            "仲舒棄膠西，白駒在空谷。",
            "脱粟飯故人，安敢望薰沐。",
            "齊人固多詐，何由調玉燭。"
        ],
        "title": "讀西京雜記十三首次淵明讀山海經韻  其六",
        "id": "3e717537-07de-41f5-a19b-ac2931c692dc"
    },
    {
        "author": "李彭",
        "paragraphs": [
            "長卿還成都，埋玉崑山陰。",
            "謀醉鷫鸘裘，跫然遯丘林。",
            "賣醪著犢鼻，滌器揚巴音。",
            "誰知子虚賦，遽愜武皇心。"
        ],
        "title": "讀西京雜記十三首次淵明讀山海經韻  其七",
        "id": "2113af6b-5b52-4e31-8c6e-a145fbca2fd6"
    },
    {
        "author": "李彭",
        "paragraphs": [
            "子雲識奇字，辨舌非所長。",
            "有宅纔一區，安貧固其常。",
            "深沉草玄腹，如裹萬里糧。",
            "苦心夢吐鳳，流傳今未央。"
        ],
        "title": "讀西京雜記十三首次淵明讀山海經韻  其八",
        "id": "22aee582-e458-4376-97e7-1a0a864ef240"
    },
    {
        "author": "李彭",
        "paragraphs": [
            "惠莊長安儒，馳騁盤珠走。",
            "廉藺蠒栗犢，五鹿不當負。",
            "拊心困劇談，此中固多有。",
            "口舌何足争，虚名千載後。"
        ],
        "title": "讀西京雜記十三首次淵明讀山海經韻  其九",
        "id": "def00eda-f774-42ba-a7ec-368b954b2564"
    },
    {
        "author": "李彭",
        "paragraphs": [
            "淮南學神仙，逸跡窮山海。",
            "著書名鴻烈，精爽凜然在。",
            "字中挾風霜，反躬忘寡悔。",
            "空餘褭蹏金，萬世將誰待。"
        ],
        "title": "讀西京雜記十三首次淵明讀山海經韻  其一○",
        "id": "9f6f179d-b021-461c-9a60-b6712f568d8e"
    },
    {
        "author": "李彭",
        "paragraphs": [
            "韓嫣佞幸徒，骩曲承密旨。",
            "長安有成言，金丸不餓死。",
            "平生鵔鸃冠，於兹見操履。",
            "安陵泣前魚，炙手何可恃。"
        ],
        "title": "讀西京雜記十三首次淵明讀山海經韻  其一一",
        "id": "d0afd4f8-7b43-4b91-ab92-c870c6183e9a"
    },
    {
        "author": "李彭",
        "paragraphs": [
            "侍中着貂璫，非無事君志。",
            "雜用儒家流，仕宦譏不止。",
            "漢代從行幸，親近固其理。",
            "何嘗裨衮職，所執玉虎子。"
        ],
        "title": "讀西京雜記十三首次淵明讀山海經韻  其一二",
        "id": "46b17a48-4e6e-4f67-97a0-38f58fd92f9d"
    },
    {
        "author": "李彭",
        "paragraphs": [
            "馬遷下蠶室，發憤見良才。",
            "伯夷觀列傳，冥報嗟從來。",
            "含悲復不遜，安能避嫌猜。",
            "高文垂箕斗，斯士今悠哉。"
        ],
        "title": "讀西京雜記十三首次淵明讀山海經韻  其一三",
        "id": "cb8a2a87-6549-49ec-825d-ddc7a05ba811"
    },
    {
        "author": "李彭",
        "paragraphs": [
            "茂樹遶茅棟，鳴泉響屋除。",
            "胸中了無累，泛覽匡山書。",
            "巖谷在眼界，風烟來座隅。",
            "時逢幽人語，似與仙者俱。",
            "昔在宗少文，壁間留畫圖。",
            "澄神可觀道，卧遊良不疏。",
            "嗟予何徒役，山腰轉籃輿。",
            "瞻焉懷靡及，登臨將不殊。",
            "聊憑西去鳥，殷勤問何如。"
        ],
        "tags": [
            "庐山"
        ],
        "title": "讀廬山記懷文若弟",
        "id": "a8d1763e-4e24-4f23-be48-6713107daba8"
    },
    {
        "author": "李彭",
        "paragraphs": [
            "平生羊荆州，雅意垂不朽。",
            "登臨發浩歎，望秋怯蒲柳。",
            "誰知如湛者，自可弊宇宙。",
            "鄒郎不領略，甘言發諛口。",
            "奈何千載餘，卜築擬峴首。",
            "我來勝氣生，排霄峙山斗。",
            "何暇知許事，谿山攬明秀。",
            "都護賢王孫，爲具掃愁箒。",
            "晴嵐變晚靄，霞綺粲高牖。",
            "如開摩詰畫，妙處落杯酒。",
            "長嘯徙倚餘，孤鴻沒南岫。"
        ],
        "title": "陪趙傳道都護飲擬峴臺詩",
        "id": "ed61b04f-a95a-4250-b02a-139f0e133083"
    },
    {
        "author": "李彭",
        "paragraphs": [
            "長卿四壁立，寥廓無贏餘。",
            "子雲英妙姿，有宅纔一區。",
            "東山文靖公，盛德壓海隅。",
            "五畝幾不保，翁仲泣遺墟。",
            "張融貧寄傲，非水船安居。",
            "是皆知名士，慷慨振古無。",
            "隻椽與寸梠，乃爾未昜圖。",
            "頃年黄篾舫，赤壁藏菰蒲。",
            "尉曹得錢侯，孤柁吞平湖。",
            "自言家吴會，寧高結精廬。",
            "挾權彼何人，連茵列鼎徒。",
            "出奇斯無窮，怡顔享渠渠。",
            "理世無冤民，屢上黄屋書。",
            "竟爾完趙璧，幸免攘公羭。",
            "赤手縛於菟，幾發壯士疽。",
            "草木初無情，和氣勻噓枯。",
            "尋盟賀燕雀，聲樂聞鳥烏。",
            "獲鼎名其年，作亭題遂初。",
            "如公已克家，得雄必充閭。",
            "我居日涉園，養疴聊自娱。",
            "卜築頗清曠，風烟在衣裾。",
            "問舍經始難，覺公言不誣。",
            "詩成增想似，疏鐘暝虚徐。"
        ],
        "title": "遂初堂爲伸仲題",
        "id": "ee12c1b5-c075-4ae3-84ce-c63d6d386c35"
    },
    {
        "author": "李彭",
        "paragraphs": [
            "晨起眄庭柯，冲襟澹無營。",
            "猶疑夜來暑，幻作秋氣清。",
            "蒨籬鳥雀語，各自謀其生。",
            "安能從物役，月落修渚横。"
        ],
        "title": "晨起  其一",
        "id": "309691cd-3869-4d24-a838-8a564a791db9"
    },
    {
        "author": "李彭",
        "paragraphs": [
            "澹澹故園月，暉暉垂屋星。",
            "闌夕伴客語，已復過我庭。",
            "誰爲旋其樞，未覺顧兔靈。",
            "要知本不動，莫作流轉驚。"
        ],
        "title": "晨起  其二",
        "id": "c46191bc-50ec-418c-bf67-3ee864311105"
    },
    {
        "author": "李彭",
        "paragraphs": [
            "流水赴大壑，孤雲耿松門。",
            "風幡動林杪，步屧烟景昏。",
            "矯掌俟幽討，高懷定誰論。",
            "濁醪有佳趣，溪魚供晚飱。",
            "無名窗外鳥，催曙武陵原。"
        ],
        "title": "宿康王觀",
        "id": "0d8c104e-d944-479f-9ff9-23ff90591403"
    },
    {
        "author": "李彭",
        "paragraphs": [
            "憶昔尋遠山，停策康王谷。",
            "烟昏鐘韻微，林茂鳥歸速。",
            "羽人雖稀少，落日見樵牧。",
            "徘徊臨清溪，溪魚白於玉。",
            "並遊幾何人，槁葉下喬木。",
            "回首十年夢，前塵那可復。",
            "欲去且少留，殘霞带孤鶩。"
        ],
        "title": "重過康王觀",
        "id": "59804738-080d-4fb4-a67f-a8a3fc1bb1f5"
    },
    {
        "author": "李彭",
        "paragraphs": [
            "戀花歇晝眠，汲泉醒午醉。",
            "潛筠雅相攜，侵堦那復避。",
            "微風過方塘，鬱鬱送荷氣。",
            "丘園羣卉木，詮品識根柢。",
            "譬之足穀翁，贏縮在心計。",
            "借問有何好，是中固多味。"
        ],
        "title": "醉起",
        "id": "89521dde-e108-49d8-8456-91332e441fac"
    },
    {
        "author": "李彭",
        "paragraphs": [
            "雲斷夜來雨，傍舟渡前溪。",
            "波漲回汀沒，林端遠岫微。",
            "故人方抱瘵，有約吾忍違。",
            "夷猶理歸棹，天末放朝暉。"
        ],
        "title": "豫章通守李侯苦癰痬卧舟中約予相見",
        "id": "c544d684-577a-49aa-8914-4650a14e45fc"
    },
    {
        "author": "李彭",
        "paragraphs": [
            "蒼岑玉峥嶸，寒林深窈窕。",
            "石如馬鬛封，其中藏二島。",
            "匡山嘗款門，煙扉耿相照。",
            "瑤堦既肪截，侍女亦雲緲。",
            "兹焉諧所求，蟬蜕出塵表。",
            "自爾絕問津，日月數過鳥。",
            "摩挲坐久如，藤蘿歘猿歗。"
        ],
        "tags": [
            "庐山"
        ],
        "title": "劉越石",
        "id": "e8d1eb11-a00b-4a61-90ea-87e49d814c14"
    },
    {
        "author": "李彭",
        "paragraphs": [
            "曩者劉中允，懸車未華顛。",
            "騎牛澗谷底，終歲飽風烟。",
            "至今草木間，餘光發幽姸。",
            "秘書百鍊剛，凜凜森戈鋋。",
            "勁氣睨汲黯，高文儕史遷。",
            "當時補衮流，氣燄摩蒼天。",
            "一語不合意，歸來枕書眠。",
            "急流勇自退，已度二疏前。",
            "檢討少壯時，嗜學勘丹鉛。",
            "微官裹黄綬，雄名敵青錢。",
            "聊爲三徑資，未减五柳賢。",
            "薦書到禁闥，信史多官聮。",
            "仙署得董狐，筆端直如絃。",
            "季札嬴博垠，歸興何翩翩。",
            "掉頭不肯住，引帆黄篾船。",
            "昨來離山東，嗤點羣兒喧。",
            "一朝掛其冠，謗語無由宣。",
            "顧我牛馬走，定交良有年。",
            "相期實高蹈，飲潔鳴風蟬。",
            "雖無元龍豪，問舍仍求田。",
            "同採陽崗薇，共酌陰崖泉。",
            "來往成二老，庶使萬世傳。"
        ],
        "title": "寄劉壯輿",
        "id": "e914c40c-363d-47fc-a125-ce8e0a66032e"
    },
    {
        "author": "李彭",
        "paragraphs": [
            "幽窗著曙色，匆匆鳥烏啼。",
            "軫念在遠壑，發軔離苔谿。",
            "泉聲作好語，挽客來招提。",
            "老衲道機熟，空洞了無疑。",
            "霜鐘耿晴空，上有垂露姿。",
            "暝隨噌吰聲，直與雲漢齊。",
            "摩挲不及去，行雲會東歸。"
        ],
        "title": "宿慧日",
        "id": "d601e485-9cd7-4afc-b2f1-718aa9985d70"
    },
    {
        "author": "李彭",
        "paragraphs": [
            "念君赴修畛，值此春事晏。",
            "坐窗居人愁，木末遊子遠。",
            "平時樂羣心，亦起隔津歎。",
            "南風不解愠，執熱要排遣。",
            "好鳥噪簷際，冰玉來照眼。",
            "歲華幾何時，莫遣費牽挽。",
            "茂椒儻可人，勤來或忘返。"
        ],
        "title": "喜元亮歸",
        "id": "b000b7c5-3ded-4ca3-b07f-ee753141d148"
    },
    {
        "author": "李彭",
        "paragraphs": [
            "修源寒皎鏡，湛湛有餘地。",
            "居然起灘瀨，無復保夷粹。",
            "人實不易知，出處非細事。",
            "懸知成小草，何苦辭遠志。",
            "饑求仁者粟，不用濫乞米。",
            "清言豈置患，高誼世所韙。",
            "君看陸平原，華亭思鶴唳。",
            "季野雖不言，四時氣亦備。",
            "一飽會有時，幽園動春意。"
        ],
        "title": "修源",
        "id": "dca15af7-3b82-4dc1-8541-92bc86e580e5"
    },
    {
        "author": "李彭",
        "paragraphs": [
            "開門望西山，歲月已云積。",
            "及兹一登眺，風雨送行役。",
            "緣雲路崎嶔，憩澗鐘寂歷。",
            "幽討良獨難，微吟夜寥閴。"
        ],
        "title": "宿翠巖",
        "id": "34c3f8de-0960-4c71-a0a9-fb1abada20f1"
    },
    {
        "author": "李彭",
        "paragraphs": [
            "貧賤俯中歲，沒齒甘無聞。",
            "藿食屢清餓，勢與膏粱分。",
            "斯濫非我事，濁醪餞歸雲。",
            "槖饘從告竭，不廢抱皇墳。",
            "嘯歌夜漫漫，曜靈未能晨。",
            "豈非杜康絕，督郵那復馴。",
            "壺漿當觥飲，舉白澆余唇。",
            "飛霜凝暑路，調齊何殷勤。",
            "不堪餉親串，一笑貽文君。",
            "悠悠缺陷界，本無蕕與薰。",
            "亡于天地間，而生經緯文。",
            "東丘終反魯，仲淹世居汾。",
            "懷寶何必售，千載猶心親。",
            "伊優與骯髒，榮衰本同倫。"
        ],
        "title": "呼酒告竭不果飲徒飲漿因次淵明述酒韻",
        "id": "7078f805-910c-4405-a91e-502503e94587"
    },
    {
        "author": "李彭",
        "paragraphs": [
            "幽軒種佳菊，得秋耀素華。",
            "頗與塵外客，特來當煮茶。",
            "賞爾貞潔姿，珂雪凈莫加。",
            "今年日在房，暉暉弄新葩。",
            "誰令色無主，稍稍作此花。",
            "長吟復三嗅，亦復長嘆嗟。",
            "汲泉蒔根本，藍田待瓊芽。"
        ],
        "title": "小軒前菊花玉雪可念今年忽變鵝黄作詩小話",
        "id": "e401116a-f16f-4e99-9ba6-a94af77cc206"
    },
    {
        "author": "李彭",
        "paragraphs": [
            "閒庭秋草積，滿砌蒼苔深。",
            "忽向冰紈上，聊窺訪戴心。",
            "雪月俱皎皎，風林互森森。",
            "縱觀停艫處，猶聞擊汰音。",
            "終身剡溪曲，何嘗返山陰。",
            "徒言興已盡，真妄誰能尋。",
            "浮生同盡爾，慷慨爲長吟。"
        ],
        "title": "觀訪戴圖",
        "id": "d3abed09-e347-4736-bee1-146b91705e59"
    },
    {
        "author": "李彭",
        "paragraphs": [
            "吾黨何水曹，明窗飽書傳。",
            "筆頭夢緗桃，秀句出黄絹。",
            "胸中萬壑冰，璧月共凝遠。",
            "未受沈范知，苦乏崔魏見。",
            "效官三徑資，立節九秋幹。",
            "隨牒修水濆，未減潘懷縣。",
            "誰知舞文吏，抱牘進鳬鴈。",
            "煩苛困疲民，欲作摶沙散。",
            "談笑罷追胥，老稚無遺患。",
            "春風吹城隅，花柳俱紛衍。",
            "胡爲動歸艎，徑去不受挽。",
            "病夫卧幽園，念離情莫遣。",
            "營詩持送君，愁雲横絕巘。"
        ],
        "title": "别何肅之",
        "id": "38390f11-47d2-429c-91df-3bd43eddcceb"
    },
    {
        "author": "李彭",
        "paragraphs": [
            "久從招提遊，妙趣崖谷逈。",
            "自謂頗造微，何由昧斯境。",
            "絳氣靄秋空，白雪屯夜永。",
            "華屋蔭修椽，皎月浮藻并。",
            "壞衲逢阿師，苯尊髪垂頂。",
            "簡默近道要，虚夷發幽省。",
            "念昨分手初，霜飈虎溪冷。",
            "及兹再會面，老色藏秀整。",
            "屬予妄緣息，值子塵事屏。",
            "循澗意無窮，捫蘿度前嶺。"
        ],
        "title": "遊資聖菴遇明光明祖首座",
        "id": "0f6f832b-7692-470e-9ec8-62cd2cecee7a"
    },
    {
        "author": "李彭",
        "paragraphs": [
            "天星粲以繁，斗杓横復直。",
            "其誰移人間，羅列遍阡陌。",
            "綺紈沸笙竽，觴酌事几席。",
            "遥憐山阿人，聽鐘夜寥閴。",
            "孤峰最高寒，陰崖四時雪。",
            "許分一沠風，濯我朱夏熱。",
            "江臯春事歸，峰頭猶凛冽。",
            "報子以迴飈，草木亦欣悅。"
        ],
        "title": "寄雲居微首座",
        "id": "68fb74e5-6766-486e-9f8d-a9c1888a295e"
    },
    {
        "author": "李彭",
        "paragraphs": [
            "巧匠資妙手，斵泥冶金爐。",
            "雲雷載皤腹，金石礱慢膚。",
            "外質荷潤色，中扄嗟厚誣。",
            "巖巖金博山，水沉與之俱。",
            "青煙耿朱火，鬱窈凝空虚。",
            "香色映華觴，噴薄滿座隅。",
            "謬當二器間，顔泚意不舒。",
            "如聞厭浮僞，此物無贏餘。",
            "勿云識真少，爲謀良自疏。"
        ],
        "title": "客有以贋銅香爐見貺者感而賦詩",
        "id": "58d0ae52-6675-4be0-8328-9c8b0a635d91"
    },
    {
        "author": "李彭",
        "paragraphs": [
            "權門嗟來食，諸郎願操瓢。",
            "獨有聘君孫，詩裁九牛腰。",
            "南州翁仲泣，祖風端未遥。",
            "漢庭給扶人，進隨退晚朝。",
            "凌煙在何許，潘鏡二毛彫。",
            "抱瑟懶來齊，啜羮常見堯。",
            "與子同臭味，何時共儀韶。"
        ],
        "title": "次徐十題承天壁韻",
        "id": "321af935-84cc-4cee-a0dd-5b1ed482f9bf"
    },
    {
        "author": "李彭",
        "paragraphs": [
            "匡山苦霧裏，衝曉度前溪。",
            "定是柴桑老，來尋陸鍊師。",
            "誰復餐霞客，天籟吹參差。",
            "泉妥巖崖白，雲生梁棟遲。",
            "若憶遼東鶴，似聽淮南雞。",
            "西鄰約惠遠，同採此中薇。"
        ],
        "tags": [
            "庐山"
        ],
        "title": "雲薌閣爲簡寂賦",
        "id": "cfe10e7b-7f72-44f5-b97d-0cf67927871a"
    },
    {
        "author": "李彭",
        "paragraphs": [
            "倦夜思重閣，曙登興悠哉。",
            "殿古木亦老，江闊眼逾開。",
            "宿雨風前落，幽雲鏡裏來。",
            "高懷無一欠，客底悲徘徊。",
            "書空復長嘯，烏雀莫相猜。"
        ],
        "title": "雨過清曉登鄰宫鐘閣",
        "id": "eb901073-1df5-406b-be61-4437df1da3fe"
    },
    {
        "author": "李彭",
        "paragraphs": [
            "暄風吹天墟，淑景來日涉。",
            "繁花已舒顔，晴哢復緩頰。",
            "平生萬斛愁，賴此短兵接。",
            "俯攜諸少年，清江玩舟楫。",
            "波平罷牽挽，論高闢嚅囁。",
            "緬懷荀慈明，冰霜胸中挾。",
            "食貧傍人門，官學居建業。",
            "向來疥遂痁，性命危脫葉。",
            "勝遊夙昔共，大句常岌嶪。",
            "回頭見小雁，頗恨暮山疊。",
            "何當奮飛去，碧雲端可躡。"
        ],
        "title": "泛舟",
        "id": "63147f14-173f-4051-9743-c2562fbe6489"
    },
    {
        "author": "李彭",
        "paragraphs": [
            "往者金華公，賜環僰道歸。",
            "筍輿過柴桑，彷徨有餘悲。",
            "荒庭尚如舊，物色人事非。",
            "寒風起虚林，木葉無復遺。",
            "榛叢傲霜菊，詎肯相因依。",
            "二事墮渺茫，兹理未易推。",
            "適堪作廢朝，總芳俱不衰。",
            "當有曠達人，槖金煩一揮。"
        ],
        "title": "過淵明祠次還舊居韻",
        "id": "cc532e2d-17c8-4bfe-9629-a9ac939b15ab"
    },
    {
        "author": "李彭",
        "paragraphs": [
            "嫣然粉面郎，上馬能據鞍。",
            "身非行秘書，亦復磨鉛丹。",
            "六籍火攻餘，渡河惑亥豕。",
            "毫端雖有神，頗能正朋字。"
        ],
        "title": "北齊校書圖",
        "id": "09b8c49e-a859-45d7-b6f1-aa5292f2da2f"
    },
    {
        "author": "李彭",
        "paragraphs": [
            "谷鳥唤暝姿，孤鐘生晚聽。",
            "危橋澹忘歸，巖壑耿相映。",
            "潺湲見機泉，窈窕入雲磴。",
            "遐矚野寺門，忽盡山陰興。"
        ],
        "title": "自寰通巽橋尋幽",
        "id": "ebbc43a6-556c-4332-8849-62fdd2745191"
    },
    {
        "author": "李彭",
        "paragraphs": [
            "上人湯休徒，肯顧亦云屢。",
            "衣上鳯栖雲，辨我林壑雨。",
            "殊方怨别餘，苦乏碧雲句。",
            "禪間儻能來，聊用慰衰暮。"
        ],
        "title": "醉中戲贈淳上人",
        "id": "b077b141-7e88-4d75-80d0-dd8529ae1c59"
    },
    {
        "author": "李彭",
        "paragraphs": [
            "客子倦行役，失席高軒過。",
            "胡床語清夜，皎皎天無河。",
            "勃窣自理窟，何勞觸干戈。",
            "蘭摧玉久折，蕭艾空婆娑。",
            "強進忘憂物，無如作病何。"
        ],
        "title": "到家用環中韻呈玉侯",
        "id": "48cf7a01-708b-4110-9b88-af8ec75ca1a8"
    },
    {
        "author": "李彭",
        "paragraphs": [
            "昔日漢公昉，畦瓜真人旁。",
            "試此塵外姿，持獻分甘芳。",
            "神丹爲之壽，千里還故鄉。",
            "劾鼠得被具，妙處固難忘。",
            "雲生五畝宅，雞犬亦得將。",
            "應持八瓊文，往醻九霞觴。"
        ],
        "title": "遊仙二首  其一",
        "id": "154f8551-31de-428c-80ac-b89afa446800"
    },
    {
        "author": "李彭",
        "paragraphs": [
            "江叟冥寂士，邈非芻豢流。",
            "悠然揚舲去，路窮仍曲謳。",
            "野笛三美罷，變徵荆卿愁。",
            "我懷乃昭曠，興寄真滄洲。",
            "只應清夜鶴，時過緱山頭。"
        ],
        "title": "遊仙二首  其二",
        "id": "42168940-4c63-45a8-b2c8-44162bf0caf2"
    },
    {
        "author": "李彭",
        "paragraphs": [
            "公子敬愛客，高會不知疲。",
            "樽下殷勤勸，只以慰數奇。",
            "樂憐張女彈，舞倦秦王衣。",
            "持觴不作難，霑醉倒接䍦。",
            "客子歌言歸，主稱露未晞。"
        ],
        "title": "夜飲",
        "id": "b4eeecf3-313b-4828-99b8-1db78a05a31f"
    },
    {
        "author": "李彭",
        "paragraphs": [
            "兒時聞天孫，今夕聘河鼓。",
            "鳴機應暫停，飛鵲橋邊渡。",
            "藁砧倦服箱，捨策息怨語。",
            "常時别經年，雪涕作零雨。",
            "念各非妙齡，無復啼着曙。",
            "癡兒去蹇拙，芳樽肴核具。",
            "頗憐柳柳州，文字稍誇詡。",
            "昔在台省時，模畫秘莫覩。",
            "奈何吐憤辭，投荒猶未悟。",
            "性與是身俱，巧拙有常度。",
            "何能謁以獲，詎有期而去。",
            "悠悠區中緣，當今愛體素。"
        ],
        "title": "七夕",
        "id": "911a70ae-dd63-43d7-b28e-80da0aeb5601"
    },
    {
        "author": "李彭",
        "paragraphs": [
            "茶鼎起松風，明窗共昏旭。",
            "孰令著征衣，貧病爲推轂。",
            "畏途阻且長，况兹加煩促。",
            "忽傳尺素書，歡喜三過讀。",
            "蔽芾惡木蔭，前修慎其獨。",
            "缺月耿孤桐，歸雲赴深谷。",
            "吾擬誦招隱，殘章留子讀。"
        ],
        "title": "得六弟書有歸期",
        "id": "19de6859-d814-443b-862e-28e630a56142"
    },
    {
        "author": "李彭",
        "paragraphs": [
            "幽棲無熱客，地僻自鳴蛙。",
            "危樓一登眺，晚涼清興賖。",
            "疏林方寂歷，惡木半槎牙。",
            "五峰在北户，慰眼落玄花。",
            "危檣渡洲渚，暮帆收日斜。",
            "巒崗念徐稚，去及東吳瓜。",
            "雪山輕幾許，高士正浮楂。",
            "南州苦牢落，秋鱸寒可义。",
            "願懷張校尉，莫作賈長沙。",
            "何繇致叩叩，翠柏故啼鴉。"
        ],
        "title": "晚登鐘樓即事",
        "id": "4169a462-fa0c-4ae2-a240-457bd1516b92"
    },
    {
        "author": "李彭",
        "paragraphs": [
            "凉月耿茂樹，微風薄疏林。",
            "令弟肯過我，清夜撫鳴琴。",
            "妙生徽軫外，虚夷有遠心。",
            "哀猿山暝嘯，凝笳霜霽吟。",
            "胡馬驚朔吹，楚囚操南音。",
            "王嬙穹廬泣，校尉漢恩深。",
            "翻令曠士懷，數行下沾襟。",
            "曲中頗清壯，攫醳蠲煩淫。",
            "亞夫軍細柳，令嚴夜沉沉。",
            "我友擅丘壑，頗遭雞須侵。",
            "營詩貎烟靄，辭慳負幽尋。",
            "畫師雖無如，滄浪一蹄涔。",
            "藉爾山水曲，軒豁窮上岑。",
            "勤來商略此，勝處要同斟。"
        ],
        "title": "夜聽從弟榮緒琴",
        "id": "4bf45d3f-ffef-46ca-8811-ca4aa962a10c"
    },
    {
        "author": "李彭",
        "paragraphs": [
            "平原令僕射，精銳暢人謀。",
            "當時焚諫草，安知即山丘。",
            "零落三十年，誰其追遠猷。",
            "只今忠義風，夜夜鳴松楸。",
            "啼鳥勸行沽，催花生道周。",
            "遺墟泣翁仲，荒蹊風馬牛。",
            "非無玉樹郎，抱官在中州。",
            "悠悠生存子，那得不沉憂。"
        ],
        "title": "掃除尚書公冡下",
        "id": "27ef1106-6e9c-40bb-9ca2-e8c5d97fc0f9"
    },
    {
        "author": "李彭",
        "paragraphs": [
            "子雲老暗事，晚乃著一書。",
            "經營極淺易，艱深聊塈塗。",
            "終身作雕蟲，出語嗟壯夫。",
            "苦笑屈原智，頗憐晁錯愚。",
            "丹青果變玉，美新孰非諛。",
            "我麟不可覊，投閣將焉如。",
            "侯芭痛領略，見謂老易徒。",
            "小兒楊德祖，鑒裁自不虚。"
        ],
        "title": "讀揚雄法言",
        "id": "554c3941-fdc7-4c57-b67c-19b3316344b5"
    },
    {
        "author": "李彭",
        "paragraphs": [
            "彼美如花人，如花復如玉。",
            "嫁作征人妻，别長歡日促。",
            "拂掠可憐粧，翠袖抱幽獨。",
            "飛狐驛使斷，交河無寸牘。",
            "春著鞏梅繁，風吹秦樹綠。",
            "草生森苯尊，誰能辨薋菉。",
            "啼裏花成子，愁間笋爲竹。",
            "雨滴翡翠帷，月上寒蛩褥。",
            "稍知狹邪遊，能忘窈窕淑。",
            "新人工參差，故人勤杼軸。",
            "慆堙爲病媒，經緯有邊幅。",
            "苦言餉夫君，夫君當熟復。",
            "告君君不知，我自蓺蘭菊。"
        ],
        "title": "擬古",
        "id": "46b53113-7118-4f7e-bcdb-5c11a1320d7e"
    },
    {
        "author": "李彭",
        "paragraphs": [
            "籍甚洪崖孫，高寒欲無敵。",
            "徐郎聘君後，挺挺百夫特。",
            "堂堂無雙公，户外滿屨迹。",
            "虎豹雄牙須，儕流甘辟易。",
            "徐詩到平澹，反自窮艱極。",
            "周鼎無款識，賞音略岑寂。",
            "陰何不支梧，少陵頗前席。",
            "洪語自奇嶮，餘子傷剽賊。",
            "大似樊紹述，文字各識職。",
            "二子辨飣餖，鄙夫與下客。",
            "粢食薦鉶羮，熊蹯雜象白。",
            "殿最付公議，吾言可以默。"
        ],
        "title": "題洪駒父徐師川詩後",
        "id": "1d85c36a-3a43-4b30-b74e-b259f6e87fe3"
    },
    {
        "author": "李彭",
        "paragraphs": [
            "春風吹草木，苯尊换衰朽。",
            "亦復吹我顔，祇覺成老醜。",
            "速呼醒酒水，來袪掃愁帚。",
            "遣客我欲眠，深憐柴桑叟。"
        ],
        "title": "醉書",
        "id": "57f7ebff-956d-401a-adea-89eb0973b708"
    },
    {
        "author": "李彭",
        "paragraphs": [
            "孟夏樹扶疏，繞屋鬱青青。",
            "了無俗士駕，嘯歌頗忘形。",
            "洩雲閟前峰，瀉雨自神屏。",
            "蔬盂有妙理，未减五侯鯖。"
        ],
        "title": "以形模婦女笑度量兒童輕爲韻賦十詩  其一",
        "id": "34150385-a636-4da4-85d0-09f48462d563"
    },
    {
        "author": "李彭",
        "paragraphs": [
            "清晨澹無營，按行瓜芋區。",
            "二雛能拜起，嬰兒千里駒。",
            "抗顔捋髭鬚，酤酒提胡盧。",
            "幸非李元禮，何勞爲楷模。"
        ],
        "title": "以形模婦女笑度量兒童輕爲韻賦十詩  其二",
        "id": "509a8963-31c9-46bc-b951-65ad05c11910"
    },
    {
        "author": "李彭",
        "paragraphs": [
            "潛筠穿屋頭，幽草圍舍後。",
            "手攜東臯書，竟熟俱上口。",
            "詩無擬澄江，文不誇幼婦。",
            "婆娑丘壑底，藏此牛馬走。"
        ],
        "title": "以形模婦女笑度量兒童輕爲韻賦十詩  其三",
        "id": "669f6a74-dec3-4424-b2ef-997606217b98"
    },
    {
        "author": "李彭",
        "paragraphs": [
            "丈夫志四海，摶風類鵬舉。",
            "方其未遇時，潔身閨中女。",
            "晝伏夜動者，貪冒如倉鼠。",
            "炯炯抱名誼，所慎在出處。"
        ],
        "title": "以形模婦女笑度量兒童輕爲韻賦十詩  其四",
        "id": "e92a7355-8968-471b-86c3-92af34268121"
    },
    {
        "author": "李彭",
        "paragraphs": [
            "我有百衲琴，巴渝不同調。",
            "三疊太古音，那免世驚笑。",
            "彼哉遇嗾徒，睥睨追風驃。",
            "幼輿雖折齒，初不妨吟歗。"
        ],
        "title": "以形模婦女笑度量兒童輕爲韻賦十詩  其五",
        "id": "abaca80b-6780-4403-adea-739edea80d67"
    },
    {
        "author": "李彭",
        "paragraphs": [
            "謝公東山時，徹侯等塵霧。",
            "一朝畏桓温，攝衣忘雅素。",
            "忽著進賢冠，頓失滄州趣。",
            "勇退真難忘，天末横雲度。"
        ],
        "title": "以形模婦女笑度量兒童輕爲韻賦十詩  其六",
        "id": "596f8a76-64fd-4750-8314-e73d02b6e440"
    },
    {
        "author": "李彭",
        "paragraphs": [
            "昔者温簡輿，王屋頗清曠。",
            "建封禮爲羅，非復無度量。",
            "落膽劾權臣，籠街速官謗。",
            "輿棧胡不歸，猿鶴儼惆悵。"
        ],
        "title": "以形模婦女笑度量兒童輕爲韻賦十詩  其七",
        "id": "3a173f73-f0f6-4a1d-867d-03ea0446e7cf"
    },
    {
        "author": "李彭",
        "paragraphs": [
            "少室拾遺公，許身潁與箕。",
            "韓侯爲作牙，俯交軒冕兒。",
            "獻策盪淮寇，犯顔立丹墀。",
            "未免誘松桂，應遭北山移。"
        ],
        "title": "以形模婦女笑度量兒童輕爲韻賦十詩  其八",
        "id": "a8058253-103f-46c9-989d-4ef625aed14e"
    },
    {
        "author": "李彭",
        "paragraphs": [
            "尋壑逐飛鳥，持觴送歸鴻。",
            "不解世俗書，稽古何所蒙。",
            "久矣川效珍，矧兹山不童。",
            "應容陶隱居，佳眠聽松風。"
        ],
        "title": "以形模婦女笑度量兒童輕爲韻賦十詩  其九",
        "id": "1a358b44-2a53-475e-b8f6-047cd427b72f"
    },
    {
        "author": "李彭",
        "paragraphs": [
            "舉世市道交，誰能保榮名。",
            "譬之多財賈，惡囂安得贏。",
            "一身拱璧重，萬事秋毫輕。",
            "向來冥寂士，飄然逐遐征。"
        ],
        "title": "以形模婦女笑度量兒童輕爲韻賦十詩  其一○",
        "id": "58198a4f-4b74-43a6-9cb7-e3624f55a613"
    },
    {
        "author": "李彭",
        "paragraphs": [
            "迢迢天漢星，寂寂夜未艾。",
            "孰居無事中，差次若璣貝。",
            "向來西北隅，煒然獨顛沛。",
            "彼蒼既悠遠，神理滋茫昧。",
            "豈君坐逐客，無乃勇自退。",
            "嘒彼亦何爲，竟夕屹相對。",
            "絡緯啼井欄，和我微吟內。"
        ],
        "title": "七月十九夜有大星殞于西北",
        "id": "de5a4eef-6b1d-4ae6-8ea3-d331445aa2b1"
    },
    {
        "author": "李彭",
        "paragraphs": [
            "阿敵覓新詩，蹤迹真詭秘。",
            "如偷發關鍵，大懼驚鄰里。",
            "微吟蟲得秋，幽討蟲搜耳。",
            "排句歸陣鴻，細字列行蟻。",
            "詩成膽力壯，巨軸書側釐。",
            "遠寄賞音人，稍欲見名字。",
            "但求皇甫序，何暇公榮醴。",
            "吾言可并案，嘲竟聊自洗。"
        ],
        "title": "五月二十四日晨起隔壁聞季敵營詩戲作此嘲之",
        "id": "a1aa30b3-1990-4ed9-971f-aa7b706f7399"
    },
    {
        "author": "李彭",
        "paragraphs": [
            "山柳排晴空，羣峰助高寒。",
            "危亭踞上遊，不在世網間。",
            "曉窗飛鳥度，暮簷餘雨還。",
            "興多仲宣樓，勢肩天姥山。",
            "落筆睨前輩，血指空汗顔。",
            "金華牧羊客，句回造物慳。",
            "眼界無一欠，辭源溟渤寬。",
            "會當踐不朽，夜郎今賜環。"
        ],
        "title": "巢雲亭",
        "id": "3bd31aee-901f-4bbe-8518-3f0a1f15f981"
    },
    {
        "author": "李彭",
        "paragraphs": [
            "束髪事明主，遇合誠獨難。",
            "譬彼佩犢翁，穮蓘功貴完。",
            "明府真權奇，汗溝沫流丹。",
            "雅意獨當御，未享苜蓿盤。",
            "詔許上紫殿，占對隨孔鸞。",
            "底事寢不報，鼓船下風湍。",
            "顧兹未逢年，于我頗復安。",
            "治道貴清凈，稚耋家相歡。",
            "桁楊生木鷄，榛蕪薙西園。",
            "方塘毎製芰，澤畔思紉蘭。",
            "靈修方布席，下詔應賜環。",
            "勿墮逐臣淚，去躡青雲端。"
        ],
        "title": "芰香亭",
        "id": "0bb18061-18af-4673-8a50-6614a4d551c8"
    },
    {
        "author": "李彭",
        "paragraphs": [
            "校讐淇園姿，勁特傲霜雹。",
            "論交不滿眼，入社難湊泊。",
            "賴有此檀欒，嫣然時解籜。",
            "風枝兼雨葉，調度固不惡。",
            "結實何離離，開花紛莫莫。",
            "鳯鳥當來過，歲華今異昨。"
        ],
        "title": "凈薌亭",
        "id": "da2fd64a-b85d-4525-b2a1-f2fad75b50d9"
    },
    {
        "author": "李彭",
        "paragraphs": [
            "紞紞寒鼓鳴，稍稍華月上。",
            "蒲蓐蔽幽齋，夜鼎驚暗浪。",
            "但見炰蛤蜊，許事付塵坱。",
            "獷殻雖外緘，甘腴實天相。",
            "霜臍貴抱黄，雀醢誇挾纊。",
            "江瑶初脫柱，蠔山憐疊嶂。",
            "盤飱得此生，風期特高亮。",
            "如跨大宛兒，凡馬羞駿駔。",
            "嗟予鬢成絲，山林真獨往。",
            "會心不在遠，坐有濠濮想。"
        ],
        "title": "夜坐食蛤蜊",
        "id": "dd8aa5d3-97d6-4747-8c0d-5da43ecebde9"
    },
    {
        "author": "李彭",
        "paragraphs": [
            "會心誠獨難，托契復何有。",
            "曩哲有遺言，定交于杵臼。",
            "此風頗淪胥，射利一相就。",
            "口血寧未乾，轉眄忽賣友。",
            "夙心何由敦，聊與眷眷偶。",
            "是中白頭新，嘉德真耐久。",
            "恍如對華觴，心醉不在酒。",
            "誓言山若礪，此好那容朽。",
            "商颷振庭梧，明河掛箕斗。"
        ],
        "title": "敦好軒",
        "id": "ad1de6f8-f5e3-4940-a605-b274db8b0d90"
    },
    {
        "author": "李彭",
        "paragraphs": [
            "范叔老不衰，周禮素獨秉。",
            "素標垂青衫，不厭官踪冷。",
            "抱牘鴈鳬行，色笑辨俄頃。",
            "園涉寒未餞，和氣君先領。",
            "霜花吐幽香，煙柳發新穎。",
            "大鈞無私酬，播物厚兹境。",
            "仁人所遊居，寒威甘遠屏。",
            "要當均此施，草木清晝永。"
        ],
        "title": "題范贊府覓先春亭",
        "id": "902c9dd4-00f2-4350-a4a6-682913c7c30c"
    },
    {
        "author": "李彭",
        "paragraphs": [
            "往者多逸想，山陰時見之。",
            "肯持圭組面，自塵丘壑姿。",
            "奇偉不少貸，確訒無纖遺。",
            "保全勝東山，出語曾未思。",
            "巢許逢稷契，何由致于斯。",
            "乃比石衛尉，此老端不爲。",
            "觀其誓墓作，豈復隨家雞。",
            "忘求在静照，定體發光輝。",
            "誰料百代下，領此無言師。",
            "元非折腰具，聊復尉河西。",
            "開軒延勝氣，不許賸客隨。",
            "凛然廉藺風，坐用談笑追。",
            "懸知杜武庫，時與河陽期。",
            "持觴望天末，雲樹相參差。",
            "直恐永和日，未能相盛衰。",
            "徑煩畫幽處，公莫惜鵝溪。"
        ],
        "title": "錢伸仲乞静照軒詩取逸少所謂靜照在忘求云",
        "id": "8a648b27-ee9e-400e-a2db-ac3bdc5040e4"
    },
    {
        "author": "李彭",
        "paragraphs": [
            "自發郎官湖，掛席如江練。",
            "繫舟潯陽郭，風濤中夜變。",
            "攜孥坐菰蒲，驚歎雜鳬鴈。",
            "明當度山椒，聊寬故園眼。"
        ],
        "title": "阻風濤湓浦捨舟由山北以歸",
        "id": "fc6a6693-8f4c-4386-aba7-7c930c59350e"
    },
    {
        "author": "李彭",
        "paragraphs": [
            "平生湖海心，舟檝雅所便。",
            "揚舲欲尋山，風濤怒掀掀。",
            "中途得眩疾，跨馬如乘船。",
            "誰能于此時，絕江歌叩舷。",
            "寧費賞心晤，歸作甕牖眠。",
            "壯哉二三子，嗤點懦不前。",
            "顧慚謝公嘯，幸免季野憐。",
            "延目望斜照，歸路山蒼然。"
        ],
        "title": "諸人絕江遊同安大風濤作予適病眩不能渡",
        "id": "217cf3fd-b8af-474d-8c2d-346e525f1c3b"
    },
    {
        "author": "李彭",
        "paragraphs": [
            "卧疴春带賖，抱獨眉宇皺。",
            "歘懷北阮貧，既親亦有舊。",
            "歸歟渺前期，騎氣勞侍後。",
            "暄風攬客衣，勝處當宿留。",
            "遣我次公嘲，知君杜陵瘦。"
        ],
        "title": "用陳觀韻寄廣心敦詩兼示陳  其一",
        "id": "2666020f-82b2-45a7-bfb4-635933f248bd"
    },
    {
        "author": "李彭",
        "paragraphs": [
            "陳侯探禹穴，辭源何浩浩。",
            "佳處似陰鏗，丘里得名早。",
            "吾家習主簿，筆頭妙揮掃。",
            "花繁漢署香，春事隨花鳥。",
            "快裁兩牛腰，何代無賀老。"
        ],
        "title": "用陳觀韻寄廣心敦詩兼示陳  其二",
        "id": "0aa2d0a3-8ca0-475b-b263-d92d340c21bd"
    },
    {
        "author": "李彭",
        "paragraphs": [
            "避俗非避世，擇交欣擇鄉。",
            "共泛忘憂物，聽雨對胡床。",
            "江湖繫舴艋，夜窗燈火涼。",
            "論詩中鳴鏑，辭源注方塘。",
            "韋杜骨已朽，誰焚更生香。",
            "我纔肩培塿，君自粲氐房。",
            "玉人能曉此，藻繪已埋藏。",
            "破涕欲爲笑，横膺復怏怏。",
            "行矣勿復道，孽孤政爲祥。"
        ],
        "title": "四月十八日過師賢留飲歸用前韻寄師賢",
        "id": "6a4cf3b7-79a9-4b5c-b8fd-6fa1738f1562"
    },
    {
        "author": "李彭",
        "paragraphs": [
            "久樂巖中趣，未覺身世拙。",
            "冬暖愁雲開，歲晏塵事歇。",
            "山靈招我遊，草木亦欣悅。",
            "黄松少穉羔，蒼崖對宿雪。",
            "山川誰斷取，擎在仇池穴。",
            "恭公雨花手，微公傲霜節。",
            "唤起隨粥魚，談餘餞山月。",
            "兩禪過虎溪，一笑頗清絕。",
            "歸來武陵春，欲向幽人說。"
        ],
        "title": "離雲居道中偶成寄微先馳恭首座",
        "id": "ae43018e-28eb-4c49-a142-c8b56446071c"
    },
    {
        "author": "李彭",
        "paragraphs": [
            "雲横暮鐘微，窗含遠山曙。",
            "卷祴正佳眠，候鴈送寒暑。",
            "觀君弄泉手，豈是縫裳具。",
            "獨鳥不西南，長懷天際樹。"
        ],
        "title": "寄微先馳",
        "id": "979c1353-b43e-44ec-bdef-ce3fd8ffda3b"
    },
    {
        "author": "李彭",
        "paragraphs": [
            "暄風緣隙來，窈窕過我廬。",
            "新花已集目，弱柳復藏烏。",
            "故人怪音素，定知中密疏。",
            "客從西縣來，問訊聊可娛。",
            "幽窗含暝色，亮月麗高隅。",
            "意逐前雲去，微鐘尚虚徐。"
        ],
        "title": "寄徐聖功",
        "id": "f153e824-cb57-4a76-bcf3-d6358a5b528c"
    },
    {
        "author": "李彭",
        "paragraphs": [
            "春風草際歸，爾客向杯酒。",
            "觀化發珍藏，俱爲鄙夫有。",
            "雖無雅頌姿，櫜之維楊柳。",
            "賞春良獨難，深憐魯中叟。"
        ],
        "title": "以酒渴愛江清爲韻寄秦廿四  其一",
        "id": "b6d2d117-0083-4b11-a807-900cec9d0438"
    },
    {
        "author": "李彭",
        "paragraphs": [
            "倦遊文園令，病肺塵消渴。",
            "句斡造化機，雲霞互轇轕。",
            "慢世誰與儔，嗤議從夸奪。",
            "誠哉死諸葛，能走生仲達。"
        ],
        "title": "以酒渴愛江清爲韻寄秦廿四  其二",
        "id": "8058ad12-6d6e-4296-959d-1d1281b5fc84"
    },
    {
        "author": "李彭",
        "paragraphs": [
            "通籍金閨人，物望侔鼎鼐。",
            "醉卧古藤陰，一往無復再。",
            "卒業有劉歆，學富仍多愛。",
            "定持柯亭竹，遡日吹丹塞。"
        ],
        "title": "以酒渴愛江清爲韻寄秦廿四  其三",
        "id": "247276e4-8054-4a1c-aa6b-8c88367fbd74"
    },
    {
        "author": "李彭",
        "paragraphs": [
            "玄暉擅江左，遠岫列雲窗。",
            "佳句神其吐，律身未敦龐。",
            "胡爲犯奇禍，雙流带二江。",
            "將智嗟耄及，懷寶聽迷邦。"
        ],
        "title": "以酒渴愛江清爲韻寄秦廿四  其四",
        "id": "38f9c0d9-f08c-4c83-a64d-2c209d0e6cd0"
    },
    {
        "author": "李彭",
        "paragraphs": [
            "隋河苦黄濁，不亂長淮清。",
            "秦郎久埋照，餘子祇平平。",
            "詞林得此士，隱若楚方城。",
            "風流不頓盡，驚人聞一鳴。"
        ],
        "title": "以酒渴愛江清爲韻寄秦廿四  其五",
        "id": "8fd604ce-f6f4-494d-8469-87a33252c39e"
    },
    {
        "author": "李彭",
        "paragraphs": [
            "淵明解真意，欲辨斯忘言。",
            "我亦厭苦相，頗復參鷄園。",
            "潘侯隱于酒，早悟逍遥篇。",
            "兩髯俱似戟，空洞復昭然。",
            "不作逐貧賦，共結貧中緣。",
            "臨江弔公瑾，登樓懷仲宣。",
            "何須畫麟閣，從渠定天山。",
            "君看持漢節，白首自丁年。"
        ],
        "title": "用韻寄潘仲達",
        "id": "5b54014a-31fe-4964-b225-a105eb0f16b7"
    },
    {
        "author": "李彭",
        "paragraphs": [
            "疵賤楚江濆，真遭女嬃罵。",
            "自無交吕心，從猜追信詐。",
            "頗耽麯米春，寒柯一壺掛。",
            "戲逃蘇晉禪，時赴拾遺社。",
            "念我眼中人，十燭九已灺。",
            "向來支道林，得禍不能嫁。",
            "解覊蜑霧中，萬事頓高謝。",
            "奇胸挾風濤，吐句端可怕。",
            "何時織錦機，緯經聊一借。",
            "懷哉付短章，參旗耿寒夜。"
        ],
        "title": "寄甘露滅",
        "id": "638dcb80-c409-4455-a2fa-2ae35814b88c"
    },
    {
        "author": "李彭",
        "paragraphs": [
            "簡秀歎真長，韶潤思阮裕。",
            "眼中人物衰，政爾用金注。",
            "吳産尚父孫，思脫塵中屨。",
            "嗜學頗驚奇，于我實肺腑。",
            "高材堪遺補，伐冰非所慕。",
            "時于鼓吹間，自得鳴鵠句。",
            "妙語隨霜飈，識我丘園路。",
            "賞音吾敢辭，當傳太冲賦。"
        ],
        "title": "次韻寄錢伸仲",
        "id": "5196d803-16d3-4436-8f6c-8a61cfc1c863"
    },
    {
        "author": "李彭",
        "paragraphs": [
            "遺民百念冷，中歲多囏虞。",
            "不希咸陽價，頓有旁行書。",
            "李侯妙德望，閒雅亦甚都。",
            "南郡此名流，聞聲十年逾。",
            "披雲落星灣，情留厭歸輿。",
            "只今丘園夢，君與川岑俱。",
            "胸中書零亂，清言不躊躇。",
            "曩時僰道囚，風神頗相如。",
            "此翁蟬蛻去，詞林遂榛蕪。",
            "迺于羣憂中，孤笑成歡娛。",
            "冷官類逃禪，未减漢庭疏。",
            "何時招隱巖，追涼遲望舒。"
        ],
        "title": "次陶淵明贈羊長史韻寄李翹叟",
        "id": "7b5e7193-027b-437c-a5a2-4b530d043569"
    },
    {
        "author": "李彭",
        "paragraphs": [
            "白珩藍田生，赤驥渥洼種。",
            "異産非其源，定自難入用。",
            "吳侯掌武孫，九鼎家世重。",
            "筮仕如挽强，妙手一一中。",
            "抱牘鳬鴈行，嚴憚安得縱。",
            "捐金購奇書，嗜學有餘勇。",
            "鄴侯空插架，而子頗成誦。",
            "昨日章水頭，春風吹客夢。",
            "開筵置清醴，落月流畫棟。",
            "念子不負丞，義士色爲動。",
            "梯山貢楛矢，效珍出銀甕。",
            "胡爲百僚底，歲月數賓送。",
            "天邊賞音意，推轂亦云衆。",
            "他年解組歸，三徑着求仲。"
        ],
        "title": "還日涉寄吳世良",
        "id": "bd797a67-6cad-4baa-9041-8cf4587367f2"
    },
    {
        "author": "李彭",
        "paragraphs": [
            "幽棲捐衆累，塵事猶抗行。",
            "浮湛太古相，却掃何癡生。",
            "祇園有勝踐，蒼崖無俗情。",
            "笋輿度絕壑，雷雨下滿盈。"
        ],
        "title": "次九弟遊雲居韻兼簡鄭禹功博士  其一",
        "id": "6a660068-bda0-405a-9c51-505f76086e84"
    },
    {
        "author": "李彭",
        "paragraphs": [
            "矯首出巖幽，斜日耿煙樹。",
            "玄蟬斷續鳴，驚麏縱横去。",
            "未窮山海迹，兹焉賞心遇。",
            "絕勝馳康莊，車鮮馬仍怒。"
        ],
        "title": "次九弟遊雲居韻兼簡鄭禹功博士  其二",
        "id": "d4d1fb9d-7301-4f7b-915e-80f6d83e2d88"
    },
    {
        "author": "李彭",
        "paragraphs": [
            "博士麟一角，曠世獨秀羣。",
            "胸中藏箕潁，筆端生風雲。",
            "平視楚倚相，陋矣知三墳。",
            "佛界飽遊衍，草木俱欣欣。"
        ],
        "title": "次九弟遊雲居韻兼簡鄭禹功博士  其三",
        "id": "bed7e187-f8cc-4f06-86cd-a98063e51904"
    },
    {
        "author": "李彭",
        "paragraphs": [
            "阿彤荷衣時，迺與此山别。",
            "願言奉巾屨，不復苦炎熱。",
            "歸來出新詩，老眼聊一閱。",
            "雖非天姥句，淺凈亦可悅。"
        ],
        "title": "次九弟遊雲居韻兼簡鄭禹功博士  其四",
        "id": "66337d16-a4a4-44f7-b33f-2c5cb441d355"
    },
    {
        "author": "李彭",
        "paragraphs": [
            "病夫世味薄，野處隨年深。",
            "以彼有限景，寫我無窮心。",
            "緬懷太冲語，山水有清音。",
            "時尋松桂約，勿遣嘲書淫。"
        ],
        "title": "次九弟遊雲居韻兼簡鄭禹功博士  其五",
        "id": "adb7b66b-0aaa-4e03-af6b-dbc8be491142"
    },
    {
        "author": "李彭",
        "paragraphs": [
            "泰階就平夷，風軌肅恢敞。",
            "內樞方暢謀，吳岫俄矯掌。",
            "富貴踐危機，紛華嬰世網。",
            "諸生經濟心，緩带赤霄上。",
            "黄金買蛾眉，歌臺争暖響。",
            "未聞舜九官，賣友變俯仰。",
            "重瞳垂衣裳，閶闔映蕩蕩。",
            "均勞當賜環，看公被嘉賞。"
        ],
        "title": "次韻謝朓直中書省詩寄馮彦爲",
        "id": "52ed8c45-bd69-4e06-9224-fe93736a91a7"
    },
    {
        "author": "李彭",
        "paragraphs": [
            "問津實知津，阮屐穿幾兩。",
            "束裝徑巑岏，呼船凌泱漭。",
            "老餘風埃顔，枯槁日日上。",
            "屏居二十載，寡求毎自廣。",
            "眷言季行役，清音當見賞。",
            "聲華慎交綏，物色易摇蕩。",
            "得雋早歸來，毋爲勤掉鞅。"
        ],
        "title": "次韻謝朓京路夜發寄六弟書因以督其歸",
        "id": "916ee5b3-1b70-4b92-b67f-e4363089944e"
    },
    {
        "author": "李彭",
        "paragraphs": [
            "粲粲有道孫，丰姿復亂真。",
            "養氣如晴虹，照映塞外春。",
            "好大有餘韻，雨墊烏角巾。",
            "典學萬人敵，談笑五臺賓。",
            "篆筆壓秦相，翻笑蔡有鄰。",
            "長袖果善舞，巨價藏百珍。",
            "豈繄寂寞中，見此妙入神。",
            "平生樂聞善，况我骨肉親。",
            "孟堅贊炎漢，揚雄賦逐貧。"
        ],
        "title": "寄郭循正",
        "id": "bd1ea260-1d2a-4fe9-8de4-4cf1f9514c87"
    },
    {
        "author": "李彭",
        "paragraphs": [
            "名郎摩霄翼，徑逐先賢騖。",
            "奇胸如洞庭，中藏萬烟樹。",
            "憶昨易前期，寒暑亦云屢。",
            "雖聮臺省班，未减江湖趣。",
            "老境専一丘，病著隨所遇。",
            "何時過我來，嘗柑噀香霧。"
        ],
        "tags": [
            "洞庭湖"
        ],
        "title": "次謝宣城出新林浦向板橋韻寄汪彦章",
        "id": "d256a0a1-2a7a-4c75-8830-71e348ee4aa0"
    },
    {
        "author": "李彭",
        "paragraphs": [
            "憶昔悵有違，平湖拍天漲。",
            "公乘美滿風，乘興破巨浪。",
            "我歸茅屋底，念切情惝恍。",
            "中間忽抱瘵，此病最无妄。",
            "伏枕辭鳴蟬，秋風吹倚杖。",
            "緬懷醉夷門，歗咏真愜當。",
            "頗復持漫刺，曳裾謁丞相。",
            "曩者金石交，爲子傾家醸。",
            "膚清神更清，年壯思亦壯。",
            "蘭臺要給札，抒寫不流宕。",
            "讜言動主意，湛思慰人望。",
            "歸帆拂五老，停艫當疊嶂。",
            "不忘茗果期，烟扉聊一訪。"
        ],
        "title": "寄陳無感",
        "id": "6fb9927c-ea6b-48be-ad1d-6028cf1caaef"
    },
    {
        "author": "李彭",
        "paragraphs": [
            "劉郎平昔居，門巷草芊芊。",
            "念我眼中人，骨驚淚潺湲。",
            "中允實高蹈，倦遊自丁年。",
            "問舍得匡廬，卜宅如澗瀍。",
            "懸車著屋山，騎牛弄寒泉。",
            "秘書極精銳，筆下走百川。",
            "口戈擊姦佞，直聲寰宇喧。",
            "諸郎排候鴈，一一落雲天。",
            "獨餘漫郎叟，高名星斗聮。",
            "辟書日夜催，援毫錄羣仙。",
            "幾負喪明責，掛冠遂言旋。",
            "中河忽墜月，半岳遽摧巔。",
            "孤嫠俱幽憤，一仆無復痊。",
            "傳家惟蔡琰，擇壻得鮑宣。",
            "驅車官殊方，衡宇頽荒阡。",
            "壞壁蝸篆滿，小窗蛛網懸。",
            "翠藹遠山暝，蒼苔修竹連。",
            "往時所憩樹，相與聽鳴蟬。",
            "忽逢持斧翁，葆鬢青行纒。",
            "採薪收斜日，伐竹破疏煙。",
            "沉痛迫中腸，裴回不能前。",
            "高明鬼得瞰，豈弟神所捐。",
            "微吟復凄斷，暮角西風傳。"
        ],
        "tags": [
            "庐山"
        ],
        "title": "余與劉壯輿先大父屯田父秘丞爲契家壯輿又與予厚不數年皆下世今過其故居",
        "id": "f1056ecb-12af-45f1-ba35-67b651c6fc9f"
    },
    {
        "author": "李彭",
        "paragraphs": [
            "剩客苦填委，神交多乖離。",
            "静言數存沒，驚風邈難追。",
            "水清石自見，山高鳥鳴悲。",
            "一盃且相屬，何庸記吾誰。"
        ],
        "title": "予與謝幼槃董瞿老諸人往在臨川甚昵幼槃已在鬼錄後五年復與瞿老會宿于星渚是夕大風雨因誦蘇州誰知風雨夜復此對床眠之句歸賦十章以寄  其一",
        "id": "6300c1ef-36b1-4593-9453-6e051f948416"
    },
    {
        "author": "李彭",
        "paragraphs": [
            "久矣羌山遊，幽討無復遺。",
            "如觀侏儒節，觸類或可推。",
            "山靈厚相戲，傲以所不知。",
            "故放出岫雲，變更無定姿。"
        ],
        "title": "予與謝幼槃董瞿老諸人往在臨川甚昵幼槃已在鬼錄後五年復與瞿老會宿于星渚是夕大風雨因誦蘇州誰知風雨夜復此對床眠之句歸賦十章以寄  其二",
        "id": "be127360-e1fc-42a9-8d4d-d870c4c77741"
    },
    {
        "author": "李彭",
        "paragraphs": [
            "憶昨謝幼輿，宜著丘壑中。",
            "論交麯糵底，愁絕連樽空。",
            "自我失此士，清夢隨歸鴻。",
            "封胡與羯末，安知無餘風。"
        ],
        "title": "予與謝幼槃董瞿老諸人往在臨川甚昵幼槃已在鬼錄後五年復與瞿老會宿于星渚是夕大風雨因誦蘇州誰知風雨夜復此對床眠之句歸賦十章以寄  其三",
        "id": "eace5eeb-da47-49c1-aed5-14aac425fd7e"
    },
    {
        "author": "李彭",
        "paragraphs": [
            "高臺擬峴首，孤峰陵天姥。",
            "與子各壯年，車鮮馬亦怒。",
            "歲月忽欺人，于邁不可補。",
            "詎知唤仍回，藜床同夜雨。"
        ],
        "title": "予與謝幼槃董瞿老諸人往在臨川甚昵幼槃已在鬼錄後五年復與瞿老會宿于星渚是夕大風雨因誦蘇州誰知風雨夜復此對床眠之句歸賦十章以寄  其四",
        "id": "03f24b1c-3535-49a4-bfac-8db217358f20"
    },
    {
        "author": "李彭",
        "paragraphs": [
            "誰其妙丹青，將軍獨曹霸。",
            "能開生面姿，拂絹貎照夜。",
            "偉哉千載後，萬金不當價。",
            "吾欲評斯文，善學如善畫。"
        ],
        "title": "予與謝幼槃董瞿老諸人往在臨川甚昵幼槃已在鬼錄後五年復與瞿老會宿于星渚是夕大風雨因誦蘇州誰知風雨夜復此對床眠之句歸賦十章以寄  其五",
        "id": "c07b5755-898d-4dfc-97e0-7e487bb101a2"
    },
    {
        "author": "李彭",
        "paragraphs": [
            "却老煩青精，度歲掘黄獨。",
            "長乘下澤車，何煩挾丹轂。",
            "求我盛年非，常恐不可復。",
            "永結交舊歡，阿謨甘碌碌。"
        ],
        "title": "予與謝幼槃董瞿老諸人往在臨川甚昵幼槃已在鬼錄後五年復與瞿老會宿于星渚是夕大風雨因誦蘇州誰知風雨夜復此對床眠之句歸賦十章以寄  其六",
        "id": "0aaa7c35-6b0c-47b1-a6b0-c958e4176733"
    },
    {
        "author": "李彭",
        "paragraphs": [
            "吾憐阮嗣宗，口不掛臧否。",
            "是眼何親疏，青白生譽毁。",
            "照鄰殆庶者，穎脫當悟此。",
            "本心如虚空，何嘗受塵滓。"
        ],
        "title": "予與謝幼槃董瞿老諸人往在臨川甚昵幼槃已在鬼錄後五年復與瞿老會宿于星渚是夕大風雨因誦蘇州誰知風雨夜復此對床眠之句歸賦十章以寄  其七",
        "id": "192df1b5-8300-43a4-b714-e04c3b34cdfd"
    },
    {
        "author": "李彭",
        "paragraphs": [
            "曩時太傅公，日下欲無對。",
            "富貴恐不免，大節在顯晦。",
            "一朝出東山，勲業到鼎鼐。",
            "眷言固窮士，難進思易退。"
        ],
        "title": "予與謝幼槃董瞿老諸人往在臨川甚昵幼槃已在鬼錄後五年復與瞿老會宿于星渚是夕大風雨因誦蘇州誰知風雨夜復此對床眠之句歸賦十章以寄  其八",
        "id": "f59f0b9d-f9c2-4017-876b-5f90c508012d"
    },
    {
        "author": "李彭",
        "paragraphs": [
            "脂車離郊園，潛筠人許長。",
            "歸來十畝陰，縹節已儲霜。",
            "畦畛日將蕪，况復病在床。",
            "亭亭望五老，煙雲晚蒼茫。"
        ],
        "title": "予與謝幼槃董瞿老諸人往在臨川甚昵幼槃已在鬼錄後五年復與瞿老會宿于星渚是夕大風雨因誦蘇州誰知風雨夜復此對床眠之句歸賦十章以寄  其九",
        "id": "128a6339-9ae8-4d91-b064-563e2d0cfc56"
    },
    {
        "author": "李彭",
        "paragraphs": [
            "渚蒲方蒨絢，汀草亦芊緜。",
            "扶藜數過鳥，蕩槳看歸船。",
            "董子有來約，要在秋風前。",
            "已辦河朔飲，更哦陶令篇。"
        ],
        "title": "予與謝幼槃董瞿老諸人往在臨川甚昵幼槃已在鬼錄後五年復與瞿老會宿于星渚是夕大風雨因誦蘇州誰知風雨夜復此對床眠之句歸賦十章以寄  其一○",
        "id": "025bd2fc-a85b-4e56-a661-37b862a52cd5"
    },
    {
        "author": "李彭",
        "paragraphs": [
            "萬壑無定姿，勝處加風烟。",
            "愛山亦尤物，常怵他人先。",
            "凌厲矯雲翮，酬酢含風蟬。",
            "終日松路永，冲襟頗蕭然。"
        ],
        "title": "喜遇洪仲本于山南以蟬噪林逾静鳥鳴山更幽爲韻作十詩寄之兼呈駒父  其一",
        "id": "e1433282-842b-4bea-afc6-f77f447d69eb"
    },
    {
        "author": "李彭",
        "paragraphs": [
            "故人隔秋水，夢往寧可到。",
            "山南會心處，不負乾鵲噪。",
            "胸中如陰雨，百穀仰一膏。",
            "嘉德向來深，此事神所勞。"
        ],
        "title": "喜遇洪仲本于山南以蟬噪林逾静鳥鳴山更幽爲韻作十詩寄之兼呈駒父  其二",
        "id": "06bb7490-cdfd-4480-9022-01e8cb0e0e45"
    },
    {
        "author": "李彭",
        "paragraphs": [
            "明月出東壁，歷井復捫參。",
            "如我飲歡伯，了無經世心。",
            "土膏富畦壠，濁醪有常斟。",
            "鳥語復見廣，浩蕩栖雲林。"
        ],
        "title": "喜遇洪仲本于山南以蟬噪林逾静鳥鳴山更幽爲韻作十詩寄之兼呈駒父  其三",
        "id": "89d1b14f-e357-400d-a356-763cca9f9f2f"
    },
    {
        "author": "李彭",
        "paragraphs": [
            "遊目霄壤間，禀生不可逾。",
            "企躍有定在，嗜好真殊途。",
            "超詣方獨往，安然鐘鼎娛。",
            "嗟彼强聒士，營營竟何如。"
        ],
        "title": "喜遇洪仲本于山南以蟬噪林逾静鳥鳴山更幽爲韻作十詩寄之兼呈駒父  其四",
        "id": "997af659-9b6e-4371-b5cf-a4988f195aa9"
    },
    {
        "author": "李彭",
        "paragraphs": [
            "老圃志沉鬱，久哉宦悰冷。",
            "道廣雖難周，恬愉境元静。",
            "著書雪明窗，垂老真雋永。",
            "諸郎汗血姿，一一皆絕影。"
        ],
        "title": "喜遇洪仲本于山南以蟬噪林逾静鳥鳴山更幽爲韻作十詩寄之兼呈駒父  其五",
        "id": "2d8f9534-f4a2-46c6-bb4f-c13d1003422b"
    },
    {
        "author": "李彭",
        "paragraphs": [
            "窗上飛野馬，酒中鳴山鳥。",
            "俯仰幾何時，秋林風嫋嫋。",
            "高懷凡情盡，虚齊塵事少。",
            "卧讀若耶詩，意寄在雲表。"
        ],
        "title": "喜遇洪仲本于山南以蟬噪林逾静鳥鳴山更幽爲韻作十詩寄之兼呈駒父  其六",
        "id": "cd3634c6-d8ea-4d03-9f94-405f22acdc83"
    },
    {
        "author": "李彭",
        "paragraphs": [
            "綠髪嗜翰墨，頗徂成章程。",
            "耽思且傍訊，僅有能詩聲。",
            "老語如凍芋，時時强抽萌。",
            "公等極英妙，毎聞鸞鳯鳴。"
        ],
        "title": "喜遇洪仲本于山南以蟬噪林逾静鳥鳴山更幽爲韻作十詩寄之兼呈駒父  其七",
        "id": "6eb69e94-0bfa-4226-a1ff-f003bb1f32af"
    },
    {
        "author": "李彭",
        "paragraphs": [
            "禹金貢九牧，鑄鼎知神姦。",
            "博學如地負，能發鍵與關。",
            "奇貨只希價，妙語期藏山。",
            "要當繼三代，何勞追二班。"
        ],
        "title": "喜遇洪仲本于山南以蟬噪林逾静鳥鳴山更幽爲韻作十詩寄之兼呈駒父  其八",
        "id": "4917fb15-2826-4778-892b-98c6d6f10695"
    },
    {
        "author": "李彭",
        "paragraphs": [
            "豺祭秋事歸，蓐收遂爲政。",
            "爽氣挾曙來，風露頗輝映。",
            "祛我中夜懶，起予維摩病。",
            "回首問炎蒸，暴謔子難更。"
        ],
        "title": "喜遇洪仲本于山南以蟬噪林逾静鳥鳴山更幽爲韻作十詩寄之兼呈駒父  其九",
        "id": "0c67e572-47b1-4afc-8d2d-c54a22260539"
    },
    {
        "author": "李彭",
        "paragraphs": [
            "倚杖覽清曠，江臯事事幽。",
            "戰勝名義府，策勲逾徹侯。",
            "世故毎情得，塵緣成語偷。",
            "長吟撫孤松，濯足清江流。"
        ],
        "title": "喜遇洪仲本于山南以蟬噪林逾静鳥鳴山更幽爲韻作十詩寄之兼呈駒父  其一○",
        "id": "4f1a83e2-329d-4bbe-acc4-c65185a57bf4"
    },
    {
        "author": "李彭",
        "paragraphs": [
            "孤雲亦羣遊，勁柏受遠托。",
            "烈士懷貞心，肯勞常情度。",
            "堂堂顔太師，立朝獨莊諤。",
            "太宗柱石衰，中夜懸六博。",
            "朝廷冠劍人，孤君資元惡。",
            "公當蔡州鋒，活國立然諾。",
            "頭顱危一葉，舌本未渠弱。",
            "恥爲蘇屬國，華顛圖麟閣。",
            "想當凶焰時，直氣森噴薄。",
            "廟貌存典刑，社鼓追冥漠。",
            "我生當昭代，何憾涕横落。",
            "浩歌招遊魂，白眼瞪寥廓。"
        ],
        "title": "蔡州顔魯公祠",
        "id": "9859ab2f-3b38-4086-ba8a-72315fd38faa"
    },
    {
        "author": "李彭",
        "paragraphs": [
            "商飈吹菰蒲，船官雙停槳。",
            "中有陳太丘，堂堂道彌廣。",
            "容我拜牀下，凛然增妙想。",
            "碧洞名家兒，侍立資開爽。",
            "取琴爲我彈，襟懷自恢朗。",
            "蘭芽弄徽絃，巖谷發佳響。",
            "迺翁琮璧姿，風氣日豪上。",
            "一言犯台鼎，放逐金波漲。",
            "郎君翠眉低，沉憂雜悲壯。",
            "滄海連三山，攫醳共消長。",
            "生雛有如此，十年違色養。",
            "推手且罷休，夕嵐横莽蒼。"
        ],
        "title": "聽了公孫彈琴",
        "id": "849d0bea-1fbd-4754-8774-bd0c48e6140c"
    },
    {
        "author": "李彭",
        "paragraphs": [
            "倦夜苦夜短，追涼卧前楹。",
            "清飈颯然至，滓穢開天經。",
            "月在房心間，木末相將明。",
            "頻年困秔稌，何足糝藜羮。",
            "一飽吾可必，呼兒斟醁醽。",
            "酣歌幾達曙，露下濕流螢。"
        ],
        "title": "倦夜",
        "id": "25d014b9-5002-4a26-b788-10b53b53fb15"
    },
    {
        "author": "李彭",
        "paragraphs": [
            "孟夏始三氣，暑還自何鄉。",
            "稍稍切肌骨，病著徑卧床。",
            "雲從甌峰來，將雨送微涼。",
            "容與過朝市，殷勤洒林塘。",
            "幽窗多僧氣，頗带山茶香。",
            "縹思隨歸雲，冉冉列禪房。",
            "此物方料理，陰崖容伏藏。",
            "火老恐愈濁，熏煮猶未央。",
            "會當牋山靈，時來呵不祥。"
        ],
        "title": "雨坐遣心",
        "id": "412b907c-32f4-4232-b680-cd2ab2b932bc"
    },
    {
        "author": "李彭",
        "paragraphs": [
            "麟經書王法，聖筆行天誅。",
            "丘明發其藴，磊磊照九隅。",
            "奈何蠒栗犢，命曰相斫書。",
            "世不足董狐，殺青議其覆。",
            "無煩家置喙，粲若夜占斗。",
            "舌本未暇澆，但自飲醇酎。"
        ],
        "title": "讀左氏",
        "id": "03588ba4-ee5c-4c2e-92ca-b50c34a59b3f"
    },
    {
        "author": "李彭",
        "paragraphs": [
            "昔在馮光禄，精兵伐莎車。",
            "大宛獻象龍，權奇天馬駒。",
            "朝趨不動塵，歷塊暮過都。",
            "銀鞍香羅帕，晞驥行坦途。",
            "一朝伏轅下，局趣時長吁。",
            "霜蹄繞羊腸，翻思在坰娛。",
            "復聞郭槖駝，種蓺絕代無。",
            "擢秀土膏動，安恬肆紆餘。",
            "儕流失妙理，静躁由來殊。",
            "木性不受觸，剥膚驗榮枯。",
            "柳侯爲作傳，臨民真楷模。",
            "嗣公武夷秀，淡然雲水徒。",
            "風期壓支遁，淵源從老盧。",
            "膏肓在巖壑，浩浩不可汙。",
            "屢辭公侯聘，煙霞閟團蒲。",
            "忽著垢墨衣，俯身蛙黽區。",
            "我本佛國净，示見穢土居。",
            "譬之噴玉姿，驤首徑崎嶇。",
            "雖懷萬里氣，詎可輕艱虞。",
            "亦如蒔卉木，涵養須敷腴。",
            "根節藏蠹蝎，安忍不剔除。",
            "名駒即商鑒，種術毋令疏。",
            "邾蟊或蜂蠆，三言成於菟。",
            "願公置坐右，愛之良不誣。",
            "夜窗爲長吟，霜飈響高梧。"
        ],
        "title": "送嗣行叟住雲巖",
        "id": "01156f1b-c5c2-44e2-b6ea-5162fbece430"
    },
    {
        "author": "李彭",
        "paragraphs": [
            "憶女垂九齡，尋幽非舊常。",
            "兩鬢忽如棘，歌聲類蒙莊。",
            "山色故無恙，老者鬚眉蒼。",
            "載之著車後，誰言山路長。",
            "毎逢勝絕處，賦詩要難忘。",
            "大雪渺空曠，清境詎可望。",
            "燭龍何時來，銜曜發暉光。",
            "長懷亦云極，煙渚聞鶖鶬。"
        ],
        "title": "次九弟阻雪不得遊雲居",
        "id": "f11097cf-d0ef-4d2a-91e9-188997bb3197"
    },
    {
        "author": "李彭",
        "paragraphs": [
            "愛山勇成癖，巖壑羅心胸。",
            "政使詣幽絕，何如天際逢。",
            "春雨雲斷續，蔽虧歐岌峰。",
            "如我金石交，渺然曠音容。",
            "眼邊出突兀，煙霞更葱蘢。",
            "方營五字賞，鳥下醉吟中。"
        ],
        "title": "雨後望雲居",
        "id": "87d60cdb-b1e0-4508-9351-ed05af1a401e"
    },
    {
        "author": "李彭",
        "paragraphs": [
            "人心各如面，石交定難逢。",
            "吾觀蘇夫子，真有古人風。",
            "自開蔣生徑，日望求羊蹤。",
            "乃攜李長吉，上我歐岌峰。",
            "羌山落君手，稍欲吞附庸。",
            "練練峰上雲，蕭蕭巖際松。",
            "想當岸綸巾，嘯傲驚歸鴻。",
            "我有浣花竹，隔林聞曙鐘。",
            "幽禽發佳響，亦足披心胸。",
            "何當小休轡，一尊聊此同。"
        ],
        "title": "聞蘇大養直同李子充遊雲居作此詩招之",
        "id": "048641ac-dfca-4cd1-9028-d04ea6943c1f"
    },
    {
        "author": "李彭",
        "paragraphs": [
            "風窗生晚聽，雨砌耀宵行。",
            "斜柯横吹度，緣堦細草生。",
            "片月懸屋角，嬋娟有餘情。",
            "世味了無取，虚懷浩難盈。"
        ],
        "title": "再次阿敵韻寄舒大士兼簡微首座  其一",
        "id": "b7f43bb8-39a5-411b-a1c8-7368f9520d52"
    },
    {
        "author": "李彭",
        "paragraphs": [
            "欲念山阿人，臨崖九秋樹。",
            "袖手謝鼎來，屬袂推不去。",
            "兀爾自忘緣，湛然隨所遇。",
            "稱譏洶濤波，渤澥恬喜怒。"
        ],
        "title": "再次阿敵韻寄舒大士兼簡微首座  其二",
        "id": "b293985b-7bb1-4377-ab64-448f010c67a8"
    },
    {
        "author": "李彭",
        "paragraphs": [
            "我亦樂清曠，頗甘去人羣。",
            "回觀蔭華軒，澹如秋空雲。",
            "二桃殺三士，纍纍蕩陰墳。",
            "吾廬蔽床席，有托衆鳥欣。"
        ],
        "title": "再次阿敵韻寄舒大士兼簡微首座  其三",
        "id": "a7b4f4c5-1570-41a2-abab-6a7255e23b0a"
    },
    {
        "author": "李彭",
        "paragraphs": [
            "室邇會面稀，軔發分首别。",
            "緬思耐久交，不爲翕翕熱。",
            "祇夜在貝多，有懷時間閱。",
            "嚬伸三昩起，燕坐真適悅。"
        ],
        "title": "再次阿敵韻寄舒大士兼簡微首座  其四",
        "id": "b1f73036-b444-4207-aa8e-8ce6056e103d"
    },
    {
        "author": "李彭",
        "paragraphs": [
            "吳産微開士，膏肓巖穴深。",
            "向來避小草，于今有遠心。",
            "懸知軒轅律，定非桑濮音。",
            "寒藤且高閣，川塗多毒淫。"
        ],
        "title": "再次阿敵韻寄舒大士兼簡微首座  其五",
        "id": "2186c850-bfe6-4a7f-84b4-2d88557c60b6"
    },
    {
        "author": "李彭",
        "paragraphs": [
            "鄭袖椒房寵，音容勝莫愁。",
            "多情上官郎，朝夕侍冕旒。",
            "從來秋水好，見謂繞指柔。",
            "何堪女嬃罵，竟與馮夷遊。",
            "至今荆楚兒，奮舟競長流。",
            "重華改前度，歸翮起南州。",
            "莫作古時恨，静聽羣謌謳。"
        ],
        "title": "端午",
        "id": "fdbffe54-6bdc-4711-b550-bd5612ddd2ef"
    },
    {
        "author": "李彭",
        "paragraphs": [
            "曩時謝仁祖，蕭散北牗下。",
            "捍撥響鵾絃，天際頗閒暇。",
            "淵明曲肱卧，餘事眼不掛。",
            "便欲俯羲皇，凉飈助矜詫。",
            "縱觀兩郎傳，明如丹青畫。",
            "獨于避俗翁，英姿猶可借。",
            "此翁多新詩，天成妙風雅。",
            "不從人間來，句法殆神化。",
            "伊予綠髪時，奮舌談王覇。",
            "中歲懶問津，銳意學耕稼。",
            "一往二十年，了不畏嘲罵。",
            "性初嗜清醥，病見杯勺怕。",
            "徑作雲窗眠，端回俗流駕。",
            "緬懷吳朝歌，南州滿聲價。",
            "虎脊天廐姿，未覆香羅帕。",
            "顧我迺神交，素書毎盈把。",
            "何時逐飛蓋，西園樂清夜。",
            "微吟望天末，虚懷聊空寫。"
        ],
        "title": "北窗睡起有懷吳世南",
        "id": "aa5eddd3-1c8a-4969-b95e-6dd542cca1a3"
    },
    {
        "author": "李彭",
        "paragraphs": [
            "江城春事還，温風攪清晝。",
            "花藥粲以繁，好鳥俱應候。",
            "客中維摩病，何心折楊柳。",
            "黄鸝勸窺園，于我意頗厚。",
            "緬懷趙明府，傾蓋真若舊。",
            "翩翩佳公子，弈弈名世胄。",
            "筆可扛龍文，識足辨虀臼。",
            "何當與若人，長歗向宇宙。"
        ],
        "title": "病中有懷",
        "id": "f798ea64-fc14-46a6-a7f5-c9e502574fbc"
    },
    {
        "author": "李彭",
        "paragraphs": [
            "户牖煙霞積，池塘蒲稗深。",
            "幽鳥如交友，招唤出疏林。",
            "懷人隔湓浦，終朝梁父吟。",
            "别鵠太古澹，徽絃寫瑶琴。",
            "誰能領斯妙，士貴相知心。",
            "僧彌非謝守，其誰能賞音。",
            "深衷若爲寄，長歗看遥岑。"
        ],
        "title": "有懷張掾師言",
        "id": "8db5f5e5-d94c-4566-b885-134ea0861f74"
    },
    {
        "author": "李彭",
        "paragraphs": [
            "吏隱専一壑，才名横九州。",
            "袖手煙雨外，坐看江漢流。",
            "斯人美無度，孤標可鎮浮。",
            "窮居白日静，蒼苔門巷周。",
            "永懷不可見，臺笠向西疇。"
        ],
        "title": "有懷鄭禹功",
        "id": "edbe6aa5-276e-491a-b948-8b3f49ced3f9"
    },
    {
        "author": "李彭",
        "paragraphs": [
            "鼠鏖觸蠻兵，客夢寒窗短。",
            "牛斗挂闌干，起視夜參半。",
            "虎頭丹青手，欲畫澀回腕。",
            "兔尖渴陶泓，得句亦不漫。",
            "龍沙懷石友，羽觴舊無算。",
            "蛇飛梵王壁，絡繹壯神觀。",
            "醉踏吳沙歸，轉眄歲月換。",
            "羊腸自詰曲，馳道方晏晏。",
            "旋攜古菱花，悟罷如冰泮。",
            "雞園談妙口，當我一笑粲。",
            "狗監浪延譽，凌雲非吾願。",
            "猪蹄祝汙邪，舉世良可歎。"
        ],
        "title": "夜坐懷師川戲效南朝沈炯體",
        "id": "732f7ee0-ce3d-4cae-b2d1-25f62e2f2b6d"
    },
    {
        "author": "李彭",
        "paragraphs": [
            "歸雲度山椒，木末留夕照。",
            "聮翩銜尾鴉，不復明楚調。",
            "安知牛尻沒，便出豐年笑。",
            "南阮有偉人，領略造意表。",
            "端憂突不煙，岑寂有餘妙。",
            "簡遠到安豐，邁往同逸少。",
            "頗教弟子員，鉛槧發清奥。",
            "誰可相推轂，僅自免鐫譙。",
            "閱月不傳音，柴門跡如掃。",
            "藜床還睡債，癭杯敦夙好。",
            "爲君短長吟，扶笻送飛鳥。"
        ],
        "title": "雪晚望懷子充宗弟",
        "id": "78f96331-18e7-454d-af1a-1c3caa3a403a"
    },
    {
        "author": "李彭",
        "paragraphs": [
            "彌年曠不接，耿耿心未闌。",
            "緣何稅君鞅，飽看江西山。",
            "追涼故園樹，待月房心間。",
            "君歸有後約，悵望何時還。"
        ],
        "title": "懷子充復次間字韻",
        "id": "eb8e8f1d-7fed-4aa1-8390-632a60353d86"
    },
    {
        "author": "李彭",
        "paragraphs": [
            "兄家咸陽公，餘澤被巖麓。",
            "怪底多珪璋，藍田自生玉。",
            "我獨出衰緒，嗜酒仍愛竹。",
            "晝眠殷晴雷，看雲腰不束。",
            "作堂延野色，風吹草心綠。",
            "情間飛鳥親，相呼暝投宿。",
            "往往遼東鶴，來栖手栽木。",
            "心期得幽子，浩歌去邊幅。",
            "抱甕同灌畦，牽蘿來補屋。",
            "修文不無人，付渠調玉燭。"
        ],
        "title": "元亮詩次玉局翁過二李故居韻賞僕作草堂于故園同賦一章",
        "id": "ba3e1b10-f2fc-47de-a53c-e83f3cad4464"
    },
    {
        "author": "李彭",
        "paragraphs": [
            "董子侯官秀，養真匡山陰。",
            "瓊田蓺金糓，絳雪飛瑶林。",
            "種杏令虎守，償稻見本心。",
            "淮南雞犬仙，舐鼎昇瑶岑。",
            "寒泉冽舊井，遺風猶至今。",
            "我來澡鬚眉，憑虚欲駸駸。",
            "稅駕不忍去，遂歌梁父吟。"
        ],
        "tags": [
            "庐山"
        ],
        "title": "董真人煉丹井",
        "id": "07325f01-554d-49ba-93e0-5490f23559ba"
    },
    {
        "author": "李彭",
        "paragraphs": [
            "君家建鄴城東頭，捲簾卧對長淮流。",
            "除書謗書不到耳，空洞腹中無片愁。",
            "白浪從高瓦棺閣，清夜無人響猿鶴。",
            "琴聲時復一挑之，北斗横天月將落。",
            "御風過我故山岑，一寫太古之清音。",
            "當春風動爲凄緊，波底時聞龍一吟。",
            "坐觀人琴成二妙，覺來形穢顔枯槁。",
            "伯牙袖手意有餘，請公臨流一舒嘯。"
        ],
        "title": "聽侍其雲叟琴",
        "id": "aafdd7b1-8a8b-449c-b2c9-29d6642c239d"
    },
    {
        "author": "李彭",
        "paragraphs": [
            "鵾絃鐡撥世多有，玉筝銀甲嗟凡陋。",
            "平生綠綺醒心泉，凈洗耳根端不朽。",
            "鍊師霜髭已滿頤，履霜坐彈霜葉飛。",
            "腐儒凍餒非所惜，物物願荷皇天慈。"
        ],
        "title": "聽程道士琴",
        "id": "8a7061e4-16be-4f78-ad2f-210707c344e8"
    },
    {
        "author": "李彭",
        "paragraphs": [
            "花縣潘郎未白頭，下從玉局仙翁遊。",
            "平生四海饒次守，脫冠壞衲藏深幽。",
            "死生俱在天一角，句法不復陰梁州。",
            "眼明得此道人演，更遣權詩遮世眼。",
            "唤起蘄春十年夢，恍如神明還舊觀。",
            "黑柏蒼鷹飽欲飛，天馬銜芻方來漢。",
            "演翁自是塵外客，筆端秀句應無敵。",
            "禪餘軋軋弄鳴機，紫鳯天吳亂紅碧。",
            "會當載月漾舟來，盡出公家金粟尺。"
        ],
        "title": "演上人以權詩示余歸其卷演師系以長句",
        "id": "02dde092-b857-4cd0-9cab-1fbe0be70bbc"
    },
    {
        "author": "李彭",
        "paragraphs": [
            "西風鏖暑功夫深，老火由來欺稚金。",
            "蠻花缺月午夢短，伐翳正爾開遙岑。",
            "忽看僧珍五字句，妙想寔與神明聚。",
            "清如明月東澗泉，壯如玄豹南山霧。",
            "抑揚頓挫百態隨，鷙鳥欲舉風迫之。",
            "莫言持此黄初詩，直恐竟亦不能奇。",
            "老懷凜凜受霜氣，想見此郎冰雪姿。",
            "鄙夫好詩如好色，嫣然一笑可傾國。",
            "擊節歌之侑歡伯，杯中安得着此客。",
            "此客不肯紲塵羈，况復世網如蛛絲。",
            "秋空横河鵰鶚上，不許蜂蝶同所歸。",
            "漢家太尉死宗社，大鳥泣墳天所借。",
            "謝傅未吐活國謀，賫恨懷奇赴泉下。",
            "僧珍向來期此人，頽波砥柱妙入神。",
            "要當疊些湘水濱，唤起猶足張吾軍。"
        ],
        "title": "觀吕居仁詩",
        "id": "9bc5bd2b-6abc-4034-ba60-fc661b91c276"
    },
    {
        "author": "李彭",
        "paragraphs": [
            "琳山寺前雨翻盆，辟邪渡頭争渡喧。",
            "湖光主人敬愛客，解装咄嗟開酒樽。",
            "江城花盡柳亦老，薄暮歡娯憐草草。",
            "殷勤爲唤兩紅顔，始知人好鳥還好。",
            "斑斑鬢間少黑絲，客中不復憂心擣。",
            "阻酒中聖少年時，江湖放浪真忘歸。",
            "老來頗喪丈夫勇，心隨暝鳥投林飛。"
        ],
        "title": "曉發琳山晚會於湖光亭",
        "id": "ced7baf9-dcc8-42ed-abaf-8366f7fbf2f6"
    },
    {
        "author": "李彭",
        "paragraphs": [
            "門無褦襶軒車過，草廬寂寂南陽卧。",
            "夫君掀髯來扣關，不减昔日陳驚座。",
            "肉食者鄙無遠謀，喜君義氣横霜秋。",
            "已看獻策尊王室，白筆應須上黑頭。"
        ],
        "title": "謝人見過",
        "id": "f57cd8cb-a03a-4225-b5a7-e0393632615b"
    },
    {
        "author": "李彭",
        "paragraphs": [
            "伐鼓放船落星渚，争曙鳬鴻集儔侣。",
            "乾旋坤轉風掀掀，陽侯就戮波臣怒。",
            "廬山孤巘政排空，複閣重樓欲無路。",
            "水蟲瑣細何足云，竊發凴陵敢予侮。",
            "長年吞聲三老悲，老妻驚呼稚子啼。",
            "病軀不能自料理，袖手懸知虀粉期。",
            "謝公吟嘯吾豈敢，興公悲號差勝之。",
            "寒葅百甕未渠盡，猶得餘生見昏覲。",
            "歸帆行將拂五老，要及霜風快雁隼。",
            "徑須作牋寄魴鱮，行路艱難公莫遽。"
        ],
        "tags": [
            "庐山"
        ],
        "title": "遭風禱神林浦",
        "id": "20fa7a52-0fbe-4f03-baa6-1f3fbb02055a"
    },
    {
        "author": "李彭",
        "paragraphs": [
            "去年闌冬亦戒塗，北風吹雪邾城隅。",
            "八字山頭駕高浪，曙角更聽吹單于。",
            "今年南至又行役，蕭寺佛香僧飲俱。",
            "身在瀟湘黄蔑舫，眼看惠崇歸雁圖。",
            "緬懷吾家之季子，細酌明窗愁欲無。",
            "詩腸定遭酒媒孽，語作曉霜催槁梧。",
            "漫將長句代作草，河凍難求雙鯉魚。",
            "歸期不落蜡賓後，行李困來頻寄書。"
        ],
        "title": "南至日離同安舟中寄阿弓",
        "id": "d9c80ba1-328b-43d7-9e25-eea232760f33"
    },
    {
        "author": "李彭",
        "paragraphs": [
            "北風驅雲度危嶠，日下蒼茫煙靄横。",
            "山靈唤客起杖屨，定自不凡爲此行。",
            "山南冥搜未得妙，山陰問津向猿鳥。",
            "遙岑疊疊羅峻屏，溪流濺濺鳴楚調。",
            "眼明全椒道士家，丹砂入頰暾朝霞。",
            "談間勃窣妙理窟，挽不聽去猶欲遮。",
            "縹思右轄千丈松，眉宇中藏嵇阮風。",
            "放船雲夢鬼作祟，磈磊仆卧洪濤中。",
            "此翁身大不及膽，引帆復逐天邊鴻。",
            "淵宗堂中柱史裔，黄鵠作雛欺鶴唳。",
            "衣裾不著京洛塵，潛心涪翁哦五字。",
            "相逢俄頃復解攜，韻勝遣人增想似。",
            "僧窗夢短夜復長，句挾寒霜聊可寄。"
        ],
        "title": "夜宿寶巖寄寇李二鍊師兼懷王環中",
        "id": "cbd2aacc-4e51-4500-9539-dcd80723fe9d"
    },
    {
        "author": "李彭",
        "paragraphs": [
            "窮山歲晚滿煙雨，欣逢支公會心侣。",
            "斵詩已度曹劉前，談玄復恃殽函固。",
            "寒廳夜寂斗正横，衰懷徑協滄洲趣。",
            "新章頓挫兵出奇，遙隨歸雁下煙渚。",
            "胸中書傳要扶疏，筆端聯翩將脫兔。",
            "淵淵撾就漁陽摻，遽作回帆聽鳴鼓。",
            "明窗試翫老髯語，黄鵠看君響長阜。",
            "山陰傲吏有僧珍，水鏡湛然當見許。"
        ],
        "title": "寄崇書記",
        "id": "00b886f1-38eb-4fe7-b475-eb3f579ef6b6"
    },
    {
        "author": "李彭",
        "paragraphs": [
            "道人欲居甘露滅，年來寄食温柔鄉。",
            "開單展鉢底事遠，舉案齊眉風味長。",
            "我衰日涉甘岑寂，頗遭霜刺頤長出。",
            "願隨魚鼓供伊蒲，一墮塵網誰能力。",
            "要知在欲是行禪，久聚荷花顔色鮮。",
            "秋濤風怒何掀掀，莫倒危檣沈法船。"
        ],
        "title": "寄甘露滅",
        "id": "ee4ee882-b9c3-4cf7-9e6d-c13dbb587104"
    },
    {
        "author": "李彭",
        "paragraphs": [
            "爛羊都尉本不惡，鬬雞開府無處著。",
            "天禄諸君盡貴遊，據鞍上馬能不落。",
            "何郎未免儒生酸，於此政復不作難。",
            "但公剩著潛夫論，何須頭上鵕鸃冠。"
        ],
        "title": "寄何生",
        "id": "c655d14d-beb3-4eba-b084-5aaa99ae5467"
    },
    {
        "author": "李彭",
        "paragraphs": [
            "秦髯昨首長沙路，捨舟來甘餘霜兔。",
            "翻憶淮山鷄黍秋，二十年來穿幾屨。",
            "衣如懸鶉氣栩栩，足垢頭脂藏妙處。",
            "欲買桑柘閭里歡，却乘舴艋江湖去。",
            "似尋劍客脱塵埃，北走南遊未安堵。",
            "去年籬菊今又黄，安得同嘗噀香霧。"
        ],
        "title": "懷秦處度復用山谷韻",
        "id": "07b5f946-0356-4d74-88ef-53a9c34bb700"
    },
    {
        "author": "李彭",
        "paragraphs": [
            "岷峨秀氣凌太白，諸峰彈壓流輩百。",
            "右軍昔爲懷祖困，此心勇往曾未識。",
            "羊家叔子端可人，峴山何爲苦傷神。",
            "多情賴有鄒從事，與山不磨有遺味。",
            "平生尋幽幾屐穿，始知歐峰峰外天。",
            "捫參歷井出鳥道，耳邊河漢聲潺湲。",
            "千古追懷同一律，神明還觀悲節物。",
            "兩郎凜凜安能來，定於何處埋爾骨。",
            "往時宏覺大道場，心净無塵聞妙香。",
            "幽禪寂寂師粲可，高韻卓卓凌羲黄。",
            "九原蕪沒那能作，勝日良遊自不惡。",
            "靈雲野桃初著花，鼻祖柏子僧前落。",
            "玉函貝葉渡流沙，法筵復雨曼殊花。",
            "充虛解戰天皇餅，破魔驚睡趙州茶。",
            "世網嬰人太煩促，桑下安眠戒三宿。",
            "柴扉草閣空歸來，大梁推枕黄粱熟。"
        ],
        "title": "遊雲居歌",
        "id": "7e8beda2-0ef2-42a7-83fc-b58bbea09bce"
    },
    {
        "author": "李彭",
        "paragraphs": [
            "杜陵絕唱驄馬行，想見躡雲噴玉聲。",
            "龍眠貌出姿態横，香羅覆背紅汗透。",
            "如行沙苑秋風瘦，我羮芋魁乃飯豆。",
            "不愛金羈如此驄，深雲一塢住山翁，朝霞入頰常暾紅。"
        ],
        "title": "玉花驄",
        "id": "657cac9e-8ca5-41d8-bc39-010ffdc8e53a"
    },
    {
        "author": "李彭",
        "paragraphs": [
            "聞君往年客淮西，及見我公無恙時。",
            "潛山皖水德星聚，天下中庸人表儀。",
            "川行節往萬事盡，我獨流寓東南涯。",
            "協洽之歲秋九月，買船適詣秦淮湄。",
            "建康城頭鷄欲曙，白下門前烏未飛。",
            "有客剥啄復剥啄，出門一見忘塵羈。",
            "戛然野鶴下孤嶼，意定吾子初無疑。",
            "高談確訒不跛踦，養此鬱鬱澗底姿。",
            "發蒙振落笑餘子，招之不來不可麾。",
            "判司卑官果難屈，脱身遂與箠楚辭。",
            "行行且止避驄馬，膽落於地非公誰。",
            "御爐煙動天顔喜，柱下雲開春日遲。",
            "側席愛民如愛子，願達民病蘇瘡痍。",
            "要使英風觸白獸，更遣直氣生青規。",
            "鄙夫養疾江漢間，有如不信吾誰欺。"
        ],
        "title": "胡少汲名直孺龍舒佳士清修可喜往歲見之金陵聞除侍御史因作此詩以見意",
        "id": "f0b200e8-d074-48f1-93fc-2beaa0842934"
    },
    {
        "author": "李彭",
        "paragraphs": [
            "晴空無塵月在房，松間博山沈水香。",
            "翠眉女子約略粧，兩足亭亭如雪霜。",
            "步虛之聲風度長，紫微北斗忽低昂。",
            "金釵何勞十二行，不羨盧家丹桂梁。",
            "凌雲已復飛羅裳，生絹寫照公家藏。",
            "應憐彩鸞翳鳯凰，未能割愛俱翺翔。"
        ],
        "title": "范家所藏孫知微畫彭祖女禮北斗圖",
        "id": "3e84af8a-e3fd-4ddb-9244-173972708f9b"
    },
    {
        "author": "李彭",
        "paragraphs": [
            "髯翁落落緣坡竹，肥如瓠壺書滿腹。",
            "好客勤炊燭代薪，中厨羮金仍膾玉。",
            "春風渺渺生微瀾，欲向吳江把釣竿。",
            "引帆伐鼓閲三歲，候雁不來衣带寬。",
            "阿蠻虎子能哮吼，千金掃除似無帚。",
            "却甘杞菊侵我畦，固窮不障談天口。",
            "剩誇椶笋饞生津，章就旁搜不厭頻。",
            "錦綳嬌兒直欲避，紫駝危峰何足陳。",
            "出爲小草居遠志，藜藿盤中長此味。",
            "客來不廢董嬌嬈，安用凋胡見真意。",
            "年來我亦食無魚，莫遣此老専懷羭。",
            "時時酒澆茶苯尊，亂我玄藳俱扶疏。"
        ],
        "title": "戲答椶笋",
        "id": "11d0bd5b-ebd6-403c-8b57-f68c1bd3c753"
    },
    {
        "author": "李彭",
        "paragraphs": [
            "鄴侯家藏三萬軸，牙籤新若手未觸。",
            "此翁眼如九秋鷹，一過成誦不再讀。",
            "愧非玄晏獨峥嶸，復愧王郎著論衡。",
            "案頭螢乾太苦相，久假不歸何癡生。",
            "開州公子好奇古，胸中寶笈森四庫。",
            "安用鄴候插架書，向來借我紙上語。",
            "頻年多病百不如，凖擬傳書學截蒲。",
            "還君一鴟細故爾，莫厭時時開鎖魚。"
        ],
        "title": "送所借書還王生",
        "id": "d7ddfbfd-7ee4-4480-bcda-6680182ad914"
    },
    {
        "author": "李彭",
        "paragraphs": [
            "酒有何好工作病，頗怪斯人喜中聖。",
            "藏身麯糵勝巖幽，寄愁天上呼不醒。",
            "春風吹開玉東西，月落參横斟酌之。",
            "吐茵脱帽有妙理，眩朱成碧渾忘歸。",
            "右相丹青果馳譽，幻藥調成疑笑語。",
            "便覺微綃古意生，似聞醉眠卿可去。",
            "半生憂患復蕭條，甕中肥遁何須邀。",
            "一樽桑落對公等，盡解平時藜莧嘲。"
        ],
        "title": "題閻立本醉客圖",
        "id": "21accf7a-b178-448f-8c05-2dda51338578"
    },
    {
        "author": "李彭",
        "paragraphs": [
            "畫師老包氣如虹，解衣醉倒塵泥中。",
            "急呼生綃卧展轉，筆追造化分奇功。",
            "須臾奮袂於菟出，絕壑陰崖嘯風月。",
            "懸著高堂煙霧深，觀者膽寒俱辟易。",
            "誰爲彪子與虥孫，宛陵後葉諸仍昆。",
            "顧視雄姿亦遒緊，小犢繭栗何勞吞。",
            "通玄論成馱貝葉，大空小穴隨老衲。",
            "何暇與汝同條生，玄豹豐狐要彈壓。"
        ],
        "title": "包虎行",
        "id": "31254f6e-e725-46e5-b95f-fabade0de047"
    },
    {
        "author": "李彭",
        "paragraphs": [
            "鍊師精悍極了了，穹谷營巢若飛鳥。",
            "流泉滌盡化淄塵，明窗點存填血腦。",
            "停策微聞叔夜琴，叩關阻食安期棗。",
            "我方尋源上河漢，目送落日諸峰小。",
            "杪秋蠟屐要重來，與子相過拾瑤草。"
        ],
        "title": "望吕道士庵居不果往",
        "id": "2baaa892-0378-43bb-98c6-49598ea3ad7e"
    },
    {
        "author": "李彭",
        "paragraphs": [
            "君不見吳良齋郡吏，斂板居高隨掾史。",
            "諸郎元日壽府君，觴酒諛言敗人意。",
            "口角擊節五馬賢，鰒魚百輩爲君賜。",
            "又不見江左之禇淵，此魚一尾售數千。",
            "丈夫須髪果如戟，但知堪炙寧論錢。",
            "平生剛直卧江漢，非吳非禇何由羨。",
            "療饑漸臺亦可悲，味比瘡痂良可賤。",
            "謂言此物不擬嘗，餉我因君累十觴。",
            "漢陰槎頭推不御，徐州秃尾甘走藏。",
            "藜莧觴中初未識，已覺盤餐慘無色。",
            "憑君遣使更函封，莫令子羽吟頭責。"
        ],
        "title": "食鰒魚戲呈夏侯",
        "id": "ac45002a-3e77-4efa-8d8a-8ea6076c1e49"
    },
    {
        "author": "李彭",
        "paragraphs": [
            "德人昔遊居寢處，一草一木可敬之。",
            "涪翁初釋僰道縳，枉道過我臨水湄。",
            "梵宫三託吉祥卧，悠悠東泛長淮涯。",
            "牽絲姑孰席未暖，鬼瞰高明俄解龜。",
            "鸚鵡洲前弄晴泚，祠宫寄食長江西。",
            "黄絹碑中發奇禍，播遷瘴海如湘纍。",
            "天生斯人意有在，世或不用將何疑。",
            "巫陽下招化黄鵠，不遣啄腐隨家鷄。",
            "前年歲晏到蕭寺，開眼適見鄒松滋。",
            "涪翁故時得此客，今已改色嗟流離。",
            "大招淚濕緣坡竹，神觀凜凜疑來歸。",
            "今年森木挂秋暑，鷓鴣鈎輈向我啼。",
            "重來野僧零落盡，壞帳鼠囓非當時。",
            "過眉拄杖爲小立，將暝西山含夕霏。"
        ],
        "tags": [
            "长江"
        ],
        "title": "重遊草堂",
        "id": "aa8aedde-85d4-4939-b639-5079780e854c"
    },
    {
        "author": "李彭",
        "paragraphs": [
            "平吳利在獲二陸，我得斯人一夔足。",
            "明光射策卷波瀾，灞橋新詩挾冰玉。",
            "只因心賞鮑參軍，種花欲招千載魂。",
            "筆端有口不倚辨，盡付此花生氣存。",
            "一代風流幾頓盡，漢官威儀聊復正。",
            "覓句何勞夢惠連，解頤未用呼匡鼎。",
            "秋風蘋末助颼飀，花藥應須讓一頭。",
            "何必嘉陵種嘉橘，始擬人間千户侯。"
        ],
        "title": "黄岡尉錢紳種蓮其上開軒榜曰起靈蓋取鮑參軍荷花賦超四照之靈本云",
        "id": "f4e7063a-8c7d-4008-97cf-a0b6e3ae3c3a"
    },
    {
        "author": "李彭",
        "paragraphs": [
            "宛陵包虎天下無，徐生之兔畫作殊。",
            "眼明忽見此粲者，在笥不獨藏於菟。",
            "平岡雄兔脚撲朔，草樹深煙紛漠漠。",
            "懸知丹青相拂斫，不怕蒼鷹頭戴角。",
            "坡陀雌兔眼迷離，拊憐大兒攜小兒。",
            "銜粟分甘且療饑，學母由來無不爲。",
            "東庵道人念俱寂，遣予不復嘲熱客。",
            "生綃新圖聊一出，便覺野風來四壁。",
            "緬懷中有衣褐徒，不牙不角真趺居。",
            "莫令舉網拔豪族，湯沐管城還自娯。",
            "黑頭歸來能自了，巖壑猶堪伴猿鳥。"
        ],
        "title": "東庵舒老出徐兔圖障求詩章末兼戲行叟",
        "id": "0f7f5c72-b2c3-4476-8b93-531ae65aeb33"
    },
    {
        "author": "李彭",
        "paragraphs": [
            "邵平湯沐故千户，解組投林如脱兔。",
            "勒銘鼎鼐屬伊人，我方荷鋤斸烟雨。",
            "瓜田鈎带蓋阡陌，大者輪囷細旁午。",
            "殽函設險吾何補，日日青門自成趣。",
            "槿籬半破復牽蘿，夕霏晼晚留疏樹。",
            "娟然翠氣出眉嫵，喜得斯人慰遲暮。",
            "劇談欲寫塊磊胸，尚恐軒昂作莊語。",
            "畫師紛紛安足數，對此令人重豪素。",
            "陽陵公子傲雪林，灑落由來足風露。",
            "自言購取傾家貲，柴桑要伴歸來賦。",
            "兩郎後先千載餘，粉墨相追叶風度。",
            "懸之素壁足丘壑，噭噭猿啼起寒霧。"
        ],
        "title": "題伯時所畫邵平種瓜圖",
        "id": "56b0f7e3-ea0d-4c07-845e-622e0d06cbc0"
    },
    {
        "author": "李彭",
        "paragraphs": [
            "丈室幽雲織翠微，盧生草堂雲作扉。",
            "陰崖絕壑鳥跡稀，扶藜縱觀拂雲霓。",
            "心知丹轂赤吾族，要須愛身如愛玉。",
            "三十六峰幽意足，何必鑒湖分一曲。",
            "老仙寧上登封壇，一夜蠒生雙足間。",
            "不知此圖筆筆妙，巖巒映带冰霜顔。",
            "集賢學士從省歸，僧床卧觀晝掩扉。",
            "繡鞍那補塵化緇，不如盧郎駕鴻飛。",
            "老色蒼顔今採薇，故山風煙常滿衣。",
            "眼明見此社中客，盡謝東阡與西陌。"
        ],
        "title": "題盧鴻草堂圖",
        "id": "c8e01ba2-c464-4585-93b9-ef22937c6c81"
    },
    {
        "author": "李彭",
        "paragraphs": [
            "兩虎肉醉欲醒時，饑腸得飽恣遊嬉。",
            "一虎當巖自哮吼，朝欲食子暮食妃。",
            "最後一虎絕長者，坐歗眼有百步威。",
            "豺狼當道正須汝，莫尋兔徑問狐狸。"
        ],
        "title": "題包虎枕屏",
        "id": "7c6d2a31-2d32-442d-8cc0-37cbbd371f86"
    },
    {
        "author": "李彭",
        "paragraphs": [
            "何年銅爵姿狀古，如對高人開美度。",
            "重雲結疊虺虺雷，遶腹循環危欲雨。",
            "廉問御風之子孫，世南秘書藏肺腑。",
            "縱釴欲炙真垂涎，舉以壽卿吾所許。",
            "非無玉舟金叵羅，簡素睨之如糞土。",
            "奈何趙璧復來歸，知我懷茲會心侣。",
            "拂塵識面如故人，口不能言實莊語。",
            "細酌明窗舊索郎，伴我微吟度寒暑。"
        ],
        "title": "列遵道以古銅爵見歸",
        "id": "314011cc-3676-4513-a6d4-e21dbbd6c333"
    },
    {
        "author": "李彭",
        "paragraphs": [
            "秦人屈鼎真畫師，胸蟠風雲人得知。",
            "獨無佳句自潤色，未忍援毫時吐之。",
            "酒澆塊磊遂倒槖，素練忽復翻淋漓。",
            "宛如盛怒生囊口，飈至霆擊何由追。",
            "墨雲霮䨴摧半岳，飛動殆莫窮端倪。",
            "征人解装馬伏櫪，居人墐户雞亦棲。",
            "虚堂高掛髪爲立，三伏凜凜無炎曦。",
            "吳侯憐我慘不樂，卷去隨手俱清夷。",
            "乃知非獨畫工妙，妄念起滅分毫釐。",
            "想當在笥常洶洶，不與關河相蔽虧。",
            "會當一雨被八表，何用袐藏深密爲。"
        ],
        "title": "吳熙老家風雲圖",
        "id": "a96fc0b8-3251-4ab9-a18a-e75d747c874e"
    },
    {
        "author": "李彭",
        "paragraphs": [
            "遠公得名喧宇宙，如意舉墮渠不知。",
            "何爲歗聚野狐羣，依經解義真成癡。",
            "柴桑老翁挽不留，籃輿醉衝烟靄歸。",
            "由來却具一隻眼，社中不著謝客兒。",
            "白業許時露消息，鼻觀參取初自誰。",
            "飲光微笑總爲此，至今留與後人疑。"
        ],
        "title": "題伯時畫蓮社圖",
        "id": "7b2efa60-499c-4a6a-bdc1-721e9484cf5b"
    },
    {
        "author": "李彭",
        "paragraphs": [
            "湖州手參造化鑪，墨君老稚俱扶疏。",
            "含毫回作晚靄戲，凴軒丹青渾欲無。",
            "雨聲忽破鳥行急，木末尚掛窮猿呼。",
            "衰翁將雛來蕩槳，挽引斜暉到漁網。",
            "嵐昏那計目力長，厓傾欲陟天梯往。",
            "湖州雖仆妙相存，此畫他年人更珍。",
            "但恐君家風雨夜，山川斷取不無神。"
        ],
        "title": "題吳成伯家文與可所畫晚靄横春圖",
        "id": "e020dfcb-55eb-4e7d-9e40-6a89d0d52499"
    },
    {
        "author": "李彭",
        "paragraphs": [
            "晨起按行瓜芋區，園竪畦丁争殿最。",
            "蹲鴟壠底未輪囷，蒲鴿藤間懸鈎带。",
            "錦里先生態度同，青門故侯風味在。",
            "肥家敢望李衡奴，擊彊安用任棠薤。",
            "累人僅解口腹嘲，貰酒可免尋常債。",
            "含毫初不爲矜奇，遣興聊須風雨快。"
        ],
        "title": "晨起",
        "id": "989cf8dd-af43-44dc-9de3-84ff4875050b"
    },
    {
        "author": "李彭",
        "paragraphs": [
            "紫微華屋桂爲梁，中有侍兒宫樣粧。",
            "閉門投轄醉短舞，牛馬因風兩相忘。",
            "翠翹掛冠真細事，必能作賊無顧忌。",
            "堂上燭滅何足云，亦期羽林射鵰子。",
            "當年誰遣轉鴻鈞，終典哀榮厚恩禮。",
            "西風猶吹建業水，直恐姦魂污清泚。"
        ],
        "title": "韓熙載宴客圖",
        "id": "c9e568e0-c2bb-41dc-95fa-5d27384a56f8"
    },
    {
        "author": "李彭",
        "paragraphs": [
            "范君膽勇如季路，三穴笑談空狡兔。",
            "鋭頭初無儒生酸，果呼下邳换雙屨。",
            "往年風義公獨許，藥裹追攀險艱處。",
            "公隨瘴葉落瘴鄉，買舟反骨勞君去。",
            "少陵未築耒陽墳，尚喜宗文有環堵。",
            "人生萬事何所無，極目澄江鎖寒霧。"
        ],
        "title": "次山谷答范信中韻",
        "id": "031c321f-0db2-447d-a7b4-4945dd4bf499"
    },
    {
        "author": "李彭",
        "paragraphs": [
            "異時頗愛宋元君，踏門畫史如雲屯。",
            "舐筆和墨太早計，解衣槃薄全天真。",
            "夢澤張侯飽閒暇，直疑胸中有成畫。",
            "酒酣耳熱呼不醒，澹墨淋漓疾揮灑。",
            "誰爲右轄賦招魂，遠過酸寒鄭廣文。",
            "怪底高堂見丘壑，欲攀松蘿尋石門。",
            "咫尺終南與王屋，翩翩不下如黄鵠。",
            "水南水北索價高，放浪猶歌紫芝曲。",
            "張侯愛畫入骨髓，腦脂遮眼良有以。",
            "筆端刻意寫遺民，要似留侯赤松子。",
            "如聞可汲用王明，會須添作貢公喜。"
        ],
        "title": "賦張邈所畫山水圖",
        "id": "e3135d79-150a-4213-a897-efe0839f3a90"
    },
    {
        "author": "李彭",
        "paragraphs": [
            "憶昔扁舟帆正落，楊子江頭風浪惡。",
            "江心樓臺渾欲沈，不獨能高瓦棺閣。",
            "晚山接天波面平，白鷗去邊鐘磬鳴。",
            "雲昏上頭不可到，往來余懷今未寧。",
            "楚狂澹墨掃絹素，澄神卧遊知處所。",
            "欲披霧牖尋野僧，反向烟汀辨江樹。",
            "新詩葱蒨工於畫，川岑想像高堂掛。",
            "驊騮絕塵走千里，何勞遠處幽并夜。",
            "漸到潯陽不復前，安得仙山來眼邊。",
            "斷非毗耶掌中取，直疑壺公謫處天。",
            "新詩妙畫真有益，張衡南都能畢力。",
            "不如此詩氣崷崒，却使丹青句中識。"
        ],
        "title": "賦米芾所畫金山圖",
        "id": "654112b7-87c4-4743-9d67-b10fd2f05cba"
    },
    {
        "author": "李彭",
        "paragraphs": [
            "香山居士骨已冷，文采風流今未遙。",
            "捍撥何勞作胡語，寒江璧月想前朝。",
            "濤波竟夕相喧豗，吳檣楚柁争傾欹。",
            "老夫何暇知許事，但飲松醪炰蛤蜊。"
        ],
        "title": "小憩琵琶亭呈環中養正",
        "id": "8efaf72a-eef5-40d1-b113-0ee4142d026f"
    },
    {
        "author": "李彭",
        "paragraphs": [
            "蘄州笛竹含風漪，縹瓷斵月聊相依。",
            "白頭苦風癡女問，歲晚乃知非所宜。",
            "公從何處得此枕，勁節儲霜餘凜凜。",
            "遊戲真同赴壑魚，小窗夕陽助酣寢。",
            "餌甘釣深安可圖，長網横江嗟已疏。",
            "我寧低昂弄清泚，絕勝縷切太官厨。",
            "莫作枯魚過河泣，寄聲魴鱮慎出入。",
            "長伴幽人蓑笠眠，夢破寒沙風雨急。"
        ],
        "title": "客有以戲魚竹枕見餉作此謝之",
        "id": "1ec7ab51-8250-400c-af6d-3a57ef2b9c18"
    },
    {
        "author": "李彭",
        "paragraphs": [
            "南山修源何所似，顧癡鋪張側釐紙。",
            "酒酣潄墨風雨来，咫尺煙昏生萬里。",
            "韓侯静者妙英姿，乃呼扁舟共遨戲。",
            "我曹竟墮善幻中，叩舷歌呼但霑醉。",
            "寺下回潭凝不流，中有卧石如潛虬。",
            "孤峰已銜半規日，連山倒垂波底浮。",
            "韓侯風雅才甚優，胸中何止吞萬牛。",
            "未向承明草蓮燭，小留南國馴沙鷗。",
            "會須唤仗入天陛，尚憶谿邊横小舟。",
            "但願故人俱厚禄，平子不妨吟四愁。"
        ],
        "title": "同子蒼放船南山石壁下",
        "id": "cc5f5606-852f-49a0-8267-030d5ea50cd3"
    },
    {
        "author": "李彭",
        "paragraphs": [
            "嶠南將成金匱書，喜又賜環香拂塗。",
            "萬釘圍腰乃爲祟，慣作臞仙多槁枯。",
            "元符相國泣前魚，長流百粤復羌胡。",
            "周漢二宣果明哲，金玉王度復關渠。"
        ],
        "title": "何生復用塗字韻喜予從東坡遊作三篇見寄次韻答之後篇柬劉壯輿  其一",
        "id": "7f2228d8-de18-4d4f-b7d7-1f412e6f6b8e"
    },
    {
        "author": "李彭",
        "paragraphs": [
            "東坡十年作謗書，多情杖屨作歸塗。",
            "雪堂公去頗削迹，來禽青李皆已枯。",
            "秋風醉索武昌魚，脚敲兩舷聲函胡。",
            "只今諸生典刑在，他日明公遊石渠。"
        ],
        "title": "何生復用塗字韻喜予從東坡遊作三篇見寄次韻答之後篇柬劉壯輿  其二",
        "id": "500341a5-9225-4aa6-acd8-d38f2792e614"
    },
    {
        "author": "李彭",
        "paragraphs": [
            "冰玉堂前十國書，君能讀之行坦塗。",
            "一洗談天千古舌，吕梁大壑何時枯。",
            "願君不用校魯魚，亦須調笑酒家胡。",
            "玉局仙翁無浪語，大禹以來未有渠。"
        ],
        "title": "何生復用塗字韻喜予從東坡遊作三篇見寄次韻答之後篇柬劉壯輿  其三",
        "id": "1ed57dd2-d4d4-4a3e-85a3-241c5f85c5f7"
    },
    {
        "author": "李彭",
        "paragraphs": [
            "水部諸郎蠆尾書，涪翁杖履傲當塗。",
            "斑斑束笋門下士，梔貎蠟言嚬笑枯。",
            "翰墨瀾翻縱壑魚，風采灑落鳯棲梧。",
            "寄語南州雙白璧，從今價重百車渠。"
        ],
        "title": "喜二何從山谷遊復用塗字韻詩",
        "id": "0472cb7d-18fd-4fce-95b5-7fd7bdd173cf"
    },
    {
        "author": "李彭",
        "paragraphs": [
            "蒼崖倚天暝色起，風微槲葉藏猱子。",
            "老僧龐眉雪覆顴，梵音清遠發皓齒。",
            "向來萬法出此經，行行春蚓紆黄紙。",
            "覿面相呈事儼然，歸雲欲渡前溪水。"
        ],
        "title": "張僧繇畫胡僧看經",
        "id": "926dc5cf-d29c-401a-a875-a754fdf17039"
    },
    {
        "author": "李彭",
        "paragraphs": [
            "公家文莊佐縣官，萬國朝宗天不言。",
            "桂梁蘭室治私第，鳷鵲建章争絕倫。",
            "昭華穠李態度新，綠尊翠杓羅繽紛。",
            "人歸夜臺金狄泣，一種風流今尚存。",
            "小君家聲自陰后，五侯四貴印如斗。",
            "渠渠夏屋幾百椽，誰能近前畏左右。",
            "去天尺五付此郎，詩豪酒聖復専場。",
            "錦韉花驄折楊柳，霸陵惡少艾如張。",
            "危亭複閣來南州，佳客争門陪俊遊。",
            "朱轓皂蓋駐五馬，叵羅醉擲高陽侯。",
            "青蛾皓齒動星眸，尊前舞罷錦纒頭。",
            "參横月落了不問，四并在手吾何憂。",
            "腐儒蕭然愧環堵，藜莧胸中扊扅句。",
            "頽然被酒燭如虹，戲效吳歌歌白紵。"
        ],
        "title": "題夏氏萬賞亭",
        "id": "7d934c1b-e4a8-4c36-ace6-82670ffd348b"
    },
    {
        "author": "李彭",
        "paragraphs": [
            "江湖白鳥傳自古，蟄蟄孫寧亦如許。",
            "聚雷豈解殷晴空，媒孽耳根良自苦。",
            "野人睡美不聞鐘，草木苯尊森蟠胸。",
            "唼膚攻喙漫不省，躍躍自喜安足雄。",
            "若人才高樂譏評，滑稽能發古人興。",
            "勾引西風鏖細蟲，小醜何勞霍去病。"
        ],
        "title": "戲答賦蚊",
        "id": "51099b8a-f1c2-4177-96e7-5c88baa3e51e"
    },
    {
        "author": "李彭",
        "paragraphs": [
            "久客殊方無永味，排遣春愁逐遨戲。",
            "曉濟吳榜訪東園，欣欣草木多佳氣。",
            "縹瓷竹葉沃春心，黑面酪奴驅晝睡。",
            "親黨諸郎意氣豪，挽強對弈真能事。",
            "鄙夫魯鈍獨長吟，一聲望帝動歸思。"
        ],
        "title": "遊東園戲作長句",
        "id": "6c31267d-961e-413f-90f6-237bc1d5a389"
    },
    {
        "author": "李彭",
        "paragraphs": [
            "宛城居士如冰雪，大藥親逢悟禪悦。",
            "丹霞正印君得提，洞下靈源渠未絕。",
            "净名杜口涉言詮，口如布穀意莫傳。",
            "心猿睡起六窗净，爲君作戲彈無弦。"
        ],
        "title": "贈吳雲叟",
        "id": "29449398-52c0-4af9-872c-3e7234daa52b"
    },
    {
        "author": "李彭",
        "paragraphs": [
            "人言汝潁多奇士，秀潤如君飽風味。",
            "兩鞬馳射不作難，三峽倒流聊復爾。",
            "平生未識嵩少雲，三十六峰巖壑春。",
            "因君便覺來眼界，翻作新詩持餉君。"
        ],
        "title": "贈張聖達",
        "id": "17857c01-1617-4512-bb9e-e0d29ae5b12e"
    },
    {
        "author": "李彭",
        "paragraphs": [
            "下自成蹊藝桃李，此語聊持餉吾子。",
            "南風吹句落窗几，蕭然出塵天下士。",
            "詩壇挑戰生一秦，窮瞎水部好仍昆。",
            "氣無萬里照夜白，伏櫪麒麟收驚魂。",
            "荆州但獲一人半，二雋風流眼中見。",
            "機雲空誇千里蓴，如公筆端那復倦。",
            "我誦懷沙自療饑，時時間出危苦詞。",
            "鳴蛙兩部頗娯聽，鉅竹千竿端相持。",
            "督郵雖賤不勤置，儼然真辨絕交事。",
            "知君風味似建康，連璧頓來隨俗吏。",
            "漫澆平時過秦胸，經醉咄咄成書空。",
            "兒曹爲具明蠒紙，欲賦雌蜺吞晴虹。",
            "懸知在德不在酒，耳熱清狂須酒後。",
            "客來舉觴不得言，舌本因之忘可否。",
            "擊柝相聞非路長，濤波隔津成兩鄉。",
            "待我營巢浣花了，過君更僕對繩床。"
        ],
        "title": "張子和子文以長句送朋壺次韻答之",
        "id": "89ede2b1-eb51-49c3-b0fa-9887286f3d9b"
    },
    {
        "author": "李彭",
        "paragraphs": [
            "劇飲徑須尊有癭，搜攪新詩轉遒緊。",
            "誰知雲窗除饉男，燕坐微吟兼粲忍。",
            "吾衰霾霧滿胸中，玩味甘腴真雋永。",
            "含毫覓句剩欲酬，時有寒泉汲舊井。"
        ],
        "title": "用擬古韻答瑛上人",
        "id": "1ae43724-aa39-4814-9871-1094ae3fb0af"
    },
    {
        "author": "李彭",
        "paragraphs": [
            "我生性僻喜客卿，有練先書無復贏。",
            "墨池筆冡聊爾耳，春蛇秋蚓勞譏評。",
            "正書不數黄庭經，况復焦巖瘞鶴銘。",
            "永和題尾束高閣，醬瓿往往多蘭亭。",
            "怒猊渇驥日遠屏，嚴家餓隸當吞聲。",
            "千金敝帚不自見，憎雞愛騖何癡生。",
            "我家成都萬人傑，向來古心冶金鐵。",
            "顔公斷石出糞壤，一落眼界清思發。",
            "政如令嚴亞夫軍，中天夜寂懸明月。",
            "速須乞靈向若人，運斤成風萬鈞力。",
            "筆端寫我剛直胸，復與顔公振遺烈。"
        ],
        "title": "先成都訪故園得顔家斷壠碑",
        "id": "9303e10c-4761-4658-af2c-5c9e522fbdf2"
    },
    {
        "author": "李彭",
        "paragraphs": [
            "馬尾垂楊已墮綿，春風暴謔惱中年。",
            "驅車作意訪花縣，地主風流仍更賢。",
            "倦遊不比長卿慢，自迎傑閣開清宴。",
            "高談雄辨俯飛鳥，急管哀絃徹河漢。",
            "君侯筆端妙入神，百斛炳焕扛龍文。",
            "承明合受鸎花繞，何事斂板趨埃塵。",
            "清朝好士如好色，况茲卓絕流輩百。",
            "追鋒看即朝日邊，莫道垂綸在幽昃。"
        ],
        "title": "宴清心閣",
        "id": "3d542362-1d23-4d77-84cd-51ec7e13ceb3"
    },
    {
        "author": "李彭",
        "paragraphs": [
            "往時李成寫驟雨，萬里古色毫端聚。",
            "行人深藏鳥不度，便覺非復鵝溪素。",
            "龍眠老腕作陽關，北風低草雲埋山。",
            "行人客子兩愁絕，未信蒲萄能解顔。",
            "兩郎了了解人意，似是畫我封家市。",
            "戲作新詩排晝睡，忽有野雁鳴天際。"
        ],
        "title": "阻風雨封家市",
        "id": "53ff7ea8-cc69-4380-b94e-578aa52ea1a7"
    },
    {
        "author": "李彭",
        "paragraphs": [
            "粲可仍孫本吳産，萬遍蓮花亦遮眼。",
            "時時幻作文於菟，寂寥恨得斯人晚。",
            "我如叔夜七不堪，倦書羞學蠹書蟫。",
            "已約東湖徐孺子，招公山北復山南。"
        ],
        "title": "贈中上座",
        "id": "7d937d86-e886-4d42-a763-747db4cf2c2a"
    },
    {
        "author": "李彭",
        "paragraphs": [
            "蒲萄不飲熊耳杯，薰爐甘作槖駝坐。",
            "胸中皎鏡湛靈源，結習已空花自墮。",
            "眼明見此除饉男，妙語時時零玉唾。",
            "稻畦摩衲丈夫事，吾獨知之胡不果。",
            "鈎章棘句竟何禆，徒遣詩人嘲飯顆。"
        ],
        "title": "贈宗紱上座",
        "id": "adbee19b-1c6a-4d04-94cc-2bf36bcea88f"
    },
    {
        "author": "李彭",
        "paragraphs": [
            "雞棲于塒晚山碧，兩牛偃蹇萬鈞力。",
            "黄鐘滿脰鳴相歡，歘起緣何作勍敵。",
            "水牯敗績秋風前，穿林觳觫蹊人田。",
            "幾無將軍破燕虜，適堪衞尉駕車轅。",
            "碧眼山僧可人意，大牛小牛與穿鼻。",
            "更須宴坐三十年，直待無鞭更無轡。"
        ],
        "title": "觀法華牛鬬戲呈戒上座",
        "id": "9c5cbeb3-5514-4713-b227-3c17c330b2e0"
    },
    {
        "author": "李彭",
        "paragraphs": [
            "夜烹伏雌歌偪側，泰山其頹吾道阨。",
            "天邊奎壁殞蘇公，諸君往往瀕蠻貊。",
            "帝遣仙儒玉局翁，涕下悲吟夜蕭索。",
            "冰姿玉立似平生，化作人間截肪白。",
            "黄屋久悟金縢書，豫行温詔歸遷客。",
            "嶠南華髪老先生，解羈來卜愚溪宅。",
            "枉遭越犬吠蒼皇，莫吟冰柱要呵責。",
            "重瞳雖復達四聰，尚恐乘軒多令色。",
            "短檠花重寒不眼，南望猶嗟萬山隔。"
        ],
        "tags": [
            "泰山"
        ],
        "title": "雪夜書懷",
        "id": "5f9954f7-7a37-43d4-8d96-4f0b3dcfbf23"
    },
    {
        "author": "李彭",
        "paragraphs": [
            "碧梧翠竹名家兒，今作栩栩蝴蝶飛。",
            "山川阻深網羅密，君從何處能來歸。",
            "疑君枕肱作莊夢，誤隨秋風訪天涯。",
            "大兒稍黠兒中虎，小兒初學繡帳語。",
            "青娥皓齒越中女，夜挑錦字停機杼。",
            "可歎不可思，可思不可見。",
            "君來翻作昧平生，看朱成碧非君面。",
            "耿蘭作報斷人腸，况復雀聲哦洞房。",
            "不知真是玉人否，大鈞刻彫不可量。",
            "君不聞蜀天子，化爲杜鵑似老烏。",
            "悲啼清血百花盡，有恨不吐歸黄壚。",
            "又不見湘纍平生女嬃罵，空遺離騷萬鈞價。",
            "楚些許時招不來，亦復穿花繞寒夜。",
            "願君莫飛入兔園，青春粲粲花葉繁。",
            "雄蜂雌蝶閙如雨，於君一脚不可安。"
        ],
        "title": "蝴蝶詩",
        "id": "03caa098-e121-409a-b724-c61ab2c9c2d2"
    },
    {
        "author": "李彭",
        "paragraphs": [
            "上人鬚髪森如戟，年少寧爲萬人敵。",
            "父兄膏血染敵戈，晚作梵王門下客。",
            "西州白㲲爛生光，來逐鳯棲山寺凉。",
            "萬遍蓮花君自足，曹溪一滴定須嘗。"
        ],
        "title": "贈詵首座",
        "id": "0d43c206-2422-47e0-aeb5-68bfee2ad75e"
    },
    {
        "author": "李彭",
        "paragraphs": [
            "雲將長空斮絮晴，膚寸而合雨建瓴。",
            "阿香推車不知倦，雅意望舒無復明。",
            "地行賤臣未辨訴，斜漢左界俄無聲。",
            "雖非西園清夜樂，起予縹瓷來酌醽。",
            "舉觴嬋娟聽我語，樽下藉汝攻愁城。",
            "長令屏翳當令節，莫遣楚氛蔽明月。"
        ],
        "title": "中秋遇雨夜將半素月流天可愛感予賦詩",
        "id": "33e41e31-666e-410f-a18c-7ec190a310ba"
    }
]