[
    {
        "author": "陳普",
        "paragraphs": [
            "蒼蒼石穴五百里，炎熱寒凉一漢家。",
            "絳灌蕭韓同故道，關張不共出褒斜。"
        ],
        "title": "詠史 諸葛孔明 其三",
        "id": "21eb98cb-db59-4e37-9024-6231d3d19042"
    },
    {
        "author": "陳普",
        "paragraphs": [
            "關羽不能當一面，魏延何敢比淮陰。",
            "流星只緩身徂落，一木終能作鄧林。"
        ],
        "title": "詠史 諸葛孔明 其四",
        "id": "71ec094b-972d-4bb0-8fb1-17e5bc46149b"
    },
    {
        "author": "陳普",
        "paragraphs": [
            "郭淮豈得爲許歷，曹獻敢言如亞夫。",
            "祁山再見伐崇旅，鳳鳥不來嗟已夫。"
        ],
        "title": "詠史 諸葛孔明 其五",
        "id": "4622aba3-621e-4a90-b280-405b70ed6109"
    },
    {
        "author": "陳普",
        "paragraphs": [
            "飛羽凋零又秭歸，卯金餘息孔明知。",
            "春秋兩字誅千古，不用當年磔操丕。"
        ],
        "title": "詠史 諸葛孔明 其六",
        "id": "bb02891c-a112-4968-b0ef-d35cd162edfe"
    },
    {
        "author": "陳普",
        "paragraphs": [
            "軻死無傳直至今，孔明曾一正人心。",
            "拔刀斫石今猶憤，何况當年感激深。"
        ],
        "title": "詠史 諸葛孔明 其七",
        "id": "1c23c387-e838-46b9-9bef-83e43ef26ad6"
    },
    {
        "author": "陳普",
        "paragraphs": [
            "面黑頭黄味似飴，孔明伐賊妾蠶機。",
            "生前桑柘八百樹，死後甘棠四十圍。"
        ],
        "title": "詠史 諸葛孔明 其八",
        "id": "dc432cb4-92f6-4471-8375-c2d80d3d8784"
    },
    {
        "author": "陳普",
        "paragraphs": [
            "巴山漢水本興劉，諸葛才華備酇留。",
            "但得關髯師廣武，北州韓信在南州。"
        ],
        "title": "詠史 關羽 其一",
        "id": "11ce5a06-011a-4e83-8df5-3c0d1bc80168"
    },
    {
        "author": "陳普",
        "paragraphs": [
            "寢席羹杯幾載同，不知玄德訪隆中。",
            "呂蒙陸遜誠姦賊，消爲孫登作婦翁。"
        ],
        "title": "詠史 關羽 其二",
        "id": "1891558e-e4b4-4ced-aa07-aaac5c214814"
    },
    {
        "author": "陳普",
        "paragraphs": [
            "北人更欲生關羽，猶倚糜芳信士仁。",
            "曹操雄心懷白馬，董昭空自弄精神。"
        ],
        "title": "詠史 關羽 其三",
        "id": "c96ffd45-2cbe-47b9-bf42-747e4a246d35"
    },
    {
        "author": "陳普",
        "paragraphs": [
            "羽血未乾蒙隕命，蒙妻正哭妾分香。",
            "天地有心誅漢賊，但遲數月取襄陽。"
        ],
        "title": "詠史 關羽 其四",
        "id": "811e9490-18d9-45a2-8620-d81742815d55"
    },
    {
        "author": "陳普",
        "paragraphs": [
            "放虎山林計已非，蛟龍雲雨意猶遲。",
            "士元驥足思騰踏，盍在劉琮不告時。"
        ],
        "title": "詠史 龐士元",
        "id": "cafdbe7c-b191-4462-8b60-1713c9164646"
    },
    {
        "author": "陳普",
        "paragraphs": [
            "子龍一身都是膽，更有仁心并義肝。",
            "士勸渠能和益土，百驚不動是人安。"
        ],
        "title": "詠史 趙雲",
        "id": "8ef6774a-bd86-44c1-8e60-c0c6b5aea346"
    },
    {
        "author": "陳普",
        "paragraphs": [
            "崎嶇放虎事方新，喜怒平生便見真。",
            "誰是孔明西道主，敢將東客罪西人。"
        ],
        "title": "詠史 法正",
        "id": "328856cc-e657-4069-ae63-b36b9ba49896"
    },
    {
        "author": "陳普",
        "paragraphs": [
            "父自耕田母自桑，受天命與漢同亡。",
            "百年魏晉烟雲散，千古隆中日月光。"
        ],
        "title": "詠史 諸葛瞻",
        "id": "f4bc341a-b7a4-4e23-9a56-e0b9734e7818"
    },
    {
        "author": "陳普",
        "paragraphs": [
            "諸葛誕謀非是誕，令狐愚計未爲愚。",
            "豺狼頸項何堪抱，千載猶悲誤託孤。"
        ],
        "title": "詠史 司馬宣王 其一",
        "id": "1bb87be7-5631-439d-a729-a1594ce994e9"
    },
    {
        "author": "陳普",
        "paragraphs": [
            "燕鵲寒巢不暫寧，百年盜賊不曾停。",
            "豺狼首領皆回顧，曾見青衣立漢庭。"
        ],
        "title": "詠史 司馬宣王 其二",
        "id": "95dbf392-dddd-47a4-a75b-70d7c533c7b1"
    },
    {
        "author": "陳普",
        "paragraphs": [
            "蔣琬費禕亦如虎，孫權天險據江湖。",
            "曹年石馬來何暮，也畏平沙八陣圖。"
        ],
        "title": "詠史 司馬宣王 其三",
        "id": "62030185-c18f-4ffe-9165-955df607041e"
    },
    {
        "author": "陳普",
        "paragraphs": [
            "倫殺淮南炎殺攸，天將造化馬爲牛。",
            "古來逆種并姦息，不問賢愚統是愁。"
        ],
        "title": "詠史 司馬宣王 其四",
        "id": "bd2c135a-72a1-4dc0-8e95-407b1e6d54d7"
    },
    {
        "author": "陳普",
        "paragraphs": [
            "家門營立事方新，已畜傾巢覆穴人。",
            "出爾到頭終反爾，寡孤何用必隨身。"
        ],
        "title": "詠史 司馬宣王 其五",
        "id": "beb55047-cd9e-481d-8366-59e820856684"
    },
    {
        "author": "陳普",
        "paragraphs": [
            "橫槊南來氣吐霓，北歸裁得景升兒。",
            "誰言孟德烏林日，全似本初官渡時。"
        ],
        "title": "詠史 曹操 其一",
        "id": "28286ad4-5df4-418e-aaf5-edfb7653404f"
    },
    {
        "author": "陳普",
        "paragraphs": [
            "揚旌北向顧南州，牧馬東行向北愁。",
            "亂世姦雄還自嘆，景升直與本初謀。"
        ],
        "title": "詠史 曹操 其二",
        "id": "84475850-3cdf-48d2-a7a6-aafe8cc6afac"
    },
    {
        "author": "陳普",
        "paragraphs": [
            "無限英雄睨許都，到頭倖免豈天乎。",
            "平生邂逅都經念，曾識篁中許貢奴。"
        ],
        "title": "詠史 曹操 其三",
        "id": "93c3b1f4-e808-471c-a150-0733adfde0bc"
    },
    {
        "author": "陳普",
        "paragraphs": [
            "濮陽火裏又潼關，幾度鯨牙虎口間。",
            "銅雀臺前閑極目，驚魂猶繞白狼山。"
        ],
        "title": "詠史 曹操 其四",
        "id": "9abc9df5-05da-4948-9089-f1f373c56b29"
    },
    {
        "author": "陳普",
        "paragraphs": [
            "劉備孫權豈可忘，南來舉趾遽揚揚。",
            "劉琮脫用王威計，送死何須到武昌。"
        ],
        "title": "詠史 曹操 其五",
        "id": "12e87241-54f2-4128-9596-849b6d851007"
    },
    {
        "author": "陳普",
        "paragraphs": [
            "遷都避宇豈男兒，子翼私行更可悲。",
            "四顧次且天獄裏，蚤如仲達鹵城時。"
        ],
        "title": "詠史 曹操 其六",
        "id": "62138672-bd31-446f-be14-96801bd9da66"
    },
    {
        "author": "陳普",
        "paragraphs": [
            "英姿蕭颯發硎刀，除却無君事事高。",
            "孟德文王能幾許，只爭謙退與矜豪。"
        ],
        "title": "詠史 曹操 其七",
        "id": "51eae10a-4cec-46a0-8099-57542cf42dcd"
    },
    {
        "author": "陳普",
        "paragraphs": [
            "亂離揀得一枝棲，得路爭知却是迷。",
            "曹操若逢諸葛亮，暮年當作漢征西。"
        ],
        "title": "詠史 荀彧 其一",
        "id": "b1e7c258-e9e8-454d-b17a-49b5079ef537"
    },
    {
        "author": "陳普",
        "paragraphs": [
            "河濟太山猶是漢，匆匆把作賊關中。",
            "久知天下無劉氏，不料人間有孔融。"
        ],
        "title": "詠史 荀彧 其二",
        "id": "8ebaf499-da1e-4d74-b19e-bdbdacf6583b"
    },
    {
        "author": "陳普",
        "paragraphs": [
            "誰作留侯帷幄中，殺賢可獨罪曹公。",
            "拂衣慷慨無文舉，添得楊彪伴孔融。"
        ],
        "title": "詠史 荀彧 其三",
        "id": "75261c82-1953-460f-a66f-5a3c929465b7"
    },
    {
        "author": "陳普",
        "paragraphs": [
            "河岱諸人無一賢，鄄城戰格與雲連。",
            "雲長翼德如文若，玄德翱翔早十年。"
        ],
        "title": "詠史 荀彧 其四",
        "id": "6f6ee130-85e2-4b4f-b2b6-f98882c9e15e"
    },
    {
        "author": "陳普",
        "paragraphs": [
            "不信張昭未是奇，賊來送死又何疑。",
            "一生諂事欺孤操，操死猶臣不十丕。"
        ],
        "title": "詠史 孫權",
        "id": "97642082-2b44-4736-a442-51e25597552d"
    },
    {
        "author": "陳普",
        "paragraphs": [
            "烏林僥倖數帆風，便傍吳船向蜀中。",
            "劉葛關張無寸土，肯容公瑾擅江東。"
        ],
        "title": "詠史 周瑜",
        "id": "dda34b5f-bd08-40cd-a357-ed2d267c4358"
    },
    {
        "author": "陳普",
        "paragraphs": [
            "龍虎鵷雛總可人，當陽傾蓋便蘭金。",
            "荆州尺寸都相付，始是當年子敬心。"
        ],
        "title": "詠史 魯肅",
        "id": "2041bf76-d046-4008-8618-ea1d4a5a66ba"
    },
    {
        "author": "陳普",
        "paragraphs": [
            "劉葛無成痛古今，白衣摇櫓穽何深。",
            "呂蒙公瑾俱無祿，漢室猶關造化心。"
        ],
        "title": "詠史 呂蒙",
        "id": "1607a629-b3ad-45ab-aac0-5c1375765d52"
    },
    {
        "author": "陳普",
        "paragraphs": [
            "千里無烟已十年，一朝許洛翠秧田。",
            "乾坤渠肯容曹操，聊爲蒼生解倒懸。"
        ],
        "title": "詠史 棗祗",
        "id": "81dd545f-ebc2-4c02-a4e9-0b6e61757ee5"
    },
    {
        "author": "陳普",
        "paragraphs": [
            "崩奔堯後一孤兒，跖狗成群共肆欺。",
            "賈詡未投曹操日，自爲漢賊已多時。"
        ],
        "title": "詠史 賈詡",
        "id": "403e349d-c5ad-4bcd-8958-7cbcc0197c37"
    },
    {
        "author": "陳普",
        "paragraphs": [
            "吳質車中載甲兵，辛毗頸上一毛輕。",
            "孔明才略何堪算，十倍曹丕是憲英。"
        ],
        "title": "詠史 曹丕 其一",
        "id": "2daa055b-48c6-42a2-a5f1-6dc10bf2c100"
    },
    {
        "author": "陳普",
        "paragraphs": [
            "侏儒一節足亡身，衰絰三年笑殺人。",
            "不逐猇亭天子便，龍舟何用到江濱。"
        ],
        "title": "詠史 曹丕 其二",
        "id": "b74646a3-1a36-42d1-aa54-8c20bdc32205"
    },
    {
        "author": "陳普",
        "paragraphs": [
            "鵲搆觚稜偶似詩，雞栖庭樹已當時。",
            "公車坐使諸侯急，却是姦人篡奪資。"
        ],
        "title": "詠史 曹丕 其三",
        "id": "466f76fc-01a2-4a86-b524-20b868418de1"
    },
    {
        "author": "陳普",
        "paragraphs": [
            "春華建安曹子建，秋實西京張釋之。",
            "父事邢顒奴七子，黄初便作萬年期。"
        ],
        "title": "詠史 曹丕 其四",
        "id": "995a2282-ab03-43ad-ae9a-4391430902db"
    },
    {
        "author": "陳普",
        "paragraphs": [
            "渭南營裏夜眠遲，漢壽屯中醉裏棋。",
            "亡蜀似緣才太給，不關越次用陳祇。"
        ],
        "title": "詠史 費禕 其一",
        "id": "5e98f4ca-2520-4676-81a9-2c8dfd1aa1df"
    },
    {
        "author": "陳普",
        "paragraphs": [
            "木牛流汗上青天，漢火明知不可然。",
            "誰識連峰攢劍戟，正虞天嗇孔明年。"
        ],
        "title": "詠史 費禕 其二",
        "id": "4dbca8f3-e161-4dd5-ae48-4ed0b4b2bc3e"
    },
    {
        "author": "陳普",
        "paragraphs": [
            "國小民勞事已非，城狐不斬愈危機。",
            "却屯已可擒鍾會，鄧艾無翎獨解飛。"
        ],
        "title": "詠史 姜維 其一",
        "id": "6d523ac7-1278-4c5b-ade3-a6c22d1a7db8"
    },
    {
        "author": "陳普",
        "paragraphs": [
            "無德那堪力不任，重關如掌寇戎深。",
            "幽冥不係梟鍾會，猶有區區一片心。"
        ],
        "title": "詠史 姜維 其二",
        "id": "95ed25ec-70de-4af5-881b-fa913e393a8c"
    },
    {
        "author": "陳普",
        "paragraphs": [
            "何物譙周口似簧，幾年漢帝手牽羊。",
            "紛紛蜀土祠諸葛，香火曾分北地王。"
        ],
        "title": "詠史 北地王諶",
        "id": "aefbbd05-5478-448d-973b-787cafa9de3e"
    },
    {
        "author": "陳普",
        "paragraphs": [
            "劉葛元非百世讎，緣崖攀木作猿猴。",
            "瞻崇艾會誰芳臭，死國沉身各二頭。"
        ],
        "title": "詠史 鄧艾 其一",
        "id": "035e2609-cbe8-41d2-86d9-aa77f5427662"
    },
    {
        "author": "陳普",
        "paragraphs": [
            "滅吳不解誅宰嚭，拜假何須便不咨。",
            "受任兩無曹與馬，檻車破了欲何之。"
        ],
        "title": "詠史 鄧艾 其二",
        "id": "0ffa4cfe-3c8c-45c5-8ea5-ae165d1d4f2f"
    },
    {
        "author": "陳普",
        "paragraphs": [
            "身在成都已孟津，霎時飛首過函秦。",
            "子房智勇裁如此，不悟誅秦滅項人。"
        ],
        "title": "詠史 鍾會 其一",
        "id": "857ed0e9-af03-4c03-866f-0c61bfc10db9"
    },
    {
        "author": "陳普",
        "paragraphs": [
            "諸葛風流尚未休，山川爲斬鄧鍾頭。",
            "至今青史憂吳蜀，莫把知人責夏侯。"
        ],
        "title": "詠史 鍾會 其二",
        "id": "310170a3-5e4e-450e-bb1c-3d49d16802ee"
    },
    {
        "author": "陳普",
        "paragraphs": [
            "老卒無多儘守藩，更無毫髮罪堪言。",
            "東堂斷手平生足，玉井蟾蜍任吐吞。"
        ],
        "title": "詠史 中山王衮",
        "id": "23407cd5-fe71-400e-8947-41b05dcd2c7a"
    },
    {
        "author": "陳普",
        "paragraphs": [
            "柳谷川西示討曹，摩波井底見芳髦。",
            "藩垣屏翰無方尺，何用凌霄百丈高。"
        ],
        "title": "詠史 明帝 其一",
        "id": "d5b249d5-e01f-4d5f-9d22-8bdf954131d8"
    },
    {
        "author": "陳普",
        "paragraphs": [
            "大和空國逐浮虛，曾爲蒼生一掃除。",
            "曆數未容姦宄得，收曹卷馬二中書。"
        ],
        "title": "詠史 明帝 其二",
        "id": "15fedf5a-bbfa-4076-8be3-bd7d1df5c550"
    },
    {
        "author": "陳普",
        "paragraphs": [
            "咸通昏主如桀紂，青龍英君翻不如。",
            "關雎螽斯渾未識，鵲巢那得不鳩居。"
        ],
        "title": "詠史 明帝 其三",
        "id": "d020aefe-a058-4a37-8762-6fd0a5eab366"
    },
    {
        "author": "陳普",
        "paragraphs": [
            "高堂光祿心劉向，未托孤前亦已知。",
            "爭奈九龍規太大，不堪淺薄武皇基。"
        ],
        "title": "詠史 明帝 其四",
        "id": "e3b6aed8-a696-40cd-81ed-52e77c075c31"
    },
    {
        "author": "陳普",
        "paragraphs": [
            "簏中是絹不能知，妄把聰明察色絲。",
            "五等人倫皆掃地，多文好學欲何爲。"
        ],
        "title": "詠史 楊修",
        "id": "ffb4820a-65b3-4183-a042-74a7dcc814bc"
    },
    {
        "author": "陳普",
        "paragraphs": [
            "負土衣冠亂滿園，不知曹德是軒轅。",
            "土山白盡忠臣髮，何似初來莫妄言。"
        ],
        "title": "詠史 高堂隆",
        "id": "cace524c-1c5f-424d-b712-e34ffcb1f54a"
    },
    {
        "author": "陳普",
        "paragraphs": [
            "眼中鸞鳳悉豺梟，一日翩翩忽滿朝。",
            "死近天教爲呂祿，罪深地不著良宵。"
        ],
        "title": "詠史 曹爽 其一",
        "id": "689caf0f-554c-45da-8944-1408a46a894e"
    },
    {
        "author": "陳普",
        "paragraphs": [
            "四聰八達免官時，仲達含香拜玉墀。",
            "二鬼不來同壑谷，未愁寡婦與孤兒。"
        ],
        "title": "詠史 曹爽 其二",
        "id": "53070b44-6f33-4c74-9c92-fcd9717af533"
    },
    {
        "author": "陳普",
        "paragraphs": [
            "羅襦帝子本同生，故把玄談亂濁清。",
            "粉面青蠅麾不去，到頭白黑自分明。"
        ],
        "title": "詠史 何晏",
        "id": "86a37759-34d5-4fa5-a919-6fcd5d1292c5"
    },
    {
        "author": "陳普",
        "paragraphs": [
            "和血淆骸赤洛陽，綺疏應共枕紅粧。",
            "乾坤無地容何鄧，何必舁尸赴許昌。"
        ],
        "title": "詠史 桓範",
        "id": "6ce79a60-3308-47d7-bfcd-fbb46cbdf7ec"
    },
    {
        "author": "陳普",
        "paragraphs": [
            "一日天誅正始餘，百年曹馬兩丘墟。",
            "景王似見銅駝禍，究極根源殺太初。"
        ],
        "title": "詠史 夏侯玄 其一",
        "id": "7ffeb76f-1d12-4985-ad9b-7b9ff0c488cd"
    },
    {
        "author": "陳普",
        "paragraphs": [
            "十家血染市朝紅，更漲餘波及李豐。",
            "老子莊生真毒手，子元子上即而翁。"
        ],
        "title": "詠史 夏侯玄 其二",
        "id": "88d72d1e-b7d9-4404-bd0c-d37775fc4e06"
    },
    {
        "author": "陳普",
        "paragraphs": [
            "十萬强兵無一人，義師翻得叛臣名。",
            "奇功一夜歸人手，空使文鴦待到明。"
        ],
        "title": "詠史 毌丘儉",
        "id": "35495d7c-511a-4fb0-9a8c-92cbffa42d59"
    },
    {
        "author": "陳普",
        "paragraphs": [
            "義旗照日映淮流，不爲曹孤爲夏侯。",
            "麾下諸君底心性，海中五百又揚州。"
        ],
        "title": "詠史 諸葛誕",
        "id": "41bdf8a6-6377-49f2-8bc3-40ce63c08513"
    },
    {
        "author": "陳普",
        "paragraphs": [
            "諸公競起滅彝倫，特立當年一女身。",
            "盡付輕塵棲弱草，便從正始斷無人。"
        ],
        "title": "詠史 夏侯令女",
        "id": "d59f9d6f-7c83-42ad-8452-d9ca0ee2a09e"
    },
    {
        "author": "陳普",
        "paragraphs": [
            "銅駝荆棘夜深深，尚想清談撼竹林。",
            "南渡百年無雅樂，當年猶惜廣陵音。"
        ],
        "title": "詠史 嵇康",
        "id": "99660b47-6f32-479b-96a6-7d43f09cc473"
    },
    {
        "author": "陳普",
        "paragraphs": [
            "佞舌如簧亂孝思，竹林人物固猖披。",
            "御衣烱烱嵇生血，不似王生淚著枝。"
        ],
        "title": "詠史 嵇紹",
        "id": "4f858414-0c9f-46dd-929f-9c771b37aceb"
    },
    {
        "author": "陳普",
        "paragraphs": [
            "正始頹波萬丈深，卧冰泣竹盡漂沉。",
            "尚餘淚染無枝樹，撐拄乾坤直到今。"
        ],
        "title": "詠史 王裒",
        "id": "cb5f4b76-346b-45d3-ba3f-fa2fbadf9cb7"
    },
    {
        "author": "陳普",
        "paragraphs": [
            "中道難行古已然，東邊扶起又西邊。",
            "一般等是墟人國，莫道三君與七賢。"
        ],
        "title": "詠史 阮籍 其一",
        "id": "1a30cefa-98bc-44b2-b83a-af1ee4f25cf1"
    },
    {
        "author": "陳普",
        "paragraphs": [
            "截髮哀號孽婦前，晉家無地亦無天。",
            "當時阮籍丘中骨，擲向黄河尚带羶。"
        ],
        "title": "詠史 阮籍 其二",
        "id": "cfa9e345-e206-401b-b22f-4abc6160c350"
    },
    {
        "author": "陳普",
        "paragraphs": [
            "半生脚不踏晉土，有翼還須飛上天。",
            "好遣竹林諸放達，談莊說老寢車前。"
        ],
        "title": "詠史 范粲",
        "id": "16051305-98f9-4718-be48-dad012a3216e"
    },
    {
        "author": "陳普",
        "paragraphs": [
            "心地終輸范粲安，魚熊兼得古今難。",
            "永嘉陵墓溫明器，得似安平素木棺。"
        ],
        "title": "詠史 司馬孚",
        "id": "df67f7ec-76d8-4772-a4aa-c037e6c2642e"
    },
    {
        "author": "陳普",
        "paragraphs": [
            "君親忠孝豈殊途，甲有方能罪乙無。",
            "座上研研稱阮籍，不知聯席是公閭。"
        ],
        "title": "詠史 何曾 其一",
        "id": "f3c9e339-0647-4f30-90b8-0e4f8cec22a5"
    },
    {
        "author": "陳普",
        "paragraphs": [
            "家國兒曹付五胡，奉身恨不及齊奴。",
            "君王但說平生事，政爲諸公昧遠圖。"
        ],
        "title": "詠史 何曾 其二",
        "id": "8d2bdf09-1776-4271-b358-fb0a48bc8032"
    },
    {
        "author": "陳普",
        "paragraphs": [
            "君王宮裏望安舒，何啻慈親念鯉魚。",
            "體認卧冰真意思，忍看成濟犯鑾輿。"
        ],
        "title": "詠史 王祥 其一",
        "id": "144b5f2d-5c15-42fe-b0b1-33d04405aca7"
    },
    {
        "author": "陳普",
        "paragraphs": [
            "倒載山公即巨源，清談安石幼輿孫。",
            "晉家禍亂深如海，半出咸熙太尉門。"
        ],
        "title": "詠史 王祥 其二",
        "id": "e94c51fc-8399-4a07-849f-acef330999df"
    },
    {
        "author": "陳普",
        "paragraphs": [
            "杳杳羊車轉掖庭，夕陽亭上北風腥。",
            "紛紛羔羯趨河洛，爲見深宮竹葉青。"
        ],
        "title": "詠史 晉武帝 其一",
        "id": "d6fe4978-c2c7-4eda-adda-2b95932801f3"
    },
    {
        "author": "陳普",
        "paragraphs": [
            "斥出維垣令太師，盡留群小鳳凰池。",
            "爭知暗裏牽裾子，元是屠家揣肉兒。"
        ],
        "title": "詠史 晉武帝 其二",
        "id": "5179f499-4a4d-4623-92ba-b4cb989f98a9"
    },
    {
        "author": "陳普",
        "paragraphs": [
            "宮中擲戟又飛刀，謝玖兢兢命若毛。",
            "豈是君王輕社稷，天教熾業謝芳髦。"
        ],
        "title": "詠史 晉武帝 其三",
        "id": "6a2aed83-edd0-400c-9f88-2b7b5a6c6770"
    },
    {
        "author": "陳普",
        "paragraphs": [
            "醜短妍長熟用心，國家持換郭槐金。",
            "一門姊妹同傾晉，餓死猶輕罪更深。"
        ],
        "title": "詠史 楊太后",
        "id": "3007475d-fb4c-4ee3-8e3a-f29a936fca01"
    },
    {
        "author": "陳普",
        "paragraphs": [
            "塗山千載又關雎，幾世天家共玉輿。",
            "不友鳳凰池上客，全宗安用石函書。"
        ],
        "title": "詠史 楊珧",
        "id": "455db63d-0894-405a-bfa7-2a0ef5b63974"
    },
    {
        "author": "陳普",
        "paragraphs": [
            "咫尺含章路不通，桃符渾不記臨終。",
            "青州政似恒三代，何用依依紞勗中。"
        ],
        "title": "詠史 司馬攸",
        "id": "a6cedf9e-02c8-4617-91f4-888ea5f041a6"
    },
    {
        "author": "陳普",
        "paragraphs": [
            "群心爭欲剸公閭，愁殺凌雲醉老奴。",
            "緩带輕裘信瀟灑，曾知晉事已如吳。"
        ],
        "title": "詠史 羊祜 其一",
        "id": "67b45f3f-652b-4ac1-9dd7-e88381b01948"
    },
    {
        "author": "陳普",
        "paragraphs": [
            "尺鯉何曾到賈充，太阿曾擬血王戎。",
            "淚痕不到沉碑上，似爲苞苴走路中。"
        ],
        "title": "詠史 羊祜 其二",
        "id": "5f8e5c57-a71b-4578-b6b8-4cb01d51a2df"
    },
    {
        "author": "陳普",
        "paragraphs": [
            "呂蒙江上櫓猶羞，曹操徐州血尚留。",
            "千古渭濱并峴首，淚痕不逐谷陵收。"
        ],
        "title": "詠史 羊祜 其三",
        "id": "6d11db29-d78a-4428-88c6-e1dfed2301ee"
    },
    {
        "author": "陳普",
        "paragraphs": [
            "晉武良心獨未亡，娼家瀆禮自多妨。",
            "洛中冠蓋無多日，元凱春秋亦短長。"
        ],
        "title": "詠史 杜預 其一",
        "id": "f4c46d6d-197c-4bf7-95c3-fbdd6c93352c"
    },
    {
        "author": "陳普",
        "paragraphs": [
            "旄頭兩度茀鉤陳，黄色頻年鬬孟春。",
            "長曆春秋兩高閣，東南填淤正肥民。"
        ],
        "title": "詠史 杜預 其二",
        "id": "c3c72107-85c8-446f-bc64-455c83bb555a"
    },
    {
        "author": "陳普",
        "paragraphs": [
            "此座傾危不信人，此身便合去朝廷。",
            "凌雲莫道非真醉，直到身亡更未醒。"
        ],
        "title": "詠史 衛瓘 其一",
        "id": "631e3b44-89ad-427f-ab79-fb4d20eb41b9"
    },
    {
        "author": "陳普",
        "paragraphs": [
            "拓拔枝柯幸少疏，洛陽宮殿已爲墟。",
            "休論榮晦師田續，忍讀金墉稽顙書。"
        ],
        "title": "詠史 衛瓘 其二",
        "id": "d3c99092-da1c-485f-a098-f3ca05009498"
    },
    {
        "author": "陳普",
        "paragraphs": [
            "孫皓泥頭入洛陽，後庭奪目萬紅粧。",
            "銅駝北去還西徙，不怨荀馮怨杜張。"
        ],
        "title": "詠史 張華 其一",
        "id": "821b815a-83a7-4b2e-9973-dfe8688bdea3"
    },
    {
        "author": "陳普",
        "paragraphs": [
            "應是諸公愛阮咸，所天亦把付清談。",
            "張林若責金墉后，當日張華死更甘。"
        ],
        "title": "詠史 張華 其二",
        "id": "72abaff3-0bd3-4070-9c8a-0ed4564c0bc2"
    },
    {
        "author": "陳普",
        "paragraphs": [
            "孟觀孫秀尚同寅，足了優游卒歲身。",
            "牛斗豫章才尺五，中台何事不關人。"
        ],
        "title": "詠史 張華 其三",
        "id": "8f7f5dc6-8f5c-47fa-9512-561bae18ee30"
    },
    {
        "author": "陳普",
        "paragraphs": [
            "滿耳羊車若不知，聾人何怪履危機。",
            "中台星拆渾閒事，哭殺旄頭彗紫微。"
        ],
        "title": "詠史 張華 其四",
        "id": "98e92fa1-bc28-4ff7-b265-dded69e28cf2"
    },
    {
        "author": "陳普",
        "paragraphs": [
            "惠帝君臣一樣愚，九龍翁仲淚如珠。",
            "眼前喪亂渾如罔，崇有何當却破無。"
        ],
        "title": "詠史 裴頠",
        "id": "d0c3f9d1-66eb-401a-87d0-da1eb76344e9"
    },
    {
        "author": "陳普",
        "paragraphs": [
            "君王祖述竹林風，竹葉紛紛插滿宮。",
            "禍亂古今惟晉酷，是非憂樂一山公。"
        ],
        "title": "詠史 山濤",
        "id": "a54c164e-7b65-4550-afba-2c07f9b165a4"
    },
    {
        "author": "陳普",
        "paragraphs": [
            "卞莊已睨鬬於菟，蕘論方規逐五胡。",
            "莫把亂華罪夷狄，鮮卑臣節過猗盧。"
        ],
        "title": "詠史 江統",
        "id": "3de2552f-de14-46f8-98a0-68dbcd99c06c"
    },
    {
        "author": "陳普",
        "paragraphs": [
            "白額長蛇已就戡，不知賈郭更難堪。",
            "東吳陸喜鄉先輩，五等還應有第三。"
        ],
        "title": "詠史 周處",
        "id": "5aeaabb1-bf81-408a-a28e-60f90b741060"
    },
    {
        "author": "陳普",
        "paragraphs": [
            "晉家事勢若崩河，忘却吳松好月波。",
            "莫把李膺誇二陸，思鱸羨鶴不曾多。"
        ],
        "title": "詠史 張翰",
        "id": "6f946778-5baa-4efe-a736-3f6b6e4dfe87"
    },
    {
        "author": "陳普",
        "paragraphs": [
            "千里蓴羹七里尸，兩般滋味豈難知。",
            "建春不幸成繻葛，割盡流蘇定此時。"
        ],
        "title": "詠史 陸機 其一",
        "id": "47da8216-4961-4fdf-a20f-6ed2141eac2b"
    },
    {
        "author": "陳普",
        "paragraphs": [
            "須信雕蟲不用工，至今天地不相容。",
            "君看奕葉東吳陸，轉作詞章便覆宗。"
        ],
        "title": "詠史 陸機 其二",
        "id": "7a037644-a0f8-44b0-8bd0-3cd01531d8e0"
    },
    {
        "author": "陳普",
        "paragraphs": [
            "石勒王彌尚未昌，東南先有顧丹陽。",
            "顧榮持易淳于首，未必江東只許長。"
        ],
        "title": "詠史 顧榮",
        "id": "31610347-58da-4890-a1bf-82a6c2416038"
    },
    {
        "author": "陳普",
        "paragraphs": [
            "三綱政自誅辛冉，二盜清由識士行。",
            "江左百年半天下，曾知開闢是新城。"
        ],
        "title": "詠史 劉弘",
        "id": "83eb43ae-735d-4e61-a83b-b24399eccbcc"
    },
    {
        "author": "陳普",
        "paragraphs": [
            "不聽君王到壽春，肯容麴允起咸秦。",
            "茂弘周顗渾無晉，何但琅琊不是親。"
        ],
        "title": "詠史 王導 其一",
        "id": "6a168622-02fb-430f-a7f6-4f16a29d47f6"
    },
    {
        "author": "陳普",
        "paragraphs": [
            "醉中送首悲劉胤，食裏迷唇弔馬流。",
            "江左當年何所恃，鄴中白雁合封侯。"
        ],
        "title": "詠史 王導 其二",
        "id": "a16141ca-921f-4da5-9681-140a86f1d1ee"
    },
    {
        "author": "陳普",
        "paragraphs": [
            "萬里凉州道李雄，幾重遼海到江東。",
            "天臺更棄金陵去，端有何顔見北風。"
        ],
        "title": "詠史 王導 其三",
        "id": "6c35aa00-2b97-4911-8d64-d88be7632c43"
    },
    {
        "author": "陳普",
        "paragraphs": [
            "漠漠胡塵撲面飛，對人舉扇障元規。",
            "九京羞見青衣帝，猶及劉翔未到時。"
        ],
        "title": "詠史 王導 其四",
        "id": "bce23f0c-39a0-4837-9798-35bb5cee542d"
    },
    {
        "author": "陳普",
        "paragraphs": [
            "地陷天傾不廢棋，謝安阮籍好同時。",
            "江東殘局危亡勢，似太元初尚可爲。"
        ],
        "title": "詠史 謝安 其一",
        "id": "e6dbfe90-da13-4ff8-95b4-6c39da940acb"
    },
    {
        "author": "陳普",
        "paragraphs": [
            "軍中如意揮諸將，依約東山嘯詠兄。",
            "不遣君王湛酒色，市朝猶足肆王甥。"
        ],
        "title": "詠史 謝安 其二",
        "id": "286be7f3-9406-4b7e-9662-cd2828259f05"
    },
    {
        "author": "陳普",
        "paragraphs": [
            "臨安猿鶴共清吟，猶作投機叩齒音。",
            "商鞅禹文無辨別，冶城數語是何心。"
        ],
        "title": "詠史 謝安 其三",
        "id": "52325c8c-053f-4fba-812f-eccdb6739edf"
    },
    {
        "author": "陳普",
        "paragraphs": [
            "苻氏無良妄自尊，鮮卑羌豎正鯨吞。",
            "到頭棋酒消磨晉，莫道桓沖果失言。"
        ],
        "title": "詠史 謝安 其四",
        "id": "6c55232b-2d74-434b-a38a-ab75a22184c1"
    },
    {
        "author": "陳普",
        "paragraphs": [
            "安石深源不共朝，共嫌俎豆不逍遥。",
            "無邊赤子皆延頸，掩口胡盧獨李遼。"
        ],
        "title": "詠史 謝安 其五",
        "id": "61d1e4f2-920c-4d55-865b-8f731e08ae33"
    },
    {
        "author": "陳普",
        "paragraphs": [
            "封胡羯末皎琳琅，歲久渾無憶洛陽。",
            "江左家居照江水，謝安元爲宋齊梁。"
        ],
        "title": "詠史 謝安 其六",
        "id": "e157e64d-53b1-4fcc-82bf-4a2965afe644"
    },
    {
        "author": "陳普",
        "paragraphs": [
            "何國嚴刑禁老莊，有人拔劍斬韋郎。",
            "氐羌本自無天運，爲有人心得暫狂。"
        ],
        "title": "詠史 謝安 其七",
        "id": "9b0aed0e-2580-4f4b-b1ab-3753c6b56e16"
    },
    {
        "author": "陳普",
        "paragraphs": [
            "宣元社稷等沉淪，不了昌明道子身。",
            "奪得桓苻二賊手，付與趙牙張貴人。"
        ],
        "title": "詠史 謝安 其八",
        "id": "3822417d-32a3-4068-a171-64e57ceb26ed"
    },
    {
        "author": "陳普",
        "paragraphs": [
            "諸賢一一是琅球，一入清談即鬼幽。",
            "何但簡文如惠帝，冶城安石亦斯流。"
        ],
        "title": "詠史 謝安 其九",
        "id": "ddbd84ca-e629-4727-95af-c93d91f5caac"
    },
    {
        "author": "陳普",
        "paragraphs": [
            "夷甫登朝日月昏，爭知安石亦深源。",
            "當時赤子何無祿，直自高曾誤到孫。"
        ],
        "title": "詠史 謝安 其一○",
        "id": "73513b31-b41e-4407-93b4-5e99d3d83040"
    },
    {
        "author": "陳普",
        "paragraphs": [
            "竹林遺類入荆楊，賈郭餘塵在晉陽。",
            "聽得平陽消息否，忍聽徐潤調笙簧。"
        ],
        "title": "詠史 劉琨 其一",
        "id": "3beb3e38-be51-499f-9706-0f4aa1037aa3"
    },
    {
        "author": "陳普",
        "paragraphs": [
            "劉琨忠孝君親念，急切不似令狐泥。",
            "亡身自是緣聲色，須把初心看匹磾。"
        ],
        "title": "詠史 劉琨 其二",
        "id": "23fa3131-9a0d-444b-91db-8b6a891d5b68"
    },
    {
        "author": "陳普",
        "paragraphs": [
            "馬牛風自不相謀，異體安知蝮螫頭。",
            "北伐不令持寸鐵，楫聲空震大江流。"
        ],
        "title": "詠史 祖逖",
        "id": "73be9fc6-a240-4bea-b30b-66de1b7af48b"
    },
    {
        "author": "陳普",
        "paragraphs": [
            "蘇峻鯨奔正可憂，翻令王室備荆州。",
            "五陵松柏無遺種，謾爲桓溫拾竹頭。"
        ],
        "title": "詠史 陶侃",
        "id": "08a88642-0df0-4000-8c9b-ac7b5883c7ab"
    },
    {
        "author": "陳普",
        "paragraphs": [
            "王濛謝尚不堪論，庾翼桓溫亦浪言。",
            "兩晉士風真可笑，盡將管葛許深源。"
        ],
        "title": "詠史 殷浩",
        "id": "592845bf-9b44-45cd-93e7-4590fd4b4db4"
    },
    {
        "author": "陳普",
        "paragraphs": [
            "喚起鯨鯢滿北州，過江仍復漏吞舟。",
            "一時共愛恢恢網，不悟三綱亂不收。"
        ],
        "title": "詠史 顧和",
        "id": "523ea6d8-731d-4ce4-b0d7-dec6e28298cc"
    },
    {
        "author": "陳普",
        "paragraphs": [
            "不緣廊廟盡談空，安得狐狸嘯晉宮。",
            "王氏可人惟逸少，更容謝萬作三公。"
        ],
        "title": "詠史 王羲之",
        "id": "9fe6bdef-9dcf-4ceb-97ab-c58c9e602d02"
    },
    {
        "author": "陳普",
        "paragraphs": [
            "東第山成亂亦成，長星映酒甚分明。",
            "分勞太保惟徐邈，誰道能言獨許營。"
        ],
        "title": "詠史 徐邈",
        "id": "691ae0d7-ac16-4eb5-9e76-da018fa1b527"
    },
    {
        "author": "陳普",
        "paragraphs": [
            "霜雹風沙雜亂飛，段龕城下見春歸。",
            "時來但處周公位，歷舉華人百世希。"
        ],
        "title": "詠史 慕容恪 其一",
        "id": "1144e1f8-4da5-4991-ae13-de7259c2058b"
    },
    {
        "author": "陳普",
        "paragraphs": [
            "五族交飛日月昏，就中造化尚堪論。",
            "景雲峰起龍城裏，猶爲遺黎憶太原。"
        ],
        "title": "詠史 慕容恪 其二",
        "id": "af6ceef9-c63d-4c6c-9784-2526bf25ac43"
    },
    {
        "author": "陳普",
        "paragraphs": [
            "一聽芭蕉葉上寒，鼻頭倍益舊時酸。",
            "河清未遇三千歲，水手猶輕十八灘。"
        ],
        "title": "詠史 慕容恪 其三",
        "id": "65ea03df-0448-482a-8b77-8e6b7a49384c"
    },
    {
        "author": "陳普",
        "paragraphs": [
            "傅說濟川空道在，彥方販鬻嘆時難。",
            "年來惟有樽空慮，一任滔滔溉倒瀾。"
        ],
        "title": "詠史 慕容恪 其四",
        "id": "db27d9cd-0bbb-484c-96c9-67e7dbab4185"
    },
    {
        "author": "陳普",
        "paragraphs": [
            "國亡家破此心全，氐與鮮卑兩付天。",
            "王猛開心似諸葛，風雲無望白頭年。"
        ],
        "title": "詠史 慕容垂",
        "id": "b40a502a-a398-4eed-ab7a-868c4e38ec60"
    },
    {
        "author": "陳普",
        "paragraphs": [
            "甲申乙酉是明朝，趣死驕氐氣欲飄。",
            "一寸菰蒲長一丈，無人知是宋人苗。"
        ],
        "title": "詠史 苻堅",
        "id": "d6673dc4-87e8-4c7b-b472-19f4937fc897"
    },
    {
        "author": "陳普",
        "paragraphs": [
            "魚水歡濃更月氐，便呵氐族使耕炊。",
            "浮雲蔽日何難見，獨有操琴趙整知。"
        ],
        "title": "詠史 王猛 其一",
        "id": "796657fa-cafd-40f8-9905-0fab66e36cff"
    },
    {
        "author": "陳普",
        "paragraphs": [
            "一奮沖天跨六州，生前天已怒旄頭。",
            "開何有意容王猛，肯使魚羊食不留。"
        ],
        "title": "詠史 王猛 其二",
        "id": "25141eba-2530-41a2-a45d-2a1433a9affc"
    },
    {
        "author": "陳普",
        "paragraphs": [
            "南安怒氣塞長安，羌運如氐淚暗潸。",
            "捨却存亡論理義，江東不似馬毛山。"
        ],
        "title": "詠史 苻登",
        "id": "ba8a2601-6f89-4ae8-a452-54c859309c9e"
    },
    {
        "author": "陳普",
        "paragraphs": [
            "懷恩馬柳志何卑，挾恨東堂德愈衰。",
            "猶有豫章蘇武節，不慚京口協謀時。"
        ],
        "title": "詠史 何無忌",
        "id": "2b7dc841-ef5f-4d2b-a528-fdc3ebfb56c2"
    },
    {
        "author": "陳普",
        "paragraphs": [
            "雲雨蛟龍無世無，睡中往往失明珠。",
            "比干七竅天何惜，不付曹瞞與寄奴。"
        ],
        "title": "詠史 劉裕 其一",
        "id": "8ced39f7-aab1-46fe-9a11-a5b27972d688"
    },
    {
        "author": "陳普",
        "paragraphs": [
            "何事佛貍能度淮，中原千尺髑髏臺。",
            "無巢燕子寧依樹，不入烏衣巷裏來。"
        ],
        "title": "詠史 劉裕 其二",
        "id": "03307ac5-e680-44a5-ba57-8f133327353b"
    },
    {
        "author": "陳普",
        "paragraphs": [
            "長安何但遺黎舞，翁仲銅駝亦笑開。",
            "他日佛貍南下路，青泥千尺髑髏臺。"
        ],
        "title": "詠史 劉裕 其三",
        "id": "d595f219-cf4e-41fa-a8e1-7b80eccb4e1a"
    },
    {
        "author": "陳普",
        "paragraphs": [
            "殺人廣固哭如雷，肯任長安住不回。",
            "想是齊秦人共語，不知胡羯自南來。"
        ],
        "title": "詠史 劉裕 其四",
        "id": "8f58d2df-1331-4890-b4e8-f9bc743b089d"
    },
    {
        "author": "陳普",
        "paragraphs": [
            "荆州一席不肯取，晉鼎百年寧忍移。",
            "不死盧循函首日，忍看張偉授罌時。"
        ],
        "title": "詠史 劉道規",
        "id": "5829e231-9048-488e-a1ef-294f3c59fbab"
    },
    {
        "author": "陳普",
        "paragraphs": [
            "謝瞻屋裏立籬牆，似水弘微糞也嘗。",
            "康樂始興門戶盡，聿脩祖德獨柴桑。"
        ],
        "title": "詠史 陶潜",
        "id": "05a88204-b12f-4f9f-bbde-695e68974839"
    },
    {
        "author": "陳普",
        "paragraphs": [
            "浮山未破水先腥，浩浩蠅蚊晝夜聲。",
            "東海不知蒲塞味，誰人十萬作犧牲。"
        ],
        "title": "詠史 梁武帝 其一",
        "id": "23c50a9c-d799-48fa-bf19-399f093912af"
    },
    {
        "author": "陳普",
        "paragraphs": [
            "戒捨工夫老未員，百雙鷄子送殘年。",
            "一生般若成何事，贏得江頭載荻船。"
        ],
        "title": "詠史 梁武帝 其二",
        "id": "02b0a167-65b7-48d5-bb1b-f7af3d2cf073"
    },
    {
        "author": "陳普",
        "paragraphs": [
            "段韶谷剎千金鑄，彭樂丁公七寶裝。",
            "虎子得來成底事，何如抱犢卧雲崗。"
        ],
        "title": "詠史 高歡",
        "id": "dae0db4a-ef59-458d-a815-6ba2d933cb5d"
    },
    {
        "author": "陳普",
        "paragraphs": [
            "曹操桓溫不自持，跛侯面上雨淋漓。",
            "姦人何事乾坤裏，一日雷霆十二時。"
        ],
        "title": "詠史 侯景",
        "id": "495052ef-ae3e-41d7-a214-2c8e806f9fcc"
    },
    {
        "author": "陳普",
        "paragraphs": [
            "文皇仁義播敷天，李氏無倫三百年。",
            "末路荒唐如煬帝，蜀江更起度遼船。"
        ],
        "title": "詠史 唐太宗",
        "id": "3939f16a-7b26-4b7f-a304-b95bd43d8c4b"
    },
    {
        "author": "陳普",
        "paragraphs": [
            "東宮無德倚儀刑，又似當年傅建成。",
            "可笑鄭公如百舌，春前夏後兩般聲。"
        ],
        "title": "詠史 魏徵",
        "id": "d095055c-546f-4ee4-8f92-217527b7ec48"
    },
    {
        "author": "陳普",
        "paragraphs": [
            "周公制禮鳳凰鳴，渠肯抽戈指建成。",
            "李勣牛山猶雨露，玄齡夜氣失澄清。"
        ],
        "title": "詠史 房玄齡",
        "id": "3e32faf2-a5f9-454c-a0b2-d171d4b4026f"
    },
    {
        "author": "陳普",
        "paragraphs": [
            "宮中雙陸可長吁，取日忠臣若釜魚。",
            "莫道斷蛇無决裂，天戈失却老蟾蜍。"
        ],
        "title": "詠史 五王 其一",
        "id": "356c5c45-7aa8-427b-83ee-22f53f1d8766"
    },
    {
        "author": "陳普",
        "paragraphs": [
            "太宗社稷是誰亡，獨向迎仙斬二張。",
            "景運門前方議事，殺身不必咎扶陽。"
        ],
        "title": "詠史 五王 其二",
        "id": "8c5398dc-0bc8-4cd6-89b9-2f4de014647f"
    },
    {
        "author": "陳普",
        "paragraphs": [
            "唐室存亡有化機，亳州刺史獨依依。",
            "陽烏本是蟾蜍魄，空喚群龍爲夾飛。"
        ],
        "title": "詠史 五王 其三",
        "id": "097c2be6-5118-45c6-a2ae-e34f6ed6d574"
    },
    {
        "author": "陳普",
        "paragraphs": [
            "菜耳杯盤冷似水，開元天下煖如春。",
            "唐人不識調羹手，把作姚崇伴食人。"
        ],
        "title": "詠史 盧懷慎",
        "id": "4471ee3d-0d8d-420d-b566-ff0e13a03eda"
    },
    {
        "author": "陳普",
        "paragraphs": [
            "清門死節照當時，面血猶能赤義旗。",
            "常山睢陽信奇偉，英風生自洛留司。"
        ],
        "title": "詠史 盧奕",
        "id": "8dfbb13e-cca9-4abf-9a8a-c99dbb4a280e"
    },
    {
        "author": "陳普",
        "paragraphs": [
            "冰霜不肯受塵埃，携手同糜百丈崖。",
            "熊掌嚼來似雞肋，問君何事苦關懷。"
        ],
        "title": "詠史 竇氏二女",
        "id": "62d1af5c-2121-4130-a7d7-64a2821fa413"
    },
    {
        "author": "陳普",
        "paragraphs": [
            "天寶膏肓在羽衣，寂寥于蔿詎能醫。",
            "當時宇宙皆聲色，不夢陽臺一紫芝。"
        ],
        "title": "詠史 元紫芝",
        "id": "38c48819-a8c4-4538-9e99-08f450aa20f6"
    },
    {
        "author": "陳普",
        "paragraphs": [
            "驪宮歌笑入青雲，曾識常山有戰塵。",
            "忠骨已澌餘髮在，因人得見夢中身。"
        ],
        "title": "詠史 顔杲卿",
        "id": "0d68a53b-e7f3-4186-9fca-1f9546145b21"
    },
    {
        "author": "陳普",
        "paragraphs": [
            "韓愈南投瘴海波，元和天子老中訛。",
            "檀檐金墄猶堪笑，願作重來赴火蛾。"
        ],
        "title": "詠史 憲宗",
        "id": "97183015-154c-466f-a4f3-d676008de91c"
    },
    {
        "author": "陳普",
        "paragraphs": [
            "楊墨蛇龍本一區，大顛便是惡溪魚。",
            "退之也是無操守，一貶便陳封禪書。"
        ],
        "title": "詠史 韓愈",
        "id": "2434af1f-2818-45d0-9635-4fb30b27fa63"
    },
    {
        "author": "陳普",
        "paragraphs": [
            "過了秦灰漢又唐，衣冠誰不是牙郎。",
            "河東柳氏何師法，奴婢猶知蹈大方。"
        ],
        "title": "詠史 柳家婢",
        "id": "5d881df8-29a9-4cc9-8677-94671f83d082"
    },
    {
        "author": "陳普",
        "paragraphs": [
            "方朔優旃豈舜徒，南來謾喜落蒼梧。",
            "天津醉裏乾坤眼，只見雙程不見蘇。"
        ],
        "title": "詠史 蘇東坡",
        "id": "9d5a0d4b-0ce1-4d67-ba66-9161a9738d46"
    },
    {
        "author": "陳普",
        "paragraphs": [
            "鴛鴻陣陣落南溟，長樂鍾中黑眚行。",
            "逐客不愁人鮓甕，荷花落日第含情。"
        ],
        "title": "詠史 王荆公 其一",
        "id": "0189fbf7-e10e-4258-bdf9-a9c2c4404b0e"
    },
    {
        "author": "陳普",
        "paragraphs": [
            "兩鳥相酬聲沸天，治平重著一啼鵑。",
            "鴛鸞鷗鷺無棲處，緘口于今三百年。"
        ],
        "title": "詠史 王荆公 其二",
        "id": "0d7fa538-9df2-4b07-81c4-aa0c3887f4ab"
    },
    {
        "author": "陳普",
        "paragraphs": [
            "矩步規行範古今，山樵野牧共謳吟。",
            "荷衣蘭佩通身是，却看離騷不入心。"
        ],
        "title": "詠史 司馬溫公 其一",
        "id": "9a81adbd-1b3a-416e-a8a8-a1152ed7a9a0"
    },
    {
        "author": "陳普",
        "paragraphs": [
            "千載爭刳漢賊腸，及觀通鑑似文王。",
            "兩間正氣都輸予，猶惜坤中一點黄。"
        ],
        "title": "詠史 司馬溫公 其二",
        "id": "a332ae8e-2124-4e94-8273-73224071fdc4"
    },
    {
        "author": "陳普",
        "paragraphs": [
            "步趨坐立若山河，盛德華夷共詠歌。",
            "議論偏頗真可怪，阿瞞高帝彧蕭何。"
        ],
        "title": "詠史 司馬溫公 其三",
        "id": "5ef95308-6d13-4c44-bc82-4e3655ae91f4"
    },
    {
        "author": "陳普",
        "paragraphs": [
            "九野寒威閉六陰，一川風月伴瑶琴。",
            "鼓樓岩下人如玉，說與漁郎仔細尋。"
        ],
        "title": "詠史 朱文公",
        "id": "0efa1ae6-7fbe-4440-99ab-e1b003cf1873"
    },
    {
        "author": "丘葵",
        "paragraphs": [
            "八荒去求仁，名山在吾西。",
            "雲石長掛眼，云何不攀躋。",
            "攀躋有何求，林木心所歡。",
            "欣欣豈在目，昔有秦隠君。",
            "隠君天上去，尚有姓名留。",
            "想當嘉遯時，煮茗日唱酬。",
            "唱酬者爲誰，曰惟姜歐陽。",
            "於昭忠與義，追琢而成章。",
            "成章匪摛藻，一字不出山。",
            "最後有致光，亦復茲盤桓。",
            "盤桓尚如昨，人生幾陵谷。",
            "至今荒祠下，凜凜人如玉。",
            "如玉復如玉，千年仰高風。",
            "誰哉共我遊，建陽勿齋翁。",
            "翁謂朱紫陽，穆穆千載師。",
            "昔年此遊歷，尚有妙遺句。",
            "遺句尚可歌，於焉且徜徉。",
            "欲尋廓然處，但見山蒼蒼。",
            "蒼蒼未嘗歇，誰識天機深。",
            "未知後來者，能復此同心。"
        ],
        "title": "同建陽熊退齋遊九日山",
        "id": "da49e3a5-285a-444d-85cd-c04ca0342cec"
    },
    {
        "author": "丘葵",
        "paragraphs": [
            "獨行不愧影，獨卧不愧衾。",
            "樂哉抱吾獨，守此一片心。",
            "此心寂不動，衆欲無由侵。",
            "孔昭在潜伏，所貴惟一欽。"
        ],
        "title": "題竹西獨宿寮",
        "id": "b1b4f5a3-ba72-4c24-ab52-c456b37e525f"
    },
    {
        "author": "丘葵",
        "paragraphs": [
            "采采金櫻子，采之不盈筐。",
            "佻佻雙角童，相携過前崗。"
        ],
        "title": "金櫻子  其一",
        "id": "06edc5ea-7aa6-460a-b078-b0eb3884a2fe"
    },
    {
        "author": "丘葵",
        "paragraphs": [
            "采采金櫻子，芒刺鈎我衣。",
            "天寒衫袖薄，日暮將安歸。"
        ],
        "title": "金櫻子  其二",
        "id": "f4b534b7-f634-4643-bbc1-fec6ee28a648"
    },
    {
        "author": "丘葵",
        "paragraphs": [
            "百舌在牆東，其子在牆西。",
            "縱有反哺日，那得如哺兒。"
        ],
        "title": "伯恭姪家書所見  其一",
        "id": "02a44aa6-a3d5-4c28-bf7e-91ebbaecbf41"
    },
    {
        "author": "丘葵",
        "paragraphs": [
            "百舌在牆頭，其子在牆根。",
            "飛飛拾蟲蟻，哺之何殷勤。"
        ],
        "title": "伯恭姪家書所見  其二",
        "id": "219857d8-e7af-4881-b76e-72c6aa68de4c"
    },
    {
        "author": "丘葵",
        "paragraphs": [
            "百舌在牆廉，其子在牆陰。",
            "他年汝哺兒，方識父母心。"
        ],
        "title": "伯恭姪家書所見  其三",
        "id": "4b1057e8-0a20-4cd9-84bc-22f115342c74"
    },
    {
        "author": "丘葵",
        "paragraphs": [
            "維天降靈雨，物物均所蒙。",
            "胡爲茲穡稼，不知草芃芃。"
        ],
        "title": "喜雨示兒姪  其一",
        "id": "4d004dd9-feb1-44af-b175-87dcc1e95b6d"
    },
    {
        "author": "丘葵",
        "paragraphs": [
            "維天降靈雨，雖遲良勝無。",
            "百穀頓蘇甦，民憂不少紓。"
        ],
        "title": "喜雨示兒姪  其二",
        "id": "15feff40-1f81-425b-9a03-163d3ad9dcb8"
    },
    {
        "author": "丘葵",
        "paragraphs": [
            "維天降靈雨，豈不雨石田。",
            "我自磽且确，枯悴莫怨天。"
        ],
        "title": "喜雨示兒姪  其三",
        "id": "c1ef4edd-68c6-4dfc-b5a4-d7698b6d87b8"
    },
    {
        "author": "丘葵",
        "paragraphs": [
            "維天降靈雨，而或惰不耛。",
            "他時無斂穧，誰憐汝啼饑。"
        ],
        "title": "喜雨示兒姪  其四",
        "id": "79c3605b-480c-45df-bc8d-ca088161d49c"
    },
    {
        "author": "丘葵",
        "paragraphs": [
            "蓮生汙泥中，其葉何青青。",
            "人生有恒性，云胡蕩於情。"
        ],
        "title": "蓮生  其一",
        "id": "5add2487-7c56-4244-a60a-4831da9e98ce"
    },
    {
        "author": "丘葵",
        "paragraphs": [
            "蓮生汙泥中，其葉何郁郁。",
            "人生有恒性，云胡蔽於欲。"
        ],
        "title": "蓮生  其二",
        "id": "7f9e8132-759f-4550-aae6-f85ed874a01f"
    },
    {
        "author": "丘葵",
        "paragraphs": [
            "蓮生汙泥中，其實何戢戢。",
            "人生有恒性，云胡狃於習。"
        ],
        "title": "蓮生  其三",
        "id": "da0e01f4-354b-41e2-bd36-d714c27fea34"
    },
    {
        "author": "丘葵",
        "paragraphs": [
            "英英石榴花，不火而自晰。",
            "凡今之人兮，誰不附炎熱。",
            "百鬼瞰高明，丹朱易傾跌。"
        ],
        "title": "石榴花  其一",
        "id": "f6869cc3-122b-4b38-b3e6-0646830a0658"
    },
    {
        "author": "丘葵",
        "paragraphs": [
            "英英石榴花，不朱而自赤。",
            "凡今之人兮，誰不悅媚色。",
            "脂水漲渭流，妍姿竟傾國。"
        ],
        "title": "石榴花  其二",
        "id": "d7c5c95c-dba9-4f4c-b396-eeb91f7f7fa0"
    },
    {
        "author": "丘葵",
        "paragraphs": [
            "有美者傑閣，凌然跨虛空。",
            "有覺者彼岸，廓然大圓通。",
            "而我獨蠢蠢，於何而適從。"
        ],
        "title": "庚辰歲寓開元東羅漢閣  其一",
        "id": "758ef3be-464c-4a8f-bd3b-bd2fed56cb85"
    },
    {
        "author": "丘葵",
        "paragraphs": [
            "有崷者浮圖，屹其插穹昊。",
            "有墳者古道，凄其鞠成草。",
            "而我獨兢兢，於焉以終老。"
        ],
        "title": "庚辰歲寓開元東羅漢閣  其二",
        "id": "e4328119-c36d-4eb7-b529-7d7076e4d5f2"
    },
    {
        "author": "丘葵",
        "paragraphs": [
            "平生獨往願，頗得山林趣。",
            "輕陰春漠漠，淡日隨行屨。",
            "猶嫌影趁人，特入深深處。"
        ],
        "title": "獨步芝山",
        "id": "c1e54a2c-8cf8-44fd-8ea0-7b601d0614a7"
    },
    {
        "author": "丘葵",
        "paragraphs": [
            "當空一明鏡，圓圓水中見。",
            "常恨溪頭風，吹來皺水面。",
            "水面皺猶可，月碎成萬片。"
        ],
        "title": "溪橋看月",
        "id": "acf83f19-f692-4893-b183-75f7833dcc5c"
    },
    {
        "author": "丘葵",
        "paragraphs": [
            "龍龜不再出，誰能探真精。",
            "圖書天所付，手授之二程。",
            "欲知千載意，窗外草青青。"
        ],
        "title": "義方堂瞻先賢遺像  其一",
        "id": "852f8f01-59ff-44e7-b2df-b951c12c2d1d"
    },
    {
        "author": "丘葵",
        "paragraphs": [
            "三十六宮中，手探足還躡。",
            "一元十二會，理亂在目睫。",
            "我欲從先生，□□□□□。"
        ],
        "title": "義方堂瞻先賢遺像  其二",
        "id": "51fb1a36-1fbc-44b5-83a6-64ca3101f2b7"
    },
    {
        "author": "丘葵",
        "paragraphs": [
            "性命同一原，誰能發其奧。",
            "茫茫太虛中，指出天與道。",
            "精思與力踐，千古爲獨到。"
        ],
        "title": "義方堂瞻先賢遺像  其三",
        "id": "bbe6a9d4-3bac-49a5-b7f2-385699faf444"
    },
    {
        "author": "丘葵",
        "paragraphs": [
            "石井初筮時，已將教爲政。",
            "真成叔梁紇，有子爲孔聖。",
            "至今鼇山下，過者莫不敬。"
        ],
        "title": "義方堂瞻先賢遺像  其四",
        "id": "f4f07946-ce95-4573-9329-c4fdb7c4779f"
    },
    {
        "author": "丘葵",
        "paragraphs": [
            "六經重刊定，炳炳如日月。",
            "毫分而縷析，反約以詳說。",
            "千載開我人，遺書□□□。"
        ],
        "title": "義方堂瞻先賢遺像  其五",
        "id": "b2a836b6-7b2c-41a7-bf1a-2db3f939d94c"
    },
    {
        "author": "丘葵",
        "paragraphs": [
            "炎炎太平翁，誰敢觸其諱。",
            "乞梟之藁街，公乃明大義。",
            "至今讀諫疏，凜凜有生氣。"
        ],
        "title": "義方堂瞻先賢遺像  其六",
        "id": "173f9db7-4dfe-4b4d-9e6d-6a1a992834ea"
    },
    {
        "author": "丘葵",
        "paragraphs": [
            "策蹇下平崗，掛帆渡安流。",
            "平生不行險，間道旋故丘。",
            "高堂有鶴髮，安敢事遠遊。",
            "負米雖不多，過冬亦稍優。",
            "所愧無甘旨，一飽良易謀。",
            "兢兢保遺體，無遺慈顔憂。",
            "讀書茅簷下，庶幾少愆尤。"
        ],
        "title": "龍湖歸",
        "id": "3b11c289-12d4-4197-b1f0-c0ef0b55c965"
    },
    {
        "author": "丘葵",
        "paragraphs": [
            "茅簷晚來雨，東風忽吹晴。",
            "不暖亦不寒，夜氣覺自清。",
            "書生澹無事，復戀舊短檠。",
            "開卷見聖賢，愧我猶編氓。",
            "便思澡塵慮，肅然奉天明。",
            "出門視斗極，敬心由之生。",
            "姿年捨我去，老學何由成。"
        ],
        "title": "夜坐讀書",
        "id": "063d1ef1-0ecd-41be-97df-82e85873d0a3"
    },
    {
        "author": "丘葵",
        "paragraphs": [
            "冷冷葉上風，瑟瑟簷頭雨。",
            "天分本無私，人性皆相似。",
            "譬之入山林，斧斤隨所取。",
            "姿年捨我去，初心日以負。",
            "勗君歲寒心，保此棟梁具。",
            "聖域廓悠悠，修途未容駐。"
        ],
        "title": "風雨中與呂之壽讀文公詩傳",
        "id": "8409afc1-8b26-48ef-a892-bb74934ed65b"
    },
    {
        "author": "丘葵",
        "paragraphs": [
            "秋曙已生白，朝暾尚潜紅。",
            "是時天地氣，正在貞元中。",
            "千峰雖歷歷，衆樹猶濛濛。",
            "群動又將作，平秩一日東。",
            "洒然人欲盡，天理將昭融。",
            "靜窗自展玩，妙處誰能窮。"
        ],
        "title": "跋巨然曉意圖",
        "id": "e2830f9d-2d51-4308-bf9b-b38c9d634b94"
    },
    {
        "author": "丘葵",
        "paragraphs": [
            "豢擾久不氏，神物失所從。",
            "碪巖石壁下，豈足爲龍宮。",
            "亦有萬仞海，茫茫與天通。",
            "誰言汝爲智，出入人鬼中。",
            "窮冬天地閉，風雲末由逢。",
            "泠泠一掬溜，於焉托孤蹤。"
        ],
        "title": "觀赤石龍潭",
        "id": "3e87ce82-610d-4b19-bcfa-7bd9531f1c77"
    },
    {
        "author": "丘葵",
        "paragraphs": [
            "母雞啄兒粟，一啄還一呼。",
            "細腰日祝子，自憐族鰥孤。",
            "賦形在穹壤，此情誰獨無。",
            "古來骨肉間，愛深色自愉。",
            "愧我無黄金，貽以竹與蒲。",
            "勉哉讀父書，堯桀性不殊。"
        ],
        "title": "信兒有作依韻勉之",
        "id": "58a96d79-ea04-4f04-a80b-15ad02e0f5b6"
    },
    {
        "author": "丘葵",
        "paragraphs": [
            "我行獨踽踽，聊復尋諸孫。",
            "諸孫名有役，誰復相溫存。",
            "彼茁者汀蘆，上有鷦鷯喧。",
            "衡門可棲遲，清風自妍暄。",
            "汲井欲灌圜，灌園當灌根。",
            "澡身欲樹德，樹德當樹淳。"
        ],
        "title": "尋從子伯恭不遇",
        "id": "e806f5b8-be88-4b3a-825c-1cf03b05f307"
    },
    {
        "author": "丘葵",
        "paragraphs": [
            "風霆妙流行，日月互出沒。",
            "鬼神本良能，一氣自伸屈。",
            "南方有妖魂，緇衣而血食。",
            "因訟默祈呼，桎梏脫頃刻。",
            "逆迪曾靡分，唯事是凶譎。",
            "吏有廷俊者，謂此非正直。",
            "宜加以鈇钺，而焚其宮室。",
            "予聞而壯之，作詩紀其實。",
            "自從政教弛，刑禍衆所怵。",
            "憑依以爲奸，白日成異物。",
            "廷俊慎旃哉，剛方乃終吉。"
        ],
        "title": "趙廷俊毀淫祠詩以美之",
        "id": "e21fe96c-1b75-41b4-8b81-e867aed40171"
    },
    {
        "author": "丘葵",
        "paragraphs": [
            "穆穆朱夫子，於道集大成。",
            "嗟予亦私淑，奧義終難明。",
            "退翁獨何幸，而乃同鄉生。",
            "雖後百餘載，玄機若親承。",
            "斯人幸未墜，載道來桐城。",
            "平生疑惑處，喜得相考評。",
            "秋風吹庭樹，忽然作離聲。",
            "吾儕各衰老，何時重合并。",
            "願言且少住，勿棄斯文盟。",
            "聖賢千萬語，只在知與行。",
            "前修倘可企，勗哉共修程。"
        ],
        "title": "送熊退齋歸武夷",
        "id": "582eb43c-161a-4414-8e94-8368eb1b22b8"
    },
    {
        "author": "丘葵",
        "paragraphs": [
            "有美者庭花，謹毋縱牛羊。",
            "方苞亦方折，其葉何牂牂。",
            "敦篤哉吾兄，一食不我忘。",
            "有酒既醑我，又以嘉殽將。",
            "感兄此意厚，起奉千年觴。",
            "何以報嘉惠，作善天降祥。"
        ],
        "title": "古愚兄戒食",
        "id": "1620129d-d8a2-4a58-8b80-ad23155d781f"
    },
    {
        "author": "丘葵",
        "paragraphs": [
            "朝見北山青，暮見北山紫。",
            "頑然土與石，此色何處起。",
            "無情草木含清輝，朝露夕陽助明媚。",
            "四時烟雨姿態異，天機滾滾何曾已。",
            "人見山上有青天，誰知天在青山裏。",
            "欲問巨靈知不知，孤鳶飛處白雲起。"
        ],
        "title": "北山",
        "id": "d67ba33d-3134-42c1-8055-4052ea86e3fd"
    },
    {
        "author": "丘葵",
        "paragraphs": [
            "冰崖雪谷物未芽，造物破荒開此花。",
            "神全形枯近有道，意莊正色知無邪。",
            "高堅正要飽憂患，放棄何遽愁荒遐。",
            "移根上苑亦早計，竹籬茅舍真吾家。",
            "平生自嫌亦自許，妙處可識不可誇。",
            "金樽翠杓未免俗，篝燈爲試江南茶。"
        ],
        "title": "次放翁梅花韻",
        "id": "caa3e1a3-4c83-46c1-bee3-68746477ecc2"
    },
    {
        "author": "丘葵",
        "paragraphs": [
            "春泥滑滑雨瀟瀟，田父力作收墜樵。",
            "歸來不敢道姑惡，我自忘却婆餠焦。",
            "去年冬旱無麥熟，阿婆餠焦難再得。",
            "門前忽報穀公來，竈冷樽空難接客。",
            "阿兄提壺沽濁醪，阿弟布穀披短簔。",
            "不時脫却布褲渡溪水，只愁行不得也哥哥。"
        ],
        "title": "禽言",
        "id": "fd6166e9-d048-453e-9c2d-4f8ee9dc395e"
    },
    {
        "author": "丘葵",
        "paragraphs": [
            "故老相傳爲秦檜，飛仙時立凍蛟背。",
            "疑是當年丫髻人，憑虛馭氣今安在。",
            "百千年樹見栽時，新承雨露入昭代。",
            "托根南極殿下生，巍巍直與天樞對。",
            "紛紛牛馬已成塵，露葉風枝今幾載。",
            "是時鸞鳳一來棲，梟狐不敢鳴妖怪。",
            "一朝名字動至尊，不見尊形空粉繪。",
            "多少黄冠盡白頭，依神正直人再拜。",
            "老榛何物敢干名，直根惟有蘇仙愛。",
            "方今南北同一天，孤標不見貞元會。"
        ],
        "title": "次韻吳靜能秦檜",
        "id": "522e30ae-bd4c-40b8-af88-467e4dfcdd58"
    },
    {
        "author": "丘葵",
        "paragraphs": [
            "一元之根貞下起，勾萌甲拆春陽敷。",
            "千紅萬紫弄晴霽，忽然暗綠繞丘墟。",
            "霜風厲厲百物遂，枝葉剝落留根株。",
            "一誠通復心無愧，雖千萬往猶褐夫。",
            "浩然之氣非襲取，所要與道與義俱。",
            "勿正勿忘勿助長，活潑潑地惟鳶魚。",
            "子思喫緊爲人處，鄒孟得之曰養吾。",
            "千載斷脈無人續，往往舐痔誇得車。",
            "何期邑泮乃親見，鐸音之來自方壺。",
            "加之卿相心不動，顧乃下教青衿徒。",
            "古來揖遜三杯酒，至和薰蒸遍八極。",
            "聖門狂者得氣象，童冠浴沂風舞雩。",
            "歎子養浩亦已久，讀書窗前草不除。",
            "明年春風二三月，不知先生與點無。"
        ],
        "title": "李養吾董教同安爲作長編",
        "id": "81fcb10b-e765-4fd7-b9a3-ec427156a722"
    },
    {
        "author": "丘葵",
        "paragraphs": [
            "景炎元年北人至，撒花初令豪家備。",
            "誰梯禍亂敷我民，敲朴日煩無處避。",
            "富者有銀猶可甦，貧者無銀賣田地。",
            "嗚呼一歌兮歌已衰，天日不見惟陰霾。"
        ],
        "title": "七歌效杜陵體  其一",
        "id": "a00facb8-2047-43b1-9915-2cba10779ec6"
    },
    {
        "author": "丘葵",
        "paragraphs": [
            "三宮北狩何時返，猿啼鬼哭塵沙遠。",
            "李陵衛律甘匪人，豈無蔡琰吹胡管。",
            "江南江北骨成山，箭瘢紛紛劍痕滿。",
            "嗚呼二歌兮歌未休，潸然出涕滂沱流。"
        ],
        "title": "七歌效杜陵體  其二",
        "id": "c50736bb-115d-4df3-92d5-7f8cd4399700"
    },
    {
        "author": "丘葵",
        "paragraphs": [
            "山林嘯聚繁有徒，州家買盡勤招呼。",
            "縣官被命不敢遜，麒麟出模群狐孤。",
            "昨者參州紅帕首，高官厚祿恣狂圖。",
            "嗚呼三歌兮歌三發，天翻地覆綱常滅。"
        ],
        "title": "七歌效杜陵體  其三",
        "id": "eb1dc440-dea0-4608-af63-859624eee9c5"
    },
    {
        "author": "丘葵",
        "paragraphs": [
            "督府養兵如養子，帛堆其家粟崇庾。",
            "少不如意出怨言，恃功偃蹇驕其主。",
            "道旁老甿哭告予，未被賊苦被軍苦。",
            "嗚呼四歌兮歌始宣，悲風爲我吹塵寰。"
        ],
        "title": "七歌效杜陵體  其四",
        "id": "a37130a5-338d-4963-886b-f6a8b4dfffa9"
    },
    {
        "author": "丘葵",
        "paragraphs": [
            "富兒諧了西園債，身著綠衣足誇詫。",
            "那知又有價高人，昨日新官今日罷。",
            "近來書滿只月餘，白頭老吏慵送迓。",
            "嗚呼五歌兮歌未足，末世由來多反覆。"
        ],
        "title": "七歌效杜陵體  其五",
        "id": "fd812a74-f16a-4dce-9834-4729fb0ea3d7"
    },
    {
        "author": "丘葵",
        "paragraphs": [
            "十家九室厨無煙，兒夫仆後妻僵前。",
            "米珠薪桂肉如玉，野無青草飛烏鳶。",
            "手持空券向何許，官司有印儂無錢。",
            "嗚呼六歌兮歌愈悲，天下太平竟何時。"
        ],
        "title": "七歌效杜陵體  其六",
        "id": "af71a324-048e-48ca-ad41-93e3ea8ba121"
    },
    {
        "author": "丘葵",
        "paragraphs": [
            "我生不辰逢亂離，四方蹙蹙何所之。",
            "欲登山兮有虎豹，欲入海兮有蛟螭。",
            "歸來歸來磨兜堅，毋與蛟鬭兮毋充虎饑。",
            "嗚呼七歌兮歌曲罷，猿啼清晝蟲鳴夜。"
        ],
        "title": "七歌效杜陵體  其七",
        "id": "0669667f-ea7a-4c57-87c6-5acec4435704"
    },
    {
        "author": "丘葵",
        "paragraphs": [
            "秋園八月開桃花，數枝冷淡無光華。",
            "北風蕭蕭吹汝寒，汝發非時誰復看。",
            "牆下牽月顔色鮮，故園欺汝相縈纏。",
            "何不藏英待時發，自有陽春三月天。"
        ],
        "title": "秋園桃花",
        "id": "3a58d077-68fc-40cf-a9a9-94048e4463e3"
    },
    {
        "author": "丘葵",
        "paragraphs": [
            "鶴髮重來客，龍湖舊日莊。",
            "鄉心忽摇曳，春事又蒼茫。",
            "聒聒水泉動，荒荒野日長。",
            "殘年厭聲利，吾道在耕桑。"
        ],
        "title": "寄龍湖莊",
        "id": "9df70ecc-bd7a-4a5e-97cf-1238539dc931"
    },
    {
        "author": "丘葵",
        "paragraphs": [
            "茅屋亦云好，萍蹤不自由。",
            "看書猶几上，解纜已沙頭。",
            "白髮兄和弟，清江夏亦秋。",
            "相看不忍別，斜日墜汀洲。"
        ],
        "title": "初六日過江古愚兄送至渡口",
        "id": "d26463d7-c225-4f3c-aad6-0b6b054dbeb4"
    },
    {
        "author": "丘葵",
        "paragraphs": [
            "千林共摇落，老樹獨蜿蜒。",
            "玉立無人處，黄昏欲雪天。",
            "臨風情脈脈，倚竹靜娟娟。",
            "身世寒香裏，相看意已仙。"
        ],
        "title": "顔北城有約看梅徘徊花下",
        "id": "957d0e63-7787-491e-9ff9-5c97ea975234"
    },
    {
        "author": "丘葵",
        "paragraphs": [
            "階庭暫託根，只與綠苔親。",
            "自少枝條分，不爭花卉春。",
            "輕寒青瘦硬，出檻紫鮮新。",
            "風雨時吹洗，含芬待主人。"
        ],
        "title": "入忠軒書院咏蘭",
        "id": "e2e63014-f7f7-4203-86e3-ae7109e0a660"
    },
    {
        "author": "丘葵",
        "paragraphs": [
            "偶值忘形友，田間步晚晴。",
            "四圍山木合，一片夕陽明。",
            "倚杖數歸翮，隔溪聞喚聲。",
            "行來僧寺歇，又得問無生。"
        ],
        "title": "與汝翔晚行",
        "id": "fb86d582-2c41-40ed-82e5-726dcaf56b6f"
    },
    {
        "author": "丘葵",
        "paragraphs": [
            "咄咄人誰識，翩翩老更佳。",
            "王維不是畫，蘇晉已長齋。",
            "地靜白生室，天秋黄落階。",
            "日長用幽意，咫尺到無懷。"
        ],
        "title": "呈大宗丞求筆戲",
        "id": "052c9cfb-1be9-4abf-8c78-842faf16f70f"
    },
    {
        "author": "丘葵",
        "paragraphs": [
            "甚矣吾衰也，時哉道亦然。",
            "詩書輿脫輹，歲月箭辭弦。",
            "所欠惟一死，斯須便百年。",
            "細思禽與犢，等是食和眠。"
        ],
        "title": "次呂之壽韻寄肯體",
        "id": "e9819a16-eb4d-4ec2-a879-a63938fe53af"
    },
    {
        "author": "丘葵",
        "paragraphs": [
            "問訊紫雲老，何時立雪參。",
            "生來將滿百，空界直超三。",
            "泡幻修千劫，佛應同一龕。",
            "曾師蒙印可，玄諦老方諳。"
        ],
        "title": "寄雪庭老子",
        "id": "a6cc4742-9478-4ede-afed-edaa8c853716"
    },
    {
        "author": "丘葵",
        "paragraphs": [
            "中秋八月朔，人在竹之西。",
            "講席朝齊聽，吟寮夜獨棲。",
            "交情今管鮑，清操古夷齊。",
            "却笑苔磯老，畏人頭愈低。"
        ],
        "title": "壽竹西",
        "id": "b4549a23-fe95-41aa-9d4e-a9db41c85bba"
    },
    {
        "author": "丘葵",
        "paragraphs": [
            "賢聖已往古，吾儕空自今。",
            "六經尋斷脈，千里遇知音。",
            "莫笑因緣淺，相期造道深。",
            "可憐山海隔，無路盍朋簪。"
        ],
        "title": "寄南劍詹野渡先生",
        "id": "8c708df3-9534-4c41-95a1-e7448b9acd86"
    },
    {
        "author": "丘葵",
        "paragraphs": [
            "秋風甫聯騎，朔雪又回車。",
            "北道奇男子，南遊行祕書。",
            "碧幢留別句，丹陛慶新除。",
            "頭白逢昭代，吾甘渭水漁。"
        ],
        "title": "送元鼎學士",
        "id": "a3e496ee-aff8-44e0-be65-c94fedb3d812"
    },
    {
        "author": "丘葵",
        "paragraphs": [
            "一見如疇昔，人文兩崛奇。",
            "豪來無一世，狂發有千詩。",
            "浩然乾坤塞，修名臺省知。",
            "就尋一勺水，神物自應移。"
        ],
        "title": "贈曹貫之",
        "id": "fe72e711-04d9-4e79-8d5f-eb004c4c4e47"
    },
    {
        "author": "丘葵",
        "paragraphs": [
            "朝家三尺法，海舶一帆風。",
            "物到琛聲上，人行浪屋中。",
            "貨因拚命得，廉故秉心公。",
            "行李清如洗，名應達陛楓。"
        ],
        "title": "送舶司李郎中",
        "id": "fb120b1e-a796-45dd-8e91-e998318466a5"
    },
    {
        "author": "丘葵",
        "paragraphs": [
            "受用伯陽書，萬緣都覺虛。",
            "達官直桎梏，大厦即籧篨。",
            "世謂求仙妄，誰知是道餘。",
            "臨終爲土解，何必淚盈裾。"
        ],
        "title": "挽梁丹隠",
        "id": "ac4369b0-e628-4aad-9637-97d928c409e0"
    },
    {
        "author": "丘葵",
        "paragraphs": [
            "與君雖遠隔，自少即相親。",
            "老失同年友，鄉無好善人。",
            "樗堂春絕迹，蒿里暗傷神。",
            "丹旐歸何處，風霜故冢濱。"
        ],
        "title": "挽張樗堂",
        "id": "b5d1e983-d0c0-4e19-a46a-5de305b03e32"
    },
    {
        "author": "丘葵",
        "paragraphs": [
            "借師新藁讀，睡睫不曾交。",
            "璧月沉寒瀨，琪花著老梢。",
            "一吟三歎咏，雙字幾推敲。",
            "曉雨驅炎熱，僧窗得盡鈔。"
        ],
        "title": "讀石隠淡吟藁",
        "id": "5815e8a4-9c61-47d8-9406-d69a28516de1"
    },
    {
        "author": "丘葵",
        "paragraphs": [
            "論心纔暑夕，別後已凉秋。",
            "月照陳蕃榻，風生王粲樓。",
            "哀音蟲外笛，遠棹雁邊舟。",
            "欲寫相思意，題詩寄水流。"
        ],
        "title": "寄陳儒正",
        "id": "58ad049f-efdf-4e19-a9cf-51e7254db979"
    },
    {
        "author": "丘葵",
        "paragraphs": [
            "一夕僧留宿，翛然萬慮空。",
            "草分仙掌綠，花發御袍紅。",
            "白鳥松梢雪，玄談麈尾風。",
            "因悲人世上，終日業塵中。"
        ],
        "title": "離相院",
        "id": "b30714fa-aa16-47ea-a714-f2f703520413"
    },
    {
        "author": "丘葵",
        "paragraphs": [
            "纔入空門裏，塵心便欲拋。",
            "土花生石縫，野蔓上林梢。",
            "棟老蜂鑽穴，簷低雀結巢。",
            "僧中無賈島，得句自推敲。"
        ],
        "title": "秘藏院",
        "id": "405a4849-2697-4139-81d7-5c48002efda4"
    },
    {
        "author": "丘葵",
        "paragraphs": [
            "幅巾篁竹下，幽趣與僧同。",
            "坐對忘憂草，行歌解慍風。",
            "鴨頭池水綠，猩血石榴紅。",
            "解作晴天雪，松梢鷺一叢。"
        ],
        "title": "幽趣",
        "id": "1e5e2295-b6f4-426f-85d8-1f103c2f000e"
    },
    {
        "author": "丘葵",
        "paragraphs": [
            "天欲昌吾道，君來董縣庠。",
            "壇荒猶杏樹，水落且芹香。",
            "欲與二三子，皈依數仞牆。",
            "若爲鷗鷺伴，留住水雲鄉。"
        ],
        "title": "寄呈張教諭",
        "id": "89f251c0-b873-4898-974d-efbb94eb0d35"
    },
    {
        "author": "丘葵",
        "paragraphs": [
            "山翁有山癖，盡日對山青。",
            "盂水晨煎茗，爐香夜誦經。",
            "雨畦蔬長甲，風徑竹添丁。",
            "獨有曾游客，清癯似鶴形。"
        ],
        "title": "書山翁房壁",
        "id": "d82f2dd8-b916-4e5a-b130-0589e37ad16e"
    },
    {
        "author": "丘葵",
        "paragraphs": [
            "出愛前村景，歸穿薄暮煙。",
            "鳥飛虛碧裏，人在落紅邊。",
            "近晚山容淡，新晴稻色鮮。",
            "殷勤一溪水，清到院門前。"
        ],
        "title": "出院門閒步",
        "id": "e6f81092-78b9-4678-acda-052d4bf680a6"
    },
    {
        "author": "丘葵",
        "paragraphs": [
            "風雨三間屋，乾坤一腐儒。",
            "營生妻笑拙，學古客言迂。",
            "坐久燈花落，吟成硯水枯。",
            "方書俱遍覽，無藥可醫愚。"
        ],
        "title": "偶成",
        "id": "6bb49886-99fb-46a5-80fe-80a54bec4858"
    },
    {
        "author": "丘葵",
        "paragraphs": [
            "衆禽無此格，玉立一閒身。",
            "清似參禪客，癯如辟穀人。",
            "綠秧青草外，枯葦敗荷濱。",
            "口體猶相累，終朝覓細鱗。"
        ],
        "title": "白鷺",
        "id": "a28ffa26-9ee1-4462-99cf-fb8ce58320ea"
    },
    {
        "author": "丘葵",
        "paragraphs": [
            "偶出山門去，乘凉步淺沙。",
            "溪流盤略彴，岸沫上槎枒。",
            "野拓天圍大，風吹日脚科。",
            "吟成無與語，獨立數歸鴉。"
        ],
        "title": "步院前溪水",
        "id": "62a807a8-4dd0-4536-94d1-e0927b3af09e"
    },
    {
        "author": "丘葵",
        "paragraphs": [
            "已擬侍荷橐，俄抽似葉身。",
            "甘爲南地鬼，不作北朝臣。",
            "屋壁遺文壞，鄰州戰血新。",
            "劫灰飛未盡，碑碣托何人。"
        ],
        "title": "哭呂樸卿先生  其一",
        "id": "cbf0ce72-d737-486c-9ce1-956101948746"
    },
    {
        "author": "丘葵",
        "paragraphs": [
            "潮士瞻韓木，莆民愛召棠。",
            "名隨天共遠，身與物俱亡。",
            "血碧一時恨，汗青千載香。",
            "玄虬方隕蹶，螾蛭恣飛揚。"
        ],
        "title": "哭呂樸卿先生  其二",
        "id": "468de690-bbc5-497b-bf37-1e95894e5425"
    },
    {
        "author": "丘葵",
        "paragraphs": [
            "斯文天欲喪，疑義有誰祛。",
            "無復諄諄誘，空令咄咄書。",
            "秋風冢上木，夜月墓邊廬。",
            "每與諸孤道，相看淚滿裾。"
        ],
        "title": "哭呂樸卿先生  其三",
        "id": "c7cc1350-3d03-4bc4-a394-4b5d4b7d5dc7"
    },
    {
        "author": "丘葵",
        "paragraphs": [
            "世亂逢端午，凄凉弔古心。",
            "空存蒲長綠，不見黍包金。",
            "蛇壑橫人骨，鰲江絕古音。",
            "追思前日事，愁比海波深。"
        ],
        "title": "端午",
        "id": "1a9994c6-f608-4d00-9713-747fa133709a"
    },
    {
        "author": "丘葵",
        "paragraphs": [
            "爲憐情景好，倚杖立還移。",
            "海近雲來濕，波平日下遲。",
            "歸牛行礫确，幽鳥語淪漪。",
            "覓句心將嘔，傍人過不知。"
        ],
        "title": "倚杖",
        "id": "3e5c550a-dc0d-41bd-a9cd-c281f897000b"
    },
    {
        "author": "丘葵",
        "paragraphs": [
            "蛙浮成出字，雨點作圓紋。",
            "荷葉多於草，炊煙遠似雲。",
            "水清魚可數，村近鴨成羣。",
            "何日營茅屋，來茲避世紛。"
        ],
        "title": "過野塘用杜老韻",
        "id": "74efb074-0893-4e9d-80a7-5bf109fdfc27"
    },
    {
        "author": "丘葵",
        "paragraphs": [
            "爲愛江頭月，回環宿鷺汀。",
            "露濃如潑水，天淡欲無星。",
            "樹色依月黑，螢光出竹青。",
            "夜深幽興極，瘦影自伶俜。"
        ],
        "title": "月中與諸友還在沙溪",
        "id": "5ac055dc-6e21-4985-8fa0-58328491e80f"
    },
    {
        "author": "丘葵",
        "paragraphs": [
            "足跡遍天涯，何年始出家。",
            "去時雙不借，歸日一袈裟。",
            "有句堪題壁，無魔敢散花。",
            "至今清夜話，猶自带煙霞。"
        ],
        "title": "贈義上人",
        "id": "4542d88c-b609-4ee0-ba82-a0a6a7b5a4d1"
    },
    {
        "author": "丘葵",
        "paragraphs": [
            "君去採芹藻，那知事不同。",
            "乾坤已易主，禮樂尚儒宮。",
            "雨過山仍綠，春歸花盡紅。",
            "悠悠聖門意，千古獨清風。"
        ],
        "title": "送陳判之邑庠",
        "id": "7159e023-01e1-4233-b69d-676ad3d53665"
    },
    {
        "author": "丘葵",
        "paragraphs": [
            "法藏千年在，何人結構功。",
            "寒潭空夜月，老檜易秋風。",
            "我問四奇觀，師云一切空。",
            "因之悟真境，只在太虛中。"
        ],
        "title": "遊秘藏院呈老叟",
        "id": "10f618cd-85db-40b4-8498-264cb9a6e68c"
    },
    {
        "author": "丘葵",
        "paragraphs": [
            "一別又一載，相思入夢頻。",
            "以予拙生計，知子不爲貧。",
            "鼠跡陶瓶粟，蛛絲范甑塵。",
            "莫將憔悴意，說與得時人。"
        ],
        "title": "寄林簿",
        "id": "e409b648-1084-42b0-804c-4b112bdfc65e"
    },
    {
        "author": "丘葵",
        "paragraphs": [
            "塵世無暇日，偷閒到曉亭。",
            "橋陰界水綠，燒迹斷山青。",
            "石瘦牛磨角，簷空雀墜翎。",
            "暮笳風外響，愁坐若爲聽。"
        ],
        "title": "塵世",
        "id": "cc828870-690b-4bf9-9cb3-f66403475229"
    },
    {
        "author": "丘葵",
        "paragraphs": [
            "泛舟游碧渚，避世作漁翁。",
            "試問千鍾祿，何如一釣筒。",
            "雨添春後水，帆漲晚來風。",
            "緡捲看魚上，停橈倚荻叢。"
        ],
        "title": "泛舟",
        "id": "379b71cd-b8a4-4eef-9201-38c7e24ae0f9"
    },
    {
        "author": "丘葵",
        "paragraphs": [
            "久旱割豐穰，群童拾穗忙。",
            "早炊留客飯，新釀喚翁嘗。",
            "庭上豆萁滿，籬邊蔬甲長。",
            "腰鐮砍草木，準擬撐欹桑。"
        ],
        "title": "田舍  其一",
        "id": "406c13a8-cf63-491f-8538-31ff3203ae33"
    },
    {
        "author": "丘葵",
        "paragraphs": [
            "亂後無雞犬，昏到足蚋蚊。",
            "有翁如老鶴，蹙頞說官軍。",
            "理穀爲春種，鞭禾到夜分。",
            "與兒再三話，衣食在辛勤。"
        ],
        "title": "田舍  其二",
        "id": "bf5aabf1-e80c-4e2e-b4fd-cdcbf11863cc"
    },
    {
        "author": "丘葵",
        "paragraphs": [
            "片雲頭上黑，凍雨自西來。",
            "促婦收餘穀，呼童拾爨柴。",
            "堆禾披草蓋，移菜傍畦栽。",
            "却憶翁年老，前村醉未回。"
        ],
        "title": "田舍  其三",
        "id": "a83c405f-6220-4d1b-910f-ed1463f38d48"
    },
    {
        "author": "丘葵",
        "paragraphs": [
            "割餘田有鶴，食罷案多蠅。",
            "裒穀爲秋賽，燃薪當夜燈。",
            "老牛背觳觫，爨婦髻鬅鬙。",
            "應是無心問，朝家發與興。"
        ],
        "title": "田舍  其四",
        "id": "1f895318-1c31-4f5b-abdd-a7e3b9729215"
    },
    {
        "author": "丘葵",
        "paragraphs": [
            "惡况有誰知，僵妻與仆兒。",
            "無人乞顔米，有客泣楊岐。",
            "浩劫天難免，凶年鬼亦饑。",
            "但言身長在，不敢恨流離。"
        ],
        "title": "惡况",
        "id": "ec6d5781-3f12-4db7-ac06-33dabaea877e"
    },
    {
        "author": "丘葵",
        "paragraphs": [
            "相見盡言貧，能貧得幾人。",
            "文成休送鬼，錢乏那通神。",
            "形瘦何妨鶴，衣懸一任鶉。",
            "饑來眠仰屋，鼻息撼梁塵。"
        ],
        "title": "貧",
        "id": "612f640b-1cc7-4a1e-b04f-868f98952ba0"
    },
    {
        "author": "丘葵",
        "paragraphs": [
            "秋晚村莊憩，青山對掩扉。",
            "輕風隨步屧，殘露濕征衣。",
            "水滿菰蒲亂，田荒鸛鶴飛。",
            "欲行還小立，旅思重依依。"
        ],
        "title": "初六早過後浦莊",
        "id": "cf895ca5-0aad-42e1-962f-1a1250af4458"
    },
    {
        "author": "丘葵",
        "paragraphs": [
            "海山秋索莫，不見菊花開。",
            "節與貧相棄，年將老共催。",
            "艱難思故里，牢落對殘盃。",
            "舊日登高伴，今無一個來。"
        ],
        "title": "九日",
        "id": "ae56d881-f52d-4526-b717-fcebef8e5726"
    },
    {
        "author": "丘葵",
        "paragraphs": [
            "終年蕭寺裏，人跡往來稀。",
            "雀踏梁塵落，蜂穿木屑飛。",
            "佛幡書古偈，僧壁掛禪衣。",
            "此景惟予愛，冷然契道機。"
        ],
        "title": "瑞光亭有作",
        "id": "ecd29e25-4ee7-4c14-96e8-e3d0b9036f93"
    },
    {
        "author": "丘葵",
        "paragraphs": [
            "十月寒猶未，幽人樂自便。",
            "看山行覓句，掃石坐談玄。",
            "一徑藤蘿月，數家桑柘煙。",
            "舊時釣魚處，枯木倒寒泉。"
        ],
        "title": "遊賢坂書贈可大",
        "id": "3a7c82e4-3d85-4ede-8a82-eb5fc4e54de6"
    },
    {
        "author": "丘葵",
        "paragraphs": [
            "洗天風雨過，炎暑漠然收。",
            "偶爾掩門去，因之入寺遊。",
            "農畦瓜蔓長，僧圃貝花稠。",
            "自笑生涯拙，空餘一髻秋。"
        ],
        "title": "雨後閑步",
        "id": "a4ad0896-9ae8-4e6d-b27a-8edf637e54ca"
    },
    {
        "author": "丘葵",
        "paragraphs": [
            "四壁羲文卦，曾因學易居。",
            "今來三十載，只有一空廬。",
            "境寂含群動，窗明納太虛。",
            "無人悟玄理，梅竹翠扶疏。"
        ],
        "title": "題章法山房",
        "id": "e6798bd0-8323-458d-a78f-51618b66e028"
    },
    {
        "author": "丘葵",
        "paragraphs": [
            "一燈清夜話，覺子頗真情。",
            "世已無前輩，方予畏後生。",
            "天涯共流落，歲晚獨無成。",
            "桐下來春約，飛鴻望寄聲。"
        ],
        "title": "寄呂之壽",
        "id": "6ae88aed-11c7-4199-8729-d5eb9dff09fa"
    },
    {
        "author": "丘葵",
        "paragraphs": [
            "村莊三日雨，清曉怯憑欄。",
            "洒地紛紛白，隨風陣陣寒。",
            "不愁客衣薄，且爲老農歡。",
            "已有芃芃意，來春歲計寬。"
        ],
        "title": "入冬半月餘二麥未種忽然一雨",
        "id": "7e1a9ced-c24e-4f63-a791-774d59e590e5"
    },
    {
        "author": "丘葵",
        "paragraphs": [
            "若問乘除法，須當健補貧。",
            "何如窮到骨，更有病纏身。",
            "忽忽又將老，蒼蒼更不神。",
            "此生吾自斷，蓑笠一閒人。"
        ],
        "title": "乘除",
        "id": "6bf4eaf8-7083-45a1-bf98-a455a4240e84"
    },
    {
        "author": "丘葵",
        "paragraphs": [
            "東籬曾手種，頼以制頹年。",
            "白髮經秋別，黄花入夢圓。",
            "一場蜂蝶後，老圃雪霜前。",
            "不是躭幽隠，淵明地自偏。"
        ],
        "title": "和匏齋菊花",
        "id": "00a663da-193f-48e3-b00e-5931b50a9a18"
    },
    {
        "author": "丘葵",
        "paragraphs": [
            "中秋愛親友，欲別不勝愁。",
            "此去無多日，羈情可奈秋。",
            "山寒猶碧樹，水落正滄洲。",
            "莫道非吾土，今冬尚此留。"
        ],
        "title": "秋夜",
        "id": "8eb76880-9b9f-4a17-97a7-ca9e4d1fff09"
    },
    {
        "author": "丘葵",
        "paragraphs": [
            "吾道付滄浪，衰年尚異鄉。",
            "畏人江草合，懷舊暮雲長。",
            "老我已無用，如君終未忘。",
            "天寒無過雁，夜夜獨鳴蛩。"
        ],
        "title": "寄槐庭",
        "id": "aa36b2f5-249d-4e0a-b50a-9d9c7ab4b65b"
    },
    {
        "author": "丘葵",
        "paragraphs": [
            "江上形容老，竹間窗戶秋。",
            "悠悠忘歲月，落落少交遊。",
            "無食令兒瘦，有詩消客愁。",
            "古今多少事，卷易在床頭。"
        ],
        "title": "悠悠",
        "id": "94a1f488-0172-4716-ad6d-dbaf255ca4b8"
    },
    {
        "author": "丘葵",
        "paragraphs": [
            "清辰未巾櫛，遠遠望山阿。",
            "一夕已如此，長年其奈何。",
            "高齋空寂寞，今日始清和。",
            "可惜一樽酒，驪駒又欲歌。"
        ],
        "title": "四月朔日曉起候呂之壽",
        "id": "5601c7a0-bd11-4732-8ed8-499403a9c3e0"
    },
    {
        "author": "丘葵",
        "paragraphs": [
            "日暮客送客，此情悲復悲。",
            "棲棲吾老矣，寂寂子何之。",
            "跬步便相憶，論心未有期。",
            "江湖成底事，空使素衣緇。"
        ],
        "title": "次韻呂之壽見憶",
        "id": "ff176c80-40e6-4087-a09a-25fb735dc4c5"
    },
    {
        "author": "丘葵",
        "paragraphs": [
            "樂哉東海老，天與以遐齡。",
            "前一輩人物，爲諸生典型。",
            "頭因嗜書白，眼不要人青。",
            "歲歲桑蓬旦，人間活壽星。"
        ],
        "title": "壽蕭東海",
        "id": "be4072ea-7a2b-4c41-953c-ec12e4bbb443"
    },
    {
        "author": "丘葵",
        "paragraphs": [
            "出佐繡衣使，八州人共歡。",
            "一句司范筆，六計問周官。",
            "雁鶩手持進，豺狼膽自寒。",
            "豈惟重臺省，風采動朝端。"
        ],
        "title": "范掌書",
        "id": "37866e3a-1630-4306-9487-9cf987dfe37d"
    },
    {
        "author": "丘葵",
        "paragraphs": [
            "陽復天心動，春回五葉中。",
            "梅梢足生意，柏府早清風。",
            "身任八州寄，手持三尺公。",
            "可憐芹泮士，空自獻詩筒。"
        ],
        "title": "葉掌書",
        "id": "6d803035-c7d4-4fc1-907d-64acd0f41d52"
    },
    {
        "author": "丘葵",
        "paragraphs": [
            "貧與病相約，貧來病亦來。",
            "有僧時饋藥，無鬼敢輸財。",
            "酒債償仍欠，醫書閤又開。",
            "安貧吾自愛，且遣病魔回。"
        ],
        "title": "貧病",
        "id": "3306f598-2ce1-4e87-8b32-d054499b48fe"
    },
    {
        "author": "丘葵",
        "paragraphs": [
            "不起浮名想，都緣耐寂寥。",
            "小齋坐聽雨，野渡立看潮。",
            "歲月吟邊過，憂愁醉裏消。",
            "早知書分淺，悔不學漁樵。"
        ],
        "title": "浮名",
        "id": "ab859114-1d7d-474b-89d5-4d9711886e9a"
    },
    {
        "author": "丘葵",
        "paragraphs": [
            "養拙干戈際，逃名山水邊。",
            "疏泉妨蟻過，掃地愜牛眠。",
            "竟日雲籠樹，何時雨洗天。",
            "入門兒女聒，恨未斷塵緣。"
        ],
        "title": "養拙",
        "id": "1f6f52ed-db1f-4475-8341-4795a30d72de"
    },
    {
        "author": "丘葵",
        "paragraphs": [
            "上人棲息地，况近佛莊嚴。",
            "亂蘚緘新甃，閒花覆古簷。",
            "浯山青入眼，榕樹紫垂髯。",
            "獨步秋祠晚，雲間月一鐮。"
        ],
        "title": "慈濟行祠",
        "id": "8f3744e8-5929-4173-804f-3b41b4849e2c"
    },
    {
        "author": "丘葵",
        "paragraphs": [
            "樹月紛紛白，溪流練練青。",
            "畦蔬先雨種，徑草未春生。",
            "井近通鄰汲，橋崩斷客行。",
            "閒居寂無事，觴咏敘幽情。"
        ],
        "title": "閒居",
        "id": "164d3dba-bd03-4521-a761-2302157028d9"
    },
    {
        "author": "丘葵",
        "paragraphs": [
            "望帝千年魄，春山幾度風。",
            "聲聲向誰白，歲歲作花紅。",
            "寂寞荒烟裏，妖嬈細雨中。",
            "可憐濺成血，無復見蠶叢。"
        ],
        "title": "杜鵑花",
        "id": "ec4e3d42-02dd-4c72-8775-4eaf5ee2192c"
    },
    {
        "author": "丘葵",
        "paragraphs": [
            "借得千巖一卷詩，吟窗盡日不停披。",
            "蒼波溜雨岷峨柏，赤石封苔岣嶁碑。",
            "不是胸中橫屴崱，如何筆下許瑰奇。",
            "還君此寶文房裏，應有神明爲護持。"
        ],
        "title": "送千巖摘稿還仲仁",
        "id": "52f2efc5-9b48-4b03-912c-3e8cf1221815"
    },
    {
        "author": "丘葵",
        "paragraphs": [
            "接石爲巢瓦縫欹，家風惟有白雲知。",
            "連筒遠取煎茶水，種竹先尋掛衲枝。",
            "庵小偏涵新世界，山空不見舊亭池。",
            "清宵一段西來意，林影參差月上時。"
        ],
        "title": "題誼上人石室",
        "id": "43557366-8b44-425e-996f-bc8b5a27d6c6"
    },
    {
        "author": "丘葵",
        "paragraphs": [
            "萬片魚鱗淡欲收，橫空不碍素光流。",
            "山河寂寂千年事，風露娟娟五月秋。",
            "且作希夷閒枕石，惜無李白共登舟。",
            "細看白兔何曾夜，應使深山魍魎愁。"
        ],
        "title": "沙頭玩月",
        "id": "4338ad79-05e2-4294-9d91-13a0eb58f354"
    },
    {
        "author": "丘葵",
        "paragraphs": [
            "花萼相承二月時，深紅淺紫總皆宜。",
            "好春安得長爲主，落葉那能再上枝。",
            "爛漫不因晴日麗，披離非爲晚風吹。",
            "世間榮耀霎時事，誤盡世人人不知。"
        ],
        "title": "春花",
        "id": "cd593eb2-1750-4baf-965a-3c30e4431798"
    },
    {
        "author": "丘葵",
        "paragraphs": [
            "愁來自唱五噫歌，名利場中脚豈牢。",
            "君看青衫求熱炙，我憐赤子有寒號。",
            "鶴沾衛祿猶堪薄，松受秦封豈足高。",
            "家在荻蘆叢畔住，分當蓑笠釣江臯。"
        ],
        "title": "答城中友人相勉求官",
        "id": "ee7a1ad7-7124-4906-b68c-12dc0da98fbd"
    },
    {
        "author": "丘葵",
        "paragraphs": [
            "抗塵走俗令人憎，因覓桃源作此行。",
            "畏日燒空時事惡，飛泉瀉石道心生。",
            "青天盡處孤舟渺，好鳥鳴時萬壑清。",
            "一老頭陀癯似鶴，殷勤煮水爨風鐺。"
        ],
        "title": "題楊子岩",
        "id": "2b8d903a-a0ed-4fcd-93d0-f77a442944ef"
    },
    {
        "author": "丘葵",
        "paragraphs": [
            "五年不見復卿回，有客傳言卿欲來。",
            "苔石生塵親手掃，蓬門久閉令兒開。",
            "蒼波摇月銀成片，白鷺巢松雪作堆。",
            "料得城中無此景，速宜相就倒金樽。"
        ],
        "title": "聞復卿欲訪詩以促之",
        "id": "530b2514-12e1-4955-9a7f-8d934ffb8003"
    },
    {
        "author": "丘葵",
        "paragraphs": [
            "三年掛搭此叢林，今日重來思轉深。",
            "雨過殘陽如月色，風來老樹作潮音。",
            "青山歷歷留人住，白鷺悠悠契我心。",
            "日暮荒村苦無伴，虛廊曳杖自行吟。"
        ],
        "title": "重遊離相院",
        "id": "2a856f1e-84ed-4d13-9913-278aae7a7df8"
    },
    {
        "author": "丘葵",
        "paragraphs": [
            "桐下歸來學釣魚，歲寒相伴只鷗鳬。",
            "何期天上郎官宰，肯到江邊處士廬。",
            "仲蔚自憐頭似雪，阿勤豈解唾成珠。",
            "郎君東閣相看久，莫但清吟廢讀書。"
        ],
        "title": "寄高尹",
        "id": "e382b204-df8e-44ee-ad01-92986a04e924"
    },
    {
        "author": "丘葵",
        "paragraphs": [
            "市塵不碍古招提，笑踏西風暫此棲。",
            "松喜客來如解語，鳥知僧定不曾啼。",
            "問禪爪向維摩合，覓句頭因領當低。",
            "恐見黄花歸未得，雲間何處可攀躋。"
        ],
        "title": "吳天遊竹莊諸公",
        "id": "cd2c5d26-fcfe-4085-9ebe-a7756270ae93"
    },
    {
        "author": "丘葵",
        "paragraphs": [
            "青禽竹上弄毛衣，飛來簷頭喚不歸。",
            "清景每於詩裏見，羈愁惟到海邊稀。",
            "僧回古殿山礬落，客散風齋蝙蝠飛。",
            "獨得青山已惆悵，此情猶是片時違。"
        ],
        "title": "與所盤諸君會石幡還和杜老曲江韻",
        "id": "19f6ab98-2c47-440b-a84b-e3d549ae098b"
    },
    {
        "author": "丘葵",
        "paragraphs": [
            "幾月環城萬騎屯，一朝聞韃便南奔。",
            "龍枯未必還憂螘，牛瘠胡爲莫僨豚。",
            "典午既衰無管仲，吐蕃方熾有懷恩。",
            "臨風一掬英雄淚，散作彌天暮雨昏。"
        ],
        "title": "暮雨",
        "id": "7d3d0753-6dc6-41b9-9c8d-affa883e9ffa"
    },
    {
        "author": "丘葵",
        "paragraphs": [
            "千年成敗事悠悠，獨眺川原滿目秋。",
            "底處歸航來遠浦，何人吹笛倚高樓。",
            "山和疊疊寒雲逈，水带瀟瀟暮雨流。",
            "回首故家零落盡，樽前誰與語離愁。"
        ],
        "title": "秋興  其一",
        "id": "c797ffba-dd86-4997-b216-2fddadcd22fc"
    },
    {
        "author": "丘葵",
        "paragraphs": [
            "天下四時秋最慘，况於人世尚流離。",
            "向來犬吠雞鳴處，今見猿啼鬼哭悲。",
            "淚洒黄花金燦爛，寒生白骨玉參差。",
            "滿山寂寞秋梧冷，正是愁腸欲斷時。"
        ],
        "title": "秋興  其二",
        "id": "d22ecacc-bb15-4b9a-a0bb-888b0b80c4bc"
    },
    {
        "author": "丘葵",
        "paragraphs": [
            "怪事年來見未曾，岸今爲谷谷爲陵。",
            "可憐龍向靈湫蟄，忍見猱來古木升。",
            "四載干戈多白骨，半宵風雨獨青燈。",
            "腐儒未識皇天意，不信荆舒竟莫懲。"
        ],
        "title": "怪事",
        "id": "80cc0996-6afc-47bd-8b1c-0b890d89b1e1"
    },
    {
        "author": "丘葵",
        "paragraphs": [
            "門巷蕭條絕市聲，吟肩終日聳崚嶒。",
            "瘦如華表秋來鶴，貧似叢林旦過僧。",
            "渴吻漫消茶一碗，枯腸不飽稻三升。",
            "交遊豈是相違意，四十無聞自可憎。"
        ],
        "title": "門巷",
        "id": "a4b718b0-3b42-48a5-bd6b-bf2ca9721c66"
    },
    {
        "author": "丘葵",
        "paragraphs": [
            "爲向東林問起居，更詢李白近何如。",
            "携琴想對青霞頂，覓句應巡碧玉除。",
            "無復風流陪二老，空憐憔悴似三閭。",
            "冰霜凜凜河流斷，安得雙魚送尺書。"
        ],
        "title": "和義兄詩畢忽憶竹莊石隠二老寄詩一首煩爲問訊",
        "id": "e578a01a-a51f-46d8-9db0-4f5d114fe3ee"
    },
    {
        "author": "丘葵",
        "paragraphs": [
            "孤烟落日是何村，向晚村舂隔水聞。",
            "白鳥遠來全似蝶，紅霞淡去却成雲。",
            "愁同落葉飛無數，淡比秋山瘦幾分。",
            "客寄他鄉元寂寞，獨行不是故離群。"
        ],
        "title": "獨行",
        "id": "24f21bc3-a8c3-43c5-a4ed-306d190203bd"
    },
    {
        "author": "丘葵",
        "paragraphs": [
            "花時莫負此良辰，信杖閒行寂寞濱。",
            "日入山頭成鶴頂，風吹沙磧皺魚鱗。",
            "飛來白鷺全成雪，倒去枯松半樹春。",
            "似此江山孤絕處，故應著此苦吟人。"
        ],
        "title": "與應得李洋歸",
        "id": "23a62394-6bbb-412e-aef5-1b366eacb9ba"
    },
    {
        "author": "丘葵",
        "paragraphs": [
            "蘆荻叢邊日正長，人間樂處是江鄉。",
            "溪童釣艇分魚閙，蠶婦山爐煮繭香。",
            "疏雨漏天青破碎，衝風滾浪白猖狂。",
            "鷗沙犢草皆詩思，毋怪幽人覓句忙。"
        ],
        "title": "江鄉",
        "id": "9906af62-5302-44a5-9ecf-136c7292e39c"
    },
    {
        "author": "丘葵",
        "paragraphs": [
            "古寺棲身又兩期，西風吹我鬢成絲。",
            "俗兒往往貌相敬，吾道悠悠心自知。",
            "盡去皮毛方是學，若無情性定非詩。",
            "可憐千載相傳授，只爲秦人煨燼餘。"
        ],
        "title": "自知",
        "id": "43e25e6d-d3d6-42d6-857f-58c2fdfe9284"
    },
    {
        "author": "丘葵",
        "paragraphs": [
            "溪外青山山外村，數間茅屋掩柴門。",
            "青裙竈下偷窺客，白髮堂中笑弄孫。",
            "乞火煮茶燒土銼，隔籬貰酒舉匏尊。",
            "梅花不解留人住，山路歸來已夕昏。"
        ],
        "title": "次所盤山村",
        "id": "2f705a41-e9d3-458a-bbdc-5f08fa733d06"
    },
    {
        "author": "丘葵",
        "paragraphs": [
            "平頭五十滄江叟，寄跡三家桑柘村。",
            "樽酒不知誰主客，柬書相伴過晨昏。",
            "有時獨步來沙際，盡日清談倚樹根。",
            "一任傍人笑迂闊，此心欲與白鷗論。"
        ],
        "title": "寓居姚家村",
        "id": "261d31da-08a0-4bee-b779-d20ec8b6eacf"
    },
    {
        "author": "丘葵",
        "paragraphs": [
            "片片桃花逐水流，三分春色二分休。",
            "禁烟時節家家雨，種麥田園處處秋。",
            "山際夕陽猶觳觫，林梢曉露忽軥輈。",
            "客中物候催人老，那更分成兩地愁。"
        ],
        "title": "麥秋和所盤休字韻",
        "id": "d995e3db-a419-422c-a61e-801bb0cb6413"
    },
    {
        "author": "丘葵",
        "paragraphs": [
            "一枝筇竹度年華，自愛藤陰夾雨涯。",
            "野叟笑予衣落魄，牧童見客手交叉。",
            "染成衆綠桑初椹，落盡千紅楝始花。",
            "步至橋西水窮處，却隨黄犢還吾家。"
        ],
        "title": "和意行韻",
        "id": "cb7e036a-1e75-4839-af47-6d156499491f"
    },
    {
        "author": "丘葵",
        "paragraphs": [
            "移居山北向山南，天遣清風接笑談。",
            "無數鳬雛穿稻塍，一群鸂鶩語茭潭。",
            "鷺臨清泚貪心起，蓮到黄昏笑靨含。",
            "却憶姚家古藤下，烏巾掛了旦眠酣。"
        ],
        "title": "移居  其一",
        "id": "ded9e3c2-36b5-4c63-a8fe-7a5ade0bd071"
    },
    {
        "author": "丘葵",
        "paragraphs": [
            "田家一路到村南，盡是農人野叟談。",
            "鳥過江來平入樹，牛沿堤去倒行潭。",
            "蜻蜓影下波紋皺，䆉䅉穗中秋意含。",
            "日暮東坡渾似畫，倚風無數水葒酣。"
        ],
        "title": "移居  其二",
        "id": "d7843a3f-971b-43d7-864b-77c43a20a20d"
    },
    {
        "author": "丘葵",
        "paragraphs": [
            "斷雲將雨過橋南，誰想莊門憩雨談。",
            "雀喜客來喧古棘，蛙嗔人過沒深潭。",
            "蓮房墮粉風初歇，稻葉抽珠水尚含。",
            "村釀沽來薄難醉，不妨此興爲詩酣。"
        ],
        "title": "移居  其三",
        "id": "039e956b-46a2-4138-b1d0-7d862d569dbc"
    },
    {
        "author": "丘葵",
        "paragraphs": [
            "草色苔痕挾雨驕，山齋一巷似漁樵。",
            "三叉路口時時犢，一曲溪流片片橋。",
            "風木參差泉上廟，烟帆來往海西潮。",
            "飄然忽起雲間想，白鶴高飛不可招。"
        ],
        "title": "山齋",
        "id": "c0587572-a615-49f1-950c-7847c617d401"
    },
    {
        "author": "丘葵",
        "paragraphs": [
            "脫却簔衣下釣竿，豈無線路透玄關。",
            "斜風暫罷玄真去，明月來從太白攀。",
            "自是老懷俱惜別，偶陪清話不知還。",
            "夜來客枕秋聲起，磯上苔痕入夢班。"
        ],
        "title": "和芸齋",
        "id": "edb47f06-e37f-4334-a25d-125565a6f930"
    },
    {
        "author": "丘葵",
        "paragraphs": [
            "笑推窗戶揖青山，茶鼎松風入耳潺。",
            "老去已知今世錯，貧來剩得此身閒。",
            "潄流枕石心長在，涉水穿林步已難。",
            "六十年來醉題壁，那知尚在白雲間。"
        ],
        "title": "張可大甥與古愚家兄游陽孟巖已廢而舊日之山屹然獨存有詩因次其韻",
        "id": "240eb6de-2da3-4369-9c86-c0f17cb93ef7"
    },
    {
        "author": "丘葵",
        "paragraphs": [
            "缺月黄昏照短垣，一燈明滅尚留殘。",
            "衰頹但覺風霜苦，憂患不知天地寬。",
            "坐想興亡成感慨，起瞻星象倍辛酸。",
            "凍琴弦斷書帷冷，槭槭庭梧半夜寒。"
        ],
        "title": "秋夜  其一",
        "id": "ed8446a9-d563-4c94-a0fe-ce5a712f3369"
    },
    {
        "author": "丘葵",
        "paragraphs": [
            "紛紛敗葉已辭林，四顧凄凉夜色深。",
            "月伴征人驚夢枕，風摇戌婦搗衣砧。",
            "失群孤雁千山影，無數寒蟲四壁音。",
            "滿目乾坤都是恨，頭毛白盡更愁吟。"
        ],
        "title": "秋夜  其二",
        "id": "35047563-7ae9-48da-b034-1baeb2b09dc9"
    },
    {
        "author": "丘葵",
        "paragraphs": [
            "槐夏陰中鬢已秋，天風吹夢墮江頭。",
            "水應難洗湘纍恨，山豈能爲柳子囚。",
            "塵世不知幾端午，人生大抵一虛舟。",
            "愁來細把君詩看，壓倒當時趙倚樓。"
        ],
        "title": "和所盤端午韻",
        "id": "494735a8-0e9b-40b3-9327-a7a14a4b6266"
    },
    {
        "author": "丘葵",
        "paragraphs": [
            "槐對青山五月寒，朝朝暮暮此看山。",
            "風來翠瀑青松外，人在珠宮貝闕閒。",
            "詩客歸時文几靜，棋僧去後畫枰閒。",
            "禪牀一被清眠熟，夢把漁竿釣碧灣。"
        ],
        "title": "和所盤離相院山門納凉韻",
        "id": "824f6d2d-2a51-4d22-8084-36b488a6ed4e"
    },
    {
        "author": "丘葵",
        "paragraphs": [
            "憂患薰心兩鬢絲，倚欄瘦影却斜暉。",
            "凄其十載不儒服，老矣一生猶布衣。",
            "未信此身長坎坷，細看造物實玄微。",
            "五更風雨自秋至，不見蚊蠅跋扈飛。"
        ],
        "title": "和所盤自寬韻",
        "id": "56220773-74e5-4c22-a754-f7cb938a661d"
    },
    {
        "author": "丘葵",
        "paragraphs": [
            "何處秋來在樹間，旅中寂寞欲生寒。",
            "篔簹粉落見秋色，薜荔青凋带老顔。",
            "午枕尚猶飛豹脚，曉霜久已染雞冠。",
            "流年偷向吟中換，老却詩人空等閒。"
        ],
        "title": "秋懷",
        "id": "404215fa-4bca-401a-b717-f65f09461f5a"
    },
    {
        "author": "丘葵",
        "paragraphs": [
            "石鋩如劍夢猶危，風帽橋邊且任吹。",
            "山送落暉應恨速，月臨歸路不妨遲。",
            "欲從此夕頹如醉，試問明年健者誰。",
            "一笑樽前俱是客，可堪摇動菊花期。"
        ],
        "title": "和所盤九日",
        "id": "0ee57002-81b4-4539-a78f-b939d2b4069a"
    },
    {
        "author": "丘葵",
        "paragraphs": [
            "遥想山齋客夢闌，朔風吹鬢怯欄干。",
            "黄花句裏空相憶，青鏡朝來獨自看。",
            "絕似東坡來海上，勝猶賈島渡桑乾。",
            "木奴千樹何須問，懷抱時因驥子寬。"
        ],
        "title": "和所盤闌字韻",
        "id": "0d97e226-b2e9-45a1-b1c4-78c3733bebde"
    },
    {
        "author": "丘葵",
        "paragraphs": [
            "日出潮回生紫烟，水光春色弄春妍。",
            "底須椒柏來爲頌，且與鷗鳬敘隔年。",
            "風動微波靴面皺，苔粘枯石佛頭圓。",
            "老來須與溪童樂，爭倚蘆花學放船。"
        ],
        "title": "元旦與可大江行",
        "id": "9cecbf74-d5a8-42e0-b336-9c7ef2834a32"
    },
    {
        "author": "丘葵",
        "paragraphs": [
            "曖入紗巾淡淡風，倚樓客思話無窮。",
            "前山倒影摇春水，野火飛烟入暮空。",
            "無數舟人相爾汝，一群沙鳥自西東。",
            "江流不碍鐘聲度，和雨收來八句中。"
        ],
        "title": "與可大水頭閑望",
        "id": "adeda5fe-319e-4f6b-979d-39164070a836"
    },
    {
        "author": "丘葵",
        "paragraphs": [
            "故人昔日此留題，因入招提爲覓詩。",
            "石鼓長存僧屢換，窟泉尚在馬安之。",
            "風簷落葉仍唐檜，苔壁生塵且宋碑。",
            "蝴蝶不知春已去，過牆猶顧舊花枝。"
        ],
        "title": "過方廣寺",
        "id": "fbefaeb6-8216-446e-8659-323346536403"
    },
    {
        "author": "丘葵",
        "paragraphs": [
            "芹泮西風寂寞濱，相逢不作白頭新。",
            "人知叔向古遺直，誰識堯夫今逸民。",
            "自古文章差底病，歷觀賢聖莫非貧。",
            "老來安養浩然氣，吾輩安能俯仰人。"
        ],
        "title": "呈古直",
        "id": "01dfc134-460d-4c2d-a184-b8e43e75a6f6"
    },
    {
        "author": "丘葵",
        "paragraphs": [
            "秋風匹馬柳江邊，芹泮相逢意浩然。",
            "吏部文章懸日月，子長史記在山川。",
            "輸君何啻百籌上，期我曾言千載前。",
            "造物無情吾輩老，後生誰可囑遺編。"
        ],
        "title": "呈張尚友",
        "id": "6fae2e2f-bcc8-41c5-8d4a-2fb7ff15f918"
    },
    {
        "author": "丘葵",
        "paragraphs": [
            "昔髧兩鬢今白頭，肯將胸次著閒愁。",
            "無邊風月隨宜樂，有分江山取次遊。",
            "但得捫心無愧怍，庶幾省己少愆尤。",
            "榮枯壽夭無爲二，未死之前盍自修。"
        ],
        "title": "自修",
        "id": "03bafd3b-2a4e-4d6e-8670-3fdf1707aa07"
    },
    {
        "author": "丘葵",
        "paragraphs": [
            "病餘惟有骨崚嶒，節物催人祇自驚。",
            "肩比寒山爲獨聳，心將秋水覺雙清。",
            "正冠落帽俱兒戲，採菊囊萸不老成。",
            "寂寞空齋捲書坐，欲持盃酒爲誰傾。"
        ],
        "title": "重九",
        "id": "a529283d-0d43-4075-b9c0-6203368fc790"
    },
    {
        "author": "丘葵",
        "paragraphs": [
            "夕陽半落紅猶在，寒月初升白未勻。",
            "流水孤村天欲暮，頹簷敗壁野無人。",
            "雀啣遺芥營巢急，蛛繹新絲織網頻。",
            "欲問前朝無故老，髑髏落地路荆榛。"
        ],
        "title": "晚行書所見",
        "id": "23b19011-1b14-45eb-94a9-e146a4322894"
    },
    {
        "author": "丘葵",
        "paragraphs": [
            "本是畏人嫌我真，何人使我入城闉。",
            "客中誰問張仲蔚，夜半有呼祁孔賓。",
            "萬象不離心內易，一私壞盡世間人。",
            "半生說過行無寸，石火光中寄此身。"
        ],
        "title": "感遇",
        "id": "145595e1-0f26-4e38-b126-59cd2887f118"
    },
    {
        "author": "丘葵",
        "paragraphs": [
            "貧似山僧瘦似猿，病軀只合老山村。",
            "空床鼿卼無氈卧，破褐繿縿有虱捫。",
            "作甫里翁垂釣艇，學猗玕子飲漥樽。",
            "前修追慕吾何敢，孤負西埔矩老言。"
        ],
        "title": "貧病",
        "id": "cd1e3a43-0dc5-4431-9eed-bf313c230f9c"
    },
    {
        "author": "丘葵",
        "paragraphs": [
            "匆匆別后又秋凉，佳句遥知塞錦囊。",
            "聞道拾遺流落久，歸尋小隠釣遊鄉。",
            "舊時鄰曲渾如夢，此日江東欲斷腸。",
            "擬待梅花携斗酒，訪君船泊小溪傍。"
        ],
        "title": "呂所盤已回故居月餘日忽憶舊時與遊因約再訪",
        "id": "aa6a2302-d964-4844-9cae-b95cb3b8364d"
    },
    {
        "author": "丘葵",
        "paragraphs": [
            "對酒殷勤問後期，出門一步便相思。",
            "自從剡曲回舟後，長憶巴山聽雨時。",
            "鶴髮無成應念我，貂裘已敝欲從誰。",
            "歸途不向盤中過，却被清泉笑惡詩。"
        ],
        "title": "東歸擬再訪呂所盤舟便不果盤有詩因次韻以謝",
        "id": "8d8c3689-3b93-4be0-be02-88b067452a5a"
    },
    {
        "author": "丘葵",
        "paragraphs": [
            "三年雲卧一身閒，惟有君來蕭寺間。",
            "既是君平爲世棄，不妨巢父掉頭還。",
            "平生學道魚千里，晚歲參禪豹一班。",
            "惟有聖賢真實地，吾儕努力莫辭難。"
        ],
        "title": "寄肯體",
        "id": "548e61de-5dc4-4c68-a595-e487193f2fc2"
    },
    {
        "author": "丘葵",
        "paragraphs": [
            "自愧身無濟世才，茅齋高卧白雲隈。",
            "堂堂玉立窗前竹，疊疊前鋪砌上苔。",
            "白鳥去邊春日落，青山斷處晚潮來。",
            "逢人不必言時事，共把情懷對酒開。"
        ],
        "title": "八十歲吟",
        "id": "c6da0480-e9c5-4cff-9da2-5b54402738f0"
    },
    {
        "author": "丘葵",
        "paragraphs": [
            "喫緊爲人毋自欺，吾猶失學况吾兒。",
            "人誰無過過須改，道不遠人人莫知。",
            "一定萬牛拖不動，少差駟馬亦難追。",
            "如今老去空惆悵，八十年前盡背馳。"
        ],
        "title": "示兒",
        "id": "5f9c4902-06d7-42a8-be3d-6b7daa5c5b3e"
    },
    {
        "author": "丘葵",
        "paragraphs": [
            "百年尚有一十六，天不窮人人自窮。",
            "未解寡尤并寡悔，若爲知至又知終。",
            "如真可死何妨死，欲養不中那得中。",
            "無可奈何委諸命，狂瀾終久必須東。"
        ],
        "title": "八十四歲吟",
        "id": "4e4beef5-fa26-4e1f-8014-8f5e97e9112e"
    },
    {
        "author": "丘葵",
        "paragraphs": [
            "求約未能休厭繁，每於得處自難言。",
            "書曾過眼平心看，道不依形觸目存。",
            "木本草根如有見，山巔水際盡逢源。",
            "可憐日月惟空過，休聽鐘聲送黄昏。"
        ],
        "title": "求約",
        "id": "0d1848a4-53d6-4388-86ee-abb3368da82a"
    },
    {
        "author": "丘葵",
        "paragraphs": [
            "莫把三才別立根，此身亦自一中分。",
            "四時環繞天包地，萬片捲舒山出雲。",
            "道在靈臺常潑潑，氣歸元海自沄沄。",
            "百年保合太和內，老學無成恐有聞。"
        ],
        "title": "一中",
        "id": "eaf2b3cb-e581-49ce-93ee-423662eb6051"
    },
    {
        "author": "丘葵",
        "paragraphs": [
            "西風吹我鬢鬅鬙，獨立庭中影隨形。",
            "一歲露從今夜白，百年眼對老天青。",
            "經秋不脫無多樹，近月能明有幾星。",
            "惆悵前修人去盡，後生誰可囑遺經。"
        ],
        "title": "白露日獨立",
        "id": "bd5439b2-7b9a-4661-a130-fafb2678d7bc"
    },
    {
        "author": "丘葵",
        "paragraphs": [
            "磊落襟懷人不知，回頭堪嘆亦堪悲。",
            "盃殘炙冷窮工部，齒豁頭童老退之。",
            "十事有九不如意，百年踰八欲何爲。",
            "早知人世暗如漆，只合竈間食蛤蜊。"
        ],
        "title": "磊落",
        "id": "330e5c52-e992-4228-92a2-5b8db33b195b"
    },
    {
        "author": "丘葵",
        "paragraphs": [
            "誰信茅茨即玉堂，閒來清晝似宵長。",
            "二儀升降太虛內，一靜消磨萬意忙。",
            "忿欲俱空心自正，行持無力夢猶狂。",
            "可曾濯足滄江水，飛上雲間千仞岡。"
        ],
        "title": "清晝",
        "id": "351d7686-b604-403f-93d7-982b500dd9fb"
    },
    {
        "author": "丘葵",
        "paragraphs": [
            "老至如斯更不愆，此生自斷總由天。",
            "丈夫事到蓋棺定，男子生隨墮地緣。",
            "誤讀銀車知昶拙，點成珠唾頼勤賢。",
            "孤槎欲泛千尋海，常望龍驤萬斛牽。"
        ],
        "title": "用伯恭次信兒韻因以示之",
        "id": "460cb26a-d4e7-4c40-baed-fbe56b0d9c11"
    },
    {
        "author": "丘葵",
        "paragraphs": [
            "獨坐茅簷靜養疴，亦知來日苦無多。",
            "此心不動窮無鬼，元氣將衰病有魔。",
            "嘆老嗟卑非我事，貪生怛化欲如何。",
            "平生不爲浮屠惑，自此幢峰土一窩。"
        ],
        "title": "病中作",
        "id": "b9e5f916-da38-4e56-a382-a82b23a9a6f1"
    },
    {
        "author": "丘葵",
        "paragraphs": [
            "八尺空牀坐養疴，老來真是病維摩。",
            "虛皇大道無爲爾，造物小兒如我何。",
            "許大乾坤無處著，這些軀殻累人多。",
            "何當飛入虛空裏，骨肉收歸土一窩。"
        ],
        "title": "養疴",
        "id": "90e650bf-2c27-47bd-9572-abb143f43de8"
    },
    {
        "author": "丘葵",
        "paragraphs": [
            "逸興寄滄洲，高風落木秋。",
            "欲携我蓑笠，渡口上漁舟。"
        ],
        "title": "跋信中隠秋江捕魚圖",
        "id": "062e6518-ec19-4925-94c0-6877b5a37752"
    },
    {
        "author": "丘葵",
        "paragraphs": [
            "山澗雨初收，涓涓水亂流。",
            "樹根一片石，童子坐牽牛。"
        ],
        "title": "晚行書所見",
        "id": "9fd3fd3d-3af9-4439-9fba-5708a7c7f6fe"
    },
    {
        "author": "丘葵",
        "paragraphs": [
            "山空年歲晚，老氣寒崢嶸。",
            "耿耿霜月夜，相看直到明。"
        ],
        "title": "梅影",
        "id": "c4e7563b-91d2-4c61-9a93-a7c0967067e3"
    },
    {
        "author": "丘葵",
        "paragraphs": [
            "萬斛秋愁强自寬，夜深風露伴孤寒。",
            "可憐萬里長空月，只得窗前一片看。"
        ],
        "title": "秋夜有感",
        "id": "0a679634-df30-4ec4-ab34-365270a85ace"
    },
    {
        "author": "丘葵",
        "paragraphs": [
            "二十年前舊師友，一燈相對坐談玄。",
            "爐香茗椀不須睡，惟有今宵是舊年。"
        ],
        "title": "臘月二十九日陳萬石石室呂潜心三兄相訪夜坐分韻得年字",
        "id": "d0f37164-f727-4829-85a3-8bdc74db4c6d"
    },
    {
        "author": "丘葵",
        "paragraphs": [
            "把釣秋風辱贈詩，傷心無路送靈輀。",
            "欲書誄語應難盡，獨倚寒梅照石漪。"
        ],
        "title": "挽心泉蒲處士  其一",
        "id": "6b0f8324-893e-48bf-9a5a-4bb70f890bf3"
    },
    {
        "author": "丘葵",
        "paragraphs": [
            "欲持雞絮立墳前，俗了青霞頂上仙。",
            "只合化爲溪畔鷺，乘風飛去弄清泉。"
        ],
        "title": "挽心泉蒲處士  其二",
        "id": "86e2f219-5902-4e32-8402-73079a9ae9bf"
    },
    {
        "author": "丘葵",
        "paragraphs": [
            "蘋婆影鏤日華明，照見枝頭果已成。",
            "却是南風有吟思，時將萬葉作秋聲。"
        ],
        "title": "次歐陽少逸韻呈雪庭禪師  其一",
        "id": "d2fd89a1-8b91-4b74-affc-28aa7112d43d"
    },
    {
        "author": "丘葵",
        "paragraphs": [
            "吟得秋聲滿院凉，不知六月有驕陽。",
            "禪心已是空諸相，無奈瓶花故故香。"
        ],
        "title": "次歐陽少逸韻呈雪庭禪師  其二",
        "id": "3f54b0c6-5af5-457a-ba95-6bbb3914a507"
    },
    {
        "author": "丘葵",
        "paragraphs": [
            "瓶花故故透禪房，師自無心花自香。",
            "客散夜深歸定裏，白生虛室月無光。"
        ],
        "title": "次歐陽少逸韻呈雪庭禪師  其三",
        "id": "ee2a31fd-865c-4016-8606-ba04430bb7e8"
    },
    {
        "author": "丘葵",
        "paragraphs": [
            "曉來草木自澄鮮，不到山中又五年。",
            "惆悵聞鐘人不見，空餘古木鎖寒烟。"
        ],
        "title": "北山聞鐘亭",
        "id": "f1ed3e82-b4d6-4706-acd6-30b60ad66622"
    },
    {
        "author": "丘葵",
        "paragraphs": [
            "當時石上誰爲鎸，亭已荒蕪字儼然。",
            "七十二年幾陵谷，道人曾共字同年。"
        ],
        "title": "遊碧霄石鎸一壽字今七十二年",
        "id": "d76f5f98-ea22-4392-b3e9-41022c604abf"
    },
    {
        "author": "丘葵",
        "paragraphs": [
            "路入永寧方午陰，禪師聊復坐沉吟。",
            "欲將門外葫蘆水，倒作田間三日霖。"
        ],
        "title": "永寧庵",
        "id": "9cf85696-b9b3-4df3-b324-3094df469826"
    },
    {
        "author": "丘葵",
        "paragraphs": [
            "新晴登㟝嶁，欣此凍初解。",
            "春風入條肄，枯枿依然在。",
            "有美北山薇，良苗正堪採。",
            "我欲携短筐，悠悠隔滄海。"
        ],
        "title": "新晴",
        "id": "de329349-291a-41b2-9b8c-317f8ff4db07"
    },
    {
        "author": "丘葵",
        "paragraphs": [
            "半生勞仰止，今日忽墮前。",
            "如忘形骸友，相對亦屹然。",
            "此心有全體，動靜無塵緣。",
            "遥睇層層碧，羣仙室其巔。",
            "我欲往從之，於道恐未然。",
            "但當安所止，萬物同此天。"
        ],
        "title": "仰高堂外看山",
        "id": "83e492b8-282a-4c60-b53d-77e0888d27b7"
    },
    {
        "author": "丘葵",
        "paragraphs": [
            "清晨掃松葉，旋復烘于煁。",
            "汲井手自淅，咄嗟香滿鬵。",
            "母子共一飽，茅簷樂愔愔。",
            "雖無滫瀡奉，庶不愧此心。"
        ],
        "title": "煮粥",
        "id": "15cf906d-44b5-4f4e-98fa-ffcb136b5459"
    },
    {
        "author": "丘葵",
        "paragraphs": [
            "西風殺羣卉，麋鹿覺悽愴。",
            "野菊亦憔悴，蕭條不堪賞。",
            "主人庵中梅，的皪爲誰放。",
            "當茲肅霜月，數枝春盎盎。",
            "真如得道人，形槁神獨王。"
        ],
        "title": "同景仁芝山賞梅",
        "id": "851d7ae3-ce4f-4771-8582-d2945693bd8e"
    },
    {
        "author": "丘葵",
        "paragraphs": [
            "自我來茲泮，閉戶交遊絕。",
            "經生一二輩，長庚伴殘月。",
            "芹藻自青青，誰與共採擷。",
            "唯於潑潑處，見得源頭活。"
        ],
        "title": "閉戶",
        "id": "420d175c-7e4c-46e2-9416-c38d37f29c42"
    },
    {
        "author": "丘葵",
        "paragraphs": [
            "盎盎天地春，萬物日和煦。",
            "云胡生五穀，不若草木數。",
            "天地一小變，六龍不行雨。",
            "東皇詎忍歸，田間已焦土。",
            "□□□□人，書生空自愁。",
            "饑死者不恨，特爲蒼生憂。",
            "我願呼東皇，爲我呼屏翳。",
            "沛爲三日霖，枯苗有生意。",
            "皇天青蕩蕩，無繇訴衷情。",
            "空憐汝布穀，辛苦催人耕。"
        ],
        "title": "三月三十日",
        "id": "8d4437fc-d0f7-4a71-b4fb-0461a6b486f8"
    },
    {
        "author": "丘葵",
        "paragraphs": [
            "紫帽之峰兮高且巍，白雲一片兮空依依。",
            "我有兄兮在海湄，三月不見兮使我心悲。"
        ],
        "title": "懷古愚兄  其一",
        "id": "0b519bde-79bb-4520-b63e-d915b419e2de"
    },
    {
        "author": "丘葵",
        "paragraphs": [
            "紫帽之峰兮高且崷，白雲一片兮空悠悠。",
            "我有兄兮在海陬，三月不見兮使我心憂。"
        ],
        "title": "懷古愚兄  其二",
        "id": "c7ed9d02-c75a-4fbb-b0bd-d64744d05d3b"
    },
    {
        "author": "丘葵",
        "paragraphs": [
            "有荷薦香，有竹薦凉。",
            "歸哉歸哉，一觥對床。"
        ],
        "title": "懷古愚兄  其三",
        "id": "c890f9b8-8634-4978-9d89-9f12c2ad5fb1"
    },
    {
        "author": "丘葵",
        "paragraphs": [
            "民病未蘇息，誰爲元道州。",
            "爭趨熱翕翕，不念冷颼颼。",
            "摧剝先蟲戶，差科及釣舟。",
            "君門千萬里，欲往訴無由。"
        ],
        "title": "讀元次山詩有感而作",
        "id": "8d3acb80-5b8d-4091-ae9b-7ff1a7cc8100"
    },
    {
        "author": "丘葵",
        "paragraphs": [
            "拏舟來避難，別我釣魚磯。",
            "帆卸遮春雨，衣濡曬落暉。",
            "南師聞韃走，北馬逐人飛。",
            "見說漳橋斷，鑾輿曷日歸。"
        ],
        "title": "舟中避難",
        "id": "0a8f5025-6b00-4abf-8834-4c2d194a9918"
    },
    {
        "author": "丘葵",
        "paragraphs": [
            "日入川原暝，風悲草木枯。",
            "時逢迂孔氏，我自哭唐衢。",
            "市有虎求食，村無雞引雛。",
            "乾坤空納納，何處著吾軀。"
        ],
        "title": "日入",
        "id": "08964835-e42a-4944-b2ad-1fa8731a987e"
    },
    {
        "author": "丘葵",
        "paragraphs": [
            "誰使入州府，被人嫌我真。",
            "未歸江上釣，且作夢中人。",
            "一片滄浪石，百年泡幻身。",
            "知心惟白鷺，相憶伴經綸。"
        ],
        "title": "到郡城憶江釣",
        "id": "32ab5687-75a7-4f1c-9194-190611139282"
    },
    {
        "author": "丘葵",
        "paragraphs": [
            "暝色入招提，昏鴉已不啼。",
            "諸僧空院出，老子獨山棲。",
            "堂面無人北，天形盡日西。",
            "寂寥應不恨，吾道與時睽。"
        ],
        "title": "六月寓章法寺",
        "id": "7c159c59-44c1-4ed5-ae36-4ffc64d1ab4c"
    },
    {
        "author": "丘葵",
        "paragraphs": [
            "昔聞石幢寺，今見瑞光亭。",
            "一水東南碧，四榕冬夏青。",
            "往來多俗子，老病抱遺經。",
            "親冢招提北，回頭涕泗零。"
        ],
        "title": "瑞光亭",
        "id": "965eae31-bb7a-42ac-8d68-0db46e154144"
    },
    {
        "author": "丘葵",
        "paragraphs": [
            "師年過七十，萬事總無心。",
            "猿鳥窺禪性，魚龍避梵音。",
            "煙消香篆冷，霜入鬢根深。",
            "手種庵前樹，蒼蒼十丈陰。"
        ],
        "title": "贈富公",
        "id": "f892d3bc-148f-4df2-a2b9-126548e2db2d"
    },
    {
        "author": "丘葵",
        "paragraphs": [
            "不堪離亂後，重別舊交遊。",
            "到處無青眼，歸家空白頭。",
            "風霜秋一葉，山水暮多愁。",
            "後會知何日，臨溪淚欲流。"
        ],
        "title": "別城中親友",
        "id": "cdd2119d-4539-497e-9c60-beb549428373"
    },
    {
        "author": "丘葵",
        "paragraphs": [
            "諸生多晚出，一老獨高年。",
            "月照遺經匣，雲生破衲褰。",
            "苔深埋屐齒，屋老带松煙。",
            "何日塵氛斷，從師此話禪。"
        ],
        "title": "贈雲岫上人",
        "id": "91fcc4e0-2a11-49d5-9185-9a1c6991448c"
    },
    {
        "author": "丘葵",
        "paragraphs": [
            "恰是聞師到，持筇又欲歸。",
            "去雲黏木屐，飄葉泊禪衣。",
            "不敢生離思，應愁損道機。",
            "故人如見問，爲說志漁磯。"
        ],
        "title": "送誼上人歸城",
        "id": "37c70642-0b97-49db-9830-6eb8582e3fce"
    },
    {
        "author": "丘葵",
        "paragraphs": [
            "茅齋人語寂，清坐獨巑岏。",
            "有興憑詩遣，無聊把劍看。",
            "香殘金鴨冷，膏盡玉蟲寒。",
            "出見庭無月，方知夜色闌。"
        ],
        "title": "夜意",
        "id": "6b73f82f-c938-4b56-bbcd-b25767229169"
    },
    {
        "author": "丘葵",
        "paragraphs": [
            "鄰窗雞唱曉，客路馬嘶風。",
            "夜色鍾聲外，晨光角韻中。",
            "蟾歸曳殘白，烏出浴新紅。",
            "一點清明意，那無保養功。"
        ],
        "title": "曉意",
        "id": "c194c3d2-8f83-4721-a0d9-b02b59236f1f"
    },
    {
        "author": "丘葵",
        "paragraphs": [
            "綠綠竹生笋，黄黄菜又花。",
            "一年今已夏，孤客未還家。",
            "夜對青燈減，朝看白髮加。",
            "由來事筆硯，不若藝桑麻。"
        ],
        "title": "孤客",
        "id": "7b59c20b-e2c0-4e73-96a7-84bdc8fc7546"
    },
    {
        "author": "丘葵",
        "paragraphs": [
            "客裏詩書債，人間骨肉情。",
            "一春不相見，四月又還經。",
            "梅雨年年事，田禽夜夜聲。",
            "直思到蒲節，方得侍親庭。"
        ],
        "title": "雨後憶家",
        "id": "05caa8d2-334b-4b29-9e52-1b897cc2e00f"
    },
    {
        "author": "丘葵",
        "paragraphs": [
            "村莊一罇酒，誰與語悲辛。",
            "衿佩空相負，詩書不救貧。",
            "天寒負米客，日暮倚門人。",
            "遥睇長江水，西風猶愴神。"
        ],
        "tags": [
            "长江"
        ],
        "title": "歸侍",
        "id": "efd58a42-9b8e-4531-af91-af64c5646efa"
    },
    {
        "author": "丘葵",
        "paragraphs": [
            "數日喉何嗄，三年肺未蘇。",
            "自知愁不禁，誰復問何如。",
            "病體仍冬夜，山莊獨老夫。",
            "恐傷阿㜷意，不敢寄家書。"
        ],
        "title": "病中",
        "id": "62f86802-9fdc-433d-8824-7bcf323d080b"
    },
    {
        "author": "丘葵",
        "paragraphs": [
            "冬行緣底意，倚杖陟高岡。",
            "日色带霜淡，風聲過海狂。",
            "林鴉山外黑，野菜麥中黄。",
            "臘月明朝是，棲棲尚異鄉。"
        ],
        "title": "龍湖道中",
        "id": "243b313f-fdaf-4e1b-a560-c123a7b7f50d"
    },
    {
        "author": "丘葵",
        "paragraphs": [
            "別來俱不飲，相憶若爲情。",
            "交態忘貧富，相知似弟兄。",
            "君殊非夙昔，予亦負平生。",
            "惟有子城月，年年是舊盟。"
        ],
        "title": "寄曾子方",
        "id": "70e2d462-cd1a-462e-875a-ea5fceb5214b"
    },
    {
        "author": "丘葵",
        "paragraphs": [
            "至人埋骨地，草木總皆玄。",
            "未臘梅先覺，無風竹亦禪。",
            "燈緣千載燄，名共四松傳。",
            "舊日經行處，瓶盂常儼然。"
        ],
        "title": "題可翁塔",
        "id": "ecaa3591-3385-4d74-ba90-a3464009057f"
    },
    {
        "author": "丘葵",
        "paragraphs": [
            "早悟官爲祟，晚將家付兒。",
            "公今成佛去，僕尚是人猗。",
            "柿葉收遺墨，梅花憶贈詩。",
            "自嫌聞道晚，有淚哭先師。"
        ],
        "title": "哭矩齋先生",
        "id": "732e06af-a151-4433-a05f-f177a05702dd"
    },
    {
        "author": "丘葵",
        "paragraphs": [
            "桐邊一葉地，相望立秋風。",
            "昔別已三載，今來成兩翁。",
            "醒初無異醉，窮亦豈殊通。",
            "却笑甲辰一，雌雄自不同。"
        ],
        "title": "和北城友人",
        "id": "adca30ae-3de8-4388-8f10-6153345f3e93"
    },
    {
        "author": "丘葵",
        "paragraphs": [
            "一路野花開，春陰滿樹苔。",
            "舊時僧已去，前度客重來。",
            "浮世年年變，塵心事事灰。",
            "跏趺清晝永，玄奘壁間回。"
        ],
        "title": "遊龍湖庵",
        "id": "e81fa311-ea17-4101-ac08-445ed47fa684"
    },
    {
        "author": "丘葵",
        "paragraphs": [
            "春豈關儂去，愁緣老易生。",
            "一村俄綠暗，數日又朱明。",
            "細切銀絲鱠，新嘗玉版羹。",
            "便令聞杜宇，自不動鄉情。"
        ],
        "title": "和呂所盤韻",
        "id": "f745bfc6-7a8b-4d0e-a5e1-b2faa27b7c69"
    },
    {
        "author": "丘葵",
        "paragraphs": [
            "天乎多往事，老矣負初心。",
            "病骨瘦又瘦，愁詩吟復吟。",
            "一生空碌碌，萬綠自森森。",
            "多少關情處，支筇古樹陰。"
        ],
        "title": "支筇",
        "id": "2ef1f80e-8c0f-4b06-8774-d4c8d4a67174"
    },
    {
        "author": "丘葵",
        "paragraphs": [
            "雨中正相憶，偶爾有來鴻。",
            "清况今何苦，新吟想漸工。",
            "近聞惠連病，似與長卿同。",
            "何日蒼榕下，開筵水面紅。"
        ],
        "title": "雨後有便价寄所盤",
        "id": "080548fb-f811-40d7-a4f8-cee085219b15"
    },
    {
        "author": "丘葵",
        "paragraphs": [
            "鏡山欲相訪，馬首已之東。",
            "常日對衿佩，此行如燕鴻。",
            "將歸逢所與，有約竟成空。",
            "若到齋中日，爲予傳主翁。"
        ],
        "title": "宿鏡山欲訪之壽忽聞東浯思仲至約爲南山之遊不果",
        "id": "a9ab653f-b7a6-4293-953d-7e0e6f9cf9f7"
    },
    {
        "author": "丘葵",
        "paragraphs": [
            "一榻自徜徉，悠然古意長。",
            "地幽如佛舍，軒小似船房。",
            "萱草依堂綠，荆花夾樹香。",
            "我來訪幽隠，話裏雨聲凉。"
        ],
        "title": "書陳氏小軒壁",
        "id": "cfd0b924-e0dd-43ee-b7c7-613a0507cb23"
    },
    {
        "author": "丘葵",
        "paragraphs": [
            "一年又朱夏，殘生如白鷗。",
            "未須愁熱去，且得及清遊。",
            "數點雨初下，千溝水盡流。",
            "誰家田萬頃，綠到海西頭。"
        ],
        "title": "田間行樂",
        "id": "fc9ae776-42ca-4563-9851-dc64f4133962"
    },
    {
        "author": "丘葵",
        "paragraphs": [
            "盎盎春流水，微微風動蘋。",
            "江山一片石，童冠兩三人。",
            "落魄從渠笑，逍遥得我真。",
            "百年渾是客，一月幾佳晨。"
        ],
        "title": "春日閒遊過石所山",
        "id": "1364764b-7983-426d-8ad7-aae17df635f5"
    },
    {
        "author": "丘葵",
        "paragraphs": [
            "一信楝花風，一年春事空。",
            "池荷還揭揭，櫻笋又匆匆。",
            "空嘆時光換，誰知造化工。",
            "盡將枝上色，并作石榴紅。"
        ],
        "title": "初夏",
        "id": "0caf8fa5-d9ab-4b43-a2d1-b66cc4e2e142"
    },
    {
        "author": "丘葵",
        "paragraphs": [
            "秋盡始相見，宵殘即語離。",
            "將歸悲宋玉，不飲愧袁絲。",
            "送遠意未愜，思家興頗隨。",
            "可憐鏡山夜，未與小盤期。"
        ],
        "title": "次長卿韻",
        "id": "de30dde1-3bb2-40a4-8aee-59c096df1b73"
    },
    {
        "author": "丘葵",
        "paragraphs": [
            "老懷原寂寞，非子竟誰傾。",
            "去矣無多日，緬然相與情。",
            "雲山留共往，風雪渺孤征。",
            "更解同行否，無爲歲暮驚。"
        ],
        "title": "次韻長卿仍招爲桐下之遊",
        "id": "b4c3238f-4e69-43e0-9151-6850203fd703"
    },
    {
        "author": "丘葵",
        "paragraphs": [
            "瀟瀟一江雨，凉氣入山扉。",
            "離舍本不遠，連朝亦忘歸。",
            "紫荆成子落，黑蟻化蛾飛。",
            "看盡浮生事，終輸破衲衣。"
        ],
        "title": "雨中宿章法院",
        "id": "892818f8-a60a-487d-a1c3-78d8c7afe544"
    },
    {
        "author": "丘葵",
        "paragraphs": [
            "客中枉佳句，三復喜還悲。",
            "冉冉歲暮矣，悠悠思何之。",
            "桐下不共往，梅花預作期。",
            "地爐風雪夜，同訪五峰緇。"
        ],
        "title": "呂之壽詩到仍用前韻約爲五峰之游同訪老人",
        "id": "9eda32e2-9469-4b3a-b320-eeffe35d76f8"
    },
    {
        "author": "丘葵",
        "paragraphs": [
            "丈夫語意豁，不爲別腸悲。",
            "有酒再醑我，緣君一中之。",
            "顧此風霜景，闊哉牛女期。",
            "梅花山館裏，誰問敝衣緇。"
        ],
        "title": "用前韻寄幾仲",
        "id": "3e7f3a2b-bf70-4d45-9c77-80836fc312f3"
    },
    {
        "author": "丘葵",
        "paragraphs": [
            "白髮寒叢裏，疏枝的爍明。",
            "風霜半夜後，南北一時晴。",
            "冷淡吟邊景，啁嘈夢裏聲。",
            "園中幾許樹，獨汝最關情。"
        ],
        "title": "和顔北城梅花韻",
        "id": "5cb5e111-7fe4-428e-85b9-e42057f76331"
    },
    {
        "author": "丘葵",
        "paragraphs": [
            "一別已五載，重來得舊朋。",
            "秋風多敗葉，童行半爲僧。",
            "暫憩亦云好，長遊愧未能。",
            "前山久相識，爲我碧崚嶒。"
        ],
        "title": "離相院暫憩",
        "id": "85e7a50d-fb97-474b-a7a2-8bc4c51af516"
    },
    {
        "author": "丘葵",
        "paragraphs": [
            "千林同霢霂，一室淡虛明。",
            "餘潤浮窗眼，輕寒入鳥聲。",
            "紛紛度隴白，亹亹逼人清。",
            "相對焚香坐，油然道氣生。"
        ],
        "title": "過李氏山房清坐對雨",
        "id": "535edde8-40b3-4e66-aeaa-94264a0f9116"
    },
    {
        "author": "丘葵",
        "paragraphs": [
            "此君無媚色，耿耿合予衷。",
            "外直形容瘦，中虛忿慾空。",
            "炎凉多變態，瀟瀟獨清風。",
            "幸免斧斤患，蒼然保令終。"
        ],
        "title": "對竹",
        "id": "8f698826-03de-475e-9338-234277ecae54"
    },
    {
        "author": "丘葵",
        "paragraphs": [
            "斗柄猶未酉，明生已自庚。",
            "月光本端正，人見有虧盈。",
            "寂感此太極，炎凉彼世情。",
            "徘徊花影下，獨自掩柴扃。"
        ],
        "title": "新月",
        "id": "20da2fa2-13b2-4f4e-8c37-0c41c7ee13f9"
    },
    {
        "author": "丘葵",
        "paragraphs": [
            "夜誦琅琅罷，山齋人跡無。",
            "蟲聲助嘆息，月影伴清癯。",
            "黄卷十年子，青燈一腐儒。",
            "時危無用處，我自笑非夫。"
        ],
        "title": "夜誦",
        "id": "39f66c29-bd64-44af-bbdd-e980c8f3e50f"
    },
    {
        "author": "丘葵",
        "paragraphs": [
            "浪出鬼揶揄，歸來失故吾。",
            "庭空榕落子，人靜鳥呼雛。",
            "潮退石自出，天高日正晡。",
            "寥寥誰與語，懷古一長吁。"
        ],
        "title": "浪出",
        "id": "172bcefe-14cb-4154-b846-d4f698c92c63"
    },
    {
        "author": "丘葵",
        "paragraphs": [
            "寒月照幽閨，眉多客裏齊。",
            "飄零杜氏妹，隠約伯鸞妻。",
            "烏啄有新哺，鳳飛無故棲。",
            "近聞猶子說，憶汝萬行啼。"
        ],
        "title": "哭高氏妹",
        "id": "3b08bc68-483f-4a01-ab10-e0baf159423a"
    },
    {
        "author": "丘葵",
        "paragraphs": [
            "福唐錢氏子，爵命古諸侯。",
            "老樹護靈鎮，神鴉迎客舟。",
            "晨昏兩潮汐，尸祝幾春秋。",
            "參佐憑風景，輕囂走不休。"
        ],
        "title": "錢侯寺",
        "id": "242698f5-5c27-40d1-a5cc-d3364865f7b8"
    },
    {
        "author": "丘葵",
        "paragraphs": [
            "野客雙蓬鬢，溪童一釣竿。",
            "得魚何與我，對境自成歡。",
            "日暮欲歸去，支筇更一看。",
            "淡紅千草燭，濃綠萬花盤。"
        ],
        "title": "龍湖觀人釣魚",
        "id": "b10674ef-632c-4b22-9820-e8263c6008e4"
    },
    {
        "author": "丘葵",
        "paragraphs": [
            "偶趁秋風一到城，市塵湫隘敗人清。",
            "牽絲聊作逢場戲，舉眼那知得月明。",
            "寂外幡幢皆古意，堂邊萱草自秋聲。",
            "因過方寸觀心印，見得泥牛入海行。"
        ],
        "title": "遊承天寺海翁首座相與登月臺因過方丈",
        "id": "c3caf45e-a549-48f2-9416-5810d0569197"
    },
    {
        "author": "丘葵",
        "paragraphs": [
            "心在江湖身在城，暫分禪座覺神清。",
            "秋深竹葉敲窗響，晝靜蕉花照眼明。",
            "吟罷燈前窺佛偈，夢回枕上數鐘聲。",
            "未能參透龐居士，安得師門掉臂行。"
        ],
        "title": "再次前韻呈吳天遊居士",
        "id": "ffc40eb9-f3ca-423f-b157-9afb66124b6a"
    },
    {
        "author": "丘葵",
        "paragraphs": [
            "玉液新篘徹底清，瓊肌脫殻有餘馨。",
            "嗜茶枉自爲搜攪，食蛤空憐有典刑。",
            "脈脈客愁閒白晝，紛紛雨脚下青冥。",
            "此時一領仙家味，應使靈均悔獨醒。"
        ],
        "title": "呂所盤以詩送茅柴酒與紅螺用韻以謝",
        "id": "b0b31dfe-7ad2-4307-8fb7-5162394ac0a4"
    },
    {
        "author": "丘葵",
        "paragraphs": [
            "主人發興在林泉，故鑿方池翠竹邊。",
            "波動日光翻素壁，水涵雲影倒青天。",
            "蛙浮成字出復出，鳬沒有紋圓又圓。",
            "却意盤翁初到此，共看楊柳碧絲懸。"
        ],
        "title": "與汝翔池頭清坐",
        "id": "d2f147ee-b1c0-4e75-b785-afb7791b5470"
    },
    {
        "author": "丘葵",
        "paragraphs": [
            "笑踏冬晴過一村，誰家松竹護柴門。",
            "初來猶似行婆室，良久方知鹿苑園。",
            "煮茗相邀論白業，據梧不覺到黄昏。",
            "娟娟梅樹梢頭月，不待開花已斷魂。"
        ],
        "title": "自湖尾至歐崎村一丘松竹步入其間乃白蓮堂有一老嫗揖客而坐道人云此師長娘也堂前有兩樹梅青腴可愛徘徊久之不覺日暮",
        "id": "8e87343b-b8ca-4798-ab12-ef3de73913f8"
    },
    {
        "author": "丘葵",
        "paragraphs": [
            "一榻清風不用錢，卧看萬里泬寥天。",
            "明星落落纔數十，孤月亭亭照大千。",
            "但見衣襟如潑水，不知身世是何年。",
            "可憐玉兔空辛苦，搗藥終宵那得眠。"
        ],
        "title": "夜卧中庭",
        "id": "2569de2f-6c25-4861-b9c9-c46b134196de"
    },
    {
        "author": "丘葵",
        "paragraphs": [
            "二十四番花信風，到頭誰白又誰紅。",
            "尋春不用苦多感，有酒且須時一中。",
            "吾輩於人長落落，浮生雖夢亦匆匆。",
            "未知今歲滄浯上，握手論心幾度同。"
        ],
        "title": "和所盤風字韻",
        "id": "95079d1e-7b4b-4072-8be0-d09de1944890"
    },
    {
        "author": "丘葵",
        "paragraphs": [
            "十二年前舊師友，書來欲拆淚成行。",
            "幾回相憶人千里，往事追思夢一場。",
            "琴劍知辭南國久，干戈尚任北方强。",
            "傷心吾道秋容冷，遥憶師門數仞牆。"
        ],
        "title": "懷玉巖先生謫廣州忽自古杭有書至",
        "id": "6e15ae60-d4b2-4eea-aaa1-b476d8a6100c"
    },
    {
        "author": "丘葵",
        "paragraphs": [
            "絮雲初擘未成衣，笑踏青莎橋上歸。",
            "詩酒堪過春日永，鶑花却恨海山稀。",
            "竹間弄笛留人住，麥外遊絲絆鳥飛。",
            "滿院東風不收拾，山僧何事苦相違。"
        ],
        "title": "與所盤諸君會石幡還和杜老曲江韻  其一",
        "id": "05a83eea-6023-40a8-9163-ff9fac4a5217"
    },
    {
        "author": "丘葵",
        "paragraphs": [
            "青禽竹上弄毛衣，飛上簷頭喚不歸。",
            "清景每於詩裏見，羈愁惟到海邊稀。",
            "僧回古殿山礬落，客散空齋蝙蝠飛。",
            "獨對青山已惆悵，此情猶是月時違。"
        ],
        "title": "與所盤諸君會石幡還和杜老曲江韻  其二",
        "id": "c1cf0c56-000a-4bc6-9c96-a118db1277f0"
    },
    {
        "author": "丘葵",
        "paragraphs": [
            "天陰盡日黯無光，白骨縱縱橫地霜。",
            "真韃未多多僞韃，拒王不罪罪勤王。",
            "昔持耒耜今兵革，人食糟糠馬稻粱。",
            "正似鑊湯無冷處，年三十六死爲長。"
        ],
        "title": "天陰",
        "id": "d156606d-8564-45e4-be8a-2fc62c186423"
    },
    {
        "author": "丘葵",
        "paragraphs": [
            "黄屋南巡去不回，乾坤舉目是塵埃。",
            "風輕山鳥猶啼恨，露重園花亦濺哀。",
            "隻影獨看西日落，滿城爭喜北人來。",
            "先生莫爲浮雲動，憂國雙眉皺未開。"
        ],
        "title": "聞吳丞圖漳倅",
        "id": "c2e463d1-65f0-4c73-b765-0b9fa63b1b02"
    },
    {
        "author": "丘葵",
        "paragraphs": [
            "今古興亡凡幾回，垂芳遺臭等浮埃。",
            "蝶飛荒徑趨時樂，燕宿頹梁爲主哀。",
            "周粟不堪夷叔飽，漢車特載綺園來。",
            "書生恐被山靈誚，牢把柴門閉不開。"
        ],
        "title": "吳丞遠寄和章",
        "id": "1552d1dd-b227-4e2f-b075-1fa0c7918bc8"
    },
    {
        "author": "丘葵",
        "paragraphs": [
            "榻上殘書已倦攤，幅巾藜杖出柴關。",
            "卜居宿鷺眠牛處，覓句殘蘆敗葦間。",
            "心逐閒雲橫碧落，眼隨飛鳥度青山。",
            "忽然信步苔磯上，又得漁翁作伴還。"
        ],
        "title": "信步",
        "id": "d255ae73-1344-4bdd-be9a-c4ac20e701cc"
    },
    {
        "author": "丘葵",
        "paragraphs": [
            "松風一道作秋聲，閲盡山僧相送迎。",
            "佛法西來隨處見，梅花老去爲誰清。",
            "亦知身是客中客，試問朝來晴未晴。",
            "一笑大雄山下路，幽人携手每同行。"
        ],
        "title": "西興寺值雨次吳警齋先生韻",
        "id": "68d50901-4d55-44ff-9885-5b1effa79705"
    },
    {
        "author": "丘葵",
        "paragraphs": [
            "彌陀巖下蒼榕樹，借我今年兩度游。",
            "客思凄凉無奈老，水光瀲灩最宜秋。",
            "便思乘興歸滄海，却恨知心遠白鷗。",
            "日暮强隨年少去，溪山好處盡成愁。"
        ],
        "title": "七月望日再遊彌陀巖",
        "id": "4d1ca142-856b-4e92-ba58-97006a7680d7"
    },
    {
        "author": "丘葵",
        "paragraphs": [
            "晚風殘照岸烏巾，小借禪床憩旅身。",
            "坐對新花忘故我，行看古月照今人。",
            "聊爲江畔騎馿客，難會雲間駕鶴賓。",
            "泡沫風燈成一笑，近來東海又揚塵。"
        ],
        "title": "晚道過鏡山寺借憩未及曙而返",
        "id": "8bfbeed3-e9fa-4167-afef-607689c98c45"
    },
    {
        "author": "丘葵",
        "paragraphs": [
            "亂後黄花空滿籬，驚心節序屢推移。",
            "微吟聊續潘邠老，一笑難逢杜牧之。",
            "浮蟻共伴今日醉，食糕空憶太平時。",
            "牛山淚落龍山宴，付與西風一樣吹。"
        ],
        "title": "九日",
        "id": "3d3004b8-d187-4d7a-b2c4-e034a33d2eb8"
    },
    {
        "author": "丘葵",
        "paragraphs": [
            "江湖漫浪兩狂生，別後相思月一庭。",
            "期子未來燈是伴，逐貧不去筆無靈。",
            "詩書東閣頭空白，勢利迷人眼孰青。",
            "安得世無黄口輩，遍遊天下作蜻蜓。"
        ],
        "title": "次吳文之韻",
        "id": "c271eafc-b876-4afb-8553-bcaf9a922c2c"
    },
    {
        "author": "丘葵",
        "paragraphs": [
            "陽峰一別十餘載，今日南關始見君。",
            "龜範馬圖俱寂寂，獸蹄鳥跡正紛紛。",
            "官名已逸歸郯子，竹紀終須入汲墳。",
            "造物無情余輩老，後生誰可托斯文。"
        ],
        "title": "呈梅林顔宗之",
        "id": "9484815e-f5f0-4cd8-a123-6756ac821ff8"
    },
    {
        "author": "丘葵",
        "paragraphs": [
            "江風淅淅日將暮，庭葉紛紛天已秋。",
            "對酒欲消今夕恨，挑燈又動昔年愁。",
            "月如有意穿窗罅，蟲故移聲近枕頭。",
            "百感關心不能寐，起開塵匣看吳鈎。"
        ],
        "title": "江風",
        "id": "fc084c82-f162-4e0f-82c5-476e03c9238d"
    },
    {
        "author": "丘葵",
        "paragraphs": [
            "家在浮曦江上住，胡爲來此市廛中。",
            "殘盃冷炙成何味，隻研孤燈盍固窮。",
            "我本持竿釣魚客，子緣識字入儒宮。",
            "何當共把絲綸去，明月磯頭坐晚風。"
        ],
        "title": "贈浮曦柳秀才",
        "id": "3cc5d560-267a-40ad-a0e8-dd06a0f9a4bc"
    },
    {
        "author": "丘葵",
        "paragraphs": [
            "鶗鴂一聲天地閉，誰知風月有遺音。",
            "清醒已脫塵中蛻，枯槁何妨澤畔吟。",
            "漁父不來湘水闊，重華一去楚雲深。",
            "青鐙半夜書幃冷，照破三閭萬古心。"
        ],
        "title": "讀楚詞",
        "id": "5dd124d5-43de-4a03-a16e-0e54e3567a06"
    },
    {
        "author": "丘葵",
        "paragraphs": [
            "儂是寒江獨釣人，曾偕樵叟見羲文。",
            "當時也似吞三畫，今日翻難說七分。",
            "萱草不堪瀕外望，梅花豈是野中群。",
            "解頤一笑明年事，未別先愁日暮雲。"
        ],
        "title": "讀易徹章呈濠樂主人",
        "id": "67e89288-c36e-44c5-bb97-2dd4fbaeb611"
    },
    {
        "author": "丘葵",
        "paragraphs": [
            "越雪從來招犬吠，平生獨欠是爲師。",
            "早知窮達皆天賦，晚覺文章與道虧。",
            "萬斛客愁吾老矣，一生心事子知之。",
            "殘盃冷炙成何事，空過人間五十期。"
        ],
        "title": "次韻答必大",
        "id": "4cb10015-5be4-413f-9af8-fe1b9d0843ae"
    },
    {
        "author": "丘葵",
        "paragraphs": [
            "雨後溪虛有斷雲，綠陰擁出絳榴裙。",
            "一枝强續春餘景，數點初收水上紋。",
            "今日高堂會賓客，去時此際避官軍。",
            "人生若得長無事，莫遣匆匆別袂分。"
        ],
        "title": "雨後",
        "id": "f828355b-e46f-41eb-8a83-b1adb262322a"
    },
    {
        "author": "丘葵",
        "paragraphs": [
            "客中四月衣猶裌，桐下今年米似金。",
            "惘惘江山歸興動，悠悠歲月主恩深。",
            "三春已過仍淫雨，百事無緣空苦心。",
            "五十三年堪一笑，白頭底用覓知音。"
        ],
        "title": "別濠樂主人",
        "id": "fa3b03ec-e769-48df-b0a4-b93aa0203c2c"
    },
    {
        "author": "丘葵",
        "paragraphs": [
            "十年前事付流水，清夢悠悠何處尋。",
            "老去誰憐三獻玉，生來不受四知金。",
            "窮途頼有陳雷友，大雅應殊鄭衛音。",
            "俗子紛紛敗人意，何時握手再論心。"
        ],
        "title": "次韻寄蘇仲質",
        "id": "f30dca5c-bd2c-4ef6-bddd-3bfc15264bd5"
    },
    {
        "author": "丘葵",
        "paragraphs": [
            "十年江上理絲綸，此日桐城喜見君。",
            "造化由來窮我輩，俗儒安得與斯文。",
            "人間腥腐荃俱化，圃內寬閒菊自芬。",
            "萬里秋天愁不盡，取將風月與誰分。"
        ],
        "title": "呈劉秋圃",
        "id": "89b6b5ff-7023-4ade-bad2-cb16ee65d164"
    },
    {
        "author": "丘葵",
        "paragraphs": [
            "古藤屈曲似龍蛇，飛上梢頭故故遮。",
            "煙密真成一翠幄，風清不入五侯家。",
            "忽看落葉知秋早，偶坐吟詩到日斜。",
            "恐有飛仙林杪過，呼童爲我整烏紗。"
        ],
        "title": "古藤",
        "id": "336984bc-e6ee-4cd6-a3c2-559e6ae48c1e"
    },
    {
        "author": "丘葵",
        "paragraphs": [
            "相逢海上不須歸，兩鳥天教一處飛。",
            "何必盤中爲子所，苟堪釣處是吾磯。",
            "主人合讓泉邊屋，吟友來敲月下扉。",
            "聞道山陽曾好隠，此回休道孟光非。"
        ],
        "title": "與所盤行溪邊有一小屋可愛問之乃爲南山主人盤翁欲買居越日詩來有孟光到老不曉事剛道還山活計非之句用韻以勉之",
        "id": "cceaaf2c-2333-4474-b5fc-345dbe3f99e7"
    },
    {
        "author": "丘葵",
        "paragraphs": [
            "衡茅蕭索泣寒蟲，獨自吟詩句未工。",
            "敗葉能令溝水黑，亂雲不放夕陽紅。",
            "半生辛苦空儒服，一歲蹉跎又朔風。",
            "不意窮鄉有奇事，暮年得拜鹿門翁。"
        ],
        "title": "寓浯江識老魏秀才  其一",
        "id": "029d6b96-ef4a-40e3-a0a9-941171973c98"
    },
    {
        "author": "丘葵",
        "paragraphs": [
            "月澹蓬門揜候蟲，窮通何必問天工。",
            "茶烹粟面紛紛白，燈吐花心灼灼紅。",
            "屢改新吟添硯水，密翻舊稿護窗風。",
            "相逢莫道龐公老，覽鏡先慙似老翁。"
        ],
        "title": "寓浯江識老魏秀才  其二",
        "id": "e5ab7860-66f0-41bf-95a4-2e2a95cd9099"
    },
    {
        "author": "丘葵",
        "paragraphs": [
            "落盡千林秋又冬，慙無生意歲將窮。",
            "是誰借得三春力，爲我敷施十月中。",
            "種種草根含暖氣，鱗鱗水面發和風。",
            "江梅剩放南枝蕊，欲策陽回第一功。"
        ],
        "title": "小春",
        "id": "15ebf5b8-8488-482a-b4a0-9d5c0e9341da"
    },
    {
        "author": "丘葵",
        "paragraphs": [
            "歷盡風霜不受埃，始知渠是歲寒材。",
            "孤芳獨潔無由俗，百卉爭嬌未敢開。",
            "江驛傾欹留月伴，雪山凝沍带春來。",
            "樗翁忘了桂花白，誤道柴桑不詠梅。"
        ],
        "title": "梅",
        "id": "5ed0bfe6-b960-4aad-a0f5-de39e6a5e5f5"
    },
    {
        "author": "丘葵",
        "paragraphs": [
            "初曉晴曦爲寫真，嫣然一笑換千顰。",
            "緣誰青眼終無語，學得黄金不濟貧。",
            "生怕蠻腰來習舞，取爲蟬翳去瞞人。",
            "無端飛作漫天絮，撩亂東風祇自塵。"
        ],
        "title": "和心泉問柳",
        "id": "4127d703-c767-4418-a51a-8b2ad6f92822"
    },
    {
        "author": "丘葵",
        "paragraphs": [
            "太白仙人紫綺裘，千年遺像尚風流。",
            "狂來踏月共吟詠，醉後呼天與唱酬。",
            "唐室已無一抔土，潯陽今見幾回秋。",
            "後身定是青霞老，何日分騎鯨背遊。"
        ],
        "title": "題心泉所贈李白畫像",
        "id": "0cb687b4-88d9-47f7-8d0c-44f8350d5e01"
    },
    {
        "author": "丘葵",
        "paragraphs": [
            "當春一脈生生意，直到如今始潔齊。",
            "千樹向榮知靖節，一庭交翠見濂溪。",
            "柳塘花塢心應懶，葵扇桃笙手自携。",
            "猶自清和未蒸溽，可人日日竹亭西。"
        ],
        "title": "初夏",
        "id": "40ff8f5e-e267-487e-8e44-5d0a47f5be3d"
    },
    {
        "author": "丘葵",
        "paragraphs": [
            "托身蕭寺已踰年，獨掩山門守我元。",
            "醉旭一生耽草聖，老叉幾度發詩顛。",
            "雨中裹飯無嘉客，月下携瓶有老禪。",
            "自笑五窮挨不去，縛船未了又燒船。"
        ],
        "title": "寓石鐘院作",
        "id": "4561004b-0721-482b-9301-f1561f7f7022"
    },
    {
        "author": "丘葵",
        "paragraphs": [
            "矛頭淅米末途難，活計僧梳刖屨間。",
            "老去歡悰如潑水，向來愚見欲移山。",
            "身穿犢鼻朝朝冷，眼見蠅頭字字艱。",
            "扶病來爲村學究，始知窮乏累清閒。"
        ],
        "title": "村學",
        "id": "093453eb-5f71-4975-88e5-b1d50efec2dd"
    },
    {
        "author": "丘葵",
        "paragraphs": [
            "一片閒雲自在眠，人依乎地地依天。",
            "六經不朽道吾道，獨學無成年又年。",
            "鄉里小兒皆富貴，山川大海盡風煙。",
            "乾坤無著吾儕處，子在禪房我亦禪。"
        ],
        "title": "和呂之壽寄伯章韻",
        "id": "ea7e0776-f0ba-4ba5-ab3d-88d14b285414"
    },
    {
        "author": "丘葵",
        "paragraphs": [
            "昔磨鐵硯已成空，今掉孤舟作釣翁。",
            "百丈依依牽夜月，一絲裊裊弄秋風。",
            "夢回牧笛樵歌裏，身寄鷗沙犢草中。",
            "獨把新詩輕萬戶，故人相問有張公。"
        ],
        "title": "和張原齋見寄",
        "id": "6e249b7e-c6c8-4261-aa94-fa3625802325"
    },
    {
        "author": "丘葵",
        "paragraphs": [
            "何處啼鵑送落暉，江山信美不如歸。",
            "子期死矣今安有，元亮來兮昨已非。",
            "世事悠悠春夢斷，人才落落曉星稀。",
            "白頭老伴惟君在，安得相隨繞樹飛。"
        ],
        "title": "東歸擬再訪呂所盤不果所盤有詩因次韻",
        "id": "6bc582d8-fb29-448f-82be-ab13198521b8"
    },
    {
        "author": "丘葵",
        "paragraphs": [
            "梅是花中先覺者，天才迥與衆芳殊。",
            "朔風如鐵爲寒骨，暖日投金作細鬚。",
            "吐出奇芬春意思，描成疏影月工夫。",
            "玉容清潤豐腴甚，無限詩人錯道癯。"
        ],
        "title": "賞梅分韻得殊字",
        "id": "e60814c9-b18b-4f56-af6b-161f8bb51849"
    },
    {
        "author": "丘葵",
        "paragraphs": [
            "數間破屋住陳人，八尺空牀卧病身。",
            "赤脚婢沽深巷酒，蒼頭奴買對江鱗。",
            "匣中菱鏡難藏老，階下苔錢不濟貧。",
            "百念已灰何自苦，邇來喜與孟家鄰。"
        ],
        "title": "破屋",
        "id": "f5db78c5-9d06-4f09-941f-d96f7c60e9ff"
    },
    {
        "author": "丘葵",
        "paragraphs": [
            "片月黄昏挂客愁，杖藜閒過水西頭。",
            "嬋娟正喜臨清沼，菡萏無端枕碧流。",
            "入暮江山渾似畫，向南門巷已先秋。",
            "稻田盡處爲滄海，時見乘風萬斛舟。"
        ],
        "title": "晚步",
        "id": "b3843d0d-ae75-455d-a136-e2c6ead70436"
    },
    {
        "author": "丘葵",
        "paragraphs": [
            "秋逢重九亦將闌，換得黄花青草顔。",
            "節物只能催我老，人生那得似雲閒。",
            "有心采菊非知菊，無意看山却見山。",
            "欲識淵明得真趣，夕陽倦鳥正飛還。"
        ],
        "title": "次韻徐學正九日",
        "id": "25999491-802a-4f87-9560-8f77b420414a"
    },
    {
        "author": "丘葵",
        "paragraphs": [
            "萬紫千紅轉眼非，高齋惟與竹相宜。",
            "自從出地有清節，直至參天無曲枝。",
            "六月高標寒凜凜，三冬秀色綠猗猗。",
            "此君妙處無心得，道在虛中人不知。"
        ],
        "title": "寄題朱推官竹齋",
        "id": "6687ad10-d742-4514-81ef-1e7271e540f5"
    },
    {
        "author": "丘葵",
        "paragraphs": [
            "一入紫雲深更深，游僧亦喜不相尋。",
            "已無塵事敗人意，時有書聲雜梵音。",
            "浩氣養成天地小，欲心掃盡鬼神欽。",
            "人生能有幾七十，自愛當如百煉金。"
        ],
        "title": "章法院中作",
        "id": "6004958d-fc88-4041-a3dc-b0482a659d0f"
    },
    {
        "author": "丘葵",
        "paragraphs": [
            "皇帝書徵老秀才，秀才懶下讀書臺。",
            "張良本爲韓仇出，黄石特因漢祚來。",
            "太守枉勞階下拜，使臣空向日邊回。",
            "牀頭一卷春秋筆，斧鉞胸中獨自裁。"
        ],
        "title": "御史馬伯庸與達魯花赤徵幣不出",
        "id": "70c4614c-2be4-4a5f-a7f3-77a363d415d7"
    },
    {
        "author": "丘葵",
        "paragraphs": [
            "羣形寂無聲，四野澹將夕。",
            "中庭聊極目，一鳥渡空碧。"
        ],
        "title": "極目",
        "id": "cb1ad47f-4e63-4e1e-b2a0-b8c59f47a2e8"
    },
    {
        "author": "丘葵",
        "paragraphs": [
            "冷蘂疏疏密密，老枝怪怪奇奇。",
            "孤高不得春力，雅淡惟應月知。"
        ],
        "title": "梅影",
        "id": "3ce7c448-7e2d-461b-9cb8-23494f6210f5"
    },
    {
        "author": "丘葵",
        "paragraphs": [
            "萬古青天萬古山，頹然形氣太虛間。",
            "氤氳開門無窮妙，只見飛雲日往還。"
        ],
        "title": "六月初二日作",
        "id": "2be3071f-0fa0-4e1c-b32c-520ad1a22ff9"
    },
    {
        "author": "丘葵",
        "paragraphs": [
            "孤客思家坐似瘖，溪風吹樹爲悲吟。",
            "溪中流水深千尺，未扺慈親憶子心。"
        ],
        "title": "客中  其一",
        "id": "171f5677-8ac8-49ae-8ebc-91585e9cd7d8"
    },
    {
        "author": "丘葵",
        "paragraphs": [
            "曉起征衫瘦漸寬，可堪秋入鬢絲寒。",
            "客中萬葉皆歸本，自把牀頭易卷看。"
        ],
        "title": "客中  其二",
        "id": "0820a628-ccc4-4aab-9795-0506b4d0625f"
    },
    {
        "author": "丘葵",
        "paragraphs": [
            "觸事嫌猜只一瘖，出門固羨砌蟲吟。",
            "無情河漢西流去，惟有白雲知此心。"
        ],
        "title": "秋夜前韻",
        "id": "7445e73f-33c5-4f84-8e2c-259daf535f79"
    },
    {
        "author": "丘葵",
        "paragraphs": [
            "到此人空法亦空，跏趺獨坐夜方中。",
            "清還風去明還月，自己清明只在躬。"
        ],
        "title": "章法院堂中清坐",
        "id": "70755600-1dd1-477d-9000-1d3b6a5cc053"
    },
    {
        "author": "丘葵",
        "paragraphs": [
            "閣上南薰聲作秋，俯看木末翠光浮。",
            "倚窗忽見金雞落，滾出前溪一線流。"
        ],
        "title": "鰲山閣",
        "id": "de0c4b6f-7af6-4a5d-a7ba-b9611e3f773f"
    },
    {
        "author": "丘葵",
        "paragraphs": [
            "天香亭下影婆娑，四畔高林結綠蘿。",
            "雲外飛仙不曾見，唯應翠樹閲人多。"
        ],
        "title": "下洞",
        "id": "a23af917-a79d-491a-885f-ff9c56dba71e"
    },
    {
        "author": "丘葵",
        "paragraphs": [
            "北風吹我過崢嶸，片石中間水一泓。",
            "世事由來總如此，枉教辛苦爲虛名。"
        ],
        "title": "百丈石",
        "id": "98913a60-5dcc-46ce-b041-df3af11ac6f7"
    },
    {
        "author": "丘葵",
        "paragraphs": [
            "一年一度一除夜，趲得世人霜滿顛。",
            "七十三年除過了，未知除盡是何年。"
        ],
        "title": "臘月二十九日陳萬石石室呂潜心三兄相訪夜來分韻得年字",
        "id": "5b19a661-eb4d-494d-aba0-a9cfd7b5f712"
    },
    {
        "author": "丘葵",
        "paragraphs": [
            "雨後溪流深更深，倚欄照見一生心。",
            "青山只在橋南北，枉自穿雲渡水尋。"
        ],
        "title": "歸憩澗亭橋",
        "id": "e4c9402d-0e1a-42cf-8bf5-ddd6754f5e43"
    },
    {
        "author": "丘葵",
        "paragraphs": [
            "秧鍼初出未全青，昨夜岡頭冷雨晴。",
            "日暮採樵人去後，一痕淡月亂蛙鳴。"
        ],
        "title": "溪西李家",
        "id": "64c89f09-6ff6-4b92-8bf0-c8e9a6da3531"
    },
    {
        "author": "丘葵",
        "paragraphs": [
            "潮來沙石沒，潮去沙石露。",
            "士生那無學，學則詞章富。"
        ],
        "title": "觀湖  其一",
        "id": "a4b00dae-5939-4ca0-aeae-334f4ed0595b"
    },
    {
        "author": "丘葵",
        "paragraphs": [
            "潮來舴艋正，潮去舴艋欹。",
            "士生那無學，學則氣習移。"
        ],
        "title": "觀湖  其二",
        "id": "f064421f-d951-49ee-876c-cb60a3522a3d"
    },
    {
        "author": "丘葵",
        "paragraphs": [
            "潮來魚網設，潮去魚網收。",
            "士生那無學，學則德業優。"
        ],
        "title": "觀湖  其三",
        "id": "87476b27-ec05-4934-8335-84355931f30c"
    },
    {
        "author": "丘葵",
        "paragraphs": [
            "飛飛洲上禽，亦能戾于天。",
            "聖域尚能臻，吾車安敢旋。"
        ],
        "title": "觀湖  其四",
        "id": "f4324989-ce02-4784-bbfc-b65afd5ba61a"
    },
    {
        "author": "丘葵",
        "paragraphs": [
            "太陽一入地，亦足蒸成霞。",
            "老學儻能勉，聲績豈不華。"
        ],
        "title": "太陽  其一",
        "id": "2077dcce-f138-416d-b3ff-da29c10b4172"
    },
    {
        "author": "丘葵",
        "paragraphs": [
            "太陽一入地，尚能掣成電。",
            "老學儻能勉，氣質豈不變。"
        ],
        "title": "太陽  其二",
        "id": "ab532802-8ef3-44dc-b8d5-34bcf29721c9"
    },
    {
        "author": "丘葵",
        "paragraphs": [
            "太陽一入地，照月還生光。",
            "老學儻能勉，繕性豈不臧。"
        ],
        "title": "太陽  其三",
        "id": "82e69792-3fde-431b-ae84-e690e64f5eea"
    },
    {
        "author": "丘葵",
        "paragraphs": [
            "太陽一入地，經天返復返。",
            "老學儻能勉，去聖豈云遠。"
        ],
        "title": "太陽  其四",
        "id": "b0199cd6-aca2-4952-8b0c-edf490ace4e4"
    },
    {
        "author": "丘葵",
        "paragraphs": [
            "君子之於學，沒身而後已。",
            "苟未至隕越，敢不湛攸止。"
        ],
        "title": "太陽  其五",
        "id": "a44770ed-e4e8-480a-8d1d-6a394f144938"
    },
    {
        "author": "丘葵",
        "paragraphs": [
            "莫峙而匪山，莫流而匪川。",
            "人生有懿德，萬性同此天。",
            "云胡不自責，聽此六賊牽。"
        ],
        "title": "石榴花",
        "id": "effde294-723a-4707-af8f-107bb03583e3"
    },
    {
        "author": "丘葵",
        "paragraphs": [
            "太虛寂無朕，妙感何絪緼。",
            "清濁一浮沈，二儀奠乾坤。",
            "客形與客感，萬變日紛紛。",
            "形感本來無，志誠諒斯存。"
        ],
        "title": "觀物  其一",
        "id": "7c0bc8f1-c7f0-4a8d-acdb-2cb08117ba21"
    },
    {
        "author": "丘葵",
        "paragraphs": [
            "氣聚則明施，氣散則明匿。",
            "孰能知其妙，聚散乃爲客。",
            "法象乃糟糠，真機乃虛寂。",
            "大哉無方體，是謂神與易。"
        ],
        "title": "觀物  其二",
        "id": "32d2f8ce-3fec-4af2-8674-2232b983d9e1"
    },
    {
        "author": "丘葵",
        "paragraphs": [
            "萬物即一物，一物即一身。",
            "妙合氣與靈，知覺日以新。",
            "物物爲過化，性性爲存神。",
            "踐形者惟肖，其斯之謂人。"
        ],
        "title": "觀物  其三",
        "id": "31f6bd69-2ed3-4a83-9b44-8e1c23f5a514"
    },
    {
        "author": "丘葵",
        "paragraphs": [
            "春蒲發華滋，潮漲失沙嘴。",
            "好風自西來，吹皺一江水。",
            "何人掉孤舟，撐入春浦裏。",
            "不見舟中人，一陣鷗飛起。"
        ],
        "title": "觀物  其四",
        "id": "ba15258e-d94f-4f80-b3cd-58b1cacac27a"
    },
    {
        "author": "丘葵",
        "paragraphs": [
            "釣魚如之何，亦惟釣與絲。",
            "爲學如之何，亦惟行與知。",
            "擇善必固執，誠意毋自欺。",
            "博我復約我，至之而終之。",
            "先民莫不然，予曷敢有虧。",
            "但恐寒者至，莊敬以自持。"
        ],
        "title": "釣魚",
        "id": "4bce28d0-6ecc-4c29-a14c-faa64b9e40d5"
    },
    {
        "author": "丘葵",
        "paragraphs": [
            "汎汎水中舟，有紼以麗維。",
            "蕩蕩人之情，有禮以執持。",
            "武公年九十，猶思慎其儀。",
            "吾儕未耄老，盍亦相箴規。",
            "云胡工誦說，志行乃有虧。",
            "此病當自省，所差只毫釐。",
            "勉哉爲己學，先民不我欺。"
        ],
        "title": "勉呂之壽",
        "id": "4b69e854-b437-40f7-a4ef-7c01278a1dbb"
    },
    {
        "author": "丘葵",
        "paragraphs": [
            "雀在在屋上，雀在在屋下。",
            "喧啾各有聲，食息同晨夜。",
            "所以異者何，仁義非外假。",
            "云胡不自養，乃至爲物化。",
            "嗟余雖老倦，亦少知取舍。",
            "凜然保厥衷，貴富直土苴。"
        ],
        "title": "雀",
        "id": "233f0d7b-bd8a-49be-8503-cb3873dc8e2e"
    },
    {
        "author": "丘葵",
        "paragraphs": [
            "三朝秉樞要，鉅文飾皇猷。",
            "中原爭一髮，忘却君父讎。",
            "暮年玉和堂，抱膝空隠憂。"
        ],
        "title": "怡園先生",
        "id": "c12907cc-06dd-48b0-b0e8-b383569a2622"
    },
    {
        "author": "丘葵",
        "paragraphs": [
            "芝蘭豈是爲人香，濁世紛紛貴自藏。",
            "閉戶不求如意事，讀書自得養心方。",
            "卓然有見如參倚，操則常存勿助忘。",
            "但使天根常活潑，小園花卉亦相羊。"
        ],
        "title": "閉戶",
        "id": "4ab6fc20-3d8e-401d-9c50-3216800d0921"
    },
    {
        "author": "丘葵",
        "paragraphs": [
            "養氣須令四體充，饑寒不動是英雄。",
            "常羞仲子徒三咽，稍似顔淵只屢空。",
            "舉動未嘗爲物碍，精神若可與天通。",
            "氤氳開闔無窮妙，祇在綿綿一息中。"
        ],
        "title": "養氣",
        "id": "c09e3650-b048-4ccf-8c8a-b151a316329e"
    },
    {
        "author": "丘葵",
        "paragraphs": [
            "濴河無復見龍馬，車子鉏商乃獲麟。",
            "虞夏不存暴易暴，詩書何罪秦又秦。",
            "古來尚有拏舟者，今世那無伐木人。",
            "天地閉時應且隠，確乎不拔爲潜鱗。"
        ],
        "title": "亦足軒中試墨",
        "id": "c232843b-ed83-447f-93bf-abdbe0c6f1d8"
    },
    {
        "author": "丘葵",
        "paragraphs": [
            "理欲分明有兩途，何爲捷徑世爭趨。",
            "豈愁今古無公論，長恨乾坤有腐儒。",
            "甘與徂徠爲鬼怪，肯猶介甫接浮圖。",
            "從來逆迪分凶吉，於穆昭昭不可誣。"
        ],
        "title": "理欲",
        "id": "9ef4ee86-c368-49be-a5a1-2c8a01d6801b"
    },
    {
        "author": "丘葵",
        "paragraphs": [
            "維天於穆命無殊，人性皆由氣與虛。",
            "貴賤何須爲物役，芳菲祇合返吾初。",
            "讀書自覺年年誤，學道惟應念念除。",
            "輔世長民今已矣，某丘某水且樵漁。"
        ],
        "title": "六十六歲吟",
        "id": "568aa0b7-3ed6-4f52-8e66-52591a549638"
    },
    {
        "author": "丘葵",
        "paragraphs": [
            "我非欠缺聖非餘，此性皆由氣與虛。",
            "欲認存亡爲出入，莫嫌粗糲慕膏腴。",
            "仰鑽未得有門入，酬酢方知講學疏。",
            "一息猶存毋敢懈，從今要下死工夫。"
        ],
        "title": "次晦庵先生韻自警",
        "id": "8a673600-9704-4bc0-880a-a52e9e078a72"
    },
    {
        "author": "丘葵",
        "paragraphs": [
            "一裘一葛一綸巾，包裹父生師教身。",
            "不見分毫裨世界，空遺八十有年人。",
            "老無聞道安可死，間得讀書惟一貧。",
            "四萬八千毛孔裏，從頭看得總皆仁。"
        ],
        "title": "八十",
        "id": "9f31ff0e-d016-4c61-acb2-29f212752196"
    },
    {
        "author": "丘葵",
        "paragraphs": [
            "我興視夜夜未明，擡頭觀星敬自生。",
            "萬古不動惟北極，列宿環拱俱西傾。",
            "天光昭回泰宇定，人欲凈盡靈臺清。",
            "但能勿使旦晝牿，天理觸處盡流行。"
        ],
        "title": "視夜",
        "id": "9b2450ba-1423-4262-a58a-6d3de5985155"
    },
    {
        "author": "丘葵",
        "paragraphs": [
            "一物生生無盡時，落花啼鳥總天機。",
            "三千界內知音少，九十日餘回首非。",
            "世事只今看爛熟，詩人自古愛芳菲。",
            "年年歲歲送春去，何日春能送我歸。"
        ],
        "title": "送春",
        "id": "eac4686b-800f-400d-b2d1-e74fec20d7b9"
    },
    {
        "author": "丘葵",
        "paragraphs": [
            "刊落閒枝葉，推尋到本根。",
            "始知酬酢處，無地不乾坤。"
        ],
        "title": "老學忽有所得",
        "id": "9e79247b-43ef-4298-b18d-1123f963a6cd"
    },
    {
        "author": "丘葵",
        "paragraphs": [
            "進學在致知，涵養須用敬。",
            "廓然而大公，物來則順應。"
        ],
        "title": "記先賢",
        "id": "f94f2260-dbb7-46c9-9968-2c512fcfd6c6"
    },
    {
        "author": "丘葵",
        "paragraphs": [
            "雪中梅带春來，火裏麥將秋至。",
            "一動一靜互根，陰陽未嘗相離。"
        ],
        "title": "觀物  其一",
        "id": "18c1ff36-c934-415a-84f9-4f20dc306764"
    },
    {
        "author": "丘葵",
        "paragraphs": [
            "維天於穆不已，維聖之德之純。",
            "人人皆可堯舜，物物各具乾坤。"
        ],
        "title": "觀物  其二",
        "id": "f407e2ec-4b67-4d7f-8045-1fd808b1ba6c"
    },
    {
        "author": "丘葵",
        "paragraphs": [
            "一幾善惡未分時，善本無爲莫僞爲。",
            "暗室休言人不見，此心纔動鬼神知。"
        ],
        "title": "暗室",
        "id": "ddd5ac5e-fc7b-443a-aa4b-0745885aca08"
    },
    {
        "author": "丘葵",
        "paragraphs": [
            "萬古有條平坦路，東西南北甚分明。",
            "世間多少惺惺漢，盡向荆榛裏面行。"
        ],
        "title": "有感",
        "id": "70b675c5-ccf2-4c8c-badf-70fc4dc38014"
    },
    {
        "author": "丘葵",
        "paragraphs": [
            "有人見得地中雷，三十六宮從此回。",
            "盡太虛中俱是易，底須龍馬負圖來。"
        ],
        "title": "和晦庵啟蒙韻",
        "id": "dc9eca65-65b2-4a59-8a25-beb23817f9c9"
    },
    {
        "author": "丘葵",
        "paragraphs": [
            "牀頭枕是溪中石，井底泉通竹下池。",
            "宿客不還過鳥語，獨聞山雨對花時。"
        ],
        "title": "芝山",
        "id": "b4f4049a-587d-41d7-92c1-07f90dd1874c"
    },
    {
        "author": "丘葵",
        "paragraphs": [
            "萬機分子路，一局笑顔回。"
        ],
        "title": "句",
        "id": "2e8fcffb-f822-4554-a332-bc21460b96f2"
    },
    {
        "author": "盤翁",
        "paragraphs": [
            "孟光到老不曉事，剛道還山活計非。"
        ],
        "title": "句",
        "id": "2320a6a4-a9e4-45a8-8bfd-149d5d7266ca"
    },
    {
        "author": "劉應龜",
        "paragraphs": [
            "獨犬寥寥晝護門，是間也自有桃源。",
            "梅藏竹掩無多路，人語雞聲又一村。",
            "屋角枯藤黏樹活，田頭野水入溪渾。",
            "我來拾得春風句，分付沙鷗莫浪言。"
        ],
        "title": "春日田園雜興",
        "id": "ec30176c-4e8b-4211-881e-c8ae64655543"
    },
    {
        "author": "劉應龜",
        "paragraphs": [
            "一片閑雲墮野塘，晚風吹浪溼菰蔣。",
            "白鷗不受人間暑，長向荷花共雨凉。"
        ],
        "title": "夏日雜詠",
        "id": "1c1f3734-64f4-4033-98b9-7309867dce20"
    },
    {
        "author": "劉應炎",
        "paragraphs": [
            "悲矣乎，杞人之憂兮天莫支，權臣秉鈞兮社稷危。",
            "外夷相侵民流離，大厦將傾誰設施。",
            "悲矣乎，吾將抱徐衍之石兮，歌箕子之黍離。"
        ],
        "title": "悲歌",
        "id": "5b65a0a4-545a-4e35-b642-7c4f6ce0324d"
    },
    {
        "author": "劉應炎",
        "paragraphs": [
            "笑矣乎，冰山之高兮不可恃，炙手之熱兮有時已。",
            "幕燕釜魚門如市，歸去來兮尋栗里。",
            "笑矣乎，孤松可撫菊可餐，浮雲富貴過眼矣。"
        ],
        "title": "笑歌",
        "id": "31dd5e13-1112-4381-bef9-3650f2d07603"
    },
    {
        "author": "諸葛夢宇",
        "paragraphs": [
            "孤臣垂死愈心傷，捲土重來豈望還。",
            "萬里海濤鳴戰鼓，千年靈氣結浮山。",
            "魚龍亦解齊殊類，犬馬誰教到此間。",
            "留得御風魂不散，直須號哭叩天關。"
        ],
        "title": "海邊僧寺絕筆",
        "id": "8ddaa9ca-dcf9-4ff1-8630-afe1167588b6"
    },
    {
        "author": "楊發",
        "paragraphs": [
            "孤館蕭條槐葉稀，暮蟬聲隔水聲微。",
            "年年爲客路無盡，日日送人身未歸。",
            "何處離鴻迷浦月，誰家愁婦擣霜衣。",
            "夜深不卧簾猶捲，數點殘螢入戶飛。"
        ],
        "title": "宿黄花館",
        "id": "8f4b3d7c-ba06-443d-96dc-a6241149cfec"
    },
    {
        "author": "周垕",
        "paragraphs": [
            "不論山顛與水涯，春來何處不榮華。",
            "野紅妖綠渾如畫，一崦人家桃杏花。"
        ],
        "title": "春",
        "id": "ee969075-dbea-4a75-9926-e1ee6980579c"
    },
    {
        "author": "劉應鳳",
        "paragraphs": [
            "共說門庭王謝盛，誰知骨相島郊窮。",
            "躬行自得前賢法，家禮猶還三代風。",
            "脚跡肯隨權要出，頭銜寧與濁流同。",
            "湖山寒食多新鬼，地下何顔見此翁。"
        ],
        "title": "挽羅榷院子遠  其一",
        "id": "9cf56e74-7660-4d97-bf08-1a7e4cbadce7"
    },
    {
        "author": "劉應鳳",
        "paragraphs": [
            "國亡何忍家偏活，百鬼欺淩任所遭。",
            "老大伊川七分易，飄零正則九章騷。",
            "修持慣習甘辛苦，俯仰難容譽處高。",
            "日月時同來去異，雲間應歎衆生勞。"
        ],
        "title": "挽羅榷院子遠  其二",
        "id": "a4f783ae-6dcc-493e-81cb-fb8dd5044c70"
    },
    {
        "author": "劉應鳳",
        "paragraphs": [
            "嘗憶東華裹飯時，五千字挾海潮飛。",
            "臣愚敢避權奸忤，主弱寧知國事非。",
            "相馬有奇堪下拜，屠龍無用只空歸。",
            "江南文物侵尋盡，洒淚單傳第一衣。"
        ],
        "title": "挽羅榷院子遠  其三",
        "id": "3c1f515f-f342-4faf-9a0d-45d25cb0be6a"
    },
    {
        "author": "劉應鳳",
        "paragraphs": [
            "早歲出山交識廣，晚年閉戶子孫單。",
            "酒邊談笑俱成史，病後風騷尚可壇。",
            "直向九泉尋輩行，肯留百世說艱難。",
            "江空雲冷衣冠盡，猿鶴羞人指亦彈。"
        ],
        "title": "挽朱梧月",
        "id": "2cc05db0-de0d-4bca-b17a-7e86d7a7e3e5"
    },
    {
        "author": "劉應鳳",
        "paragraphs": [
            "喚得嵐鄉昨夢回，東風萬里上金臺。",
            "出關曾解婆娑否，枝北枝南一種梅。"
        ],
        "title": "送文總管朝燕  其一",
        "id": "1c554d2c-64f5-432d-82d4-3ee2d5a22038"
    },
    {
        "author": "劉應鳳",
        "paragraphs": [
            "點檢桑枌淚幾行，羞和書屋總荒凉。",
            "孔明景略留遺傳，分挂當年夜雨牀。"
        ],
        "title": "送文總管朝燕  其二",
        "id": "8881ef73-9ced-4b02-8833-8b7cdfc7ecc3"
    },
    {
        "author": "劉應鳳",
        "paragraphs": [
            "夾道紅旗駐馬蹄，鄉人將喜又將疑。",
            "天留中子繼孤竹，誰向西山飯伯夷。"
        ],
        "title": "送文總管朝燕  其三",
        "id": "38ec7c87-acd0-49bf-b3a1-3d861904c2f9"
    },
    {
        "author": "劉應鳳",
        "paragraphs": [
            "滿眼平疇草自春，烏鴉無數是耘丁。",
            "鬼神如奉君王問，爲說東南燐火青。"
        ],
        "title": "送文總管朝燕  其四",
        "id": "40486590-6fe9-4c7a-9479-d8b5bd16279b"
    },
    {
        "author": "劉應鳳",
        "paragraphs": [
            "拂石爲牀席白雲，鯨魚背上有歸人。",
            "諫書檄草俱成血，野服黄冠再見身。",
            "麈尾悲酸渾欲死，燈前瀟洒儼如神。",
            "更闌萬籟收沉盡，地闊天高兩主賓。"
        ],
        "title": "中齋歸自海上見訪",
        "id": "9bcbd478-530a-4bd7-91b1-8213d20d01c7"
    },
    {
        "author": "劉應鳳",
        "paragraphs": [
            "曾誦先生感寓詩，如今似寫我心悲。",
            "西施貧處無鹽笑，烏獲饑來豎子朝。",
            "不士不農焉用彼，無齊無楚竟何之。",
            "光陰未老人先老，荒草斜陽泣斷碑。"
        ],
        "title": "寄青山",
        "id": "b03ab943-1661-45bc-af1e-02769a5f12c9"
    },
    {
        "author": "劉應李",
        "paragraphs": [
            "舊尹龔熊負令名，至今天日共清明。",
            "案頭未有人稱屈，村裏全無吏敢行。",
            "滿院茶香敲句穩，一簾花影韻琴清。",
            "後之學者誰其似，又說陳公政有聲。"
        ],
        "title": "上陳縣尹  其一",
        "id": "e0388ae1-db06-449b-a92d-17dd0931c160"
    },
    {
        "author": "劉應李",
        "paragraphs": [
            "溫公宅子富公池，并入堯夫戶不知。",
            "百畝但添官裏賦，一編惟說橐中詩。",
            "自憐老去無能役，正恐兒成不了癡。",
            "有口尚能誇尹在，莫教白髪困行移。"
        ],
        "title": "上陳縣尹  其二",
        "id": "0f0a9abd-39f4-4a5a-a018-d445d48783ad"
    },
    {
        "author": "王夢應",
        "paragraphs": [
            "綿綿瓜瓞，施于中林。",
            "顧于烝嘗，匪今斯今。"
        ],
        "title": "綿  其一",
        "id": "ebc4d281-5f2e-46bd-a0d7-38a27460f77a"
    },
    {
        "author": "王夢應",
        "paragraphs": [
            "既庶既繁，既多受祉。",
            "厥胤維何，宜兄宜弟。",
            "兄弟求矣，以燕翼子。"
        ],
        "title": "綿  其二",
        "id": "c66e07fc-6eff-4328-bca2-96589fb50ef7"
    },
    {
        "author": "王夢應",
        "paragraphs": [
            "子兮子兮，繼序其皇之。",
            "螟蛉有子，式穀似之。",
            "建爾元子，勿替引之。"
        ],
        "title": "綿  其三",
        "id": "7ea8dccd-0d6f-4792-8bcb-e39da0f7a3a0"
    },
    {
        "author": "王夢應",
        "paragraphs": [
            "穀旦于差，惠于宗公。",
            "工祝致告，神罔時恫。",
            "是烝是饗，何天之寵。"
        ],
        "title": "綿  其四",
        "id": "441547ea-4c96-42ad-b6a5-d4c4b2219142"
    },
    {
        "author": "王夢應",
        "paragraphs": [
            "酒醴維醹，殽核維旅。",
            "吹笙鼓篁，和樂且孺。",
            "式序在位，以速諸父。"
        ],
        "title": "綿  其五",
        "id": "b1fe337b-690d-41c9-be12-bedd8a133d58"
    },
    {
        "author": "王夢應",
        "paragraphs": [
            "天錫公純嘏，洵美且仁。",
            "如南山之壽，展也大成。",
            "從以孫子，繩其祖武。"
        ],
        "title": "綿  其六",
        "id": "eb9a0122-f5aa-4330-aa74-a17356da13cc"
    },
    {
        "author": "王夢應",
        "paragraphs": [
            "自今以始，日就月將。",
            "遹觀厥成，爲龍爲光，長發其祥。",
            "兄及弟矣，乃生男子。",
            "維其有之，是以似之。"
        ],
        "title": "綿  其七",
        "id": "cb8ec383-2226-4ab5-9ca4-85c75a91a3a2"
    },
    {
        "author": "王夢應",
        "paragraphs": [
            "太白仙人下岷峨，飛凌素烟紫瓊珂。",
            "天風萬里吹銀河，手挼瑶草光逶迤。",
            "琅琅太清綠雲欹，下弄倒影笑羲娥。",
            "錦袍淋漓金叵羅，醉圍嬋娟玉顔酡。",
            "金庭昔日乘鸞過，不肯上天著朝靴。",
            "下界弱水飛塵多，公爲星精辟兵戈。",
            "願見瀛海秋澄波，綠鬢纚纚吞天和，後天不老公所哦。"
        ],
        "title": "太白仙人下岷峨謠",
        "id": "c952f4cf-b99f-4c9f-bb26-54867f29c872"
    },
    {
        "author": "王夢應",
        "paragraphs": [
            "健筆千夫畏，長才四海空。",
            "飛騰須掌制，危急逐乘驄。",
            "國事箋天疏，臣心救日弓。",
            "故人牛斗上，相見氣如虹。"
        ],
        "title": "挽曾東軒二首  其一",
        "id": "ddfce106-7f7c-4b30-96d2-c87af36faa43"
    },
    {
        "author": "王夢應",
        "paragraphs": [
            "壯圖罹短世，野趣滿餘年。",
            "往事堪垂史，孤蹤每畏天。",
            "廣文俄病酒，摩詰厭聞絃。",
            "遥想南州士，生芻重泫然。"
        ],
        "title": "挽曾東軒二首  其二",
        "id": "28444ad7-ef8b-4fdf-b083-0e1a6110467a"
    },
    {
        "author": "王夢應",
        "paragraphs": [
            "林塘萬綠壓沈沈，雲滿吟窩足靚深。",
            "幾朵青山成畏友，一窗白日照初心。"
        ],
        "title": "呈李書史四首  其一",
        "id": "612a3ba8-67c9-40b4-8a92-7d538de494e0"
    },
    {
        "author": "王夢應",
        "paragraphs": [
            "山中晝永書一帙，兵後南州健更誰。",
            "君實中年陪社日，考亭無事注騷詩。"
        ],
        "title": "呈李書史四首  其二",
        "id": "297b89a4-76de-4896-9ef1-df7d17c934ca"
    },
    {
        "author": "王夢應",
        "paragraphs": [
            "火龍騎日雪飛空，勁草亭亭不見風。",
            "臣亮南陽今未老，一鋤雲碎日猶紅。"
        ],
        "title": "呈李書史四首  其三",
        "id": "23abb2ce-0f4e-409f-8894-9a260610fe6c"
    },
    {
        "author": "王夢應",
        "paragraphs": [
            "水葉雪花正可人，陌頭客子劍生鱗。",
            "千年風致未盡歇，如此溪山有棄民。"
        ],
        "title": "呈李書史四首  其四",
        "id": "6fcdbc7b-5c23-4766-ac78-9928419ac678"
    },
    {
        "author": "王夢應",
        "paragraphs": [
            "望盡西南一隙明，荒荒野色弄微醺。",
            "青煙白骨行人老，苦竹黄蘆細路分。",
            "寒雁不來秋似水，故園何處草如雲。",
            "高懷久爲凭闌盡，更遣西風化白紛。"
        ],
        "title": "晚望",
        "id": "7f4f4264-0439-4641-af20-6e28e367440f"
    },
    {
        "author": "王夢應",
        "paragraphs": [
            "酒壺花擔發雙明，陌上携扶笑語聲。",
            "桑葉影稠春欲暗，楝花寒退雨初晴。",
            "宮官記夢曾傳燭，□客無詩定罰觥。",
            "老影年年霜露感，牛羊躑躅亂孤塋。"
        ],
        "title": "和清明上冢韻",
        "id": "fccff7d1-a917-4f2b-9489-7e0919a36a59"
    },
    {
        "author": "王夢應",
        "paragraphs": [
            "一揖仍爲別，他鄉復避兵。",
            "客隨風雨老，春著鼓鼙輕。",
            "宇宙關何事，艱危得此生。",
            "門前一溪水，幾日到江城。"
        ],
        "title": "東歸",
        "id": "045dd0c0-8ce2-4071-9e7b-d97b3eebe0b5"
    },
    {
        "author": "王夢應",
        "paragraphs": [
            "上日仍漂寄，尊前客又非。",
            "鄉心眠聽雨，病骨晚添衣。",
            "街鼓春將動，簾燈寒未歸。",
            "梅花經一雪，幾片不曾飛。"
        ],
        "title": "甲申元日",
        "id": "62a318f7-119e-4190-a036-b220bbf65b5a"
    },
    {
        "author": "薛魁祥",
        "paragraphs": [
            "霜風獵獵催寒冬，諸君馬首將欲東。",
            "出門浩氣如長虹，舉手欲掛扶桑弓。",
            "君家渭陽蓋世功，黄沙萬里歸兵戎。",
            "牙旗金甲照天紅，江南草木皆春風。",
            "黄金築臺高巃嵷，三千珠履誇豪雄。",
            "君今聯轡登仙篷，綠水依依泛芙蓉。",
            "貂蟬出自兜鍪中，蝟鋒螳斧一掃空。",
            "我忝吳下舊阿蒙，鐵硯磨盡平生工。",
            "於山未見泰華峰，於人未見歐陽公。",
            "借君談天薦口爲先容，他日四方上下追逐如雲龍。"
        ],
        "title": "詩一首",
        "id": "dfe52fb1-7db3-43b7-b878-4901e0831e09"
    },
    {
        "author": "陳觀",
        "paragraphs": [
            "廢書開復卷，寧與世浮沉。",
            "萬事自有分，一生閑用心。",
            "天寒快征馬，日暮急歸禽。",
            "多少隆中客，空爲抱膝吟。"
        ],
        "title": "寄友人",
        "id": "1ed5f894-8486-486a-91cc-bc8af9d843b3"
    },
    {
        "author": "陳觀",
        "paragraphs": [
            "郵亭立溪端，上有石鼓字。",
            "回顧溪水中，石鼓安所置。",
            "移舟泝清流，前山鬰蒼翠。",
            "一曲遽停橈，尋真步幽邃。",
            "洞天閶闔開，殿閣儼神位。",
            "秦漢紀茲山，武夷君所治。",
            "幔亭晏曾孫，遐蹤久已祕。",
            "巍巍大王峰，玉女傍立侍。",
            "獅子西東來，昂藏不敢肆。",
            "我本羽衣人，憩跡昇真地。",
            "珍重學仙翁，命舟行厨備。",
            "溪山偕侶游，討論每延遲。",
            "二曲頓清奇，彼美宛臨水。",
            "三曲多仙巖，峭峙罕匹類。",
            "倚空架舟函，不腐亦不墜。",
            "小泊三杯石，坐玩逸清思。",
            "石上飲三杯，昔賢同一致。",
            "四曲入雲中，繁花方嫵媚。",
            "春光耀亭臺，靈草漸萌瑞。",
            "崖陰刻字新，往往書故事。",
            "五曲達平林，藹然千古意。",
            "精舍瞻遺容，豐碑誦遺記。",
            "杏壇相因依，高堂揭仁智。",
            "却令閩越中，居然作洙泗。",
            "雄哉大隠屏，仙掌列其次。",
            "六曲轉盼間，仰高發長喟。",
            "七曲著漁家，碧津富投餌。",
            "八曲寂爾過，樓巖無鼓吹。",
            "窮幽造靈峰，玄都矧可暨。",
            "臨池數本桃，道士昔手植。",
            "感慨却回舟，烹鮮侑揚觶。",
            "九曲烟霞深，彤庭敞宏庇。",
            "即此非桃源，復何工擬議。",
            "仙客偶談玄，主人已心醉。",
            "歡言一宿留，醺酣飽熟睡。",
            "晨興復招邀，具我雞黍飼。",
            "臨行意有餘，醇醪饋盈器。",
            "順流睇層巔，天游冀願遂。",
            "捫蘿履崎嶔，登陟良不易。",
            "絕頂隠君居，崇臺境殊異。",
            "憑虛俯危欄，重巒俱下視。",
            "參差森欲動，恍惚眩眸眥。",
            "靈飈空中來，松竹舞仙帔。",
            "杖藜還高岡，夷猶不忍棄。",
            "何當濯塵纓，永茲飄笠寄。",
            "歸休賦長篇，聊爲斯游識。"
        ],
        "title": "武夷山",
        "id": "2481968f-cfc1-4bd1-9613-6e507ce47d65"
    },
    {
        "author": "陳觀",
        "paragraphs": [
            "世人寶珠玉，往往身殉之。",
            "日遇佳山水，誰復知其奇。",
            "余本邱壑士，烟霞夙所怡。",
            "結樓清溪上，青山匝四維。",
            "雲宮接水殿，瑶草雜瓊枝。",
            "丹碧紛紛見，星河面面垂。",
            "陰晴多異賞，陟降窮二儀。",
            "離朱不易辨，繪畫空復施。",
            "萬狀歸目睫，百寶呈參差。",
            "藏珠與懷璧，娖娖徒爾爲。"
        ],
        "title": "聚奇樓",
        "id": "44b63af6-6019-4d37-8f00-e8add84290af"
    },
    {
        "author": "陳觀",
        "paragraphs": [
            "廿年無累一閒身，卜築深源絕四鄰。",
            "屋外桃蹊劉阮路，門前柳色義熙春。",
            "溪山處處從爲主，麋鹿時時不避人。",
            "自是頑樗非世用，敢言盛代有遺民。"
        ],
        "title": "閒樂堂獨坐",
        "id": "f0163216-1edd-4b19-a35c-a09ba527ee8e"
    },
    {
        "author": "陳觀",
        "paragraphs": [
            "水流花落石生雲，日靜風暄草欲薰。",
            "老去風流猶未減，一邱一壑尚懃懃。"
        ],
        "title": "題甄氏訪山亭二首  其一",
        "id": "b31e2a5e-0625-4246-a178-f3d5a902a3f7"
    },
    {
        "author": "陳觀",
        "paragraphs": [
            "雨後西山翡翠堆，結亭直欲近巖隈。",
            "從今記取溪頭路，一日須來一百回。"
        ],
        "title": "題甄氏訪山亭二首  其二",
        "id": "832a0fcc-9167-486e-8129-0f3af9784165"
    },
    {
        "author": "陳觀",
        "paragraphs": [
            "山徑崎嶇紫翠連，白雲深處是壺天。",
            "客來無物供吟笑，旋摘新茶煮石泉。"
        ],
        "title": "天壺道院",
        "id": "d3be7634-a5ed-4d9e-b791-a2e27fa07f6a"
    },
    {
        "author": "陳觀",
        "paragraphs": [
            "山水參差六曲流，此中絕境適天游。",
            "幾千萬類塵根淨，三十六峰雲氣浮。",
            "翠聳層霄巒壑勝，碧籠靜澗竹松稠。",
            "瓊漿可致胡麻熟，瓢笠何妨爲永留。"
        ],
        "title": "天遊峰",
        "id": "76f462b5-6e7b-4b4f-9ad1-68c4921bb660"
    },
    {
        "author": "梁泰來",
        "paragraphs": [
            "人在遠堂山下居，家有遠堂堂上書。",
            "階苔簾草意自如，有書可讀山可廬。",
            "人於富貴不肯足，我於貧賤樂有餘。",
            "相逢休問我何好，亦有好處人未知。",
            "一池斗大泉可掬，一波掌平數叢菊。",
            "菊吾金，泉吾玉，何用封侯萬鍾粟。",
            "君不見孔門樂處無日無，疏食飲水肱常曲。"
        ],
        "title": "龜山亦好軒",
        "id": "61eed19b-725d-4751-bcc7-0a8ec96fb995"
    },
    {
        "author": "梁泰來",
        "paragraphs": [
            "地偏不受點塵侵，日涉園亭得趣深。",
            "竹外移梅曾闢徑，月中分桂定成林。",
            "雲山環碧醉人眼，池水澂泓鑒此心。",
            "淨几明窗瀟灑儘，時携好客一凭臨。"
        ],
        "title": "題周坦戴氏桂林池館",
        "id": "f54e0c7b-2532-4c13-95b1-9d845d3f706a"
    },
    {
        "author": "何希之",
        "paragraphs": [
            "獨佩傳家印，芹宮一線春。",
            "居然風月意，笑却簿書塵。",
            "溪水吾同味，簷花道固貧。",
            "迂寒從獻笑，肯與俗爲鄰。"
        ],
        "title": "送樂安教諭周亦山  其一",
        "id": "01028675-7d7d-4628-a3b0-f5a99d59923a"
    },
    {
        "author": "何希之",
        "paragraphs": [
            "垂晚相携手，飛談入理微。",
            "前修推大雅，晚輩際真依。",
            "君去紆朱紱，吾將老布衣。",
            "相敦各千載，別淚不須揮。"
        ],
        "title": "送樂安教諭周亦山  其二",
        "id": "8e7fd062-b895-4232-8a2a-4b74d272358b"
    },
    {
        "author": "何希之",
        "paragraphs": [
            "諸公錯落陽和調，贏得林間自在翁。"
        ],
        "title": "句",
        "id": "ebf33f3d-0c12-4282-9bc9-9a147386c895"
    },
    {
        "author": "唐涇",
        "paragraphs": [
            "金谷煙花醉未醒，鼾邊無夢到功名。",
            "十郎腹裏長函劍，六丈胸中舊貯兵。",
            "天豕星沈狼有影，海鰌風緊鶴無聲。",
            "如聞浩浩愁相訊，何日衣冠樂太平。"
        ],
        "title": "甲戌客臨安",
        "id": "4ef33214-b62f-4ec6-a81d-97080bcc01c0"
    },
    {
        "author": "唐涇",
        "paragraphs": [
            "擬駕奇肱閲四方，轉頭又是海生桑。",
            "雁雖有帛難尋漢，猴縱無緋肯拜梁。",
            "泱漭黄流翻地軸，屈盤紫氣貫天章。",
            "篋中留取秋蘭佩，不識人間有水蒼。"
        ],
        "title": "和朱以性",
        "id": "f593b807-b05e-4df1-b4d1-5bd39480c5b2"
    },
    {
        "author": "唐涇",
        "paragraphs": [
            "吳峰一髪暮雲孤，愁向湘纍訊故都。",
            "鳳去只餘韶樂在，雁來還有帛書無。",
            "杏壇有客陳孤注，平隴何人復五銖。",
            "歌徹黍離風雨惡，南山深處叫烏烏。"
        ],
        "title": "江南西遷國之亡天也歌以紀之",
        "id": "3ad1e7b2-c99a-4045-9b0c-1eb99d1fa217"
    },
    {
        "author": "唐涇",
        "paragraphs": [
            "逖泉已矣又菇蕕，半壁乾坤只恁休。",
            "頻歲建杓移北斗，何人持節救東甌。",
            "烟蜚檣艣風濤怒，雲鎖樓臺日月愁。",
            "南望羊城天欲暮，可堪回首問神州。"
        ],
        "title": "閩亡徙東廣",
        "id": "d52e0856-a6be-4f8b-bde1-d58d77655c88"
    },
    {
        "author": "唐涇",
        "paragraphs": [
            "箕冠如櫛擁茅旌，誰執騂旄歃晉盟。",
            "遵海而南關氣數，渡江以北少功名。",
            "火旗晻靄雲藏闕，水陣周遭雪壓城。",
            "一榻不容人鼾睡，那知霧島是神京。"
        ],
        "title": "廣亡徙海",
        "id": "ef512a4e-635c-476d-870e-7ea00bec4557"
    },
    {
        "author": "唐涇",
        "paragraphs": [
            "萬里輿圖入朔方，摇摇孤注海之陽。",
            "石尤風惡雲藏軫，天駟星沈月掩房。",
            "島上有人悲義士，水濱無處問君王。",
            "羲和指着烏飛路，去去虞淵暮色蒼。"
        ],
        "title": "崖山亡",
        "id": "1e710071-ca2a-4d1c-9afa-e2b352844f5a"
    },
    {
        "author": "唐涇",
        "paragraphs": [
            "咄咄薰風夢已靈，手提孤注竟逃盟。",
            "南冠入海五百客，北斾歸燕七十城。",
            "自信丹心終徇國，只慚白面不知兵。",
            "二爻無遯公知否，底事吳門變姓名。"
        ],
        "title": "江南四忠節國之紀也歌以哀之  其一",
        "id": "ede1bf96-1413-432e-b7a3-27a133d08501"
    },
    {
        "author": "唐涇",
        "paragraphs": [
            "同時人物今猶昨，只有先生死朔方。",
            "殿下青衣晉天子，窖間白髪漢中郎。",
            "平生東海心猶壯，千古西山骨亦香。",
            "三復纍臣吟嘯集，天荒地老氣蒼蒼。"
        ],
        "title": "江南四忠節國之紀也歌以哀之  其二",
        "id": "a04eee03-f7d4-454b-bbbf-54a2f6c76957"
    },
    {
        "author": "唐涇",
        "paragraphs": [
            "誰把南牙壓武夫，到頭還似二公無。",
            "矢心海上逃秦爵，努力山中匿趙孤。",
            "赤羽星沈迷輦鳳，紅旗風勁逐檣烏。",
            "三神杳眇人何在，留取丹心付董狐。"
        ],
        "title": "江南四忠節國之紀也歌以哀之  其三",
        "id": "e0bf71c1-4abc-4593-a798-b639f4847893"
    },
    {
        "author": "唐涇",
        "paragraphs": [
            "才結歲寒盟，歸來詫太平。",
            "閣中呼尚父，殿下狎門生。",
            "着手營三窟，回頭失兩京。",
            "聞今不聞古，咄咄詭知兵。"
        ],
        "title": "丙子紀事",
        "id": "b036e4ba-1d35-4103-9242-603a082e85b2"
    },
    {
        "author": "唐涇",
        "paragraphs": [
            "瓠俎桑弧蒞舊盟，天將吾道寄山林。",
            "梧桐卧雨魚生釜，梅塢吟雲鶴伴琴。",
            "海上蘇卿今白髪，山中杜甫老丹心。",
            "擬呼尊酒論今古，黄葉蕭蕭楚水深。"
        ],
        "title": "懷黄小牧",
        "id": "25ff0776-772d-44e4-8c99-a28b395c1619"
    },
    {
        "author": "唐涇",
        "paragraphs": [
            "羞登廣武議英雄，匣却吳鈎弢却弓。",
            "幕下清談王太尉，門前白馬褚司空。",
            "一編衮斧風塵表，千古綱常天壤中。",
            "說與華陰捫虱老，何曾正朔在江東。"
        ],
        "title": "讀史懷友",
        "id": "0a5eef0c-c4d6-4197-a6a3-9a07c8fdc61c"
    },
    {
        "author": "胡之純",
        "paragraphs": [
            "春風蒲柳曲江頭，恨與春波不盡流。",
            "鶑喚新聲啼綠樹，燕尋舊壘認朱樓。",
            "百年驕豢吳兒脆，一味清談晉士休。",
            "千古興亡惟有淚，漫山花雨杜鵑愁。"
        ],
        "title": "春日",
        "id": "8b217b25-2583-419f-b998-1c674694b214"
    },
    {
        "author": "邵允祥",
        "paragraphs": [
            "嚙雪沙場倦牧羝，空山流涕冷凄凄。",
            "上林不見朝來雁，函谷空聞夜半雞。",
            "沽酒每懷澆管鮑，買絲端擬繡夷齊。",
            "忠貞反被忠貞誤，願借元龍百丈梯。"
        ],
        "title": "上吳平章",
        "id": "20d1e502-4c92-492f-96e8-d3ecbab9900c"
    },
    {
        "author": "邵允祥",
        "paragraphs": [
            "武陵春暖浩無涯，城下樓船陌上車。",
            "禮樂遠傳吳季札，衣冠舊是漢長沙。",
            "秋高劍氣橫千里，夜靜書聲啟萬家。",
            "非是避秦前日路，行人何必問桃花。"
        ],
        "title": "上王平章",
        "id": "a675b08e-97f5-492d-a09e-5c7009f5551b"
    },
    {
        "author": "趙若槸",
        "paragraphs": [
            "山前山後杜鵑花，莊上黄鸝識謝家。",
            "欲問青帘溪上酒，行逢白髪道邊茶。"
        ],
        "title": "石鼓鋪",
        "id": "76d52c60-541e-4652-9617-19485c7a4607"
    },
    {
        "author": "趙若槸",
        "paragraphs": [
            "雲散春山出，人閑白晝長。",
            "禽聲答空谷，樹影畫斜陽。",
            "種果期秋實，澆花趁晚凉。",
            "行藏天已定，隨分且徜徉。"
        ],
        "title": "即事  其一",
        "id": "ba698530-f76a-4cdf-a5d2-6e2b2568528d"
    },
    {
        "author": "趙若槸",
        "paragraphs": [
            "可意黄鸝喚得醒，日移山影正當庭。",
            "飛花忽趁春風過，點破苔痕一片青。"
        ],
        "title": "即事  其二",
        "id": "f4d01078-9623-4739-82ff-1108ff6b9c30"
    },
    {
        "author": "趙若槸",
        "paragraphs": [
            "玉釵香夢水東流，簾怯春寒寄暮鈎。",
            "燕子不來花滿地，一痕新月又西樓。"
        ],
        "title": "春詞",
        "id": "5c80acf0-40bd-4fc5-aea8-aee5e88a3128"
    },
    {
        "author": "趙若槸",
        "paragraphs": [
            "香透蜂房蝶夢殘，一簾新雨又春闌。",
            "柳腰瘦得難禁舞，今夜春風莫更寒。"
        ],
        "title": "暮春",
        "id": "30fe2963-4a0c-45e6-9970-deeb14243ef2"
    },
    {
        "author": "趙若槸",
        "paragraphs": [
            "建水樵川隔幾重，相逢孰意大江東。",
            "客行芳草垂楊外，春在柔桑小麥中。",
            "細雨疏田流水碧，殘霞擁樹遠林紅。",
            "浮生聚散渾無定，有酒何妨一笑同。"
        ],
        "title": "遇樵川林時中",
        "id": "5c7c6caa-3d57-4bfc-9826-a43f80d46d6c"
    },
    {
        "author": "趙若槸",
        "paragraphs": [
            "石乳霑餘潤，雲根石髓流。",
            "玉甌浮動處，神入洞天游。"
        ],
        "title": "武夷茶",
        "id": "03232c5a-4207-438f-be75-87efe36fc057"
    },
    {
        "author": "鄭德普",
        "paragraphs": [
            "山蒸雲氣晴能雨，泉挾風聲夏亦寒。"
        ],
        "title": "句  其一",
        "id": "73284398-d382-4b58-8b10-cff28255d3e6"
    },
    {
        "author": "鄭德普",
        "paragraphs": [
            "石潤黏蒼蘚，澗高流白雲。"
        ],
        "title": "句  其二",
        "id": "ac8f46ee-9c3b-4484-84d2-f1574b3a5811"
    },
    {
        "author": "鄭德普",
        "paragraphs": [
            "雁斷風仍急，鳥啼天正陰。"
        ],
        "title": "句  其三",
        "id": "cde70f3f-bafa-4e4a-acfd-23f413452b8d"
    },
    {
        "author": "蕭炳",
        "paragraphs": [
            "萬丈青山插碧天，真人煉藥石依然。",
            "功成自此飛昇去，屈指人間八百年。"
        ],
        "title": "小仰山",
        "id": "f7896599-78f7-4672-9d44-771692b5dbc6"
    },
    {
        "author": "蔣捷",
        "paragraphs": [
            "崒嵂荆南山，袁令葬其麓。",
            "相傳天賜棺，咄咄誑流俗。",
            "令嘗成輿梁，天報宜以福。",
            "賜棺信榮矣，畢竟入鬼錄。",
            "珠官在嶺南，錦官在巴蜀。",
            "鹽官與鐵官，登載粉簡牘。",
            "吾恐古有司，鑄銅山之足。",
            "後人訛承訛，官傍妄加木。",
            "政須改銅官，大字鑱崖腹。",
            "事有作俑者，併按王喬玉。"
        ],
        "title": "銅官山",
        "id": "63e8f027-7799-4b19-99ee-c4d3295434f8"
    },
    {
        "author": "蔣捷",
        "paragraphs": [
            "老去紅灰酒甕前，向來青草瘴江邊。",
            "卜居自爲溪山好，不是區區爲買田。"
        ],
        "title": "東坡田",
        "id": "f251ef27-fef3-4d1b-bc3f-6aa3a89bc907"
    },
    {
        "author": "余宏孫",
        "paragraphs": [
            "我行匡廬鬢青青，往往大醉琵琶亭。",
            "歸來老我二十載，惟有夢寐勞神形。",
            "有時遍歷開先寺，老僧禪定齁齁睡。",
            "有時經過五柳家，秫香酒熟邀人醉。",
            "恍兮惚兮真若飛，高泊天池坐忘歸。",
            "晴雲漠漠披絮帽，白鶴冉冉來羽衣。",
            "方將餐霞煉顔色，覺來無失亦無得。",
            "何當整理下澤車，共逐雙鳬訪真跡。"
        ],
        "tags": [
            "庐山"
        ],
        "title": "和通山尹張松坡夢遊廬山吟",
        "id": "c962b486-9a6e-4b4c-b62b-d6c7229b4d6a"
    },
    {
        "author": "余宏孫",
        "paragraphs": [
            "春樹君方吟渭北，林塘我已卜溪西。",
            "賞心樂事優游處，花自飛飛鳥自啼。"
        ],
        "title": "和余天開見寄",
        "id": "e051e585-36c9-4b26-9262-2921154657b7"
    },
    {
        "author": "孫素",
        "paragraphs": [
            "吾愛徐聘君，沈冥乃人豪。",
            "諸賢搆黨禍，皎皎雲鴻毛。",
            "平生讀何書，身隠名難逃。",
            "故宅照湖水，荒墳翳城蒿。",
            "焉知此山中，突兀書堂高。"
        ],
        "title": "徐孺子讀書臺分得高字",
        "id": "e09f2390-952b-4b3d-810f-a340f9f4516c"
    },
    {
        "author": "孫素",
        "paragraphs": [
            "吾愛胡夫子，抱道來逃空。",
            "豈伊桃花源，有此山泉蒙。",
            "奏疏瀝肝膽，春秋開盲聾。",
            "當年起草處，想見臨池工。",
            "願爲池上草，永懷君子風。"
        ],
        "title": "胡文定墨池分得風字",
        "id": "dd0c4f13-7976-4e35-9263-28993152838a"
    },
    {
        "author": "陳茝",
        "paragraphs": [
            "一疏闢人千，孤忠殊可賢。",
            "丈夫不至此，君子有加焉。",
            "事濟民生福，言違臣職愆。",
            "還須謄諫草，痛哭九重前。"
        ],
        "title": "簡樊謙齋",
        "id": "6ac4ab0c-13c7-41e5-9133-4e08a4a41172"
    },
    {
        "author": "陳必敬",
        "paragraphs": [
            "公爲名利隠，我爲名利來。",
            "羞見先生面，黄昏過釣臺。"
        ],
        "title": "釣臺二首  其一",
        "id": "5c7a1f90-359f-421a-b5d3-a589c5a4de76"
    },
    {
        "author": "陳必敬",
        "paragraphs": [
            "已上桐江臺，又弄桐江釣。",
            "不食桐江魚，不怕嚴公笑。"
        ],
        "title": "釣臺二首  其二",
        "id": "597630cb-8e1f-4cbe-9c14-f08d8baa50b2"
    },
    {
        "author": "錢朝隠",
        "paragraphs": [
            "凡骨何年蛻洞巖，真龍肯向此中蟠。",
            "料應夜半凌空去，雷震千山風雨寒。"
        ],
        "title": "蛻龍洞",
        "id": "83b7fb10-e8d7-4bdf-8b9e-e9a756facf2b"
    },
    {
        "author": "錢朝隠",
        "paragraphs": [
            "馬前山色連天起，竹外溪聲動地來。",
            "試過溪橋訪山寺，清風爲我拂塵埃。"
        ],
        "title": "靈苑寺",
        "id": "b837de0f-46c3-4857-97fa-5632babd7990"
    },
    {
        "author": "林正",
        "paragraphs": [
            "南山高且深，竹深带流水。",
            "先生廬其中，迥若崆峒子。",
            "雪髪覆兩肩，深悟造化理。",
            "手注三體詩，名滿四海耳。",
            "時以詩名家，亦來質疑似。",
            "我本浪得名，長挂春風齒。",
            "乃識先生心，非非還是是。"
        ],
        "title": "寄裴雲山",
        "id": "41ddcd66-e980-48df-9d5a-a13dd6449c5f"
    },
    {
        "author": "林正",
        "paragraphs": [
            "黄金難買老，自笑鬢毛皤。",
            "本分且如此，明時可奈何。",
            "攻吟詩轉少，惜醉事還多。",
            "寒甚溪頭夜，誰能載雪過。"
        ],
        "title": "遣興",
        "id": "51379269-e530-4892-b45a-4b9292aacb75"
    },
    {
        "author": "林正",
        "paragraphs": [
            "炎天時偶出，四顧欲躋攀。",
            "片雨來南浦，殘雲過別山。",
            "秋萌苗葉上，春寄藕花間。",
            "更羨沙頭鳥，知幾分外閒。"
        ],
        "title": "江邊",
        "id": "7fca59a7-185f-4d05-85a0-56d97c2a680e"
    },
    {
        "author": "林正",
        "paragraphs": [
            "相望江村遠，清夢阻雲津。",
            "三百里餘路，幾重山外人。",
            "石橋僧拜月，桃洞馬行春。",
            "已滯劉郎趣，秋風渺憶蓴。"
        ],
        "title": "寄赤城葉學正",
        "id": "3273906c-7106-4305-bd16-6fedf1c51eee"
    },
    {
        "author": "林正",
        "paragraphs": [
            "愁殺漁鹽地，生涯寄蟻柯。",
            "春秋將耳順，貧病欲家和。",
            "笑向老來減，言於醉後多。",
            "黑頭行樂日，那更識風波。"
        ],
        "title": "老來",
        "id": "ff42b864-f71e-47a8-8a30-37113bbbb0ba"
    },
    {
        "author": "杭地士人",
        "paragraphs": [
            "天目山前水齧磯，天心地脈露危機。",
            "西周浸冷觚稜月，未必遷岐說果非。"
        ],
        "title": "絕句",
        "id": "5537f3f3-f3b5-478f-874e-96636d451795"
    },
    {
        "author": "蔡蒙吉",
        "paragraphs": [
            "宮闕空懸勝絕奇，天然泉石畫中窺。",
            "五峰指月攢寒玉，二水流雲漾碧漪。",
            "魚鳥身如遊極樂，猿猴心似發菩提。",
            "沈沈鐘鼓僧閒寂，客亦忘言自得之。"
        ],
        "title": "陰那山",
        "id": "0a81e427-ee4a-4e93-88a5-344385c35bb9"
    },
    {
        "author": "蔡蒙吉",
        "paragraphs": [
            "罷讀出江岸，江波滾滾來。",
            "呼舟閒打槳，載月二更回。"
        ],
        "title": "梅江晚泛二首  其一",
        "id": "ede7f046-46b3-4c5a-81c5-89dff25d290a"
    },
    {
        "author": "蔡蒙吉",
        "paragraphs": [
            "何處吹橫笛，蕭蕭荻葦叢。",
            "徐看釣艇出，蓑笠一漁翁。"
        ],
        "title": "梅江晚泛二首  其二",
        "id": "f5bb1027-bcd3-4950-aea1-dde2de53e6ea"
    },
    {
        "author": "蔡蒙吉",
        "paragraphs": [
            "王壽山頭石徑斜，不知何處有仙家。",
            "烟霞踏遍芒鞋破，一路春鳩啼落花。"
        ],
        "title": "遊王壽山",
        "id": "558710cd-c061-48d8-9ab0-7b7585cf1a53"
    },
    {
        "author": "趙必𤩪",
        "paragraphs": [
            "中秋有月更有酒，樂事賞心并二難。",
            "萬里無塵銀世界，一清徹底玉溪山。",
            "素娥伴兔夜無寐，仙侶乘鸞曉未還。",
            "老子南樓動吟興，風吹香句墮塵寰。"
        ],
        "title": "和文文山中秋賞月韻",
        "id": "812cceb3-74eb-475e-95cb-b04d20af9bae"
    },
    {
        "author": "趙必𤩪",
        "paragraphs": [
            "不愁官冷客無氈，力欲回瀾障百川。",
            "無己晚年工覓句，元龍豪氣諱求田。",
            "焚章徑解諸侯印，買酒時分司業錢。",
            "庭草池蓮總春意，詩人只合住濂泉。"
        ],
        "title": "和張竹處韻餞陳匝峰之濂泉",
        "id": "a6c0e620-059d-48f8-a393-4e7d469588df"
    },
    {
        "author": "趙必𤩪",
        "paragraphs": [
            "薄宦駸駸已及瓜，寒梅羞見舊時花。",
            "年來吟苦形成鶴，客裏愁多鬢減鴉。",
            "浮世有身元大患，此生何處是真家。",
            "白雲極目空搔首，歸雁兩三寒日斜。"
        ],
        "title": "至節寄家信",
        "id": "e4ea20eb-d9b3-4ad3-9ba1-f1deb703b261"
    },
    {
        "author": "趙必𤩪",
        "paragraphs": [
            "壯志曾期捋虎鬚，中年跛鱉困泥途。",
            "糟𥻿富貴幾場醉，盧雉功名一擲呼。",
            "世事看來真塞馬，吾才祇可比黔馿。",
            "客遊倦矣休歸去，三逕可松園可蔬。"
        ],
        "title": "和黄秋三衢舟中韻",
        "id": "ff0db884-e98a-4e19-ad2b-b1cf825ee848"
    },
    {
        "author": "趙必𤩪",
        "paragraphs": [
            "貞元朝士盡凋零，一世龍門羨李膺。",
            "靖節有詩題晉號，德公無意入襄城。",
            "牀頭點易朱猶濕，几上遺書稿已謄。",
            "收拾故家華萼集，翩翩三鳳以文鳴。"
        ],
        "title": "挽李梅邊  其一",
        "id": "d787f9a6-2a91-42d2-af27-54c213a24070"
    },
    {
        "author": "趙必𤩪",
        "paragraphs": [
            "歸卧西樓理故書，幅巾羽扇一癯儒。",
            "家庭師友尊明道，古史文章逼老蘇。",
            "蓬鬢蚤因時事白，荷衣不受劫塵污。",
            "嗚呼天不遺耆老，雨淚如傾一束芻。"
        ],
        "title": "挽李梅邊  其二",
        "id": "05017aef-bc64-4d7e-8713-d78356388326"
    },
    {
        "author": "趙必𤩪",
        "paragraphs": [
            "兀兀規規鐵限門，鬚眉妾婦徧吾村。",
            "蜀南見日犬羣吠，井底觀天蛙自尊。",
            "守望誰爲鄉里助，典型藉有老成存。",
            "書生唇齒久荆棘，氣不能平又一言。"
        ],
        "title": "和李梅外韻以傷邑士之無朋",
        "id": "9b7066eb-34d7-4b74-93ba-d9c063368c42"
    },
    {
        "author": "趙必𤩪",
        "paragraphs": [
            "收拾當年破敕黄，山中蕙帳夢魂香。",
            "風供松葉暖茶竈，雲卧茆窗凍筆床。",
            "一雨鳴蛙亂深夜，數聲啼鳥怨斜陽。",
            "風塵浩蕩愁如海，怎得中山醉酒方。"
        ],
        "title": "避地惠陽鼓峰用徐心遠韻",
        "id": "0bbaf0c0-0e82-4b8d-be86-2d628602ce3e"
    },
    {
        "author": "趙必𤩪",
        "paragraphs": [
            "別駕新除墨尚鮮，翩其鳬舄已飛僊。",
            "床頭空有栽花譜，身後應無買木錢。",
            "自古才人多薄命，如今鄉國正思賢。",
            "纍纍孤寡相持泣，說與天知天也憐。"
        ],
        "title": "挽張縣尹",
        "id": "81a463d2-ea15-46cb-92fd-152b71e955a6"
    },
    {
        "author": "趙必𤩪",
        "paragraphs": [
            "瘦筇支我上南山，纔到山中分外閒。",
            "九十日春將解印，百年心事幾凭欄。",
            "燕營一壘雛相慶，鶴舞三臺仙未還。",
            "松菊把門牢閉著，誰人彈壓此騷壇。"
        ],
        "title": "春行南山訪友不遇",
        "id": "728c7d66-5990-4381-b47a-b4bbb56808fc"
    },
    {
        "author": "趙必𤩪",
        "paragraphs": [
            "歲堂堂去逐江干，夜半東風送舊寒。",
            "爆竹聲中人老大，梅花香外客平安。",
            "一番春事從頭起，萬里天衢著步寬。",
            "上下雲龍平昔願，擬摩短翮附飛翰。"
        ],
        "title": "元日客中和同年韻",
        "id": "8fe64d53-6940-4d85-86e8-3b77a1f8cf53"
    },
    {
        "author": "趙必𤩪",
        "paragraphs": [
            "騷壇分戍打愁城，奏凱梅邊緩轡行。",
            "詩債填償難一頓，酒緣結習是三生。",
            "未能范蠡浮輕舸，且學靈均賦落英。",
            "落魄半生成底事，沙汀月冷負鷗盟。"
        ],
        "title": "和黄秋韻",
        "id": "9464a76d-0c43-415a-a17f-3f7197f6c236"
    },
    {
        "author": "趙必𤩪",
        "paragraphs": [
            "空谷寥寥絕足音，月明千里故人心。",
            "功名蝴蝶半床夢，歲月蜉蝣一息陰。",
            "王粲曾聞附劉表，華元何忍薄羊斟。",
            "買舟欲泛剡溪曲，安道門前雪忒深。"
        ],
        "title": "和自村同年韻寄南山劉義車",
        "id": "92172bfa-1016-43d5-b53f-4b6ddaeb551d"
    },
    {
        "author": "趙必𤩪",
        "paragraphs": [
            "半年筆底種甘棠，棠未成陰又趣裝。",
            "明月扁舟琴鶴共，西風一劍斗牛光。",
            "人生易散情如海，事會無窮鬢未霜。",
            "莫把屠龍斬蛟手，便携短棹釣滄浪。"
        ],
        "title": "餞尹權宰  其一",
        "id": "35c1b4e9-8fa6-4067-a86d-a536dd1358f5"
    },
    {
        "author": "趙必𤩪",
        "paragraphs": [
            "老我江湖倦送迎，故人此別若爲情。",
            "綈袍氣義千金重，故紙功名一縷輕。",
            "我輩何心爭鶩粒，人生到處有魚羹。",
            "何時握手孤山路，共折梅花醉月明。"
        ],
        "title": "餞尹權宰  其二",
        "id": "6d561061-c617-41ee-90cf-72e5da3fc5e0"
    },
    {
        "author": "趙必𤩪",
        "paragraphs": [
            "牛下高眠扣角歌，轡金裾翠重相過。",
            "江湖十載知心少，風雨一庭愁思多。",
            "君向青雲騰驥足，我甘白髪老漁簑。",
            "茅簷剪燭更酌酒，人世歡娛能幾何。"
        ],
        "title": "和尹權宰見訪韻",
        "id": "44cee7c5-fb49-4281-91d9-73291533630f"
    },
    {
        "author": "趙必𤩪",
        "paragraphs": [
            "月佩雲冠白雪纓，枳花香裏見詩人。",
            "武城半載嘗聞政，洛社他年儻卜鄰。",
            "四海人皆知鑿齒，一簑誰復識玄真。",
            "斯文共締千年好，杯酒歡娛迹總陳。"
        ],
        "title": "和黎簿韻",
        "id": "fc60e115-1406-40a7-8d53-ff19c09605ac"
    },
    {
        "author": "趙必𤩪",
        "paragraphs": [
            "芹宮地屬淳熙祖，芸閣功成四世孫。",
            "千載詩書元氣在，百年文獻故家存。",
            "卷還贈券珍公帑，留取芳名榜聖門。",
            "當道宗工鳳樓手，擬干椽筆刻璵璠。"
        ],
        "title": "賀黎耐交建經史閣",
        "id": "8f1dd9b4-20af-4889-a254-5df4148bbc21"
    },
    {
        "author": "趙必𤩪",
        "paragraphs": [
            "豪氣元龍習未除，扁舟撐月過豐湖。",
            "飯雖不足猶携鶴，累既無多合載書。",
            "野客慣曾憐鄭老，諸公何敢薄相如。",
            "江湖交舊如垂問，爲道衰頹只故吾。"
        ],
        "title": "餞陳柳邊權惠陽教",
        "id": "e8922fa8-4f67-40b3-b85c-47a1a52973ec"
    },
    {
        "author": "趙必𤩪",
        "paragraphs": [
            "嫠緯孤忠泣黍離，吟形如鶴不勝衣。",
            "參苓信美難供病，松菊猶存欠賦歸。",
            "魂夢三千餘里遠，功名四十九年非。",
            "北山猿鶴多悽愴，獨對梅花淚暗揮。"
        ],
        "title": "挽趙北山",
        "id": "aad41dee-9e2c-4534-86e7-206d2453181f"
    },
    {
        "author": "趙必𤩪",
        "paragraphs": [
            "山藏皇恐色，溪訴不平聲。",
            "落葉啼猿怨，危枝宿鳥驚。",
            "林疏風四面，霜冷月三更。",
            "酒醒愁無寐，燒松炙到明。"
        ],
        "title": "避地山中和楊推夜寒韻二首  其一",
        "id": "f7998a74-9f75-46ba-9ac9-a5478e69bc9a"
    },
    {
        "author": "趙必𤩪",
        "paragraphs": [
            "浮生等萍汎，前事總花虛。",
            "橘外訪四皓，林間逢二疏。",
            "溪山數茅屋，天地一蘧廬。",
            "怕有桃源路，相期更卜居。"
        ],
        "title": "避地山中和楊推夜寒韻二首  其二",
        "id": "61ad90a4-13d1-4916-8180-c97dc6d762f4"
    },
    {
        "author": "趙必𤩪",
        "paragraphs": [
            "江山如昨日，人物已晨星。",
            "往事風前絮，浮生水上萍。",
            "別離頭半白，邂逅眼終青。",
            "客子愁如醉，曉風吹未醒。"
        ],
        "title": "別和明府歸帥省  其一",
        "id": "ffd381f8-30ed-498e-a969-c6b0d8405bbe"
    },
    {
        "author": "趙必𤩪",
        "paragraphs": [
            "幾度賦停雲，重逢瘴海濱。",
            "已成三載別，猶是舊時貧。",
            "酒量病來減，詩情老更新。",
            "慇懃分袂意，折盡柳條春。"
        ],
        "title": "別和明府歸帥省  其二",
        "id": "0ebf68da-0277-4ded-9f8f-2cb74e657414"
    },
    {
        "author": "趙必𤩪",
        "paragraphs": [
            "已落淵明後，歸歟寂寞濱。",
            "舊交松處士，新寵竹夫人。",
            "詩國尊齊晉，仙溪隔昴辰。",
            "南柯還是夢，螻蟻自君臣。"
        ],
        "title": "和朱水鄉韻  其一",
        "id": "8cb48434-e1b4-4d78-8773-cf1bbb646804"
    },
    {
        "author": "趙必𤩪",
        "paragraphs": [
            "江湖雙鬢短，風雨一燈孤。",
            "買酒初嘗芡，抄詩細截蒲。",
            "織耕同德曜，編簡對韓符。",
            "怕有傷時句，磨教稜角無。"
        ],
        "title": "和朱水鄉韻  其二",
        "id": "8f18f189-b600-476f-8544-27d7dfe738c1"
    },
    {
        "author": "趙必𤩪",
        "paragraphs": [
            "何處著詩豪，白雲高更高。",
            "山中別天地，門外自波濤。",
            "夜雨荒園菊，春風媚觀桃。",
            "歸來懷故宇，招隠愧離騷。"
        ],
        "title": "和朱水鄉韻  其三",
        "id": "3c6c5b4f-0f01-437a-a796-2c645ef4503c"
    },
    {
        "author": "趙必𤩪",
        "paragraphs": [
            "一我獨栖栖，相逢又解携。",
            "驚魚依亂藻，忙燕壘新泥。",
            "亦有種桃者，獨無芳草兮。",
            "買舟欲乘興，風雨黯前溪。"
        ],
        "title": "和朱水鄉韻  其四",
        "id": "66edc913-eace-42e1-8047-1cebd76f006a"
    },
    {
        "author": "趙必𤩪",
        "paragraphs": [
            "桃源渺何處，夢短到家難。",
            "不辦一邱費，猶爲九品官。",
            "鶴嫌新俸薄，鷗訝舊盟寒。",
            "附翼攀鱗事，書生不敢干。"
        ],
        "title": "餞陳匝峰之濂泉",
        "id": "cb76d89f-7424-44e9-9e40-864b8be7fbd8"
    },
    {
        "author": "趙必𤩪",
        "paragraphs": [
            "詩成歡未盡，月下客重來。",
            "清影共千里，寒香更一杯。",
            "龍山秋寂寞，牛渚夜徘徊。",
            "飲待東方白，人生能幾回。"
        ],
        "title": "重九宴陳東湖亭",
        "id": "6dcb2939-d562-470c-aa56-91f55863909c"
    },
    {
        "author": "趙必𤩪",
        "paragraphs": [
            "明珠生老蚌，光彩射西湖。",
            "歲晚穎方實，春榮木不枯。",
            "卿兒是麟否，陵母夢雲無。",
            "他日浣花老，騎馿索醉扶。"
        ],
        "tags": [
            "西湖"
        ],
        "title": "和文文溪慶徐固峰六十得子韻",
        "id": "5bfe2220-8341-4977-8a05-6036d43abc36"
    },
    {
        "author": "趙必𤩪",
        "paragraphs": [
            "一瓣瞻祠像，形癯道自腴。",
            "衣冠千載事，功力廿篇書。",
            "老竹秦四皓，寒梅漢二疏。",
            "紛紛麟閣畫，章服裹猴狙。"
        ],
        "title": "題竹隠梅外二先生祠堂",
        "id": "14287df3-bd0d-4c7a-973b-ac4d1068a5cd"
    },
    {
        "author": "趙必𤩪",
        "paragraphs": [
            "諸公凋謝盡，此老魯靈光。",
            "筆硯生涯舊，詩書福澤長。",
            "春園名獨樂，秋圃賦寒香。",
            "誰續斯文脈，元方與季方。"
        ],
        "title": "挽陳東湖  其一",
        "id": "ad942bc7-a267-4f7d-bd2d-d0683bcaeeb6"
    },
    {
        "author": "趙必𤩪",
        "paragraphs": [
            "東湖地百弓，左柳右芙蓉。",
            "老屋三間月，童顔七十翁。",
            "曉凉快吟屨，晚霽醉漁篷。",
            "一夜西風慘，池荷不敢紅。"
        ],
        "title": "挽陳東湖  其二",
        "id": "6cdbf8fc-dfd2-494e-a48b-9d6d2c984f6d"
    },
    {
        "author": "趙必𤩪",
        "paragraphs": [
            "吾善養吾存，衡茅道更尊。",
            "書聲響三世，詩派禪諸孫。",
            "今古自秦晉，山林有綺園。",
            "臨風涕如雨，一些試招魂。"
        ],
        "title": "挽陳東湖  其三",
        "id": "4b4e53e3-3bcc-41c4-a42b-59ee101c8d77"
    },
    {
        "author": "趙必𤩪",
        "paragraphs": [
            "邯鄲塵夢覺，歸卧讀書林。",
            "投老菊三徑，憂時雪一簪。",
            "魚安知我樂，鷗自識翁心。",
            "已矣鍾期死，眼前誰賞音。"
        ],
        "title": "挽陳東湖  其四",
        "id": "1322e60a-47cf-44e6-a1dc-45375daf84fb"
    },
    {
        "author": "趙必𤩪",
        "paragraphs": [
            "李花不減梅花白，閒與梅花爭幾回。",
            "惟有暗香疏影句，承當不下讓還梅。"
        ],
        "title": "李月野舍旁之李花於梅時郡齋有詩遂次其韻  其一",
        "id": "d6a301f4-74bc-4986-a6bc-2869088e6a21"
    },
    {
        "author": "趙必𤩪",
        "paragraphs": [
            "李花久慕梅清潔，取友於梅結己知。",
            "不是爭春逞年少，祇嫌桃杏带妖姿。"
        ],
        "title": "李月野舍旁之李花於梅時郡齋有詩遂次其韻  其二",
        "id": "0d190007-d15a-49dd-afcb-8e7581c1fc83"
    },
    {
        "author": "趙必𤩪",
        "paragraphs": [
            "人生南北浮萍耳，四海九州都是家。",
            "畢竟男兒心似鐵，莫將愁淚涴梅花。"
        ],
        "title": "懷梅水村十絕用張小山韻  其一",
        "id": "32b54e69-ba7f-41e4-a367-9c9f10c538d9"
    },
    {
        "author": "趙必𤩪",
        "paragraphs": [
            "十年騎鶴夢悠悠，天地無情白髪愁。",
            "歸到咸陽還似客，幾回腸斷望并州。"
        ],
        "title": "懷梅水村十絕用張小山韻  其二",
        "id": "421a8bbd-1851-4ed7-a7e3-6fe484267d04"
    },
    {
        "author": "趙必𤩪",
        "paragraphs": [
            "小山山人荷爲衣，松梅爲屋竹爲籬。",
            "簷花細雨青燈句，獨憶鄭老同襟期。"
        ],
        "title": "懷梅水村十絕用張小山韻  其三",
        "id": "8e5bf0d2-5cd7-4a9d-8aa2-cf58205e37f6"
    },
    {
        "author": "趙必𤩪",
        "paragraphs": [
            "紙衾如水夢難成，抱膝燈前讀北征。",
            "懊恨雁來無箇字，海雲千里雨溟溟。"
        ],
        "title": "懷梅水村十絕用張小山韻  其四",
        "id": "860db406-d591-48a8-97af-699fa6038429"
    },
    {
        "author": "趙必𤩪",
        "paragraphs": [
            "暮秋已誤張郎約，冬暮歸期又未成。",
            "趁取歲前到家好，春來怕有杜鵑聲。"
        ],
        "title": "懷梅水村十絕用張小山韻  其五",
        "id": "11c73962-50b9-436e-83fd-e51053f82a30"
    },
    {
        "author": "趙必𤩪",
        "paragraphs": [
            "夢入羅浮歸興崧，回程約莫到閩中。",
            "何當載酒迎馬首，先生莫負琉璃鍾。"
        ],
        "title": "懷梅水村十絕用張小山韻  其六",
        "id": "e6a086ce-e030-40b4-b2f9-c787bb5f1344"
    },
    {
        "author": "趙必𤩪",
        "paragraphs": [
            "梅花集裏識真梅，曾讀梅花偈子來。",
            "四海交游君倒指，江南只有賀方回。"
        ],
        "title": "懷梅水村十絕用張小山韻  其七",
        "id": "bee4abd0-611b-4d10-90f2-8b45a91df6b8"
    },
    {
        "author": "趙必𤩪",
        "paragraphs": [
            "銀鈎鐵畫憶珍題，筆法精神逼會稽。",
            "可是荆州佳子弟，爭憐野鶩厭家雞。"
        ],
        "title": "懷梅水村十絕用張小山韻  其八",
        "id": "8945ce18-d3a5-4ede-8a10-a2b41ac204f5"
    },
    {
        "author": "趙必𤩪",
        "paragraphs": [
            "鄰牆砧杵送秋聲，雲掩香幃六曲屏。",
            "燈下回文題未就，梅花明月一床冰。"
        ],
        "title": "懷梅水村十絕用張小山韻  其九",
        "id": "a7ff12d9-1b40-478f-a4a3-c954045091db"
    },
    {
        "author": "趙必𤩪",
        "paragraphs": [
            "君行千里無幾微，六見月挂珊瑚枝。",
            "山猿野鶴俱無恙，獨有梅花欠數詩。"
        ],
        "title": "懷梅水村十絕用張小山韻  其一○",
        "id": "a9b7011b-7c0d-40c6-a4ed-55cd4e435a8d"
    },
    {
        "author": "趙必𤩪",
        "paragraphs": [
            "我思君處君思我，一掬歸心未到家。",
            "相見或因中夜夢，孤燈何事獨成花。"
        ],
        "title": "再用前韻集句  其一",
        "id": "3490efcc-2127-4261-b06f-d2e2ade47bf3"
    },
    {
        "author": "趙必𤩪",
        "paragraphs": [
            "思君天闊水悠悠，醉裏眉攢萬國愁。",
            "所不負予如此酒，已教從事到青州。"
        ],
        "title": "再用前韻集句  其二",
        "id": "080082c0-8dc1-4bc2-8c3f-ccc35cc2bc7c"
    },
    {
        "author": "趙必𤩪",
        "paragraphs": [
            "蔬飯藜牀破衲衣，經年兀兀槿花籬。",
            "與君聚散若雲雨，君問歸期未有期。"
        ],
        "title": "再用前韻集句  其三",
        "id": "948134b1-d15c-43bd-91ac-6042d2d62de9"
    },
    {
        "author": "趙必𤩪",
        "paragraphs": [
            "聞道騎鯨遊汗漫，寄書因見雁南征。",
            "他年一舸鴟夷去，莫羨摶風起北溟。"
        ],
        "title": "再用前韻集句  其四",
        "id": "6b2890cd-f0a7-4cc3-93fa-2828ab08e19f"
    },
    {
        "author": "趙必𤩪",
        "paragraphs": [
            "相思一夜梅花發，吟破離心句不成。",
            "橫玉叫雲清似水，夜鐘殘月雁歸聲。"
        ],
        "title": "再用前韻集句  其五",
        "id": "a141e7ff-fc9b-4ee2-b6cb-12e591f091a8"
    },
    {
        "author": "趙必𤩪",
        "paragraphs": [
            "千里萬里西復東，山川長在淚痕中。",
            "何當共剪西窗燭，一曲琵琶酒一鍾。"
        ],
        "title": "再用前韻集句  其六",
        "id": "fec0e6af-f785-491d-84df-abd861773057"
    },
    {
        "author": "趙必𤩪",
        "paragraphs": [
            "少年心壯輕爲客，不寄梅花遠信來。",
            "爲見行舟試借問，看花出約幾時回。"
        ],
        "title": "再用前韻集句  其七",
        "id": "695ec915-f39f-4dec-b636-13ef893afd38"
    },
    {
        "author": "趙必𤩪",
        "paragraphs": [
            "何所獨無芳草兮，歸田有計一何稽。",
            "吾儕流落豈天意，俯仰天地身醯鷄。"
        ],
        "title": "再用前韻集句  其八",
        "id": "8c0b61fb-0e49-4997-8cf4-6526881a77ec"
    },
    {
        "author": "趙必𤩪",
        "paragraphs": [
            "草根何處不蟲聲，燈火昏昏獨掩屏。",
            "有約不來過夜半，煮茶敲碎一池冰。"
        ],
        "title": "再用前韻集句  其九",
        "id": "856e4ece-63be-47b8-a4a4-cd1ecf405d10"
    },
    {
        "author": "趙必𤩪",
        "paragraphs": [
            "忽憶故人天外去，感君贈我瓊瑶枝。",
            "世間好句無人共，郎罷吟詩囝和詩。"
        ],
        "title": "再用前韻集句  其一○",
        "id": "9f21cff0-497d-42c2-af7e-13607591ab0f"
    },
    {
        "author": "趙必𤩪",
        "paragraphs": [
            "安樂窩中寄幅巾，床頭易註墨猶新。",
            "蓋棺只著深衣去，疑是堯夫輩行人。"
        ],
        "title": "挽李自玉  其一",
        "id": "736745e5-5937-4b22-95cf-c701fdd383fa"
    },
    {
        "author": "趙必𤩪",
        "paragraphs": [
            "宗主文盟護梓桑，春風一手種甘棠。",
            "葬時移近坡翁墓，留取清名伴菊香。"
        ],
        "title": "挽李自玉  其二",
        "id": "a7dc1393-151b-46c3-9f82-ef5ccb460c18"
    },
    {
        "author": "趙必𤩪",
        "paragraphs": [
            "百年心事兩眉頭，生死閭閻繫戚休。",
            "浩蕩中流無砥柱，乘風漲浪舞鯨鰍。"
        ],
        "title": "挽李自玉  其三",
        "id": "dab2d192-d319-4bfa-b4d5-8190c1076149"
    },
    {
        "author": "趙必𤩪",
        "paragraphs": [
            "醫至猶言疾可爲，酸風吹訃落茅茨。",
            "典型諸老凋零盡，一束生芻雨涕垂。"
        ],
        "title": "挽李自玉  其四",
        "id": "30f7d79f-acf9-4883-8f3e-a7e0effedb04"
    },
    {
        "author": "趙必𤩪",
        "paragraphs": [
            "種花之暇點春芳，把酒花邊試洗粧。",
            "差勝當年潘令尹，空栽桃李滿河陽。"
        ],
        "title": "南康縣圃賞梨花呈長官  其一",
        "id": "bb7050d1-e853-4125-8f2b-9a7fa5ec2b1f"
    },
    {
        "author": "趙必𤩪",
        "paragraphs": [
            "點綠粧紅千萬般，薰桃染柳更蒸蘭。",
            "梨花也費東風力，九十日春無點閒。"
        ],
        "title": "南康縣圃賞梨花呈長官  其二",
        "id": "c84f973f-2a7a-4da5-8667-ac2ff06ff2fe"
    },
    {
        "author": "趙必𤩪",
        "paragraphs": [
            "霜玉肌膚冰雪魂，春風庭院月黄昏。",
            "兒曹不解吟翁意，無雨無風也閉門。"
        ],
        "title": "南康縣圃賞梨花呈長官  其三",
        "id": "f75fa4e7-d60f-4b2d-aae9-3a5aa0738d4e"
    },
    {
        "author": "趙必𤩪",
        "paragraphs": [
            "李俗桃麄不用評，梅花之後此花清。",
            "喚醒山谷商量過，差替山礬做弟兄。"
        ],
        "title": "南康縣圃賞梨花呈長官  其四",
        "id": "72e5bcd7-4b76-4588-9a6b-b0fddea18230"
    },
    {
        "author": "趙必𤩪",
        "paragraphs": [
            "我坐詩窮子術窮，只堪雨笠與烟篷。",
            "牢收相法無人問，路上相逢盡相公。"
        ],
        "title": "贈黄槐谷  其一",
        "id": "ecf25eed-3334-4d2d-93e8-4109297b0193"
    },
    {
        "author": "趙必𤩪",
        "paragraphs": [
            "上下乾坤亂失經，禍淫禍善事冥冥。",
            "老天自是無分曉，更向癡人說五星。"
        ],
        "title": "贈黄槐谷  其二",
        "id": "e96b54bc-c095-40dd-b642-9a8a8e0be871"
    },
    {
        "author": "趙必𤩪",
        "paragraphs": [
            "洛社耆英久隠居，書田付與子孫鋤。",
            "終南不是功名徑，說著功名俗了渠。"
        ],
        "title": "挽鄧南山  其一",
        "id": "0af9b628-ae71-47e0-8b70-ade0c4c110e6"
    },
    {
        "author": "趙必𤩪",
        "paragraphs": [
            "老子平生不好諛，莫教猿鶴費分疏。",
            "只消題作南山墓，種竹一庭梅百株。"
        ],
        "title": "挽鄧南山  其二",
        "id": "fd7c9373-9e9d-4189-90d2-2c9663995506"
    },
    {
        "author": "趙必𤩪",
        "paragraphs": [
            "一塢白雲茅數間，歸與釣水採於山。",
            "寄聲靈徹休相笑，未必僧閒似我閒。"
        ],
        "title": "題雲岫半閒堂用李涉韻  其一",
        "id": "95023fad-4c5d-41e1-98bd-89b5abdc6851"
    },
    {
        "author": "趙必𤩪",
        "paragraphs": [
            "卧月眠雲屋半間，詩人到處是家山。",
            "當年悔弄君房筆，只得忙中一半閒。"
        ],
        "title": "題雲岫半閒堂用李涉韻  其二",
        "id": "8036f667-01d7-4ccc-a62a-1aac62437657"
    },
    {
        "author": "趙必𤩪",
        "paragraphs": [
            "憶昔初逢神眼時，已於未第便相期。",
            "不嫌屋矮重來訪，宦况蕭然且贈詩。"
        ],
        "title": "贈相士陳神眼",
        "id": "535858b8-d488-4edc-a249-ef812f5cded2"
    },
    {
        "author": "趙必𤩪",
        "paragraphs": [
            "千年老桂影婆娑，一半銀蟾挂碧蘿。",
            "大抵人間天上事，團圓時少缺時多。"
        ],
        "title": "題月巖",
        "id": "e01d1b30-abf8-4381-b6e4-d366d63906d4"
    },
    {
        "author": "趙必𤩪",
        "paragraphs": [
            "一別相如直至今，床頭綠綺暗生塵。",
            "當年自是文君誤，未必琴心解挑人。"
        ],
        "title": "戲題睡屏  其一",
        "id": "26c9c278-6978-4f2c-8d9c-a03b9f40d8fe"
    },
    {
        "author": "趙必𤩪",
        "paragraphs": [
            "點檢殘枰未了棋，才貪著處轉成低。",
            "一番輸後惺惺了，記取從前當局迷。"
        ],
        "title": "戲題睡屏  其二",
        "id": "ebce35aa-b6c6-451f-81fa-e800e130bbbf"
    },
    {
        "author": "趙必𤩪",
        "paragraphs": [
            "翻覆于郎錦笥看，紅邊墨跡未曾乾。",
            "宮中怨女今無幾，那得新詩到世間。"
        ],
        "title": "戲題睡屏  其三",
        "id": "dff24575-435d-43ca-b129-024413065569"
    },
    {
        "author": "趙必𤩪",
        "paragraphs": [
            "秋水盈盈嬌眼溜，春山淡淡黛眉輕。",
            "人間一段真描畫，喚起王維寫不成。"
        ],
        "title": "戲題睡屏  其四",
        "id": "8c89b150-53fb-4cd6-84e2-3929bab06237"
    },
    {
        "author": "趙必𤩪",
        "paragraphs": [
            "鐵石其心腸，冰雪其襟胸。",
            "晨陪玉輦遊，夕墮瘴海東。"
        ],
        "title": "吟社遞至詩卷足十四韻以答之爲梅水村發也  其一",
        "id": "e8f4698f-1460-4836-b9d3-621f44aaeeee"
    },
    {
        "author": "趙必𤩪",
        "paragraphs": [
            "蕭艾穢羣芳，草木紛零落。",
            "梅花我輩人，例合束高閣。"
        ],
        "title": "吟社遞至詩卷足十四韻以答之爲梅水村發也  其二",
        "id": "0879eae9-dde0-436d-8a95-b9ec9699bb40"
    },
    {
        "author": "趙必𤩪",
        "paragraphs": [
            "紫薇號舍人，紅荔名郎官。",
            "梅花隠君子，未可一樣觀。"
        ],
        "title": "吟社遞至詩卷足十四韻以答之爲梅水村發也  其三",
        "id": "e79182c7-5232-42da-8705-646733d940a1"
    },
    {
        "author": "趙必𤩪",
        "paragraphs": [
            "無詩對梅羞，詩成梅花開。",
            "梅自工於詩，歐九却識梅。"
        ],
        "title": "吟社遞至詩卷足十四韻以答之爲梅水村發也  其四",
        "id": "5e30497c-cbe6-4631-8120-e26d529749cb"
    },
    {
        "author": "趙必𤩪",
        "paragraphs": [
            "霜凋雪剝餘，萬卉生意動。",
            "梅花讓羣芳，回施春風供。"
        ],
        "title": "吟社遞至詩卷足十四韻以答之爲梅水村發也  其五",
        "id": "84f38618-26b3-4f2c-8015-197e2012b6cd"
    },
    {
        "author": "趙必𤩪",
        "paragraphs": [
            "欲花未花時，此妙無人知。",
            "著花已多事，更爲花吟詩。"
        ],
        "title": "吟社遞至詩卷足十四韻以答之爲梅水村發也  其六",
        "id": "c838e16b-947c-4516-9b6d-b06ead0e468f"
    },
    {
        "author": "趙必𤩪",
        "paragraphs": [
            "子猷癖愛竹，無夢到香影。",
            "雪夜棹匆匆，未必有詩興。"
        ],
        "title": "吟社遞至詩卷足十四韻以答之爲梅水村發也  其七",
        "id": "598cabd2-1073-4b3c-bb46-34bff5bd3f02"
    },
    {
        "author": "趙必𤩪",
        "paragraphs": [
            "香魂逐逋去，翠羽招不還。",
            "醉倒趙師雄，一身花影寒。"
        ],
        "title": "吟社遞至詩卷足十四韻以答之爲梅水村發也  其八",
        "id": "3f3ac5bc-4a8a-4bb6-b2c2-ef47fc94e829"
    },
    {
        "author": "趙必𤩪",
        "paragraphs": [
            "我愛梅花清，梅花憐我癯。",
            "寧爲寒東野，毋爲渴相如。"
        ],
        "title": "吟社遞至詩卷足十四韻以答之爲梅水村發也  其九",
        "id": "9291e07c-cd24-49ab-b0b1-1929987c1dc9"
    },
    {
        "author": "趙必𤩪",
        "paragraphs": [
            "對梅日一醉，無酒如梅何。",
            "塵世獨醒人，卑之毋甚高。"
        ],
        "title": "吟社遞至詩卷足十四韻以答之爲梅水村發也  其一○",
        "id": "59134821-2c2c-45b7-bac8-3adc43b12ed3"
    },
    {
        "author": "趙必𤩪",
        "paragraphs": [
            "水月一聯詩，桃杏不敢近。",
            "卷錦歸之梅，梅花無可遜。"
        ],
        "title": "吟社遞至詩卷足十四韻以答之爲梅水村發也  其一一",
        "id": "ec79b868-ac8b-4b47-a7d8-2d0ce83cca6b"
    },
    {
        "author": "趙必𤩪",
        "paragraphs": [
            "無贄謁梅花，一詩我破戒。",
            "春風如打勘，具有案卷在。"
        ],
        "title": "吟社遞至詩卷足十四韻以答之爲梅水村發也  其一二",
        "id": "68d8275b-19c5-4d2a-a448-5faf947ad3c2"
    },
    {
        "author": "趙必𤩪",
        "paragraphs": [
            "梅花老山林，思與天下芳。",
            "瓊花差清白，薦之守維揚。"
        ],
        "title": "吟社遞至詩卷足十四韻以答之爲梅水村發也  其一三",
        "id": "f29f6b0e-6ef9-4181-8b13-01b55f9e1be6"
    },
    {
        "author": "趙必𤩪",
        "paragraphs": [
            "懷哉丈人行，四海空交游。",
            "桃李不識面，一生慕荆州。"
        ],
        "title": "吟社遞至詩卷足十四韻以答之爲梅水村發也  其一四",
        "id": "d487a2e7-1334-43cb-a3b7-3c54bae7b264"
    },
    {
        "author": "趙必𤩪",
        "paragraphs": [
            "四海人物如晨星，老成典型公一人。",
            "秋月玉壺光皎皎，飛鸞不驂翔八表。",
            "寒花晚節紛其香，春風筆底多甘棠。",
            "景定東南民力竭，天畀福星照南粵。",
            "盡洗蠻烟瘴雨塵，藥洲草木欣然春。",
            "至今民拜寬分賜，古有今無此廉吏。",
            "清風去後凜冰臺，前度劉郎又復來。",
            "閫府清明民快活，滿腔子仁活潑潑。",
            "一十四州生意多，海鰲不動紅牙高。",
            "治平奏最居第一，生平受用惟一實。",
            "一朝徵入作侍郎，晉陞邃閣侍華光。",
            "國家多難予誰與，嗣王小毖新求助。",
            "矧今耆俊莫如公，泰內君子上下同。",
            "大用之機其在此，周公冢宰毋專美。",
            "不然成王方幼沖，何爲衮衣赤舄先歸東。",
            "送公此行登鼎席，南豐瓣香此昕夕。",
            "他時英俊館翹材，桃樹應思去後栽。"
        ],
        "title": "餞實齋趨朝",
        "id": "7bdc9b85-e862-45c4-9e3c-c40d6f658531"
    },
    {
        "author": "趙必𤩪",
        "paragraphs": [
            "老梅百窠霸騷壇，崢嶸鐵骨傲歲寒。",
            "千枝萬枝凍欲槁，一花兩花春尚慳。",
            "愁聞羌雛吼玉笛，羞見公子馱金鞍。",
            "芳魂久嫁逋仙去，怨雲恨雨迷孤山。",
            "憔悴獨醒者，納交惟芷蘭。",
            "江南窮詩人，鄙哉弟山礬。",
            "甚而含毫吮墨之俗子，或比之粉面之何郎、玉肌之阿環。",
            "梅花酷怕渠點涴，所以未破冰雪顔。",
            "與其玉堂兮金屋，孰若竹籬茅舍幽且閒。",
            "與其狀元兮宰相，孰若收香斂華林壑間。",
            "逆知梅意同我意，詩人合作如是觀。"
        ],
        "title": "南山賞梅分韻得觀字",
        "id": "2c5cf9d7-2b4e-4355-b660-e9bbbb9569c9"
    },
    {
        "author": "趙必𤩪",
        "paragraphs": [
            "昔有道人張巖電，口不言錢似王衍。",
            "却言姓錢不姓張，滑稽玩世名猶香。",
            "昔有巖電今月巖，月眼神舌和天談。",
            "江湖賸結貴人知，雖不愛錢猶愛詩。"
        ],
        "title": "贈相士桂月巖",
        "id": "3f837112-a560-4b21-a989-4c914d8aa948"
    },
    {
        "author": "趙必𤩪",
        "paragraphs": [
            "西風吹客浮仙槎，萬斛詩香散幽遐。",
            "瓊裾翠裳佩九霞，賜我羔酒龍團茶。",
            "剪錦飛落山人家，黄絹幼婦無以加。",
            "衰賤何足辱齒牙，相看白髪羞黄花。",
            "西山薇蕨東陵瓜，前村烟雨黄犢車。",
            "共嚼秋芳咀春華，茅齋飲盡鄰可賒。"
        ],
        "title": "生朝觴客即席用韻",
        "id": "65f1fb17-3308-4081-be6a-00aebb1c5541"
    },
    {
        "author": "趙必𤩪",
        "paragraphs": [
            "玉輦瑶車具，飄飄銀臺路。",
            "羣姬擁蓋羽，太真衣縞素。",
            "夜宴瓊花圃，玉郎騎鶴赴。",
            "翠衣凍欲仆，芳信誰傳付。",
            "無夢高唐賦，酒闌散香霧。"
        ],
        "title": "南山亭吟梅用韻",
        "id": "dfcda1bc-28f2-4e1e-afa8-eba6f7c8ac82"
    },
    {
        "author": "趙必𤩪",
        "paragraphs": [
            "花開春意動，花謝春意靜。",
            "逋仙餘詩魂，夢斷孤山境。",
            "飄零萬斛香，冷落一枝影。",
            "玉笛聲聲愁，月浸闌干冷。",
            "吟翁餞梅行，詩句真雋永。",
            "持螯醉酒船，呼童滌茶皿。",
            "欲調宰相羹，且歸狀元嶺。",
            "離騷不知音，激楚鄙鄢郢。",
            "惟有廣平翁，心腸鐵石勁。",
            "無花實更奇，此意要人領。",
            "桃李兒女曹，眼底紛蛙井。",
            "酒醒動微吟，心下快活省。"
        ],
        "title": "和同社餞梅",
        "id": "8bec3096-d90d-4bb0-8baa-4f63a8c393a7"
    },
    {
        "author": "趙必𤩪",
        "paragraphs": [
            "公歸乎山中，袖藏經濟策。",
            "恨不雲龍遊，相從老樵石。",
            "樵溪釀泉甘，樵谷嘉禾殖。",
            "詩壘壓劉曹，酒國并秦越。",
            "與其千戶侯，何如千畝漆。",
            "文星耿在目，龍門兮咫尺。",
            "天風墮珠璣，捧玩手不釋。",
            "斧鉞太森嚴，句法尤峭拔。",
            "奈何士也賤，至寶道傍擲。",
            "平生釣鰲手，烹鮮抑何屑。",
            "簞食與豆羹，豈足動顔色。",
            "閒愁惱吟腸，義利自爲敵。",
            "相逢開口笑，無怨亦無德。"
        ],
        "title": "和李梅南見寄十四韻",
        "id": "c878b92d-dc07-4e53-88b6-af59e619443f"
    },
    {
        "author": "趙必𤩪",
        "paragraphs": [
            "星巖高哉不知其幾千丈兮，下有儒宮上接青雲梯。",
            "綠凹鑿破冰泉冽，泉以濂名宗濂溪。",
            "濂翁去今凡幾載，一脈流通無窒礙。",
            "光風霽月此山中，景物因人成勝概。",
            "亭翼翼，水泠泠，一清不著點子塵。",
            "眼前色色俱呈露，何必解蘭縛塵纓。",
            "君不見孤山六一泉，硯州包公井。",
            "君子之澤深且長，清風千古霜凜凜。",
            "我欲採薇隠此山，祇恐林慚澗恧鎖松關。",
            "我欲祠下筆一詞，又恐寒泉痛洗凝之詩。",
            "解襟坐石濯清泠，一歃寒冰和露飲。",
            "雪我酒腸霜詩脾，此身疑在神仙境。",
            "倩君爲問玉皇借玉鞭，鞭起睡龍騎上天。",
            "持此一瓢濂翁泉，一雨炎荒洗蠻烟。"
        ],
        "title": "遊濂泉",
        "id": "2bcec04c-04d4-42fc-afc3-599eb1aed59d"
    },
    {
        "author": "趙必𤩪",
        "paragraphs": [
            "局促束縮抱羈獨，頹然一我恧兮俗。",
            "酒病昏沈無詩醫，詩腸枯槁欠酒沃。",
            "閒窗坐與周公交，焚香痛把楚騷讀。",
            "世情冷暖故人疏，笑殺和靖鱉頭縮。",
            "夜長燈明弔影孤，無情紅粉不可呼。",
            "夢中猛省京華事，圍紅擁翠邀博徒。",
            "銀燭高燒海棠暖，醉豪一喝雉成盧。",
            "贏却翠裘六郎恨，丈夫此樂天下無。",
            "君不見劉毅家四壁，百萬祇一擲。",
            "袁耽少不羈，破帽懷相隨。",
            "逢場作戲政不惡，大抵人生樂其樂。"
        ],
        "title": "陸戶有摴蒱之招詩以答之",
        "id": "d65004f5-844e-4be8-ab74-e4fa80d8c267"
    },
    {
        "author": "趙必𤩪",
        "paragraphs": [
            "把酒問梅開未開，梅花問我何時來。",
            "嫣然一笑醒塵夢，撩我詩興寬酒懷。",
            "有梅無詩酒懷惡，有詩無酒羈味薄。",
            "一觴一咏暢幽情，人生須作及時樂。",
            "去年嶺頭曾相逢，花邊釃酒酹師雄。",
            "霜月三更天似水，枝頭翠鳥睡正濃。",
            "今年寒淺花較遲，一花兩花時最奇。",
            "春多爛漫無意思，此意梅花知不知。",
            "孤山寂寞逋仙去，香影之後更無句。",
            "幾回擬作梅花騷，無力其如梅花何。",
            "懷哉此花丈人行，冰清玉潔不做時粧樣。",
            "紛紛桃李嫁春風，臭味未必與我同。",
            "莫說和羹事，和羹事猶未。",
            "莫羨玉堂人，玉堂人已陳。",
            "細把心期向梅說，花開花落有時節。"
        ],
        "title": "古端飲問梅亭作",
        "id": "52d172db-64d5-474f-89c2-4d6ac900909c"
    },
    {
        "author": "趙必𤩪",
        "paragraphs": [
            "規規爲愚傲爲穎，晨華夕喪何足逞。",
            "對山悠然此心領，誰歌白雪妙於郢。",
            "題破蜀牋爲紅杏，晝遊苦短燭堪秉。",
            "愧我寒蜩嘒如哽，墮身千仞求長綆。",
            "移文鷗社盟莫冷，共嚼梅花醉香影。"
        ],
        "title": "和同社酒邊韻",
        "id": "069d4de4-a48d-4bfa-af2e-4400fd3bfb93"
    },
    {
        "author": "趙必𤩪",
        "paragraphs": [
            "淵明我輩人，豈爲口體累。",
            "歸歟三逕秋，清吟發幽寄。",
            "醒眼對黄花，陶然已心醉。",
            "世俗兒女情，飲菊萸繫臂。",
            "長房果神仙，登高未爲智。",
            "落帽狂參軍，聲利窮所嗜。",
            "興來盡君歡，得句輸杜二。",
            "牛山淚沾衣，鄙哉馬千駟。",
            "悠然千載吟，高韻未易次。",
            "人生聚幾何，此意非酒爲。",
            "徜徉林壑遊，磊落湖海義。",
            "明年此會日，老健天所賜。"
        ],
        "title": "重九即席點韻",
        "id": "7dfeec3f-b199-4a58-9f55-5a384fcc9309"
    },
    {
        "author": "趙必𤩪",
        "paragraphs": [
            "三花兩花疏籬東，玉堂何似茅舍中。",
            "孤芳不受春風涴，千紅萬紫俱下風。",
            "羅浮夢斷孤山杳，寂寂誰躡二子蹤。",
            "謫仙天人霸梅國，騷壇萬仞奴羣雄。",
            "我交梅花二十冬，梅工於詩例合窮。",
            "我窮於梅詩更拙，豈無膏沐誰爲容。",
            "湘纍醒眼不相識，蘭芷未必臭味同。",
            "何時典衣買酒醉梅下，澆我磊落寫我悰。",
            "詩成閣筆對梅笑，此一瓣香爲梅翁。"
        ],
        "title": "和李梅南對梅韻",
        "id": "4471e349-0805-495b-af26-fece24d61490"
    },
    {
        "author": "趙必𤩪",
        "paragraphs": [
            "一片端溪雲，至寶俗眼驚。",
            "體方而質剛，翰林叨寵榮。",
            "楮君同出處，松侯難弟兄。",
            "紫肝馬膚潤，綠暈鴝眼明。",
            "自笑謫仙狂，曾倩妃子擎。",
            "我愛清廟瑟，人吹高門笙。",
            "龍尾與鳳咮，圓巧相逢迎。",
            "吾友管城公，奚假乎猩猩。",
            "留此鎮山房，移文鷗鷺盟。",
            "好方已成癖，焉用圓爲卿。"
        ],
        "title": "即席點韻賦方硯",
        "id": "93ecd01f-b071-4fd2-a27b-24123e27bf1c"
    },
    {
        "author": "趙必𤩪",
        "paragraphs": [
            "靖節有詩題晉號，德公無意入襄城。",
            "蓬鬢早因時事白，荷衣不受刦塵污。"
        ],
        "title": "挽李春叟",
        "id": "ede9d7d4-6ef6-4924-b6fe-1a4d3e690e72"
    },
    {
        "author": "趙必𤩪",
        "paragraphs": [
            "詩人只合住茅屋，天下未嘗無菜羹。"
        ],
        "title": "句",
        "id": "99a10a44-61eb-450f-b127-8dfbae8642bf"
    },
    {
        "author": "孫巖",
        "paragraphs": [
            "西家白馬如曳練，東家赤馬如驅電。",
            "時時并轡刷長鞦，羞殺分飛伯勞燕。",
            "白馬不防牛有角，慘甚兵間中矛矟。",
            "不出能令赤馬疑，隔巷來奔初不約。",
            "躊躇血地嘶鳴哀，悲風颯颯驚條枚。",
            "皦然德驥非凡材，牧人驅迫去復回。",
            "物於儔匹且如此，何况世間貞信士。",
            "管仲敗餘勤鮑叔，孝章厄極悲文舉。",
            "茂弘將坐白其忠，叔翰當收脫之死。",
            "乞兵欲赴雍丘危，突圍竟雪都昌耻。",
            "雖云志計有伸屈，至今撓弱聞風起。",
            "利災樂禍無故情，東家無恙汝得乘。"
        ],
        "title": "德驥篇",
        "id": "d32770ff-5d68-40fb-a29d-5ec348d4a174"
    },
    {
        "author": "孫巖",
        "paragraphs": [
            "長潭有令姿，山綠納空洞。",
            "軒軒吳武陵，曾此接飛鞚。",
            "殷勤顧我笑，詩材不勝用。",
            "重來春事深，物采尤錯綜。",
            "褚小强懷大，秀異肯受控。",
            "沈吟日已昃，十彀纔一中。",
            "故人抱才藻，衆象入嘲弄。",
            "即今溫水館，匡坐教弦誦。",
            "嗟哉實前語，束葦代杗棟。",
            "明當寄東風，烟水發清夢。"
        ],
        "title": "去冬過石潭上時吳義夫同行欣然謂予曰詩境甚佳今日再過有作將寄義夫",
        "id": "99581c2d-2f90-4491-b8fd-28de9a847ce5"
    },
    {
        "author": "孫巖",
        "paragraphs": [
            "訪客城南隅，故第何其雄。",
            "曲池猶瀁漭，土山尚巃嵷。",
            "頗聞此中人，易姓良匆匆。",
            "往時恩澤侯，意氣干晴虹。",
            "樂曲播秦城，衣制聞漢宮。",
            "恨不逢季倫，詎肯交毛公。",
            "斥地西鄰去，伐木南山空。",
            "百楹一傳舍，顧極當年工。",
            "悠悠感成敗，何獨操鏝翁。"
        ],
        "title": "留武林",
        "id": "c0537624-6b75-4e5d-a4fd-e68b499c5969"
    },
    {
        "author": "孫巖",
        "paragraphs": [
            "調弓遣猿悲，削鐻奪神造。",
            "伊人天分高，甘以一事老。",
            "奈何握寸穎，特自矜粉藻。",
            "沈約僅如奴，子建何足道。",
            "率爾爲一快，公論日杲杲。",
            "德藝有貴賤，君子廓懷抱。"
        ],
        "title": "德藝有貴賤",
        "id": "26511735-30c6-40df-be90-9978163478e9"
    },
    {
        "author": "孫巖",
        "paragraphs": [
            "搜山炬火縱橫飛，百獸猝起驚且馳。",
            "出明入暗眼光亂，强者或脫弱者悲。",
            "兒郎洶洶山精匿，殺氣隨風撼松櫟。",
            "宋㹱韓獹不盡縱，齧索騰陵求赴敵。",
            "清霜屢降草莽衰，相與即禽真汝時。",
            "跳坡驀澗殊未已，扶桑東面推紅曦。",
            "大矟將軍山下住，摧頹略記銜枚路。",
            "觀汝角逐心悠悠，風梟旌斾何時休。"
        ],
        "title": "繞行遇獵",
        "id": "29067800-a997-4cf4-8859-4c023e91799c"
    },
    {
        "author": "孫巖",
        "paragraphs": [
            "霜降平湖鑑羣象，中有黄魚幾一丈。",
            "漁師早已中豪家，今旦連舟布新網。",
            "東西南北三重圍，圍形漸縮如小池。",
            "孟獲身窮呂布窘，尚許性命延斯須。",
            "舊與鱒魴同出入，爾暇悲憐禍相及。",
            "日斜創甚上平沙，兩岸居人如堵立。",
            "渺渺腥風吹水雲，賣魚沽酒賽湖神，醉來預唱江南春。"
        ],
        "title": "觀漁行",
        "id": "c90c6626-35ec-4e33-8eeb-9db4c88a7f42"
    },
    {
        "author": "孫巖",
        "paragraphs": [
            "一春觀物眼，紅紫厭繽紛。",
            "此水浮明玉，何人翦白雲。",
            "惠風遊漢女，吉日禮湘君。",
            "地僻應無是，留花混藻芹。"
        ],
        "title": "和元京兄賦蘋花",
        "id": "50563e76-2491-4c54-8572-d116ea3deed9"
    },
    {
        "author": "孫巖",
        "paragraphs": [
            "古道緣流水，寒郊带斷烟。",
            "稀疏鴉種麥，羞澀女耕田。",
            "人事休兵後，秋懷落木前。",
            "小蘇遺翰墨，今古一山川。"
        ],
        "title": "兵後績溪道中",
        "id": "daa3dcd8-664c-4d2c-9e15-de17b53ebe8e"
    },
    {
        "author": "孫巖",
        "paragraphs": [
            "肅肅東方老，依人可計年。",
            "名言傾蓋後，古意結繩前。",
            "君戶仍多轍，予琴故一弦。",
            "不應昌歜味，置在衆肴先。"
        ],
        "title": "陳監丞用韻見贈亦和以謝",
        "id": "cfc7211c-df59-4943-a16e-544e9ae66ff1"
    },
    {
        "author": "孫巖",
        "paragraphs": [
            "一別三十載，而今近講堂。",
            "蕭條同甲子，强健又重陽。",
            "萸菊數杯酒，烟雲千仞岡。",
            "偶然爲此夢，寧復次公狂。"
        ],
        "title": "九日呈戴兄",
        "id": "a2a7fd42-9a76-46dd-ac45-a4e2c557af04"
    },
    {
        "author": "孫巖",
        "paragraphs": [
            "罷郡歸來三畝宅，化爲琳宇入層雲。",
            "樓亡莫辨藏書地，池在如親洗墨人。",
            "特援憂勤規太傅，不將恢復許中軍。",
            "世間何物無澌盡，英榘千秋萬古新。"
        ],
        "title": "金庭觀王右軍祠",
        "id": "b57a0336-240d-455f-800b-879580cf3675"
    },
    {
        "author": "孫巖",
        "paragraphs": [
            "擾擾紅巾起草間，舊遊何地不凋殘。",
            "歸囊薄有桃花米，行路如經竹節灘。",
            "戰馬東來橫殺氣，扁舟北去解憂端。",
            "曲肱便結須臾夢，柳暗黟川把釣竿。"
        ],
        "title": "出越城舟行乙夜紆道以避過兵",
        "id": "45ef7ac9-2a64-4247-8a5e-a58127593b0e"
    },
    {
        "author": "孫巖",
        "paragraphs": [
            "度德宜滕長，論交墮魯臯。",
            "淒凉當歲晚，瀟灑見時髦。",
            "常恐詩無證，空知調欲高。",
            "扶疏纔社櫟，變化豈胥濤。",
            "闊略三冬學，增多一字褒。",
            "大篇參往籙，異事詫吾曹。",
            "昔嗜梁臺選，仍耽郢士騷。",
            "長歌落澗谷，中夜駭猿猱。",
            "攻苦鵜濡翼，求朋鹿食蒿。",
            "家無彥弘在，鄉失呂溫豪。",
            "擊拊當誰聽，荒蕪尚自薅。",
            "英英善和柳，皎皎義熙陶。",
            "步驟才難至，圖回首屢搔。",
            "較深搜石髓，務潔取溪毛。",
            "推激吾非黨，譏訶物得逃。",
            "辭連盤谷稼，想到武陵桃。",
            "朝逮虞淵暗，宵幾鶡旦嗷。",
            "含愁全庾賦，寓樂間莊濠。",
            "不謂塵明鏡，何殊贈佩刀。",
            "音書無雁往，時序迫蟬號。",
            "嵇向諸人遠，周雷再世遭。",
            "未應求善賈，孰不飲醇醪。",
            "並席葭依玉，清言輠炙膏。",
            "斯期方緬邈，北望寸心勞。"
        ],
        "title": "酬趙隠君還予詩稿之作因來韻增至二十四用柳子厚同劉院長言懷事詩例也",
        "id": "2d05bb01-ca29-45bf-83b0-0f0e060c0d08"
    },
    {
        "author": "孫巖",
        "paragraphs": [
            "谷鳥鳴聲滑，山雲變態新。",
            "清渠不沒脛，亦有浣紗人。"
        ],
        "title": "山間",
        "id": "642c12ed-b5cd-4da0-9f58-fc73275e626c"
    },
    {
        "author": "孫巖",
        "paragraphs": [
            "繽紛迎酒伎，宛轉賣花聲。",
            "偶似承平世，携書試鳳城。"
        ],
        "title": "武林絕句  其一",
        "id": "4e2dda35-1970-46ca-80c9-9d8aaa078324"
    },
    {
        "author": "孫巖",
        "paragraphs": [
            "比屋單衣日，名城冷食天。",
            "居人多上塚，遠客未歸田。"
        ],
        "title": "武林絕句  其二",
        "id": "1f26fa2f-f84b-47bc-aa90-43bd27e757c9"
    },
    {
        "author": "孫巖",
        "paragraphs": [
            "籬落圍秋色，株梢罥晚暉。",
            "菊花供麴盡，桐葉飼魚稀。"
        ],
        "title": "秋晚園中  其一",
        "id": "57139c57-d936-4ef6-9a81-e4523529af08"
    },
    {
        "author": "孫巖",
        "paragraphs": [
            "風葉相仍下，家童未埽除。",
            "綿聯封蟄戶，殘缺带蟲書。"
        ],
        "title": "秋晚園中  其二",
        "id": "cac30995-d16f-4630-8e1f-c60558e315d9"
    },
    {
        "author": "孫巖",
        "paragraphs": [
            "湖蹤海跡一飛蓬，千里常隨莽蕩風。",
            "今日抵家籬犬噪，不知身是主人翁。"
        ],
        "title": "初歸",
        "id": "2eca34df-9b21-4ebc-ba9e-dffb25c9e577"
    },
    {
        "author": "孫巖",
        "paragraphs": [
            "春去空山啼乳鶑，鶑邊老樹冪新青。",
            "一瓢挂此坐終日，即是蘇家擇勝亭。"
        ],
        "title": "樹陰",
        "id": "c7f1a8bb-7d79-4321-a03a-2b7aabfd1f6f"
    },
    {
        "author": "孫巖",
        "paragraphs": [
            "溪翁生計獨熙然，新買南鄰舴艋船。",
            "日載鸕鷀三十尾，魚爲租入水爲田。"
        ],
        "title": "溪上",
        "id": "88509d35-4bc7-4f84-93ea-af1396296c3f"
    },
    {
        "author": "孫巖",
        "paragraphs": [
            "環中風物有誰爭，即日詩情取次生。",
            "雲倦竟依簷際宿，雉馴時下竹根行。"
        ],
        "title": "寓齋",
        "id": "f1ed074a-3ffd-428b-b695-c3e5a7495071"
    },
    {
        "author": "孫巖",
        "paragraphs": [
            "昔向率山別，離愁尚故鄉。",
            "今來嵊亭聚，縱樂是殊方。",
            "新草偷江綠，垂陽配酒黄。",
            "子仍先我去，留滯奈耕桑。"
        ],
        "title": "別鄉人席間作",
        "id": "0701ac96-7686-45fe-8aa2-b0705d77c9c1"
    },
    {
        "author": "孫巖",
        "paragraphs": [
            "千峰倒影碧粼粼，摹寫桐江最逼真。",
            "每逢佳處謀書屋，漸恐山靈不信人。"
        ],
        "title": "崿浦早望",
        "id": "b2fafed8-becf-41bc-ab01-45e5eee50615"
    },
    {
        "author": "陳世崇",
        "paragraphs": [
            "看燈螃蟹月前供，迓鼓金銷畫領中。",
            "簾捲重樓燈乍試，柳稍風暖雪初融。"
        ],
        "title": "元夕八首  其一",
        "id": "781d602d-1bb2-44e6-ae89-62d34d298a85"
    },
    {
        "author": "陳世崇",
        "paragraphs": [
            "蒼頭喝道燭光微，梅壓烏雲柳壓眉。",
            "打塊成團嬌又顫，閙蛾簇簇翠冠兒。"
        ],
        "title": "元夕八首  其二",
        "id": "7874b0e1-302a-43bc-ae63-2cfb48131351"
    },
    {
        "author": "陳世崇",
        "paragraphs": [
            "風飄蹀躞步摇輕，相喚相呼去看燈。",
            "笑整玉梅藏素手，香肩三角卸吳綾。"
        ],
        "title": "元夕八首  其三",
        "id": "bb1931f3-e48b-4345-bfcc-1f7f7f693e98"
    },
    {
        "author": "陳世崇",
        "paragraphs": [
            "麝圓䭔拍澄沙團，餶飿糖霜乳橘盤。",
            "蕉葉柿花宜利少，叫聲渾雜市聲歡。"
        ],
        "title": "元夕八首  其四",
        "id": "3835017a-996e-4b92-a1d3-6fae0e81d072"
    },
    {
        "author": "陳世崇",
        "paragraphs": [
            "買市今宵看帥臣，九衢車馬隘香塵。",
            "歡呼百姓同霑惠，無限攙行賣卜人。"
        ],
        "title": "元夕八首  其五",
        "id": "81bd262f-a70c-4781-82cb-bd240846b962"
    },
    {
        "author": "陳世崇",
        "paragraphs": [
            "女童清樂玉琮琤，一道群絲緩合笙。",
            "更看蘇家坊傀儡，軟風嬌送杵歌聲。"
        ],
        "title": "元夕八首  其六",
        "id": "82cfafcd-6081-492e-8ebb-536b9e4ec61a"
    },
    {
        "author": "陳世崇",
        "paragraphs": [
            "天街簫鼓厭繁華，靜訪湖山釋子家。",
            "珍玩圖書尤絢眼，選僧堂裏萬蓮華。"
        ],
        "title": "元夕八首  其七",
        "id": "c4d483d5-bfe7-4b87-b938-a263a182b292"
    },
    {
        "author": "陳世崇",
        "paragraphs": [
            "寒星萬點御香飄，和氣潜回積雪消。",
            "盈耳嵩呼聲不絕，熙熙春意入簫韶。"
        ],
        "title": "元夕八首  其八",
        "id": "ab33799e-b97b-4341-a512-57a69cd9dcbe"
    },
    {
        "author": "陳世崇",
        "paragraphs": [
            "南豐而後艇齋君，忠義詞章萃一門。",
            "手澤流芳凌劫火，欽承猶得到來孫。"
        ],
        "title": "題曾氏諸帖",
        "id": "43e0570c-99dd-45bd-8b7d-85f0e138683b"
    },
    {
        "author": "黄鵬飛",
        "paragraphs": [
            "天下廬山第一奇，西風楚楚送行時。",
            "晦庵白鹿書猶在，非是游山只愛詩。"
        ],
        "tags": [
            "庐山"
        ],
        "title": "送陳隨隠遊廬山  其一",
        "id": "4a6a6e73-a80a-46bc-a756-9e5943a2619b"
    },
    {
        "author": "黄鵬飛",
        "paragraphs": [
            "曾從圖畫識廬山，山好誰知畫亦難。",
            "畫好不如詩好讀，就煩詩筆畫來看。"
        ],
        "tags": [
            "庐山"
        ],
        "title": "送陳隨隠遊廬山  其二",
        "id": "94644131-d793-484c-afe1-f42f2632ad1f"
    },
    {
        "author": "釋珍南州",
        "paragraphs": [
            "從上行不到處行，取步步登高。",
            "從上說不到處說，取言言見諦。",
            "白酒釀千家，黄花開滿地。",
            "噫嘻，陶淵明若知有今此世界，終不執着東籬。"
        ],
        "title": "庚辰九日陳世崇來訪說偈",
        "id": "1c64c9fb-0c27-465e-8c82-95272c522b4c"
    },
    {
        "author": "釋常竹塢",
        "paragraphs": [
            "一藏一切藏，錯。",
            "隨隠隨時隠，錯。",
            "靄靄春雲，眼中金屑。",
            "直饒并到帝王前，總是一團閑落索。",
            "這落索，天將以夫子爲木鐸。"
        ],
        "title": "辛巳陳世崇來訪說偈",
        "id": "e80e02c3-5331-47e1-8271-5a1289d0c0b3"
    },
    {
        "author": "高晞遠",
        "paragraphs": [
            "種竹期十年，栽橘盈千頭。",
            "雖云多遠慮，無乃爲身謀。",
            "高人絕塵累，俟德居此丘。",
            "泰宇無畦畛，虛空有天游。",
            "仁義尚蘧廬，道德成安流。",
            "結茅依翠微，極目際平疇。",
            "白雲度寥廓，黄鵠下滄洲。",
            "百世此周覽，我志尚可求。",
            "祇應柴桑翁，真趣共悠悠。"
        ],
        "title": "心遠堂",
        "id": "8e9a3cd1-8fbd-4f80-8b95-de0d94ef5cb3"
    },
    {
        "author": "程徹",
        "paragraphs": [
            "蕭條冬事堂堂去，拍塞韶光點點開。",
            "明月清風遮不斷，暗香時入夢中來。"
        ],
        "title": "春信",
        "id": "6b98f485-34ef-4e04-8a45-0f8f8a3e00af"
    },
    {
        "author": "柯舉",
        "paragraphs": [
            "客有扣舷者，悠然太古音。",
            "風清來水面，月白滿江心。",
            "世既嘆途絕，君何愛我深。",
            "愧將瓦缶句，聊以答南金。"
        ],
        "title": "次韻答李景陽",
        "id": "c7dc41a1-a171-43ed-981d-08905f4df41e"
    },
    {
        "author": "柯舉",
        "paragraphs": [
            "舊遊曾記此山川，萬事回頭一夢然。",
            "蚤歲不知人易老，晚年方信世無禪。",
            "樵歌牧唱千村暮，鶑語花香二月天。",
            "人境了然描不就，山僧對我更談玄。"
        ],
        "title": "遊華嚴寺",
        "id": "2a1cd2e4-19a3-48c6-8cc8-23305b4c622f"
    },
    {
        "author": "牟大昌",
        "paragraphs": [
            "大宋忠臣牟大昌，義兵今起應天祥。",
            "赤城雖已降爲虜，黄山不願爲之氓。"
        ],
        "title": "題幟",
        "id": "67b83a12-0177-4ef2-ac92-1c934fe26e19"
    },
    {
        "author": "彭九萬",
        "paragraphs": [
            "歲芳兮婉冉悲，江空兮蘭枻歸。",
            "人嬋媛兮胡來遲，憺風魂兮佩誰思。",
            "素衣兮儼黄裏，玉襦兮蒙翠被。",
            "明波渟渟兮渺愁予，含香懷春兮中心苦。",
            "昔遺褋兮今契闊，佇佳期兮窅修絕。",
            "幻塵緣兮謇中憂，時既晏兮不可留。",
            "汎雲軿兮水裔，糺予瑟兮難理。",
            "人奚歸兮路蒼茫，湘有皋兮春綠起。"
        ],
        "title": "凌波辭賦水仙花",
        "id": "ef966ffd-cefa-461d-96d8-0835f88cbbb0"
    },
    {
        "author": "彭九萬",
        "paragraphs": [
            "地僻人家早掩關，行人忙逐暮鴉還。",
            "急風花落隔牆樹，暗雨鳥啼何處山。"
        ],
        "title": "界牌鋪",
        "id": "5c551623-2be7-4a81-8d33-26b35ae569db"
    },
    {
        "author": "趙友直",
        "paragraphs": [
            "悠悠我祖，肇自軒轅。",
            "迄於趙城，因而氏焉。",
            "漢家涿郡，繼族於燕。",
            "卜遷大梁，世系綿綿。",
            "宋自中葉，徙都南塘。",
            "武顯扈蹕，聿居虞鄉。",
            "於赫文杏，奕世其芳。",
            "符德象賢，譜牒有光。",
            "顧及於我，時運倏傾。",
            "族居萍散，遂殞家聲。",
            "苫塊餘息，僅存其形。",
            "於焉有心，冀我後生。",
            "後生是畏，聖謨炳如。",
            "維時孜孜，無忝厥初。",
            "豈不爾念，爲惜居諸。",
            "無後非孝，匪才若虛。"
        ],
        "title": "命子篇",
        "id": "55f4ae3a-6d53-4cf6-9638-6f38d62f5f23"
    },
    {
        "author": "趙友直",
        "paragraphs": [
            "萬古維乾坤，一生資父母。",
            "乾坤春復春，父母恩難補。",
            "瞻彼林中烏，猶能懷反哺。",
            "矧茲六尺軀，不念劬勞苦。"
        ],
        "title": "墓廬追親",
        "id": "1da9c523-4c93-47cd-a433-731c3e0fb990"
    },
    {
        "author": "趙友直",
        "paragraphs": [
            "出郭雖超俗，塵囂亦蕃駢。",
            "以此感日蹙，擬耕牛山田。",
            "溪湖相輸灌，扁舟恣洄沿。",
            "似茲安樂徑，允可置一椽。",
            "匪自耽寥寂，與彼墳墓牽。"
        ],
        "title": "卜居二首  其一",
        "id": "b525db44-d6c1-4a28-82f4-3363961090f9"
    },
    {
        "author": "趙友直",
        "paragraphs": [
            "吾宗本郊居，勤儉歷幾世。",
            "禮失于野求，力耕真吾事。",
            "古稱識時務，必在賢與智。",
            "用貽厥孫謀，無爲忽去此。",
            "去此亦不難，安居亡所恃。"
        ],
        "title": "卜居二首  其二",
        "id": "16de5873-6caf-4984-9232-50bbfdfc456b"
    },
    {
        "author": "趙友直",
        "paragraphs": [
            "秋高天宇肅，草際霜華冷。",
            "明月流清光，徘徊薜蘿影。",
            "予抱千古懷，其將爲誰騁。",
            "興衰感人事，代謝悲流景。",
            "長歌紫芝篇，醉卧赤松徑。",
            "斯亦聊且娛，榮華非所競。"
        ],
        "title": "秋夜宿瑞象寺寫懷",
        "id": "cd5e47fd-5955-44a1-839d-50b4bd7ad9f7"
    },
    {
        "author": "趙友直",
        "paragraphs": [
            "爾自髫𩬔年，期已領鶚薦。",
            "兩浙多賢豪，論交皆北面。",
            "徊翔踰幾春，尚未輸夙願。",
            "匪無才與猷，良乏明時眷。",
            "力田逢少年，處囊陡爾見。",
            "事績炳寰區，聲華流海甸。"
        ],
        "title": "贈表弟陳萊壽",
        "id": "4a462228-454d-47d9-b148-8b1bc6eedf66"
    },
    {
        "author": "趙友直",
        "paragraphs": [
            "聖王創立制，先務正經界。",
            "羣侯肆兼併，井田隨破壞。",
            "經界紊其坊，曷所辨中外。",
            "三王化邈矣，五霸迭相代。",
            "仲父作內政，兵與農胥頼。",
            "列辟已無周，重俾宗且戴。",
            "偉哉九合功，願執鞭相待。"
        ],
        "title": "擬古二首  其一",
        "id": "a47efad2-9e16-4db9-8585-3b7054b05811"
    },
    {
        "author": "趙友直",
        "paragraphs": [
            "堂堂谷中室，草木恒相鄰。",
            "頃緣出遊衍，室內虛無人。",
            "犬羊窺我間，蹄蹟分擾馴。",
            "穢我衣裳區，安所置其身。",
            "翹然起遐思，結屋依湖濱。",
            "手執羲皇卷，門栽五柳春。",
            "春風一披拂，意恐緇泥塵。"
        ],
        "title": "擬古二首  其二",
        "id": "d5c28515-62ef-430d-8bcb-2947e99ff771"
    },
    {
        "author": "趙友直",
        "paragraphs": [
            "羲皇世遠矣，聖道久粃糠。",
            "縱有魯中叟，彌縫猶未遑。",
            "況復經秦火，燼末誰能匡。",
            "赤帝按劍起，犄角重傍徨。",
            "天運如此耳，不飲之何方。",
            "壺觴輒自引，未肯須臾忘。",
            "匪苟好沉湎，逃名託醉鄉。"
        ],
        "title": "讀靖節集",
        "id": "2d324136-5f2b-4333-b1db-4d1d4a170d40"
    },
    {
        "author": "趙友直",
        "paragraphs": [
            "天命靡有常，空視時運覆。",
            "珍重山間翁，抱道庸自玉。",
            "掀髯發清興，開軒恣遐矚。",
            "空谷閴無人，惟有雲相逐。",
            "山翁爲有知，戀戀情綣縟。",
            "綣縟林中薪，歌已禽聲續。",
            "勿謂有傾頹，維心常位育。",
            "顧我無依歸，猶然嗜幽獨。",
            "願結金蘭交，共茲南山麓。"
        ],
        "title": "贈徐樵隠",
        "id": "85a59828-d5f8-4f64-9cc6-44be11e46d92"
    },
    {
        "author": "趙友直",
        "paragraphs": [
            "舉世墮塵網，我獨愛丘山。",
            "舊業久荒蕪，不去待何年。",
            "棲烏戀故枝，潜魚樂深淵。",
            "物類各有托，予盍歸田園。",
            "决水渠雙注，藏書居數間。",
            "孤松挺後簷，五柳栽門前。",
            "渺渺綴浮雲，淡淡籠輕煙。",
            "蛙鼓池塘畔，鶴唳溪山巔。",
            "微軀足爲樂，稚子堪陪閑。",
            "不受樊籠繫，靈臺復自然。"
        ],
        "title": "歸田園居和陶淵明韻",
        "id": "1ec287d3-6656-4ac7-a810-fea94c55c3b1"
    },
    {
        "author": "趙友直",
        "paragraphs": [
            "宿雨淹無霽，落花翠點苔。",
            "東君今日去，借問幾時回。"
        ],
        "title": "送春",
        "id": "c4bd0ef5-0391-4d1b-a03a-c7cf6daaf763"
    },
    {
        "author": "趙友直",
        "paragraphs": [
            "節遇端陽日，蒲觴滿自斟。",
            "興懷多感舊，弔古漫成吟。"
        ],
        "title": "端午",
        "id": "994c4e98-3d91-40db-9d08-bc06824179ab"
    },
    {
        "author": "趙友直",
        "paragraphs": [
            "一葉井梧飄，雙星忽相值。",
            "却憐參與商，晤會當何夕。"
        ],
        "title": "七夕",
        "id": "a9dad986-1c6b-4694-9ded-b63fda699ee6"
    },
    {
        "author": "趙友直",
        "paragraphs": [
            "久雨初收霽，開窗動我情。",
            "野花含宿淚，山鵲弄新聲。"
        ],
        "title": "初晴",
        "id": "2bac6b80-25e7-49c0-823b-a9b0178a1629"
    },
    {
        "author": "趙友直",
        "paragraphs": [
            "無酒不成別，無詩別不成。",
            "別君詩一首，馬上酒三行。"
        ],
        "title": "贈行",
        "id": "468b5ccd-72ce-4e55-a1fb-b868aa3e3643"
    },
    {
        "author": "趙友直",
        "paragraphs": [
            "景物撩人□，興思百念攢。",
            "亨屯原有定，呼酒拚紅顔。"
        ],
        "title": "景物",
        "id": "59e13d65-e8c2-4af2-85ac-35adb469b440"
    },
    {
        "author": "趙友直",
        "paragraphs": [
            "山河繞故封，常照舊時月。",
            "獨有會稽陵，蕭然成狐窟。"
        ],
        "title": "憶攢宮",
        "id": "942f4786-44ae-48e4-9929-fa9e9b7ab2ff"
    },
    {
        "author": "趙友直",
        "paragraphs": [
            "蘭芎圍絕嶂，圖畫望中懸。",
            "幾度令人慕，登臨學葛仙。"
        ],
        "title": "瞻蘭芎山",
        "id": "ccd9306c-5ea5-44f6-ba06-01a17743185a"
    },
    {
        "author": "趙友直",
        "paragraphs": [
            "孤竹清風迥，尼壇化雨淋。",
            "羣英公樂育，何必羨華簪。"
        ],
        "title": "賦友授徒",
        "id": "e35901ed-e3cc-4f10-8b4b-6b7c2ecbbb7b"
    },
    {
        "author": "趙友直",
        "paragraphs": [
            "谷風吹我戶，襟抱豁然開。",
            "雪向梅邊盡，春從柳上來。",
            "花瓶長綠草，茶碗泛香醅。",
            "逸興難拘縛，尋詩屐破苔。"
        ],
        "title": "山中即景四首  其一",
        "id": "5a51d50f-4511-4772-afb0-d505de60db92"
    },
    {
        "author": "趙友直",
        "paragraphs": [
            "趁此清和景，荷筩酒一吞。",
            "圍棋開北墅，羽扇取南薰。",
            "蘭雨清傳馥，鷗波綠漲紋。",
            "枕書鼾睡處，忽夢到陶君。"
        ],
        "title": "山中即景四首  其二",
        "id": "903bdb75-8a58-4ea1-a82b-d19760a0a75e"
    },
    {
        "author": "趙友直",
        "paragraphs": [
            "故園秋雨後，足跡遍溪山。",
            "月入蘆花冷，風磨柳葉殘。",
            "羣烏亂木末，獨雁咽雲端。",
            "此景堪誰遣，村醪味带酸。"
        ],
        "title": "山中即景四首  其三",
        "id": "af9a04f2-df07-4ecf-a01b-653ee45fe23f"
    },
    {
        "author": "趙友直",
        "paragraphs": [
            "茅屋凍將壓，柴門寒自拴。",
            "掘爐煨芋栗，呵筆寫詩篇。",
            "策杖深山裏，尋梅古洞邊。",
            "誰知居士樂，翻受俗人憐。"
        ],
        "title": "山中即景四首  其四",
        "id": "5c16f281-00f3-4f0f-a1e2-5a293bf0581b"
    },
    {
        "author": "趙友直",
        "paragraphs": [
            "衡門三月景，萬頃浩無窮。",
            "堤柳輕浮碧，野花淨落紅。",
            "小橋溪水漲，曲徑峪雲籠。",
            "牧子橫牛背，前村一笛風。"
        ],
        "title": "暮春即景",
        "id": "388619f8-1cab-4f0a-8fe5-1fca9a96f95f"
    },
    {
        "author": "趙友直",
        "paragraphs": [
            "五月憩孤村，幽情敻不羣。",
            "鷺飛天上雪，鷗渡渚中雲。",
            "翠麥剛纔刈，青苗又復芸。",
            "浮生行樂耳，世事不須論。"
        ],
        "title": "仲夏即景",
        "id": "d3bec029-1764-459c-9df1-79ffe24b7e5e"
    },
    {
        "author": "趙友直",
        "paragraphs": [
            "寰區皆是火，何地避炎官。",
            "散髪松陰下，挂巾石壁間。",
            "詩題疏竹潤，酒入碧筒寒。",
            "不必頻揮羽，清風無汗顔。"
        ],
        "title": "避暑",
        "id": "36930b9b-e531-4c25-be17-08ad075c0263"
    },
    {
        "author": "趙友直",
        "paragraphs": [
            "霜壓危簷冷，蕭條秋滿林。",
            "青雲知己惠，黄菊故園心。",
            "百慮憑祛遣，頹齡仗制禁。",
            "緬思彭澤叟，履運□懷深。"
        ],
        "title": "重九對菊",
        "id": "b93fd5a0-f765-4171-971c-3f248f4cb965"
    },
    {
        "author": "趙友直",
        "paragraphs": [
            "剛迎新歲至，俄驚歲復分。",
            "燒燈明萬戶，爆竹響千門。",
            "愁對梅花咏，强將柏葉吞。",
            "經年心底事，明日付東君。"
        ],
        "title": "己卯歲除夜",
        "id": "9e2f87ee-a122-4f81-8eb2-018ba01afd70"
    },
    {
        "author": "趙友直",
        "paragraphs": [
            "深谷籠幽色，超然味更長。",
            "薰人先欲醉，對客漫斟嘗。",
            "初觸來歌席，猶疑撲酒觴。",
            "主人困坐久，寂寂不聞香。"
        ],
        "title": "蘭邊晚酌",
        "id": "c88de6be-e089-424b-8dab-0ccd20b93a8f"
    },
    {
        "author": "趙友直",
        "paragraphs": [
            "慷慨論交日，情深即故知。",
            "金蘭敦古道，松柏挺奇姿。",
            "屢辱分嘉惠，何繇致我私。",
            "臨風無限思，搔首一嗟咨。"
        ],
        "title": "謝徐隠君屢見惠",
        "id": "1ba334b6-70f8-4681-90d8-408f23226338"
    },
    {
        "author": "趙友直",
        "paragraphs": [
            "儂家好觀水，結屋傍西湖。",
            "荒徑人蹤少，蒼苔鳥蹟無。",
            "交情窮始見，世態燠斯孚。",
            "病嬾疏迎接，偏宜客不呼。"
        ],
        "tags": [
            "西湖"
        ],
        "title": "病中感友不至",
        "id": "83854d6c-0006-48e2-8165-5e4902294307"
    },
    {
        "author": "趙友直",
        "paragraphs": [
            "垂竿終日坐苔磯，兩岸蘆花作雪飛。",
            "魚在深波剛不食，蓑披一片凍雲歸。"
        ],
        "title": "漁",
        "id": "81931fa8-49aa-4412-b062-9279a7341ede"
    },
    {
        "author": "趙友直",
        "paragraphs": [
            "踏破芒鞋力已疲，朝還礪斧採薪兒。",
            "雲深迷却山頭路，戴笠回來雨濕衣。"
        ],
        "title": "樵",
        "id": "1e26cedd-c900-405d-a723-6eb6194dccf9"
    },
    {
        "author": "趙友直",
        "paragraphs": [
            "布穀聲中雨一犁，綠蓑青笠兩相宜。",
            "隴頭枉費驅牛力，旱潦年來未可期。"
        ],
        "title": "耕",
        "id": "c6c6ca6f-1d08-4961-852c-73f3f032799d"
    },
    {
        "author": "趙友直",
        "paragraphs": [
            "相呼相喚出煙堤，冒雨前村膝沒泥。",
            "萬斛愁懷人不解，嗚嗚桐角倚牛吹。"
        ],
        "title": "牧",
        "id": "9acdffa7-b0de-4ee8-b2e4-ab73adac80aa"
    },
    {
        "author": "趙友直",
        "paragraphs": [
            "三尺絲桐太古音，清風明月是知心。",
            "伯牙去後無消息，會見君家契此深。"
        ],
        "title": "承友携琴見訪",
        "id": "a43027e1-b219-44b6-8a6e-3fd2b0f6ef0a"
    },
    {
        "author": "趙友直",
        "paragraphs": [
            "彭澤當年成菊癖，予今亦欲訂蘭盟。",
            "三杯酒向花邊瀉，一首詩從月下賡。"
        ],
        "title": "與友觀蘭",
        "id": "3b415395-2689-4831-95bf-25991144bde2"
    },
    {
        "author": "趙友直",
        "paragraphs": [
            "行到籬邊地滿霜，曩時物物已非常。",
            "自憐失意秋風後，獨有寒花不改香。"
        ],
        "title": "觀菊有感",
        "id": "c64b0c29-5d74-4415-b064-c5a5be091741"
    },
    {
        "author": "趙友直",
        "paragraphs": [
            "世事爭雄一局棋，浮生碌碌鬢成絲。",
            "經年病爲多新釀，竟日忙因檢舊詩。"
        ],
        "title": "與詠道弟述懷",
        "id": "0d329513-b0b0-4b8a-ae9f-9a218cccd67f"
    },
    {
        "author": "趙友直",
        "paragraphs": [
            "千里論交情纍纍，尊酒話別臨溪水。",
            "江南爲有一枝春，願寄故人好相慰。"
        ],
        "title": "贈別二首  其一",
        "id": "35053c29-2a19-40a5-a3c4-efe6a42e464f"
    },
    {
        "author": "趙友直",
        "paragraphs": [
            "年來聚首情何樂，今日匆匆又解携。",
            "千里故交惟藉酒，勸君更把手中巵。"
        ],
        "title": "贈別二首  其二",
        "id": "55e026dd-8d69-4cfb-b909-892b436b1d26"
    },
    {
        "author": "趙友直",
        "paragraphs": [
            "滿路塵囂不耐愁，眠牛岡上自清秋。",
            "霜高木葉流丹冷，宜爲黄花一舉甌。"
        ],
        "title": "秋晚登眠牛岡偶賦",
        "id": "6d411bc0-7fdd-4d38-ab75-18e2281f2d93"
    },
    {
        "author": "趙友直",
        "paragraphs": [
            "天懸一柱鬰崔嵬，海若遥看出不回。",
            "疊岸猶疑鞭石起，獨慚無計覓蓬萊。"
        ],
        "title": "望海尖望海",
        "id": "f63b277d-3710-4dd1-be65-a24fb4c0f3a5"
    },
    {
        "author": "趙友直",
        "paragraphs": [
            "絕巘淩風駕白雲，登臨興後鼓南薰。",
            "朱絃一到無心處，自覺人間無可聞。"
        ],
        "title": "登五龍尖晚歸鼓琴",
        "id": "94ff0241-a1b5-400c-87b9-86175af51d6b"
    },
    {
        "author": "趙友直",
        "paragraphs": [
            "王府原頭芳草芊，却憐杜宇自年年。",
            "停杯試向窗前看，飛盡楊花幾樹綿。"
        ],
        "title": "傷春偶得綿字",
        "id": "e61f790d-cad7-4bba-9b8f-c38ef55527c7"
    },
    {
        "author": "趙友直",
        "paragraphs": [
            "人道芳辰載酒行，予心翻起古今情。",
            "紙錢燒罷歸來後，猶有原頭杜宇聲。"
        ],
        "title": "寒食",
        "id": "a114af38-b9a1-42ad-9954-c8fdc6e311c5"
    },
    {
        "author": "趙友直",
        "paragraphs": [
            "梅雨初晴綠滿陂，忽然乳燕脫巢飛。",
            "詩成高枕惟鼾睡，不向人間怨索離。"
        ],
        "title": "見乳燕",
        "id": "07b67ced-c11c-4f0c-a56b-1bc822e9b08a"
    },
    {
        "author": "趙友直",
        "paragraphs": [
            "竹樓新搆喜初成，爲檢遺編課子程。",
            "山近硯池雲自濕，門無轍迹草偏青。",
            "光團霽月盤書案，翠煖香風透畫屏。",
            "舊業深懷期遠大，心田寸許欲耘耕。"
        ],
        "title": "搆竹樓初成",
        "id": "42691bb9-fb7b-41eb-ac5d-c8dcdcb4afe8"
    },
    {
        "author": "趙友直",
        "paragraphs": [
            "偃息林臯與世違，興來長嘯不妨癡。",
            "素懷欲辟留侯穀，僻性耽茹甪里芝。",
            "漫謂五湖真樂事，須誇三徑足幽棲。",
            "時人何用訊名氏，久矣迂疏不自知。"
        ],
        "title": "漫興二首  其一",
        "id": "fe1a6c7d-c050-4160-b388-6a1d01bcc75c"
    },
    {
        "author": "趙友直",
        "paragraphs": [
            "南軒梅雨晚來頻，雨霽軒清儘可人。",
            "不著東山雙屐齒，偏宜渭水一絲綸。",
            "愁中託酒無辭醉，夢裏看花莫認真。",
            "行樂隨時吾事耳，乾坤何地不容身。"
        ],
        "title": "漫興二首  其二",
        "id": "74132e26-4350-49d8-b89c-0680bc21c27f"
    },
    {
        "author": "趙友直",
        "paragraphs": [
            "湖心一凸起金巒，舉目渾如甑底看。",
            "偃月蒼松多少樹，敲風翠竹兩三竿。",
            "石頭苔蘚痕常濕，葉底楊梅味带酸。",
            "誰學林君來結屋，風光應不讓孤山。"
        ],
        "title": "甑山",
        "id": "979f0cd9-ed3c-4f7b-947b-835cbdb9ce2e"
    },
    {
        "author": "趙友直",
        "paragraphs": [
            "乾坤何處不披圖，覓勝誰從此地過。",
            "三相神功垂舜治，千秋廟貌壯勾湖。",
            "衢通瑞象無塵境，山隔眠牛有坦途。",
            "伏臘歲時同到此，祠前瞻拜一諠呼。"
        ],
        "title": "南源廟",
        "id": "f1c1cfdf-809c-46b2-b770-8fa4c087d28d"
    },
    {
        "author": "趙友直",
        "paragraphs": [
            "萬古湖山一望央，紫陽道脈壯宮牆。",
            "佳朋鱗集互聯榻，多士雲從相共堂。",
            "地有金罍非福瑞，天將玉汝任綱常。",
            "要知學問無他術，只在工夫不怠荒。"
        ],
        "title": "創泳澤書院初成",
        "id": "12b5bf66-37f6-43bf-94e8-d152c95be78f"
    },
    {
        "author": "趙友直",
        "paragraphs": [
            "馳驅數載倦來歸，一任流光暗裏催。",
            "縮首願情忘勢利，斂蹤甘不受輕肥。",
            "動於沼上觀鷗侶，靜在松間共鶴棲。",
            "此外囂囂無別事，編茅插棘護幽扉。"
        ],
        "title": "倦來歸",
        "id": "d62a1e90-ac88-48d3-8bf2-0311ca2adc17"
    },
    {
        "author": "趙友直",
        "paragraphs": [
            "檻外山花照眼明，獨憐幽抱向誰評。",
            "因尋樂處詩爲友，欲破愁城酒作兵。",
            "歌罷倦吟多少句，醉餘强進兩三觥。",
            "春光容易催人老，莫把污名玷此生。"
        ],
        "title": "釋悶",
        "id": "529a510c-1bef-4a79-a4c2-e2f5bb3d49ce"
    },
    {
        "author": "趙友直",
        "paragraphs": [
            "忽逢陰濁氣氤氳，四顧山河盡已昏。",
            "窗外霏霏成細雨，簷端渺渺綴浮雲。",
            "朦朧咫尺人難辨，混沌東西路不分。",
            "若得一番風掃後，依然再覿舊乾坤。"
        ],
        "title": "丙戌春霧",
        "id": "954fde02-e0ca-42ec-894b-e02583d02112"
    },
    {
        "author": "趙友直",
        "paragraphs": [
            "四時天氣促相催，一夜薰風带暑來。",
            "隴畝日長蒸翠麥，園林雨過熟黄梅。",
            "鶑啼春去愁千縷，蝶戀花殘恨幾回。",
            "睡起南窗情思倦，閑看槐蔭滿亭臺。"
        ],
        "title": "立夏",
        "id": "d8f08863-6538-4108-8c6c-febecfecc12f"
    },
    {
        "author": "趙友直",
        "paragraphs": [
            "悶坐書齋學訴春，漫思黄鳥轉傷神。",
            "惟知弄舌嬌和巧，不管行人喜與嗔。",
            "侵曉愛趨紅樹暖，移時又向綠楊新。",
            "始知春燕情何厚，日日相依舊主人。"
        ],
        "title": "聞鶑",
        "id": "5d9599c7-15bf-4db6-9fb0-cd2a14578dd8"
    },
    {
        "author": "趙友直",
        "paragraphs": [
            "曉來一雨忽初收，九畹分香繞碧流。",
            "裛露靈苗凝淺翠，迎風素質拂輕柔。",
            "自甘深谷同巢許，不羨巍階並管周。",
            "物類尚知羞媚世，污名穢節豈吾儔。"
        ],
        "title": "咏蘭",
        "id": "478c12ec-6b73-46f5-be6a-e953b00d0350"
    },
    {
        "author": "趙友直",
        "paragraphs": [
            "天挺英才佐廟廊，千年懋績炳旗常。",
            "懸弧偏喜民生壽，報國還期道體康。",
            "庭有芝蘭呈晚秀，門多桃李毓春芳。",
            "微吟聊助岡陵祝，鶴髪烏紗映鬢霜。"
        ],
        "title": "壽黄有司誕日",
        "id": "ecfee695-4831-4a22-b7f1-bd7d0b4d8829"
    },
    {
        "author": "趙友直",
        "paragraphs": [
            "自與吾朋聊外期，心旌切切望容儀。",
            "聞言回首非因錯，欲語恁欄豈是癡。",
            "春酒破愁難作喜，鶑花供興不成詩。",
            "有時會晤情何限，握手論文到日西。"
        ],
        "title": "待友不至",
        "id": "431c1ae4-3ef1-4aed-8a8c-3fcd65733378"
    },
    {
        "author": "趙友直",
        "paragraphs": [
            "試問春韶光，何事容易老。",
            "一點丹心死不灰，餘生未便委芳草。"
        ],
        "title": "長短句四時問四首  其一",
        "id": "3675a5fb-6a0b-4069-abb0-debc38a47b8d"
    },
    {
        "author": "趙友直",
        "paragraphs": [
            "試問夏祝融，何事苦憑陵。",
            "安得金風起天末，大驅凉雨滌炎蒸。"
        ],
        "title": "長短句四時問四首  其二",
        "id": "574758c8-92b3-4994-abd0-459532701de6"
    },
    {
        "author": "趙友直",
        "paragraphs": [
            "試問秋疏簷，落葉何蕭蕭。",
            "黄花如有故人意，相對籬邊共濁醪。"
        ],
        "title": "長短句四時問四首  其三",
        "id": "71e6df91-3d20-432b-b026-51f4a95ae65c"
    },
    {
        "author": "趙友直",
        "paragraphs": [
            "試問冬滿面，朔風何獵獵。",
            "雪裏梅花度暗香，騷人頗有詩相狎。"
        ],
        "title": "長短句四時問四首  其四",
        "id": "5509f24d-e44f-4da8-9a9e-ea17c60ffb5b"
    },
    {
        "author": "趙友直",
        "paragraphs": [
            "哀哉我弟兮，一夢竟何歸。",
            "堂前紫荆萎，天邊鴻雁離。",
            "曩爾有志青雲技，茲爾回頭萬事非。",
            "黄卷窗前不再展，瑶琴月下誰復揮。",
            "我今爲爾寫哀詞，花箋滴淚聲歔欷。"
        ],
        "title": "悲千二弟",
        "id": "c93256fe-641b-43cb-8f61-2482dc3e000d"
    },
    {
        "author": "趙友直",
        "paragraphs": [
            "龍兮龍兮何時興，雲行雨施天下平。",
            "湫兮湫兮龍之據，龍今去兮留空名。",
            "蒼松倒影肖鱗角，根盤石壁徒崚崢。",
            "當時旱魃爲暴虐，苗禾焦卷皆枯莖。",
            "嗷嗷下民發虔禱，嗟爾無神揚威靈。",
            "予今歌罷龍岡曲，翻令兩腋清風生。"
        ],
        "title": "龍岡歌",
        "id": "0e679a16-d754-47b1-a53f-b2a15c2ffd45"
    },
    {
        "author": "趙友直",
        "paragraphs": [
            "家徒四壁何所有，橫懸三尺電光溜。",
            "牀頭醉看白虹飛，中夜猶驚玉龍吼。",
            "潜倚空山泣鬼神，寒芒逼人動牛斗。",
            "無迺干將是前身，莫邪清淬渾天授。",
            "今者羞爲婦女看，霜稜蟠蟄匣中久。",
            "何日露拔斬長鯨，啟函一展剸犀手。",
            "豪曹湛盧祇自珍，雷煥張華世莫遘。",
            "儻爾識取英雄眸，此時揮霍任馳驟。"
        ],
        "title": "懸劍歌",
        "id": "f0060c38-0d0a-4745-ba35-9a2324ba3125"
    },
    {
        "author": "趙友直",
        "paragraphs": [
            "春雨一犁足郊原，南村北村齊種田。",
            "拋秧落水時競捷，老者在後少者前。",
            "日暮天寒完未得，比鄰來相助插田。",
            "比鄰亦來相助插，如何獨行之士任迍邅。"
        ],
        "title": "種田行",
        "id": "cc22b7b6-cc4c-4799-af93-6706e912d9ab"
    },
    {
        "author": "趙友直",
        "paragraphs": [
            "君不見四更五更月，杜宇口流望帝血。",
            "何爲生子寄別巢，毛羽摧殘悲哽咽。",
            "將亡皎皎賈廉名，而今怨望未休歇。",
            "天運自古有廢興，金甌屹然亦傷缺。",
            "堯舜受禪夏商衰，夷齊孤竹如敝鞋。",
            "且須有酒拚顔赤，莫向東風空戚戚。"
        ],
        "title": "杜宇行",
        "id": "49993c38-d049-4916-ac5c-79d83b468241"
    },
    {
        "author": "趙友直",
        "paragraphs": [
            "牛山之木，於彼空谷。",
            "悠悠我思，孰云勿穀。"
        ],
        "title": "牛山之木四章  其一",
        "id": "f0487666-1363-4eeb-b366-6e18d9e077f8"
    },
    {
        "author": "趙友直",
        "paragraphs": [
            "牛山之木，欣欣其榮。",
            "我有好爵，君子攸寧。"
        ],
        "title": "牛山之木四章  其二",
        "id": "0e0a5763-1e20-448c-8394-3ea086e76c92"
    },
    {
        "author": "趙友直",
        "paragraphs": [
            "木其榮矣，繁霜瘁之。",
            "靜言思之，中心愴而。"
        ],
        "title": "牛山之木四章  其三",
        "id": "84d710cb-b4be-4795-8ba9-855532449cad"
    },
    {
        "author": "趙友直",
        "paragraphs": [
            "木之瘁矣，益厚其根。",
            "我之懷矣，匪善奚敦。"
        ],
        "title": "牛山之木四章  其四",
        "id": "351d72bd-057f-4eb8-b2d7-559f7866b513"
    },
    {
        "author": "趙友直",
        "paragraphs": [
            "有美人兮，在天之東。",
            "瞻之勿及，我心憧憧。"
        ],
        "title": "有美人兮四章  其一",
        "id": "8b18770a-f10f-4854-bcfb-418a71ba6f33"
    },
    {
        "author": "趙友直",
        "paragraphs": [
            "有美人兮，在天之西。",
            "見之勿遂，我心悽悽。"
        ],
        "title": "有美人兮四章  其二",
        "id": "3f2efec9-a4c6-4b28-80c1-728b6f5f3f67"
    },
    {
        "author": "趙友直",
        "paragraphs": [
            "有美人兮，在天之南。",
            "思之勿得，我心惔惔。"
        ],
        "title": "有美人兮四章  其三",
        "id": "e59ecb2f-df81-4534-9d22-91a771f50993"
    },
    {
        "author": "趙友直",
        "paragraphs": [
            "有美人兮，在天之北。",
            "懷之勿已，我心惻惻。"
        ],
        "title": "有美人兮四章  其四",
        "id": "f403717d-eed6-4ad4-978e-0a11872467e8"
    },
    {
        "author": "趙友直",
        "paragraphs": [
            "三北誰人知管仲，五湖何處覓陶朱。",
            "壁間遺墨還堪睹，弔罷靈魂一束芻。"
        ],
        "title": "題壁",
        "id": "1b7d3b06-ed83-46e3-b902-2d022584479e"
    },
    {
        "author": "黎獻",
        "paragraphs": [
            "父子龍門客，衣冠濮邸孫。",
            "海桑塵劫換，文獻故家存。",
            "白璧今橫道，青衫此蓋棺。",
            "風流頓消歇，些罷涕汍瀾。"
        ],
        "title": "挽趙秋曉  其一",
        "id": "59ae6780-7ad9-4d77-a255-50f73ae5e238"
    },
    {
        "author": "黎獻",
        "paragraphs": [
            "嶺海英遊少，詩書旺氣衰。",
            "先生今不起，後死竟安歸。",
            "文曲星何暝，靈光賦又非。",
            "儒宗真可憾，豈但哭吾私。"
        ],
        "title": "挽趙秋曉  其二",
        "id": "6529389e-1f62-4e51-bcd1-017d0e746a9c"
    },
    {
        "author": "黎獻",
        "paragraphs": [
            "淨覺草未宿，先生復踵之。",
            "百年幾英特，三載兩凋萎。",
            "此去無歡日，重逢有夢時。",
            "向來觴詠地，衰柳带斜暉。"
        ],
        "title": "挽趙秋曉  其三",
        "id": "c5445ddd-8510-44f6-a189-e6110633d834"
    },
    {
        "author": "黎獻",
        "paragraphs": [
            "假館慚何補，叨鄰卜偶從。",
            "燈曾分夜讀，歌忍相晨舂。",
            "一壁山河邈，他生飲啄同。",
            "眼前無此屋，風雨憶帡幪。"
        ],
        "title": "挽趙秋曉  其四",
        "id": "a5d18a2d-43e0-450a-9acd-590fe7c6022a"
    },
    {
        "author": "黎獻",
        "paragraphs": [
            "先生仙去上青冥，收拾華詞付六丁。",
            "遺像堂堂千古月，名公落落幾晨星。",
            "文章有子傳燈印，學校無人屬典型。",
            "公論權衡嗟已矣，興言及此涕交零。"
        ],
        "title": "輓陳月橋",
        "id": "405d5365-34f9-4f27-8036-9bd8047cfe0a"
    },
    {
        "author": "黎獻",
        "paragraphs": [
            "承師受業憶同門，如水之交昔有年。",
            "痛哭鴒原情未已，徘徊鵩舍意淒然。",
            "功名早領賢書薦，世業由來家學傳。",
            "碩德晨星嗟已矣，試編遺稿淚潸漣。"
        ],
        "title": "輓陳淡交先生",
        "id": "1c3ef1cb-140c-4fa5-a0af-f85afda72f42"
    },
    {
        "author": "翟佐",
        "paragraphs": [
            "當年汗漫期，蟾窟折危枝。",
            "四海習鑿齒，三生杜牧之。",
            "淒其一聲笛，已矣八哀詩。",
            "忍看亭前柳，青青似舊時。"
        ],
        "title": "挽趙秋曉  其一",
        "id": "ff64ee36-fd3b-4477-a5e4-0c0610b700f5"
    },
    {
        "author": "翟佐",
        "paragraphs": [
            "疇昔追隨日，團頭笑語同。",
            "酒船浮大白，荔圃擘輕紅。",
            "入社慚招亮，忘年肯友戎。",
            "向來觴詠地，古木起悲風。"
        ],
        "title": "挽趙秋曉  其二",
        "id": "6fa830db-fa6a-4f85-a2eb-dc42a1ffacaa"
    },
    {
        "author": "胡駿升",
        "paragraphs": [
            "父子同年錄，雲霄步武高。",
            "功名方夢蟻，宇宙適交鰲。",
            "巖壑淮南隠，詩文太白豪。",
            "九泉不可作，幾些續離騷。"
        ],
        "title": "挽趙秋曉",
        "id": "20788365-71d0-4a65-a944-989655920027"
    },
    {
        "author": "張孺子",
        "paragraphs": [
            "早袖經綸手，歸歟卧首陽。",
            "可憐心錦繡，不補帝衣裳。",
            "祿與名俱靳，身宜壽且康。",
            "互鄉蒙子潔，聞訃重心傷。"
        ],
        "title": "挽趙秋曉",
        "id": "8019af34-b4db-4ed9-976e-21a0d0f4fb68"
    },
    {
        "author": "陳繼善",
        "paragraphs": [
            "燈火南城夜，春風借齒牙。",
            "阿蒙曾刮目，文舉幸通家。",
            "尚渴霏霏誨，翻成起起嗟。",
            "向來觴詠地，衰柳夕陽斜。"
        ],
        "title": "挽趙秋曉",
        "id": "7be35ba9-a248-407f-8438-499152ae50f1"
    },
    {
        "author": "姚燃",
        "paragraphs": [
            "已矣嗟麟趾，青衫正少年。",
            "才優合芸閣，時異倏桑田。",
            "雨散傷同輩，風流瘞九原。",
            "何當芻一束，揮淚玉人前。"
        ],
        "title": "挽趙秋曉  其一",
        "id": "806d2e59-9a03-4093-87f6-7867891189b9"
    },
    {
        "author": "姚燃",
        "paragraphs": [
            "一枕春婆夢，如君亦可悲。",
            "人間無著處，天上有歸期。",
            "光岳失英氣，江湖欠好詩。",
            "莫愁身後事，跨竈有諸兒。"
        ],
        "title": "挽趙秋曉  其二",
        "id": "001707b6-9e96-4685-9159-0ee81e34a71c"
    },
    {
        "author": "梅時舉",
        "paragraphs": [
            "蟾宮年少夢成非，橋梓空分桂一枝。",
            "酒聖詩狂唐太白，筆精墨妙晉羲之。",
            "商山早隔人間世，男子不成天下奇。",
            "聞道寶安埋玉樹，一航秋雨寄相思。"
        ],
        "title": "挽趙秋曉  其一",
        "id": "241c7f6e-2840-4eb9-a197-bc48d638b14a"
    },
    {
        "author": "梅時舉",
        "paragraphs": [
            "自古詩人仕不高，偉人底事占詩豪。",
            "同年親友俱三釜，半壁天傾空二毫。",
            "守我冷官巾與屨，任他巧宦带而袍。",
            "一篇覆瓿生光焰，地下修文想和陶。"
        ],
        "title": "挽趙秋曉  其二",
        "id": "759b54f2-3606-4614-b3a7-3831cbcfd487"
    },
    {
        "author": "釋覺真",
        "paragraphs": [
            "合掌焚香敬揲蓍，數符大衍爲君悲。",
            "生如玄德不爲夭，命許宣尼只自知。",
            "方丈室中曾示病，三生石上又前期。",
            "他年認取本來面，依舊顛僧與退之。"
        ],
        "title": "挽趙秋曉",
        "id": "04e344d5-084d-411a-b39e-c9c643b46966"
    },
    {
        "author": "羅附鳳",
        "paragraphs": [
            "發軔功名髪未華，轉頭世事已堪嗟。",
            "晚栽栗里歸田菊，早看長安得意花。",
            "空憶去鴻留爪跡，祇今舊燕傍誰家。",
            "重尋陳迹真如夢，疏柳殘烟噪暮鴉。"
        ],
        "title": "挽趙秋曉",
        "id": "35a8f05f-e2c0-4cf3-b19d-b641bbf8b297"
    },
    {
        "author": "趙時清",
        "paragraphs": [
            "諸老凋零不忍聞，奈何天又奪斯人。",
            "漢初賈誼曾前席，晉後淵明恥屈身。",
            "尚想醉歸松路月，可堪夢斷草池春。",
            "同宗聞訃尤傷感，老淚無多暗損神。"
        ],
        "title": "挽趙秋曉",
        "id": "8fd2fe95-c417-486a-9ded-0a57bd5cd274"
    },
    {
        "author": "黎善夫",
        "paragraphs": [
            "年時父子記同登，詎意天從杞國傾。",
            "輦路春風三月夢，山莊夜雨十年燈。",
            "率更帖墨知魁梧，庾信文章邁老成。",
            "二妙風流今已矣，薤歌賦罷淚沾膺。"
        ],
        "title": "挽趙秋曉  其一",
        "id": "fe03c2ef-cb2d-4175-8a57-d2ed41a5d72e"
    },
    {
        "author": "黎善夫",
        "paragraphs": [
            "十載荒村共亂離，雲龍上下憶追隨。",
            "生前已飽撞鐘問，死後方傳覆瓿詩。",
            "此夕巷歌誰忍發，他年鄰笛自應悲。",
            "傷心豈爲幽冥負，重爲斯文一涕洟。"
        ],
        "title": "挽趙秋曉  其二",
        "id": "cced349b-bcea-4fa8-aee9-07f41e55ed7a"
    },
    {
        "author": "鄧元奎",
        "paragraphs": [
            "文星隕向鳳臺城，凶訃傳來驗奠楹。",
            "天若假年加富貴，人生夢枕做功名。",
            "謫僊詩在晚唐重，坡老身亡兩蜀輕。",
            "豪邁如今存者幾，惜乎吾道重傷情。"
        ],
        "title": "挽趙秋曉",
        "id": "3ee7df60-11b7-45d7-b858-77fb13bec4b4"
    },
    {
        "author": "葉特",
        "paragraphs": [
            "枕竅榮名未一炊，谷陵事異賸堪悲。",
            "應嗟公子猶麟趾，無奈宗周已黍離。",
            "更恨并州同逆旅，何堪蒿里致哀詞。",
            "詩書種有諸郎在，公死猶如未死時。"
        ],
        "title": "挽趙秋曉",
        "id": "8bdfc719-13cb-472d-accc-a854a2d54514"
    },
    {
        "author": "張震龍",
        "paragraphs": [
            "蚤歲看花遍上都，謂宜東序著河圖。",
            "亭亭玉樹風前皎，浩浩璇源夜半枯。",
            "自是死生存定數，絕憐神駿蹶長途。",
            "此行不返神清洞，應抗龍髯去鼎湖。"
        ],
        "title": "挽趙秋曉",
        "id": "99f798d4-5d4c-4bce-95d0-f1703175b135"
    },
    {
        "author": "李昌辰",
        "paragraphs": [
            "諸老之中骨相奇，天胡遽使哲人萎。",
            "每懷釣月池邊樂，尚憶編茅亭下詩。",
            "隔面樹雲勞我夢，傷心薤露爲君悲。",
            "典型已矣嗟何及，腸斷天寒日暮時。"
        ],
        "title": "挽趙秋曉",
        "id": "c2e32d21-5e08-4070-a46d-efa6e555a82c"
    },
    {
        "author": "張昭子",
        "paragraphs": [
            "亭亭玉樹世間稀，天與科名不與時。",
            "倍厚每生同族敬，風流多結貴遊知。",
            "吾於魯肅情偏厚，客謂文園疾莫支。",
            "撫几自悲還自慨，喜君跨竈有諸兒。"
        ],
        "title": "挽趙秋曉  其一",
        "id": "1b9d146d-27a0-43aa-aff3-df1d8653a86a"
    },
    {
        "author": "張昭子",
        "paragraphs": [
            "家住青山擅一丘，菜畦花圃足夷猶。",
            "哲人造物何慳壽，公子平生不識愁。",
            "雞黍情緣成夢斷，鶑花心性蓋棺休。",
            "草亭吟卷今猶在，讀向西風老淚流。"
        ],
        "title": "挽趙秋曉  其二",
        "id": "42fabb90-67e6-4cc3-80db-0c3997560bfa"
    },
    {
        "author": "黎伯元",
        "paragraphs": [
            "一榜科名萃此門，當時盛事詫衣冠。",
            "文章爾雅向歆上，標致風流晉漢間。",
            "淚灑銅駝已荆棘，眼看華屋又邱山。",
            "貞元朝士今誰在，些罷招魂淚雨漫。"
        ],
        "title": "挽趙秋曉",
        "id": "af4a5164-573f-4626-bb0e-f6e294358603"
    },
    {
        "author": "陳師善",
        "paragraphs": [
            "風低健翮偶南翔，收斂虹霓萬丈光。",
            "江左諸賢慕安石，貞元朝士獨劉郎。",
            "尚期意氣風雲會，竟老英雄潦霧鄉。",
            "如此典型今已矣，天乎莫詰意茫茫。"
        ],
        "title": "挽趙秋曉  其一",
        "id": "88173bd8-3fe8-49e7-8bf4-d492e624ad7c"
    },
    {
        "author": "陳師善",
        "paragraphs": [
            "驚呼事定隔存亡，天地無情此恨長。",
            "冷落席門憐曲逆，凄凉詩法憶濠梁。",
            "此生結習緣猶淺，晚景追陪愿未償。",
            "珍重韓公遺稿在，忍將展翫怕情傷。"
        ],
        "title": "挽趙秋曉  其二",
        "id": "ca31007d-b4e1-4f87-8853-a2e6aa1a1a27"
    },
    {
        "author": "吳澤",
        "paragraphs": [
            "我思至人，遊心唐虞之帝廷。",
            "上下數千載，迥如雲霄疇與京。",
            "臯夔禮樂表世則，克紹周孔流芳聲。",
            "斯文在茲幸不墜，亙古永懷惟六經。"
        ],
        "title": "古有所思",
        "id": "e40d4bb8-66f9-464e-8d67-862a71c49514"
    },
    {
        "author": "李蟠",
        "paragraphs": [
            "單閼多餘慶，清時得偉人。",
            "德隆荀氏操，學慕孟軻醇。",
            "久媿溝中斷，常親席上珍。",
            "征帆忽西去，悵望宛溪濱。"
        ],
        "title": "送德基",
        "id": "8ce40e14-a00c-4db2-90e1-99c089f81589"
    },
    {
        "author": "李蟠",
        "paragraphs": [
            "北林蒼翠拱岩闉，中起紅樓迥照人。",
            "四面山河千古在，百年城市一朝新。",
            "夜深燈火明沙路，秋冷笙歌擁畫輪。",
            "莫訝使君頻宴樂，欲令盍郡物皆春。"
        ],
        "title": "辰光門",
        "id": "518149a1-a46a-474d-927b-34962a3a5b0c"
    },
    {
        "author": "陸正",
        "paragraphs": [
            "結褵事君子，誓作形與影。",
            "人事多乖戾，彼此睽燕郢。",
            "尺書沉素鱗，啼鵑催逝景。",
            "妾命詎終薄，君心那得冷。",
            "開簾花撲面，淚落紛如綆。"
        ],
        "title": "古意",
        "id": "5399f393-7552-4033-8f5c-2ac234e00dc4"
    },
    {
        "author": "李士會",
        "paragraphs": [
            "人民城郭駭俱非，從此西遷西復西。",
            "曾是萬家雄井邑，依然一段好山溪。",
            "津無可鎖沈江渚，市不聞鐘委草泥。",
            "碑碣更隨年月換，興亡往事向誰稽。"
        ],
        "title": "銀城舊縣",
        "id": "8c11db63-ff5e-432e-bb60-534e7a27e890"
    },
    {
        "author": "李士會",
        "paragraphs": [
            "自古殺忠良，多用巧中傷。",
            "不驅飛作鬼，那得檜封王。",
            "有士冤狴犴，無辜忤廟堂。",
            "至今流斥地，人說薛家塘。"
        ],
        "title": "薛家塘",
        "id": "19c4c525-e933-4ab5-9795-5e5572af38dc"
    },
    {
        "author": "李士會",
        "paragraphs": [
            "千古空傳長樂溪，誰知樂極已生悲。",
            "凄烟斷礎祝家市，落日荒城柳尹祠。",
            "上起何年無信史，中更鉅變有殘碑。",
            "青峰峰下躊躇意，說與時人未必知。"
        ],
        "title": "長樂舊縣",
        "id": "aaf8d892-1bec-4672-a06e-df67c15fcebf"
    },
    {
        "author": "張紹文",
        "paragraphs": [
            "清溝泂寒波，怪石亂扶擁。",
            "輕風捲濃雲，天際孤月湧。",
            "主人宴親賓，會合意彌重。",
            "列炬照寒梅，繁星粲脩隴。",
            "清香逼詩魂，吟興欲飛動。",
            "酩酊歸去來，嚴城角三弄。"
        ],
        "title": "雲溪叔父賜飲大梅花下以疏影橫斜暗香浮動分韻得動字",
        "id": "30065a86-af74-4166-aec0-84133b26a44c"
    },
    {
        "author": "張紹文",
        "paragraphs": [
            "立馬鍾山路，斜陽鎖亂峰。",
            "斷碑生綠蘚，古道立青松。",
            "春事梅邊覺，鄉愁酒後濃。",
            "興亡多感慨，我輩復情鍾。"
        ],
        "title": "鍾山路間",
        "id": "8acc4270-2106-40e6-a2c0-f0332c543bdb"
    },
    {
        "author": "張紹文",
        "paragraphs": [
            "爛漫家山景物妍，西風收拾下蠻牋。",
            "半分寒事梅花裏，一段幽懷夕照邊。",
            "漁唱凄凉招野色，雁行縹緲带晴烟。",
            "淮山只在欄干北，目送飛雲重黯然。"
        ],
        "title": "自維揚辭親暫歸里中登樓有作",
        "id": "3216f7bb-0425-46e7-ad0a-688b582daff1"
    },
    {
        "author": "張紹文",
        "paragraphs": [
            "喜得歸來席未安，又携書劍上江干。",
            "莫陪親戚話情愫，空指溪山說肺肝。",
            "客路幾程來杳杳，天涯一棹去漫漫。",
            "故鄉又被江雲隔，寫得詩成欲寄難。"
        ],
        "title": "自淮陽還里中抵舍一夕即爲通川之行",
        "id": "ea7485cb-1942-46d5-8926-492bd426c8db"
    },
    {
        "author": "張紹文",
        "paragraphs": [
            "小院春寒閉寂寥，東風吹雪未全消。",
            "山茶謝了梅花落，移得詩情上柳條。"
        ],
        "title": "小院",
        "id": "cbfb6610-c802-4914-8cf5-6c16b377eac2"
    },
    {
        "author": "張紹文",
        "paragraphs": [
            "醉鄉詩筆是生涯，短短蠻牋字字斜。",
            "沉水一株烟未斷，半窗寒月上梅花。"
        ],
        "title": "醉鄉",
        "id": "440a73e6-fc33-4249-bf6f-a3bdc69edd22"
    },
    {
        "author": "張紹文",
        "paragraphs": [
            "松逕轉幽密，一程深一程。",
            "濤聲在平地，月色正三更。",
            "僧定欲喚起，鶴眠頻夢驚。",
            "曉來真富貴，露葉綴珠瓔。"
        ],
        "title": "山庵夜宿呈深居先生",
        "id": "df441de7-1927-4035-93c6-7750b9efc645"
    },
    {
        "author": "張紹文",
        "paragraphs": [
            "無意覓封侯，來從長史遊。",
            "辭章唐韻度，人物晉風流。",
            "花影天壇午，松聲月澗秋。",
            "登臨盡詩境，分我半山不。"
        ],
        "title": "送梁中砥入道從三茅許松谿",
        "id": "f4b26433-b2c8-4d50-ba50-2235bd4ccc20"
    },
    {
        "author": "張紹文",
        "paragraphs": [
            "電挾雷聲迅，風將雨脚多。",
            "須臾寂無有，造化果如何。",
            "饑鼠撼幃竹，哀蛩語徑莎。",
            "披衣起中夜，有感寄長歌。"
        ],
        "title": "即事  其一",
        "id": "2f9c8e1b-b24f-4176-a959-7cc55e065852"
    },
    {
        "author": "張紹文",
        "paragraphs": [
            "地迥秋聲遠，山空野興多。",
            "宦游聊爾耳，疏嬾奈吾何。",
            "摇落驚黄葉，推敲步綠莎。",
            "新凉大自在，對酒且高歌。"
        ],
        "title": "即事  其二",
        "id": "75107216-e8b9-4419-96e5-3c33f77e68b6"
    },
    {
        "author": "張紹文",
        "paragraphs": [
            "楊柳和烟翠不分，東風吹雨上離樽。",
            "茝絃調急難藏恨，燕子樓高易斷魂。",
            "錦字書成春夢遠，玉壺淚滿夜燈昏。",
            "馬蹄想過長亭路，細與蕭郎認去痕。"
        ],
        "title": "春閨怨效唐才調集體",
        "id": "f4bf9f39-7b52-4d91-8b25-c28a0cbfadaf"
    },
    {
        "author": "張紹文",
        "paragraphs": [
            "登高便可豁雙明，吟外還能見物情。",
            "南北盛衰關大數，英雄得失總虛名。",
            "莫雲千里鄉心遠，寒雁一聲秋意清。",
            "江上白鷗應笑我，等閑虛負水邊盟。"
        ],
        "title": "江亭晚眺",
        "id": "303fe759-875a-4028-9cf8-c6dd67eccd26"
    },
    {
        "author": "張紹文",
        "paragraphs": [
            "三間書屋年年在，一點禪燈夜夜明。",
            "門外青苗渾不見，半山松竹自秋聲。"
        ],
        "title": "定林",
        "id": "388b116b-013c-4e0e-88b0-3a3b470d4b5a"
    },
    {
        "author": "張紹文",
        "paragraphs": [
            "卸却征衣卧客窗，移床切莫近寒螀。",
            "空階一雨淒凉甚，不怨梧桐怨夜長。"
        ],
        "title": "金陵道中晚宿",
        "id": "3eb17712-7001-4f2e-86b7-cc0a37eec27e"
    },
    {
        "author": "張紹文",
        "paragraphs": [
            "金鴨香殘酒半醒，夜深寒月過西櫺。",
            "可憐心事無人識，詩眼與燈相對青。"
        ],
        "title": "夜坐",
        "id": "db89d092-8abc-4a0d-b2f5-1f339c1d8514"
    },
    {
        "author": "張紹文",
        "paragraphs": [
            "曉雲扶日上高梧，一枕春酲困未蘇。",
            "山鳥不知如許事，隔窗猶自勸提壺。"
        ],
        "title": "絕句二首  其一",
        "id": "d57171d5-4f72-4c56-96cd-fca868297307"
    },
    {
        "author": "張紹文",
        "paragraphs": [
            "雨過盤池起綠波，夜來添得幾圓荷。",
            "單衣不奈春寒惡，却美楊枝挾纊多。"
        ],
        "title": "絕句二首  其二",
        "id": "139645ac-592d-4c31-88e3-5dd9f367d1e7"
    },
    {
        "author": "池州府學生",
        "paragraphs": [
            "生爲大宋人，死爲大宋鬼。",
            "何以洗此污，清溪一泓水。"
        ],
        "title": "哭趙昴發",
        "id": "9c154778-bcc9-470c-ad7d-b264150d1433"
    },
    {
        "author": "韋奇",
        "paragraphs": [
            "齊齋老子今安在，一去人間餘廿載。",
            "白衣蒼狗幾千回，惟有溪山長不改。",
            "吳興勝概誇玉湖，鵝溪一幅玄暉圖。",
            "天光上下渺無極，寒玉倒浸清冰壺。",
            "晴波萬頃瑩如洗，一卷石向波心起。",
            "先生具眼此結廬，收拾溪山入詩裏。",
            "漁人艇子時往還，笭箵擲下前溪灣。",
            "一聲欸乃水天碧，回頭却羨沙鳥閑。",
            "樓高望極情思遠，前揖衡山後蒼弁。",
            "陌頭楊柳幾春風，當年曾識齊齋面。",
            "我今懷古心悠悠，古人不見今人愁。",
            "夕陽收盡暝烟浮，扁舟載月歸來休。"
        ],
        "tags": [
            "衡山"
        ],
        "title": "題倪文昌玉湖書院",
        "id": "0337138e-3dc8-4b6a-91df-ebd2ca4818ed"
    },
    {
        "author": "韋奇",
        "paragraphs": [
            "撥灰煨芋子，带溼爇松枝。"
        ],
        "title": "句  其一",
        "id": "118783d0-4eac-4a04-9a45-ba5f1fc4dfb7"
    },
    {
        "author": "韋奇",
        "paragraphs": [
            "林缺添松補，籬疏倩菊遮。"
        ],
        "title": "句  其二",
        "id": "653e1843-f869-4a97-ae8d-a68e6516c20c"
    },
    {
        "author": "韋奇",
        "paragraphs": [
            "敗壁蝸黏篆，空階蚓結樓。"
        ],
        "title": "句  其三",
        "id": "2d64db02-0231-4f62-8eec-285e0733ab38"
    },
    {
        "author": "韋奇",
        "paragraphs": [
            "窗破入雲氣，林疏漏月痕。"
        ],
        "title": "句  其四",
        "id": "f78cb4f8-b5d3-4b86-b1f4-ce5c59dc0f5d"
    },
    {
        "author": "韋奇",
        "paragraphs": [
            "野黑雞聲顫，林深燐火明。"
        ],
        "title": "句  其五",
        "id": "d8343d3c-ba3d-4e14-8a74-72103822b8fa"
    },
    {
        "author": "韋奇",
        "paragraphs": [
            "病多諳藥性，吟苦識詩情。"
        ],
        "title": "句  其六",
        "id": "2342a61d-dd23-4d81-ab50-8fd6670902bd"
    },
    {
        "author": "韋奇",
        "paragraphs": [
            "黄犢拖犁倦，青帘說酒清。"
        ],
        "title": "句  其七",
        "id": "b1c44e09-f00c-4b54-a24d-00699a9002d5"
    },
    {
        "author": "韋奇",
        "paragraphs": [
            "山風噓冷信，簷溜管離情。"
        ],
        "title": "句  其八",
        "id": "3e5af8dd-9cb5-44a0-beeb-a3e3cdebeaa5"
    },
    {
        "author": "戚明瑞",
        "paragraphs": [
            "藍田戰秦將，子嬰豎降幘。",
            "至今柏樹精，疑是卧龍魄。"
        ],
        "title": "詩一首",
        "id": "1e17e316-a0a2-4913-b55f-094e449cece4"
    },
    {
        "author": "戚明瑞",
        "paragraphs": [
            "舊夢不堪遊螘國，生涯只合在漁舟。"
        ],
        "title": "句  其一",
        "id": "75a7302a-635b-4f27-8f41-246ed5a6b24d"
    },
    {
        "author": "戚明瑞",
        "paragraphs": [
            "鵂鶹歡喜舞南風。"
        ],
        "title": "句  其二",
        "id": "30e2d3d6-9130-445a-b4a6-e7f79c163c7b"
    },
    {
        "author": "戚明瑞",
        "paragraphs": [
            "老槐陰下吹箜篌。"
        ],
        "title": "句  其三",
        "id": "2573f548-948f-467d-98b1-d0a9dec360ad"
    },
    {
        "author": "戚明瑞",
        "paragraphs": [
            "纔聽黄鸝便斷腸。"
        ],
        "title": "句  其四",
        "id": "bae8cfe3-5698-4f3f-a08a-55bef8e3e794"
    },
    {
        "author": "戚明瑞",
        "paragraphs": [
            "望帝花飛春尚寒。"
        ],
        "title": "句  其五",
        "id": "e9d3e3be-62f6-4025-b8af-c076cfda8133"
    },
    {
        "author": "許庚",
        "paragraphs": [
            "值雨花無怨，留春鳥自謀。"
        ],
        "title": "句  其一",
        "id": "9edbfaa8-23f4-42e9-8f56-c0f71ae25fea"
    },
    {
        "author": "許庚",
        "paragraphs": [
            "思苦無一字，意來成數篇。"
        ],
        "title": "句  其二",
        "id": "f2378f6c-5218-43f3-8d38-6cd5d8c96789"
    },
    {
        "author": "許庚",
        "paragraphs": [
            "花盡辜啼鳥，麻深沒過人。"
        ],
        "title": "句  其三",
        "id": "b95d998c-22a3-46fc-858d-63dc167f83d4"
    },
    {
        "author": "許庚",
        "paragraphs": [
            "硯潤浮殘墨，琴乾響斷弦。"
        ],
        "title": "句  其四",
        "id": "37fadc47-8e40-4b8f-aee8-f9500e533e1a"
    },
    {
        "author": "許庚",
        "paragraphs": [
            "壯歲期加進，新吟未敢編。"
        ],
        "title": "句  其五",
        "id": "7169facc-4c0a-4e00-9777-6312bfde9d54"
    },
    {
        "author": "許庚",
        "paragraphs": [
            "頓超捷進脫，故習肩前修。"
        ],
        "title": "句  其六",
        "id": "ffc12be4-82c7-48ae-9e55-01854283a221"
    },
    {
        "author": "洪光基",
        "paragraphs": [
            "千古精忠日月光，恨無麟筆寫堂堂。",
            "遷家恥作梁江總，辟穀誰知韓子房。",
            "死後十年應有待，輕生萬里故非狂。",
            "有兒可拾江邊骨，須信人亡道不亡。"
        ],
        "title": "挽疊山先生",
        "id": "c79ee9d5-1621-4e60-beb2-43c5269b9fc5"
    },
    {
        "author": "徐崧",
        "paragraphs": [
            "成仁取義在於斯，一死君恩報未遲。",
            "杲日當空存正氣，狂瀾砥柱起常彝。",
            "孔明未復中原鼎，鵬舉空搴二帝旂。",
            "可恨奸回移宋祚，闔門厲鬼泣秦師。"
        ],
        "title": "絕命詩",
        "id": "4c830834-076b-4a6b-a44c-390cd9f8b79e"
    },
    {
        "author": "咸淳士人",
        "paragraphs": [
            "鼙鼓驚天動地來，九州赤子哭哀哀。",
            "廟堂不問平戎策，多把金錢媚秀才。"
        ],
        "title": "刺賈平章",
        "id": "86d42f30-dc72-4678-87bd-edc398cdfd4f"
    },
    {
        "author": "咸淳士人",
        "paragraphs": [
            "厚我藩垣長彼貪，不然銜璧小邦男。",
            "廟堂從諫真如轉，竟用先生策第三。"
        ],
        "title": "刺賈似道",
        "id": "07f4a0cd-1574-4b90-9186-76bb89aae64a"
    },
    {
        "author": "咸淳士人",
        "paragraphs": [
            "深院無人草已荒，漆屏金字尚煇煌。",
            "祇知事去身宜去，豈料人亡國亦亡。",
            "理考發身端自有，鄭人應夢果何祥。",
            "卧龍不肯留渠住，空使晴光滿畫牆。"
        ],
        "title": "刺賈秋壑詩  其一",
        "id": "f6f50d2d-42d0-4923-b7b1-e746acb841b5"
    },
    {
        "author": "咸淳士人",
        "paragraphs": [
            "事到窮時計亦窮，此行難倚鄂州功。",
            "木棉庵上千年恨，秋壑堂中一夢空。",
            "石砌苔稠猿步月，松庭葉落鳥呼風。",
            "客來未用多惆悵，試向吳山望故宮。"
        ],
        "title": "刺賈秋壑詩  其二",
        "id": "50f5e2da-57b8-42e5-b310-6198c8516e63"
    },
    {
        "author": "咸淳士人",
        "paragraphs": [
            "老壑曾居葛嶺西，遊人誰敢問蘇隄。",
            "勢將覆餗不回首，事到出師方噬臍。",
            "廢圃久無人作主，敗垣惟有客留題。",
            "算來祇有孤山耐，依舊梅花片月低。"
        ],
        "title": "題賈似道養樂園",
        "id": "ac6b3348-b0e0-4319-afd4-d4539034d145"
    },
    {
        "author": "臨安人",
        "paragraphs": [
            "滿頭青，都是假。",
            "這回來，不作耍。"
        ],
        "title": "臨安謠",
        "id": "c38638c4-6bf4-44fb-9f81-1541aedd9e1a"
    },
    {
        "author": "王濟源",
        "paragraphs": [
            "希武何意出山中，心事當年漢卧龍。",
            "行止但憑天作主，別離初不淚沾胸。",
            "定知晚菊能存節，未必寒松肯受封。",
            "大義昭明千載事，前程儘更好從容。"
        ],
        "title": "和疊山先生韻",
        "id": "09eed6dd-cb87-48e7-9f64-3ebf7c96b3ae"
    },
    {
        "author": "張子惠",
        "paragraphs": [
            "打硬修行三十年，如今訂驗是儒仙。",
            "人皆屈膝甘爲下，公獨高聲駡向前。",
            "此去好憑三寸舌，再來不值一文錢。",
            "到頭畢竟全清節，留取芳名萬古傳。"
        ],
        "title": "送疊山先生北行",
        "id": "e814538b-c703-4aa1-8e68-3b9ea924888a"
    },
    {
        "author": "魏天應",
        "paragraphs": [
            "萬疊青山只麽青，從容時止又時行。",
            "斯文未喪予何畏，舉世隨流我獨清。",
            "日月精忠今古在，丘山道義死生輕。",
            "吾翁鐵脊文翁似，無愧淵明與孔明。"
        ],
        "title": "和疊山先生韻  其一",
        "id": "5cce1369-c4c7-470c-a5a4-d79c9564f9fb"
    },
    {
        "author": "魏天應",
        "paragraphs": [
            "先生心事炳丹青，顧影何曾愧獨行。",
            "商嶺芝能如橘隠，首陽粟不似薇清。",
            "綱常正要身扶植，出處端爲世重輕。",
            "安得寒泉來會宿，參同極論到天明。"
        ],
        "title": "和疊山先生韻  其二",
        "id": "d289e4ad-c7f5-4b45-88d0-4e1e102f49e1"
    },
    {
        "author": "蔡正孫",
        "paragraphs": [
            "山色愁予渺渺青，平生心事杜鵑行。",
            "霜饕雪虐天終定，歲晚江空冰自清。",
            "肩上綱常千古重，眼前榮辱一毫輕。",
            "離明坤順文箕事，此是先生素講明。"
        ],
        "title": "和疊山先生韻",
        "id": "6b0780c4-cf09-4948-b1c9-bd55a9a0169a"
    },
    {
        "author": "蔡正孫",
        "paragraphs": [
            "簑下清風笠下煙，一篙三板插秧船。",
            "田家午饁行厨薄，盡在青裙兩擔肩。"
        ],
        "title": "冷田村",
        "id": "27d62b50-0876-4590-bc74-5951a9318a33"
    },
    {
        "author": "陳達翁",
        "paragraphs": [
            "孤忠不忘綉衣時，跳足徉狂老亂離。",
            "鸚鵡不能逃圈網，麒麟寧肯受鞭羈。",
            "半生苦被名相誤，萬里甘將死自期。",
            "今日如公能有幾，此身無愧作男兒。"
        ],
        "title": "送疊山先生北行",
        "id": "4203896c-8850-47e1-8e57-76469171a8a6"
    },
    {
        "author": "朱宮人",
        "paragraphs": [
            "既不辱國，幸免辱身。",
            "世食宋祿，羞爲北臣。",
            "妾輩之死，守於一貞。",
            "忠臣孝子，期以自新。"
        ],
        "title": "遺詩",
        "id": "7dc92189-43d8-454c-84f2-22bef1c66500"
    },
    {
        "author": "王氏",
        "paragraphs": [
            "君王不幸妾當災，棄女拋男逐馬來。",
            "夫面不知何日見，妾身還是幾時回。",
            "兩行怨淚頻偷滴，一對愁眉怎得開。",
            "遥望家鄉何處是，存忘兩字苦哀哉。"
        ],
        "title": "題清風嶺崖石",
        "id": "043a8f71-4f09-4375-b540-588d1543a006"
    },
    {
        "author": "汪元量",
        "paragraphs": [
            "□□□□□□□，□□□□□□□。",
            "□□□□□地動，兵前草木挾風寒。",
            "計窮但覺歸降易，事定方知進退難。",
            "獻宅乞爲祈請使，酣歌食肉愧田單。"
        ],
        "title": "□□□",
        "id": "f8eeb254-bafb-4697-96fb-8999b6f5799d"
    },
    {
        "author": "汪元量",
        "paragraphs": [
            "萬里起青烟，旌旗若湧泉。",
            "國家開氣數，陵谷見推遷。",
            "避難渾無地，偷生頼有天。",
            "夜來聞大母，已自納降箋。"
        ],
        "title": "和徐雪江即事",
        "id": "8d722482-013a-4689-9b80-ed180eac576c"
    },
    {
        "author": "汪元量",
        "paragraphs": [
            "原缺三十八字。"
        ],
        "title": "二月初八日左丞相吳堅右□□□□□樞密使謝堂參政密  其一",
        "id": "74117ee5-6480-4e96-9b92-cc27b3071c4f"
    },
    {
        "author": "汪元量",
        "paragraphs": [
            "巵江海蛟□□□母子悲□□□□□□□□征詩。"
        ],
        "title": "二月初八日左丞相吳堅右□□□□□樞密使謝堂參政密  其二",
        "id": "3d275536-f5f3-4192-afad-71a8dd5d42c3"
    },
    {
        "author": "汪元量",
        "paragraphs": [
            "風吹腥氣滿樓臺，獨倚闌干十二回。",
            "天入越江龍逝去，雨昏吳市燕飛來。",
            "旌旗閃閃千帆過，簾幙重重一笛哀。",
            "惆悵玉環何處在，海棠猶自向人開。"
        ],
        "title": "望海樓獨立",
        "id": "0f625265-8d89-4bfb-9a65-f96e8f668a2c"
    },
    {
        "author": "汪元量",
        "paragraphs": [
            "城南城北草芊芊，滿地干戈已惘然。",
            "燕燕鶑鶑隨戰馬，風風雨雨渡江船。",
            "小儒愁劇吟如哭，老子歌闌醉欲眠。",
            "一夜春寒花命薄，亂飄紅紫下平川。"
        ],
        "title": "吳山曉望",
        "id": "fa02a503-ae25-42af-a2ce-f917cc50ef8a"
    },
    {
        "author": "汪元量",
        "paragraphs": [
            "錢塘門外看新晴，舞蜨游蜂沒一星。",
            "風挾斷雲橫北巘，烟隨飛雨度南屏。",
            "蘇隄柳樹照波綠，吳苑麥苗連地青。",
            "邂逅尋詩過嶺去，鼓鞞聲震浙江亭。"
        ],
        "title": "同毛敏仲出湖上由萬松嶺過浙江亭",
        "id": "52b0e293-b68e-4376-bdf7-8261f9bfd937"
    },
    {
        "author": "汪元量",
        "paragraphs": [
            "細柳和烟舞溼雲，落花隨水送歸春。",
            "門東□□□應噪，江上白鷗誰肯馴。",
            "朱子不仁唐逆賊，□□□□誑漢忠。",
            "離亭一笛悲風急，君賦秦州□□□。"
        ],
        "title": "客感和林石田",
        "id": "f88a6ccf-dcad-4292-8c31-b326bae30ce7"
    },
    {
        "author": "汪元量",
        "paragraphs": [
            "翠華扶輦出彤庭，蜜炬星繁天未明。",
            "鵷鷺分行江上別，熊羆從駕雨中行。",
            "綠波淼淼浮三殿，紫禁沈沈斷六更。",
            "惟有周遭山似洛，不堪回首淚縱橫。"
        ],
        "title": "感慈元殿事",
        "id": "ed08066a-8c26-44ec-948b-007d1c23bb1b"
    },
    {
        "author": "汪元量",
        "paragraphs": [
            "錢塘江上龍光死，錢王宮闕今如此。",
            "白髪宮娃作遠遊，漠漠平沙千萬里。",
            "西北高樓白雲齊，欲落未落日已低。",
            "古人不見今人去，江水東流烏夜啼。"
        ],
        "tags": [
            "钱塘江"
        ],
        "title": "錢塘歌",
        "id": "c4ba661e-aba9-4c56-b854-0212af4e2039"
    },
    {
        "author": "汪元量",
        "paragraphs": [
            "去去馬空冀北，行行鶴度遼東。",
            "彈鋏三千客裏，囊錐十九人中。",
            "杜子肯依嚴武，孔融不下曹公。",
            "南八男兒如此，殺身方是英雄。"
        ],
        "title": "別楊駙馬",
        "id": "65e902ec-ee1e-4b38-b033-927874176403"
    },
    {
        "author": "汪元量",
        "paragraphs": [
            "避難不知寒食，和愁又過清明。",
            "都下紛紛躍馬，湖邊恰恰啼鶑。"
        ],
        "title": "清明",
        "id": "d4e58231-a89c-45ea-a802-e164b9a7cc9d"
    },
    {
        "author": "汪元量",
        "paragraphs": [
            "餓死首陽二子，偷生商嶺四翁。",
            "劉項稱王稱霸，關張無命無功。"
        ],
        "title": "讀史",
        "id": "192abf58-0ec9-4733-b413-fd0f0a17f1a7"
    },
    {
        "author": "汪元量",
        "paragraphs": [
            "王侯多第宅，草滿玉闌干。",
            "縱有春光在，人誰看牡丹。"
        ],
        "title": "廢宅",
        "id": "7d08fa4c-9be9-438c-a1ca-5637179611ee"
    },
    {
        "author": "汪元量",
        "paragraphs": [
            "越女爲驅虜，朝來攬鏡慵。",
            "欲梳新墮馬，忍□□□□。"
        ],
        "title": "越女",
        "id": "6ec02132-1335-4ec6-b7e9-bf7f152f237c"
    },
    {
        "author": "汪元量",
        "paragraphs": [
            "粲粲芙蓉閣，我登雙眼明。",
            "手拊沈香闌，美人已東征。",
            "美人未去時，朝理綠雲鬟，暮吹紫鸞笙。",
            "美人既去時，閣下麋鹿走，閣上鴟梟鳴。",
            "江山咫尺生烟霧，萬年枝上悲風生。",
            "空有遺鈿碎珥狼籍堆玉案，空有金蓮寶炬錯落懸珠楹。",
            "楊柳兮青青，芙蓉兮冥冥。",
            "美人不見空淚零，錦梁雙燕來又去，夜夜蟾蜍窺玉屏。"
        ],
        "title": "兵後登大內芙蓉閣宮人梳洗處",
        "id": "2c9f963a-5a70-4f79-aac8-13698db5d8c4"
    },
    {
        "author": "汪元量",
        "paragraphs": [
            "呂將軍在守襄陽，十載襄陽鐵脊梁。",
            "望斷援兵無信息，聲聲駡殺賈平章。"
        ],
        "title": "醉歌  其一",
        "id": "b8059d45-5a85-47fb-bd04-1ff647125472"
    },
    {
        "author": "汪元量",
        "paragraphs": [
            "援兵不遣事堪哀，食肉權臣大不才。",
            "見說襄樊投拜了，千軍萬馬過江來。"
        ],
        "title": "醉歌  其二",
        "id": "77c2c2b2-19f4-41a7-9bf6-17f1bef23ef9"
    },
    {
        "author": "汪元量",
        "paragraphs": [
            "淮襄州郡盡歸降，鞞鼓喧天入古杭。",
            "國母已無心聽政，書生空有淚成行。"
        ],
        "title": "醉歌  其三",
        "id": "77c3d334-e6b2-4670-83d9-a7f998462248"
    },
    {
        "author": "汪元量",
        "paragraphs": [
            "六宮宮女淚漣漣，事主誰知不盡年。",
            "太后傳宣許降國，伯顔丞相到簾前。"
        ],
        "title": "醉歌  其四",
        "id": "b7c797b2-198c-43b8-ad9b-67baefec43a4"
    },
    {
        "author": "汪元量",
        "paragraphs": [
            "亂點連聲殺六更，熒熒庭燎待天明。",
            "侍臣已寫歸降表，臣妾僉名謝道清。"
        ],
        "title": "醉歌  其五",
        "id": "79fb22d0-a24f-45ab-8225-6e3dda03cfd7"
    },
    {
        "author": "汪元量",
        "paragraphs": [
            "衣冠不改只如先，關會通行滿市廛。",
            "北客南人成買賣，京師依舊使銅錢。"
        ],
        "title": "醉歌  其六",
        "id": "7ac0f655-54bb-4461-be0e-5cdf92174de2"
    },
    {
        "author": "汪元量",
        "paragraphs": [
            "北師要討撒花銀，官府行移逼市民。",
            "丞相伯顔猶有語，學中要揀秀才人。"
        ],
        "title": "醉歌  其七",
        "id": "85478a9b-71c5-4a72-ac87-f1a5ff5748eb"
    },
    {
        "author": "汪元量",
        "paragraphs": [
            "湧金門外雨晴初，多少紅船上下趨。",
            "龍管鳳笙無韻調，却撾戰鼓下西湖。"
        ],
        "tags": [
            "西湖"
        ],
        "title": "醉歌  其八",
        "id": "e7e5357b-ecfb-4fdd-bc15-462bb9017dab"
    },
    {
        "author": "汪元量",
        "paragraphs": [
            "南苑西宮棘露芽，萬年枝上亂啼鴉。",
            "北人環立闌干曲，手指紅梅作杏花。"
        ],
        "title": "醉歌  其九",
        "id": "cd59509a-b5e3-499a-8f9f-39cfc8bfab05"
    },
    {
        "author": "汪元量",
        "paragraphs": [
            "伯顔丞相呂將軍，收了江南不殺人。",
            "昨日太皇請茶飯，滿朝朱紫盡降臣。"
        ],
        "title": "醉歌  其一○",
        "id": "6612b74e-f7be-469c-a2bf-8c043e9f8c63"
    },
    {
        "author": "汪元量",
        "paragraphs": [
            "葛嶺當年宰相家，游人不敢此行過。",
            "柳陰夾道鶑成市，花影壓闌蜂閙衙。",
            "六載襄陽圍已解，三更魯港事如何。",
            "棟梁今日皆焦土，新有園丁種火麻。"
        ],
        "title": "賈魏公府  其一",
        "id": "514ba4dc-b00c-454b-9bfc-07c1ee7fbee1"
    },
    {
        "author": "汪元量",
        "paragraphs": [
            "重門猶釘舊桃牌，惆悵行人去不回。",
            "萬種好花環曲徑，一泓流水遶香階。",
            "高臺已見胡羊走，喬木惟聞蜀鳥哀。",
            "簷外竹梅森似束，鄰翁時剪作燒柴。"
        ],
        "title": "賈魏公府  其二",
        "id": "1f63e1ab-9ba2-41e8-bdab-cca3cb933098"
    },
    {
        "author": "汪元量",
        "paragraphs": [
            "湖邊不見碾香車，斷珥遺鈿滿路塗。",
            "門逕風輕飛野馬，亭臺火盡及池魚。",
            "海棠花下生青杞，石竹叢邊出紫蘇。",
            "却憶相公游賞日，三千衛士立階除。"
        ],
        "title": "賈魏公府  其三",
        "id": "ad8f7187-c95f-4f82-803e-a844674ec15d"
    },
    {
        "author": "汪元量",
        "paragraphs": [
            "石田林處士，吟境靜無塵。",
            "亂後長如醉，愁來不爲貧。",
            "飯蔬留好客，筆硯老斯人。",
            "近法秦州體，篇篇妙入神。"
        ],
        "title": "杭州雜詩和林石田  其一",
        "id": "6c2da8f4-e1a2-45ee-ac08-9a461de489c8"
    },
    {
        "author": "汪元量",
        "paragraphs": [
            "先生忘富貴，久客幸平安。",
            "髪已千莖白，心猶一寸丹。",
            "衣冠前進士，家世舊郎官。",
            "醉入烏程里，吟登李杜壇。"
        ],
        "title": "杭州雜詩和林石田  其二",
        "id": "248caf56-f711-488a-94d0-563812b6c9dd"
    },
    {
        "author": "汪元量",
        "paragraphs": [
            "逃難藏深隠，重逢出近詩。",
            "乾坤一反掌，今古兩愁眉。",
            "我作新亭泣，君生舊國悲。",
            "向來行樂地，夜雨走狐狸。"
        ],
        "title": "杭州雜詩和林石田  其三",
        "id": "da228afc-c9dd-40d7-81c2-536ddc6211ed"
    },
    {
        "author": "汪元量",
        "paragraphs": [
            "蠋也吞聲哭，潜行到水頭。",
            "人誰包馬革，子獨衣羊裘。",
            "水面生何益，南冠死則休。",
            "百年如過翼，撫掌笑孫劉。"
        ],
        "title": "杭州雜詩和林石田  其四",
        "id": "7827134f-dc31-4458-9d66-a8fba2a6b748"
    },
    {
        "author": "汪元量",
        "paragraphs": [
            "一春雲羃羃，三月雨淋淋。",
            "魚菜不歸市，鶑花空滿林。",
            "人行官巷口，軍簇御街心。",
            "老子猖狂甚，猶歌梁甫吟。"
        ],
        "title": "杭州雜詩和林石田  其五",
        "id": "0ac07210-e220-4a34-9d14-c2b032f8ca5d"
    },
    {
        "author": "汪元量",
        "paragraphs": [
            "烽火來千里，狼烟度六橋。",
            "嶺寒蒼兕叫，江曉白魚跳。",
            "壯士披金甲，佳人弄玉簫。",
            "偶餘尊酒在，聊以永今朝。"
        ],
        "title": "杭州雜詩和林石田  其六",
        "id": "9949a184-80b6-48a9-be66-d99b22948069"
    },
    {
        "author": "汪元量",
        "paragraphs": [
            "有客腸回九，無人髪握三。",
            "關中新約法，江左舊清談。",
            "鐵騎來天北，樓船過海南。",
            "一枝巢越鳥，八繭熟吳蠶。"
        ],
        "title": "杭州雜詩和林石田  其七",
        "id": "86a9a1f6-9139-4aa6-9833-9d918d02e933"
    },
    {
        "author": "汪元量",
        "paragraphs": [
            "躡足封韓信，剖心嗔比干。",
            "河山千古淚，風雨一番寒。",
            "世指鹿爲馬，人呼鳥作鸞。",
            "江頭潮洶洶，城脚水漫漫。"
        ],
        "title": "杭州雜詩和林石田  其八",
        "id": "39e761d6-92e4-460b-8cb4-3757b2c1062b"
    },
    {
        "author": "汪元量",
        "paragraphs": [
            "吟身春共瘦，獨立望江亭。",
            "越水荒荒白，吳山了了青。",
            "軍降欣解甲，民喜罷抽丁。",
            "拍碎闌干曲，吞聲血淚零。"
        ],
        "title": "杭州雜詩和林石田  其九",
        "id": "5149cadd-9fe0-4606-a282-30c5f325edb2"
    },
    {
        "author": "汪元量",
        "paragraphs": [
            "天也今如此，人乎可奈何。",
            "臺邊西子去，宮裏北人過。",
            "玉樹歌方息，金銅淚已多。",
            "旌旗遮御路，舟楫滿官河。"
        ],
        "title": "杭州雜詩和林石田  其一○",
        "id": "d5993610-a1d1-42e2-8fdc-027c84eb1275"
    },
    {
        "author": "汪元量",
        "paragraphs": [
            "此夕知何夕，游船雜戰船。",
            "山河空百二，宮闕漫三千。",
            "雨歇雲垂地，潮平水接天。",
            "惜哉無祖逖，誰肯著先鞭。"
        ],
        "title": "杭州雜詩和林石田  其一一",
        "id": "e85d102f-687b-4c48-b665-1a35c6206f11"
    },
    {
        "author": "汪元量",
        "paragraphs": [
            "陵廟成焦土，宮牆沒野蒿。",
            "亡秦皆趙李，佐漢獨蕭曹。",
            "國子乘黄貴，山人著白高。",
            "飛埃猶黯黯，逝水正滔滔。"
        ],
        "title": "杭州雜詩和林石田  其一二",
        "id": "1efa6c1b-35ee-4beb-82bc-ad1caa855da4"
    },
    {
        "author": "汪元量",
        "paragraphs": [
            "靜看從衡士，番成買賣兒。",
            "禁中驚戰鼓，城上出降旗。",
            "魏操非無漢，唐淵不有隋。",
            "從茲更革後，寧復太平期。"
        ],
        "title": "杭州雜詩和林石田  其一三",
        "id": "278412e0-c3e4-496c-ae4a-e48b6298c3fc"
    },
    {
        "author": "汪元量",
        "paragraphs": [
            "偶出西湖上，新蒲綠未齊。",
            "携來鯿縮項，買得蟹團臍。",
            "問酒入新店，喚船行舊隄。",
            "亂離多殺戮，水畔幾人啼。"
        ],
        "tags": [
            "西湖"
        ],
        "title": "杭州雜詩和林石田  其一四",
        "id": "59bfdf0f-b714-4416-b6aa-cac5c0c548a9"
    },
    {
        "author": "汪元量",
        "paragraphs": [
            "天目絲絲雨，江頭翦翦風。",
            "鼓鞞千艇合，刁斗萬家同。",
            "金馬憐焦土，銅駝壓草叢。",
            "杞天愁欲墮，黑入太陰中。"
        ],
        "title": "杭州雜詩和林石田  其一五",
        "id": "8b15ede3-25e6-4a0f-b2a5-1ecd657b9de2"
    },
    {
        "author": "汪元量",
        "paragraphs": [
            "日月往來轂，乾坤生殺機。",
            "江春蛟妾舞，塞暖雁奴歸。",
            "逆旅詩添債，愁城酒破圍。",
            "如何秦相國，昨夜熓韓非。"
        ],
        "title": "杭州雜詩和林石田  其一六",
        "id": "9ddd539b-2e7d-4f51-af59-c3de1979dbde"
    },
    {
        "author": "汪元量",
        "paragraphs": [
            "如此只如此，無聊酒一樽。",
            "江山猶昨日，笳鼓又新元。",
            "黑潦迷行路，黄埃入禁門。",
            "皋亭山頂上，百萬漢軍屯。"
        ],
        "title": "杭州雜詩和林石田  其一七",
        "id": "50cde232-0407-423f-a009-57510f6c8c91"
    },
    {
        "author": "汪元量",
        "paragraphs": [
            "世變長椎髻，時更短後衣。",
            "魏庭翁仲泣，唐殿子孫非。",
            "樹禿鴉爭集，梁空燕自歸。",
            "斷橋春已暮，無頼柳花飛。"
        ],
        "title": "杭州雜詩和林石田  其一八",
        "id": "de885c3d-d666-4657-8983-0c208b8b7bc6"
    },
    {
        "author": "汪元量",
        "paragraphs": [
            "春去雨方歇，水流花自飛。",
            "人生螻蟻夢，世道犬羊衣。",
            "日月東西驛，乾坤闔闢扉。",
            "斯令無二子，空有首陽薇。"
        ],
        "title": "杭州雜詩和林石田  其一九",
        "id": "f7a3084b-55f8-48f1-a52e-e5cd93f48f99"
    },
    {
        "author": "汪元量",
        "paragraphs": [
            "假途虞滅虢，嘗膽越吞吳。",
            "黑白一棋局，方圓八陣圖。",
            "是翁猶矍鑠，諸老自揶揄。",
            "喟歎投麟筆，悲歌擊唾壺。"
        ],
        "title": "杭州雜詩和林石田  其二○",
        "id": "eb70ea76-e222-414a-884f-3c7a2743506e"
    },
    {
        "author": "汪元量",
        "paragraphs": [
            "竟夕柴門掩，無心接縉紳。",
            "山中多樂事，世上少全人。",
            "諸呂幾亡漢，商翁不仕秦。",
            "柴桑深僻處，亦有晉遺民。"
        ],
        "title": "杭州雜詩和林石田  其二一",
        "id": "39797db5-ee7e-4572-95f4-3697e63a56c3"
    },
    {
        "author": "汪元量",
        "paragraphs": [
            "天下愁無盡，生前樂有涯。",
            "文章一小技，富貴總虛花。",
            "塵入金張宅，草生王謝家。",
            "可憐三月火，不見八姨車。"
        ],
        "title": "杭州雜詩和林石田  其二二",
        "id": "0fdfcedc-07bd-4167-931f-395230bd353e"
    },
    {
        "author": "汪元量",
        "paragraphs": [
            "休休休休休，干戈盡白頭。",
            "諸公雲北去，萬事水東流。",
            "春雨不知止，晚山相對愁。",
            "呼童携斗酒，我欲一登樓。"
        ],
        "title": "杭州雜詩和林石田  其二三",
        "id": "959568d4-3a46-4f9e-ab7a-3b710060f44f"
    },
    {
        "author": "汪元量",
        "paragraphs": [
            "西塞山前日落處，北關門外雨來天。",
            "南人墮淚北人笑，臣甫頭低拜杜鵑。"
        ],
        "title": "送琴師毛敏仲北行  其一",
        "id": "080848b7-1df1-47ca-b438-4410f614d8e8"
    },
    {
        "author": "汪元量",
        "paragraphs": [
            "五里十里亭長短，千帆萬帆船去來。",
            "請君收淚向前去，要看幽州金築臺。"
        ],
        "title": "送琴師毛敏仲北行  其二",
        "id": "106f9872-6f4d-4e4e-a5f6-f85e35bba26a"
    },
    {
        "author": "汪元量",
        "paragraphs": [
            "蘇子瞻喫惠州飯，黄魯直度鬼門關。",
            "今日君行清淚落，他年勛業勒燕山。"
        ],
        "title": "送琴師毛敏仲北行  其三",
        "id": "408fb0b2-a906-400b-9ea9-65e909213e9d"
    },
    {
        "author": "汪元量",
        "paragraphs": [
            "玉貌兒童淚盈把，辮髪垂肩行酒斚。",
            "將軍又去打蘇州，出門指使教牽馬。"
        ],
        "title": "吳兒",
        "id": "766320c0-5e6f-4b56-95ea-b3f609896c2a"
    },
    {
        "author": "汪元量",
        "paragraphs": [
            "南朝千古傷心事，每閲陳編淚滿襟。",
            "我更傷心成野史，人看野史更傷心。"
        ],
        "title": "答林石田",
        "id": "0c4e9fd9-9595-49ca-97e8-f10be3933924"
    },
    {
        "author": "汪元量",
        "paragraphs": [
            "諸公來此欲憑闌，禿樹粘雲溼不乾。",
            "小燕正嫌三月雨，老鶑又受一春寒。",
            "樓頭呼酒盡情飲，江上遇花隨意看。",
            "莫怨人生有離別，人生到此別離難。"
        ],
        "title": "浙江亭別客",
        "id": "1b6af472-6ce0-49ec-a44f-800b001ff61d"
    },
    {
        "author": "汪元量",
        "paragraphs": [
            "太學諸齋揀秀才，出門何處是金臺。",
            "楝花風緊子規急，楊柳烟昏黄鳥哀。",
            "潮落潮生天外去，人歌人哭水邊來。",
            "推篷坐對吳山月，幾度關門擊柝回。"
        ],
        "title": "江上",
        "id": "2c22bf10-6c19-4742-849f-70676887fb9d"
    },
    {
        "author": "汪元量",
        "paragraphs": [
            "癡坐書窗待曉鐘，背燈無語意無窮。",
            "一家骨肉正愁絕，四海弟兄如夢同。",
            "西舍東鄰今日別，北魚南雁幾時通。",
            "行行忍見御溝水，流出滿江花片紅。"
        ],
        "title": "曉行",
        "id": "8c40c794-ea92-4151-97a8-70bee4a68507"
    },
    {
        "author": "汪元量",
        "paragraphs": [
            "北師有嚴程，挽我投燕京。",
            "挾此萬卷書，明發萬里行。",
            "出門隔山嶽，未知死與生。",
            "三宮錦帆張，粉陣吹鸞笙。",
            "遺氓拜路傍，號哭皆失聲。",
            "吳山何青青，吳水何泠泠。",
            "山水豈有極，天地終無情。",
            "回首叫重華，蒼梧雲正橫。"
        ],
        "title": "北征",
        "id": "5219e5e6-64d4-4cd1-a122-b47e315a1833"
    },
    {
        "author": "汪元量",
        "paragraphs": [
            "吳江潮水化蟲沙，兩岸垂楊噪亂鴉。",
            "舟子魚羹分宰相，路人麥飯進官家。",
            "莫思後事悲前事，且向天涯到海涯。",
            "回首尚憐西去路，臨平山下有荷花。"
        ],
        "title": "吳江",
        "id": "6c412635-b5df-4cd8-be41-9d894624932b"
    },
    {
        "author": "汪元量",
        "paragraphs": [
            "闔閭門外草如霜，到此躊躇欲斷腸。",
            "紅陣教成人已去，黄池會罷事堪傷。",
            "將雛野鹿銜枯薺，挾子宮烏噪夕陽。",
            "越蠡扁舟漭無所，五湖風浪白茫茫。"
        ],
        "title": "蘇臺",
        "id": "61bfedc2-2288-4085-befe-952ad0611176"
    },
    {
        "author": "汪元量",
        "paragraphs": [
            "維舟與客訪興亡，寺有殘僧說故王。",
            "寶物已銷龍虎氣，奎章猶射斗牛光。",
            "爲妖真女花藏墓，說法生公月滿堂。",
            "邂逅一樽歸路遠，樵歌牧笛送斜陽。"
        ],
        "title": "虎丘",
        "id": "e16e0115-82f9-44e6-939e-e391fe5abcc3"
    },
    {
        "author": "汪元量",
        "paragraphs": [
            "惠山寺裏北人過，古柏莖莖伐盡柯。",
            "三世佛身猶破相，一泓泉水亦生波。",
            "山林雖樂元非樂，塵世多魔未是魔。",
            "舉似于人何以故，坐簷閒看雨霶𩃱。"
        ],
        "title": "惠山值雨",
        "id": "eedf76e0-2fee-41cf-b90b-f85aee9a98c5"
    }
]