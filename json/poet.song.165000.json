[
    {
        "author": "趙蕃",
        "paragraphs": [
            "蓬山辭上直，番國喚回舟。",
            "舊事超千佛，茲行奪萬牛。",
            "未除真學士，且列古諸侯。",
            "詔旨防敦迫，民言願借留。"
        ],
        "title": "寄趙信州一叔二首  其一",
        "id": "d35508e3-ee5e-406f-b043-c9e03f395e34"
    },
    {
        "author": "趙蕃",
        "paragraphs": [
            "官梅親手種，山閣聽僧修。",
            "授簡慙吾事，登高企勝流。",
            "葭莩元有託，桑梓近臨州。",
            "媿我資身拙，從公但食謀。"
        ],
        "title": "寄趙信州一叔二首  其二",
        "id": "b261d4d5-4e03-4626-96a6-f039fa772b20"
    },
    {
        "author": "趙蕃",
        "paragraphs": [
            "人物與江山，風流適比肩。",
            "家聲自勾漏，出守更臨川。",
            "美政人人說，新詩句句傳。",
            "五言成漫興，一見豈無緣。"
        ],
        "title": "呈葛撫州二首  其一",
        "id": "c5d8e32d-e760-466f-b192-e060a030e7fc"
    },
    {
        "author": "趙蕃",
        "paragraphs": [
            "試說臨川郡，江西第一州。",
            "晏王今邑子，顔謝古諸侯。",
            "未覺流風遠，端知物望優。",
            "峴山猶得擬，湛輩肯容不。"
        ],
        "title": "呈葛撫州二首  其二",
        "id": "41197a68-4f2a-4ae2-bb10-2ee0ebb5013f"
    },
    {
        "author": "趙蕃",
        "paragraphs": [
            "荷橐上甘泉，居多政府遷。",
            "胡爲抗章謝，而必退身全。",
            "自計雖良已，人賢詎舍旃。",
            "吾心故公爾，斯道合幡然。"
        ],
        "title": "與李潭州椿壽翁五首  其一",
        "id": "f4352291-5017-43d1-8632-1e6cc365395f"
    },
    {
        "author": "趙蕃",
        "paragraphs": [
            "疏去良臣散，文興大老歸。",
            "能忘繆公側，何有步兵幾。",
            "暴虎無苛政，鳴岡覽德輝。",
            "輩雖參落落，業且相巍巍。"
        ],
        "title": "與李潭州椿壽翁五首  其二",
        "id": "2e414413-e685-4f5c-a11c-a38cfab2389b"
    },
    {
        "author": "趙蕃",
        "paragraphs": [
            "今代長沙帥，當年漢李膺。",
            "登門故未易，爲御亦堪矜。",
            "嗜好雖章句，經營在斗升。",
            "青衫舊藍縷，白髮近鬅鬙。"
        ],
        "title": "與李潭州椿壽翁五首  其三",
        "id": "bc5948d1-fbed-4ecb-a83e-1d035bf288b1"
    },
    {
        "author": "趙蕃",
        "paragraphs": [
            "萬里沅湘路，千年賈屈文。",
            "迹同探禹穴，心每望堯雲。",
            "未說渺茫隠，長思矍鑠勳。",
            "不應迷出處，四十畏無聞。"
        ],
        "title": "與李潭州椿壽翁五首  其四",
        "id": "721e02b7-4a71-4953-8427-3a2c1aeacbe7"
    },
    {
        "author": "趙蕃",
        "paragraphs": [
            "日夜霜風急，東西客路昏。",
            "詩方學蠻語，病昔似文園。",
            "俯上轅門謁，愁干節制尊。",
            "頑疎寧自昧，剪拂望深恩。"
        ],
        "title": "與李潭州椿壽翁五首  其五",
        "id": "1935869c-a894-40d4-9948-b1fae081dc3f"
    },
    {
        "author": "趙蕃",
        "paragraphs": [
            "憶昔重湖北，逢人問處州。",
            "寄書寧盡達，覓使苦無由。",
            "風月無離闊，山川自阻修。",
            "那知遠遊櫂，又傍昔年洲。"
        ],
        "title": "呈李贛州四首  其一",
        "id": "3a8490e4-80ad-487d-98cc-b29c88129cc0"
    },
    {
        "author": "趙蕃",
        "paragraphs": [
            "見自長臺數，于今十五年。",
            "雖云公偃薄，政坐我迍邅。",
            "苦志思重寫，愁腸不易煎。",
            "却憐難掩處，霜髮半蕭然。"
        ],
        "title": "呈李贛州四首  其二",
        "id": "506c160b-0064-4a13-96df-01c784dbb812"
    },
    {
        "author": "趙蕃",
        "paragraphs": [
            "安否每難問，姓名今得通。",
            "久憂埋積雪，大喜得春風。",
            "與世故多識，如公能幾同。",
            "既欣還有感，愁對海棠叢。"
        ],
        "title": "呈李贛州四首  其三",
        "id": "73046d54-82ef-45a2-a93a-e68f0e0dd7b2"
    },
    {
        "author": "趙蕃",
        "paragraphs": [
            "學時元草草，賦就每匆匆。",
            "竟復無真好，空令坐枉窮。",
            "春風纔亂鳥，秋雨又鳴蛩。",
            "笑我胡爲者，真成浪自攻。"
        ],
        "title": "呈李贛州四首  其四",
        "id": "19a91693-0bd2-43e8-8b46-8dfa370dc46c"
    },
    {
        "author": "趙蕃",
        "paragraphs": [
            "退士今安有，微官詎足旌。",
            "茹蔬知味薄，不飲見神清。",
            "要是高其事，况堪詩有聲。",
            "淮南人物論，是亦一權衡。"
        ],
        "title": "贈劉進父監廟四首  其一",
        "id": "0b546b53-5566-43aa-9e64-6cb6dec3f456"
    },
    {
        "author": "趙蕃",
        "paragraphs": [
            "北客自無幾，老親寧重論。",
            "客居誰肯記，郊寺辱深存。",
            "厚義真難得，高情獨見敦。",
            "寒燈仍薄粥，相與話黄昏。"
        ],
        "title": "贈劉進父監廟四首  其二",
        "id": "fda32a5a-f19c-4a4e-9dcc-d225aa72e40f"
    },
    {
        "author": "趙蕃",
        "paragraphs": [
            "彼美南山石，槎牙更貫之。",
            "道雖橫至寶，誰復賞奇姿。",
            "歎息已云屢，寫摹嘗有詩。",
            "吾曹從行者，名字亦俱垂。"
        ],
        "title": "贈劉進父監廟四首  其三",
        "id": "8659b151-fc28-4049-9717-858df6f31384"
    },
    {
        "author": "趙蕃",
        "paragraphs": [
            "歲晚戒行路，問君何遠征。",
            "風霜雖自苦，墳墓不勝情。",
            "南徙計豈得，北歸邊未平。",
            "非惟慕嚴父，抑亦念難兄。"
        ],
        "title": "贈劉進父監廟四首  其四",
        "id": "ac24c87e-66da-4a07-8707-4b9167589ab8"
    },
    {
        "author": "趙蕃",
        "paragraphs": [
            "祇道無前輩，于今識後凋。",
            "形容猶矍鑠，鬢髮自飄蕭。",
            "早日破萬卷，暮齡甘一瓢。",
            "紛紛盈鄭衛，洗耳驟聞韶。"
        ],
        "title": "呈楊謹仲監廟三首  其一",
        "id": "724d9f42-0855-495f-b818-daf7d7f4eafa"
    },
    {
        "author": "趙蕃",
        "paragraphs": [
            "劉孔何如士，歐蘇敢並行。",
            "江山故好在，人士熟知名。",
            "道遇澄清使，爲言月旦評。",
            "經過纔一見，已似慰平生。"
        ],
        "title": "呈楊謹仲監廟三首  其二",
        "id": "8dc1c5cc-7cd6-4793-a51a-3bfbdc813677"
    },
    {
        "author": "趙蕃",
        "paragraphs": [
            "地占清江勝，居兼水竹幽。",
            "衡門阻靜僻，高卧樂優游。",
            "深霧隠玄豹，滄波翻白鷗。",
            "弓旌不可挽，芻牧政旁搜。"
        ],
        "title": "呈楊謹仲監廟三首  其三",
        "id": "74639770-7624-448f-8c67-14e1be249982"
    },
    {
        "author": "趙蕃",
        "paragraphs": [
            "命有叢祠事，晨興敢憚勤。",
            "渚沙微隠艇，山木總藏雲。",
            "雨勢紛未已，詩材怳見分。",
            "中流更回首，片片媿鷗羣。"
        ],
        "title": "十八日分謁升德廟過江作",
        "id": "02d187a8-5492-4e98-8aed-5ecc3f853b42"
    },
    {
        "author": "趙蕃",
        "paragraphs": [
            "漢代郭林宗，詞場繼國風。",
            "郎官曾賜被，刺史蹔憑熊。",
            "爲客留工部，移官滯酒翁。",
            "淮陽豈爲薄，無恨不居中。"
        ],
        "title": "寄峽州使君郭郎中三首  其一",
        "id": "31e1636c-5c5d-4404-8e9c-e9e86ba76191"
    },
    {
        "author": "趙蕃",
        "paragraphs": [
            "何處觀文獻，如公尚典刑。",
            "詩先獲麟作，字本換鵝經。",
            "牛斗漫寶氣，虛危須德星。",
            "無爲偃薄計，不晚詔除聽。"
        ],
        "title": "寄峽州使君郭郎中三首  其二",
        "id": "f19baa23-8273-4785-a9a4-79f5baebef0c"
    },
    {
        "author": "趙蕃",
        "paragraphs": [
            "契自西臺敘，親從昭德論。",
            "名聲蓋前輩，牢落媿清門。",
            "既見未知日，因風聊自存。",
            "祇愁千里面，識我故塵昏。"
        ],
        "title": "寄峽州使君郭郎中三首  其三",
        "id": "edae44b7-3b8e-4521-94a5-d11d7313848a"
    },
    {
        "author": "趙蕃",
        "paragraphs": [
            "西漢馮君裔，康時萬石家。",
            "治邊清鼓角，勸課足桑麻。",
            "誕日今年再，歡聲闔境譁。",
            "無言政長夏，亦可醉流霞。"
        ],
        "title": "馮守生日  其一",
        "id": "6e632453-4b20-4acc-8ae2-2956f9c25fbf"
    },
    {
        "author": "趙蕃",
        "paragraphs": [
            "報政期年外，裏言朝夕間。",
            "省郎何太晚，召節看遄頒。",
            "屢上薰風殿，行參玉筍班。",
            "故應憐末掾，牢落尚羣蠻。"
        ],
        "title": "馮守生日  其二",
        "id": "97036d38-c096-45a8-82c0-af56028c2a35"
    },
    {
        "author": "趙蕃",
        "paragraphs": [
            "驟雨落還收，餘寒去却留。",
            "飄零梅樹底，髣髴杏梢頭。",
            "酒有連朝病，詩從一笑求。",
            "平生湖海興，又復具扁舟。"
        ],
        "title": "移官巴陵行有日矣書呈唐德輿程士和梁和仲于去非段元衡邢大聲七首  其一",
        "id": "2b263bfe-01ef-46df-9d3c-e9d9dd738871"
    },
    {
        "author": "趙蕃",
        "paragraphs": [
            "門戶憐非寄，聲名歎不羣。",
            "倦遊俱楚子，舊識記番君。",
            "去覓江山助，行思風月分。",
            "詩成如枉寄，亦足張吾軍。"
        ],
        "title": "移官巴陵行有日矣書呈唐德輿程士和梁和仲于去非段元衡邢大聲七首  其二",
        "id": "f0262130-73c3-4d61-a6f6-c0e29dc6c348"
    },
    {
        "author": "趙蕃",
        "paragraphs": [
            "問認書能數，飄流見愈親。",
            "通家如弟數，受賜亦州民。",
            "渺莽重湖路，羈棲一病身。",
            "欲行行未得，風雨况頻頻。"
        ],
        "title": "移官巴陵行有日矣書呈唐德輿程士和梁和仲于去非段元衡邢大聲七首  其三",
        "id": "53917676-fb69-45dd-a60c-74f5ddae88dd"
    },
    {
        "author": "趙蕃",
        "paragraphs": [
            "太史羲皇上，嵩山季孟間。",
            "諸孫均內外，文采被斕斑。",
            "顧我何足數，遺風莫可攀。",
            "知音愧流水，仰止在高山。"
        ],
        "title": "移官巴陵行有日矣書呈唐德輿程士和梁和仲于去非段元衡邢大聲七首  其四",
        "id": "d331587d-711f-4464-8112-1810cf480d22"
    },
    {
        "author": "趙蕃",
        "paragraphs": [
            "有集能行世，初疑是古人。",
            "大波皆洶湧，小石亦嶙峋。",
            "時譽歸讎校，微官尚徼巡。",
            "竹塘春水滿，雙鶒會飛馴。"
        ],
        "title": "移官巴陵行有日矣書呈唐德輿程士和梁和仲于去非段元衡邢大聲七首  其五",
        "id": "f4668d2f-7f6e-45b1-bf8a-d25d93b36e39"
    },
    {
        "author": "趙蕃",
        "paragraphs": [
            "客裏仍爲客，天邊嬾問天。",
            "春風幾經歷，老病一蹁躚。",
            "君句真嚴律，儂詩但散禪。",
            "錦囊如許借，不憚手親傳。"
        ],
        "title": "移官巴陵行有日矣書呈唐德輿程士和梁和仲于去非段元衡邢大聲七首  其六",
        "id": "981bb3c8-422c-48f4-8610-cb129af3263f"
    },
    {
        "author": "趙蕃",
        "paragraphs": [
            "只道花爭發，那知雨較遲。",
            "病軀猶故絮，霜鬢益新絲。",
            "鄙性豈耽酒，寫懷聊賦詩。",
            "經過頓能爾，無久溷公爲。"
        ],
        "title": "移官巴陵行有日矣書呈唐德輿程士和梁和仲于去非段元衡邢大聲七首  其七",
        "id": "f4da0e28-ee19-4004-b69f-09eafcb79ad4"
    },
    {
        "author": "趙蕃",
        "paragraphs": [
            "誼也期淹速，淵乎任去留。",
            "服來占夏首，歸去及春頭。",
            "豈必憂懷累，當從樂處求。",
            "控揣終異物，窈窕一孤舟。"
        ],
        "title": "諸公皆和詩再用韻併屬湛挺之七首  其一",
        "id": "1765549e-139f-4d64-a424-ee9fdbcdb2c4"
    },
    {
        "author": "趙蕃",
        "paragraphs": [
            "戢戢一天翮，紛紛凡馬羣。",
            "回頭異生死，對面或公君。",
            "漸欲薰蕕等，反嫌黑白分。",
            "居然攖衆怒，政爾怯孤軍。"
        ],
        "title": "諸公皆和詩再用韻併屬湛挺之七首  其二",
        "id": "acc6d9eb-15a7-4876-94b8-f512d7eb0d20"
    },
    {
        "author": "趙蕃",
        "paragraphs": [
            "翰墨平生友，江山數面親。",
            "誦騷悲楚國，訪古失秦民。",
            "丘壑豈無趣，塵埃空此身。",
            "風行思數數，糧食厭頻頻。"
        ],
        "title": "諸公皆和詩再用韻併屬湛挺之七首  其三",
        "id": "9828c7fd-d8b2-4466-825e-bd19f64f0f4e"
    },
    {
        "author": "趙蕃",
        "paragraphs": [
            "吳楚他鄉外，沅湘久客間。",
            "已知身若贅，詎惜鬢成斑。",
            "酒債貧常有，詩壇老倦攀。",
            "窮猿難擇木，怨鶴望還山。"
        ],
        "title": "諸公皆和詩再用韻併屬湛挺之七首  其四",
        "id": "bec5cfda-dc6a-4604-a60d-007fd5b520fd"
    },
    {
        "author": "趙蕃",
        "paragraphs": [
            "和我閒中句，俱來作者人。",
            "步吟才勃窣，聳詠忽嶙峋。",
            "浪說能聲喜，端虞試問巡。",
            "天資固有分，野性雜難馴。"
        ],
        "title": "諸公皆和詩再用韻併屬湛挺之七首  其五",
        "id": "e2f57888-7b17-4895-9927-06375697f8a8"
    },
    {
        "author": "趙蕃",
        "paragraphs": [
            "投老知何地，此生休問天。",
            "未須悲坎軻，聊復寄蹁躚。",
            "但覺官如縛，渾忘詩似禪。",
            "不堪兒子誦，敢望故人傳。"
        ],
        "title": "諸公皆和詩再用韻併屬湛挺之七首  其六",
        "id": "5a6cbeca-1312-46ac-ba00-48f8e572032e"
    },
    {
        "author": "趙蕃",
        "paragraphs": [
            "舊作游梁倦，今成去魯遲。",
            "跳珠先集霰，凍雨亂棼絲。",
            "蕭瑟夜來酒，悲涼別後詩。",
            "洞庭歸雁蚤，枉寄莫遲爲。"
        ],
        "tags": [
            "洞庭湖"
        ],
        "title": "諸公皆和詩再用韻併屬湛挺之七首  其七",
        "id": "2985e84a-cf3c-4b1f-ad82-6d31befda29a"
    },
    {
        "author": "趙蕃",
        "paragraphs": [
            "既返山前棹，還斟枕上杯。",
            "雪飛如喚住，鴈叫苦催回。",
            "金瀨半篙綠，石亭千樹梅。",
            "竟孤陪李郭，亦愧匪鄒枚。"
        ],
        "title": "既別晦庵復成二詩呈之近欲同游善權不果臨行錄其湖北道中詩一軸  其一",
        "id": "664d70c4-b18a-4131-a384-dd223b7aaad5"
    },
    {
        "author": "趙蕃",
        "paragraphs": [
            "去始豐城劍，還終大仰禪。",
            "縱橫幾詩句，摹寫百山川。",
            "竹使承流日，蓬山促召年。",
            "儂行亦何爲，白首使如遷。"
        ],
        "title": "既別晦庵復成二詩呈之近欲同游善權不果臨行錄其湖北道中詩一軸  其二",
        "id": "b9aa7422-6dc6-48ae-966f-39669491e38c"
    },
    {
        "author": "趙蕃",
        "paragraphs": [
            "薄宦一鷄肋，飽霜雙蟹螯。",
            "祗言成爾負，那卜會吾曹。",
            "我已媿蓬鬢，君俱追錦袍。",
            "團團石頭月，其下走江濤。"
        ],
        "title": "玉汝置酒招二十一丈同之鄙句奉呈",
        "id": "192a99a0-0cfa-4163-a79e-edda8bd6aa4a"
    },
    {
        "author": "趙蕃",
        "paragraphs": [
            "人謂先生老，詩壇近一昂。",
            "共知文力健，何有鬢毛霜。",
            "自料才非敵，從今氣減狂。",
            "同宗有徐謝，我亦漫窺牆。"
        ],
        "title": "賈丈用昂字韻作詩中有見及復用韻奉呈併簡徐謝二丈",
        "id": "b7a1e588-3f0b-4e8f-b89e-61c9659d3461"
    },
    {
        "author": "趙蕃",
        "paragraphs": [
            "吳楚山川隔，塤箎笑語歡。",
            "柳遲因積雪，梅悴坐餘寒。",
            "痛飲還憂病，離愁孰可寬。",
            "故非元與白，壓倒又何難。"
        ],
        "title": "呈叔驥和叔",
        "id": "796f0f3f-0398-4d7b-8a95-0e8c70645701"
    },
    {
        "author": "趙蕃",
        "paragraphs": [
            "酒味雖云薄，談端却甚長。",
            "過從未能數，咫尺每相望。",
            "幾念乘羸出，還嫌觸熱妨。",
            "簷昏書掩卷，月晚坐移床。"
        ],
        "title": "二十一日晚呈全真沅陵師契",
        "id": "97aa9ca1-bf7e-4df8-85e4-6538af9bf1f2"
    },
    {
        "author": "趙蕃",
        "paragraphs": [
            "陰雨春三月，倦遊天一隅。",
            "故難同類我，還復歎猶吾。",
            "不惑防終蔽，無聞恐遂愚。",
            "猶欣得師友，可以慰羈孤。"
        ],
        "title": "呈毛伯明李叔器",
        "id": "637a1040-81b7-4412-8b7a-85db1e1926ad"
    },
    {
        "author": "趙蕃",
        "paragraphs": [
            "自發袁州使，侵尋復暮春。",
            "何人話安否，官路政艱辛。",
            "章貢未歸客，湘沅薄宦人。",
            "何當一傾蓋，肯作白頭新。"
        ],
        "title": "寄湯司諫",
        "id": "df08a677-6a69-495f-8fdc-3fc750c1e734"
    },
    {
        "author": "趙蕃",
        "paragraphs": [
            "十往九不報，好辭開幾番。",
            "誇張示朋友，問訊異寒溫。",
            "豈必待傾蓋，何時真掃門。",
            "絕勝東閣下，布粟對公孫。"
        ],
        "title": "寄謝湯司諫二首  其一",
        "id": "39212f5d-559a-44a2-b442-a1acfd2ace35"
    },
    {
        "author": "趙蕃",
        "paragraphs": [
            "章水清初漲，梅花雪正飛。",
            "不惟催我去，似亦待公歸。",
            "有弟能頻說，高情真見幾。",
            "男兒出處耳，麟閣與漁磯。"
        ],
        "title": "寄謝湯司諫二首  其二",
        "id": "e6c17e44-274b-496c-9627-db8890fa5ac3"
    },
    {
        "author": "趙蕃",
        "paragraphs": [
            "太學聲名舊，文昌薦墨珍。",
            "銓曹略常調，幕府得嘉賓。",
            "使檄辭南楚，安輿發故閩。",
            "春風滿行色，有賦不妨新。"
        ],
        "title": "送湛挺之提幹自武陵迎侍於侯官兼寄鉛山尉曹馬莊父二首  其一",
        "id": "03412c00-66ff-4d6a-8bb4-95623f91d27d"
    },
    {
        "author": "趙蕃",
        "paragraphs": [
            "未歷番君國，先乘汭口船。",
            "春波元甚駛，順水豈勞牽。",
            "我去殆同適，公行真若仙。",
            "壺頭雖不遠，不見馬文淵。"
        ],
        "title": "送湛挺之提幹自武陵迎侍於侯官兼寄鉛山尉曹馬莊父二首  其二",
        "id": "83a1fcf1-9df7-4815-bc48-959470145fc9"
    },
    {
        "author": "趙蕃",
        "paragraphs": [
            "捩眼看翺翔，經年尚省郎。",
            "詔除應邇日，傳播未遐方。",
            "渺渺山連蜀，滔滔水接湘。",
            "有懷雖晝夜，其奈道塗長。"
        ],
        "title": "寄吳吏部三首  其一",
        "id": "2598c0fa-b170-461f-b7fb-e75effd2f941"
    },
    {
        "author": "趙蕃",
        "paragraphs": [
            "元日送朝天，侵尋又一年。",
            "無詩供猥誦，有志辱哀憐。",
            "茅屋蒼苔合，芳洲杜若搴。",
            "去留俱未遂，兩鬢已蒼然。"
        ],
        "title": "寄吳吏部三首  其二",
        "id": "18271b9a-c8ce-466f-917a-8f863c949127"
    },
    {
        "author": "趙蕃",
        "paragraphs": [
            "梅逐輕冰泮，春從細草生。",
            "孤山應最早，假日想頻行。",
            "竹閣思賢意，菊泉招隠情。",
            "柰渠歌鼓競，使我鷺鷗驚。"
        ],
        "title": "寄吳吏部三首  其三",
        "id": "17afbdfc-51b9-40cc-9302-6a183bbf8b65"
    },
    {
        "author": "趙蕃",
        "paragraphs": [
            "倦著尚書履，閑凝燕寢香。",
            "聲猶傳漢殿，句豈羨韋郎。",
            "偃泊姑鈴閣，遄歸定玉堂。",
            "不惟資獻納，政復用文章。"
        ],
        "title": "呈王平江二首  其一",
        "id": "9eff3739-6146-41cd-84b4-06d06580cff9"
    },
    {
        "author": "趙蕃",
        "paragraphs": [
            "先生自詞伯，舉世孰詩人。",
            "縱不藏人善，慚無佳句新。",
            "每懷青眼舊，應念白頭貧。",
            "未弭沅湘楫，蒸湘復問津。"
        ],
        "title": "呈王平江二首  其二",
        "id": "ba918dac-3a77-4ead-a5b7-03f3481756bf"
    },
    {
        "author": "趙蕃",
        "paragraphs": [
            "長沙有賢掾，京兆出名門。",
            "筆力追前輩，陰功及後昆。",
            "龍門首加薦，樞府舊彌敦。",
            "看即飛騰去，寧當尋尺論。"
        ],
        "title": "贈張次律司理三首  其一",
        "id": "08adf328-baf2-4403-a063-9cfb50388a40"
    },
    {
        "author": "趙蕃",
        "paragraphs": [
            "及是凡幾見，於今乃白頭。",
            "殷勤蒙飯設，緩急與醫謀。",
            "夫子自爲德，畸人何足憂。",
            "諸家何所歷，更有若人不。"
        ],
        "title": "贈張次律司理三首  其二",
        "id": "6644c47b-be30-466b-a7a1-13c1f6764fc2"
    },
    {
        "author": "趙蕃",
        "paragraphs": [
            "長沙今十日，曾未及湘山。",
            "舊疾痁頻作，方爐火自跧。",
            "風高知木脫，雨細念梅斑。",
            "飄泊方茲始，林園未遽還。"
        ],
        "title": "贈張次律司理三首  其三",
        "id": "f63c4519-06c0-4b5f-824d-d7d17e980465"
    },
    {
        "author": "趙蕃",
        "paragraphs": [
            "督賦停勾赤，開倉體詔黄。",
            "舊唯優附郭，近乃略諸鄉。",
            "天意終深卹，人謀豈盡長。",
            "要須梅雨歇，快放麥風凉。"
        ],
        "title": "次韻師契詩中及賑貸事",
        "id": "c9a69259-de66-47cf-aa6a-321bad9fc897"
    },
    {
        "author": "趙蕃",
        "paragraphs": [
            "聞道灊皖下，雜然仙佛居。",
            "心期窮杖屨，宿昔戒車輿。",
            "晨起先僧磬，逢人盡趁虛。",
            "烟霏欣在望，風露儘侵裾。"
        ],
        "title": "早出小北門",
        "id": "c78b6878-c6e7-491e-9d89-4fdcfad01b94"
    },
    {
        "author": "趙蕃",
        "paragraphs": [
            "欲寐已成寤，暫欣還作悲。",
            "三更風雨聽，四海友朋思。",
            "拊榻蟲頻息，挑燈鼠屢窺。",
            "莫呼僮僕覺，翻到自題詩。"
        ],
        "title": "夜賦二首  其一",
        "id": "9f26bd89-19c6-459e-99df-51d7790ddd89"
    },
    {
        "author": "趙蕃",
        "paragraphs": [
            "下上嚴婺路，往來苕霅舟。",
            "何勝百篇詠，不啻十年遊。",
            "志願終漁釣，經蹊熟鷺鷗。",
            "清風慕唐漢，高友得孫劉。"
        ],
        "title": "夜賦二首  其二",
        "id": "389725b5-5f07-46c5-b529-5de80d0cb585"
    },
    {
        "author": "趙蕃",
        "paragraphs": [
            "約客客來至，尋詩詩偶生。",
            "秋如驚柳色，雨未改荷聲。",
            "渺渺江湖趣，悠悠鷗鷺盟。",
            "意雖能浩蕩，筆迺欠縱橫。"
        ],
        "title": "二十日同官相約過水鄉蕃雨中先至偶成二詩  其一",
        "id": "f03864d8-b42d-4524-a8ee-5a44038664bc"
    },
    {
        "author": "趙蕃",
        "paragraphs": [
            "此雨不易得，有秋端可期。",
            "微官如飽飯，餘事亦窮詩。",
            "鷄遠村場聽，鳩深客路疑。",
            "是身真已老，何事此長羈。"
        ],
        "title": "二十日同官相約過水鄉蕃雨中先至偶成二詩  其二",
        "id": "eab0ce41-33e6-4bec-861b-98ca0c144525"
    },
    {
        "author": "趙蕃",
        "paragraphs": [
            "村村穫稻急，得得跨馿行。",
            "別野片時役，好詩無數成。",
            "羸軀難並出，病眼待渠明。",
            "落日斜猶掛，涼風晚更生。"
        ],
        "title": "秉文以田事入村歸而寄之二首  其一",
        "id": "643d2487-5e48-4584-b4ef-599cd8895718"
    },
    {
        "author": "趙蕃",
        "paragraphs": [
            "屢雨不濡土，凉風茲已秋。",
            "不知今歲事，定獲幾分收。",
            "日糴每懷慮，歲餘當逭憂。",
            "題詩纔紙尾，又起望雲頭。"
        ],
        "title": "秉文以田事入村歸而寄之二首  其二",
        "id": "4976e9a7-67a8-4f65-bb68-b53947b00143"
    },
    {
        "author": "趙蕃",
        "paragraphs": [
            "前賢嗟不及，夫子蓋其流。",
            "海內聞詩熟，言間愜意投。",
            "午暄同靜廡，暮雪阻高樓。",
            "別似崇晨耳，一年今半休。"
        ],
        "title": "伯威和章記祥符定交云爾蕃之次韻曾未及此再用韻作二首後一首重寄伯山尚留太和伯威詩乃去臘既望寫四月晦蕃始得之  其一",
        "id": "15b0367a-2042-42fa-aa22-6df352ea9325"
    },
    {
        "author": "趙蕃",
        "paragraphs": [
            "不作山王詠，故聞嵇阮流。",
            "龍淵失珍襲，猿木悔窮投。",
            "子句成江閣，余懷限戍樓。",
            "碧雲嗟暮合，黄髮誦歸休。"
        ],
        "title": "伯威和章記祥符定交云爾蕃之次韻曾未及此再用韻作二首後一首重寄伯山尚留太和伯威詩乃去臘既望寫四月晦蕃始得之  其二",
        "id": "334e8896-c1e8-42cc-95e7-5142f2c9dca0"
    },
    {
        "author": "趙蕃",
        "paragraphs": [
            "一別動五載，此生能幾回。",
            "其間何不有，祇是恐生哀。",
            "我病真衰矣，君才盍勉哉。",
            "要留還索去，風雨更漼漼。"
        ],
        "title": "別沈二弟",
        "id": "1fbfcfd9-32ce-4afb-8323-7ca1ffeedf3c"
    },
    {
        "author": "趙蕃",
        "paragraphs": [
            "歎息逢宣子，頻爲郡國賓。",
            "人皆說才具，我獨愛詞人。",
            "邂逅殊方見，淒涼半月春。",
            "但能詩似鏡，從使鬢如銀。"
        ],
        "title": "呈逢宣子",
        "id": "dd26ef22-f45e-4b60-b2ca-a7ff7e6ffa2b"
    },
    {
        "author": "趙蕃",
        "paragraphs": [
            "已執臨岐手，仍通敘別書。",
            "絕知於我厚，何敢向君疎。",
            "江上留殘歲，吳中擬定居。",
            "莫爲南北恨，天地一蘧廬。"
        ],
        "title": "昭禮書來告其行日再寄以詩",
        "id": "0e025455-fc3f-4079-954f-72d01b73852d"
    },
    {
        "author": "趙蕃",
        "paragraphs": [
            "素仰儒先德，兼聞內助人。",
            "齊家真有道，相敬儼如賓。",
            "女已節義著，兒仍經行醇。",
            "他年書附傳，落落衆星陳。"
        ],
        "title": "自作",
        "id": "066699d5-e678-4a93-8864-98a4c47c7cc3"
    },
    {
        "author": "趙蕃",
        "paragraphs": [
            "我行過苕水，公疾卧漳濱。",
            "底處書傳鴈，如聞藥有神。",
            "作詩應更老，比舊想增貧。",
            "坐與江山隔，何緣杖履頻。"
        ],
        "title": "聞劉凝遠丈病已欣然成詩并懷伯瑞仲文叔驥二首  其一",
        "id": "cb8c74bb-64b5-40f5-bac2-3f1898ab97f6"
    },
    {
        "author": "趙蕃",
        "paragraphs": [
            "諸子皆文士，仍傳驥絕羣。",
            "連牀思聽雨，拄笏漫看雲。",
            "病有交遊念，書無歲月勤。",
            "扁舟問歸路，應見老參軍。"
        ],
        "title": "聞劉凝遠丈病已欣然成詩并懷伯瑞仲文叔驥二首  其二",
        "id": "978af9a8-2923-4dfa-aa87-1d5e42b27c39"
    },
    {
        "author": "趙蕃",
        "paragraphs": [
            "曉過子雲居，霜風柳未疎。",
            "飄零五年別，斷絕一行書。",
            "安否勞苦外，詩編吟誦餘。",
            "君寧老騏驥，我已媿舂鉏。"
        ],
        "title": "呈楊溥子",
        "id": "23f2f533-78b2-4ce6-92d6-e06e6aa2c697"
    },
    {
        "author": "趙蕃",
        "paragraphs": [
            "背郭纔數里，深林溪四環。",
            "精廬于此建，寓舍即其間。",
            "我已成棲遁，君能數往還。",
            "故知交義厚，不與世情關。"
        ],
        "title": "呈公擇二首  其一",
        "id": "9450f470-0df8-470a-9289-513184317184"
    },
    {
        "author": "趙蕃",
        "paragraphs": [
            "此地無此客，若人吾故人。",
            "論文皆意到，出語見情真。",
            "未議作輕別，且當留浹旬。",
            "畦蔬飽春雨，小摘未妨頻。"
        ],
        "title": "呈公擇二首  其二",
        "id": "8fa16e70-7c95-4004-b573-9e44cd0d5802"
    },
    {
        "author": "趙蕃",
        "paragraphs": [
            "前輩已云遠，公身親見之。",
            "老成疑故在，風俗未憂衰。",
            "問學本日用，文章先達辭。",
            "從茲得夷步，不復困多歧。"
        ],
        "title": "呈邢叔三首  其一",
        "id": "adf0e7b8-8bfb-4360-9a57-6a5bcc3ee29c"
    },
    {
        "author": "趙蕃",
        "paragraphs": [
            "瀏瀏晴簷響，愔愔蘭斛香。",
            "時于簿書暇，樂是話言長。",
            "政可晝連夕，興懷參與商。",
            "平生事賢志，烱烱未嘗忘。"
        ],
        "title": "呈邢叔三首  其二",
        "id": "5bbfcc4a-0e70-4360-ba97-0cf5c100bcd7"
    },
    {
        "author": "趙蕃",
        "paragraphs": [
            "聽說桃川事，憑虛意欲仙。",
            "真成在人境，無用覓漁船。",
            "卜宅自何載，賦詩凡幾篇。",
            "揮毫儻毋靳，圖貌並流傳。"
        ],
        "title": "呈邢叔三首  其三",
        "id": "c4f493e0-4d34-4fac-8384-28a3673ced11"
    },
    {
        "author": "趙蕃",
        "paragraphs": [
            "寒食寒未歸，清明清曉時。",
            "花殘渺無迹，柳細不勝垂。",
            "即事須詩寫，多憂頼酒支。",
            "雖親友朋益，更苦弟兄思。"
        ],
        "title": "呈亦韓",
        "id": "1bc1b8cd-42ff-42c9-8d78-62198f835019"
    },
    {
        "author": "趙蕃",
        "paragraphs": [
            "晨出及未熱，飯餘因就談。",
            "結交真有道，致此亦何堪。",
            "靜聽多聞益，微吟佳句耽。",
            "疎簷有新月，當共影成三。"
        ],
        "title": "呈審知",
        "id": "fe777bd0-0c90-4f55-b414-1285a3b735e9"
    },
    {
        "author": "趙蕃",
        "paragraphs": [
            "望望吳楚隔，悠悠兄弟思。",
            "經行偶來過，喜極爲成詩。",
            "二父已名世，諸郎皆好辭。",
            "誰云前輩遠，未覺此風衰。"
        ],
        "title": "次韻和叔并呈叔魚",
        "id": "828d19e3-c979-4734-bd90-0477605746cb"
    },
    {
        "author": "趙蕃",
        "paragraphs": [
            "有懷思放曠，茲地窘幽潛。",
            "屋脊山微見，庭前樹莫添。",
            "把書唯立壁，扶杖祗巡簷。",
            "深羨憑江宅，登臨萬象兼。"
        ],
        "title": "呈全真魯山",
        "id": "f18664e1-2f80-40e9-bf4e-887820dd20d0"
    },
    {
        "author": "趙蕃",
        "paragraphs": [
            "白頭四海客，青眼幾何人。",
            "况復平生舊，端殊數面親。",
            "文聲雖益振，仕簿亦何屯。",
            "好在章江水，聊堪濯世塵。"
        ],
        "title": "呈唐德輿兼寄呈可久三首  其一",
        "id": "622f75df-9085-4019-b60e-285f60101331"
    },
    {
        "author": "趙蕃",
        "paragraphs": [
            "前歲長安雪，從公飲屢過。",
            "放談成絕歎，狂態亦悲歌。",
            "我仕魚緣竹，公行漩繞渦。",
            "相逢雖足慰，相別奈愁何。"
        ],
        "title": "呈唐德輿兼寄呈可久三首  其二",
        "id": "687cabcc-e254-41bc-8163-26c3fe8f090d"
    },
    {
        "author": "趙蕃",
        "paragraphs": [
            "敬作沙隨問，歸來安穩不。",
            "一官成棄却，微恙想今瘳。",
            "詩篋猶堪倒，錢囊不用謀。",
            "更思從二老，何日具扁舟。"
        ],
        "title": "呈唐德輿兼寄呈可久三首  其三",
        "id": "c1693363-03ac-4345-9e2f-5bf23e6f9109"
    },
    {
        "author": "趙蕃",
        "paragraphs": [
            "相望僅一水，相賒逾十年。",
            "尋君向蕭寺，歎我已華顛。",
            "老至是其理，窮來當益堅。",
            "雲深雪溪樹，塵暗曲肱弦。"
        ],
        "title": "呈陳深父二首  其一",
        "id": "3918d206-6179-4be3-9f3c-66bc14df8fd6"
    },
    {
        "author": "趙蕃",
        "paragraphs": [
            "役役到番國，悠悠誰故人。",
            "僧房半牢落，湖水失清淪。",
            "我豈倚樓趙，君真驚座陳。",
            "何爲辱傾倒，相與盡情親。"
        ],
        "title": "呈陳深父二首  其二",
        "id": "56e3256d-8cef-4a75-9432-deed34fdc970"
    },
    {
        "author": "趙蕃",
        "paragraphs": [
            "輩行雖如祖，年齡僅可兄。",
            "經過得屢見，文字有同盟。",
            "門戶當深責，饑寒厭此生。",
            "良農務穮蔉，初不計秋成。"
        ],
        "title": "呈晁舅祖叔藴",
        "id": "03338526-ddc9-4a6e-8061-dce5387875f1"
    },
    {
        "author": "趙蕃",
        "paragraphs": [
            "路入分宜縣，心馳月旦評。",
            "參差萬木合，曲折亂灘行。",
            "江右孰茂宰，斯人垂大名。",
            "鳬飛看公入，鳶墮黯余情。"
        ],
        "title": "呈許深父及之",
        "id": "320c4f21-47cc-47cc-8283-a34e9e756f50"
    },
    {
        "author": "趙蕃",
        "paragraphs": [
            "歎我貧兼病，當渠雪上霜。",
            "忍饑無異術，炙背有奇方。",
            "重憶茅簷下，還嗟楚水傍。",
            "官曹竟疎闊，詩病得商量。"
        ],
        "title": "俗有雪上加霜之諺今日之謂也二詩呈知縣契丈教授尊兄  其一",
        "id": "1d9c05cf-56bb-427e-a8a2-46971ca2a6e8"
    },
    {
        "author": "趙蕃",
        "paragraphs": [
            "雨雪欣能霽，冰霜苦未和。",
            "體孱寒有相，絮敗暖無多。",
            "二妙今誰敵，有詩皆可歌。",
            "暗中知沈謝，灰裏撥陰何。"
        ],
        "title": "俗有雪上加霜之諺今日之謂也二詩呈知縣契丈教授尊兄  其二",
        "id": "f563e58f-3450-4022-b1ef-905a1f490845"
    },
    {
        "author": "趙蕃",
        "paragraphs": [
            "往見劉夫子，得聞君姓名。",
            "飄零方客路，邂逅若平生。",
            "學要精微講，文須仔細評。",
            "道林并嶽麓，他日得經行。"
        ],
        "title": "呈李思永",
        "id": "17cc494c-a10b-457f-a3dd-9de6b03f0000"
    },
    {
        "author": "趙蕃",
        "paragraphs": [
            "學有南軒派，文仍二宋家。",
            "泉源端有本，玉立更無瑕。",
            "儻遂成三徑，當從讀五車。",
            "朋游有如此，未恨落長沙。"
        ],
        "title": "呈宋伯潛",
        "id": "3398ba22-a1db-4f0e-a519-2dceb3a4cb51"
    },
    {
        "author": "趙蕃",
        "paragraphs": [
            "政爾羞餘子，胡然說故家。",
            "人方笑藍縷，君乃不疵瑕。",
            "厚義重縞紵，空言非笠車。",
            "委思精絕處，百鍊出披沙。"
        ],
        "title": "再呈伯潛",
        "id": "c30b9c0a-841f-4fac-89f7-2ee3d72e9bc7"
    },
    {
        "author": "趙蕃",
        "paragraphs": [
            "寶氣疑猶在，諸公盛得名。",
            "新知雖可樂，舊恨卒難平。",
            "我句野無格，君詩工莫評。",
            "青錢宜妙選，墨綬盍遲行。"
        ],
        "title": "再呈思永",
        "id": "d3c76ccd-6243-4573-a556-b10fc6309e2c"
    },
    {
        "author": "趙蕃",
        "paragraphs": [
            "南渡六十載，况談元祐時。",
            "故家垂欲盡，遺事莽難知。",
            "文字既多舛，傳聞寧破疑。",
            "唯公有源委，萬折必東之。"
        ],
        "title": "呈劉子卿四首  其一",
        "id": "3567ec27-c0ab-40c5-a8e0-56cfe540f56e"
    },
    {
        "author": "趙蕃",
        "paragraphs": [
            "近喜周公相，初傳薦士章。",
            "非才孰爲治，與國倍生光。",
            "故國異喬木，白駒空食場。",
            "彈冠與結綬，吾道不其昌。"
        ],
        "title": "呈劉子卿四首  其二",
        "id": "87fc7fa9-b8cf-4325-939a-d21b43534922"
    },
    {
        "author": "趙蕃",
        "paragraphs": [
            "王氣東南盛，流風西北疎。",
            "往猶稱旅寓，今迺逐鄉閭。",
            "要熟兒童聽，惟傳父祖書。",
            "如公不一二，安得亦相於。"
        ],
        "title": "呈劉子卿四首  其三",
        "id": "a316aded-7b4d-4418-a141-500ef4dd5f06"
    },
    {
        "author": "趙蕃",
        "paragraphs": [
            "往自清江別，于今近十年。",
            "依僧聊避暑，擁節會朝天。",
            "我愧不如昔，公乎真過前。",
            "政規期斷手，明本已終篇。"
        ],
        "title": "呈劉子卿四首  其四",
        "id": "d4b28a32-91c1-447b-98db-90bfcdcfa221"
    },
    {
        "author": "趙蕃",
        "paragraphs": [
            "適遠能忘別，衝行敢憚泥。",
            "野航初喚渡，茅屋正啼鷄。",
            "雨後妨梅步，風前對竹題。",
            "因公動高興，憶我舊幽棲。"
        ],
        "title": "別邢公昭丈",
        "id": "bc6866ac-69d5-4259-bf0f-23efecfff775"
    },
    {
        "author": "趙蕃",
        "paragraphs": [
            "不見送將歸，惟聞遠別離。",
            "身今成老大，官豈計高卑。",
            "蕭寺已移酒，便人還枉詩。",
            "臨風三復罷，有恨落無涯。"
        ],
        "title": "次韻周欽止送別",
        "id": "23cb1d9a-7dd3-4906-80e3-84719658a5be"
    },
    {
        "author": "趙蕃",
        "paragraphs": [
            "度橋遵野徑，夾樹啟籬門。",
            "剝啄傳呼疾，周旋色笑溫。",
            "萬金纔到幾，一棹復過村。",
            "却恨儂來獨，飄零說在原。"
        ],
        "title": "留別子肅子儀三首  其一",
        "id": "1b43674d-f430-43a3-8be0-31d29d4e2fe0"
    },
    {
        "author": "趙蕃",
        "paragraphs": [
            "長年夢黄堰，今日飲紅灰。",
            "徑綠無多草，庭陰半是梅。",
            "海棠留雨醉，楊柳傲風媒。",
            "對此渾無事，一杯重一杯。"
        ],
        "title": "留別子肅子儀三首  其二",
        "id": "67e34094-0ec2-4af0-a7ee-e4ff862f561f"
    },
    {
        "author": "趙蕃",
        "paragraphs": [
            "一別動五載，人生都幾何。",
            "談端方間起，行色又犇波。",
            "賸欲攄離語，不成翻醉歌。",
            "飛騰與流浪，已矣兩無那。"
        ],
        "title": "留別子肅子儀三首  其三",
        "id": "7044512f-4437-463a-adc3-491b7907aa30"
    },
    {
        "author": "趙蕃",
        "paragraphs": [
            "我去孰君友，君留誰我遊。",
            "定應緣宿契，不待分今投。",
            "年事鬢俱白，時名詩獨優。",
            "未知茲日別，重見又何由。"
        ],
        "title": "留別陳明叔兼屬胡仲威五首  其一",
        "id": "2f264bcc-9b2f-4cc1-975d-bca27af1e7e8"
    },
    {
        "author": "趙蕃",
        "paragraphs": [
            "論事從違數，題詩竄定頻。",
            "客君徒得重，愛我不言貧。",
            "薄俗無兄弟，我曹相主賓。",
            "別觴終作惡，別語要須真。"
        ],
        "title": "留別陳明叔兼屬胡仲威五首  其二",
        "id": "b5f4ef15-5b60-4a18-be76-9f742623f26b"
    },
    {
        "author": "趙蕃",
        "paragraphs": [
            "簿領三年吏，江天百里居。",
            "我非拘雁鶩，君乃傲樵漁。",
            "得譽且得謗，似高仍似疎。",
            "襄陽耆舊傳，書子定聯予。"
        ],
        "title": "留別陳明叔兼屬胡仲威五首  其三",
        "id": "e27bb8fd-e619-465b-8821-ae5bba2810a0"
    },
    {
        "author": "趙蕃",
        "paragraphs": [
            "我覓祠官俸，君携異縣書。",
            "一窮直若此，五字果何如。",
            "底用頻看鏡，終當老荷鉏。",
            "未知渠作計，頗亦似儂無。"
        ],
        "title": "留別陳明叔兼屬胡仲威五首  其四",
        "id": "1762c895-8b81-4da4-a55c-30d1b93275ac"
    },
    {
        "author": "趙蕃",
        "paragraphs": [
            "汲汲求交友，良由不敏姿。",
            "風流伯始後，文獻澹菴師。",
            "此士世亦寡，因君交不疑。",
            "倡酬凡幾紙，別後慰相思。"
        ],
        "title": "留別陳明叔兼屬胡仲威五首  其五",
        "id": "79b36ddb-b265-4c2e-b7fd-f1da13a55640"
    },
    {
        "author": "趙蕃",
        "paragraphs": [
            "久作湘中客，數從林下遊。",
            "契繇先世敘，誼向古人求。",
            "我敢逃黄綬，公寧卧白頭。",
            "廟堂有北客，人物想中州。"
        ],
        "title": "留別折子明丈二首  其一",
        "id": "1f4f6a7f-8a57-4dca-a2ec-06a0efe35a0b"
    },
    {
        "author": "趙蕃",
        "paragraphs": [
            "行橐何輕重，新詩得卷藏。",
            "猶須與先集，併爲補山房。",
            "更欲詢言行，持將益廢忘。",
            "匆匆語難盡，莽莽恨空長。"
        ],
        "title": "留別折子明丈二首  其二",
        "id": "92b79ae2-06d8-4fb9-99ea-091c31d15b89"
    },
    {
        "author": "趙蕃",
        "paragraphs": [
            "隠墅夙未到，扁舟空屢經。",
            "灘長石璧寺，洲遶縠波亭。",
            "厚祿頭空白，新知眼倍青。",
            "雖云遽離闊，也足慰飄零。"
        ],
        "title": "留別徐季純",
        "id": "7a2abad0-32f4-436a-9560-87891f83fc29"
    },
    {
        "author": "趙蕃",
        "paragraphs": [
            "盡室蘄偕隠，持家又即浮。",
            "可憐居不易，還是食爲謀。",
            "風雨連朝暗，江山千里遊。",
            "不能携汝去，翻覺重吾憂。"
        ],
        "title": "重別成父二首  其一",
        "id": "01b8b951-3bbe-4d54-a0b8-6d9370f2fc6e"
    },
    {
        "author": "趙蕃",
        "paragraphs": [
            "中原歸尚棘，三墓久成蕪。",
            "未議增封樹，先宜禁牧芻。",
            "便須營虎落，將以護龍雛。",
            "不用平安報，惟期剪伐無。"
        ],
        "title": "重別成父二首  其二",
        "id": "d911137b-0ec0-42c3-b9bf-a9ab014e1188"
    },
    {
        "author": "趙蕃",
        "paragraphs": [
            "寓舍我至晚，官期君已催。",
            "猶當載酒別，共作訪山來。",
            "雪谷看題字，風雩話昔開。",
            "樂山并樂水，隨處一裴回。"
        ],
        "title": "送恭叔赴海門尉端叔約同過湘西酌別四首  其一",
        "id": "2325bbb9-3afc-4f0d-bbb3-b98d97c94621"
    },
    {
        "author": "趙蕃",
        "paragraphs": [
            "君歎父兄別，我嗟朋友疎。",
            "窮冬仍遠道，異縣復離居。",
            "僅得追隨再，何由懷抱攄。",
            "因來湖外使，爲寄海邊書。"
        ],
        "title": "送恭叔赴海門尉端叔約同過湘西酌別四首  其二",
        "id": "a407c3de-980c-4b3f-b59e-d511126b97a9"
    },
    {
        "author": "趙蕃",
        "paragraphs": [
            "楚岫新經雪，湘江半露沙。",
            "蕭蕭斷行鴈，渺渺後棲鴉。",
            "別意渾相似，詩成祇重嗟。",
            "未嫌杯酒滿，直恐鬢霜加。"
        ],
        "title": "送恭叔赴海門尉端叔約同過湘西酌別四首  其三",
        "id": "2a6b58bd-8c1c-40ef-9e06-c6e20842dadb"
    },
    {
        "author": "趙蕃",
        "paragraphs": [
            "入自芝蘭室，重之珠玉淵。",
            "一官從草草，萬卷本便便。",
            "對鏡平多壘，閒郊闢廢田。",
            "尉曹應事少，賓友定誰延。"
        ],
        "title": "送恭叔赴海門尉端叔約同過湘西酌別四首  其四",
        "id": "43944c54-a8e2-45eb-92f2-762a0165a937"
    },
    {
        "author": "趙蕃",
        "paragraphs": [
            "共有山林趣，相期問學功。",
            "一官重此去，三逕幾時同。",
            "我鬢因詩白，君顔非酒紅。",
            "從遊縱有日，羸疾柰相攻。"
        ],
        "title": "留別徐斯遠時斯遠將赴朱晦菴之約三首  其一",
        "id": "1868be59-2ed7-4730-8824-fbfef962c9e0"
    },
    {
        "author": "趙蕃",
        "paragraphs": [
            "君質故甚美，加之仍得師。",
            "今爲李君御，何後老人期。",
            "念欲通名姓，還憂辱棄遺。",
            "何當武夷下，與子共追隨。"
        ],
        "title": "留別徐斯遠時斯遠將赴朱晦菴之約三首  其二",
        "id": "0d1a34df-495b-4f20-94a1-1c57163c2105"
    },
    {
        "author": "趙蕃",
        "paragraphs": [
            "事變將酬萬，身分若化千。",
            "淒涼辭古寺，辛苦問江船。",
            "秋得村村雨，凉生樹樹蟬。",
            "重哦五七字，還約四三年。"
        ],
        "title": "留別徐斯遠時斯遠將赴朱晦菴之約三首  其三",
        "id": "cbce2c26-3b99-4eb8-b57a-5727ce0d2342"
    },
    {
        "author": "趙蕃",
        "paragraphs": [
            "已別還成住，多君意甚真。",
            "自非敦友好，寧復見情親。",
            "月已秋中過，雨如春暮頻。",
            "臨分匪杯酒，幽獨恐傷神。"
        ],
        "title": "坐中留別正之",
        "id": "283d1483-c962-4204-b1bf-f1029c6e40cf"
    },
    {
        "author": "趙蕃",
        "paragraphs": [
            "拍拍桃花水，輕輕蓮葉舟。",
            "生憎衝野馬，失喜見沙鷗。",
            "漫浪端如此，饑寒信有不。",
            "未探懷玉藴，且訪九華幽。"
        ],
        "title": "別趙信州",
        "id": "fa6f8cf5-46cb-4180-8e2c-378359294898"
    },
    {
        "author": "趙蕃",
        "paragraphs": [
            "漢廷無出右，天下舉歸心。",
            "歲晚雪霜榦，春餘桃李陰。",
            "班崇貳卿貴，掾落五溪深。",
            "勿謂無回鴈，郵傳可嗣音。"
        ],
        "title": "別趙叔",
        "id": "b7a05744-fc25-4bcf-a3c0-fea8b887bcbf"
    },
    {
        "author": "趙蕃",
        "paragraphs": [
            "許日問何滯，今晨真遂行。",
            "人生苦飄泊，歲事復崢嶸。",
            "鶴髮欠亡恙，燕雛憐未成。",
            "臨分再三語，不爲別離情。"
        ],
        "title": "別宗父",
        "id": "34fe0bf7-b489-495a-a660-f8dadeeee40b"
    },
    {
        "author": "趙蕃",
        "paragraphs": [
            "邂逅成深識，慇懃不作遥。",
            "鵝湖書後約，汭口騎能招。",
            "奔逸君誠俊，衰摧我不聊。",
            "嗜書甘寂寞，破敵看嫖姚。"
        ],
        "title": "別馬莊甫",
        "id": "32d80558-e647-430b-b6dc-31a9841bbbe5"
    },
    {
        "author": "趙蕃",
        "paragraphs": [
            "籬竹又離籜，沼荷還疊錢。",
            "我來成佇立，公爲起高眠。",
            "清靜子雲宅，扶疎陶令篇。",
            "三年渾易爾，此別各蒼然。"
        ],
        "title": "別楊謹仲",
        "id": "fbcf9a52-d6a9-45bd-912b-49d46be5ce16"
    },
    {
        "author": "趙蕃",
        "paragraphs": [
            "兼旬眠食同，慷慨豁心胸。",
            "尚喜斯文在，未憂吾道窮。",
            "鵝湖余舊歷，鷲嶺子新逢。",
            "四海均同宇，休言兩地中。"
        ],
        "title": "別季承",
        "id": "5795bac6-2fab-4629-92f9-8ce474e49b17"
    },
    {
        "author": "趙蕃",
        "paragraphs": [
            "冷澹清明節，蕭疎斑白翁。",
            "不知春事減，但見綠陰重。",
            "坐卧書窗裏，陰晴啼鳥中。",
            "年齡故爾似，貧病亦應同。"
        ],
        "title": "初六日呈明叔",
        "id": "969fbc5e-4561-40ab-9c20-092a1250667d"
    },
    {
        "author": "趙蕃",
        "paragraphs": [
            "七十且强半，駸駸數日間。",
            "不成悲白髮，猶說愛青山。",
            "五斗雖爲累，千篇政不慳。",
            "與君同甲子，此事合相關。"
        ],
        "title": "二十五日呈明叔",
        "id": "77bba743-c787-4e20-86ba-8d34988cfea3"
    },
    {
        "author": "趙蕃",
        "paragraphs": [
            "靖節甘忤俗，子雲空解嘲。",
            "紛紛多面友，了了獨心交。",
            "四海歎浮梗，三年嗟繫匏。",
            "語離無幾日，梅蕊况江郊。"
        ],
        "title": "別近呈明叔",
        "id": "c2e1e6d5-898d-46e3-bfae-18e3fe42fa95"
    },
    {
        "author": "趙蕃",
        "paragraphs": [
            "欲過江天閣，出門如有方。",
            "乍聞禽磔磔，還是雨浪浪。",
            "放意官曹外，關心藥裹旁。",
            "聽渠桃李退，蘭斛政幽香。"
        ],
        "title": "再呈明叔",
        "id": "81f32c7f-a176-4534-91c5-b2b1182ba726"
    },
    {
        "author": "趙蕃",
        "paragraphs": [
            "嶽寺分携後，郵亭邂逅時。",
            "鳴鞭萍實驛，分韻木犀詩。",
            "契闊書忘素，飄零鬢益絲。",
            "我歸寧偶爾，君至忽於斯。"
        ],
        "title": "呈潘文叔二首  其一",
        "id": "b598f9fc-a16f-45c6-a56e-5b55dea9d388"
    },
    {
        "author": "趙蕃",
        "paragraphs": [
            "寓舍莓苔合，春郊花草香。",
            "忽逢寧比料，欲語未能長。",
            "大阮爲勿藥，阿連欣對牀。",
            "嗟予重多感，有弟各殊方。"
        ],
        "title": "呈潘文叔二首  其二",
        "id": "ef39b8c0-d129-4c0a-80c0-357620af9c34"
    },
    {
        "author": "趙蕃",
        "paragraphs": [
            "村村迎湫水，戶戶𬋖鑪香。",
            "何以救我穡，但知呼彼蒼。",
            "儻寬饑欲死，聊聽醒而狂。",
            "困極惟思睡，詩來得助凉。"
        ],
        "title": "呈叔文諸公",
        "id": "28a75457-45bc-47a6-8c23-44cc1b55fb0f"
    },
    {
        "author": "趙蕃",
        "paragraphs": [
            "自坐還山計，如同去魯情。",
            "水風元不斷，山月每同明。",
            "試問詩能和，何如酒共傾。",
            "吾家近京驛，側耳聽車聲。"
        ],
        "title": "和答黎季成送行",
        "id": "1f263972-77ee-4e48-8308-e632476ff354"
    },
    {
        "author": "趙蕃",
        "paragraphs": [
            "居然自駑驥，陋矣說玄黄。",
            "章貢昔連地，沅湘今一鄉。",
            "談端驚絕倒，詩學味尤長。",
            "對月他時白，披風此日凉。"
        ],
        "title": "蕃近有鄙句簡諸公而廣文先生專以見貺盛意自不可不答",
        "id": "959edbaf-78bd-4e41-a500-deec2a945c47"
    },
    {
        "author": "趙蕃",
        "paragraphs": [
            "官故玄尚白，山能青又黄。",
            "娵隅學蠻詠，欵乃和漁鄉。",
            "世用有公等，我才無日長。",
            "盍簪休間闊，回首易悲凉。"
        ],
        "title": "再和諸公",
        "id": "52d94acc-6817-48e9-9340-56b3dd621f24"
    },
    {
        "author": "趙蕃",
        "paragraphs": [
            "不見吾叔度，侵尋將六年。",
            "林間迂子步，江上望余船。",
            "會合信不易，往來成屢愆。",
            "孤山梅未老，曷日訪三賢。"
        ],
        "title": "簡黄子耕",
        "id": "b11caab6-62fb-4033-9d7a-c79510847ca3"
    },
    {
        "author": "趙蕃",
        "paragraphs": [
            "溧水忽再到，清明無隔晨。",
            "一翁方上府，二季曲留賓。",
            "詩律歎仍舊，鬢霜驚漸新。",
            "君家真李杜，我乃愧黄陳。"
        ],
        "title": "簡李伯仁節甫",
        "id": "b41935ba-a295-41da-84fe-dde4086783b9"
    },
    {
        "author": "趙蕃",
        "paragraphs": [
            "憶昨連郛住，猶爲解榻期。",
            "古書相是正，餘事劇娛嬉。",
            "近者間何闊，懷哉我所思。",
            "如聞穫稻畢，當是入山時。"
        ],
        "title": "簡彥博",
        "id": "1e1c9c21-b50d-4902-a169-2e98c83ede14"
    },
    {
        "author": "趙蕃",
        "paragraphs": [
            "鳩喚林深擁，蛙鳴草亂科。",
            "群生爲疵癘，首夏失清和。",
            "謝病游故倦，尊天問可何。",
            "政須聞妙語，一爲洗煩痾。"
        ],
        "title": "簡元衡",
        "id": "7deba11b-dd3e-4fff-bc25-6b3076582d7b"
    },
    {
        "author": "趙蕃",
        "paragraphs": [
            "積雨朝收礎，清陰晝滿庭。",
            "驟乾無雨候，忽動有風輕。",
            "藥裹長羸疾，茶甌蹔一醒。",
            "故人纔咫尺，願見兀如扃。"
        ],
        "title": "再簡元衡",
        "id": "0f0af6e0-a95f-4901-a69a-138b449f37e2"
    },
    {
        "author": "趙蕃",
        "paragraphs": [
            "雨勢忽已過，雲峰空復生。",
            "蹔能蘇暑病，未足慰農情。",
            "同社推詩好，今宵况月明。",
            "三人非對影，難弟與難兄。"
        ],
        "title": "用初三日韻簡伯玉昆仲",
        "id": "e7e96bba-2512-46b4-b5af-4e5a3bd998b1"
    },
    {
        "author": "趙蕃",
        "paragraphs": [
            "徐郎既吳越，王子又甌閩。",
            "孰與還仍往，惟餘病與貧。",
            "尚寒花有信，欲盡雨催春。",
            "子去寧關抱，余留獨損神。"
        ],
        "title": "遠父往富沙兼簡馬莊父二首  其一",
        "id": "7187cadd-2f8d-436d-bb9f-1b9738c672ef"
    },
    {
        "author": "趙蕃",
        "paragraphs": [
            "子過鉛山縣，知名有尉曹。",
            "談端抽繭紝，文力壯波濤。",
            "見子心應識，思渠首屢搔。",
            "共爲徐庶友，而獨不能高。"
        ],
        "title": "遠父往富沙兼簡馬莊父二首  其二",
        "id": "699e5fff-2bda-4987-b0a2-d9fb4fcc24bf"
    },
    {
        "author": "趙蕃",
        "paragraphs": [
            "屢有一杯約，况今三月來。",
            "屬君繙藥裹，而我欠詩材。",
            "楚塞稀紅蕊，僧坊剩綠苔。",
            "幾時能出郭，分韻與徘徊。"
        ],
        "title": "念欲春遊春既莫矣而在伯微恙不近杯勺作小詩代簡便呈沅陵何鄧二尉曹",
        "id": "a6a25207-13a4-485a-9541-5152fb2254f0"
    },
    {
        "author": "趙蕃",
        "paragraphs": [
            "曉枕聞簷溜，閒筇立寺門。",
            "宿酲連卯酒，幽趣落無言。",
            "山色丹青濕，梅花璧玉溫。",
            "誰能此乘興，風味昔人存。"
        ],
        "title": "十一日簡王進之",
        "id": "7f0f78da-a4a4-4286-b42d-5c032f1e532d"
    },
    {
        "author": "趙蕃",
        "paragraphs": [
            "野寺鐘鳴後，溪橋雨合時。",
            "杖藜能過我，酌酒更論詩。",
            "意作匆匆別，仍愆得得期。",
            "近知疎問訊，不那費懷思。"
        ],
        "title": "簡徐季益二首  其一",
        "id": "c044d2a1-17f2-42b1-844f-80d09b9a680a"
    },
    {
        "author": "趙蕃",
        "paragraphs": [
            "好士今誰是，憐才亦漫云。",
            "詎須隨進士，直擬慕徵君。",
            "確論終當有，浮言斷莫聞。",
            "兒曹與餘子，錄錄更紛紛。"
        ],
        "title": "簡徐季益二首  其二",
        "id": "e780a827-6505-4e28-89e8-47e5b0f03bcf"
    },
    {
        "author": "趙蕃",
        "paragraphs": [
            "相望兩招提，林深路不迷。",
            "微軀敢高卧，借屋且幽棲。",
            "問訊聊題句，經過阻杖藜。",
            "良由日日雨，山徑亦成泥。"
        ],
        "title": "簡王元宗",
        "id": "ad1b15aa-4c18-431c-90eb-1fa2eb8de161"
    },
    {
        "author": "趙蕃",
        "paragraphs": [
            "已辦入城府，尚留緣雨陰。",
            "相期著屐過，空想掉頭吟。",
            "子故因貧出，余寧歎老侵。",
            "鵷鸞滿臺閣，麋鹿自山林。"
        ],
        "title": "簡斯遠兄",
        "id": "3ebf3ba5-edca-4483-b005-8b2db1afdf13"
    },
    {
        "author": "趙蕃",
        "paragraphs": [
            "敬問周夫子，端居又半春。",
            "初無酒作祟，合有句如神。",
            "桃李已陳迹，谿山同故人。",
            "何能過茅宇，談笑奉清真。"
        ],
        "title": "簡文顯",
        "id": "0c117b5b-7367-484d-9d20-4f9e2047c15d"
    },
    {
        "author": "趙蕃",
        "paragraphs": [
            "方喧思獨坐，當靜想清言。",
            "我掃庭前樹，君憑江上軒。",
            "有詩煩共賦，無酒與重論。",
            "既乏公田秫，仍孤老瓦盆。"
        ],
        "title": "簡全真",
        "id": "533d9514-0a6f-4523-89b9-bbfad9013bb6"
    },
    {
        "author": "趙蕃",
        "paragraphs": [
            "不謂於茲世，而能有若人。",
            "藤蘿爲遮屋，圖史漫娛身。",
            "安邑誰爲令，黔婁自守貧。",
            "他時獨行傳，端可並麒麟。"
        ],
        "title": "過周文顯所居",
        "id": "1a71e753-2ca8-4749-b545-3b8b658290fb"
    },
    {
        "author": "趙蕃",
        "paragraphs": [
            "路絕嶺梅贈，江摇沅茝春。",
            "敢云傾蓋故，喜甚誦詩新。",
            "刀筆非吾事，文章可致身。",
            "江陵法曹掾，寧久滯斯人。"
        ],
        "title": "喜見周司法和詩有贈仍用元韻",
        "id": "06e12f18-4720-4d6f-98d4-3cb51ed67cc4"
    },
    {
        "author": "趙蕃",
        "paragraphs": [
            "至日還爲客，窮愁亦去年。",
            "陰陽自升伏，老壯只推遷。",
            "易險安常度，呴濡無妄憐。",
            "兒能壽翁酒，不必問遇賢。"
        ],
        "title": "至日與明叔逸及明叔之子凉孫飲",
        "id": "68cd684f-78d5-455e-acee-76e183d982c4"
    },
    {
        "author": "趙蕃",
        "paragraphs": [
            "悠悠西州路，慘慘日暮雲。",
            "天不慦此老，世孰張吾軍。",
            "成都揚雄宅，青山太白墳。",
            "可憐車馬迹，不如鷗鷺羣。"
        ],
        "title": "過介庵舊宅",
        "id": "f72e8d5a-8295-47fe-92f9-481a11da219b"
    },
    {
        "author": "趙蕃",
        "paragraphs": [
            "江上風雖橫，林間月自新。",
            "探囊看墨妙，酌酒話情親。",
            "感歎思前日，飄零媿此身。",
            "未妨頻夕醉，初不污車茵。"
        ],
        "title": "連日與邢伯言兄弟飲成四十字",
        "id": "4e79eb92-6efc-4fa9-b9dd-1091233d9c6d"
    },
    {
        "author": "趙蕃",
        "paragraphs": [
            "身世一飄摇，羈愁兩寂寥。",
            "怨歌空耿耿，晚雨况蕭蕭。",
            "飲强真能醉，詩成或當謠。",
            "明朝對清鏡，鬢恐十分凋。"
        ],
        "title": "雨中與公擇對飲已而大醉既醒作此",
        "id": "2b4c5315-ba4e-49c0-a7b5-325546844c3c"
    },
    {
        "author": "趙蕃",
        "paragraphs": [
            "何方應雨落，此地祇凉生。",
            "杯酒偶相屬，晤言聊敘情。",
            "登樓念王粲，促席想淵明。",
            "鄉里無新故，情親總弟兄。"
        ],
        "title": "與伯玉元衡大聲兄弟飲",
        "id": "3f569b86-2b03-48f8-984f-073c3c9afe29"
    },
    {
        "author": "趙蕃",
        "paragraphs": [
            "每憶疎詩卷，何期共酒尊。",
            "高棲子苕霅，孤宦我湘沅。",
            "暮夜風仍吼，途窮志自存。",
            "悠悠幾山嶽，泛泛一乾坤。"
        ],
        "title": "劉萬二弟置酒與八九兄同飲",
        "id": "c8ade2d2-c192-4a7e-97e4-1666debbae00"
    },
    {
        "author": "趙蕃",
        "paragraphs": [
            "二月風濤壯，扁舟性命輕。",
            "白頭高浪接，青眼遠山橫。",
            "客子空懷怖，漁家自樂生。",
            "須渠一杯酒，助我五言城。"
        ],
        "title": "二月初十日自荻浦絕湖三首  其一",
        "id": "fc4c97ba-a8fb-40e6-86b3-dbc3723a9422"
    },
    {
        "author": "趙蕃",
        "paragraphs": [
            "遠浪已摇目，疾風仍打頭。",
            "翩翻仰飛鳥，矯捷羨輕鷗。",
            "湖有萬頃白，舟才一葉浮。",
            "意行從泛泛，吾道本悠悠。"
        ],
        "title": "二月初十日自荻浦絕湖三首  其二",
        "id": "17ba0214-dcd8-489c-8304-78519af04366"
    },
    {
        "author": "趙蕃",
        "paragraphs": [
            "倚頼尊中酒，枝梧卷裏詩。",
            "貧嗟居不易，境對語成危。",
            "往日行猶記，沖風去不疑。",
            "舟師笑相謂，未有若人癡。"
        ],
        "title": "二月初十日自荻浦絕湖三首  其三",
        "id": "a9f5e3da-28c7-4301-950f-8fb2b88c384b"
    },
    {
        "author": "趙蕃",
        "paragraphs": [
            "沙步行初改，津亭望且遥。",
            "青山出圖畫，白鷺立風標。",
            "境熟詩難就，愁深酒易消。",
            "雲歸還漠漠，雨靜復蕭蕭。"
        ],
        "title": "三月八日發舟後作",
        "id": "aad8845f-93ee-4ce6-b0d7-ad6a1c55dc56"
    },
    {
        "author": "趙蕃",
        "paragraphs": [
            "今代韓夫子，頻年刺兩州。",
            "官崇古常伯，地重漢諸侯。",
            "父老記茂宰，山川皆昔遊。",
            "懸知里閭化，不待教條修。"
        ],
        "title": "寄建寧韓尚書二首  其一",
        "id": "d8df81bf-b22f-444a-88a7-37ed2e359be4"
    },
    {
        "author": "趙蕃",
        "paragraphs": [
            "宰席猶虛位，尚書合賜環。",
            "進賢同拔茹，去佞已無山。",
            "誥命從天下，延登指日間。",
            "蘄公爲大厦，我亦會歡顔。"
        ],
        "title": "寄建寧韓尚書二首  其二",
        "id": "8fd0f4f2-8dfb-4aa8-a80a-7213ceadc8dd"
    },
    {
        "author": "趙蕃",
        "paragraphs": [
            "林下有高興，眼前無此流。",
            "並溪村逕入，背佛野亭投。",
            "綠竹依人好，紅蕖取意秋。",
            "病多寬酒債，別近耿離憂。"
        ],
        "title": "三月審知以余行有日置酒於智門寺後竹間小亭時與者王彥博審知之姪彥章余之弟成父審知命以尊前失詩流爲韻分得流字書以呈之",
        "id": "087ca2af-15e8-4685-9f31-40b03804dc9c"
    },
    {
        "author": "趙蕃",
        "paragraphs": [
            "食已無餘事，坡詩信手繙。",
            "飄零落蠻蜑，收拾重璵璠。",
            "未易窮關鍵，纔能味語言。",
            "向來陶謝並，今日要重論。"
        ],
        "title": "讀東坡和陶詩",
        "id": "a5bdf25c-0825-4ac8-bcc0-c2cb77e96228"
    },
    {
        "author": "趙蕃",
        "paragraphs": [
            "校書非隱遯，逢亂偶棲遲。",
            "少日治安策，暮年忠義詩。",
            "空聞狩岐隴，不見頌浯溪。",
            "有墓荒叢棘，無祠奠酒巵。"
        ],
        "title": "讀王有道詩",
        "id": "24e63d96-b81f-4766-9709-9529d5c187b7"
    },
    {
        "author": "趙蕃",
        "paragraphs": [
            "連林泥滑滑，遍地苹青青。",
            "多病愁難却，春風夢已經。",
            "曾過蘄水郡，不見少微星。",
            "獨行慙方駕，清詩許乞靈。"
        ],
        "title": "讀林子仁詩",
        "id": "fd876c6f-dec1-4695-9735-e74cb573633f"
    },
    {
        "author": "趙蕃",
        "paragraphs": [
            "大熱有如此，凉風安在哉。",
            "書憑長日度，客欠好懷開。",
            "豹立妨看竹，蟾飛爲掃槐。",
            "欣然王氏子，枉步袖詩來。"
        ],
        "title": "王璠伯玉携詩見過二首  其一",
        "id": "27b99072-55d7-489d-8ed0-cbac32e907d0"
    },
    {
        "author": "趙蕃",
        "paragraphs": [
            "故國聞江左，名家數建隆。",
            "南遊新識內，東里舊鄉中。",
            "有句君真癖，無詩我浪窮。",
            "更期風月夕，相與課新功。"
        ],
        "title": "王璠伯玉携詩見過二首  其二",
        "id": "55037062-7b7b-45bc-8840-23ebcb73244d"
    },
    {
        "author": "趙蕃",
        "paragraphs": [
            "米盡不憂饑，行行且賦詩。",
            "相看一大笑，從謂兩真癡。",
            "未用追元白，聊須效陸皮。",
            "流傳君不媿，附益我奚爲。"
        ],
        "title": "二十四日一日作十詩季承同之既罷復書四十字並呈季承",
        "id": "1584abe6-afc4-40f7-a988-237776abda9f"
    },
    {
        "author": "趙蕃",
        "paragraphs": [
            "舊箑已成揮，還披御臘衣。",
            "乘除固人事，變化亦天機。",
            "道路飄零久，形容少壯非。",
            "無徒微祿眷，長與故人違。"
        ],
        "title": "偶作二首  其一",
        "id": "4041e412-b26f-4e3c-bcef-d8d91b83951b"
    },
    {
        "author": "趙蕃",
        "paragraphs": [
            "未仕思從仕，言歸盍賦歸。",
            "世方疎直道，身亦墮危機。",
            "舊宅存松桂，春山富蕨薇。",
            "淵明覺今是，伯玉悟前非。"
        ],
        "title": "偶作二首  其二",
        "id": "a18d2926-e829-46ae-9d74-6afe26616425"
    },
    {
        "author": "趙蕃",
        "paragraphs": [
            "餐玉我無術，點金君有方。",
            "胡爲仍各瘦，更復問何長。",
            "月好橋同步，詩佳袖取將。",
            "歸來未成寐，看葉墮危黄。"
        ],
        "title": "十三夜秉文携詩見過",
        "id": "8a7df962-2243-4820-a7d0-483cf344f5e3"
    },
    {
        "author": "趙蕃",
        "paragraphs": [
            "天上張公子，詩輕萬戶侯。",
            "駕車追熟路，順水放輕舟。",
            "化鶴驚何遠，藏山散莫收。",
            "可人秋浦掾，著力爲冥搜。"
        ],
        "title": "書管掾所抄張安國詩",
        "id": "38b7ae76-d9dd-4ed3-933d-35a89cfa4730"
    },
    {
        "author": "趙蕃",
        "paragraphs": [
            "憶在宜春日，曾看三徑圖。",
            "腥羶尚京洛，覊旅久江湖。",
            "豈曰有安宅，絕然忘故都。",
            "人琴悵俱已，松菊孰充娛。"
        ],
        "title": "題三徑圖",
        "id": "aff682d4-576b-4a98-8f73-f9ae5deb3d33"
    },
    {
        "author": "趙蕃",
        "paragraphs": [
            "未必形模似，良由意象高。",
            "見山非得得，遇酒輒陶陶。",
            "蕪沒念三徑，飄零悲二毛。",
            "南征儻亡恙，歸老舊蓬蒿。"
        ],
        "title": "題舊日所藏晉陶淵明採菊東籬下悠然見南山畫",
        "id": "ce60b97e-0029-4ada-bad3-79944618ac21"
    },
    {
        "author": "趙蕃",
        "paragraphs": [
            "竹戶與松窗，當年拜老龐。",
            "鬢毛霜自滿，文力鼎猶扛。",
            "我句何堪讀，公詩舊所降。",
            "寧聞曹與鄶，可並楚三江。"
        ],
        "title": "寄呈壽岡先生二首  其一",
        "id": "dfa8545e-23bd-4ae7-a8dc-611b3b1e1075"
    },
    {
        "author": "趙蕃",
        "paragraphs": [
            "我愛清江郡，端如屋上烏。",
            "掛冠推二老，縫掖盛諸儒。",
            "吳蜀書難得，荆蠻病益癯。",
            "飛黄去騰踏，局趣效轅駒。"
        ],
        "title": "寄呈壽岡先生二首  其二",
        "id": "ccec6de5-c179-40a5-a0fe-2b09b1f7bc20"
    },
    {
        "author": "趙蕃",
        "paragraphs": [
            "每見清江使，常詢向子平。",
            "徐行爲山健，老眼對書明。",
            "世共尊耆舊，愚猶及老成。",
            "誰人要半道，願與一門生。"
        ],
        "title": "二詩敬寄致政大夫先生  其一",
        "id": "44b7e04f-42b6-43f0-8c8a-50fdc7c1538a"
    },
    {
        "author": "趙蕃",
        "paragraphs": [
            "不向薌林去，于今又四年。",
            "琴書故間止，草木想蒼然。",
            "安否音書曠，飄零日月還。",
            "禮加如下榻，興盡敢回船。"
        ],
        "title": "二詩敬寄致政大夫先生  其二",
        "id": "4f7de8d0-53af-409f-a0bb-85f777e86e7f"
    },
    {
        "author": "趙蕃",
        "paragraphs": [
            "忽憶滄洲去，何心漢節持。",
            "上書期得請，勇退復奚疑。",
            "用舍非吾事，榮枯自彼時。",
            "疾風勁草見，松柏歲寒知。"
        ],
        "title": "投介庵先生并寄廬陵周侍郎四首  其一",
        "id": "54f3287d-4614-4f33-9378-6c90d7b785bc"
    },
    {
        "author": "趙蕃",
        "paragraphs": [
            "貳卿辭郡日，刺史乞身年。",
            "往事甑已墮，歸來璧顧全。",
            "坐令頹俗振，未覺古人賢。",
            "白鷺思高舉，琵琶有直絃。"
        ],
        "title": "投介庵先生并寄廬陵周侍郎四首  其二",
        "id": "b51de951-8882-49d0-b55b-5d29a7d4aa03"
    },
    {
        "author": "趙蕃",
        "paragraphs": [
            "桐鄉曾作令，使者復乘車。",
            "風俗因子厚，溪山要我居。",
            "此聲聞舊矣，今日見歸歟。",
            "祇恐功名事，毋庸遽舍諸。"
        ],
        "title": "投介庵先生并寄廬陵周侍郎四首  其三",
        "id": "521636bf-8c15-4402-b48e-6cdb41b3f943"
    },
    {
        "author": "趙蕃",
        "paragraphs": [
            "粗識詩中趣，翻憐筆下難。",
            "中流疑失檝，遠舉慮摧翰。",
            "起我七十病，蘄公九轉丹。",
            "韓豪非所敢，曾未到郊寒。"
        ],
        "title": "投介庵先生并寄廬陵周侍郎四首  其四",
        "id": "83e02414-5d02-49fe-8f5a-3f323f7c7186"
    },
    {
        "author": "趙蕃",
        "paragraphs": [
            "蘇李是吾師，黄秦實嗣之。",
            "愛其吟可老，得自買傾資。",
            "有本皆如是，斯文不在茲。",
            "因知迺翁意，遺子以鎡基。"
        ],
        "title": "周愚卿以二蘇先生李公擇黄魯直秦少遊真跡見示敬賦四十字",
        "id": "df47d890-0461-44a1-bedb-0c025e0df3d0"
    },
    {
        "author": "趙蕃",
        "paragraphs": [
            "已辱臨岐送，還能喚酒來。",
            "欲行雖倥傯，數刻爲裴回。",
            "出處豈漫爾，古今寧異哉。",
            "滔滔勿渠歎，落落自余哀。"
        ],
        "title": "文叔見餞于郊外且有所論復賦此",
        "id": "993bc96b-f11a-47dc-9406-02d9b46948fe"
    },
    {
        "author": "趙蕃",
        "paragraphs": [
            "已別還重送，情親獨數君。",
            "贈詩難卒和，別酒易成醺。",
            "渺渺江山恨，飄飄鴻鴈羣。",
            "不忘相博約，未可間知聞。"
        ],
        "title": "蕃艤舟湘西之明夕鄭仲理吳德夫周伯壽黎季成共置酒於書院閣下追餞者邢廣聲王衡甫時戊申仲秋七日",
        "id": "b0c43f5e-d9fc-40c1-9f63-972932bce9a6"
    },
    {
        "author": "趙蕃",
        "paragraphs": [
            "風雨催梅子，溪山進客舟。",
            "登臨雖慰眼，悵望復增愁。",
            "歲月常爲旅，饑寒不自謀。",
            "翩翩羨林鳥，閑逸愧沙鷗。"
        ],
        "title": "趨上饒道中",
        "id": "5dab0cc9-04a9-4019-b66e-dd2399c58864"
    },
    {
        "author": "趙蕃",
        "paragraphs": [
            "林表楓能赤，崖邊菊許長。",
            "別情俱慘憺，風日倍荒凉。",
            "豈爲鍾情極，端由取友良。",
            "頹然醒雜意，初不累杯觴。"
        ],
        "title": "周愚卿同丁永年陳明叔見餞于去城之十里致嚴堂經夕乃別",
        "id": "7f36d03c-5557-4ac6-8355-603ea4fb43d2"
    },
    {
        "author": "趙蕃",
        "paragraphs": [
            "倦客理舟楫，高情携酒肴。",
            "有亭當水澨，共步轉江臯。",
            "我已乘流去，渠猶佇立勞。",
            "風前醉難倚，月照首頻搔。"
        ],
        "title": "李叔器方養源叔器之姪填載酒餞余於思敬亭",
        "id": "97b0ee0a-de26-4861-882b-826a82a51bea"
    },
    {
        "author": "趙蕃",
        "paragraphs": [
            "夜雨響屋瓦，曙煙遮樹林。",
            "田行疑倍滑，水度覺知深。",
            "顧望勞雙目，顛躋怖此心。",
            "垂堂不知戒，家故乏千金。"
        ],
        "title": "新漕道中",
        "id": "0809b1a8-22a0-4ca0-bd5f-d5be40a5c7aa"
    },
    {
        "author": "趙蕃",
        "paragraphs": [
            "夜枕疑爲雨，曉檐還見星。",
            "驟聞成摵摵，熟聽乃泠泠。",
            "信矣無不下，況於高建瓴。",
            "此行非絕遠，楚粵自相因。"
        ],
        "title": "宿分水",
        "id": "a8931a88-7280-4649-b2ab-62cdeaa912f4"
    },
    {
        "author": "趙蕃",
        "paragraphs": [
            "下水復上水，暮秋仍早秋。",
            "暫歸非去吏，觸緒苦添愁。",
            "本乏風雅作，謾于山水遊。",
            "經營欲終日，人謂我何求。"
        ],
        "title": "舟行",
        "id": "0031fd01-50b2-4b43-9788-ec95aeeefd57"
    },
    {
        "author": "趙蕃",
        "paragraphs": [
            "歲晚仍湖路，客中還病身。",
            "似聞今大熟，那故獨長貧。",
            "方朔一囊栗，季鷹千里蓴。",
            "扁舟固高蹈，金馬亦沉淪。"
        ],
        "title": "二十一日湖中",
        "id": "74122f81-4910-466e-b505-6eafa0838016"
    },
    {
        "author": "趙蕃",
        "paragraphs": [
            "君是三珠樹，子非兩玉人。",
            "水南留步武，竹隠記風神。",
            "往者兄同弟，今焉越與秦。",
            "細哦詩語妙，如款笑談真。"
        ],
        "title": "舟中讀子進昆仲西遊集有懷其人作詩寄之并示成父弟二首  其一",
        "id": "08b8476a-df60-4602-a7b9-e7a4d6511f01"
    },
    {
        "author": "趙蕃",
        "paragraphs": [
            "文士今固有，未聞居一門。",
            "松筠無異操，繭蕙若同根。",
            "試問臨風讀，何如把酒論。",
            "茲行羨吾弟，弭檝向湖村。"
        ],
        "title": "舟中讀子進昆仲西遊集有懷其人作詩寄之并示成父弟二首  其二",
        "id": "ee1c2b4e-ba19-4f58-9837-bbdf0a45e1f0"
    },
    {
        "author": "趙蕃",
        "paragraphs": [
            "下水放輕舠，真期快意遭。",
            "那知吾道蹇，還值逆風鏖。",
            "空闊初憑棹，淵洄竟倚篙。",
            "三山信非遠，弱水謾增勞。"
        ],
        "title": "聞晦庵罷宜春留南昌亟往見之將至貴溪逆風大作",
        "id": "b6dbb071-67d4-489a-9ef6-f4d70b0802cf"
    },
    {
        "author": "趙蕃",
        "paragraphs": [
            "比夕皆佳月，幾年無此期。",
            "親朋方戰蟻，而我自驅羸。",
            "夜作銀河隔，明當玉樹窺。",
            "猶須發高詠，于以慰長思。"
        ],
        "title": "約斯遠同謁晦翁先生八月十六日發章泉夜宿永豐",
        "id": "598406c9-472b-4caa-a0a7-287ff3a9ec24"
    },
    {
        "author": "趙蕃",
        "paragraphs": [
            "水落灘鳴急，山高霧散遲。",
            "夜愁餘響遞，晨幸日光披。",
            "頗憶茱萸飲，還思薏苡齎。",
            "異鄉逢物色，老病益清羸。"
        ],
        "title": "初二日蚤發親捷",
        "id": "2feacfa5-700a-4052-a055-9e5fe94a6f38"
    },
    {
        "author": "趙蕃",
        "paragraphs": [
            "扁舟落吾手，遠役愴余心。",
            "道路經過數，秋風日夜深。",
            "青林向摇落，白髮益侵尋。",
            "况說瀟湘去，仍懷屈賈吟。"
        ],
        "title": "放舟始作",
        "id": "918da71d-13cb-4559-bbd3-ade82e393c9a"
    },
    {
        "author": "趙蕃",
        "paragraphs": [
            "開船風打頭，舉棹水分流。",
            "到處皆成客，今年未識秋。",
            "意哀吟蟋蟀，聲苦亂颼飀。",
            "拊枕仍推枕，誰知夢覺優。"
        ],
        "title": "九月二日發舟快閣下",
        "id": "738111d9-a7dc-4eea-9c49-a8d21c20de13"
    },
    {
        "author": "趙蕃",
        "paragraphs": [
            "久客日復日，窮冬冰復冰。",
            "知還憐倦鳥，側翅耻饑鷹。",
            "搔髮傷今老，沿塘記昔曾。",
            "舒憂足行卷，教諂謝書縢。"
        ],
        "title": "次韻成父舟中",
        "id": "3d7d1286-f006-4535-8fb3-bb623a1d56fe"
    },
    {
        "author": "趙蕃",
        "paragraphs": [
            "一雨晚來凉，山長水又長。",
            "尋詩貪嶼島，沽酒誤村場。",
            "蕭瑟聽連夕，飄流入異鄉。",
            "對眠還晤語，渾憶在山房。"
        ],
        "title": "初五日晚雨欲艤舟大琛而舟行過焉示成父弟",
        "id": "14f566d2-b6ff-45a7-a7ac-8e81b32358ea"
    },
    {
        "author": "趙蕃",
        "paragraphs": [
            "月駛雲俱駛，風恬浪亦恬。",
            "渾如畫橫軸，又似鏡開奩。",
            "蠻子釣未已，長年行不厭。",
            "素羸同李賀，止酒效陶潛。"
        ],
        "title": "餘干放舟後作時以病不飲故見之詩",
        "id": "7cd2f22c-577c-4a6f-aa3b-bb78953fdfdd"
    },
    {
        "author": "趙蕃",
        "paragraphs": [
            "桑葉綠已病，楓林黄亦危。",
            "行舟得秋日，滿路入新詩。",
            "照水驚非昔，臨風病不支。",
            "乾坤一惠施，吾事獨多奇。"
        ],
        "title": "舟中病思三首  其一",
        "id": "08a3892c-5474-4edf-887d-3435de6f3680"
    },
    {
        "author": "趙蕃",
        "paragraphs": [
            "已見橫山塔，蘭溪路不多。",
            "青銅吾欠此，竹葉奈渠何。",
            "貧病成驅役，幽憂復放歌。",
            "平生釣臺下，老矣負漁蓑。"
        ],
        "title": "舟中病思三首  其二",
        "id": "898e7aef-47e9-4b44-85a9-bcfc751f9bfc"
    },
    {
        "author": "趙蕃",
        "paragraphs": [
            "日脚陰晴屢，船身坐卧俱。",
            "溪山無入望，覊旅孰爲娛。",
            "路識長安近，名非短策圖。",
            "無迷蔡謨蟹，且覓季鷹鱸。"
        ],
        "title": "舟中病思三首  其三",
        "id": "1ad23f64-eea5-4c1d-881a-a201fab47fc9"
    },
    {
        "author": "趙蕃",
        "paragraphs": [
            "承平非不久，淮地祗凋疎。",
            "負販資它郡，蒿萊塞舊閭。",
            "近江猶若此，窮徼復何如。",
            "可議輕征戰，仍聞急轉輸。"
        ],
        "title": "初到舒州",
        "id": "8ab0dcb6-b512-4b24-b83a-7422eba0e219"
    },
    {
        "author": "趙蕃",
        "paragraphs": [
            "旅食頻年倦，田居樂事遥。",
            "春餘桑柘靜，波泛鷺鷗驕。",
            "折竹深防笋，撐船滿載苗。",
            "新詩隨見寫，舊髮不勝凋。"
        ],
        "title": "旅食有作",
        "id": "5016f885-8022-4155-9d33-a1f98314c157"
    },
    {
        "author": "趙蕃",
        "paragraphs": [
            "雨小亦滑道，馬遲元自佳。",
            "金章橘弄色，玉面茶吐花。",
            "科科初種菜，叢叢未收麻。",
            "人生皆有理，吾事獨無涯。"
        ],
        "title": "萬安道中二首  其一",
        "id": "e115f866-d08c-485d-9bee-4b11614baec6"
    },
    {
        "author": "趙蕃",
        "paragraphs": [
            "籬落未經霜，林園尚吐芳。",
            "豆花連豆角，榴朶映榴房。",
            "摇落雖茲候，敷榮未爾妨。",
            "我懷收柿栗，物色自凄凉。"
        ],
        "title": "萬安道中二首  其二",
        "id": "8241f1be-0cc8-4c7e-8976-452cce93a772"
    },
    {
        "author": "趙蕃",
        "paragraphs": [
            "湖水冬猶壯，林烟晚更孤。",
            "荒凉詩莫狀，零落鴈成圖。",
            "歷歷舊行路，蕭蕭新鬢鬚。",
            "不知造物意，投老又何如。"
        ],
        "title": "將至鄔子",
        "id": "28bd9823-c295-477b-968f-e2260763be21"
    },
    {
        "author": "趙蕃",
        "paragraphs": [
            "不誤晨霜白，但驚濃霧黄。",
            "過橋初有迹，著木頓生光。",
            "未怕寒如許，殊勝雨見妨。",
            "燎薪仍酌酒，一笑作哄堂。"
        ],
        "title": "宣風市作",
        "id": "1bf5399a-4462-46c7-897d-ea12019a6e6d"
    },
    {
        "author": "趙蕃",
        "paragraphs": [
            "霧合疑爲雨，雲開復變晴。",
            "梨花高朶盛，柳樹弱枝榮。",
            "問寺山場遠，逢虛旅飯營。",
            "侵晨王事起，亭午野田行。"
        ],
        "title": "上寵市早飯",
        "id": "79ed01d6-3481-4185-bd99-6c40c1757b8c"
    },
    {
        "author": "趙蕃",
        "paragraphs": [
            "昨日方摇扇，今朝可擁裘。",
            "頓能驚北客，方覺是南州。",
            "歲儻不逢閏，時今寧復秋。",
            "無庸歎疎漏，聊得避颼颼。"
        ],
        "title": "九月二十七日題桂溪鋪",
        "id": "d295c132-f6d8-462a-9ba9-c0f869d24800"
    },
    {
        "author": "趙蕃",
        "paragraphs": [
            "隻堠復雙堠，晨鷄仍午雞。",
            "春風空浩浩，客意只凄凄。",
            "驅我因微祿，言歸欠薄畦。",
            "有懷無與共，聊以命詩題。"
        ],
        "title": "飯楓橋鋪",
        "id": "08839e50-fea8-485c-8e38-d215fd1c5be8"
    },
    {
        "author": "趙蕃",
        "paragraphs": [
            "勿謂夷邦陋，深行亦或嘉。",
            "林空聞落葉，澗淺度枯槎。",
            "蓐食能支午，勞歌不致嗟。",
            "道邊惟驛舍，山後有人家。"
        ],
        "title": "自荔支鋪至楠木鋪偶成書楠木",
        "id": "077944d7-91c0-4e16-bb46-85e2452d51e0"
    },
    {
        "author": "趙蕃",
        "paragraphs": [
            "舊竹茶山宅，新松南澗墳。",
            "閒風與識面，老我及夫君。",
            "瘦馬政長路，哀鳼仍莫雲。",
            "雖然當努力，亡奈復離羣。"
        ],
        "title": "夜過半村李商叟謂不可無所賦爲作唐律二首  其一",
        "id": "b781cb6f-dbbd-43aa-bfd3-5496b04d633d"
    },
    {
        "author": "趙蕃",
        "paragraphs": [
            "訪子林間宅，繫余溪上船。",
            "還成一夕語，宛似五年前。",
            "白髮驚新夢，青燈讀近編。",
            "黎明又當別，相對欲忘眠。"
        ],
        "title": "夜過半村李商叟謂不可無所賦爲作唐律二首  其二",
        "id": "cd42bfad-c009-46d9-bb20-146d2f19f3eb"
    },
    {
        "author": "趙蕃",
        "paragraphs": [
            "棹落歸雲底，帆飛夕照間。",
            "起予爲白社，極目是西山。",
            "蘆雪新鬚鬢，楓丹昔面顔。",
            "炊遲餓已慣，酒貴醉能慳。"
        ],
        "title": "將至豫章",
        "id": "c2342b22-de35-4d2f-b196-c4f23da9c721"
    },
    {
        "author": "趙蕃",
        "paragraphs": [
            "水驛聊容借，官曹少逭勞。",
            "關門對風雨，策杖看波濤。",
            "浩浩心疑壯，悠悠首遽搔。",
            "忽來雙白鷺，佇立久江臯。"
        ],
        "title": "巴丘驛晚題二首  其一",
        "id": "dfde777b-6d9c-4b34-baca-c1ea20da1d33"
    },
    {
        "author": "趙蕃",
        "paragraphs": [
            "戰伐求三國，覊縻自五溪。",
            "歸飛慕鴻鴈，沿戲狎鳧鷖。",
            "酒以忘憂酌，詩因訪古題。",
            "是身真老矣，南北更東西。"
        ],
        "title": "巴丘驛晚題二首  其二",
        "id": "7a4d3463-fd2e-4344-afff-85283f8b273f"
    },
    {
        "author": "趙蕃",
        "paragraphs": [
            "人間白馬渡，世外綠蘿山。",
            "水駛舟何蹇，人危境故閑。",
            "傳呼屢落膽，應接一怡顔。",
            "更擬桃川路，明朝得意攀。"
        ],
        "title": "綠蘿道中",
        "id": "73d60dc0-245f-403f-b0d7-259fc45132d5"
    },
    {
        "author": "趙蕃",
        "paragraphs": [
            "凜若將崩石，狂哉既倒流。",
            "詩危欠好語，日晚覓安投。",
            "勞我行何苦，嗟渠戍未休。",
            "田居與官籍，俱坐有身憂。"
        ],
        "title": "宿野人家",
        "id": "9858a92a-a58b-44ef-bdd2-44543d470877"
    },
    {
        "author": "趙蕃",
        "paragraphs": [
            "嶺斷仍分徑，林紆更著行。",
            "畏人嫌俗駕，留客得僧房。",
            "脊記年何古，吾家句亦香。",
            "茲行經寺五，於此獨難忘。"
        ],
        "title": "宿藍畬寺",
        "id": "9cf84599-8b6e-4201-8f32-cd6995a51828"
    },
    {
        "author": "趙蕃",
        "paragraphs": [
            "久客渾忘頼，羣山得細看。",
            "身如悟浮沒，詩喜助波瀾。",
            "塑象觀殊詭，作鐘懷叛干。",
            "東湖空壯麗，芝嶺漫林巒。"
        ],
        "title": "遊浮洲寺",
        "id": "5cdf5918-81fc-4c60-9f4a-6bdd07bff876"
    },
    {
        "author": "趙蕃",
        "paragraphs": [
            "路仄山崖滑，庭中桂樹蒼。",
            "驟衝疎雨過，徐步晚風長。",
            "沽酒尋官道，哦詩遶佛廊。",
            "曠懷思我友，林趣憶支郎。"
        ],
        "title": "宿彭湖寺懷斯遠",
        "id": "b5844dec-9331-488d-a75b-b62454c306b1"
    },
    {
        "author": "趙蕃",
        "paragraphs": [
            "朝雨自應雨，晚晴真是晴。",
            "猶經水曲折，方得寺紆縈。",
            "鳥喚聲何好，雲歸迹故經。",
            "青山能見導，破衲可無迎。"
        ],
        "title": "過石陂少焉至曲睹寺",
        "id": "d02e9578-5153-480d-933f-0d61c381a586"
    },
    {
        "author": "趙蕃",
        "paragraphs": [
            "晨起渾疑晚，山晴尚踏泥。",
            "花邊花鴨卧，竹裏竹鷄啼。",
            "問店欣逢寺，命車仍杖藜。",
            "松篁猶有徑，桃李得無蹊。"
        ],
        "title": "早飯大明寺因題",
        "id": "042d1439-9da5-4d35-a0ba-0b474304a615"
    },
    {
        "author": "趙蕃",
        "paragraphs": [
            "已辨龍溪宿，寧知鳥路迂。",
            "林光收瑣碎，山月失須臾。",
            "見約雖田父，歸尤自老夫。",
            "但知尋野寺，不擬問官途。"
        ],
        "title": "投宿龍溪寺夜行迷道者久之",
        "id": "5db99565-a306-4db1-9d22-98d225d91290"
    },
    {
        "author": "趙蕃",
        "paragraphs": [
            "長年遇百艱，十步九逢灘。",
            "龍湫平淵蓄，靈山列岫寒。",
            "庖厨朝飯薄，絺綌晚衣單。",
            "獨抱高深意，知音誰爲彈。"
        ],
        "title": "將至信州二首  其一",
        "id": "d5bcc8a7-c54d-4dd2-b183-2de281122a60"
    },
    {
        "author": "趙蕃",
        "paragraphs": [
            "溪日照人明，溪風著鬢清。",
            "一生長是客，半日詎留程。",
            "綠水浮梁貼，青林古塔擎。",
            "雖然異鄉國，聊爾寄歸情。"
        ],
        "title": "將至信州二首  其二",
        "id": "ae08e8ea-4724-4695-986f-480e42fd50ee"
    },
    {
        "author": "趙蕃",
        "paragraphs": [
            "霜落蘆可殺，水歸湖漸洲。",
            "遵鴻歲棲集，振鷺日優遊。",
            "鄔子兵巡徼，豫章吳地頭。",
            "茲生凡幾過，時序古囊收。"
        ],
        "title": "漁門舟中",
        "id": "26a39ea7-1e86-44f0-a9c0-c0f6c381d9b6"
    },
    {
        "author": "趙蕃",
        "paragraphs": [
            "雪浪湧如山，乘風失泝灘。",
            "窮途雖粗慰，悸魄敢懷安。",
            "燈閃漁家迥，鴈哀江渚寒。",
            "怪來詩語瘦，良欠酒杯寬。"
        ],
        "title": "十三夜使風",
        "id": "59af3752-f5a1-4082-a632-9c1d00bd3fd5"
    },
    {
        "author": "趙蕃",
        "paragraphs": [
            "側枕聽風吹，撐篷避雨絲。",
            "不忘披敗帙，何暇問朝炊。",
            "浪靜川無迹，雲行山不移。",
            "自知非畫手，游戲一於詩。"
        ],
        "title": "三日風果止早行",
        "id": "5db26977-2d3a-4389-8df7-a973bb26b9eb"
    },
    {
        "author": "趙蕃",
        "paragraphs": [
            "夜雨未收脚，宿耕初起頭。",
            "聊茲一日力，慰此半年愁。",
            "長路厭策蹇，還家思借牛。",
            "未須論旨蓄，端爾待來牟。"
        ],
        "title": "六日早途中見耕者",
        "id": "39de9972-20b0-4291-836e-03f0787d56ce"
    },
    {
        "author": "趙蕃",
        "paragraphs": [
            "屢起瞻雲物，頻成聽雨聲。",
            "與憂明所歷，咸謂曉當晴。",
            "一水通高下，千山雜晦明。",
            "逢人問前路，爲報已堪行。"
        ],
        "title": "杭橋道間二首  其一",
        "id": "1fae5cef-eb1c-4770-9a61-df90977ab889"
    },
    {
        "author": "趙蕃",
        "paragraphs": [
            "安穩侵晨發，杭橋薄暮休。",
            "山窮多石峙，渡涉亂川流。",
            "野性安猿馬，歸心逐鷺鷗。",
            "時平從路險，吾在豈人謀。"
        ],
        "title": "杭橋道間二首  其二",
        "id": "3ecf546c-8fb8-44bb-9d23-d502088ce797"
    },
    {
        "author": "趙蕃",
        "paragraphs": [
            "釋屩雲移樹，批崖水暗橋。",
            "殷勤勸耕鳥，勞苦趁虛樵。",
            "晨起人忘憊，泥行馬不驕。",
            "哦詩殊有味，造謁未妨遥。"
        ],
        "title": "玉田道中",
        "id": "1314cc25-e9a9-47fb-9f07-ea2cafe66e2a"
    },
    {
        "author": "趙蕃",
        "paragraphs": [
            "水激風仍疾，山叢日易收。",
            "才欣稍妍暖，忽恐變颼飀。",
            "久客奚多感，對茲真欲愁。",
            "無爲尚絺綌，當復念衣裘。"
        ],
        "title": "過分水嶺二首  其一",
        "id": "13f1b0c0-9bed-4f87-9e4e-7db8992eb069"
    },
    {
        "author": "趙蕃",
        "paragraphs": [
            "不歷閩山險，空云蜀道難。",
            "有泉皆瀑布，無路不紆盤。",
            "酒薄愁難破，詩成鼻爲酸。",
            "舉頭唯見日，何處是長安。"
        ],
        "title": "過分水嶺二首  其二",
        "id": "54906416-f18d-4872-9dc6-687c88ba3fe2"
    },
    {
        "author": "趙蕃",
        "paragraphs": [
            "路絕疑無地，山窮復有天。",
            "林園更田畝，鷄犬亦人烟。",
            "江右名疆界，南中勢接連。",
            "周書信無外，禹別自何年。"
        ],
        "title": "下七盤嶺",
        "id": "688770ba-b35f-416a-ae30-c4f5d2033ce7"
    },
    {
        "author": "趙蕃",
        "paragraphs": [
            "白塔轉青林，微聞谷鳥音。",
            "行餘四回顧，風至一披襟。",
            "半日春遊當，勞生落景沈。",
            "眷焉聊稅駕，老矣盍抽簪。"
        ],
        "title": "宿永福院",
        "id": "395a70ac-557a-4e72-8d2b-1820b8d7a0bf"
    },
    {
        "author": "趙蕃",
        "paragraphs": [
            "謁客因過寺，無車且借馿。",
            "晴嵐四填擁，我意一凋疎。",
            "僧勸茱萸飲，身能瘴癘祛。",
            "寧堪久居此，曷日遂歸與。"
        ],
        "title": "早過興福寺",
        "id": "92dcf170-6acd-45be-9780-c55979487587"
    },
    {
        "author": "趙蕃",
        "paragraphs": [
            "步向溪南寺，行尋白社徐。",
            "祗言猶作客，不悟已遷居。",
            "照壁詩無恙，當軒竹未疎。",
            "掛包蘄異日，我欲掇其餘。"
        ],
        "title": "過水寺  其一",
        "id": "504de7e3-8238-41ee-bfe7-a0d1cde698e1"
    },
    {
        "author": "趙蕃",
        "paragraphs": [
            "未見南溪泛，一看洞府家。",
            "徑荒衝暮雀，林靜起棲鴉。",
            "鎖鑰何其密，推敲漫自加。",
            "及歸已薄暮，漁火在園沙。"
        ],
        "title": "過水寺  其二",
        "id": "771f87d7-3b4c-404b-8c12-c94c3844cbf8"
    },
    {
        "author": "趙蕃",
        "paragraphs": [
            "野寺夙所歷，山程行苦賒。",
            "桂榮秋賸馥，蓬勃旱吹沙。",
            "徙倚俄成久，飛騰已向斜。",
            "異時如問隠，此地亦吾家。"
        ],
        "title": "廣平寺次孫子肅壁間韻",
        "id": "56227b8c-6d8b-475a-9f70-7cd08dfc8f9e"
    },
    {
        "author": "趙蕃",
        "paragraphs": [
            "僕夫催蓐食，客子歎蕭晨。",
            "青嶂如迎客，黄花似笑人。",
            "所思空脈脈，何是罷踆踆。",
            "未慕龍山達，深懷靖節真。"
        ],
        "title": "重陽日",
        "id": "eb16d37c-1b61-4a48-aff8-e2e8f3f8dfbe"
    },
    {
        "author": "趙蕃",
        "paragraphs": [
            "兀兀真成去，悠悠莫自嫌。",
            "陽光施德惠，風力霽威嚴。",
            "不待投醪賜，端同挾纊兼。",
            "山林從爾老，歲月豈余淹。"
        ],
        "title": "歸途馬上二首  其一",
        "id": "383cf2fd-bf91-4b2a-be7b-791b5eb28896"
    },
    {
        "author": "趙蕃",
        "paragraphs": [
            "赤葉江南少，黄花秋後開。",
            "禾場皆藁秸，茅屋半蒿萊。",
            "負日兒童樂，背人鷗鳥猜。",
            "歸心已飄忽，鞭影顧裴徊。"
        ],
        "title": "歸途馬上二首  其二",
        "id": "72c83456-f189-43e4-baa4-55ec36aed5f9"
    },
    {
        "author": "趙蕃",
        "paragraphs": [
            "前邁不待曉，昔歸何苦稽。",
            "掛帆欣暫逸，薄險悸深擠。",
            "試問危行水，何如穩杖藜。",
            "梅花好調護，春事有端倪。"
        ],
        "title": "早行五首  其一",
        "id": "779d867e-71c8-4b4c-a7d1-9f997d89e3ba"
    },
    {
        "author": "趙蕃",
        "paragraphs": [
            "萬石湖南港，楊林湖北潭。",
            "不勝摇櫓倦，顧欲使風貪。",
            "凜凜巖牆戒，悠悠鴆毒耽。",
            "頻能愧沙鳥，數可傲征帆。"
        ],
        "title": "早行五首  其二",
        "id": "3dc9c60c-2823-47da-9eec-2c087f32ca82"
    },
    {
        "author": "趙蕃",
        "paragraphs": [
            "蓐食催束擔，候月不待鷄。",
            "始焉星垂野，轉已霧寒溪。",
            "葦杭悸欹側，鷄栖困攀躋。",
            "何可數道路，無爲厭蒿藜。"
        ],
        "title": "早行五首  其三",
        "id": "3d561c03-bd3b-460f-9529-99aee66919b3"
    },
    {
        "author": "趙蕃",
        "paragraphs": [
            "茅屋雞初遞，楓林月半殘。",
            "灘傾驚枕仄，露下覺衾寒。",
            "客子愁無那，舟人語未闌。",
            "蘭溪今夜泊，須酒慰艱難。"
        ],
        "title": "早行五首  其四",
        "id": "4fba5892-b546-494b-bfdc-0ddaf5ba04d6"
    },
    {
        "author": "趙蕃",
        "paragraphs": [
            "落月掛林高，溪行屢著篙。",
            "不令驚水宿，頻覺送鷄號。",
            "此趨今成熟，吾生毋乃勞。",
            "何能永謝去，自學小舟操。"
        ],
        "title": "早行五首  其五",
        "id": "ceb0ad70-de27-41fa-949a-f74ebbc10eb8"
    },
    {
        "author": "趙蕃",
        "paragraphs": [
            "雨霧連晴霧，山行近水行。",
            "悠悠成小駐，役役又前征。",
            "底處衝煙泊，誰家趁曉耕。",
            "詩材動鄉邑，點檢欠經營。"
        ],
        "title": "早發建德",
        "id": "38b9e9ab-0ea1-4d52-a344-d2ec0f5638cf"
    },
    {
        "author": "趙蕃",
        "paragraphs": [
            "風動雲昏月，櫓鳴鷗避船。",
            "秋清生既夕，客意怯幽眠。",
            "滯爾江行駛，病余人事牽。",
            "府公仍仲舉，白屋定誰賢。"
        ],
        "title": "隆興城外作",
        "id": "16d54400-3ae9-44df-8add-8fda276cd7a6"
    },
    {
        "author": "趙蕃",
        "paragraphs": [
            "川原泥滑汰，山嶺石麤疎。",
            "經歷雖云惡，馳驅不暇徐。",
            "逢人詢野寺，對宿祗村墟。",
            "薄莫須安止，平明議所如。"
        ],
        "title": "問宿",
        "id": "cdf29837-2196-4121-b66e-d78a896de331"
    },
    {
        "author": "趙蕃",
        "paragraphs": [
            "儂問何村泊，人詢底處船。",
            "凶年無善俗，永夜少安眠。",
            "僅有多年被，猶無舊物氈。",
            "未應能我累，瑟縮自成然。"
        ],
        "title": "二十日夜宿小楊",
        "id": "f38bea49-ab51-4d3a-aa3d-6eb0c16d4e3e"
    },
    {
        "author": "趙蕃",
        "paragraphs": [
            "晨鐘離野寺，早市出村墟。",
            "山在空濛裏，路經崩缺餘。",
            "崎嶇方自此，阻絕信非虛。",
            "却羨林間翮，飛翔得自如。"
        ],
        "title": "秋陂道中三首  其一",
        "id": "966d3a9b-bfd6-4d66-b203-00fbe198cfce"
    },
    {
        "author": "趙蕃",
        "paragraphs": [
            "止水通流水，前陂接後陂。",
            "農夫秧馬駛，客子竹輿危。",
            "五斗真聊爾，百艱誰使之。",
            "不能懲創在，猶後强裁詩。"
        ],
        "title": "秋陂道中三首  其二",
        "id": "3d56293d-eafc-4b20-a0d2-94d0173db214"
    },
    {
        "author": "趙蕃",
        "paragraphs": [
            "雨止鳩頻喚，雨來鳩蹔停。",
            "愁懷惟慘慘，望極更冥冥。",
            "鷺舉青林破，牛行白水經。",
            "渾忘峻嶺在，便擬午鐘聽。"
        ],
        "title": "秋陂道中三首  其三",
        "id": "49ba18ab-fa8d-4c95-8148-18b6c0af9079"
    },
    {
        "author": "趙蕃",
        "paragraphs": [
            "霧雨雜炊烟，山巔復樹巔。",
            "初疑但紛若，有聽忽騷然。",
            "立馬看題壁，衝鷗喚渡船。",
            "莫嗟饑鴈外，且及暮鴉前。"
        ],
        "title": "投宿湘東",
        "id": "f98886a1-f9ff-48e0-822c-d351c67dea44"
    },
    {
        "author": "趙蕃",
        "paragraphs": [
            "勿謂山園瘠，能令菜本肥。",
            "相雖無肉食，穀免病年饑。",
            "看此鮭三九，何時腰十圍。",
            "試評能自照，孰愈莫勝衣。"
        ],
        "title": "晨起行菜",
        "id": "606ad699-028f-45ce-a7c7-aee74bdee858"
    },
    {
        "author": "趙蕃",
        "paragraphs": [
            "日上野燒沒，雲端樵路分。",
            "猿猱同矯矯，斤斧競紛紛。",
            "有婦能供餉，携籃更採芹。",
            "田桑雖未動，爾事亦云勤。"
        ],
        "title": "安福界上遠山之巔樵者頗衆而山色如墨蓋燒餘也路逢村婦携籃者數輩問之云採野菜去",
        "id": "15067bae-e2e8-4e68-a2c5-cb59f386ff87"
    },
    {
        "author": "趙蕃",
        "paragraphs": [
            "晨起不爲晚，所期安在哉。",
            "如言屐上下，復道手敲推。",
            "久立酴醿架，頻憐玉雪堆。",
            "睇瞻殊莫及，欹幘屢裴回。"
        ],
        "title": "夙約簽判丈運屬丈同迓客於玉田比出郊側聞二丈已先行及抵所期二丈元未到也因成此四十字",
        "id": "6408afc5-0d81-49aa-bad4-9d69f6906ebd"
    },
    {
        "author": "趙蕃",
        "paragraphs": [
            "一別定不免，重來聊見情。",
            "匆匆置朝飯，憒憒困餘酲。",
            "會合知何日，升沉恐異情。",
            "毋忘尺書寄，慰此寸心傾。"
        ],
        "title": "初四日同諸公飲餞共叔於株林明日再往共叔爲置飯歸途賦此寄之",
        "id": "320fd901-ce87-40bd-a160-b9b9bcbc2fae"
    },
    {
        "author": "趙蕃",
        "paragraphs": [
            "微風醒蝶夢，驟雨瀉天瓢。",
            "剝啄携詩過，丁寧寄語邀。",
            "詞臣上雍橐，勳閥侍中貂。",
            "試問龜藏櫝，何如鶴唳霄。"
        ],
        "title": "贈顔文昺子明用孫從之韻",
        "id": "238d7a37-abbb-4a80-8385-ceb2bea9c48e"
    },
    {
        "author": "趙蕃",
        "paragraphs": [
            "人物稱吾弟，空疎愧老兄。",
            "別來書更數，相見眼增明。",
            "行李雖亡恙，艱危實飽更。",
            "到家春已動，政可及農耕。"
        ],
        "title": "湖州贈劉二弟兼呈伯瑞昆仲二首  其一",
        "id": "f13e9467-67fd-4025-bcc7-a568bb1ec0dd"
    },
    {
        "author": "趙蕃",
        "paragraphs": [
            "流落又窮歲，漂零悲此生。",
            "詩才元自窘，日近轉銷聲。",
            "後會未可必，離懷空作驚。",
            "平生願交意，爲我謝諸兄。"
        ],
        "title": "湖州贈劉二弟兼呈伯瑞昆仲二首  其二",
        "id": "5c502bd9-f843-4efa-ab63-944a6236b2b6"
    },
    {
        "author": "趙蕃",
        "paragraphs": [
            "幕府江寧日，校書元祐時。",
            "堂堂公可作，岌岌我何衰。",
            "孰有入門冠，而淹管庫卑。",
            "用長宜顧問，誰與薦天墀。"
        ],
        "title": "贈劉子卿時劉將赴官鎮江併以道別三首  其一",
        "id": "79cde835-81b8-4a01-896d-f117f3f2f534"
    },
    {
        "author": "趙蕃",
        "paragraphs": [
            "江驛頻臨我，林園屢過公。",
            "只言成遂別，何意復來同。",
            "有用期思勉，無詩枉坐窮。",
            "舊聞京口酒，準擬醉孤蓬。"
        ],
        "title": "贈劉子卿時劉將赴官鎮江併以道別三首  其二",
        "id": "2655982c-e847-493c-9720-b308407ed9d7"
    },
    {
        "author": "趙蕃",
        "paragraphs": [
            "吾友周信道，坐思終死窮。",
            "眼中寧復有，地下亦難同。",
            "夢絕西州路，愁聞北固鴻。",
            "並遊惟伯厚，還愧尺書通。"
        ],
        "title": "贈劉子卿時劉將赴官鎮江併以道別三首  其三",
        "id": "ef2020d7-39bc-4381-8bb9-5c1d4c95e4fb"
    },
    {
        "author": "趙蕃",
        "paragraphs": [
            "湖北湖南路，俱行不憚疲。",
            "難追燎須意，姑慰倚門思。",
            "世士才華取，君家孝友基。",
            "更能知我友，相與切磋爲。"
        ],
        "title": "贈別鄒君昆仲",
        "id": "ca5b82d9-6b5c-4ff7-a6e7-ed81d8c4fdcc"
    },
    {
        "author": "趙蕃",
        "paragraphs": [
            "吾友徐思叔，會稀多阻離。",
            "要知名下士，看取卷中詩。",
            "識面恨已晚，因渠端可知。",
            "通神定何物，莫致孔方疑。"
        ],
        "title": "用思叔韻贈通神郎翁思明",
        "id": "4255dd73-8ec2-4ca7-8bdf-a641e798aab7"
    },
    {
        "author": "趙蕃",
        "paragraphs": [
            "近別溪山郡，忽過風雨村。",
            "濁醪成共把，佳句得深論。",
            "舊價真齊駱，新題復到元。",
            "從今得還往，寧只問寒暄。"
        ],
        "title": "盧誼伯宜之見過要斯遠同賦以贈二首  其一",
        "id": "b3cbec71-5572-4a52-a4f5-299fc5e9aa57"
    },
    {
        "author": "趙蕃",
        "paragraphs": [
            "苕水固多勝，吾州亦可鄰。",
            "卜居雖匪舊，取友不妨新。",
            "佛屋從堪寓，溪亭更可人。",
            "莫嫌鵝鴨惱，最喜鷺鷗馴。"
        ],
        "title": "盧誼伯宜之見過要斯遠同賦以贈二首  其二",
        "id": "11e9c127-2382-4cc7-b85e-8c7820933f98"
    },
    {
        "author": "趙蕃",
        "paragraphs": [
            "我客猶湖外，君行返漢中。",
            "乖離從此異，邂逅復茲同。",
            "始見忘曾識，徐言乃漸通。",
            "怪來顔重渥，深感鬢成蓬。"
        ],
        "title": "再見王進之於潭王即有岳鄂之行贈之四首  其一",
        "id": "bbb02c03-781b-4e5d-b8fc-10e7a639181a"
    },
    {
        "author": "趙蕃",
        "paragraphs": [
            "別日故已久，願言今則多。",
            "寒溫一勞苦，身世兩蹉跎。",
            "在己須當勉，其餘莫問他。",
            "昔賢雖已矣，吾輩合如何。"
        ],
        "title": "再見王進之於潭王即有岳鄂之行贈之四首  其二",
        "id": "d8606c1a-e102-4c2e-ab73-73715cbc9549"
    },
    {
        "author": "趙蕃",
        "paragraphs": [
            "既見雖云喜，語離仍復悲。",
            "未知今日別，還是幾年期。",
            "風雨方頻日，波濤絕壯時。",
            "長途久已廹，苦語遂成詩。"
        ],
        "title": "再見王進之於潭王即有岳鄂之行贈之四首  其三",
        "id": "fa0b4071-d54c-4555-a1c3-1fb452fbe9b1"
    },
    {
        "author": "趙蕃",
        "paragraphs": [
            "君髮未可白，親顔元自紅。",
            "旨甘知有子，婚嫁趣成翁。",
            "世豈無高義，途寧嘆久窮。",
            "但當言計拙，不可怨詩工。"
        ],
        "title": "再見王進之於潭王即有岳鄂之行贈之四首  其四",
        "id": "4df0eae1-823e-4ab1-ac2e-9fd900e98537"
    },
    {
        "author": "趙蕃",
        "paragraphs": [
            "世競江西派，人吟老杜詩。",
            "五言真有律，徐穉是吾師。",
            "不但時相似，還能猛出奇。",
            "平生誤學處，深恐不能醫。"
        ],
        "title": "讀東湖集二首  其一",
        "id": "d81cff9e-40ea-4336-9433-efe7c2b15f7f"
    },
    {
        "author": "趙蕃",
        "paragraphs": [
            "頼爾破孤悶，讀之惟恐殘。",
            "行間雖舊熟，句外得新看。",
            "已後平生學，懸知欲到難。",
            "堂堂寧復有，凜凜故疑寒。"
        ],
        "title": "讀東湖集二首  其二",
        "id": "f34b83bd-077b-4255-989b-5d2a73787d70"
    },
    {
        "author": "趙蕃",
        "paragraphs": [
            "立春今幾日，物色已全回。",
            "青入株株柳，芳殘樹樹梅。",
            "自由人歷落，莫怨馬虺尵。",
            "總是天涯客，何傷歲盡來。"
        ],
        "title": "移官萬安道中",
        "id": "df929238-d24f-4677-aeab-adc036411f25"
    },
    {
        "author": "趙蕃",
        "paragraphs": [
            "管城封已失，少室價難高。",
            "外作蕭嵩表，中慙去病鏖。",
            "縱橫才適用，脫略已陳勞。",
            "自分當頻棄，毋庸謂不遭。"
        ],
        "title": "贈筆",
        "id": "88ea5860-6f0c-4a35-b253-c7b1f1d8cc60"
    },
    {
        "author": "趙蕃",
        "paragraphs": [
            "拔毛知不免，受縛歎何窮。",
            "屢沐雖蒙賜，披心每盡忠。",
            "憤然成臆對，老矣實頭童。",
            "醉素今安在，歸真託此公。"
        ],
        "title": "筆答",
        "id": "314c2c66-675d-403d-be72-64a47173f1bb"
    },
    {
        "author": "趙蕃",
        "paragraphs": [
            "古寺秋風客，難兄昔日詩。",
            "人間非舊識，地下有新知。",
            "爲祿歸難早，知窮計已遲。",
            "因聲語吾弟，吾亦類渠癡。"
        ],
        "title": "宋行中履叔以其先兄時中亨伯窮藁借觀歸之",
        "id": "03b2aa15-571f-4d54-b774-21735cdca775"
    },
    {
        "author": "趙蕃",
        "paragraphs": [
            "舊誦流傳句，今逢訾謷丞。",
            "不除湖海氣，何急簿書仍。",
            "禿麈期相對，歸車顧已乘。",
            "井眢誠漫汲，城壯敢輕登。"
        ],
        "title": "錄去冬舟行詩一編呈陳丞并作四十字致見而不款之恨",
        "id": "8354a02e-14f2-4280-9779-70e040991998"
    },
    {
        "author": "趙蕃",
        "paragraphs": [
            "山無古今異，亭有廢興因。",
            "地迥輪蹄隔，官閒鷗鳥馴。",
            "仆碑還屋壁，老柳困樵薪。",
            "載酒論文處，重來感歎頻。"
        ],
        "title": "題重脩玉光亭",
        "id": "96748507-f907-4be1-9b6b-411b0b29fbf0"
    },
    {
        "author": "趙蕃",
        "paragraphs": [
            "一亭幽入徑，萬竹上參天。",
            "我欲成閒詠，君能起醉眠。",
            "清風誰爲起，宿雨晝猶懸。",
            "莫厭此物聒，管絃非自然。"
        ],
        "title": "過叔文園亭題於竹上",
        "id": "1a60601d-99fa-4f67-8407-8c199bea06e9"
    },
    {
        "author": "趙蕃",
        "paragraphs": [
            "可意于茲夕，乃能來此風。",
            "稻畦初吠蛤，草岸已鳴蟲。",
            "三徑思茅屋，歸艎憶釣筒。",
            "淵明寧隠者，魯望豈漁翁。"
        ],
        "title": "邢氏園池上作",
        "id": "9d11d933-ac0d-4ac3-8f4c-c847dda1b5fb"
    },
    {
        "author": "趙蕃",
        "paragraphs": [
            "說似桃花寺，逢人舉舊題。",
            "山門循古磴，閣檻枕清溪。",
            "三老催人去，孤筇得暫携。",
            "龜峰仍不遠，觸熱未能躋。"
        ],
        "title": "遊妙香院",
        "id": "3bb48fc2-c802-44c0-b463-3628d3534ab9"
    },
    {
        "author": "趙蕃",
        "paragraphs": [
            "勢並江磯起，簷因佛屋高。",
            "青羅一縈带，石黛四周遭。",
            "謂我其留句，誰知老不豪。",
            "蹔來還亟去，豈亦病滔滔。"
        ],
        "title": "莫萬安要平題知津閣",
        "id": "96b5d517-7c3d-4bdf-93ea-4d8295097d48"
    },
    {
        "author": "趙蕃",
        "paragraphs": [
            "四海擢秀閣，茲晨彰法遊。",
            "名隨寺俱徙，地入道家流。",
            "尚喜黄詩在，仍容墨本求。",
            "從今茅屋底，自有皖山幽。"
        ],
        "title": "游彰法寺打擢秀閣詩以行",
        "id": "783b9304-af91-4831-9502-fc09ab0d79ca"
    },
    {
        "author": "趙蕃",
        "paragraphs": [
            "昔到曾看竹，茲來待酌茶。",
            "林深驚吠犬，路曲轉脩蛇。",
            "愛客自不惡，教兒仍足佳。",
            "半園如可買，欲種邵平瓜。"
        ],
        "title": "留題鄭山人",
        "id": "8e851ec7-9444-4bcd-bc2d-a30bc3c13574"
    },
    {
        "author": "趙蕃",
        "paragraphs": [
            "千林猶自綠，一樹獨能紅。",
            "午靄全收外，夕陽將墜中。",
            "畫誰能事獨，詩我故人工。",
            "物色凄凉甚，裴回諷詠同。"
        ],
        "title": "懷舊",
        "id": "ae1a3168-5a03-45f8-ab3c-e1afb33a1a3c"
    },
    {
        "author": "趙蕃",
        "paragraphs": [
            "愛此山中木，真能閲盛衰。",
            "近從吾祖日，遠至迺孫時。",
            "往往多摧折，堂堂獨保持。",
            "何殊孔明柏，但乏少陵詩。"
        ],
        "title": "詠智門寺前古樹",
        "id": "97f40ed7-3043-4cd9-88ee-28433ae700d2"
    },
    {
        "author": "趙蕃",
        "paragraphs": [
            "望覺林巒合，行知隴畝分。",
            "轉亭橋跨壑，入寺閣連雲。",
            "薪水僮奴事，經禪長少勤。",
            "令人生愛敬，何止息塵氛。"
        ],
        "title": "題梅山",
        "id": "e75625b9-5291-43ea-a1b7-cee618628541"
    },
    {
        "author": "趙蕃",
        "paragraphs": [
            "矗矗南山塔，亭亭古邑標。",
            "閑遊賒積歲，共宿憶清宵。",
            "尖出知天近，層分見木彫。",
            "未須輪犢健，直欲便鵬摇。"
        ],
        "title": "詠武安山塔",
        "id": "6e378e9e-b44f-4e56-b1ad-b33d7164d5aa"
    },
    {
        "author": "趙蕃",
        "paragraphs": [
            "凉風簷外入，皎月坐中流。",
            "白首無新句，青山非舊樓。",
            "一杯寧惜醉，萬事入搔頭。",
            "勿向欄干拍，恐驚江上鷗。"
        ],
        "title": "再登愚卿無盡藏時已重脩",
        "id": "2bb201dd-00f4-422e-ad6c-24eb14fd4709"
    },
    {
        "author": "趙蕃",
        "paragraphs": [
            "倦客扁舟泊，危亭落照微。",
            "餘霞信如綺，孤鶩更齊飛。",
            "感嘆昔所作，傳聞今則非。",
            "江山有如此，風俗應未違。"
        ],
        "title": "吉水落霞亭觀程運使師孟留題作",
        "id": "81fdcb52-6cb7-4c2d-b1b5-9080ac0c6269"
    },
    {
        "author": "趙蕃",
        "paragraphs": [
            "趙壹鄉黨擯，陳登湖海豪。",
            "飄飄風欲舉，凜凜雪爭高。",
            "眼界自無極，畫圖空復勞。",
            "未須驚白髮，聊得湛春醪。"
        ],
        "title": "書買江天閣壁",
        "id": "0de66023-9472-4a90-997c-471cc7420745"
    },
    {
        "author": "趙蕃",
        "paragraphs": [
            "土斷既已久，北人誰復論。",
            "莫嗟前輩遠，尚有束書存。",
            "未免文科事，猶須素業尊。",
            "悵余今白首，寧復振吾門。"
        ],
        "title": "成父弟作書室於前山舉予舊名堂曰青氈以榜之其旁一窗政直瑞峰取曾大父留題之句榜曰霞牖賦詩二首  其一",
        "id": "17c856de-5336-41c5-a579-e7e318823aef"
    },
    {
        "author": "趙蕃",
        "paragraphs": [
            "避地初尚走，吾家住瑞峰。",
            "曾門有遺刻，一代仰高蹤。",
            "幾恨煙霞隔，忽欣窗戶逢。",
            "眼明聊隠几，足倦免扶筇。"
        ],
        "title": "成父弟作書室於前山舉予舊名堂曰青氈以榜之其旁一窗政直瑞峰取曾大父留題之句榜曰霞牖賦詩二首  其二",
        "id": "07c4d83c-1bee-47d2-baa3-7dc416e11dfd"
    },
    {
        "author": "趙蕃",
        "paragraphs": [
            "問此林間屋，何年所築成。",
            "開窗山自入，遶屋水長鳴。",
            "可靜看書眼，如參琢句聲。",
            "白雲原上宅，比並孰堪兄。"
        ],
        "title": "書方伯謨窗間",
        "id": "d5eb7bf6-85fb-4116-aa27-6a2a79300cd5"
    },
    {
        "author": "趙蕃",
        "paragraphs": [
            "誰結道人廬，前臨博士湖。",
            "名非竄荒李，官是避秦廬。",
            "隠德雖無述，清風不可渝。",
            "嚴元有孫子，往往混樵漁。"
        ],
        "title": "題乾明庵",
        "id": "24c1d5b8-67eb-4d4e-855b-0e2d60863230"
    },
    {
        "author": "趙蕃",
        "paragraphs": [
            "士患不知學，既學思有終。",
            "一年農作計，十稔圃收功。",
            "四業獨爲重，九經皆寓中。",
            "勉哉期歲晚，禹稷與顔同。"
        ],
        "title": "俞孝楊殖齋",
        "id": "bcb7b8a9-4fda-4aef-88c0-0f82fa114e13"
    },
    {
        "author": "趙蕃",
        "paragraphs": [
            "窈窕磯頭路，參差木末簷。",
            "朝嵐變明晦，晚照出濃纖。",
            "舊日詩故好，新來才更添。",
            "嗟余已衰薄，彈壓不渠厭。"
        ],
        "title": "無盡藏境界",
        "id": "aa57263a-3120-4999-b1f4-0e5c6c6c4467"
    },
    {
        "author": "趙蕃",
        "paragraphs": [
            "姿態何雄傑，盤拏更崛奇。",
            "曾聞左綿畫，舊熟少陵詩。",
            "說似殊方寄，還容老眼窺。",
            "君手速收卷，燕雀恐驚疑。"
        ],
        "title": "題劉正之所得綿州摹本畫鷹",
        "id": "2bff9819-88a4-467b-924d-a687af84323c"
    },
    {
        "author": "趙蕃",
        "paragraphs": [
            "山深不知暑，五月冷如冰。",
            "寂寞前朝寺，風流帝子能。",
            "田荒空野水，樹老半枯藤。",
            "不盡懷人興，鐘樓日暮登。"
        ],
        "title": "隠山寺梁昭明題額",
        "id": "ca4af07d-a00b-4497-98da-5cb167f8c25a"
    },
    {
        "author": "趙蕃",
        "paragraphs": [
            "雖云閑主簿，曷日顧能閑。",
            "因榜白雲句，遂追千古還。",
            "功名常慕藺，事業亦希顔。",
            "易地能同道，高山俯仰間。"
        ],
        "title": "寄題分宜簿舍懷古閣爲劉公度賦",
        "id": "dd78c923-e6cc-45e2-9649-3c50e95948b2"
    },
    {
        "author": "趙蕃",
        "paragraphs": [
            "祇知嫌湫隘，何意落崎嶇。",
            "問路因居者，褰裳媿僕夫。",
            "慟曾憐阮籍，泣豈效楊朱。",
            "不費幽尋勝，寧思捷徑趨。"
        ],
        "title": "覓應氏庵",
        "id": "9bc8a5a3-31a2-45c4-a390-7498c9bebac5"
    },
    {
        "author": "趙蕃",
        "paragraphs": [
            "因懷碧雲友，發興青林端。",
            "要盡深幽趣，渾忘下上難。",
            "泉聲流咽絕，松韻響高寒。",
            "久作廬山別，疑從夢境看。"
        ],
        "tags": [
            "庐山"
        ],
        "title": "與契兄",
        "id": "d193f69a-7800-4367-8011-335bcd98420d"
    },
    {
        "author": "趙蕃",
        "paragraphs": [
            "佛寺誠避俗，道宮還少休。",
            "摩挲湯餠腹，嚥漱乳花甌。",
            "愛此當簷趣，同爲解带留。",
            "不惟紓我暇，聊亦散吾憂。"
        ],
        "title": "與契兄相遇於鄱陽同遊薦福寺",
        "id": "92f00146-a6b3-4836-8b6b-af40298ffe70"
    },
    {
        "author": "趙蕃",
        "paragraphs": [
            "杖策入龜峰，行穿數里松。",
            "殿依山立壁，門逕石成蹤。",
            "藥有仙靈異，僧纔粥飯供。",
            "青冥誰爲斲，衰疾奈何攻。"
        ],
        "title": "同成父逸遠自桃花遊龜峰復回桃花賦詩二首  其一",
        "id": "71bdef5e-e798-420e-aadd-fe6e920cf3f2"
    },
    {
        "author": "趙蕃",
        "paragraphs": [
            "薄暮出龜峰，何嫌細雨衝。",
            "道邊方閉戶，溪閣正鳴鐘。",
            "客意冷如水，詩情哀似蛩。",
            "更思眠借榻，終夕聽淙淙。"
        ],
        "title": "同成父逸遠自桃花遊龜峰復回桃花賦詩二首  其二",
        "id": "0ee3f1bb-2dd7-4972-9d2d-a17a24dd1a01"
    },
    {
        "author": "趙蕃",
        "paragraphs": [
            "寒深朝未定，暖翠晚能佳。",
            "不飲青帘酒，來尋古寺茶。",
            "連枝空綠竹，獨木漫桃花。",
            "埋沒聰明水，凄凉六一家。"
        ],
        "title": "遊吉祥寺",
        "id": "5dd427df-c9a7-4ee3-b06b-25e4f9e6e1f6"
    },
    {
        "author": "趙蕃",
        "paragraphs": [
            "一水縈紆渡，千松高下栽。",
            "童師空有塔，皖伯已無臺。",
            "似爲尋山至，那因問法來。",
            "茶香從汝供，詩味遣誰陪。"
        ],
        "title": "遊太平寺",
        "id": "8f28c367-5e01-463c-9226-154b912b50e0"
    },
    {
        "author": "趙蕃",
        "paragraphs": [
            "在昔鴻漸宅，當年東野詩。",
            "兩賢雖可象，二士豈難追。",
            "汩汩泉鳴谷，青青竹守墀。",
            "平生志獨往，晚歲敢乖期。"
        ],
        "title": "遊茶山廣教寺",
        "id": "81f3fbae-74aa-42aa-a210-363cffe78a4e"
    },
    {
        "author": "趙蕃",
        "paragraphs": [
            "日日東臺寺，今朝一葦杭。",
            "不關公事了，政以病軀妨。",
            "大士遷居夢，寒爐得聖香。",
            "世人空自異，吾道本何方。"
        ],
        "title": "題東臺寺",
        "id": "14ba4173-0e00-4a26-9316-b72c1b1aa864"
    },
    {
        "author": "趙蕃",
        "paragraphs": [
            "携衾林下寺，借讀碧雲詞。",
            "窗迥月資白，林疎風起悲。",
            "生平故耽此，坐久覺忘疲。",
            "造請非吾事，幽期不在茲。"
        ],
        "title": "假宿總持寺從僧如應借讀高僧詩法欽所編無爲子所敘者",
        "id": "e9b4c301-ad02-4155-b368-b5e8bc937d59"
    },
    {
        "author": "趙蕃",
        "paragraphs": [
            "舟涉越溪悲，梯攀玉井危。",
            "何如澹成映，更有綠相欹。",
            "不作騷人恨，頻成謝客詩。",
            "釣船如許坐，簑笠不辭披。"
        ],
        "title": "蓮蕩",
        "id": "759dd62b-805a-4d8d-93dc-9855f99c8c2a"
    },
    {
        "author": "趙蕃",
        "paragraphs": [
            "循除初㶁㶁，出谷重潺潺。",
            "驟或鳴琴瑟，幽疑雜佩環。",
            "茶經不載陸，瓢飲合居顔。",
            "借問龍君事，異辭紛莫刪。"
        ],
        "title": "題白龍洞三首  其一",
        "id": "d3e4042f-48e4-4ec6-9d51-4cc8686ebee0"
    },
    {
        "author": "趙蕃",
        "paragraphs": [
            "瘦竹依奇石，流清照古梅。",
            "那知道傍舍，遽絕眼中埃。",
            "肯憚巾衝雨，深防屐破苔。",
            "病來無脚力，一爲上崔嵬。"
        ],
        "title": "題白龍洞三首  其二",
        "id": "25e43294-ca8f-4dce-ba56-5942ea207b02"
    },
    {
        "author": "趙蕃",
        "paragraphs": [
            "俞君昔行倦，曾此見留題。",
            "丘壑胸中具，煙雲筆下躋。",
            "如聞在干越，復道走江西。",
            "使我登臨處，依依獨杖藜。"
        ],
        "title": "題白龍洞三首  其三",
        "id": "092139b3-a0b1-4c34-8235-0c28d8ed2855"
    },
    {
        "author": "趙蕃",
        "paragraphs": [
            "夜入王巖觀，真同久客回。",
            "望松知窈窕，次背識崔嵬。",
            "有客成幽屏，談詩記昔來。",
            "暫遊還契闊，欲去重徘徊。"
        ],
        "title": "王巖  其一",
        "id": "64cecbe2-635d-439d-b6d7-d107df16beaf"
    },
    {
        "author": "趙蕃",
        "paragraphs": [
            "灑落松摇雨，飛流谷墜泉。",
            "畫圖難寫貌，詩語易流傳。",
            "射虎石誰沒，說猿童謾顛。",
            "徐巖蓋可買，羞澀欠囊錢。"
        ],
        "title": "王巖  其二",
        "id": "eaf8455f-de39-4c1c-91dd-e2381d3eb67b"
    },
    {
        "author": "趙蕃",
        "paragraphs": [
            "野寺依林木，官園带芰荷。",
            "飯蔬朝共集，尊酒晚成過。",
            "歲月記遊勝，禮容寬俗苛。",
            "公能數傾倒，我得慰蹉跎。"
        ],
        "title": "李通判休日約僚屬追凉於浄因已復酌於芙蕖館既題名於寺之壁爲賦唐律",
        "id": "51c01d85-d55d-4b41-ab09-39b7c6bcd0aa"
    },
    {
        "author": "趙蕃",
        "paragraphs": [
            "處處江邊閣，悠悠客子詩。",
            "欲知歲不與，驗取鬢中絲。",
            "風雨凄其作，江山益爾奇。",
            "憐渠不解語，有恨莫能知。"
        ],
        "title": "題飛霞亭",
        "id": "dad3df30-26f4-4f65-8bb8-e68d6e4753c1"
    },
    {
        "author": "趙蕃",
        "paragraphs": [
            "務創西都弊，寧知此一時。",
            "忠邪爭憤嫉，基業竟陵遲。",
            "豈曰忘五就，哀哉逢百罹。",
            "嚴陵亦同趣，始盛及終衰。"
        ],
        "title": "謁孺子祠  其一",
        "id": "6ef951ab-72b9-40a1-955a-7e950b677608"
    },
    {
        "author": "趙蕃",
        "paragraphs": [
            "潛德固宜祀，高文寧可埋。",
            "凄凉危像設，漬蝕半莓苔。",
            "昧爾前賢貴，空令見者哀。",
            "欲言寧我聽，小立謾徘徊。"
        ],
        "title": "謁孺子祠  其二",
        "id": "b118df04-899a-4839-a9bb-fe0f51e87e81"
    },
    {
        "author": "趙蕃",
        "paragraphs": [
            "瀕湖有幽寺，避雨適來過。",
            "吏役毋庸遽，幽尋所得多。",
            "雷祠真詭特，古墓絕微訛。",
            "鳥篆森奇畫，龜趺載雅歌。"
        ],
        "title": "避雨入總持寺謁澹臺子羽墓",
        "id": "24d5f9f8-a1a6-42cf-b831-d571a7c7cf64"
    },
    {
        "author": "趙蕃",
        "paragraphs": [
            "山骨何時鑿，泉泓幾許深。",
            "羶薌四時供，教養百年心。",
            "派可栽蓮實，傍宜引竹林。",
            "勿云閑草木，于以助徽音。"
        ],
        "title": "慈泉",
        "id": "3f542c6e-a035-497f-b3e9-0197798a837c"
    },
    {
        "author": "趙蕃",
        "paragraphs": [
            "渡江不待餉，勝士約三行。",
            "夢境故常在，重來年漫更。",
            "又成春霧掃，何日野田耕。",
            "要向思公問，燈明香縷橫。"
        ],
        "title": "周十三丈約同馬三丈入青原山賦詩五首以記行  其一",
        "id": "a6cc3d08-0edb-4bd7-8600-eae688e0a16c"
    },
    {
        "author": "趙蕃",
        "paragraphs": [
            "有見匪山色，所聞非市聲。",
            "思公藏有塔，釣士隠無名。",
            "兀兀故林願，悠悠流俗情。",
            "經禪雖未暇，樵牧念餘生。"
        ],
        "title": "周十三丈約同馬三丈入青原山賦詩五首以記行  其二",
        "id": "3f59627c-dbcd-4159-ac9d-5dd486909eb2"
    },
    {
        "author": "趙蕃",
        "paragraphs": [
            "艇子君先喚，籃輿我復追。",
            "聞鐘疑寺直，見塔上林移。",
            "早起猶思睡，衝寒故覺羸。",
            "山遊定何得，飯飽細吟詩。"
        ],
        "title": "周十三丈約同馬三丈入青原山賦詩五首以記行  其三",
        "id": "e133745c-67be-414b-a4ca-325711d74a2b"
    },
    {
        "author": "趙蕃",
        "paragraphs": [
            "蕭散得終日，驅馳難久居。",
            "滅瘢蘇病竹，拋食引潛魚。",
            "問話僧尋蜀，多茶椀似盧。",
            "主人佛事外，游戲亦多餘。"
        ],
        "title": "周十三丈約同馬三丈入青原山賦詩五首以記行  其四",
        "id": "5177fe96-5e39-46ac-9f95-c0c639e5d1c0"
    },
    {
        "author": "趙蕃",
        "paragraphs": [
            "游山忘襆被，喚渡已無航。",
            "隔岸初更動，緣沙數里長。",
            "大呼空亟疾，小立更微茫。",
            "莫遣眠鷗覺，笑人朝夕忙。"
        ],
        "title": "周十三丈約同馬三丈入青原山賦詩五首以記行  其五",
        "id": "8f401ef4-3eda-4298-95b7-5a2f65cc5ffd"
    },
    {
        "author": "趙蕃",
        "paragraphs": [
            "地已兼旬住，樓孤百尺登。",
            "誰與同我適，政爾待君曾。",
            "韓杜愁來讀，西南樂得朋。",
            "仲春新雨霽，山遠水波興。"
        ],
        "tags": [
            "岳阳楼"
        ],
        "title": "二十八日同臨湘尉曹呂益卿登岳陽樓  其一",
        "id": "03e708ea-73ff-4767-bbab-16604c92f6a0"
    },
    {
        "author": "趙蕃",
        "paragraphs": [
            "草沒重湖路，帆孤一葉舟。",
            "飄風來復斷，凍雨落還收。",
            "游目窮天末，題詩欠筆頭。",
            "登臨有如此，好在岳陽樓。"
        ],
        "tags": [
            "岳阳楼"
        ],
        "title": "二十八日同臨湘尉曹呂益卿登岳陽樓  其二",
        "id": "0b7d897f-151f-4360-aa81-8211b1a2f934"
    },
    {
        "author": "趙蕃",
        "paragraphs": [
            "犖确渾因石，颼飀半以松。",
            "秋雞添老狀，老木怯秋容。",
            "邇日朱張句，當年韓杜蹤。",
            "辭工欠詩本，理到倚談鋒。"
        ],
        "title": "自九度至衡岳呈同遊潘文叔二首  其一",
        "id": "d5ceaf32-7937-4085-a8c1-56e1c69adb1c"
    },
    {
        "author": "趙蕃",
        "paragraphs": [
            "衡岳文公寺，南昌梅福官。",
            "意馳雖若近，身到每疑難。",
            "社木悵鳴樐，集賢欣解鞍。",
            "未須論契闊，聊復話團欒。"
        ],
        "title": "自九度至衡岳呈同遊潘文叔二首  其二",
        "id": "d95bf27b-480a-43c3-8fb5-1909147061ce"
    },
    {
        "author": "趙蕃",
        "paragraphs": [
            "兩載皇華使，江湖得少寬。",
            "見皆儒雅錄，聞絕惠文彈。",
            "內外有輕重，言行無易難。",
            "春秋賢者責，傾耳向長安。"
        ],
        "title": "送趙一叔江西漕赴召三首  其一",
        "id": "512e7a90-19d2-489c-ab93-98b19d29702d"
    },
    {
        "author": "趙蕃",
        "paragraphs": [
            "聖朝無闕政，賤子有私憂。",
            "盜賊何多報，邊防益弛謀。",
            "循良宜擇守，德政合交脩。",
            "懷此言無路，公今近冕旒。"
        ],
        "title": "送趙一叔江西漕赴召三首  其二",
        "id": "b14a3fc7-6776-42d2-89b9-b32ed6e66bfc"
    },
    {
        "author": "趙蕃",
        "paragraphs": [
            "我捧江西檄，公乘使者車。",
            "飛騰今已去，留落又何如。",
            "誰敢懷離闊，惟思讀詔除。",
            "九州期大庇，寧獨愛吾廬。"
        ],
        "title": "送趙一叔江西漕赴召三首  其三",
        "id": "ac3de7cf-5c37-4436-92bf-92b49c673f3c"
    },
    {
        "author": "趙蕃",
        "paragraphs": [
            "吾友不藏善，相逢過所聞。",
            "政茲欣再見，忽爾歎離羣。",
            "舉子名場事，躬行聖處勳。",
            "相期在白首，勿漫躡青雲。"
        ],
        "title": "奉送達之秘郎還豫章親庭",
        "id": "1e0f5eb5-be8f-44c3-8207-3acf5379d2e7"
    },
    {
        "author": "趙蕃",
        "paragraphs": [
            "無聞真已矣，曷不遂歸哉。",
            "試問惠文治，何如三徑開。",
            "人嗤曹是馬，夢覺蟻安槐。",
            "得喪吾知已，詎須呼去來。"
        ],
        "title": "感懷二首  其一",
        "id": "b1c17048-c1f0-44b1-b85e-1948035cef05"
    },
    {
        "author": "趙蕃",
        "paragraphs": [
            "佳客與凉風，俱來破藴隆。",
            "風流自江左，材秀又湘中。",
            "未暇嗟渠屈，端知慰我窮。",
            "囊錢歎元叔，斗酒羨無功。"
        ],
        "title": "感懷二首  其二",
        "id": "811bf3d4-a28c-49a3-b9fa-c48956069f41"
    },
    {
        "author": "趙蕃",
        "paragraphs": [
            "我有章貢役，而君亦解舟。",
            "飛騰今有路，憔悴不同謀。",
            "黄甲昔簿尉，秘書行校讎。",
            "同年若同舍，好爲話綢繆。"
        ],
        "title": "送常寧吳尉并屬寄聲吳交代尉比行余亦行追作此詩與之",
        "id": "070d3f4a-1edd-4095-a43d-9dd752314ef2"
    },
    {
        "author": "趙蕃",
        "paragraphs": [
            "雁斷行連雨，梧乾葉隕風。",
            "悲凉今日別，邂逅幾時同。",
            "末路多浮梗，吾生甚轉蓬。",
            "青衫溧陽尉，不歎孟郊窮。"
        ],
        "title": "送王亢宗赴建德尉",
        "id": "39dd0ddd-9b0e-41d2-a951-6e351bec7e17"
    },
    {
        "author": "趙蕃",
        "paragraphs": [
            "引嫌初補外，懷綬復頻年。",
            "自得山水勝，定由仙佛緣。",
            "往遊成舊矣，有夢尚依然。",
            "六字今誰嗣，留題乞我傳。"
        ],
        "title": "寄送周子中監丞赴舒州二首  其一",
        "id": "baf42710-abc0-4e28-928f-905ccef38b1c"
    },
    {
        "author": "趙蕃",
        "paragraphs": [
            "欲問淮南米，皆云歲不登。",
            "疲羸不難活，摩撫政須能。",
            "但使荒田闢，無勞鑄鐵增。",
            "素書寧敢寄，苦語未宜憎。"
        ],
        "title": "寄送周子中監丞赴舒州二首  其二",
        "id": "4695e52f-2d6b-4ad8-b129-7db8f378253c"
    },
    {
        "author": "趙蕃",
        "paragraphs": [
            "蜀道當謀帥，維城孰愈公。",
            "夷陵護江左，斜谷顧關中。",
            "北虜心豺虎，南蠻勢蟻蠭。",
            "守攻雖有異，鎮撫不妨同。"
        ],
        "title": "送趙成都五首  其一",
        "id": "6b41dd33-4a01-4cc2-b21a-bac2c1f6a10e"
    },
    {
        "author": "趙蕃",
        "paragraphs": [
            "不但元戎貴，仍兼制使雄。",
            "深沉天與度，簡敬學成功。",
            "人士薰陶內，兵民教訓中。",
            "詎應先郤縠，寧復後文翁。"
        ],
        "title": "送趙成都五首  其二",
        "id": "f6a87245-d851-41b9-882c-435f06352f0d"
    },
    {
        "author": "趙蕃",
        "paragraphs": [
            "甫也會依武，君平直見强。",
            "沈冥幾大隠，坦率異真狂。",
            "此士不易得，遺風今未亡。",
            "經過下簾肆，好覓浣花堂。"
        ],
        "title": "送趙成都五首  其三",
        "id": "3f5473bf-a40a-4727-bcaa-205a6effb695"
    },
    {
        "author": "趙蕃",
        "paragraphs": [
            "是別且萬里，可無書數行。",
            "經過連鄂岳，留滯隔沅湘。",
            "渺渺孤鴻送，悠悠一葦杭。",
            "有懷春水闊，無奈暮雲長。"
        ],
        "title": "送趙成都五首  其四",
        "id": "03405696-aafc-41bb-9d8d-11750d0203e9"
    },
    {
        "author": "趙蕃",
        "paragraphs": [
            "雪嶺瞻新鎮，冰溪想舊州。",
            "向來欣御李，今日悵依劉。",
            "有志思乘興，無才稱拔尤。",
            "深知取義負，不假採薪槱。"
        ],
        "title": "送趙成都五首  其五",
        "id": "8ed31af9-7f67-466c-9924-69051a9c3303"
    },
    {
        "author": "趙蕃",
        "paragraphs": [
            "蚤日已俊茂，高交仍老成。",
            "貫通雖七略，陶冶異長城。",
            "聖世患才少，忠言繇主明。",
            "平生捩眼看，得雋每知名。"
        ],
        "title": "劉茂實赴省袖澹庵舊贈見過索送行詩用韻",
        "id": "3ab451e9-128d-4b54-aee8-ca7dd1124d3c"
    },
    {
        "author": "趙蕃",
        "paragraphs": [
            "樹樹春花阜，田田秀麥滋。",
            "雖持玉節貴，不廢笋輿詩。",
            "追送寧辭遠，乖離故在茲。",
            "無嗔白頭舊，一見有深知。"
        ],
        "title": "追路送誠齋到灘頭驛",
        "id": "da309a4a-6250-4edb-ac4b-e318282f946a"
    },
    {
        "author": "趙蕃",
        "paragraphs": [
            "閉戶只書癡，郊行粗有詩。",
            "翠深千頃嶠，煙迥幾茅茨。",
            "雨作衣添袷，炊遲晝不饑。",
            "舊題看好在，重是一春期。"
        ],
        "title": "書灘頭驛",
        "id": "9d28da6e-12ed-4738-846b-ee36e57cee5b"
    },
    {
        "author": "趙蕃",
        "paragraphs": [
            "晦庵無處著，泛宅又吳淞。",
            "載月初尋棹，看山不藉筇。",
            "聽渠猿鶴怨，心喜鷺鷗逢。",
            "遥想題詩處，楓橋半夜鐘。"
        ],
        "title": "送李袁州汎舟入浙",
        "id": "924e353c-58ce-439c-8b9a-6c19c962a648"
    },
    {
        "author": "趙蕃",
        "paragraphs": [
            "唐室登科士，多因行卷知。",
            "至今傳不朽，猶或謂能詩。",
            "辟置仍於取，山林亦罔遺。",
            "莫嗟今古異，窮達豈人爲。"
        ],
        "title": "送李元藻入浙三首  其一",
        "id": "0c2ff23d-cd0d-4766-bbc2-2ed0c3ed1db9"
    },
    {
        "author": "趙蕃",
        "paragraphs": [
            "漢廣求才路，嚴徐出上書。",
            "朝猶辱徒步，暮已待公車。",
            "今世無茲轍，夫君欲振裾。",
            "雖然寧有限，或者爲吹噓。"
        ],
        "title": "送李元藻入浙三首  其二",
        "id": "359f1002-4cc0-4405-8329-db9fa73183a8"
    },
    {
        "author": "趙蕃",
        "paragraphs": [
            "我作長沙客，諸公多與遊。",
            "聞風亦云舊，識面悵無由。",
            "忽辱高軒過，仍蒙古句投。",
            "偶從旁舍去，不辦小淹留。"
        ],
        "title": "送李元藻入浙三首  其三",
        "id": "467da979-621b-4317-afd7-ef4483e5f913"
    },
    {
        "author": "趙蕃",
        "paragraphs": [
            "此地已窮域，更乘惶恐灘。",
            "家聲詞學舊，勇退急流難。",
            "使者威嚴霽，尚書禮數寬。",
            "聽渠丞訾謷，也勝尉酸寒。"
        ],
        "title": "送信豐詹丞并寄贛陳丞二首  其一",
        "id": "78e1be72-ebca-43f4-be56-356add3aba20"
    },
    {
        "author": "趙蕃",
        "paragraphs": [
            "君見陳夫子，懸知問我能。",
            "江鷗慣眠草，野鴈怯逢矰。",
            "矯首困疾首，折肱懷曲肱。",
            "携家能有弟，託死豈無朋。"
        ],
        "title": "送信豐詹丞并寄贛陳丞二首  其二",
        "id": "95ea0f87-f407-4594-8168-367065891a1d"
    },
    {
        "author": "趙蕃",
        "paragraphs": [
            "王郎妙人物，獨步向江東。",
            "昔尉既不醉，今丞寧肯聾。",
            "相依脣齒國，忽去馬牛風。",
            "清絕官曹外，何年著我同。"
        ],
        "title": "送王子尊赴衡陽丞",
        "id": "72656dd0-85e9-45b8-9af5-56f33ab1aaab"
    },
    {
        "author": "趙蕃",
        "paragraphs": [
            "既見章江水，重逢懷玉山。",
            "匆匆成履躧，草草僅荆班。",
            "遥想獻觴後，應多對雨閒。",
            "期君好兄弟，並轡古人間。"
        ],
        "title": "送趙詠道還侍兼簡然道昆仲",
        "id": "70781893-2ef2-4971-8c83-36be11f5a379"
    },
    {
        "author": "趙蕃",
        "paragraphs": [
            "道大誰能與，才難聖所歎。",
            "浮雲雖蹔掩，寶氣不終蟠。",
            "走卒稱司馬，蒼生起謝安。",
            "縱無臨賀送，當有翰林觀。"
        ],
        "title": "寄晦庵二首  其一",
        "id": "689e4759-1724-4d95-a18d-2c93405d8d32"
    },
    {
        "author": "趙蕃",
        "paragraphs": [
            "張膽言何壯，擎天志未摧。",
            "真成一夔足，何有萬牛回。",
            "感興能無句，憂時謾舉杯。",
            "江湖嗟屨役，巾屢阻追倍。"
        ],
        "title": "寄晦庵二首  其二",
        "id": "7760017a-98a4-4a4c-b963-4bd88f0a2496"
    },
    {
        "author": "趙蕃",
        "paragraphs": [
            "憶在袁州見，曾遺滿紙詩。",
            "臨川得再面，近作重相貽。",
            "我老已成退，君才真爾奇。",
            "縱能連日語，寧慰積年思。"
        ],
        "title": "寄趙元歸并屬元默三首  其一",
        "id": "507ec54e-e387-4fa1-aca7-2d79c404ed9a"
    },
    {
        "author": "趙蕃",
        "paragraphs": [
            "撫信元相近，乖離乃爾賒。",
            "何堪落湖外，動即阻天涯。",
            "嘆我干微祿，期君起故家。",
            "文科須中早，學力更功加。"
        ],
        "title": "寄趙元歸并屬元默三首  其二",
        "id": "317db8f9-44e2-4237-abe6-883cb38219c7"
    },
    {
        "author": "趙蕃",
        "paragraphs": [
            "默也未識面，向來曾予書。",
            "由來幾兄弟，絕嘆每乖疎。",
            "見說長沙驛，猶遲古寺車。",
            "差池今再矣，佇立又何如。"
        ],
        "title": "寄趙元歸并屬元默三首  其三",
        "id": "599b54de-0380-4832-bedd-57261803207b"
    },
    {
        "author": "趙蕃",
        "paragraphs": [
            "怕到看經院，愁登擬峴臺。",
            "人言已仙佛，我意祗悲哀。",
            "此道誰人付，陵陽有後來。",
            "款門期一見，投刺只空回。"
        ],
        "title": "寄韓季蕭二首  其一",
        "id": "cb4b8e36-814e-4c19-807c-e41f4c7936a7"
    },
    {
        "author": "趙蕃",
        "paragraphs": [
            "近與李商叟，共談韓季蕭。",
            "舊氈餘翰墨，幽寺樂簞瓢。",
            "問友多冥漠，須君慰寂寥。",
            "云胡又相失，於此亦何聊。"
        ],
        "title": "寄韓季蕭二首  其二",
        "id": "fffc485b-6087-4299-a12e-bb1b42d3e741"
    },
    {
        "author": "趙蕃",
        "paragraphs": [
            "來往豐城縣，尋君總不遭。",
            "如聞漾鳬舄，已復用牛刀。",
            "往事多遺跡，邊庭簡吏曹。",
            "莫由同古訪，尚擬見詩豪。"
        ],
        "title": "代書寄襄陽令于去非",
        "id": "7c49ae05-3739-4c0a-a053-d0d8f0e41fa0"
    },
    {
        "author": "趙蕃",
        "paragraphs": [
            "不見喻工部，經今兩暮春。",
            "遥知磬湖上，不減浣花濱。",
            "佳句能名世，浮雲豈絆身。",
            "爲貪煙雨勝，聊復駕朱輪。"
        ],
        "title": "寄喻叔奇丈二首  其一",
        "id": "494043d4-73cd-4864-bff8-ba2e53a08d31"
    },
    {
        "author": "趙蕃",
        "paragraphs": [
            "飲我長安酒，歌公亦好詩。",
            "試思猶宿昔，忽念已差池。",
            "要識園林好，何由杖履隨。",
            "有時觀敘夢，亦復嘆吾衰。"
        ],
        "title": "寄喻叔奇丈二首  其二",
        "id": "cdef15f6-d1c9-491d-896f-d506eddc8081"
    },
    {
        "author": "趙蕃",
        "paragraphs": [
            "每憶分携地，蒸湘綠遍春。",
            "于今懷想處，苕霅暗迷津。",
            "但有乖離數，何由宿昔親。",
            "附書書復懶，君自識吾真。"
        ],
        "title": "代書寄劉伯瑞仲文叔驥二首  其一",
        "id": "684237dd-5110-49d0-b6a1-305e8b66e404"
    },
    {
        "author": "趙蕃",
        "paragraphs": [
            "難兄兩別駕，難弟一參軍。",
            "從仕信多譽，傳家仍茂文。",
            "嗟余空白髮，期子在青雲。",
            "寂寞題詩罷，林窗日半曛。"
        ],
        "title": "代書寄劉伯瑞仲文叔驥二首  其二",
        "id": "a54a36fd-6a8e-4d94-9dd4-154750188a93"
    },
    {
        "author": "趙蕃",
        "paragraphs": [
            "送弟秦淮遠，懷人楚驛長。",
            "素書慵寫得，白髮漫相望。",
            "再見知何日，孤懷只自傷。",
            "春風桃李徑，流淚不成行。"
        ],
        "title": "代書寄俞玉汝",
        "id": "4dfd521d-f406-44d0-b14f-1d74bbcdaa66"
    },
    {
        "author": "趙蕃",
        "paragraphs": [
            "聞道君先我，論交我愧君。",
            "長沙辱傾蓋，懷玉悵離羣。",
            "怪底書多枉，情知義薄雲。",
            "金蘭雖甚篤，藥石願時分。"
        ],
        "title": "寄懷趙南紀二首  其一",
        "id": "4eec3a86-a6db-494e-8e60-ee57c05e6fb3"
    },
    {
        "author": "趙蕃",
        "paragraphs": [
            "自別匡廬去，名山不再逢。",
            "圖看白鹿洞，詩詠紫霄峰。",
            "泉石難名狀，煙雲幾許重。",
            "巾車君儻命，襆被我斯從。"
        ],
        "tags": [
            "庐山"
        ],
        "title": "寄懷趙南紀二首  其二",
        "id": "7e70c05a-bdbf-40c7-bc21-d3832e5a0a9b"
    },
    {
        "author": "趙蕃",
        "paragraphs": [
            "舊說舂陵郡，全如石作州。",
            "胸中飽丘壑，筆下剖琳球。",
            "遥想窗扉敞，多能磊落收。",
            "平生有餘嗜，安得致林幽。"
        ],
        "title": "寄梁從善",
        "id": "aec64a3e-8890-47f8-ba10-309ed800b513"
    },
    {
        "author": "趙蕃",
        "paragraphs": [
            "書貴在瘦硬，詩須成管絃。",
            "典刑君尚有，老至我加年。",
            "早作諸侯客，遠勞從事賢。",
            "見來元不款，別去忽何邊。"
        ],
        "title": "張王臣貺詩詰朝遂行次韻寄之",
        "id": "63fe2274-ec90-4279-9591-3358c03e3121"
    },
    {
        "author": "趙蕃",
        "paragraphs": [
            "聽雨侵階竹，歸艎入檻荷。",
            "天晴龜曝背，人靜鳥吟柯。",
            "挾冊弟兄對，煮茶賓客過。",
            "居閒在此樂，余乃事奔波。"
        ],
        "title": "寄懷大聲兄弟叔文老丈兼屬三王叔姪二首  其一",
        "id": "43ce158c-e087-4fd2-bd74-f7c02202be70"
    },
    {
        "author": "趙蕃",
        "paragraphs": [
            "今代河南客，當年吏部孫。",
            "青氈餘翰墨，白髮念田園。",
            "邂逅成相識，飄零忍重論。",
            "三王如見問，寄謝勿辭煩。"
        ],
        "title": "寄懷大聲兄弟叔文老丈兼屬三王叔姪二首  其二",
        "id": "4aca9653-2339-4803-beea-d790c0655aa1"
    },
    {
        "author": "趙蕃",
        "paragraphs": [
            "作別已半百，得書無二三。",
            "飄零各天外，摇落共江南。",
            "此去仍加遠，相思轉不堪。",
            "懷哉對床約，老矣折腰慙。"
        ],
        "title": "九月一日晨起風物凄然不勝懷遠之思作五首寄和父憨申併煩轉致湖池二州也  其一",
        "id": "9f2748a0-c9fe-45de-8cc2-74de7ff28bc5"
    },
    {
        "author": "趙蕃",
        "paragraphs": [
            "節佳重九近，風急授衣初。",
            "茱菊年齡邁，楓檉日夜疎。",
            "欲題懷遠句，頻展寄來書。",
            "憨子能思我，申兒更憶渠。"
        ],
        "title": "九月一日晨起風物凄然不勝懷遠之思作五首寄和父憨申併煩轉致湖池二州也  其二",
        "id": "a274fcf3-f042-48cc-8a19-c975abb333c9"
    },
    {
        "author": "趙蕃",
        "paragraphs": [
            "秋氣故悲哉，連陰况不開。",
            "黄花九日近，白髮數莖催。",
            "山際擎新塔，江邊峙舊臺。",
            "謾看雲日暮，安得雁同來。"
        ],
        "title": "九月一日晨起風物凄然不勝懷遠之思作五首寄和父憨申併煩轉致湖池二州也  其三",
        "id": "da6cd2a4-261f-4e26-9c16-abb1aab1289e"
    },
    {
        "author": "趙蕃",
        "paragraphs": [
            "姨母比苦脛，涉秋今若何。",
            "音書君定密，離苦我何多。",
            "鳬舄思文瑞，燈窗想驥和。",
            "何能俱款集，未厭數經過。"
        ],
        "title": "九月一日晨起風物凄然不勝懷遠之思作五首寄和父憨申併煩轉致湖池二州也  其四",
        "id": "f8263687-adda-4156-a2b8-361a7268a34c"
    },
    {
        "author": "趙蕃",
        "paragraphs": [
            "秋浦新爲別，秋風闕寄書。",
            "雖然聲問闊，未覺夢魂疎。",
            "杜牧登臨後，宛陵吟詠餘。",
            "三冬如有暇，五字不妨渠。"
        ],
        "title": "九月一日晨起風物凄然不勝懷遠之思作五首寄和父憨申併煩轉致湖池二州也  其五",
        "id": "3904669c-f4c2-4c83-8dce-886f966ab220"
    },
    {
        "author": "趙蕃",
        "paragraphs": [
            "細雨不濕路，薄雲空礙山。",
            "窮居嫌局趣，乘興偶躋攀。",
            "並水楓初落，懸崖菊未斑。",
            "清游了無累，短句不須刪。"
        ],
        "title": "重陽前一日同成父二兒遊新庵",
        "id": "728eb986-4f18-4df2-9e69-a1c28ee84b57"
    },
    {
        "author": "趙蕃",
        "paragraphs": [
            "江南秋得閏，草木向遲彫。",
            "正性失松檜，羣生同艾蕭。",
            "漂流又舟楫，隠約念簞瓢。",
            "賸暑猶須葛，誰能遠致韶。"
        ],
        "title": "楊謹仲和頃者三詩見貽復次韻六首  其一",
        "id": "4e7227f0-5cef-4206-8e36-a346cf16c2f0"
    },
    {
        "author": "趙蕃",
        "paragraphs": [
            "去年才一識，何意復茲行。",
            "隠墅全依郭，幽居亦占名。",
            "萬金真國士，十室漫鄉評。",
            "漢制誰綿蕝，且徵齊魯生。"
        ],
        "title": "楊謹仲和頃者三詩見貽復次韻六首  其二",
        "id": "7e9b1106-c883-47f5-92f3-cc25cadf7294"
    },
    {
        "author": "趙蕃",
        "paragraphs": [
            "功名誤黑頭，晚卧此山幽。",
            "落拓揚執戟，浮沉馬少游。",
            "豆芻千里駿，煙草五湖鷗。",
            "早晚相從去，高深日縱搜。"
        ],
        "title": "楊謹仲和頃者三詩見貽復次韻六首  其三",
        "id": "5caaf894-d527-42eb-b722-7eddd3e6037e"
    },
    {
        "author": "趙蕃",
        "paragraphs": [
            "病骨覺難强，鬢華驚易彫。",
            "壯懷鯨訪李，老習蚓同蕭。",
            "久已思拋笏，悠哉曷泛瓢。",
            "東遊穴探禹，西上石賓韶。"
        ],
        "title": "楊謹仲和頃者三詩見貽復次韻六首  其四",
        "id": "1f26a250-f500-4c01-89ef-cad6529e01eb"
    },
    {
        "author": "趙蕃",
        "paragraphs": [
            "江湖余所樂，歲月老于行。",
            "酒有杯中趣，詩無世上名。",
            "悠悠真自得，悄悄莫加評。",
            "尚要高交友，風期同死生。"
        ],
        "title": "楊謹仲和頃者三詩見貽復次韻六首  其五",
        "id": "3034e06a-48aa-44a0-99fc-e1d68d09c845"
    },
    {
        "author": "趙蕃",
        "paragraphs": [
            "不減浣花頭，仍兼事事幽。",
            "渾忘帝城札，好在竹林遊。",
            "有意求如願，無機防海鷗。",
            "秋凉入吾樹，舊讀定能搜。"
        ],
        "title": "楊謹仲和頃者三詩見貽復次韻六首  其六",
        "id": "5d0163c1-0aa6-4928-a13b-3286bb12d42d"
    },
    {
        "author": "趙蕃",
        "paragraphs": [
            "我割僅鉛刀，公銛比孟勞。",
            "莫酬談絕倒，難和句揮毫。",
            "既誤前驅遠，不妨乘興高。",
            "悠然風月底，脫略異官曹。"
        ],
        "title": "次韻莫令因迓使者同泛舟至漂神已而誤焉問宿臨江鍾氏之閣二首  其一",
        "id": "0f38942f-0307-4cb2-b594-f83c8c910268"
    },
    {
        "author": "趙蕃",
        "paragraphs": [
            "璧月儼中懸，村空聽悄然。",
            "借床依樹閣，輟棹上灘船。",
            "物外我懷趣，區中公了緣。",
            "異時殊出處，安否要詩傳。"
        ],
        "title": "次韻莫令因迓使者同泛舟至漂神已而誤焉問宿臨江鍾氏之閣二首  其二",
        "id": "414bce1d-1445-4d9e-984e-215db643239d"
    },
    {
        "author": "趙蕃",
        "paragraphs": [
            "在昔歌詩義，嘗關治亂音。",
            "流傳縱今體，陶寫亦吾心。",
            "未答論交作，還賡送別吟。",
            "識君于此道，亦復用功深。"
        ],
        "title": "慶伯以二詩送別已而又辱同廣聲追送慶伯復有所賦併次韻爲答三首  其一",
        "id": "5a11ef77-c5de-4146-8d22-7cc5647cf255"
    },
    {
        "author": "趙蕃",
        "paragraphs": [
            "凜凜君中外，堂堂國盛明。",
            "曾聞百年契，豈待一朝盟。",
            "老矣我何事，勉哉君勿輕。",
            "科名雖世業，直道是家聲。"
        ],
        "title": "慶伯以二詩送別已而又辱同廣聲追送慶伯復有所賦併次韻爲答三首  其二",
        "id": "15d86bab-3f95-4850-b074-c5ad8b75c1ae"
    },
    {
        "author": "趙蕃",
        "paragraphs": [
            "試問爲黔郡，何如與質要。",
            "其行既穹絕，有思只飄蕭。",
            "但悔嶮投足，未論官折腰。",
            "同舟故能送，折簡不勞招。"
        ],
        "title": "慶伯以二詩送別已而又辱同廣聲追送慶伯復有所賦併次韻爲答三首  其三",
        "id": "c7f7d6af-4ac7-472e-bd10-1239f3480d62"
    },
    {
        "author": "趙蕃",
        "paragraphs": [
            "舟人厭牽挽，我輩樂縈紆。",
            "晨起愁分背，逢人屢問塗。",
            "看君著屐進，雅勝折腰趨。",
            "此段真高邁，詩中不可無。"
        ],
        "title": "再來常州昭禮出示虞山往來詩卷先是昭禮與予共載昭禮上虞山予過溧陽昭禮有詩次韻",
        "id": "ce6fcd5e-9d92-4c28-85ed-4d8d93716e53"
    },
    {
        "author": "趙蕃",
        "paragraphs": [
            "山川略吳楚，歲月涉春秋。",
            "爲米媿元亮，乘舟思子猷。",
            "黑貂塵土重，白鬢雪霜稠。",
            "志合成三益，詩來減四愁。"
        ],
        "title": "次畢叔文見貽二首  其一",
        "id": "7bcec1ea-53ba-43df-bd6d-3935e3950754"
    },
    {
        "author": "趙蕃",
        "paragraphs": [
            "寂寞吾知貴，紛華世所榮。",
            "常評敗素紫，孰愈濁纓清。",
            "爵祿心無食，山林志有盟。",
            "幽居自空谷，哲婦乃傾城。"
        ],
        "title": "次畢叔文見貽二首  其二",
        "id": "f42ef539-3804-420d-bfcc-d2213c023d07"
    },
    {
        "author": "趙蕃",
        "paragraphs": [
            "雨脚何其厚，雲頭不易空。",
            "病憐山叟甚，詩喜故人通。",
            "慰藉殷勤裏，吟哦悵望中。",
            "地爐無熱火，林屋但鳴風。"
        ],
        "title": "次季奕見懷",
        "id": "5130037d-8003-4014-abab-a29b1cf60110"
    },
    {
        "author": "趙蕃",
        "paragraphs": [
            "宗派滔滔是，于今得障流。",
            "無悲和者寡，故愈暗中投。",
            "我願下取履，君其高卧樓。",
            "穹岡如許割，肯愛一官休。"
        ],
        "title": "次韻歐陽伯威見和",
        "id": "fc4ebeac-55ab-488b-a698-0dc86b39733c"
    },
    {
        "author": "趙蕃",
        "paragraphs": [
            "聞道輿籃出，興懷反棹時。",
            "身雖縛官簿，心豈忘筇枝。",
            "已後斜川集，方賡人日詩。",
            "因君竹林詠，動我故園思。"
        ],
        "title": "劉兄垂示同張兄遊向園呈先生詩卷次韻",
        "id": "29198ebf-613f-4a6b-9410-1c20be476619"
    },
    {
        "author": "趙蕃",
        "paragraphs": [
            "如公人物表，上下孰分床。",
            "但有官成集，初無智作囊。",
            "所嗟人契闊，不爲雨悲凉。",
            "顧我端何幸，新詩獲夜光。"
        ],
        "title": "次韻子肅懷遠齋併以見及",
        "id": "5c401f08-eacd-4f3b-8391-9b2af009b514"
    },
    {
        "author": "趙蕃",
        "paragraphs": [
            "過我不停軌，嗔公但憶歸。",
            "民思河內借，士失荆州依。",
            "別去目易極，詩來寒益衣。",
            "今時未爲貴，歲晚望荆扉。"
        ],
        "title": "陳擇之經過以贛守留尚書得祠亟歸別之其行甚遽途中有詩見寄次韻",
        "id": "c032f7b0-5435-4c52-9a72-ff13d3a1cbab"
    },
    {
        "author": "趙蕃",
        "paragraphs": [
            "連朝枉詩句，俊逸且清新。",
            "歎我徒勞思，知公固絕人。",
            "林園能數駕，風雨未妨辰。",
            "作底周夫子，關門懶似真。"
        ],
        "title": "僉判丈兩賜新字韻詩因次韻兼簡文顯",
        "id": "2a6a097c-86d6-49a1-9d33-36757c16d117"
    },
    {
        "author": "趙蕃",
        "paragraphs": [
            "一日復一日，何勝一萬周。",
            "有山皆崒崒，無水不悠悠。",
            "爲我謀歸策，將詩說舊遊。",
            "山林與城市，吾亦任乘流。"
        ],
        "title": "次韻審知寄來二首  其一",
        "id": "b6669c08-542b-483c-b06d-ec7499d80d77"
    },
    {
        "author": "趙蕃",
        "paragraphs": [
            "書去愁難悉，詩來造愈奇。",
            "爲言僧可寓，爲念橐空垂。",
            "鳴鴂驚時晚，羈鴻暫水湄。",
            "逆風仍上水，日月是難期。"
        ],
        "title": "次韻審知寄來二首  其二",
        "id": "a4b7484d-92d3-45b5-977c-e1bc348707e4"
    },
    {
        "author": "趙蕃",
        "paragraphs": [
            "逸興猶鷗白，殘驅異犢黄。",
            "青衫漫蠻府，黄帽合鱸鄉。",
            "既自老將至，何由心甚長。",
            "倘能藏斗酒，未暇博西凉。"
        ],
        "title": "復次韻呈沅陵諸丈并懷在伯二首  其一",
        "id": "cc963d06-4e46-41bf-b253-150412fd5389"
    },
    {
        "author": "趙蕃",
        "paragraphs": [
            "佳詩如雋永，餘論敢雌黄。",
            "幸甚官同府，懷哉居擇鄉。",
            "江湖身固遠，風月興何長。",
            "勿作湘纍弔，行賡殿閣凉。"
        ],
        "title": "復次韻呈沅陵諸丈并懷在伯二首  其二",
        "id": "7babb368-26b2-47b9-b0f9-eea1d7bad00e"
    },
    {
        "author": "趙蕃",
        "paragraphs": [
            "港汊自相見，去來元一風。",
            "無寧敢天怨，亦未决途窮。",
            "白社明朝是，南山幾驛中。",
            "君歸不能遠，我去若爲同。"
        ],
        "title": "成父有詩懷斯遠次韻",
        "id": "4bc7f660-6d8b-4c14-a3a0-d2448c0a27c9"
    },
    {
        "author": "趙蕃",
        "paragraphs": [
            "今代風騷將，先生合冠軍。",
            "幾年求識面，數刻遂離羣。",
            "江急舟難駐，風回櫓細聞。",
            "還家經醉卧，斜日對爐熏。"
        ],
        "title": "次韻吳仲權鎰見簡",
        "id": "06014246-c8f9-4a05-8892-c1724fc64083"
    },
    {
        "author": "趙蕃",
        "paragraphs": [
            "苦思髭催白，交馳耳困黄。",
            "欣欣貪得侶，落落異殊鄉。",
            "顧欲窮余短，安能敵衆長。",
            "蒹葭倚玉樹，華衮照龐凉。"
        ],
        "title": "教授丈作黄字韻詩十首愈出愈奇而有作法孰爲凉之句何耶因次韻以見窘",
        "id": "b79f7203-8f50-4585-ae38-a7ddc800675b"
    },
    {
        "author": "趙蕃",
        "paragraphs": [
            "君亭摇鷺羽，我樹下鸝黄。",
            "政爾無何境，能來底處鄉。",
            "搜尋疑日短，吟諷喜風長。",
            "獨愧非韓敵，聯詩效納凉。"
        ],
        "title": "廣文先生送詩方思所以報之而未得忽鸝落庭樹殆天與此韻也李君在傍知狀",
        "id": "aa6bac68-3e01-4362-bf15-61d28e3036f4"
    },
    {
        "author": "趙蕃",
        "paragraphs": [
            "黄妳能生睡，朱絃孰寫憂。",
            "客居茲已病，歸去合成謀。",
            "華嶽雖遥吏，陶窗得素求。",
            "小舟何日具，湖水正漫洲。"
        ],
        "tags": [
            "华山"
        ],
        "title": "次王照鄰滕彥真韻二首  其一",
        "id": "c58a4d53-5056-4ce8-b100-1bebb837ff82"
    },
    {
        "author": "趙蕃",
        "paragraphs": [
            "王子詩如照，滕侯隠似真。",
            "倘來寧取遇，居易若爲屯。",
            "酬倡雖纔始，風期自夙親。",
            "江湖縱悠遠，德盛罔非鄰。"
        ],
        "title": "次王照鄰滕彥真韻二首  其二",
        "id": "40fd17d0-4a29-4f3f-b024-895d4f2080f7"
    },
    {
        "author": "趙蕃",
        "paragraphs": [
            "地接沅湘古，人留屈賈香。",
            "政須煩勝士，時爲發幽光。",
            "貽我祛愁具，懷君待月章。",
            "朦朧成少味，失喜見琳瑯。"
        ],
        "title": "次滕彥真韻三首  其一",
        "id": "d22bb475-50bf-46dc-8b2a-daa7286db0da"
    },
    {
        "author": "趙蕃",
        "paragraphs": [
            "暫作長沙住，侵尋兩過年。",
            "蕭然唯壁立，終矣欠蓬編。",
            "盡室嗟長客，歸途喜再緣。",
            "還家定何許，當在早梅前。"
        ],
        "title": "次滕彥真韻三首  其二",
        "id": "c66e4d81-ed07-4685-b005-a1cb11427083"
    },
    {
        "author": "趙蕃",
        "paragraphs": [
            "我欲湘西看，行須覓渡船。",
            "何如臨絕頂，得以盡長川。",
            "鷗鷺煙雲表，蚊虻埃𡏖前。",
            "隠寧分大小，那更別山鄽。"
        ],
        "title": "次滕彥真韻三首  其三",
        "id": "515e4457-a2f7-436a-96bc-7b3d257e7166"
    },
    {
        "author": "趙蕃",
        "paragraphs": [
            "晚作臨邛客，相如真倦游。",
            "又成悲卒歲，及此問歸舟。",
            "共隠期他日，相逢記此州。",
            "江湖有來雁，可以謝書不。"
        ],
        "title": "次韻叔驥兼呈伯瑞二首  其一",
        "id": "13d57cae-0123-4844-a7f7-88cf5ea70fc1"
    },
    {
        "author": "趙蕃",
        "paragraphs": [
            "貽我五字句，清詩曷以酬。",
            "端知檄愈疾，未信酒忘憂。",
            "多難屢瀕死，諸兄虛見收。",
            "病駒叨蓆秣，顧影益增羞。"
        ],
        "title": "次韻叔驥兼呈伯瑞二首  其二",
        "id": "65e762d4-a74b-4fd5-b683-f304a88ee143"
    },
    {
        "author": "趙蕃",
        "paragraphs": [
            "郴州何許是，山遠水仍多。",
            "江徼重重柵，田夫戶戶戈。",
            "雷同嗟不早，嘆我亦奔波。",
            "未必甘如此，而今敢謂何。"
        ],
        "title": "陳丞以南安寨上所得二詩及到龍泉聞余戍地最遠見懷二首爲寄次韻  其一",
        "id": "af1bc1f0-4a60-496e-97af-275fa98ca686"
    },
    {
        "author": "趙蕃",
        "paragraphs": [
            "路窮千澗底，人絕萬山旁。",
            "暝宿茅寮冷，晨炊土竈荒。",
            "多年布衾裂，倍覺夜蔬香。",
            "有底從軍樂，題詩日在忙。"
        ],
        "title": "陳丞以南安寨上所得二詩及到龍泉聞余戍地最遠見懷二首爲寄次韻  其二",
        "id": "a075332f-2a89-4329-acab-10e2bc440edf"
    },
    {
        "author": "趙蕃",
        "paragraphs": [
            "問我能嗟遠，如公肯見卑。",
            "十分期一見，四首僅蒙詩。",
            "儻許抄傳可，何堪絕贈宜。",
            "雖然籍湜輩，附此姓名知。"
        ],
        "title": "陳丞以南安寨上所得二詩及到龍泉聞余戍地最遠見懷二首爲寄次韻  其三",
        "id": "afac0319-363f-425b-9cc9-ee15e8840f8d"
    },
    {
        "author": "趙蕃",
        "paragraphs": [
            "剪茅仍伐木，去凸亦鉏坳。",
            "響屐無驚謝，投金政擬郊。",
            "百年終顯晦，一稔在肥磽。",
            "隠地兩成隔，頹牆空長梢。"
        ],
        "title": "陳丞以南安寨上所得二詩及到龍泉聞余戍地最遠見懷二首爲寄次韻  其四",
        "id": "130f8539-7739-4710-a67e-c7a30e888afc"
    },
    {
        "author": "趙蕃",
        "paragraphs": [
            "試覓圖經看，宜章路幾多。",
            "彼謀寧去穴，吾備且橫戈。",
            "累土生平地，安流起丈波。",
            "計愚無可採，敢復問云何。"
        ],
        "title": "再用前韻并寄孫推官四首  其一",
        "id": "8a28e18a-d41c-4a6a-8cf8-8e9f303156cf"
    },
    {
        "author": "趙蕃",
        "paragraphs": [
            "恍惚迷來際，周章失去傍。",
            "怕聞行戍遠，愁聽哭田荒。",
            "要挽天河水，方焚玉帳香。",
            "夷吾政分閫，吾黨詎應忙。"
        ],
        "title": "再用前韻并寄孫推官四首  其二",
        "id": "da2437cb-2175-4364-82e4-10a9388d0127"
    },
    {
        "author": "趙蕃",
        "paragraphs": [
            "青雲懷趣逸，黄綬屈官卑。",
            "屢捧將軍檄，一哦從事詩。",
            "少陵憂有在，充國事多宜。",
            "儻上休兵議，因人願早知。"
        ],
        "title": "再用前韻并寄孫推官四首  其三",
        "id": "ad3fb1a1-39cd-4fd6-b450-23f983c2bbee"
    },
    {
        "author": "趙蕃",
        "paragraphs": [
            "我亦端渠似，圖中見此坳。",
            "一身非憚嶮，十日未窮郊。",
            "問水水源絕，逢山山石磽。",
            "政便安蹇足，敢說負蕭梢。"
        ],
        "title": "再用前韻并寄孫推官四首  其四",
        "id": "bf557a9d-d0ed-4520-b16e-e9ee71f983d2"
    },
    {
        "author": "趙蕃",
        "paragraphs": [
            "吾行殊坎坷，此地極淹留。",
            "少欲破萬卷，老惟思一邱。",
            "謾言詩作祟，長愧食爲謀。",
            "穮蔉君其務，農良乃有秋。"
        ],
        "title": "次韻深父送行",
        "id": "a31a2b65-3f91-462d-b8d1-6bee5e715a32"
    },
    {
        "author": "趙蕃",
        "paragraphs": [
            "望壓大江東，茲峰獨著雄。",
            "潛珍伏其下，神畫隠於中。",
            "舊俗多龐說，因公得髓窮。",
            "從今逢有問，身與到山同。"
        ],
        "title": "子進示懷玉詩卷有歸途見懷恨不同遊二詩次韻  其一",
        "id": "8aee6705-59f2-4b34-8c9f-91e4a4dd7a7b"
    },
    {
        "author": "趙蕃",
        "paragraphs": [
            "山有英靈在，眼應青白分。",
            "問禪公得髓，呈佛我無文。",
            "意賞人知獨，神遊默固羣。",
            "清詩傳妙旨，讀罷雨花紛。"
        ],
        "title": "子進示懷玉詩卷有歸途見懷恨不同遊二詩次韻  其二",
        "id": "ec0a31b7-6ebf-4cbe-a0a7-c064fa98be82"
    },
    {
        "author": "趙蕃",
        "paragraphs": [
            "落本千山迥，空江一带橫。",
            "畫圖非意匠，詩句亦天成。",
            "老我頭今白，逢渠眼暫明。",
            "詰朝山嶽隔，杯面莫多爭。"
        ],
        "title": "贛丞曾幼度相邀過明叔買江天閣幼度有詩明叔與成父弟皆和之亦次韻",
        "id": "9214a3c6-338a-4bd0-bded-d8ad5db362d5"
    },
    {
        "author": "趙蕃",
        "paragraphs": [
            "黜陟無新報，山川懷昔人。",
            "詩能言我志，貧不累吾身。",
            "登眺盡遺勝，經行那厭頻。",
            "江頭釣竿客，何物是玄真。"
        ],
        "title": "遠齋頃寄在湖日所作三詩舟中次韻  其一",
        "id": "1cae9daa-f345-49bb-aa73-f11adb58af07"
    },
    {
        "author": "趙蕃",
        "paragraphs": [
            "近日杭州見，殷勤蒙置樽。",
            "別來幾朝夕，書問欠寒溫。",
            "譚妙元超詣，詩高外語言。",
            "何當從杖履，底盡得深論。"
        ],
        "title": "遠齋頃寄在湖日所作三詩舟中次韻  其二",
        "id": "65f35014-877b-43c2-a51e-b2b8dd2247ff"
    },
    {
        "author": "趙蕃",
        "paragraphs": [
            "向來吳楚隔，書札苦難通。",
            "信與衢相接，我歸公亦同。",
            "寓懷須酒聖，適意豈詩窮。",
            "情性思陶冶，吾寧較拙工。"
        ],
        "title": "遠齋頃寄在湖日所作三詩舟中次韻  其三",
        "id": "ce51733c-8446-42ce-b9f1-518e78c7299d"
    },
    {
        "author": "趙蕃",
        "paragraphs": [
            "有約端能赴，如君信可人。",
            "解衝衡嶽雪，寧問海棠春。",
            "雨後雖懸榻，泥塗政沒輪。",
            "笑談能款款，書札勝頻頻。"
        ],
        "title": "次韻愚卿留別",
        "id": "3e053f8b-bf20-4bd7-9381-848077e14645"
    },
    {
        "author": "趙蕃",
        "paragraphs": [
            "暑退伏纔末，月明秋又中。",
            "蛩多喧向夕，蟬寂罷吟風。",
            "留滯周南事，蒼茫阮籍窮。",
            "寄書無厚祿，猶喜見詩工。"
        ],
        "title": "次韻鄭季奕見寄二首  其一",
        "id": "9a3dbea1-807f-4b04-b524-ec3c93ec4244"
    },
    {
        "author": "趙蕃",
        "paragraphs": [
            "一寫山中信，自嗟天外人。",
            "詩無詠貧士，政豈失窮民。",
            "已悟哀仍樂，勿論亨與屯。",
            "我交非勢利，寧有白頭新。"
        ],
        "title": "次韻鄭季奕見寄二首  其二",
        "id": "70e09a72-95db-41e0-b18b-bda1a4e73f6a"
    },
    {
        "author": "趙蕃",
        "paragraphs": [
            "客有能相覓，書來慰我思。",
            "貧寧可詩罪，老不悟書癡。",
            "舊友厪長憶，新交曷取知。",
            "况渠停軌日，政我出山時。"
        ],
        "title": "次韻黄子耕因任伯起見寄之作",
        "id": "7e8d492a-7f52-4abf-ae1d-d7b87aeb1345"
    },
    {
        "author": "趙蕃",
        "paragraphs": [
            "巫峽聞歸旆，瀟湘說定居。",
            "若親千里面，曾捧一緘書。",
            "山檜風霜老，江楓日夜疎。",
            "窮秋已凉冷，體候復何如。"
        ],
        "title": "三詩寄郭古夫  其一",
        "id": "85e66fd1-7f1a-4f49-a9ce-55ff5c6b9b65"
    },
    {
        "author": "趙蕃",
        "paragraphs": [
            "往日臺郎選，今年散吏員。",
            "詞華推匠哲，問學得師傳。",
            "視草應栖掖，談經合細旃。",
            "諸公曷逃責，詔旨尚求賢。"
        ],
        "title": "三詩寄郭古夫  其二",
        "id": "4545859d-6eaa-4386-b183-3aa1ad47d6d7"
    },
    {
        "author": "趙蕃",
        "paragraphs": [
            "丐去秋今晚，能歸歲且徐。",
            "須公一尊酒，勝我十年書。",
            "生死交情異，乖離人事疎。",
            "如聞厚風誼，何敢自趦趄。"
        ],
        "title": "三詩寄郭古夫  其三",
        "id": "e027218a-111a-472b-bbc2-d5ebdbbd72db"
    },
    {
        "author": "趙蕃",
        "paragraphs": [
            "應接有不暇，幽憂能頓除。",
            "明當增短日，後且愴離居。",
            "恨我平生友，翻成咫尺疎。",
            "爲生端不易，作客又何如。"
        ],
        "title": "至夜讀子肅詩卷帖",
        "id": "41dfd474-4793-4638-b3d0-f791c98edb89"
    },
    {
        "author": "趙蕃",
        "paragraphs": [
            "病骨怯秋凜，羸驂疲路長。",
            "人烟少行店，樓閣見僧房。",
            "憇息今成暫，從游舊不忘。",
            "却塵看姓字，淮楚路茫茫。"
        ],
        "title": "午飯資福寺",
        "id": "c1f7c68b-daf1-4c9f-ad79-5b7f02a3094b"
    },
    {
        "author": "趙蕃",
        "paragraphs": [
            "隨處野花發，所須村酒沽。",
            "江平初出岸，山好漸成圖。",
            "從此經行地，能留物色無。",
            "少陵那老蜀，張翰政思吳。"
        ],
        "title": "二月十九日同兩都監沅陵令尉餞敘浦簿公子興福  其一",
        "id": "45a11267-d846-436f-8f42-dd40bba32092"
    },
    {
        "author": "趙蕃",
        "paragraphs": [
            "慨我復成留，辭君重作愁。",
            "春風渺歸鴈，野水迥浮鷗。",
            "已別還來見，因行亦當游。",
            "同僚二三子，杯酒互相酬。"
        ],
        "title": "二月十九日同兩都監沅陵令尉餞敘浦簿公子興福  其二",
        "id": "a62dd2ee-d613-4af9-a112-918633c0c4ac"
    },
    {
        "author": "趙蕃",
        "paragraphs": [
            "出門無所詣，引興獨茲長。",
            "萬事一杯酒，三春百草芳。",
            "暇能過巷隠，癡豈累官忙。",
            "久坐疑成晚，樵歸漁返鄉。"
        ],
        "title": "過明叔有詩次韻",
        "id": "5476c401-2f77-4a17-8cf0-9af082f1b7fb"
    },
    {
        "author": "趙蕃",
        "paragraphs": [
            "南國春方盡，南風吹晝長。",
            "野香花襲草，秀色麥侵桑。",
            "客子政懷倦，田家任苦忙。",
            "悵予終愧汝，垂老未渠央。"
        ],
        "title": "春盡",
        "id": "3aa0d6b4-d0ea-46da-bbf2-6e691e3dc1cf"
    },
    {
        "author": "趙蕃",
        "paragraphs": [
            "山密風蟠木，簷疎雨著窗。",
            "擁衣憎舊絮，酌酒愛新缸。",
            "放意初無累，冥觀久已降。",
            "一春今日盡，歸夢渺三江。"
        ],
        "title": "春盡日",
        "id": "232047b5-7bf2-41d9-925f-89d49a127525"
    },
    {
        "author": "趙蕃",
        "paragraphs": [
            "積雨旱凉天，南風下水船。",
            "江山渾未識，魚稻不論錢。",
            "在路幾何日，得詩多少篇。",
            "何當重相見，尊酒話蟬聯。"
        ],
        "title": "寄在伯二首  其一",
        "id": "22f36d9d-16c1-4688-b645-729a5bebca83"
    },
    {
        "author": "趙蕃",
        "paragraphs": [
            "成我中興年，朝家政急賢。",
            "侍臣更論薦，東閣重招延。",
            "子去當茲日，才惟莫與先。",
            "習軒經濟學，於此定爲川。"
        ],
        "title": "寄在伯二首  其二",
        "id": "2ecbc1c0-1253-4e38-a447-b03b845a3a0a"
    },
    {
        "author": "趙蕃",
        "paragraphs": [
            "文學崔斯立，才名鄭廣文。",
            "傳聞定省暇，不廢簿書勤。",
            "流落誰如我，交親更念君。",
            "水西佳絕處，詩就想超羣。"
        ],
        "title": "寄鄭伯元",
        "id": "96027155-7e0b-4e82-b80e-9cd99bb51ba5"
    },
    {
        "author": "趙蕃",
        "paragraphs": [
            "不見徐夫子，於今已二年。",
            "轉頭疑夙昔，屈指悟推遷。",
            "書欠洪喬寄，詩煩阿買傳。",
            "相思到極地，把誦一悠然。"
        ],
        "title": "寄徐季益四首  其一",
        "id": "f3c32fc2-74c3-4d6c-9256-73693be6cdbf"
    },
    {
        "author": "趙蕃",
        "paragraphs": [
            "君不減徐穉，豫章仍主人。",
            "結交非勢利，此客况清真。",
            "今日山中友，他年席上珍。",
            "玉堂如伴直，怨句不須陳。"
        ],
        "title": "寄徐季益四首  其二",
        "id": "e1347507-2807-4bf5-81bd-10e55daa0156"
    },
    {
        "author": "趙蕃",
        "paragraphs": [
            "呂氏多人物，譬之珠玉淵。",
            "世官渠有命，家學定誰傳。",
            "籍甚羣公譽，皆云正字賢。",
            "掖垣君舊識，聊與話當年。"
        ],
        "title": "寄徐季益四首  其三",
        "id": "8a660643-5276-4073-afff-8a98c7f93f51"
    },
    {
        "author": "趙蕃",
        "paragraphs": [
            "我已非青鬢，君今定白鬚。",
            "田園稍治否，寢飯比佳無。",
            "聞道爲歸計，何當出此塗。",
            "相期一邂逅，得以話艱虞。"
        ],
        "title": "寄徐季益四首  其四",
        "id": "5a68f228-2e74-4562-9820-416a9126392c"
    },
    {
        "author": "趙蕃",
        "paragraphs": [
            "憶昨分携地，陰風送酒杯。",
            "深嗟九日菊，未說一枝梅。",
            "我友多貧士，夫君况茂才。",
            "行藏苟無媿，流落未須哀。"
        ],
        "title": "寄公擇兼問訊季益二首  其一",
        "id": "f85580db-c28b-409c-8242-7600c1d12659"
    },
    {
        "author": "趙蕃",
        "paragraphs": [
            "孺子家何在，溪邊百尺臺。",
            "句追唐甫白，詞鄙漢鄒枚。",
            "此士誠高遯，諸公謾挽推。",
            "因過問消息，幾日送詩來。"
        ],
        "title": "寄公擇兼問訊季益二首  其二",
        "id": "d7e4bb63-d2c1-4521-9567-be15db97c382"
    },
    {
        "author": "趙蕃",
        "paragraphs": [
            "病榻論詩罷，僧輿趨駕歸。",
            "倦書疎竹几，多夢遶湖扉。",
            "赤葉霜前墜，黄花雨後稀。",
            "直堪凋鬢髮，何祇減腰圍。"
        ],
        "title": "寄審知并屬彥博三首  其一",
        "id": "280358b5-8326-46d0-91a7-83f426f92be1"
    },
    {
        "author": "趙蕃",
        "paragraphs": [
            "地迥林逃斫，湖深水易平。",
            "鄰多爲圃住，門有趁虛行。",
            "遊釣昔愛此，林廬曾屬情。",
            "誰歟二畝乞，已矣一枝營。"
        ],
        "title": "寄審知并屬彥博三首  其二",
        "id": "7485f875-7fc3-4b59-bed7-1da20abbc42c"
    },
    {
        "author": "趙蕃",
        "paragraphs": [
            "豫章稠衆木，孔翠逐羣飛。",
            "梁棟期終用，文章莫露機。",
            "枉爲時俗忌，空使寸心違。",
            "語以王郎子，因來答是非。"
        ],
        "title": "寄審知并屬彥博三首  其三",
        "id": "0e34a9b3-832f-4ed0-9b1f-df61fd322afc"
    },
    {
        "author": "趙蕃",
        "paragraphs": [
            "貧賤分離苦，飄流日月除。",
            "重沽分歲酒，空展寄來書。",
            "祖印書齊架，章泉竹遶廬。",
            "生涯故在此，調護合何如。"
        ],
        "title": "寄成父并帖彥博審知  其一",
        "id": "fdb82f02-32b9-4a3e-a23d-e1a8070d1cb0"
    },
    {
        "author": "趙蕃",
        "paragraphs": [
            "霜落湖邊路，林疎溪上居。",
            "向來行載酒，今日問憑書。",
            "一飽異初計，五言真累渠。",
            "故人誰我念，煩爲語王徐。"
        ],
        "title": "寄成父并帖彥博審知  其二",
        "id": "1e927944-13dc-4128-81f2-360f4c44d7a6"
    },
    {
        "author": "趙蕃",
        "paragraphs": [
            "四海今詩伯，三衢聊署曹。",
            "望之甘錄錄，桀溺病滔滔。",
            "有志躬簑笠，寧能類桔槹。",
            "我交天下士，如子未多遭。"
        ],
        "title": "寄懷伯瑞",
        "id": "6e0f6f01-689c-49f9-88d8-1bd57fd3071b"
    },
    {
        "author": "趙蕃",
        "paragraphs": [
            "山林容我病，道路憶君長。",
            "忽枉瀟湘句，中含屈宋香。",
            "細參同晤語，深卷勝書行。",
            "歸棹知非遠，胡爲苦念鄉。"
        ],
        "title": "文叔轉送畏知初到長沙寄諸弟及示同志二詩次韻寄畏知二首  其一",
        "id": "23d4aa15-c289-4085-8ce4-c0b59fc8e24a"
    },
    {
        "author": "趙蕃",
        "paragraphs": [
            "聞道湖南幕，人無第二流。",
            "文書有餘暇，風月可銷憂。",
            "夢遠寧能續，詩成謾益愁。",
            "幽庭步春草，雞撼屋山頭。"
        ],
        "title": "文叔轉送畏知初到長沙寄諸弟及示同志二詩次韻寄畏知二首  其二",
        "id": "0f7a0417-6c43-498c-a387-978223ffe883"
    },
    {
        "author": "趙蕃",
        "paragraphs": [
            "別我已似久，起予當有詩。",
            "筠窗坐風雨，兒輩樂塤箎。",
            "歸日近休日，春時盛此時。",
            "觀山仍快閣，太史昔幽期。"
        ],
        "title": "寄明叔且示逸遠",
        "id": "a01b2be5-0e81-471a-a5bc-c4be6260412a"
    },
    {
        "author": "趙蕃",
        "paragraphs": [
            "不寄來南錄，但傳多景詩。",
            "長安分袂後，湘水寄書時。",
            "我欲歸三徑，君方聞四馳。",
            "未知回首地，寧有盍簪期。"
        ],
        "title": "寄李寧卿",
        "id": "d92e353a-4f08-4ce1-89a4-1a7a6d64d999"
    },
    {
        "author": "趙蕃",
        "paragraphs": [
            "昔在方齋老，南遊爲我言。",
            "廬陵得佳士，康樂有賢孫。",
            "許可渠不易，殷勤相與論。",
            "元賓雖已矣，所與見如存。"
        ],
        "title": "以舊詩寄投謝昌國三首  其一",
        "id": "df38ddf3-8a8c-4495-9c2c-195a520a3f6e"
    },
    {
        "author": "趙蕃",
        "paragraphs": [
            "我有江西役，清江公所鄉。",
            "放舟頻下上，欲見苦參商。",
            "扁榜書皆到，流傳句必香。",
            "何當仍大嚼，鼎味也先嘗。"
        ],
        "title": "以舊詩寄投謝昌國三首  其二",
        "id": "3c2ceb2d-b192-4b26-8661-95e61e5fb8de"
    },
    {
        "author": "趙蕃",
        "paragraphs": [
            "活法公家論，東萊盖有承。",
            "先生真伯仲，小子愧雲仍。",
            "昧昧鼠爲璞，紛紛蟲語冰。",
            "今朝方見佛，平日謾依僧。"
        ],
        "title": "以舊詩寄投謝昌國三首  其三",
        "id": "06a65a12-d8df-448e-90a0-29ade19fcc08"
    },
    {
        "author": "趙蕃",
        "paragraphs": [
            "我敬周夫子，安貧得士常。",
            "眇然居陋巷，隠若卧襄陽。",
            "應對昔爲役，滯濡今阻方。",
            "雖慙壽陵步，猶擬舊君傍。"
        ],
        "title": "寄周文顯二首  其一",
        "id": "6a170355-3c05-42cc-a1a6-68e37b5e4cf9"
    },
    {
        "author": "趙蕃",
        "paragraphs": [
            "白雪郢中少，青蠅楚國多。",
            "知音自古爾，讒口奈渠何。",
            "皎皎寧遭汙，冥冥豈畏羅。",
            "秋風下庭葉，乃見貫時柯。"
        ],
        "title": "寄周文顯二首  其二",
        "id": "54b33871-5d56-4171-a728-22a8bbf937ec"
    },
    {
        "author": "趙蕃",
        "paragraphs": [
            "夢想西禪寺，春陰遶夏池。",
            "投枝語鳥雀，叩檻出魚龜。",
            "用舍平生學，嬉娛即是詩。",
            "覓公端不晚，江漲即東之。"
        ],
        "title": "寄懷徐行仲",
        "id": "54dcfb3e-4134-477e-b1a9-4c66417641c7"
    },
    {
        "author": "趙蕃",
        "paragraphs": [
            "得酒不孤酌，有詩仍寄看。",
            "親舂聞失伴，執戟報除官。",
            "浩蕩皆鷗鷺，翱翔豈鳳鸞。",
            "嘗評峽江上，山水似嚴湍。"
        ],
        "title": "聞楊謹仲得車輅院又聞其哭妻有寄",
        "id": "56d6788a-74ef-4e96-b7ff-59e7d093e585"
    },
    {
        "author": "趙蕃",
        "paragraphs": [
            "聞道南池上，日來幽事多。",
            "株株摇弱柳，柄柄出擎荷。",
            "長夏端能好，新詩况可歌。",
            "無庸問凡楚，一以付無何。"
        ],
        "title": "寄明叔",
        "id": "7af7c348-e704-4131-8bb8-effc7b9df0dc"
    },
    {
        "author": "趙蕃",
        "paragraphs": [
            "魁梧任嘲劇，短少盖風流。",
            "邂逅爲頤解，殷勤成刺投。",
            "遥知江夏閣，不減仲宣樓。",
            "頗願相從去，湖南兵未休。"
        ],
        "title": "寄劉伯山",
        "id": "0cc49e85-4f58-4c4b-bc2f-9f89294bd457"
    },
    {
        "author": "趙蕃",
        "paragraphs": [
            "年來困犇走，事與素心違。",
            "歲晏草木肅，天高鴻鴈微。",
            "故人天外別，尺素眼中稀。",
            "問我還鄉旆，春風當與歸。"
        ],
        "title": "寄王彥博",
        "id": "96125003-5d08-4686-b3e8-16bf336e0ec2"
    },
    {
        "author": "趙蕃",
        "paragraphs": [
            "窈窕梅花嶺，風流燕寢香。",
            "如聞省條教，復道富篇章。",
            "近作凡幾首，新來無一行。",
            "因人問無量，併遣驗徵黄。"
        ],
        "title": "因曾相士寄韋南雄",
        "id": "d0c7751b-ad5b-4395-a5d6-83d84fe5929d"
    },
    {
        "author": "趙蕃",
        "paragraphs": [
            "病過一春事，不惟嗟索居。",
            "酒杯疎到手，藥裹每關予。",
            "曹務寧知馬，悲歌豈爲魚。",
            "故人能枉問，安否報何如。"
        ],
        "title": "次韻歐陽伯威因書見寄",
        "id": "cd386aed-9f26-45a2-b53e-50a53907b469"
    },
    {
        "author": "趙蕃",
        "paragraphs": [
            "水激成悲壯，星稀乍有無。",
            "店荒容託宿，酒遠懶能沽。",
            "冉冉非今日，遑遑媿此途。",
            "孫甘兩奇逸，蕭颯舊憐吾。"
        ],
        "title": "撫州初程夜寄孫溫叟甘叔異",
        "id": "24c6c6cf-3a5d-480b-93b5-b074937fc36f"
    },
    {
        "author": "趙蕃",
        "paragraphs": [
            "溟濛初莫辨，飄灑忽成妍。",
            "地豈三千界，山迷尺五天。",
            "畫圖寧有此，言句可無傳。",
            "却恨與周子，行差一日先。"
        ],
        "tags": [
            "衡山"
        ],
        "title": "周愚卿同內子遊仰山南嶽後予一日行途中寄之",
        "id": "ff97fa4c-c46e-40e3-b1f3-8ed2c053dbad"
    },
    {
        "author": "趙蕃",
        "paragraphs": [
            "中庸有胡公，千騎乃安豐。",
            "氣自論詩合，情因敘舊通。",
            "莫窺鴻鵠志，相望馬牛風。",
            "邂逅長安使，丁寧覓置筒。"
        ],
        "title": "寄胡達孝二首  其一",
        "id": "b0ca5f2c-a6c5-4462-ab3b-1ac43b80d069"
    },
    {
        "author": "趙蕃",
        "paragraphs": [
            "問訊安豐守，開藩且半年。",
            "秋收多少麥，春闢幾何田。",
            "但使民能足，端知化已宣。",
            "譽毋求赫赫，腹肯媿便便。"
        ],
        "title": "寄胡達孝二首  其二",
        "id": "b7601a1c-1ae0-4cca-8745-4dbaf08075f7"
    },
    {
        "author": "趙蕃",
        "paragraphs": [
            "竄迹窮閻底，求交四海中。",
            "爲懷黄閣老，長詠白蘋風。",
            "遠祿寧堪藉，吾身未適終。",
            "何山道場麓，政爾屬君公。"
        ],
        "title": "用斯遠韻寄趙湖州三首  其一",
        "id": "1e44b064-850e-4015-996d-a88983311342"
    },
    {
        "author": "趙蕃",
        "paragraphs": [
            "薄暮雨如馳，中宵月半規。",
            "真成憶玄度，不是突西施。",
            "蟬墮風枝急，蛩鳴露草垂。",
            "不眠還索句，自笑欲奚爲。"
        ],
        "title": "用斯遠韻寄趙湖州三首  其二",
        "id": "9b35cda5-5c60-49ee-b5bd-a87e1ecf0528"
    },
    {
        "author": "趙蕃",
        "paragraphs": [
            "別去雖天外，書行每便中。",
            "晝吟宵不斷，夜夢曉還空。",
            "時用有顯晦，交情無達窮。",
            "看公與徐孺，寧復計違從。"
        ],
        "title": "用斯遠韻寄趙湖州三首  其三",
        "id": "0e9594b8-dfdb-488e-9d6d-ded93a70f95e"
    },
    {
        "author": "趙蕃",
        "paragraphs": [
            "平生清遠地，幾首往來詩。",
            "獨負尋山債，長年屬夢思。",
            "故人今五馬，薄宦乃南夷。",
            "要寄登臨勝，當來墨妙碑。"
        ],
        "title": "寄趙湖州",
        "id": "8c322348-b132-4b69-a06e-6d393aadd0e4"
    },
    {
        "author": "趙蕃",
        "paragraphs": [
            "書疏雖能數，飄零可奈何。",
            "每懷談緒遠，更益鬢絲多。",
            "治行今難及，聲名保不磨。",
            "公寧免騰踏，我乃願婆娑。"
        ],
        "title": "寄周畏知",
        "id": "c2f479c1-2912-4554-a45c-b3da4dcfaf81"
    },
    {
        "author": "趙蕃",
        "paragraphs": [
            "近別遂累日，逢人空附書。",
            "雖能道所以，未辱報何如。",
            "千里江山外，一春風雨餘。",
            "夢成同泛宅，起欲命籃輿。"
        ],
        "title": "寄李處州",
        "id": "fb774f1a-da74-4c0b-ba55-9d556c991b08"
    },
    {
        "author": "趙蕃",
        "paragraphs": [
            "雨雪長安日，覊栖獨旅時。",
            "累觴欣會面，到處益潜悲。",
            "舊識文章伯，今猶國子師。",
            "何當一持節，來惠楚人爲。"
        ],
        "title": "寄喻叔奇",
        "id": "d83b491f-ba4b-4622-af4c-32e6d31dd7ab"
    },
    {
        "author": "趙蕃",
        "paragraphs": [
            "建鄴復當塗，征行歲又徂。",
            "青山奠椒桂，白鷺泊菰蒲。",
            "人物豪三國，文章到兩都。",
            "因君俾傳誦，使我不枝梧。"
        ],
        "title": "斯遠徐兄携李丈子永去冬江上詩卷來成四十字寄李",
        "id": "d48c7c59-bf0d-4a25-8ce8-c304de2f28b6"
    },
    {
        "author": "趙蕃",
        "paragraphs": [
            "自辱緘書報，於今歲有秋。",
            "飄流聞客語，消息解人憂。",
            "薦牘新頻上，詩聲舊得優。",
            "君歸定蓬閣，我去復炎州。"
        ],
        "title": "聞曾幼度近况於陳擇之作二詩覓使寄之  其一",
        "id": "fc8f2476-7f1e-464c-b272-53f9b47ae1bb"
    },
    {
        "author": "趙蕃",
        "paragraphs": [
            "夜醉江天閣，賦詩殊未央。",
            "自茲悲契闊，誰復慰凄凉。",
            "有抱何由寫，因詩得寄將。",
            "丁寧贛江水，莫憚遡流長。"
        ],
        "title": "聞曾幼度近况於陳擇之作二詩覓使寄之  其二",
        "id": "ff4f3c4e-4a0e-4914-880b-2f4eb1ae031c"
    },
    {
        "author": "趙蕃",
        "paragraphs": [
            "聞道朱夫子，南山盡日留。",
            "經行還阻見，會合信難謀。",
            "湛輩我無與，顔徒君好修。",
            "題名凡幾字，好爲刻巖幽。"
        ],
        "title": "成父弟書來報朱先生過玉山留南山一日且有題名余不及從杖履爲恨輒成鄙句寄斯遠彥章且示成父",
        "id": "63ca5728-93d3-4e95-ab83-fbb871a5c93d"
    },
    {
        "author": "趙蕃",
        "paragraphs": [
            "多謝臨湘尉，書來併枉詩。",
            "夜吟忘夕寐，晨誦愈朝饑。",
            "我亦窮耽此，君仍老嗜茲。",
            "雖然不相棄，竟爾欲奚爲。"
        ],
        "title": "寄呂謙益卿三首  其一",
        "id": "db3cd20f-3c72-4e83-b0d4-24d3ad9f53ca"
    },
    {
        "author": "趙蕃",
        "paragraphs": [
            "一尉荒山裏，高名四海中。",
            "初非大夫逐，定自溧陽窮。",
            "薦士猶王政，招魂已變風。",
            "懷今更思古，佇立晚江空。"
        ],
        "title": "寄呂謙益卿三首  其二",
        "id": "bbcb56bc-4b84-4351-b08f-d4690edd70aa"
    },
    {
        "author": "趙蕃",
        "paragraphs": [
            "誨我肱三折，思君腸九回。",
            "盡忠真藥石，欲報異瓊瑰。",
            "交道孰云喪，古風今未頹。",
            "狂言喙三尺，百罰酒深杯。"
        ],
        "title": "寄呂謙益卿三首  其三",
        "id": "d8269bc7-de9e-4f78-9f2d-7e17b5f07e54"
    },
    {
        "author": "趙蕃",
        "paragraphs": [
            "問訊臨湘尉，冬來定若何。",
            "凶年無盜否，清俸及時麽。",
            "再見不易得，惠詩空復哦。",
            "素書慵寫得，此紙字無多。"
        ],
        "title": "代書寄呂益卿",
        "id": "0d0d8c4c-bebc-4364-b2a9-200db0f20e06"
    },
    {
        "author": "趙蕃",
        "paragraphs": [
            "酒債未忘索，詩狂無用嗔。",
            "年華猶是臘，風日已如春。",
            "我鬢蕭蕭白，庭柯濯濯新。",
            "晚來暄暖劇，還遣振懸鶉。"
        ],
        "title": "示嚴君",
        "id": "e984a54c-e95c-46e5-b8af-e075ee09b9b8"
    },
    {
        "author": "趙蕃",
        "paragraphs": [
            "平生人物論，自謂富陽秋。",
            "滿世多遺恨，相逢足破愁。",
            "獨憐金錯罄，虛負木瓜投。",
            "風節他年事，期君折檻游。"
        ],
        "title": "臧正卿示舊所唱酬秋字韻詩軸要季承同用韻贈之",
        "id": "dbf9c71c-ee95-4f7b-9a8e-c9156be397b6"
    },
    {
        "author": "趙蕃",
        "paragraphs": [
            "貧病人誰數，情親肯見存。",
            "掩窗同此夜，撥火共殘溫。",
            "未暇飯飽喫，且從文細論。",
            "平生松谷老，同姓與君敦。"
        ],
        "title": "夜坐示進之兼懷文叔",
        "id": "f8b1d4d9-e65c-4d22-894d-0e4b1fbd495e"
    },
    {
        "author": "趙蕃",
        "paragraphs": [
            "林動風微掃，庭空月正方。",
            "不知晝已短，但覺夜初長。",
            "了了游乖舊，駸駸老至將。",
            "街頭賣紫角，甕裏灑鵝黄。"
        ],
        "title": "用韻示成父",
        "id": "72b81331-d0f1-47b6-b321-64ce86864d02"
    },
    {
        "author": "趙蕃",
        "paragraphs": [
            "雨重冬裘薄，泥深古道賒。",
            "東西但烟嶂，高下絕風花。",
            "斲句病肝腎，食寒愁齒牙。",
            "赴期元不後，分路各從家。"
        ],
        "title": "示成父",
        "id": "96519ae4-549b-4566-9b28-7e1a013f3d29"
    },
    {
        "author": "趙蕃",
        "paragraphs": [
            "躑躅來千里，崎嶇爲一饑。",
            "客情方慘慘，雪意又垂垂。",
            "萬事豈無命，百窮寧坐詩。",
            "前賢有如此，而汝欲何爲。"
        ],
        "title": "同子肅過玉汝飲題玉汝壁二首  其一",
        "id": "8f1b60e6-7ecb-4ffc-9463-03b236264ea4"
    },
    {
        "author": "趙蕃",
        "paragraphs": [
            "晚日雖云短，故情能爾長。",
            "杯行要陶寫，賦就復凄凉。",
            "此別會不免，有懷寧遽忘。",
            "明當視清鏡，應已變蒼蒼。"
        ],
        "title": "同子肅過玉汝飲題玉汝壁二首  其二",
        "id": "7acc476d-1e3b-43aa-833e-1d416d1d6adf"
    },
    {
        "author": "趙蕃",
        "paragraphs": [
            "夜雨仍朝雨，知時復後時。",
            "禾囷愆黍稌，麥地及耘耔。",
            "屢起瞻行旆，頻成閲贈詩。",
            "渠方謹期會，君自念疲羸。"
        ],
        "title": "雨中簡章令",
        "id": "d405f3bf-718a-426f-9620-de12202ab339"
    },
    {
        "author": "趙蕃",
        "paragraphs": [
            "薄雷收淡雨，雌蜺映雄虹。",
            "雲擁奇峰出，霞飛散綺紅。",
            "渠無畫手妙，我久作詩工。",
            "汎汎身隨梗，蕭蕭鬢似蓬。"
        ],
        "title": "晚雨後虹蜺並見",
        "id": "a1b47abf-08f7-461f-b96f-c6b57708bac5"
    },
    {
        "author": "趙蕃",
        "paragraphs": [
            "晨起倦烏巾，還傾老瓦盆。",
            "自知中了了，人謂日昏昏。",
            "迤邐谿山別，披紛鴈鶩喧。",
            "春風得亡頼，幽趣與誰論。"
        ],
        "title": "早醉",
        "id": "fc0ff5ea-efc0-4a17-8130-2c3f341fddca"
    },
    {
        "author": "趙蕃",
        "paragraphs": [
            "溪上晚來雨，江西東泝船。",
            "波停鏡平墜，霞散綺相鮮。",
            "老火滋煩濁，初凉灑靜便。",
            "題詩差落耳，把酒又茫然。"
        ],
        "title": "晚行",
        "id": "262f7571-ecd2-488e-8894-462697737992"
    },
    {
        "author": "趙蕃",
        "paragraphs": [
            "一晴疑尚暑，一雨頓能寒。",
            "氣候從茲變，病軀那得安。",
            "頻聞風淅淅，不見日團團。",
            "附火貪新燎，添衣怯带寬。"
        ],
        "title": "驟寒二首  其一",
        "id": "cea85b68-41cb-4d1a-8e60-95f5619d3e7b"
    },
    {
        "author": "趙蕃",
        "paragraphs": [
            "日薄林園靜，天寒鳥雀微。",
            "無人行古徑，有客滯荆扉。",
            "疾病淹時久，新朋枉問稀。",
            "漸諳風俗異，還覺歲年非。"
        ],
        "title": "驟寒二首  其二",
        "id": "aeb1b1c9-5e18-4bec-bea9-4de191dbb320"
    },
    {
        "author": "趙蕃",
        "paragraphs": [
            "過午風猶怒，及昏寒驟增。",
            "衣皆袷無絮，被只楮非繒。",
            "所賦端如此，誰令病不勝。",
            "更憐餘習在，挾冊自篝燈。"
        ],
        "title": "黄昏驟寒",
        "id": "65a75073-58b2-4a27-8e28-9542c15cbba2"
    },
    {
        "author": "趙蕃",
        "paragraphs": [
            "久矣疎黄卷，欣然對短檠。",
            "燈寒度窗影，雨驟落簷聲。",
            "伏枕身雖憊，觀書眼尚明。",
            "带經真有道，發冢復何情。"
        ],
        "title": "夜坐觀書作",
        "id": "ed491d4a-4b6d-4c04-b235-69d2d9b25786"
    },
    {
        "author": "趙蕃",
        "paragraphs": [
            "鼠上書檠暗，巢驚甕牖明。",
            "不眠知夜久，欲起怕寒生。",
            "城與江山近，秋添鼓角清。",
            "經營纔五字，展轉欲殘更。"
        ],
        "title": "枕上  其一",
        "id": "ee347dc8-7316-4f53-b12a-2374923d361d"
    },
    {
        "author": "趙蕃",
        "paragraphs": [
            "風雨雜荒更，晨雞不暇鳴。",
            "客程難去住，秋感易凄清。",
            "强說騷爲僕，那知錢是兄。",
            "長貧自吾事，未用悔平生。"
        ],
        "title": "枕上  其二",
        "id": "368ef75b-229f-46d5-ad02-2d3de0dab804"
    },
    {
        "author": "趙蕃",
        "paragraphs": [
            "乞曉占雲物，過東還過西。",
            "已因月仰瓦，真驗水平溪。",
            "齊楚自得失，短長從鶴鷖。",
            "誰能效巢穴，聊得寄詩題。"
        ],
        "title": "乞曉",
        "id": "98cda2e6-5c65-4978-a3de-6e3d1e561403"
    },
    {
        "author": "趙蕃",
        "paragraphs": [
            "四海中秋月，三衢上水船。",
            "棲遲猶故我，飄泊記今年。",
            "烏有空成句，無何不具錢。",
            "還家知不遠，飛去苦無緣。"
        ],
        "title": "十五夜玩月有懷",
        "id": "5375368d-384f-4f05-aac7-e9353e1cd936"
    },
    {
        "author": "趙蕃",
        "paragraphs": [
            "木葉未盡脫，水光真接天。",
            "蒼然江上石，兀爾渡頭船。",
            "酒有三杯飽，詩無萬斛泉。",
            "冥冥鴻鵠舉，渺渺鷺鷗眠。"
        ],
        "title": "自吉水乘月放舟至玄潭",
        "id": "96648258-9c81-48e3-83fb-951dc789c1b1"
    },
    {
        "author": "趙蕃",
        "paragraphs": [
            "振厲山風作，咆哮澗水喧。",
            "不堪蛙取閙，更奈鴨能言。",
            "月色雖云好，雲浮竟自繁。",
            "白頭清不寐，止酒罷芳樽。"
        ],
        "title": "月夜",
        "id": "c7941603-fac4-4da4-a239-22efcee044cc"
    },
    {
        "author": "趙蕃",
        "paragraphs": [
            "風月隨地有，溪山天下稀。",
            "臨流醒客寐，靜夜覺漁歸。",
            "浥浥露侵鬢，飛飛螢點衣。",
            "鷺鷗棲亦穩，知我故忘機。"
        ],
        "title": "餘干月夜",
        "id": "d478b1bc-4727-4971-8b9f-83fa18fbeffa"
    },
    {
        "author": "趙蕃",
        "paragraphs": [
            "薄酒亦得醉，熟眠無所聞。",
            "林園夜飄雨，窗戶曉封雲。",
            "米藉鄰翁易，衣尋宿火薰。",
            "爲官君笑我，樂道我輸君。"
        ],
        "title": "晨起示聖仙寮主",
        "id": "c2cc9be4-fe16-47f6-8fb7-7c30afdde756"
    },
    {
        "author": "趙蕃",
        "paragraphs": [
            "久客黄金盡，思歸白髮添。",
            "春泥妨驛路，細雨泊僧簷。",
            "驟喜詩情浹，還增酒律嚴。",
            "雲山會終往，瓶錫豈長淹。"
        ],
        "title": "和祖上人見貽",
        "id": "a1c949dd-131b-456d-8c3d-a590853296b3"
    },
    {
        "author": "趙蕃",
        "paragraphs": [
            "慧力知名寺，混融開士英。",
            "宗乘真繼祖，翰墨亦兼名。",
            "更用終何得，悠然聽此生。",
            "懷哉躬井碓，永絕世塵攖。"
        ],
        "title": "呈慧力然老",
        "id": "b2e32005-2b6a-4105-8640-7dcf63dd4267"
    },
    {
        "author": "趙蕃",
        "paragraphs": [
            "少日經禪暇，猶餘文字嬉。",
            "老來無復事，日用亦奚爲。",
            "衲被忘宵度，團蒲失晝移。",
            "謂公真是嬾，如我不其癡。"
        ],
        "title": "比因和首座詩有故欲撩公嬾是真之句名其室曰嬾真知客一窗對青山尤可愛名其軒曰遥碧屬王君進之書榜爲之賦詩二首  其一",
        "id": "3ce9a187-ca50-4059-8264-3dc1d0217c53"
    },
    {
        "author": "趙蕃",
        "paragraphs": [
            "窗戶潔仍間，峯巒列以攢。",
            "舊因行脚見，今得坐禪看。",
            "明晦陰晴變，青黄草木觀。",
            "本來元不動，是可學心安。"
        ],
        "title": "比因和首座詩有故欲撩公嬾是真之句名其室曰嬾真知客一窗對青山尤可愛名其軒曰遥碧屬王君進之書榜爲之賦詩二首  其二",
        "id": "91664fd7-8166-49da-93c9-42073ace4c45"
    },
    {
        "author": "趙蕃",
        "paragraphs": [
            "自得江湖樂，信無朝市求。",
            "扁舟載妻子，沒齒是春秋。",
            "見客如成愕，問魚多掉頭。",
            "嚴陵疑可亞，范蠡豈其流。"
        ],
        "title": "漁父",
        "id": "c80ba053-e7f6-41c6-ad52-a3a58b18201d"
    },
    {
        "author": "趙蕃",
        "paragraphs": [
            "桃李競芳春，晨粧故斬新。",
            "周遭遍晴野，絡繹動遊人。",
            "閉戶端無事，命車當及辰。",
            "澄流带修竹，足以奉清真。"
        ],
        "title": "招謝丈簽判出郊",
        "id": "025f7316-022b-4bb3-a901-d29943776aa1"
    },
    {
        "author": "趙蕃",
        "paragraphs": [
            "數月卧城郭，茲晨歷郊原。",
            "林鶑語聲近，陂鷺背影翻。",
            "稻栽已遍畝，桑採無剩園。",
            "因行一欣爾，送友重惘然。"
        ],
        "title": "同諸友送潘文叔出郊",
        "id": "52ed4be4-ff9a-46f5-85d2-1b934cd847be"
    },
    {
        "author": "趙蕃",
        "paragraphs": [
            "逢迎非我事，且逐衆人行。",
            "粗識郊原趣，因茲詩句成。",
            "黄華菜誰主，自喚鳥何名。",
            "忽憶來時路，還思去日程。"
        ],
        "title": "十六日出迓客",
        "id": "038c7e04-f233-4698-bf9d-00acb8679069"
    },
    {
        "author": "趙蕃",
        "paragraphs": [
            "水後雖頹圮，江邊不寂寥。",
            "囂聲收市井，落景見漁樵。",
            "喜我扁舟泊，勞君半道要。",
            "他鄉惟表弟，茲語驗今宵。"
        ],
        "title": "分宜示沈弟",
        "id": "004ed1b0-98a5-45c1-a2b4-c1385a4a9e03"
    },
    {
        "author": "趙蕃",
        "paragraphs": [
            "舊說東西圃，新知上下池。",
            "山亭猶有記，水館獨無碑。",
            "疏鑿由今守，登臨要子詩。",
            "倦游吾老矣，况復思多遲。"
        ],
        "title": "次韻師契早過東園",
        "id": "acd4706d-c4b2-4957-a4a4-a14783ad1ef0"
    },
    {
        "author": "趙蕃",
        "paragraphs": [
            "去住兩無由，終成上客舟。",
            "香如添酒病，雨亦带離愁。",
            "兩岸青青柳，空江點點鷗。",
            "總堪添鬢白，不必問春秋。"
        ],
        "title": "湖州親舊  其一",
        "id": "d2964267-c7aa-4fd7-a97b-171e9709b910"
    },
    {
        "author": "趙蕃",
        "paragraphs": [
            "搔首對青波，蕭蕭半欲皤。",
            "不關年運迫，政爲別離多。",
            "落魄空長恨，飄零謾短歌。",
            "殘春與倦客，已矣更如何。"
        ],
        "title": "湖州親舊  其二",
        "id": "8d5e1fc8-ed3e-4811-9458-fa191e3ee305"
    },
    {
        "author": "趙蕃",
        "paragraphs": [
            "雨暴落何方，空成掣電光。",
            "凄凉風陡變，黯黮月微妨。",
            "就取征衣蓋，共談三徑荒。",
            "蟬連幾徹曉，有恨故悢悢。"
        ],
        "title": "口占示成父",
        "id": "d1e411e9-4d6c-4438-ad6a-178e7e1a3908"
    },
    {
        "author": "趙蕃",
        "paragraphs": [
            "了了晴山見，紛紛宿霧空。",
            "樵歸婦腰斧，漁罷叟收筒。",
            "但取登臨適，何須吟嘯工。",
            "平生釣臺路，明日與君同。"
        ],
        "title": "早行示同舟",
        "id": "91de0fad-0800-48ae-ac53-5937728f07da"
    },
    {
        "author": "趙蕃",
        "paragraphs": [
            "日出早煙消，舟行不待招。",
            "乍明村市塢，初露遠山椒。",
            "勝處宜規隠，浮生只浪飄。",
            "章泉在何許，遶塹碧蕭蕭。"
        ],
        "title": "早起登覽有懷山居",
        "id": "95abbc53-8ccc-408b-bdd2-54d52b1b58cd"
    },
    {
        "author": "趙蕃",
        "paragraphs": [
            "維南有衡嶽，一掃衆山空。",
            "天既柄斯假，祭應儀比公。",
            "穹林行莫盡，傑句古來供。",
            "歎息緇黄輩，昏燈及曉鐘。"
        ],
        "title": "和折子明丈閑居雜興十首  其一",
        "id": "e40f4f97-e5be-4216-9c10-766108483068"
    },
    {
        "author": "趙蕃",
        "paragraphs": [
            "江清山照影，山浄水爲容。",
            "縱復俯仍仰，難分邊與中。",
            "雲興繪後素，雨合聽思聰。",
            "安得漁舟去，於斯作釣翁。"
        ],
        "title": "和折子明丈閑居雜興十首  其二",
        "id": "06cfb60f-194c-4748-b830-52d1b074b496"
    },
    {
        "author": "趙蕃",
        "paragraphs": [
            "賞識元非易，登臨政爾難。",
            "要須窮應接，寧可肆譏彈。",
            "勝踐千年近，高風六月寒。",
            "由來炯水玉，固愈耀朱丹。"
        ],
        "title": "和折子明丈閑居雜興十首  其三",
        "id": "d18c1709-b4cf-4174-be0f-b2d8d06f6129"
    },
    {
        "author": "趙蕃",
        "paragraphs": [
            "水匯終趨海，葵傾必向陽。",
            "欲行疑或使，將下盍先翔。",
            "聽爾玄嘲白，從渠本校黄。",
            "生平志濠濮，老去客沅湘。"
        ],
        "title": "和折子明丈閑居雜興十首  其四",
        "id": "922ab75d-0b39-428c-a175-01007078d180"
    },
    {
        "author": "趙蕃",
        "paragraphs": [
            "詩有江西派，首書江夏黄。",
            "精神如有得，形似直堪忘。",
            "拱把至合抱，江流由濫觴。",
            "屹然成巨室，勇若泛飛艎。"
        ],
        "title": "和折子明丈閑居雜興十首  其五",
        "id": "dd5d9728-c210-4c09-85f2-a75ea8c88604"
    },
    {
        "author": "趙蕃",
        "paragraphs": [
            "萬里江山助，千年蘇李師。",
            "紛紛多假力，落落要真知。",
            "巧手寧無僞，徐行不厭遲。",
            "文章自公器，造物匪人私。"
        ],
        "title": "和折子明丈閑居雜興十首  其六",
        "id": "6d6e160d-4534-4449-b125-f78dfdd004ed"
    },
    {
        "author": "趙蕃",
        "paragraphs": [
            "未話田園薄，唯關道路長。",
            "春風又寒食，多病祇殊方。",
            "緬想迎門問，深思暴橐香。",
            "無勞謝猿鶴，好爲約求羊。"
        ],
        "title": "和折子明丈閑居雜興十首  其七",
        "id": "130fa1fc-1b66-4798-88dc-26f05914f666"
    },
    {
        "author": "趙蕃",
        "paragraphs": [
            "抄寫猶前日，吟哦遂隔年。",
            "真成墜眢井，未易及深泉。",
            "曷日仙能至，何時彈比圓。",
            "自非深致力，寧識貴吾賢。"
        ],
        "title": "和折子明丈閑居雜興十首  其八",
        "id": "37ba4ce2-4df5-400b-99d7-4eb3791d6c53"
    },
    {
        "author": "趙蕃",
        "paragraphs": [
            "徑草餘幽色，盆蘭有靜芳。",
            "取窮應有在，雖病亦無傷。",
            "暫得閉門坐，已勝趨道傍。",
            "鴻斯遠繒繳，木豈願青黄。"
        ],
        "title": "和折子明丈閑居雜興十首  其九",
        "id": "08c0d98b-6dea-4014-aca4-a0dcfcfcd905"
    },
    {
        "author": "趙蕃",
        "paragraphs": [
            "人說居閑久，園今數畝開。",
            "荒榛除舊舍，規畫見新材。",
            "鬰鬰宜深芘，堂堂豈易摧。",
            "遐思挹湘水，高興擬裴臺。"
        ],
        "title": "和折子明丈閑居雜興十首  其一○",
        "id": "d0241ce3-b504-4857-8f70-75b18fc190b3"
    },
    {
        "author": "趙蕃",
        "paragraphs": [
            "憶昨都城見，於今歲月長。",
            "中間各憂患，重對兩悲凉。",
            "課最舅材顯，詩窮甥鬢蒼。",
            "相逢又相別，客路况冰霜。"
        ],
        "title": "呈閭丘四舅二首  其一",
        "id": "c508db04-c746-4514-b98d-c844580cc083"
    },
    {
        "author": "趙蕃",
        "paragraphs": [
            "不識高安縣，飽聞明恕堂。",
            "毋卑百里小，未覺四年長。",
            "議論兼秦漢，規模類越杭。",
            "廟堂方急此，已試乃爲良。"
        ],
        "title": "呈閭丘四舅二首  其二",
        "id": "8b6e3b4f-ec46-4f07-8871-cf0f0a124a51"
    },
    {
        "author": "趙蕃",
        "paragraphs": [
            "溪雨無常度，陰晴日幾回。",
            "山容朝政合，水面晚仍開。",
            "乍覺巉巖盡，又看平遠來。",
            "高人欠摩詰，空爲襪留材。"
        ],
        "title": "晚晴",
        "id": "84471b52-53ef-4760-8d4f-dbe274021918"
    },
    {
        "author": "趙蕃",
        "paragraphs": [
            "冥冥十日雨，不見海棠梨。",
            "霽色晨初上，禽聲樂可知。",
            "春衣猶故褐，薄飯祇朝虀。",
            "自信端如此，流行任所之。"
        ],
        "title": "詠晴  其一",
        "id": "6a69cdfd-ea6a-4291-a048-c2e3bab1b54b"
    },
    {
        "author": "趙蕃",
        "paragraphs": [
            "敗屋兩三間，隨僧且住山。",
            "詩無一朝廢，官有十年閑。",
            "日上花明野，雞啼門掩關。",
            "春風從草草，老態已斑斑。"
        ],
        "title": "詠晴  其二",
        "id": "2a4e2fd6-a256-4c44-9bd7-6a1e2d7153ec"
    },
    {
        "author": "趙蕃",
        "paragraphs": [
            "啟戶猶飛雪，披衣忽報晴。",
            "慵爲踞爐坐，喜作出門行。",
            "草凍袍爭色，梅殘玉墮英。",
            "未能憂旱苦，聊復快詩情。"
        ],
        "title": "雪晴",
        "id": "9dff4cb7-7f56-4e5d-ba91-ebdfb8806135"
    },
    {
        "author": "趙蕃",
        "paragraphs": [
            "何處忽秋聲，千崖萬壑并。",
            "不知繇雨故，直覺太清生。",
            "絺綌且重著，褐裘須漸營。",
            "晚禾資秀實，尚有暖而晴。"
        ],
        "title": "秋聲",
        "id": "6cc092e7-0b9b-482f-83a2-7c9b2b39a60a"
    },
    {
        "author": "趙蕃",
        "paragraphs": [
            "稍愆梅熟雨，似作旱時風。",
            "此柄知誰宰，皇天不病農。",
            "桑麻初告畢，倉廩舊猶豐。",
            "莫起焦熬歎，當期滲漉通。"
        ],
        "title": "次韻簽判丈因旱而作及喜雨二詩  其一",
        "id": "294140ce-6cc2-478e-83ce-0757291fde92"
    },
    {
        "author": "趙蕃",
        "paragraphs": [
            "在家乃慮國，此事古人風。",
            "蚤作欣聞雨，歡謠欲助農。",
            "不須詢父老，斷可驗凶豐。",
            "藥裹從茲屏，詩筒要數通。"
        ],
        "title": "次韻簽判丈因旱而作及喜雨二詩  其二",
        "id": "beb047e7-fa86-45f1-86af-0abfbb7b6892"
    },
    {
        "author": "趙蕃",
        "paragraphs": [
            "雨餘還返照，牆面亦高林。",
            "獨坐殘書卷，支頤谷鳥吟。",
            "百年今半過，三逕豈遐心。",
            "日莫重蕭瑟，悲歌不自任。"
        ],
        "title": "雨餘",
        "id": "78497db0-3f41-4da3-afe2-7c5e40a03e20"
    },
    {
        "author": "趙蕃",
        "paragraphs": [
            "天漏誰能補，河傾勢未平。",
            "踞床如露處，曳履學泥行。",
            "朽柱芝菌出，斷溝蝌蚪生。",
            "南公安已慣，北客見猶驚。"
        ],
        "title": "大雨連晝夜不止",
        "id": "3c3e80a0-3ae6-4ee4-8945-550f3629d09b"
    },
    {
        "author": "趙蕃",
        "paragraphs": [
            "夜窗連曉枕，城郭與山林。",
            "旱苦七八月，雨欣三日霖。",
            "殊勝建武穀，更愈櫟陽金。",
            "斗食端可直，胡爲久滯淫。"
        ],
        "title": "連雨",
        "id": "5666e201-c8e5-419e-b541-f6a1ae1e0f71"
    },
    {
        "author": "趙蕃",
        "paragraphs": [
            "麥熟蠶將老，晴須雨不宜。",
            "頻年荒已甚，一飽此爲期。",
            "陛下故勤理，爾民無怨咨。",
            "磨鎌亦裝簇，晴日會當披。"
        ],
        "title": "連雨書事",
        "id": "a001ad86-03ce-40f7-b23a-d53bc84a3c90"
    },
    {
        "author": "趙蕃",
        "paragraphs": [
            "窗外簷絕雨，檻前山返雲。",
            "細聽還摵摵，觸眼又紛紛。",
            "旱昔晨昏望，淫今晝夜聞。",
            "平生憂國願，敢廢野人芹。"
        ],
        "title": "連雨",
        "id": "2088fa42-0c29-4709-bd00-9e9658070cb8"
    },
    {
        "author": "趙蕃",
        "paragraphs": [
            "逾月能連雨，今晨少散陰。",
            "病寬遊子念，愁豁老農心。",
            "始慮春成旱，那知夏苦淫。",
            "舉頭問白日，恇怯一何深。"
        ],
        "title": "次韻張王臣既晴復雨欲去尚留見示且以識別二首  其一",
        "id": "ba521a3f-1707-49b1-8289-5d7ef5063487"
    },
    {
        "author": "趙蕃",
        "paragraphs": [
            "我住難期夏，君歸豈待秋。",
            "投章同縞带，共敝愈輕裘。",
            "浩浩羣屬玉，陰陰黄栗留。",
            "敘行如有寄，伺處覓孤舟。"
        ],
        "title": "次韻張王臣既晴復雨欲去尚留見示且以識別二首  其二",
        "id": "1b76607a-06cb-4792-bbe2-c411769864f4"
    },
    {
        "author": "趙蕃",
        "paragraphs": [
            "喜雪仍喜雨，相須旬日期。",
            "天民終自卹，歲事可前知。",
            "起我泛舟役，思渠荷笠詩。",
            "嗔人問米價，王掾果真癡。"
        ],
        "title": "二月十日雨",
        "id": "a2834c8d-8cf5-40eb-91d1-15ee08954082"
    },
    {
        "author": "趙蕃",
        "paragraphs": [
            "燠甚宜爲雨，晴來又復陰。",
            "霜風吹不變，雪霰已相侵。",
            "寒且依鑪密，泥防著屐深。",
            "未能從子去，何暇復梅尋。"
        ],
        "title": "雨中不出呈斯遠兼示成父四首  其一",
        "id": "bc559bda-a07b-404b-99ac-a1c493576b12"
    },
    {
        "author": "趙蕃",
        "paragraphs": [
            "歲事今無幾，來歸畧未安。",
            "若爲佳抱發，頼有好詩看。",
            "賸欲江村訪，却遭天氣寒。",
            "雪猶思剡曲，雨亦過蘇端。"
        ],
        "title": "雨中不出呈斯遠兼示成父四首  其二",
        "id": "3a36d92c-df21-40a9-a773-74d83431a456"
    },
    {
        "author": "趙蕃",
        "paragraphs": [
            "湖外頻年客，江東邇日歸。",
            "欲知年事迫，看取鬢毛非。",
            "寄意雖梅柳，關心在蕨薇。",
            "令余倒芒屨，須子叩柴扉。"
        ],
        "title": "雨中不出呈斯遠兼示成父四首  其三",
        "id": "f654f43e-c0b7-44d7-a5fb-e8fa8b5a1140"
    },
    {
        "author": "趙蕃",
        "paragraphs": [
            "兄髮久已白，弟顔那得紅。",
            "從今喜朝夕，不復恨西東。",
            "耕稼真吾事，詩書是祖風。",
            "扶犂有餘暇，把卷不妨同。"
        ],
        "title": "雨中不出呈斯遠兼示成父四首  其四",
        "id": "596f1793-fb57-410e-8169-ac98da09f108"
    },
    {
        "author": "趙蕃",
        "paragraphs": [
            "漠漠青山雨，霏霏白鷺煙。",
            "詩材來遠近，畫本極中邊。",
            "流落雖天外，登臨頼目前。",
            "浮生纔幾日，此地欲三年。"
        ],
        "title": "雨望偶題",
        "id": "9ff61e9d-55bd-49a7-b567-d5b9082b358a"
    },
    {
        "author": "趙蕃",
        "paragraphs": [
            "積此簷間雨，驟茲山下谿。",
            "真成亂昏晝，何止礙輪蹄。",
            "雲變看蒼狗，泥深聽竹雞。",
            "不能同憒憒，政爾合栖栖。"
        ],
        "title": "雨中四首  其一",
        "id": "b777eb36-628e-46fc-a52b-49908407bae5"
    },
    {
        "author": "趙蕃",
        "paragraphs": [
            "古屋先知雨，空林易得風。",
            "階除滋綠草，門巷擁丹楓。",
            "衣褐從茲迫，稻粱安得豐。",
            "病來方止酒，愁絕若爲攻。"
        ],
        "title": "雨中四首  其二",
        "id": "dfeb5888-a421-4614-8338-47736f541278"
    },
    {
        "author": "趙蕃",
        "paragraphs": [
            "瀏瀏簷雨暮，蕭蕭窗竹秋。",
            "蚊雷宵罷響，螢火暗停流。",
            "政爾具絺綌，又當營褐裘。",
            "桑麻豈無地，卒歲負悠悠。"
        ],
        "title": "雨中四首  其三",
        "id": "c3e2d2ad-3755-477a-8a1a-ca184bcf16d8"
    },
    {
        "author": "趙蕃",
        "paragraphs": [
            "稍稍風頭變，侵侵雨脚來。",
            "峯巒忽成暗，雲霧亦旋開。",
            "謾易炎凉候，無矜狡獪才。",
            "天高獨鳥度，林合亂蟬哀。"
        ],
        "title": "雨中四首  其四",
        "id": "89b1a686-9b03-4117-815c-82c8362084b2"
    },
    {
        "author": "趙蕃",
        "paragraphs": [
            "一雨毋嫌驟，炎蒸得解圍。",
            "桃笙疎不御，蕉萐頓忘揮。",
            "月暗螢偷照，風清蟲趣機。",
            "所思期不至，還是掩荆扉。"
        ],
        "title": "八日雨是日期成父來已而不至",
        "id": "87c5389a-271a-41c0-a0c1-b3167ba44187"
    },
    {
        "author": "趙蕃",
        "paragraphs": [
            "前朝呼蜥蜴，今雨跳蝦蟇。",
            "聽罷僧鐘擊，停聞廟鼓撾。",
            "長饑逭遊子，樂歲慰田家。",
            "未得江東信，頻看天外鴉。"
        ],
        "title": "雨後",
        "id": "63a3d86a-8040-4230-b441-b9fb5f287883"
    },
    {
        "author": "趙蕃",
        "paragraphs": [
            "草樹高低濕，陂塘曲折通。",
            "鳩鳴朝未已，雨氣曉猶濛。",
            "念發堂皇上，雲生山谷中。",
            "滯留公勿厭，更享一年豐。"
        ],
        "title": "昨日過縣齋莫令方以闕雨爲言薄晚雨作山行書呈",
        "id": "5b6abebc-70a6-4481-9686-dfce3e8f3da7"
    },
    {
        "author": "趙蕃",
        "paragraphs": [
            "大雨曉未止，疾風朝更顛。",
            "茅飛疎我屋，禾偃病民田。",
            "未可專時戾，多繇得地偏。",
            "雖然豈無念，衣薄尚無綿。"
        ],
        "title": "明日雨不止風加甚",
        "id": "cdda58e1-3084-4906-a413-157336e1328a"
    },
    {
        "author": "趙蕃",
        "paragraphs": [
            "月落艣咿啞，曉登江上家。",
            "衝田多偃稻，直岸有頹沙。",
            "始悟雨如許，更欣晴亦佳。",
            "林中尚餘滴，不管墊烏紗。"
        ],
        "title": "六月十三日四更登舟縣岸遲明抵薉步宿雨猶濕昨夕近郭風而不雨不知此間蓋滂沱也",
        "id": "f2937d82-c8ca-426d-bb70-68a8c4fb0cf6"
    },
    {
        "author": "趙蕃",
        "paragraphs": [
            "中夜忽聞雨，遲明殊未收。",
            "都緣數日熱，變此一庭秋。",
            "不但梅當熟，從來夏或裘。",
            "可憐方止酒，何日畔牢愁。"
        ],
        "title": "八日夜雨九日不止",
        "id": "8a2dffd3-d91c-4b8c-8e5a-75cca12af30f"
    },
    {
        "author": "趙蕃",
        "paragraphs": [
            "雨脚纔能駐，風頭倏又高。",
            "未成曾點服，猶衣仲由袍。",
            "斗食塵埃媿，束書燈火勞。",
            "丁丁幾樵斧，汎汎一漁舠。"
        ],
        "title": "雨脚",
        "id": "72106acd-bb7d-4666-be76-c8c0b1441b18"
    },
    {
        "author": "趙蕃",
        "paragraphs": [
            "作底浮雲合，從何細雨零。",
            "庭中方照影，葉上已傳聽。",
            "耿耿深翻鵲，飄飄暗墮螢。",
            "倦身拋曲几，高枕對疎櫺。"
        ],
        "title": "月方上雨忽作",
        "id": "c37b97b2-2457-4724-9770-e22c38324fb7"
    },
    {
        "author": "趙蕃",
        "paragraphs": [
            "晚泊魚蝦聚，蚤行葭葦叢。",
            "紛紛腥落日，裊裊亂長空。",
            "風既滯游子，雨仍愁社公。",
            "真成才欲盡，有句不能工。"
        ],
        "title": "雨作",
        "id": "f1037560-4873-4586-85fc-aa07d0d39b60"
    },
    {
        "author": "趙蕃",
        "paragraphs": [
            "無計補天漏，寧關以瓦爲。",
            "晝居衣數燎，宵卧枕頻移。",
            "憒悶長憑酒，窮愁更有詩。",
            "何須僂句問，可向穴居知。"
        ],
        "title": "寓舍遭雨漏甚",
        "id": "be4d4c6d-9461-4a51-8452-f70f57ca65f2"
    },
    {
        "author": "趙蕃",
        "paragraphs": [
            "旱而逢小雨，月亦當季秋。",
            "便覺重陽近，還成一舸遊。",
            "關余荒徑菊，媿爾沒波鷗。",
            "詩就雲如卷，推篷得縱求。"
        ],
        "title": "舟中雨作",
        "id": "75f5adc9-6e92-41dc-bfaf-607b6a2aa4fd"
    },
    {
        "author": "趙蕃",
        "paragraphs": [
            "往晴憂小旱，今雨慰深望。",
            "細聽林園響，如聞粳稻香。",
            "客來無褦襶，興可傲羲皇。",
            "恨我瘍居體，孤渠醉作鄉。"
        ],
        "title": "連雨有作",
        "id": "77ea8d43-a6c5-4d09-8cd4-705ce7fb1bd5"
    },
    {
        "author": "趙蕃",
        "paragraphs": [
            "小雨新凉進，遥山翠靄分。",
            "稻粱先告病，粟麥晚收勳。",
            "助爾農人喜，嗟余課子勤。",
            "跨馿窮有相，琢句老無聞。"
        ],
        "title": "八日五日雨",
        "id": "6a10a9de-5d56-4f4c-9499-f10eec2a625e"
    },
    {
        "author": "趙蕃",
        "paragraphs": [
            "月向中秋俟，陰從一夕愆。",
            "望中孤老眼，暗裏聳吟肩。",
            "燈婢深留照，桃笙冷廢眠。",
            "思兮在何許，有夢隔山川。"
        ],
        "title": "八月十二夜至十六夜皆無月賦詩三首  其一",
        "id": "4d3259b0-752f-453d-b10c-512521f42da5"
    },
    {
        "author": "趙蕃",
        "paragraphs": [
            "雨後凉雖在，秋中月遂孤。",
            "未妨疎狡兔，端恐失遺珠。",
            "屢起瞻雲漢，還成候挈壺。",
            "清羸祇益苦，庭樹有棲烏。"
        ],
        "title": "八月十二夜至十六夜皆無月賦詩三首  其二",
        "id": "ffdf4f6e-05c2-4002-9cf3-d0047ac96376"
    },
    {
        "author": "趙蕃",
        "paragraphs": [
            "已失連宵望，猶餘此夕謀。",
            "疎明時遞見，暗淡幸空休。",
            "無復丹梯意，居然四壁幽。",
            "有懷千萬種，都付一搔頭。"
        ],
        "title": "八月十二夜至十六夜皆無月賦詩三首  其三",
        "id": "92ce1d06-c98d-4ba1-bac3-c08c5642c83e"
    },
    {
        "author": "趙蕃",
        "paragraphs": [
            "月待今宵滿，秋空此夕中。",
            "與君俱客路，而我欠詩工。",
            "短髮添新白，頹顔失舊紅。",
            "波長嬉屬玉，渚遠愴賓鴻。"
        ],
        "title": "中秋不見月次韻元衡十四夜江干步月五言",
        "id": "02e62e9e-2070-42a3-bc48-67da188fa637"
    },
    {
        "author": "趙蕃",
        "paragraphs": [
            "中秋不見月，空傳江左詩。",
            "陰晴定俱爾，離合政關茲。",
            "亦復婆娑否，還成賦詠爲。",
            "溪南舊遊地，誰與共襟期。"
        ],
        "title": "中秋不見月得斯遠所寄詩有懷兼呈遠父成父",
        "id": "a4658067-5738-463d-9aa9-70299e4973f8"
    },
    {
        "author": "趙蕃",
        "paragraphs": [
            "中秋隔明日，月色比常佳。",
            "晨氣早已肅，暮雲深更遮。",
            "巡簷徒四立，顧影晚興嗟。",
            "桂旱猶藏蘂，橘秋反吐花。"
        ],
        "title": "三夜不見月",
        "id": "d45828c0-e80f-4328-8928-15c40ce804a8"
    },
    {
        "author": "趙蕃",
        "paragraphs": [
            "只道陰能蔽，那知吹忽開。",
            "蕭蕭故差勝，皎皎適何來。",
            "起看寧辭倦，放吟無自哀。",
            "雖然不可久，白露點蒼苔。"
        ],
        "title": "是夕再題",
        "id": "b3953588-4685-4cb9-8198-edf25901c3d9"
    },
    {
        "author": "趙蕃",
        "paragraphs": [
            "九月霰維集，南方見未曾。",
            "馬寒添瑟縮，我瘦益崚嶒。",
            "窮相有如此，昔人誰似能。",
            "樹深鴉屢落，灘遠鴈相譍。"
        ],
        "title": "九日晦日雨忽雜霰",
        "id": "5e557188-d7a4-4232-9000-d5c9ee5ecf98"
    },
    {
        "author": "趙蕃",
        "paragraphs": [
            "疾雷驚萬里，凍雨落三更。",
            "未暇尋洪範，誰能究五行。",
            "短檠無焰續，高枕待天明。",
            "鐘省成深省，雞聲匪惡聲。"
        ],
        "title": "十一月大雷雨",
        "id": "72651cc3-0116-4db6-b6fc-ad9625c4815e"
    },
    {
        "author": "趙蕃",
        "paragraphs": [
            "江南無此風，羸疾詎煩攻。",
            "異事真同颶，夸辭嬾問雄。",
            "梅猶隠荆棘，菊已墮蒿蓬。",
            "坐撥寒灰盡，詩成欠得工。"
        ],
        "title": "十一月十五日風大作偶成四十字",
        "id": "aa519175-2f82-4ec0-ae49-327f132361ac"
    },
    {
        "author": "趙蕃",
        "paragraphs": [
            "旁舍箠楚息，小齋燈火同。",
            "猶貪誦詩好，未暇問人窮。",
            "笑我尉方暇，憶渠丞不聾。",
            "移官故相近，得句可郵筒。"
        ],
        "title": "臘月二十四夜同成父對所傳贛陳丞詩作此寄陳",
        "id": "6853d440-1f14-4d46-a1a8-3d55ec7e1334"
    },
    {
        "author": "趙蕃",
        "paragraphs": [
            "晴烟生野聚，凍雪被山田。",
            "樹樹梅花下，芊芊麥秀邊。",
            "青春今日立，白髮此身憐。",
            "更想癡兒女，悲啼憶去年。"
        ],
        "title": "立春日自城還縣道中作",
        "id": "0a7ef48c-6b50-4997-a446-0bf34aac4492"
    },
    {
        "author": "趙蕃",
        "paragraphs": [
            "昨日風既止，今晨風未收。",
            "浮波羨幽鳥，喚雨怕鳴鳩。",
            "遺寺荒村裏，貞祠古渡頭。",
            "登高謝能賦，物色漫分留。"
        ],
        "title": "舊縣道中二首  其一",
        "id": "f2d70ec4-14cc-4bfa-bf49-2abfeab7e630"
    },
    {
        "author": "趙蕃",
        "paragraphs": [
            "綠樹依平岸，平波映綠蕪。",
            "中分雖有路，四極却成湖。",
            "艇子時三兩，漁村定有無。",
            "誰其爲題作，東野覓詩圖。"
        ],
        "title": "舊縣道中二首  其二",
        "id": "32649771-4321-468d-902e-584eebc929f8"
    },
    {
        "author": "趙蕃",
        "paragraphs": [
            "來歸迨一載，借屋已三遷。",
            "易覺林間寺，難求郭外田。",
            "瓶儲朝乏粟，市糴日增錢。",
            "屢起瞻雲漢，今年甚去年。"
        ],
        "title": "五月二十一日徙寓智門二首  其一",
        "id": "8c67edee-0f1f-4531-a38d-bdaf1b751af5"
    },
    {
        "author": "趙蕃",
        "paragraphs": [
            "欲去未能去，暫留還此留。",
            "參差喬木合，映带野塘幽。",
            "父老記舊築，孫曾非昔遊。",
            "惟餘補陀像，香火得勤修。"
        ],
        "title": "五月二十一日徙寓智門二首  其二",
        "id": "30201f47-f49c-4580-936b-54cf22d793f9"
    },
    {
        "author": "趙蕃",
        "paragraphs": [
            "一雨向何落，衆蟬空此鳴。",
            "乍欣凉吹入，已復斷霞橫。",
            "尚擬通宵聽，何妨礙月明。",
            "豐凶終有數，憂苦自相并。"
        ],
        "title": "六月十五日時閔雨甚矣三首  其一",
        "id": "3360179d-b78b-4d4a-a15c-c79a2f0046d9"
    },
    {
        "author": "趙蕃",
        "paragraphs": [
            "萬室望霓願，千村車水歌。",
            "民勞已至此，天意定如何。",
            "朝聽聞爭米，宵傳說借禾。",
            "始焉因食飯，終矣事干戈。"
        ],
        "title": "六月十五日時閔雨甚矣三首  其二",
        "id": "cd378758-3af5-44e0-ac08-ec45c2edcb25"
    },
    {
        "author": "趙蕃",
        "paragraphs": [
            "去此林篁蔽，出茲溪谷深。",
            "倍能明病眼，頓覺洗塵襟。",
            "問隠平生志，依僧夙昔心。",
            "危亭已無跡，斷刻尚堪臨。"
        ],
        "title": "六月十五日時閔雨甚矣三首  其三",
        "id": "ed45b772-a3fe-4327-9872-a8aa01fd8d24"
    },
    {
        "author": "趙蕃",
        "paragraphs": [
            "不雨又一月，望霓空衆心。",
            "雷師非敢怠，風伯故相侵。",
            "國祀居常典，天誅徯下臨。",
            "誰能奮韓筆，併爲丐商霖。"
        ],
        "title": "連日欲雨輒爲風所敗",
        "id": "46006557-18f3-44c2-85d9-a3dec4a00957"
    },
    {
        "author": "趙蕃",
        "paragraphs": [
            "上天憐久旱，赫日變濃陰。",
            "要使今年熟，須成三日霖。",
            "蕭疎財却暑，點滴謾過林。",
            "問我無田客，那懷閔雨心。"
        ],
        "title": "初七日雨殊未沾足作四十字",
        "id": "9efc2f38-68c9-4886-be6a-0c10ec12a4e1"
    },
    {
        "author": "趙蕃",
        "paragraphs": [
            "曉雨初傳聽，晨窗已斷聞。",
            "日行將杲杲，雲起更紛紛。",
            "不似歲且盡，直疑春向分。",
            "南方故諳此，北叟漫驚云。"
        ],
        "title": "遲曉微雨已而復止",
        "id": "e9d2afce-4d67-46db-8256-7fcb90efb221"
    },
    {
        "author": "趙蕃",
        "paragraphs": [
            "至日長爲客，天涯空浩歎。",
            "貧知學道力，晚悟作詩難。",
            "故舊勞相問，功名夢已殘。",
            "書生例難蹇，未可厭寒酸。"
        ],
        "title": "僕自乙酉至今凡四冬至皆在覊旅感慨成詩",
        "id": "16ac4e58-6e15-4628-9dd8-9e5a1b8f0beb"
    },
    {
        "author": "趙蕃",
        "paragraphs": [
            "新詩明勝錦，健筆快於錐。",
            "工部深陶冶，昌黎雜怪奇。",
            "殷勤能寄遠，風俗頼扶衰。",
            "屢作挑燈讀，何勝對雨思。"
        ],
        "title": "玉汝從溧陽來辱李晦菴以詩問訊次韻寄答二首  其一",
        "id": "7a26995f-5db8-42bf-adbc-c884012caddd"
    },
    {
        "author": "趙蕃",
        "paragraphs": [
            "有身真有累，無地亦無錐。",
            "遇事頻三北，干時愧六奇。",
            "自嗟寒若此，誰閔病而衰。",
            "已辦窮秋去，寧餘幾日思。"
        ],
        "title": "玉汝從溧陽來辱李晦菴以詩問訊次韻寄答二首  其二",
        "id": "6113e46e-08fe-400a-a75b-6eeb1fb355ce"
    },
    {
        "author": "趙蕃",
        "paragraphs": [
            "日出山門曉，日入山徑陰。",
            "區區昏復旦，役役古猶今。",
            "竹瘦人群玉，菊荒文碎金。",
            "泛觀難究理，默識自明心。"
        ],
        "title": "冬日雜興  其一",
        "id": "438bd702-b64f-413a-bc51-19915ca0f173"
    },
    {
        "author": "趙蕃",
        "paragraphs": [
            "節物他鄉晚，風聲大壑俱。",
            "深愁木斯拔，寧慮蔓難圖。",
            "杜老衣何短，顔公米已無。",
            "可憐雞瑟縮，幸免鼠睢盱。"
        ],
        "title": "冬日雜興  其二",
        "id": "99fa769c-a8d6-4da7-8505-a63c801c444f"
    },
    {
        "author": "趙蕃",
        "paragraphs": [
            "暑雨報禾熟，霜晴憂菜空。",
            "藜羹聊自誑，肉食念何功。",
            "歲晚貧兼病，年來西復東。",
            "詩成資遣悶，文就返招窮。"
        ],
        "title": "冬日雜興  其三",
        "id": "538b6420-f556-4c2a-ab64-f846975f6c6f"
    },
    {
        "author": "趙蕃",
        "paragraphs": [
            "憒憒若有失，岑岑殊未佳。",
            "枯藜茅屋靜，高枕竹窗斜。",
            "冬日誰云短，吾生幸有涯。",
            "薰爐微結篆，茗盌細浮花。"
        ],
        "title": "冬日雜興  其四",
        "id": "97d05a9e-5d76-41ec-bb6c-8b3cdf5770fe"
    },
    {
        "author": "趙蕃",
        "paragraphs": [
            "鷺舉虞卿璧，山開京兆眉。",
            "窮愁雖付酒，閒意更關詩。",
            "地瘠黄楊燥，旱深蕎麥遲。",
            "冬溫要非正，冰霰汝爲期。"
        ],
        "title": "冬日雜興  其五",
        "id": "da430912-6dfe-4f1f-876d-19f899f91df1"
    },
    {
        "author": "趙蕃",
        "paragraphs": [
            "要識豐年象，閑觀別墅詩。",
            "雞聲一閒暇，人語兩娛嬉。",
            "北闕非無怒，東臯且自怡。",
            "物華從晼晚，吾意亦差池。"
        ],
        "title": "冬日雜興  其六",
        "id": "b41b9ae6-1e11-48ef-b7c1-34e64de22b14"
    },
    {
        "author": "趙蕃",
        "paragraphs": [
            "久矣勞生厭，欣然野趣俱。",
            "蒼姿松砥節，外飾橘紆朱。",
            "翰墨真吾好，功名已後圖。",
            "一椽今粗有，二頃莫憂無。"
        ],
        "title": "冬日雜興  其七",
        "id": "9b9787b2-5932-4a10-a9a0-9cf8b5450044"
    },
    {
        "author": "趙蕃",
        "paragraphs": [
            "楊柳迎霜敗，枇杷隔歲花。",
            "柴桑今學隠，杜曲舊爲家。",
            "北訊時聞鴈，南烹久厭蛙。",
            "歸津隔吳越，隨地且桑麻。"
        ],
        "title": "冬日雜興  其八",
        "id": "18319292-b130-4011-82af-23fa566565fd"
    },
    {
        "author": "趙蕃",
        "paragraphs": [
            "逐日身頻役，來歸歲兩徂。",
            "已悲松老大，更覺徑荒蕪。",
            "築室期終隠，干時恥異圖。",
            "因聲里中老，爲護竹邊雛。"
        ],
        "title": "留題竹隠",
        "id": "bd21ba4a-28d1-4dec-8852-962b7045c9c1"
    },
    {
        "author": "趙蕃",
        "paragraphs": [
            "還因今夜雨，憶著故山凉。",
            "野水循除急，脩筠出屋長。",
            "螢光侵蕙帳，鼠迹亂書囊。",
            "豈不念歸去，懷哉方絕糧。"
        ],
        "title": "雨中懷竹隠",
        "id": "b36cc053-5fd7-47b3-bae7-6080b5b321d7"
    },
    {
        "author": "趙蕃",
        "paragraphs": [
            "忽枉山中訊，新篁長舊竿。",
            "風神渴瀟灑，消息報平安。",
            "昔已開三徑，歸何病一簞。",
            "借居寧自逸，理橐不應難。"
        ],
        "title": "得山中訊",
        "id": "9d0c9713-89c3-4305-99e5-8335daa424a3"
    },
    {
        "author": "趙蕃",
        "paragraphs": [
            "近市嫌紛擾，山居取靜深。",
            "俗塵雖遠隔，住處闕同臨。",
            "孰愈思君瘦，頻來可老吟。",
            "便應如對面，何止伴孤斟。"
        ],
        "title": "次韻斯遠見寄",
        "id": "b7aab255-f804-4747-ac26-89e405eab558"
    },
    {
        "author": "趙蕃",
        "paragraphs": [
            "夢裏春歸去，榴花晚欲然。",
            "窗晴書味熟，竹密鳥聲圓。",
            "多病妨搜句，逢人懶問禪。",
            "澹然無可語，危坐了鑪烟。"
        ],
        "title": "沖谷過予晏齋",
        "id": "ebf63b7f-0864-49a2-84f0-b3e945e8a903"
    },
    {
        "author": "趙蕃",
        "paragraphs": [
            "雨聽止復作，灘聞抑更揚。",
            "貪程謂日短，無寐識更長。",
            "兒歎父官遠，父憂兒學荒。",
            "渠能志游夏，我可吊沅湘。"
        ],
        "title": "夜憶逸",
        "id": "9b3314f8-8dfc-4854-834c-8ee309170fa1"
    },
    {
        "author": "趙蕃",
        "paragraphs": [
            "誰令未得歸，不解忍長饑。",
            "歲晏得無感，書來何况遲。",
            "鴈聞傷北客，梅動是南枝。",
            "悵望山菴竹，青青獨守墀。"
        ],
        "title": "寄內及兒女二首  其一",
        "id": "b628799a-2918-4b3c-9efd-631c9810a835"
    },
    {
        "author": "趙蕃",
        "paragraphs": [
            "幼子未識面，吾兒無用英。",
            "家雖以儒奮，身欲事農耕。",
            "水竹爲居處，布荆令女行。",
            "超然老夫婦，脫粟配藜羹。"
        ],
        "title": "寄內及兒女二首  其二",
        "id": "0dfd9f69-0873-48ba-af73-8ac80cc874f8"
    },
    {
        "author": "趙蕃",
        "paragraphs": [
            "勿謂吾居陋，能來曉日多。",
            "屈伸忘病體，淪浹見天和。",
            "孰愈萬全藥，賢於五袴歌。",
            "食芹真有味，獻語欲同科。"
        ],
        "title": "曝日二首  其一",
        "id": "10734ff7-948b-4a50-ae38-b249894906e7"
    },
    {
        "author": "趙蕃",
        "paragraphs": [
            "肅肅初停照，熙熙頓得春。",
            "人知受天賜，爲我樂堯民。",
            "體垢便搔抑，坐多忘欠伸。",
            "階除失餘潤，窗戶走遊塵。"
        ],
        "title": "曝日二首  其二",
        "id": "a7c292bc-1c7e-4166-8d7c-652d68f650a4"
    },
    {
        "author": "趙蕃",
        "paragraphs": [
            "雞送山窗月，鐘殘欹枕眠。",
            "櫛疏知鬢禿，肘見覺裘穿。",
            "覓句無新意，繙書有舊緣。",
            "縱違幽事喜，差免俗塵煎。"
        ],
        "title": "早作",
        "id": "ada50d39-76de-4da9-a17d-8189b5dd14a0"
    },
    {
        "author": "趙蕃",
        "paragraphs": [
            "故國歸無路，深居懶問津。",
            "莫嗟今歲病，還守去年貧。",
            "禦冷休嫌絮，開懷但飲醇。",
            "東風到梅柳，枯木自逢春。"
        ],
        "title": "元日病中",
        "id": "a1bd5d71-5b5e-4985-9538-982312deb2fa"
    },
    {
        "author": "趙蕃",
        "paragraphs": [
            "病態與時關，炎凉僅覆翻。",
            "秋風已吹鬢，沴氣尚留根。",
            "比屋均如此，吾生敢自論。",
            "苦嗟詩總廢，斗水汲深渾。"
        ],
        "title": "病中即事",
        "id": "acc78352-b54b-4004-ae97-56c9c6e8a25b"
    },
    {
        "author": "趙蕃",
        "paragraphs": [
            "半百還過半，平安殊未平。",
            "饑寒兼抱病，造物此何情。",
            "詎敢懷尤怨，那能問否亨。",
            "獨憐無以養，深愧下簾生。"
        ],
        "title": "病中即事十五首  其一",
        "id": "659a04e7-0fed-4507-890a-f8d666739efa"
    },
    {
        "author": "趙蕃",
        "paragraphs": [
            "汀袍猶擁綠，林幄尚遮青。",
            "霖雨秋冬接，商飈早晚經。",
            "枯荄明野燒，槁葉暗深坰。",
            "榮謝何終極，衰遲孰所令。"
        ],
        "title": "病中即事十五首  其二",
        "id": "c434edc5-99b2-463b-bddc-24c67434d24c"
    },
    {
        "author": "趙蕃",
        "paragraphs": [
            "炎凉自時態，何乃戰胸中。",
            "譴句追韓子，辟碑摹魯公。",
            "聞塵非爲蟻，是境不因工。",
            "要使神明復，毋辭瞑眩攻。"
        ],
        "title": "病中即事十五首  其三",
        "id": "7d6aca0d-b1df-4074-b607-c288e04f142d"
    },
    {
        "author": "趙蕃",
        "paragraphs": [
            "宵晴朝復雨，夜雨曉還晴。",
            "未識冬天爾，渾疑春令行。",
            "人人憂瘧癘，物物敗生成。",
            "襘法繇來古，官居孰用情。"
        ],
        "title": "病中即事十五首  其四",
        "id": "bad12233-12d2-45ec-9ac1-60635b814cc0"
    },
    {
        "author": "趙蕃",
        "paragraphs": [
            "端居念朋友，多病懶書題。",
            "懷舊頻搔首，看雲獨杖藜。",
            "魚沉秋水闊，鴻遠暮天低。",
            "直恐乖離久，相逢老少迷。"
        ],
        "title": "病中即事十五首  其五",
        "id": "e44b8fb4-2742-48de-ac9b-af314555fb36"
    },
    {
        "author": "趙蕃",
        "paragraphs": [
            "莽莽前山隔，冥冥獨樹遮。",
            "斷行迷白鷺，垂翅濕歸鴉。",
            "暝色看仍合，羈愁望愈賒。",
            "不應緣一病，全失醉生涯。"
        ],
        "title": "病中即事十五首  其六",
        "id": "c5d7c8a7-2b42-4f68-ba74-8d4da4c58fb2"
    },
    {
        "author": "趙蕃",
        "paragraphs": [
            "晚食以當肉，人言蠋巧貧。",
            "茹蔬何不可，設說未爲真。",
            "既屏豬肝累，何須鮭菜珍。",
            "夜煨牛糞芋，朝罨破鐺塵。"
        ],
        "title": "病中即事十五首  其七",
        "id": "1cfb7aad-8107-4551-ad0a-2ff971a24ec0"
    },
    {
        "author": "趙蕃",
        "paragraphs": [
            "蒲柳望秋衰，風霜况此時。",
            "人今非少壯，病祇益清羸。",
            "幾誦立名語，頻哦看鏡詩。",
            "浮生那足恃，迅景不容追。"
        ],
        "title": "病中即事十五首  其八",
        "id": "0970f08e-72cf-4e57-99a8-ebfca9773462"
    },
    {
        "author": "趙蕃",
        "paragraphs": [
            "叢菊雖云薄，秋花獨此芳。",
            "祇愁霜後槁，寧慮雨前荒。",
            "蝶冷飛無迹，恐哀咽更長。",
            "嗟予自失所，對汝益增傷。"
        ],
        "title": "病中即事十五首  其九",
        "id": "97932d98-6b94-4eab-bf2f-b5622d4c5c7c"
    },
    {
        "author": "趙蕃",
        "paragraphs": [
            "嬾命雞栖駕，分安龍具寒。",
            "枕肱朝日美，擁鼻北風酸。",
            "僞異公孫被，甘同陋巷簞。",
            "啼號從强聒，憂樂聽旁觀。"
        ],
        "title": "病中即事十五首  其一○",
        "id": "4e9fbcf6-7db0-4af2-a629-fa1f5626f749"
    },
    {
        "author": "趙蕃",
        "paragraphs": [
            "精廬名負郭，古路別通村。",
            "落葉多新積，蒼苔半宿根。",
            "杖藜溪見影，步屐雨流痕。",
            "更羨兒童輩，騎牛不駕轅。"
        ],
        "title": "病中即事十五首  其一一",
        "id": "ea93a8ba-1db3-407d-a1d0-23ae86d4913c"
    },
    {
        "author": "趙蕃",
        "paragraphs": [
            "暮與牛羊夕，朝隨鴉鵲興。",
            "山林真可樂，軒冕夢何曾。",
            "供給欠升斗，往還無友朋。",
            "粗成酬二事，老此詎難能。"
        ],
        "title": "病中即事十五首  其一二",
        "id": "e7632073-57fa-46d3-b5a3-0633526a219c"
    },
    {
        "author": "趙蕃",
        "paragraphs": [
            "雨合湍流急，風高松韻寒。",
            "中宵空耿耿，長夜苦漫漫。",
            "夢去無多地，愁來匪一端。",
            "明朝對清鏡，政恐覺凋殘。"
        ],
        "title": "病中即事十五首  其一三",
        "id": "ab81c59d-8a20-4d04-9b2f-cf7b36ca903c"
    },
    {
        "author": "趙蕃",
        "paragraphs": [
            "雨濕雲衣歛，風沉月鏡昏。",
            "誰家宵急杵，何處苦啼猿。",
            "睡思渾無思，吟魂欲斷魂。",
            "鍾聲纔近寺，雞叫已遥村。"
        ],
        "title": "病中即事十五首  其一四",
        "id": "31fce224-7db0-4a50-a868-df7582448653"
    },
    {
        "author": "趙蕃",
        "paragraphs": [
            "風雨雖如晦，雞鳴不廢晨。",
            "窗明驚次第，吾卧特逡巡。",
            "泣豆因煮豆，柏人何迫人。",
            "爲家疑宿業，舊學似前身。"
        ],
        "title": "病中即事十五首  其一五",
        "id": "bf78fefb-35f9-4da4-9a3a-79b27efff06b"
    },
    {
        "author": "趙蕃",
        "paragraphs": [
            "陰已至人日，雨仍當立春。",
            "梅花一開謝，草色半陳新。",
            "節物變風物，病身成老身。",
            "微吟終楚調，高興屬詞人。"
        ],
        "title": "人日立春",
        "id": "5773f614-f5c7-4075-b296-38c11812812d"
    },
    {
        "author": "趙蕃",
        "paragraphs": [
            "舊雪猶連雪，新春未得春。",
            "燒燈當變節，圓月與俱新。",
            "邂逅成朋飲，飄流愴客身。",
            "還家重蕭索，山鬼闖厨人。"
        ],
        "title": "十四夜用立春韻",
        "id": "63469c01-89e8-4036-9fe5-0acf6f5b6135"
    },
    {
        "author": "趙蕃",
        "paragraphs": [
            "文字追秦漢，簞瓢保賤貧。",
            "延英空側席，下里老斯人。",
            "傾蓋寧嗟晚，推門莫厭頻。",
            "罷談芻狗用，且看土牛春。"
        ],
        "title": "立春日邂逅周文顯于子暢兄許飲酒論文歡有餘也成二首  其一",
        "id": "c02e72f9-ca5f-4c1d-bdd7-cd7e0bd5cb33"
    },
    {
        "author": "趙蕃",
        "paragraphs": [
            "吾友南昌尉，典刑諸父風。",
            "元龍豪氣在，東野古心同。",
            "置酒能招我，論文更許公。",
            "相從真益者，那復嘆途窮。"
        ],
        "title": "立春日邂逅周文顯于子暢兄許飲酒論文歡有餘也成二首  其二",
        "id": "3e38cf00-943b-4139-8d48-3ced78e61208"
    },
    {
        "author": "趙蕃",
        "paragraphs": [
            "雨勢來相續，陰霾鬰不舒。",
            "舉觴隨楚俗，酌醴從枯魚。",
            "宰肉非吾事，祈田顧歲儲。",
            "龍豬自有分，社飲不關渠。"
        ],
        "title": "俗有社日不飲酒變爲豬之說作詩示兒曹",
        "id": "819893ca-8a0c-4ec4-bed9-bcc6095fc8fb"
    },
    {
        "author": "趙蕃",
        "paragraphs": [
            "謝子姿野鶴，聳然常自昂。",
            "貪留故人飯，忘踏板橋霜。",
            "舉世謬爲敬，從吾醒亦狂。",
            "交遊有徐庶，頭白尚東牆。"
        ],
        "title": "徐丈大雅有詩贈子暢尉曹用韻呈子暢兼柬徐丈",
        "id": "695dce1c-85c2-47f2-be3b-fb6b19a4ab00"
    },
    {
        "author": "趙蕃",
        "paragraphs": [
            "去歲不作瘧，今年乃病溫。",
            "初無一牀卧，但有小舟蹲。",
            "未怕黄州鬼，唯憂楚國魂。",
            "明朝强撐拄，摇兀到吳門。"
        ],
        "title": "二月初二日二首  其一",
        "id": "0f98a66e-6947-41e9-b6e5-04eb748027b5"
    },
    {
        "author": "趙蕃",
        "paragraphs": [
            "所見與所聞，豪華同賤貧。",
            "寒時端有獨，溫處乃能均。",
            "幸止葯餌費，深知天地仁。",
            "流行代斯有，不必嫁諸鄰。"
        ],
        "title": "二月初二日二首  其二",
        "id": "fec0fede-ce03-4610-85a7-68330d1e4678"
    },
    {
        "author": "趙蕃",
        "paragraphs": [
            "重設匡爐火，還披故絮裘。",
            "春風今已半，地域况南頭。",
            "次第農耕動，侵尋花事休。",
            "浮生有過鳥，歸計欠沉牛。"
        ],
        "title": "二月十二日雨寒",
        "id": "6591ab93-ab39-4307-b155-da49d43269e3"
    },
    {
        "author": "趙蕃",
        "paragraphs": [
            "熱苦應伏至，風清非雨祥。",
            "那知潦未退，遽與旱相望。",
            "荷損無裳被，菊枯愆糗芳。",
            "農夫還噍我，汝事異吾忙。"
        ],
        "title": "伏日",
        "id": "1115e01a-48c2-4de1-a690-5da3a667c466"
    },
    {
        "author": "趙蕃",
        "paragraphs": [
            "驟得疑傾峽，徐行若泛潮。",
            "胡爲隔田畝，而不度林椒。",
            "爽氣雖能及，餘波不可招。",
            "不眠如有待，衝口漫成謠。"
        ],
        "title": "六月十七夜出寺門驟有所聞疑水與風即而觀之雨也對面而橫騖焉已而傾注中夕復作明日猶未已賦詩三首與欽止斯遠同之  其一",
        "id": "4de9d0e2-9938-4858-9e5f-9f7f5c367e2f"
    },
    {
        "author": "趙蕃",
        "paragraphs": [
            "昨日真聊爾，今宵頗快哉。",
            "無嫌雨脚短，故喜旱頭開。",
            "一飽歸天賜，群凶勿幸災。",
            "誰驅霹靂駕，更起阿香雷。"
        ],
        "title": "六月十七夜出寺門驟有所聞疑水與風即而觀之雨也對面而橫騖焉已而傾注中夕復作明日猶未已賦詩三首與欽止斯遠同之  其二",
        "id": "d9bc592a-be03-47dc-a9b4-eaa858beda75"
    },
    {
        "author": "趙蕃",
        "paragraphs": [
            "中宵還瀏瀏，乞曉更蕭蕭。",
            "亟作溪頭看，猶霑樹杪飄。",
            "田家比屋喜，沴氣十分消。",
            "我得扁舟去，江湖興久摇。"
        ],
        "title": "六月十七夜出寺門驟有所聞疑水與風即而觀之雨也對面而橫騖焉已而傾注中夕復作明日猶未已賦詩三首與欽止斯遠同之  其三",
        "id": "8fb6069e-9708-4ec8-9210-77d50945a190"
    },
    {
        "author": "趙蕃",
        "paragraphs": [
            "夜雨曉僅止，前山雲未收。",
            "陂田飛宿鷺，社木喚晴鳩。",
            "雲裏浮圖級，灘邊賈客舟。",
            "故知山可住，不覺利能謀。"
        ],
        "title": "過水南甚早",
        "id": "05037aa8-1c3a-4ccc-978b-d6ccf09cb35c"
    },
    {
        "author": "趙蕃",
        "paragraphs": [
            "夜雨曉猶濕，曉天晴未分。",
            "澄波靜如練，秀野綠於雲。",
            "禽語無殊聽，鄉音有異聞。",
            "要知皆可隠，鳥獸詎同羣。"
        ],
        "title": "早題",
        "id": "4da54228-4a41-4a99-91bd-d2b42dd746d8"
    },
    {
        "author": "趙蕃",
        "paragraphs": [
            "蕭蕭初對雨，灧灧急看晴。",
            "遠樹孤煙出，曠陂春水生。",
            "不關形役累，自作野田行。",
            "獨愧龍鍾者，猶敺觳觫耕。"
        ],
        "title": "早作",
        "id": "65369bf9-fa6c-4e05-b7bc-071796feb15f"
    },
    {
        "author": "趙蕃",
        "paragraphs": [
            "平明策蹇出，遇雨且歸休。",
            "樹樹花藏霧，田田水漫流。",
            "徙居還客寓，敗意阻春遊。",
            "頼有題詩興，聊當一以酬。"
        ],
        "title": "早出",
        "id": "240a4ea2-a4f8-4574-8638-072ad842ba8c"
    },
    {
        "author": "趙蕃",
        "paragraphs": [
            "縱欲必富貴，成身多賤貧。",
            "寸陰寧重璧，江水本觴岷。",
            "勿但愈流俗，要當論古人。",
            "殘冬不十日，又說待來春。"
        ],
        "title": "示逸二首  其一",
        "id": "b11bc280-96be-4dd6-bda5-fcc051cb7a0d"
    },
    {
        "author": "趙蕃",
        "paragraphs": [
            "菊種初猶落，及今當梢滋。",
            "晴多須灌溉，草蔓合耘治。",
            "夏欲助茗椀，秋當浮酒巵。",
            "落英如可拾，更得慰長饑。"
        ],
        "title": "示逸二首  其二",
        "id": "5d1a4b49-0d28-4142-8557-04d05a4c3b3a"
    },
    {
        "author": "趙蕃",
        "paragraphs": [
            "友遠弟仍出，柴扃誰復過。",
            "卷終方獨坐，詩至得長哦。",
            "我乏王楊體，君寧崔蔡多。",
            "相思欲相覓，馬瘦怯陂陀。"
        ],
        "title": "次韻斯遠晚步見懷",
        "id": "15bddbe6-8087-458b-944d-6e014e519b6f"
    },
    {
        "author": "趙蕃",
        "paragraphs": [
            "村醉不能醒，徐行得蹔停。",
            "路收泥活活，田擁麥青青。",
            "放意知予獨，哦詩頼子聽。",
            "要觀溪潦暴，却畏晚風泠。"
        ],
        "title": "晚步溪旁示周次顔",
        "id": "a61b8730-0f17-49be-99a2-5707139fe5e9"
    },
    {
        "author": "趙蕃",
        "paragraphs": [
            "凉生愁輾轉，月上照鬅鬙。",
            "林壑故對此，溪山逢未曾。",
            "吟哀蛩伴苦，書絕鴈無憑。",
            "更欲留危坐，枝梧殆不勝。"
        ],
        "title": "中夜復書",
        "id": "5b06e6dc-1be7-4e28-976d-d883ad69f22a"
    },
    {
        "author": "趙蕃",
        "paragraphs": [
            "室暗莫遽寢，庭空成漫行。",
            "蚊喧方夏聚，蟲咽已秋鳴。",
            "月淡星能著，雲疏電或明。",
            "可人非故乏，幽處莫能并。"
        ],
        "title": "懷明叔晚題",
        "id": "ac78be07-c039-4a02-accb-e373b1390f3f"
    },
    {
        "author": "趙蕃",
        "paragraphs": [
            "午暑如許酷，晚凉能爾清。",
            "山陰雙鷺落，林杪幾蟬鳴。",
            "懶對自閒坐，閑穿不借行。",
            "追風更撐月，安得小舟橫。"
        ],
        "title": "晚作",
        "id": "8831d401-6b02-4118-8169-16b0f960e740"
    },
    {
        "author": "趙蕃",
        "paragraphs": [
            "物意因人喜，人情與物和。",
            "家家繰繭火，處處插秧歌。",
            "麥熟黄疑委，桑餘路尚多。",
            "我居雖偪仄，度日亦婆娑。"
        ],
        "title": "郊居書事",
        "id": "8707bc16-7478-4fa2-9204-f283d7b38e93"
    },
    {
        "author": "趙蕃",
        "paragraphs": [
            "灘長有餘逸，灘迥不勝遲。",
            "山帽堆雲絮，水紋飛雨絲。",
            "鷗鳴如避弋，鳥倦盍投枝。",
            "無計繁憂整，聊因課小詩。"
        ],
        "title": "課詩",
        "id": "05e824d5-440d-4337-aa03-c4346af029fc"
    },
    {
        "author": "趙蕃",
        "paragraphs": [
            "假日成愒日，朝酲還暮酲。",
            "餘寒猶未去，破褐尚留情。",
            "野樹梅花落，空庭春草生。",
            "得閑聊信筆，不復强爲名。"
        ],
        "title": "信題",
        "id": "adcb64b5-8471-4d8d-86fb-d8805c11577a"
    },
    {
        "author": "趙蕃",
        "paragraphs": [
            "近夢續遠夢，長更和短更。",
            "月窗疑雪積，風柁苦宵行。",
            "天外獨身在，暗中華髮生。",
            "歸田莫遲暮，底是物窮亨。"
        ],
        "title": "不寐",
        "id": "894ae248-02c3-4ab7-b47d-eabe3e5b6342"
    },
    {
        "author": "趙蕃",
        "paragraphs": [
            "卧聽晚來雨，懸知明日行。",
            "破床空輾轉，高論阻崢嶸。",
            "文選君精理，江西我濫名。",
            "官曹敢論契，翰墨且尋盟。"
        ],
        "title": "病卧聞益卿未行不能晤語成四十字",
        "id": "94956072-9547-4eae-a13d-e336f2576f2a"
    },
    {
        "author": "趙蕃",
        "paragraphs": [
            "宿雨收茅屋，群雞叫遠村。",
            "病羸深擁褐，厨罄晚開門。",
            "流落何年已，荒凉莫自存。",
            "束書徒負載，饑至不堪論。"
        ],
        "title": "晨起聞雞",
        "id": "f6c0e7fe-c446-49a8-9c23-2a296bb2003a"
    },
    {
        "author": "趙蕃",
        "paragraphs": [
            "往辱携詩送，今勞入郭迎。",
            "交情如許厚，俗眼亦增明。",
            "冬仲溪宜涸，灘長路失平。",
            "要歸歸已近，物物繫吾情。"
        ],
        "title": "次韻和答斯遠入城見迎詩  其一",
        "id": "f17e5944-7a3f-43e0-938d-441f9017a9be"
    },
    {
        "author": "趙蕃",
        "paragraphs": [
            "四海豈不廣，一身何所歸。",
            "倦遊成白首，知已固黄扉。",
            "媿我尚斗食，如君猶褐衣。",
            "長年恨相遠，晚歲得相依。"
        ],
        "title": "次韻和答斯遠入城見迎詩  其二",
        "id": "cb6b91e7-b414-4344-a947-6bc21baad1c1"
    },
    {
        "author": "趙蕃",
        "paragraphs": [
            "薄霧收殘雨，疎雲漏曉暾。",
            "泥行從上下，歸近得欣犇。",
            "近作要重錄，舊書仍再溫。",
            "平生屏居趣，畢世願衡門。"
        ],
        "title": "晨興次季承韻",
        "id": "2ef33a34-9d6c-403d-b86c-ecb10ad51ba2"
    },
    {
        "author": "趙蕃",
        "paragraphs": [
            "作詩無遠到，佇立有深思。",
            "集此溪山趣，充吾耳目資。",
            "唐虞紫微論，蘇李少陵詩。",
            "落落心雖在，茫茫力已疲。"
        ],
        "title": "飯後獨立寺門頗見摇落之境欲收以詩大費彈壓僅得二首  其一",
        "id": "ae624ff8-108d-465c-ba2b-f020fea938d7"
    },
    {
        "author": "趙蕃",
        "paragraphs": [
            "起望若有得，欲言殊費辭。",
            "冥搜累肝腎，凝想見鬚眉。",
            "此樂誰能愈，雖貧自勿疑。",
            "是身寧大謬，無事及諸兒。"
        ],
        "title": "飯後獨立寺門頗見摇落之境欲收以詩大費彈壓僅得二首  其二",
        "id": "eb37c64c-b574-4fea-88dd-9c50677dfca3"
    },
    {
        "author": "趙蕃",
        "paragraphs": [
            "晚日下前村，呼兒候蓽門。",
            "屢驚鄰犬吠，頻問路人言。",
            "準擬繙詩卷，經營置酒尊。",
            "此懷無與共，愁坐虱空捫。"
        ],
        "title": "待成父不至",
        "id": "27c97c0b-e6e8-43a3-96a9-b46bfe636d69"
    },
    {
        "author": "趙蕃",
        "paragraphs": [
            "野店當溪靜，荒園得日寬。",
            "頻因候客至，併此把詩看。",
            "肯寄山中信，如今世上難。",
            "却忘相見後，勞苦雜悲酸。"
        ],
        "title": "石田渡口待潘文叔去歲亦嘗於此待端叔",
        "id": "8fe3e9ea-d632-4d58-bfb4-9e0a4c9b6c17"
    },
    {
        "author": "趙蕃",
        "paragraphs": [
            "路熟疑爲短，馬遲翻更長。",
            "野田吹欲合，林日凍無光。",
            "未暇親書案，頻成喚酒觴。",
            "短檠今夕念，我友正相望。"
        ],
        "title": "書事寄呈斯遠",
        "id": "e2e6e0a1-e165-4af9-97bb-a17233790a63"
    },
    {
        "author": "趙蕃",
        "paragraphs": [
            "落日明深塢，微流咽斷橋。",
            "牛童肩滯穗，汲婦抱遺樵。",
            "誰謂居田賤，殊勝處富驕。",
            "歸哉各其所，吾亦飫吾瓢。"
        ],
        "title": "晴晚立田間二首  其一",
        "id": "fdfaba33-3d20-467d-bad9-bd80f541629b"
    },
    {
        "author": "趙蕃",
        "paragraphs": [
            "負稻赬肩已，腰鐮裹飯歸。",
            "犬能迎別徑，兒亦候幽扉。",
            "共說去年熟，却愁今歲饑。",
            "及閒還治圃，促婦更鳴機。"
        ],
        "title": "晴晚立田間二首  其二",
        "id": "0a27baa2-6ecd-4c4a-ae6a-f5929be4d9e4"
    },
    {
        "author": "趙蕃",
        "paragraphs": [
            "白水田田滿，青秧處處高。",
            "雨滋無復旱，人喜不知勞。",
            "顧我方羈旅，徒能慕汝曹。",
            "豐年如可望，賤糴亦多遭。"
        ],
        "title": "觀田者有感而作",
        "id": "1f958193-3d78-4ec6-b915-e3cd6f208797"
    },
    {
        "author": "趙蕃",
        "paragraphs": [
            "雲去疑收雨，雲來復作陰。",
            "已聞崩澗壑，何止暗園林。",
            "蛙鬭怒何事，鳩鳴非好音。",
            "農心殊閔閔，病體更岑岑。"
        ],
        "title": "已晴復陰",
        "id": "c7887c3f-8ec9-47d1-aa76-0a974a871fe2"
    },
    {
        "author": "趙蕃",
        "paragraphs": [
            "暑威驗伏始，月遲知望過。",
            "無風能濯熱，有句可蠲疴。",
            "竟拙空頻點，求工復屢哦。",
            "思尋戴安道，寧待雪舟何。"
        ],
        "title": "晚坐欲過在伯而不能",
        "id": "c262f07d-0f56-4b00-9f88-888214d70d6f"
    },
    {
        "author": "趙蕃",
        "paragraphs": [
            "當暑暑何在，以風風爲生。",
            "輿夫忘倦色，客子慰歸情。",
            "往者千年隔，人焉幾日程。",
            "同行得老伴，餘事率詩鳴。"
        ],
        "title": "書事",
        "id": "27a0ef32-6ae9-4f1b-ad46-d1f920171f66"
    },
    {
        "author": "趙蕃",
        "paragraphs": [
            "湖北終連北，辰州是古州。",
            "故家唯宋氏，舊物有書不。",
            "幾踏緣江路，頻登小閣幽。",
            "雖微少陵句，不減浣花頭。"
        ],
        "title": "寄題宋舜卿家小閣兼屬李亦韓梁進父二首  其一",
        "id": "5f36ce64-879d-4ebc-ad17-2dca29c05762"
    },
    {
        "author": "趙蕃",
        "paragraphs": [
            "憶我辰州友，英英李宋梁。",
            "參差由百拽，悵望到三湘。",
            "邂逅書能寄，追隨辱未忘。",
            "南山如訪舊，下有老耕桑。"
        ],
        "title": "寄題宋舜卿家小閣兼屬李亦韓梁進父二首  其二",
        "id": "9c51adeb-38c6-4b03-9d04-74670748f96d"
    },
    {
        "author": "趙蕃",
        "paragraphs": [
            "隔墅雞啼午，經檐鳥喚春。",
            "靜中成野步，老去得閒身。",
            "咫尺頻相覓，追隨定幾晨。",
            "村中應倍憶，海內復誰親。"
        ],
        "title": "獨步寺前待斯遠不至",
        "id": "07245b27-38bd-4afd-850a-7ed605fcb3ea"
    },
    {
        "author": "趙蕃",
        "paragraphs": [
            "明月同千里，寒鄉又一秋。",
            "牀隨檜陰側，巾與桂香浮。",
            "此夕山中趣，它年霅上遊。",
            "諸兒皆楚語，老子自商謳。"
        ],
        "title": "中秋夜作去年今夕僕自北關過吳興",
        "id": "ff4ec58d-46d4-45f4-9fae-29958170eea5"
    },
    {
        "author": "趙蕃",
        "paragraphs": [
            "籍甚中秋月，飄然四海兄。",
            "詩兼淡仍泊，酒任濁還清。",
            "柳映蕭蕭影，灘聞活活聲。",
            "明年當此夕，擊柝政重城。"
        ],
        "title": "十六日夜邀二劉饒錢同成父飲",
        "id": "3e020885-0bcf-44bd-ad97-9197ed72da1c"
    },
    {
        "author": "趙蕃",
        "paragraphs": [
            "解印何其勇，五噫誰謂狂。",
            "雲仍有人物，家世未荒凉。",
            "學造淵騫寢，文推翰墨場。",
            "論交有如此，敢恨落殊方。"
        ],
        "title": "邢兄大聲以重九日置酒約梁丈仁伯段兄元衡蕃亦與焉賦詩二首  其一",
        "id": "7356f331-6ad4-48b1-8475-40422b9c044a"
    },
    {
        "author": "趙蕃",
        "paragraphs": [
            "栗里當年節，柯山七字詩。",
            "舉觴非徇俗，懷往要銷悲。",
            "暑絡膚侵凜，風巾鬢颯衰。",
            "多君能醉我，有客更同之。"
        ],
        "title": "邢兄大聲以重九日置酒約梁丈仁伯段兄元衡蕃亦與焉賦詩二首  其二",
        "id": "61ddf091-5547-4cd2-8ed5-7272e556aa7c"
    },
    {
        "author": "趙蕃",
        "paragraphs": [
            "節裏留覉客，愁邊識此心。",
            "臺高午時暖，齋靜晚來陰。",
            "白髮有衰盛，黄花無古今。",
            "君其賜茱會，我乃見山吟。"
        ],
        "title": "九日欲行宜之兄見留賦詩一首",
        "id": "388e4a82-d98f-4ddd-8a28-f7c7025fb26c"
    },
    {
        "author": "趙蕃",
        "paragraphs": [
            "今年重九日，舟檝次蘭谿。",
            "懷古心雖壯，登高思却迷。",
            "山空分向背，木落盡高低。",
            "多少覉栖恨，寒猿斷續啼。"
        ],
        "title": "九日",
        "id": "91109eea-1ba5-4f77-ae01-41b835a0e1f2"
    },
    {
        "author": "趙蕃",
        "paragraphs": [
            "再失重陽集，才能一笑期。",
            "兒童闖車馬，鳥雀避茅茨。",
            "雨後橙初熟，霜前菊未衰。",
            "招邀幸臨顧，傾飲莫相疑。"
        ],
        "title": "十九日招老謝丈",
        "id": "4006ecb4-2990-4cb0-9aed-a3745282ff21"
    },
    {
        "author": "趙蕃",
        "paragraphs": [
            "正爾元無事，胡然不自聊。",
            "髯衰紛若雪，梅早綴如椒。",
            "太白傾殘榼，方爐𬋖柿樵。",
            "宦才成此味，隠莫待渠招。"
        ],
        "title": "十一月二十三日",
        "id": "8c3b1835-9859-4478-b066-49cd45236a61"
    },
    {
        "author": "趙蕃",
        "paragraphs": [
            "舊歲此夕盡，新春今日回。",
            "天公貪省事，嘉節併相催。",
            "謾有詩堪寫，初無尊可開。",
            "去年湖上寺，尚可寄尋梅。"
        ],
        "title": "歲除日立春",
        "id": "82b96dc6-6336-421c-b52a-4c0d4324e2d7"
    },
    {
        "author": "趙蕃",
        "paragraphs": [
            "林園柿栗日，郊野秔稻風。",
            "居皆有餘適，歲久無此豐。",
            "台背敬父老，裹頭問兒童。",
            "作客勿浪苦，此地吾當終。"
        ],
        "title": "還章泉山居",
        "id": "2d1aaac1-01d9-4081-b100-0949c32716ce"
    },
    {
        "author": "趙蕃",
        "paragraphs": [
            "不惜露侵衣，俱行草徑微。",
            "論文尊有酒，竟日坐忘歸。",
            "誰謂吾居陋，能來好客稀。",
            "林園故多暇，杖屨莫相違。"
        ],
        "title": "同文顯過山居",
        "id": "3804df4c-a589-477a-8800-1439d8f828e8"
    },
    {
        "author": "趙蕃",
        "paragraphs": [
            "日者因回使，人纔致一書。",
            "有懷那再寫，爲况又何如。",
            "賈傅長沙國，陶公五柳廬。",
            "文章且難進，可向友朋疏。"
        ],
        "title": "初夏山居有懷長沙從游四首  其一",
        "id": "ad083eba-2a8f-4f5d-9f60-53b2821cb4d6"
    },
    {
        "author": "趙蕃",
        "paragraphs": [
            "我愛長沙國，全如洛與伊。",
            "諸公早聞道，老我謾耽詩。",
            "憶昨相追逐，何知有別離。",
            "湘西一回首，莽莽便天涯。"
        ],
        "title": "初夏山居有懷長沙從游四首  其二",
        "id": "6dae0ea9-5570-485f-9c66-ff11ae546934"
    },
    {
        "author": "趙蕃",
        "paragraphs": [
            "府谷我先契，諸公吾輩流。",
            "懸知盍簪際，頗解憶人不。",
            "蕙逐光風轉，鸎啼出谷幽。",
            "因聲煩爲我，傳寫寄荆州。"
        ],
        "title": "初夏山居有懷長沙從游四首  其三",
        "id": "0dee80c1-96e4-4e0f-88b0-a957384a0600"
    },
    {
        "author": "趙蕃",
        "paragraphs": [
            "想見湘西路，扶疏夏木長。",
            "佛龕鐘磬寂，書屋簡編香。",
            "破霧穿晨屨，衝風喚晚航。",
            "向居嫌是客，今夢却同鄉。"
        ],
        "title": "初夏山居有懷長沙從游四首  其四",
        "id": "b4a3016f-3081-4209-81ec-2a5e67465691"
    },
    {
        "author": "趙蕃",
        "paragraphs": [
            "蓬蔴成蔽蔚，鄰曲斷經過。",
            "茶供同桑苧，香聞共補陀。",
            "寒蒲空有節，古井久無波。",
            "尚病留餘習，詩成索細哦。"
        ],
        "title": "子進子儀過予山居子進有詩次韻呈子進兄弟二首  其一",
        "id": "70f4c4b0-f002-4458-9a22-8fd20c6c50db"
    },
    {
        "author": "趙蕃",
        "paragraphs": [
            "荆谿有三士，求識自初年。",
            "才大俱詩伯，公惟媿飲僊。",
            "結交期耐久，過我地忘偏。",
            "慚愧衡門下，今成頓有邊。"
        ],
        "title": "子進子儀過予山居子進有詩次韻呈子進兄弟二首  其二",
        "id": "de6d8765-6cf1-4b6a-be84-a519dc8c0bd4"
    },
    {
        "author": "趙蕃",
        "paragraphs": [
            "要識公兄弟，當年蜀兩蘇。",
            "文章到宗匠，人物見規模。",
            "謾有詞垣用，終遲政府須。",
            "世緣殊未了，忽復返清都。"
        ],
        "title": "挽汪養源舍人二首  其一",
        "id": "91327695-9054-4aa3-8570-178a5c64127a"
    },
    {
        "author": "趙蕃",
        "paragraphs": [
            "公作廬陵掾，先君官贛州。",
            "書郵時問訊，江驛幾淹留。",
            "撫事今安在，臨風涕莫收。",
            "誰爲耆舊傳，好寄竹林遊。"
        ],
        "title": "挽汪養源舍人二首  其二",
        "id": "4e0feb7f-c9ea-407a-9547-82e9a6bd04d7"
    },
    {
        "author": "趙蕃",
        "paragraphs": [
            "豈但吾州少，端如四海稀。",
            "儒林據根柢，玉德著光輝。",
            "不遇寧渠戚，傳亡始謂非。",
            "及今何所語，徒有淚霑衣。"
        ],
        "title": "挽施文叔三首  其一",
        "id": "eaf308f1-fcce-4a5f-897c-93e333b8371c"
    },
    {
        "author": "趙蕃",
        "paragraphs": [
            "小作王官試，還爲幕府留。",
            "綺歌偶意改，散號覓歸休。",
            "屈賈當重作，瀟湘漫一遊。",
            "胡爲車未發，已報病難瘳。"
        ],
        "title": "挽施文叔三首  其二",
        "id": "b1a926a3-2d9b-490a-ad15-d94d3ee9b7c2"
    },
    {
        "author": "趙蕃",
        "paragraphs": [
            "資福我跨蹇，智門分命車。",
            "那知畢世隔，但惜數年疏。",
            "此士豈復有，餘生誰與居。",
            "遺文好收拾，驥子記憐渠。"
        ],
        "title": "挽施文叔三首  其三",
        "id": "4e5a1b04-94c2-4be9-ad65-c27623b872fe"
    },
    {
        "author": "趙蕃",
        "paragraphs": [
            "尚友固十載，過江真一時。",
            "信曾前輩及，寧後古人爲。",
            "竟作東山卧，漫傳康樂詩。",
            "荆州人物論，夫豈惜吾私。"
        ],
        "title": "挽謝景英丈二首  其一",
        "id": "768acc4a-903e-4272-907a-39b79fd5d149"
    },
    {
        "author": "趙蕃",
        "paragraphs": [
            "不見遂歷載，寄書寧寫心。",
            "凄凉歎垂白，索寞遠知音。",
            "只道成乖隔，那知遂古今。",
            "赤城何許日，雲物渺難尋。"
        ],
        "title": "挽謝景英丈二首  其二",
        "id": "a0f386b7-c19f-4629-963e-0c845bf63aae"
    },
    {
        "author": "趙蕃",
        "paragraphs": [
            "半生初未識，一見驟相親。",
            "九曲泛舟日，紫溪沽酒晨。",
            "我曹俱蹇薄，吾子固真醇。",
            "竟爾縈何疾，胡爲遽沒身。"
        ],
        "title": "挽余正叔",
        "id": "6397d8dd-7759-4a8a-bcbd-c25694f706eb"
    },
    {
        "author": "趙蕃",
        "paragraphs": [
            "鄉里雖諸彥，情親不數人。",
            "比年成屢哭，將老愴吾身。",
            "問學文辭外，追隨寂寞濱。",
            "有懷終不遂，回首倍傷神。"
        ],
        "title": "挽周畏知二首  其一",
        "id": "a1334574-2b7d-4b64-8deb-926d2ae58af4"
    },
    {
        "author": "趙蕃",
        "paragraphs": [
            "目疾初傳劇，猶思礙讀書。",
            "那知遽至是，此恨合何如。",
            "我已鬢俱白，寧能世久居。",
            "吾人門戶責，驥子總憐渠。"
        ],
        "title": "挽周畏知二首  其二",
        "id": "4742470b-9a97-4d20-bb9d-5e95933f5bac"
    },
    {
        "author": "趙蕃",
        "paragraphs": [
            "夫人不佞佛，平日事何如。",
            "臨死無貧苦，與常同起居。",
            "巫醫空睥睨，孝敬謾勤渠。",
            "性識真明達，油然悟本初。"
        ],
        "title": "挽周畏知母俞夫人二首  其一",
        "id": "9ec25875-af9f-479a-902b-4568e456ff0f"
    },
    {
        "author": "趙蕃",
        "paragraphs": [
            "卜兆雖自古，邇來聞見殊。",
            "一言福後嗣，百計走愚巫。",
            "用意非流俗，惟賢畢此塗。",
            "徐看好兄弟，玉立騁天衢。"
        ],
        "title": "挽周畏知母俞夫人二首  其二",
        "id": "e69126b6-70ce-4740-bead-193064ac5de6"
    },
    {
        "author": "趙蕃",
        "paragraphs": [
            "夫子家齊政，夫人實並賢。",
            "女能堅素節，兒亦嗣青編。",
            "往日僧房寓，曾親壽酒邊。",
            "吁嗟難重拜，奠哭亦無緣。"
        ],
        "title": "挽沈夫人",
        "id": "3429a467-f8a1-469b-9919-e2527eae8efc"
    },
    {
        "author": "趙蕃",
        "paragraphs": [
            "進已後師說，中猶親母儀。",
            "百年蘄未已，一病乃無醫。",
            "令子高交友，韓公直筆辭。",
            "是爲能不腐，雖死亦期頤。"
        ],
        "title": "挽徐提舉夫人盧氏",
        "id": "1840ac2a-e365-4c84-98ef-f47da52b1228"
    },
    {
        "author": "趙蕃",
        "paragraphs": [
            "玉美終懷璞，蘭香竟死林。",
            "名期百世後，恨獨九原深。",
            "夜雨長形夢，秋風遂絕音。",
            "扁舟載孤旐，行路亦沾襟。"
        ],
        "title": "挽楊茂原二首  其一",
        "id": "ac231f66-951b-4400-836d-e51dbbc5576b"
    },
    {
        "author": "趙蕃",
        "paragraphs": [
            "松老成哀吹，天高慘暮雲。",
            "如何歲時隔，便作死生分。",
            "經紀無家事，編藏有舊文。",
            "周侯誠義士，節概過非君。"
        ],
        "title": "挽楊茂原二首  其二",
        "id": "daa42ce4-20bf-4a9c-befa-9cf4a79ce3d2"
    },
    {
        "author": "趙蕃",
        "paragraphs": [
            "憶昨陳平相，鄉閭例薦延。",
            "蓬山渝奏墨，巖邑漫銓員。",
            "祠館歸求志，周行數選賢。",
            "那知終不偶，幕府遂終焉。"
        ],
        "title": "挽俞克晦丈二首  其一",
        "id": "ddd7db2f-7bb6-443d-814e-26c266188480"
    },
    {
        "author": "趙蕃",
        "paragraphs": [
            "好官堪底用，厚祿竟如何。",
            "詩可傳家集，名能繼世科。",
            "流風親黨競，餘慶子孫多。",
            "挽送歸無策，凄凉謾擬歌。"
        ],
        "title": "挽俞克晦丈二首  其二",
        "id": "18c83ee6-fa67-4b98-8f09-23a336887c25"
    },
    {
        "author": "趙蕃",
        "paragraphs": [
            "不作玉堂仙，猶宜入道山。",
            "予才無乃厚，賦命一何慳。",
            "此日騎鯨去，它年化鶴還。",
            "委疏仍嗣野，芳桂雜榛菅。"
        ],
        "title": "挽周德友",
        "id": "80d1cb9b-6c2b-47d6-8416-ffbf9360ea12"
    },
    {
        "author": "趙蕃",
        "paragraphs": [
            "世俗紛爲僞，躬行率以誠。",
            "拳拳將母念，侃侃友于情。",
            "濟物豈求報，得仁非近名。",
            "誰爲太史傳，獨行有宗英。"
        ],
        "title": "挽趙路分善應三首  其一",
        "id": "2352a43d-c37b-4ad5-bc7e-ec00cf6540c1"
    },
    {
        "author": "趙蕃",
        "paragraphs": [
            "公就專城養，我安陶令廬。",
            "幾因州府入，得侍笑談餘。",
            "課誦列童稚，戚休詢里閭。",
            "高堂朝夕望，寧復象平居。"
        ],
        "title": "挽趙路分善應三首  其二",
        "id": "893b2a08-8e7d-42b1-bbd9-afb0a5979c30"
    },
    {
        "author": "趙蕃",
        "paragraphs": [
            "惟我先君子，相於出自同。",
            "年推大父行，議篤古人風。",
            "薄宦曾憐我，經行阻見公。",
            "訃聞仍葬日，慟哭匪途窮。"
        ],
        "title": "挽趙路分善應三首  其三",
        "id": "4d4f12bf-34a8-4d83-a40d-db06980e3ab5"
    },
    {
        "author": "趙蕃",
        "paragraphs": [
            "通學元分族，淵源信有餘。",
            "二龍名屢貢，一老慶懸車。",
            "義利過庭訓，興哀迂叟書。",
            "他時家國事，蘄不負幽墟。"
        ],
        "title": "挽游迪功",
        "id": "f9232539-09ae-4680-81ae-bfe9c0ca40b0"
    },
    {
        "author": "趙蕃",
        "paragraphs": [
            "邱壑豈遺物，市朝寧汙塵。",
            "士當明大節，天下棄斯民。",
            "玉笥遊仙夢，浮雲閲世身。",
            "襄陽獨耆舊，他國顧無人。"
        ],
        "title": "挽曾達臣二首  其一",
        "id": "9cae6d8d-87ba-470f-8e59-f5a210e2a612"
    },
    {
        "author": "趙蕃",
        "paragraphs": [
            "江右曾爲氏，南豐與贛州。",
            "推其本儒素，夫豈異源流。",
            "邇日過遺宅，有逢皆好脩。",
            "公侯生積善，天道非悠悠。"
        ],
        "title": "挽曾達臣二首  其二",
        "id": "a21cabc1-5df1-4a14-8f78-7a08451f39fa"
    },
    {
        "author": "趙蕃",
        "paragraphs": [
            "君卧青山久，余今白髮新。",
            "秋風對摇落，舊事入悲辛。",
            "此世寧長世，吾身豈久身。",
            "蕭蕭聞鶴夜，耿耿待鷄晨。"
        ],
        "title": "謁趙文鼎墓",
        "id": "051aa5c8-9bef-439d-afe6-a5c6b8090950"
    },
    {
        "author": "趙蕃",
        "paragraphs": [
            "又過餘干縣，來瞻馬鬣墳。",
            "侯芭今白首，李漢舊多聞。",
            "采若溪頭屋，騎鯨海上雲。",
            "生存零落句，三復涕紛紛。"
        ],
        "title": "同方景嚴謁介菴墓",
        "id": "7c979391-ffa9-4235-9952-fc37ee0f04d3"
    },
    {
        "author": "趙蕃",
        "paragraphs": [
            "此邦來已晚，人物欠冰清。",
            "要摭平生實，聊徵月旦評。",
            "有兒真不朽，求志得知名。",
            "更欲求吾語，吾言曷重輕。"
        ],
        "title": "樂南金秀才求其先處士君挽詩追作",
        "id": "d97d5f28-9606-435e-b821-16036d8f61bb"
    },
    {
        "author": "趙蕃",
        "paragraphs": [
            "未快沉冤雪，俄驚東逝波。",
            "平生萬卷讀，遺句百篇多。",
            "盛德今如此，天心果若何。",
            "青山忍回首，南望鬰嵯峨。"
        ],
        "title": "聞鄭仲仁訃",
        "id": "5c4ef9a9-e0d1-4684-8820-228450d1c669"
    },
    {
        "author": "趙蕃",
        "paragraphs": [
            "忽報舒州逝，深同海內傷。",
            "平泉無草木，北海漫文章。",
            "要作人琴歎，空懷道路長。",
            "臨風爲之慟，髮色變蒼蒼。"
        ],
        "title": "挽李舒州二首  其一",
        "id": "adca51b3-f72a-4d3b-9682-afc83e87b43e"
    },
    {
        "author": "趙蕃",
        "paragraphs": [
            "一跌竟不起，兩州空復更。",
            "臺綱元振舉，物論甚分明。",
            "遂絕朝天騎，空傳跨海鯨。",
            "遥知流涕者，豈但一門生。"
        ],
        "title": "挽李舒州二首  其二",
        "id": "cc96236f-1bef-4532-8eb3-5b64c449b83f"
    },
    {
        "author": "趙蕃",
        "paragraphs": [
            "昔者嘉禾郡，曾容謁長公。",
            "已焉地官宅，還獲見今翁。",
            "識面雖先後，陳詩匪異同。",
            "如何一再慟，祇向十年中。"
        ],
        "title": "挽曾仲躬侍郎三首  其一",
        "id": "9b9b9958-e6f1-473c-88d4-bfa7edc8f029"
    },
    {
        "author": "趙蕃",
        "paragraphs": [
            "政報朱轓起，旋驚丹旐歸。",
            "死生何忽忽，聞見悉依依。",
            "獻納名元在，吟哦事已非。",
            "清風端可繼，黄髮獨成違。"
        ],
        "title": "挽曾仲躬侍郎三首  其二",
        "id": "d47c1f50-9dad-4b68-b209-0cfca6725419"
    },
    {
        "author": "趙蕃",
        "paragraphs": [
            "好在茶青竹，青青十百竿。",
            "風煙飽持護，鳥雀靜嘲讙。",
            "父子當年趣，聲名後代看。",
            "興懷非一事，愁絕更思韓。"
        ],
        "title": "挽曾仲躬侍郎三首  其三",
        "id": "45861ab7-1af9-4a52-a3d0-e1efc2c39ab1"
    },
    {
        "author": "趙蕃",
        "paragraphs": [
            "唐室文公裔，國朝桐樹家。",
            "學探和靜藴，文嗣一門華。",
            "尚擬咨黄髮，居成後白麻。",
            "公身寧有憾，物論自興嗟。"
        ],
        "title": "挽南澗先生三首  其一",
        "id": "135e3450-21c9-467f-8e84-91eb7331210e"
    },
    {
        "author": "趙蕃",
        "paragraphs": [
            "曾呂兼晁鄭，吾州夙所尊。",
            "流風嗟日遠，耆舊頼公存。",
            "見必詢詩卷，聞仍置酒樽。",
            "從今入州府，寂寞向誰門。"
        ],
        "title": "挽南澗先生三首  其二",
        "id": "e5aff717-b74a-42be-a6a1-e12424496efc"
    },
    {
        "author": "趙蕃",
        "paragraphs": [
            "寂寞溪南路，於今忍重經。",
            "東來待樽俎，南去哭丹青。",
            "四裔傳碑版，誰人作誌銘。",
            "屏山空矗矗，澗水暗泠泠。"
        ],
        "title": "挽南澗先生三首  其三",
        "id": "8f99b6c0-80b3-4502-a352-c7ff8607d1fe"
    },
    {
        "author": "趙蕃",
        "paragraphs": [
            "潦退旱隨至，吏憂民足傷。",
            "陂塘待天雨，饘粥仰官倉。",
            "事勢胡能久，收成亟所望。",
            "關心厪漢節，用意格穹蒼。",
            "忽已雲霓合，兼之雷電將。",
            "驟來能點點，快落遂浪浪。",
            "未復田疇綠，纔蘇菜隴黄。",
            "粗能寬閔閔，聊且慰皇皇。",
            "末世耽饕佛，前聞戒暴尫。",
            "于公明孝婦，卜式訟弘羊。",
            "是可資邦本，寧唯致歲穰。",
            "公行有餘力，我句漫斯狂。",
            "半載官離次，欲歸行絕糧。",
            "何當荷簑笠，及此濟江湘。"
        ],
        "title": "初五日呈潘提舉時禱雨應而未洽",
        "id": "a01b8ae2-1015-4ab0-9145-86e84feadd61"
    },
    {
        "author": "趙蕃",
        "paragraphs": [
            "中朝當極治，人物近臯夔。",
            "南渡更衰亂，諸賢困逸遺。",
            "舍人名最早，白首但論思。",
            "尚喜詩傳派，于今學有涯。",
            "居然老成獨，異彼俗書姿。",
            "明眼逢吾子，掀髯話昔時。",
            "端能繼蕪累，所見匪狐疑。",
            "愧我安能友，酬篇只韻隨。"
        ],
        "title": "季蕭兄三貺詩且辱出示陵陽墨帖敢次韻一首爲謝",
        "id": "3bffd7ac-71f3-4ae8-bab8-f26295ca55b6"
    },
    {
        "author": "趙蕃",
        "paragraphs": [
            "吳蜀三分地，沅湘合水流。",
            "魚鰕今島嶼，蘭茝舊汀洲。",
            "逾月雨連晝，莫春風送秋。",
            "濕桑蠶餓死，壞種穀漂浮。",
            "弊屋無乾處，吁嗟幾日休。",
            "事多徵放逐，文欲號窮愁。",
            "懼禍初求免，茲行重失謀。",
            "官曹待符檄，食事指衣裘。",
            "淹速空占服，行藏漫倚樓。",
            "生涯縱草草，行路勝悠悠。",
            "弟妹懷天末，夢魂栖浪頭。",
            "何當得散號，從此具歸舟。",
            "特達非無仗，迍邅自過憂。",
            "禁庭敦宿契，樞府記鄉州。",
            "幾遇長安使，頻蒙禮翰投。",
            "雖狐懸釜煮，且益破囊收。",
            "憂禹思由溺，阿衡任內溝。",
            "豈伊儕子弟，而俾墮拘囚。",
            "霄漢瞻歸雁，波濤羨沒鷗。",
            "懷哉上南斗，去矣事西疇。"
        ],
        "title": "寄王謙仲周子充丈",
        "id": "34e7bc00-ba39-42ab-a40a-54a31615f51a"
    },
    {
        "author": "趙蕃",
        "paragraphs": [
            "畏暑常疑病，逢凉還作詩。",
            "岸巾看鏡懶，步履過廊遲。",
            "草樹消陳意，江山發令姿。",
            "裴徊如自得，徙倚竟何爲。",
            "厚祿書多斷，長貧志未移。",
            "無官带難緩，有竹俗能醫。",
            "不遇徒成賦，歸來亦漫辭。",
            "行藏隨所遇，造物豈無欺。"
        ],
        "title": "雨後",
        "id": "c04e64ad-e009-413a-aa1d-0b1a0c6e9420"
    },
    {
        "author": "趙蕃",
        "paragraphs": [
            "入境能知政，昔聞今信然。",
            "吾行萬安道，頗識令君賢。",
            "阡陌東西隔，人家遠近連。",
            "鍼青秧出水，穗長麥摇煙。",
            "犬吠稀逢客，牛耕不廢鞭。",
            "幽啼催穀布，午霽起蠶眠。",
            "檄罷追呼擾，民爭賦入先。",
            "太平真有象，循吏可無前。",
            "徑欲捐五斗，從之受一廛。",
            "經行嗟阻免，少日待回船。"
        ],
        "title": "呈莫大猷令",
        "id": "2cfac79f-39f4-45d4-bfb8-cc91a39b048b"
    },
    {
        "author": "趙蕃",
        "paragraphs": [
            "招要非故約，談笑偶然期。",
            "假日寧憂夜，徐行不用馳。",
            "吾曹欣窈窕，童騎苦逶迤。",
            "罷酌餘樽酒，催成未了詩。",
            "事雖同栗里，宿乃異西枝。",
            "雨合泉如瀑，嵐昏石似螭。",
            "茲遊蘄可再，約友更携兒。"
        ],
        "title": "歸途",
        "id": "8e589a36-6f1c-4459-9753-8bcf1ec83ed6"
    },
    {
        "author": "趙蕃",
        "paragraphs": [
            "往者聞三益，今焉欠一夔。",
            "寄詩曾併達，得報乃相遺。",
            "自說斯人死，尤懷一見思。",
            "高樓雖物外，好句必天涯。",
            "渺渺煙霞趣，蕭蕭蔬筍姿。",
            "徧參真已悟，換骨久其時。",
            "以彼大成就，而余深惑疑。",
            "刀圭如乞與，瓶錫詎難隨。"
        ],
        "title": "贈嚴黎二師",
        "id": "aab04d44-70ba-48ae-a792-de53f9c3572b"
    },
    {
        "author": "趙蕃",
        "paragraphs": [
            "長日胡爲度，繙囊閲舊詩。",
            "渭南雖乃祖，脩水是吾師。",
            "論自唐虞遠，名繇屈宋垂。",
            "相傳均一體，所得亂他岐。",
            "智鑿空奇字，天成在達辭。",
            "江山真末助，學問本深基。",
            "性癖端渠似，窮工殆我欺。",
            "誰能釣時譽，聊以慰朝饑。"
        ],
        "title": "讀舊詩作",
        "id": "195f170f-7afa-481d-b7b1-ccaf57b7e60f"
    },
    {
        "author": "趙蕃",
        "paragraphs": [
            "假日黄堂燕，窮冬白晝長。",
            "風流話前哲，翰墨出珍藏。",
            "莒國龍蛇字，西臺錦繡章。",
            "東萊先理致，朱老繼顛狂。",
            "最後吾宗帖，深於往事傷。",
            "污泥躍鰍鱓，大藪暴豺狼。",
            "薄暮仍添火，終筵更益觴。",
            "時雖當歲廩，氣乃返春陽。",
            "此固公爲德，寧云勢所當。",
            "廣文忘獨冷，半刺喜翱翔。",
            "四士俱才茂，一夫惟鬢霜。",
            "驂鸞看霄漢，買犢自耕桑。"
        ],
        "title": "使君以十月上休日燕通判教授縣令錄參沅陵貴溪兩尉曹蕃亦與焉坐間出示宋莒公草書劉賓客詩圖李西臺呂東萊朱希真趙忠簡詩帖蕃賦詩十二韻以紀其事",
        "id": "cedb3c7c-3752-4c8f-a404-100501e2a3b1"
    },
    {
        "author": "趙蕃",
        "paragraphs": [
            "試仰元戎貴，還瞻簿領卑。",
            "居間凡幾級，其勢可懸知。",
            "屢進黄堂拜，夙蒙青眼期。",
            "筵華紛饜飫，飲劇聽淋漓。",
            "既納違離謁，并頒道路資。",
            "間令叩齋閣，禮謝歷階墀。",
            "披豁忘名位，高深詎測窺。",
            "憂人多語政，餘事亦論詩。",
            "似欲徵凡作，何勝枉譽辭。",
            "更成湖上集，仍厠幕中奇。",
            "七字昔靈鷲，吾言今總持。",
            "流傳久已困，收收尚無遺。",
            "自省才惟薄，難堪德過儀。",
            "受之增踧踖，見者亦驚疑。",
            "暫爾休行役，於焉紀謝私。",
            "釣竿如可把，懸榻定除絲。"
        ],
        "title": "謝張帥",
        "id": "3e4eda46-f490-4205-b634-727b2751b3d6"
    },
    {
        "author": "趙蕃",
        "paragraphs": [
            "先契今餘幾，交情不易論。",
            "疇能逾薄俗，未肯棄衰門。",
            "慨念我伯仲，仰懷公弟昆。",
            "自知真瓦礫，那得並璵璠。",
            "誰謂長江遠，茲來匹馬奔。",
            "匪因窮附達，政以曲能敦。",
            "遺愛凄其久，高風凜若存。",
            "青雲看星聚，白髮對鴒原。"
        ],
        "tags": [
            "长江"
        ],
        "title": "呈王侍郎昆仲二首  其一",
        "id": "2867f092-3ba6-4627-bcd5-eafec710dc2b"
    },
    {
        "author": "趙蕃",
        "paragraphs": [
            "往未瞻烏府，先曾涉杏壇。",
            "予詩厪和答，貽教異暄寒。",
            "名位元相絕，知聞共駭觀。",
            "干霄峙松柏，流水會波瀾。",
            "應念登門舊，幾嗟行路難。",
            "蒸湘方渺渺，淮楚忘曼曼。",
            "既見得良慰，語離還浩歎。",
            "深思盡心曲，直覺欠豪端。"
        ],
        "title": "呈王侍郎昆仲二首  其二",
        "id": "96dfdcc2-f7d4-4064-98a5-b86662332a61"
    },
    {
        "author": "趙蕃",
        "paragraphs": [
            "十載郊居賦，當年蠟屐遊。",
            "江山元好在，人物繼風流。",
            "奏牘頻能上，絃歌特暫留。",
            "白雲寬志養，黄紙拜天休。",
            "先契仍僚契，賡酬復獻酬。",
            "懸弧頌初度，橫鶚看清流。"
        ],
        "title": "沈沅陵生日",
        "id": "1fe982b4-1866-4103-ae44-b44ffb36e66c"
    },
    {
        "author": "趙蕃",
        "paragraphs": [
            "屢約過茅舍，終成覓順舟。",
            "書來勤問訊，病去苦淹留。",
            "邂逅行人往，丁寧葯物求。",
            "那知空悵望，直恐遂沈浮。",
            "籬菊猶青蕊，鬢毛非黑頭。",
            "平生愛此節，今歲祇空酬。",
            "度日渾無頼，期君得散憂。",
            "柴車夙須辦，草徑掃令幽。",
            "豈乏登臨處，堪爲耳目謀。",
            "躋攀無脚力，夢寐想神遊。"
        ],
        "title": "寄成父",
        "id": "d15bab29-f06f-4380-ab3b-ec9f3a2e32d7"
    },
    {
        "author": "趙蕃",
        "paragraphs": [
            "憶昨初南渡，吾家住信州。",
            "樞庭嘗牧守，詞掖舊淹留。",
            "生世夫何晚，斯人不易求。",
            "風流付篇翰，零落卧山邱。",
            "尚友當論世，如公實並遊。",
            "近功稱共學，爲僞說橫流。",
            "白首無愆素，清名所得優。",
            "百年安甕牖，萬里罷浮遊。",
            "太守尊徐孺，鄉人慕少游。",
            "成蹊自桃李，有臭別薰蕕。",
            "久矣聞風義，因茲速置郵。",
            "碧雲增悵望，石鼎怕冥搜。",
            "王謝池臺古，嚴黎鐘磬幽。",
            "林園小摇落，巖壑細雕鎪。",
            "豈曰忘徵逐，懷哉困阻脩。",
            "駏蛩終有合，鍼石詎難收。"
        ],
        "title": "寄贈曾裘父兼呈嚴黎二師",
        "id": "44f5293a-dd47-455a-b02e-85c8d6023ded"
    },
    {
        "author": "趙蕃",
        "paragraphs": [
            "莽莽湖中客，悠悠月下杯。",
            "飛騰南海士，斷絕尺書開。",
            "三命今爲牧，傳聞祝以來。",
            "貪泉姑著詠，驛使且催迴。",
            "賓客有文士，登臨仍古臺。",
            "唱酬須寫寄，屬和恐非才。"
        ],
        "title": "用韓文公送鄭尚書韻寄雷朝宗兼屬歐陽全真",
        "id": "958c2b3c-f82f-4bd9-a9dc-a59d230ac657"
    },
    {
        "author": "趙蕃",
        "paragraphs": [
            "野寺已黄昏，高軒辱過門。",
            "交遊夫豈乏，情義獨能敦。",
            "我已家聲愧，君今風氣存。",
            "一官何未試，多雞亦成屯。",
            "詩本吾家事，經從達者論。",
            "明知有傳受，未易測淵源。",
            "近訪湖邊宅，猶餘漲水痕。",
            "如聞江上郡，欲覓隠居園。",
            "邂逅空題句，飄零難具言。",
            "折梅無以贈，三嗅鬢霜繁。"
        ],
        "title": "寄黄子耕",
        "id": "cac8af06-1cfd-4bf7-828b-d3cd53ff9fd2"
    },
    {
        "author": "趙蕃",
        "paragraphs": [
            "聞道沙隨老，遂爲安國居。",
            "逢人難問似，近况復何如。",
            "此士猶松徑，何人在石渠。",
            "儒林有韓孟，待詔自嚴徐。",
            "別去常勞夢，新來更欠書。",
            "久知腰倦折，懸想病都除。",
            "番國吾州近，冰溪一水餘。",
            "秋風期命駕，春雨政携鋤。"
        ],
        "title": "寄程可久丈",
        "id": "68714860-8693-4797-9370-725afd973808"
    },
    {
        "author": "趙蕃",
        "paragraphs": [
            "前歲公開府，鄰疆我適移。",
            "山坳深遣戍，齋閣遠投詩。",
            "去國哀王粲，逢人說項斯。",
            "春秋其我罪，觀過可仁知。",
            "流轉今初定，保持端自誰。",
            "筆難窮記牘，禮欲簉賓墀。",
            "累日方求棹，傳聞遽解龜。",
            "只云那有是，及此信無疑。",
            "春事崢嶸際，農工勸相時。",
            "吾曹一身計，父母百年思。",
            "鴈渚新浮綠，楊堤亦褭絲。",
            "茲時繫船地，異日寄書期。",
            "學道安時順，餘寒近酒宜。",
            "臨分意無盡，公爾豈其私。"
        ],
        "title": "送藍吉州",
        "id": "f6259a91-14f2-4e3c-8ff7-1e7767ea602d"
    },
    {
        "author": "趙蕃",
        "paragraphs": [
            "自入湖南路，驅車得屢停。",
            "流傳雖有句，次舍或無亭。",
            "嶮絕猶云未，艱危不易聽。",
            "真宜太白醉，未信屈原醒。",
            "我去方蠻府，公歸合漢庭。",
            "願言均沛雨，尚想獨當霆。",
            "白雪故寡和，黄麻須六經。",
            "詔除期不晚，得以慰飄零。"
        ],
        "title": "寄李處州",
        "id": "eae02da3-c907-4519-ae4a-f27acc7c4544"
    },
    {
        "author": "趙蕃",
        "paragraphs": [
            "流轉江湖後，飄零歲月餘。",
            "僅能瞻玉節，忽已報除書。",
            "借寇情雖切，依劉計已疎。",
            "二天元不遠，大厦豈殊居。",
            "使者澄清事，明廷獻納攄。",
            "循行聊偃薄，朝覲勿躊躇。",
            "處士獨苦節，清江空舊魚。",
            "昔聞曾誦此，今日定何如。"
        ],
        "title": "送江憲移京西漕",
        "id": "b41786f0-65fa-4856-8d9d-5ecec380b95a"
    },
    {
        "author": "趙蕃",
        "paragraphs": [
            "使者趨朝後，參軍捧檄初。",
            "重湖來至險，兩月聽閑居。",
            "豈是拘形役，真成畏簡書。",
            "祠官請已再，郵傳報何疏。",
            "風雨工欺我，江山頼起予。",
            "芻薪頻益檟，幼稚苦無儲。",
            "鑿枘寧防此，冠緌信有諸。",
            "何心事刀筆，但覺愧樵漁。",
            "觀水知除滿，看雲見卷舒。",
            "故人方幕府，見謂合何如。"
        ],
        "title": "呈李和卿法曹",
        "id": "3138b5d4-31a9-44cf-bdca-ab4223154b9e"
    },
    {
        "author": "趙蕃",
        "paragraphs": [
            "抗疏有歷載，宣麻茲一朝。",
            "漕河讙啟閘，江水待乘潮。",
            "豈有夔龍輩，而從鷗鷺招。",
            "定應聊偃薄，寧事久逍遥。",
            "世既仍才美，居還絕吝驕。",
            "齗齗自讒慝，曈曈本光昭。",
            "往者資先覺，今焉倚後彫。",
            "公如再廊廟，我亦遂簞瓢。"
        ],
        "title": "問候周子充丈",
        "id": "ba9e4b71-4494-4f9b-85ed-9c39e80e5e7c"
    },
    {
        "author": "趙蕃",
        "paragraphs": [
            "邇日使嶺表，歷論無此賢。",
            "誰歟記南海，久矣賦貪泉。",
            "已上蓬山直，還居吏部銓。",
            "省郎遲豈恨，宣室夜重前。",
            "掌制宜鴻筆，談經合細旃。",
            "茲爲重儒術，何止用詩仙。",
            "四海推鳴鳳，孤生悵跕鳶。",
            "長安近抵日，蜀道遠如天。",
            "裋褐春風倚，歸心夜雨懸。",
            "十年期撰屨，斗食政窮邊。"
        ],
        "title": "寄誠齋先生",
        "id": "2b565628-9517-4a63-8a4d-844ec3de618a"
    },
    {
        "author": "趙蕃",
        "paragraphs": [
            "春雨寒猶積，春園木又榮。",
            "武昌聞別駕，生米見題名。",
            "安否逢人問，書題闕便行。",
            "周圍懷細履，陶酒憶徐傾。",
            "會合知何日，羈棲尚此生。",
            "向來猶楚越，今日遂蠻荆。",
            "妻子饑寒累，交朋時勢情。",
            "未應終薄祿，當復事深耕。"
        ],
        "title": "寄劉子澄先生",
        "id": "d8bebead-fbee-46b5-8b57-1c9aae716bb2"
    },
    {
        "author": "趙蕃",
        "paragraphs": [
            "昔在思文獻，今焉見典刑。",
            "玉良中有韞，陂廣外無形。",
            "毓秀舒淮水，飛聲出漢廷。",
            "恩雖予符左，官來繼氈青。",
            "諭俗書陰德，傳家刻孝經。",
            "庶幾相感格，于以稱丁寧。",
            "萬象皆春氣，斯人乃德星。",
            "否臧斯列上，耳目豈途聽。",
            "松茂寒仍秀，蘭幽遠更馨。",
            "不惟歸盛美，併用祝脩齡。"
        ],
        "title": "魏辰州生日",
        "id": "2f1fc119-d1ba-444d-ab03-0c0286447d80"
    },
    {
        "author": "趙蕃",
        "paragraphs": [
            "既自科名就，方勤問學爲。",
            "一官寧恨晚，萬里此其基。",
            "晁魏通家舊，沅湘識面遲。",
            "高懷每傾倒，勝日共追隨。",
            "要擬維熊什，慚無黄絹辭。",
            "迺翁松柏茂，驥子渥洼姿。"
        ],
        "title": "何叔信生日",
        "id": "4123ff05-3c28-489c-9522-151a8bd76245"
    },
    {
        "author": "趙蕃",
        "paragraphs": [
            "重爲湖外別，難寄日邊書。",
            "詎敢疏風義，欣聞有詔除。",
            "圖書天祿閣，文陳玉堂廬。",
            "祕記資讐校，人材務養儲。",
            "端如策晁董，不比召嚴徐。",
            "惟我高曾世，曾仍位序居。",
            "永懷元祐始，絕歎建炎初。",
            "衰謝今如此，淒涼實在予。"
        ],
        "title": "賀吳仲權召試館職",
        "id": "d56372df-2b77-40ef-9d4d-69cb772f0cb6"
    },
    {
        "author": "趙蕃",
        "paragraphs": [
            "歲事有豐儉，民情關悴榮。",
            "蓄儲雖具數，郡邑頗空名。",
            "爲國深存慮，勞公作是行。",
            "違離頻領引，邂逅復心傾。",
            "有志空前躅，無成愧此生。",
            "匆匆還進棹，草草僅班荆。",
            "對雨塤箎句，看雲手足情。",
            "千林喚歸去，一雨勸催耕。"
        ],
        "title": "蕃欲爲辰陽之行適寺簿先生以使事來武陵既獲再侍又蒙俯用近者寄上鄙韻賜之輒復次韻敘別併呈子實百六丈",
        "id": "de6c69d7-26a2-49fa-9d18-7f1433b22d0f"
    },
    {
        "author": "趙蕃",
        "paragraphs": [
            "張侯呼我飲，云欲醉詩人。",
            "我媿野無格，君能高出塵。",
            "句中真有畫，筆下信如神。",
            "不待平生識，由來一語親。",
            "衆皆嫌坦率，意獨取天真。",
            "頗恨匆匆別，殊乖款款陳。",
            "王官欣舊轍，蠻語昧初詢。",
            "起此窮途哭，端非傾蓋新。",
            "度江風吼夕，發軔雪飛晨。",
            "行路嗟離闊，題詩報苦辛。"
        ],
        "title": "張次律見招欲同一詩人飲既見乃新定遠令劉旦元贊也詰朝與之別別後寄之併寄次律",
        "id": "07e9e6dc-3293-4268-849c-47965ce984a4"
    },
    {
        "author": "趙蕃",
        "paragraphs": [
            "山居何所用，種竹並楹軒。",
            "聽雨宵忘寐，摇風日破煩。",
            "春來仍引蔓，雨後競添孫。",
            "迸砌思移石，妨池欲廢盆。",
            "隄防虞採掘，檢束費晨昏。",
            "自是林深茂，非因地獨溫。",
            "有朋如角立，布陣似爭騫。",
            "戢戢株雖短，駸駸勢已存。",
            "却行纔避碍，逆曳遂難垠。",
            "婢喜頻留步，兒欣屢發言。",
            "縱橫從可目，散漫孰尋根。",
            "蟻敗須攻穴，羊侵要補藩。",
            "驟驚疑瓦合，還訝若車奔。",
            "豈害偏藏徑，何妨便滿園。",
            "擁培規我力，振拔果誰恩。",
            "坐見身長塹，行看籜蔽垣。",
            "苔俱滋濕暈，蘭與王芳蓀。",
            "未肯低前輩，終當及次番。",
            "萬杉真浪說，千橘更何論。",
            "蹇傲冬方見，陰森夏乃繁。",
            "務令收晚節，忍把助朝餐。",
            "此日聊成隠，它年定改門。",
            "韓公留句偉，侯喜漫名掀。",
            "韻險言無麗，搜窮筆殆髠。",
            "直將攄鬰悶，底用役神魂。",
            "示子斯同作，哦吟莫接暾。"
        ],
        "title": "詠筍用昌黎韻",
        "id": "52720514-46e0-49e5-a7ab-c1877dc45a34"
    },
    {
        "author": "趙蕃",
        "paragraphs": [
            "父老延見後，詔書宣布餘。",
            "臨流具舟檝，散步輟車輿。",
            "天氣清而朗，物情和且舒。",
            "聊爲曲江飲，報此暮春初。",
            "人物玉相倚，山川畫不如。",
            "要窮詩律細，寧遣酒行疏。",
            "既益園官菜，亦留溪友魚。",
            "風期須我輩，樂事見群居。",
            "欲去鷺前導，重來犬入裾。",
            "還迂長者轍，薄憇野人廬。"
        ],
        "title": "謝知縣丈相率汎舟且訪寓舍併呈子暢兄",
        "id": "2cf39be4-f0f4-48fa-aa32-891d47e95cff"
    },
    {
        "author": "趙蕃",
        "paragraphs": [
            "別君當以詩，此物不充饑。",
            "二事交爲病，吾曹均坐茲。",
            "欲談殊爛熳，趣去苦凄悲。",
            "晚宿投幽寺，翻思赴野期。",
            "風燈半明滅，雨葉亂紛披。",
            "安石畏作別，淵明當語離。",
            "萍蓬居靡定，燥濕志難移。",
            "問隠俱携弟，躬耕皆有兒。",
            "懷哉衡泌樂，可以共棲遲。"
        ],
        "title": "既別文顯兄弟晚宿日光寺書懷寄之",
        "id": "7f252f12-1266-49b5-9b66-4e047b5d4e5f"
    },
    {
        "author": "趙蕃",
        "paragraphs": [
            "稍不作山行，山行眼界生。",
            "晚禾場已築，宿麥地初耕。",
            "丱角收牛策，青裙負水甖。",
            "自安如有道，所樂是無營。",
            "我亦懷茲願，胡爲計莫成。"
        ],
        "title": "口占",
        "id": "41ac7dc8-b769-416e-b7ad-33b93b9ccaa3"
    },
    {
        "author": "趙蕃",
        "paragraphs": [
            "丞相遺家法，雲仍多耐官。",
            "著鞭期一躍，失路困千盤。",
            "竟死諸侯客，保留神武冠。",
            "梟鸞終異志，松柏遂孤蟠。",
            "前輩今無幾，臨風特屢歎。",
            "臧孫宜有後，龐老遺之安。"
        ],
        "title": "挽向參議",
        "id": "c142af0c-ab13-4fe2-b744-6b98be668639"
    },
    {
        "author": "趙蕃",
        "paragraphs": [
            "憶昔少陵身在蜀，遇春曾憶兩京梅。",
            "我今久隔鄉關念，病後徒驚節物催。",
            "不見過門長者轍，可憐到手故人杯。",
            "長亭與想東征路，柳色青青拂面來。"
        ],
        "title": "立春日呈彥博并帖審知",
        "id": "86f787a3-87ea-45f0-a208-776a635fcb98"
    },
    {
        "author": "趙蕃",
        "paragraphs": [
            "九十日春餘十日，庭陰已作夏扶疎。",
            "桃花浪暖且振擑，燕子日長空廢書。",
            "故人行行重作別，倦雲悠悠思定居。",
            "及此莫孤朝與暮，易勝書禮問何如。"
        ],
        "title": "晚春呈全真",
        "id": "04983dc7-1f9f-4e47-be1c-4eae8c265060"
    },
    {
        "author": "趙蕃",
        "paragraphs": [
            "成都舊日揚雄宅，今在清江鷗鷺洲。",
            "頗念書題成間闊，忽逢翰墨見風流。",
            "薌林草木年仍故，此老詩篇晚更遒。",
            "官事安能久覊我，何時載子以扁舟。"
        ],
        "title": "周愚卿出示楊謹仲墨帖",
        "id": "7fbf45db-6917-4037-bf70-1c34283c4036"
    },
    {
        "author": "趙蕃",
        "paragraphs": [
            "作意投公好賦詩，無鹽竟自突西施。",
            "生憎逼仄饑寒態，不盡從容質問時。",
            "已辦過江還敗興，要期重謁愧無辭。",
            "夜光明月雖防暗，白日青天不碍知。"
        ],
        "title": "建康回使寄范帥從求詩帖許而未至",
        "id": "d20dc59d-1a66-4d60-85f8-8341b07af572"
    },
    {
        "author": "趙蕃",
        "paragraphs": [
            "墨妙初看眼自明，誦詩還見五言城。",
            "不惟喜獲吾黨士，要是未忘山谷盟。",
            "我亦可憐耽句癖，君其勉力振家聲。",
            "祗今此道寒如水，莫以微官取重輕。"
        ],
        "title": "聞子耕司戶兄非一日昨見墨帖於中州又誦五言長篇於劉子澄許今茲乃遂識面輒題鄙句以敘區區",
        "id": "5928b10f-366d-489c-8ec4-8bc817b57dcc"
    },
    {
        "author": "趙蕃",
        "paragraphs": [
            "一雨初收更有凉，我時驅馬度危梁。",
            "溪山慣見少新意，詩句熟窺多舊行。",
            "不使高飛向台省，忍教微祿滯柴桑。",
            "難兄難弟俱奇士，寧愧諸洪出豫章。"
        ],
        "title": "馬上讀子肅詩集并懷子進子儀",
        "id": "d7213349-c42e-4ded-870b-0c29e80871a0"
    },
    {
        "author": "趙蕃",
        "paragraphs": [
            "昨夜秋風入短檠，試繙編簡似前生。",
            "不求甚解慕名語，足記姓名嗤老兵。",
            "但得作詩窮有味，曷憂從宦久無成。",
            "汝曹未可還翁學，當念無田事筆耕。"
        ],
        "title": "夜坐讀書有感示兒曹",
        "id": "3fcaef28-ddf5-4f4b-ac93-4a7585033967"
    },
    {
        "author": "趙蕃",
        "paragraphs": [
            "千年廉藺凜猶寒，豈似乞人誇豆簞。",
            "經病漢儒顓學癖，義求秦火未燒殘。",
            "名章可愧功言立，門戶在君兄弟難。",
            "至寶獨完元自貴，用輕寧事雀空彈。"
        ],
        "title": "伏讀時中胡公墓誌輒用澹菴省齋銘詩之韻從仲威昆仲求本",
        "id": "956bff8e-8b48-4ea4-9dc9-d8f2bff87dfb"
    },
    {
        "author": "趙蕃",
        "paragraphs": [
            "試用初如江發源，斯人欠使百其年。",
            "有孫解保書如束，過我不嫌寒乏氈。",
            "郡守舊聞曾奏疏，鄉人今日有經筵。",
            "縱云錄後有前例，循吏藝文應並編。"
        ],
        "title": "曾耆英錄先提舉著述及屠龍禾譜與先世誌文見貺副以長句次韻爲謝",
        "id": "41a6dfe6-0221-48e4-8053-cd55945796c6"
    },
    {
        "author": "趙蕃",
        "paragraphs": [
            "別時黄落問山風，見日清霜鳴啞鐘。",
            "二謝有詩皆可誦，七言兼與見傳宗。",
            "舉幡故異司隸救，右袒徒聞呂氏從。",
            "君獨凄凉能過我，逢迎敢作謬爲恭。"
        ],
        "title": "曾耆英自太和携所錄謝民師觀妙詩文副以長句見惠次韻酬答",
        "id": "2c053ee8-f69e-4dcb-97a6-d86e7425db9c"
    },
    {
        "author": "趙蕃",
        "paragraphs": [
            "子昂高蹈固家風，詩到後山仍更工。",
            "何事棲遲猶五斗，向來推許漫諸公。",
            "平生但記逢人說，一洗真成凡馬空。",
            "今日宦遊得此士，知君不類溧陽窮。"
        ],
        "title": "張因叔尉曹借示贛陳丞擇之文編以長句還之",
        "id": "f48284b1-1ee6-4ce7-977f-9d61a3e00ccb"
    },
    {
        "author": "趙蕃",
        "paragraphs": [
            "深居度日渾亡頼，小役踰旬抑又疲。",
            "到處青山恃青眼，隨行黄卷有黄詩。",
            "少陵授受後千載，此老風流彼一時。",
            "衆作沛然雖莫禦，要云萬折必東之。"
        ],
        "title": "讀山谷文",
        "id": "8bf754dc-1376-41ee-8b62-a42bbe661a2c"
    },
    {
        "author": "趙蕃",
        "paragraphs": [
            "去冬曾作送行詩，豈料重臨歲甫移。",
            "盍遣德星均四海，願令竹馬快并兒。",
            "使君不獨符仍剖，刺史還聞節再持。",
            "吏治久安民則化，九重於此有深思。"
        ],
        "title": "通問贛州留尚書并寄三首  其一",
        "id": "468d8bc3-76b1-4047-b2e7-3dcd5fed10cf"
    },
    {
        "author": "趙蕃",
        "paragraphs": [
            "疇昔王門耻曳裾，每懷端拜獻公書。",
            "簡編訖補遺忘後，餽贐分霑憂患餘。",
            "只信此心無改事，詎知彼譖欲何如。",
            "屬聞盛府重開幕，適此故山歸駕車。"
        ],
        "title": "通問贛州留尚書并寄三首  其二",
        "id": "bf6c7506-6804-4ea6-8b9d-3389bd9e0aeb"
    },
    {
        "author": "趙蕃",
        "paragraphs": [
            "陛下胡爲先一州，是公豈合久諸侯。",
            "東江西江水且漲，南山北山春正浮。",
            "促席久思宣室問，都人願覩翰林遊。",
            "我家懷玉山之下，亦擬探奇謁道周。"
        ],
        "tags": [
            "长江"
        ],
        "title": "通問贛州留尚書并寄三首  其三",
        "id": "36b159b2-bdf5-4180-912d-5c2281cedc8d"
    },
    {
        "author": "趙蕃",
        "paragraphs": [
            "重聞陸贄掌絲綸，可念公朝道必伸。",
            "暫向玉堂還舊直，亟從鳳沼據通津。",
            "招來贊普邊疆肅，詔感山東德意新。",
            "誰謂文章財小技，計功端合畫麒麟。"
        ],
        "title": "賀周待制兼直學士院",
        "id": "e30b5c33-b89d-48f5-9bf1-35293fb27366"
    },
    {
        "author": "趙蕃",
        "paragraphs": [
            "思人幾作訪茶山，竹密如雲不敢刪。",
            "未覺風流成歲遠，政繇伯仲力追還。",
            "長公舊日曾一識，末路後來遭百艱。",
            "邂逅探囊得行記，贈公試遣略承顔。"
        ],
        "title": "呈曾侍郎逮",
        "id": "3c2ac56b-d564-46d6-bcf2-6f1b983de591"
    },
    {
        "author": "趙蕃",
        "paragraphs": [
            "諸侯賓客湖南盛，東海蕭生漢帝知。",
            "前後相望真一揆，流傳况復有新詩。",
            "鄉來識面嗟無地，今日登門可自遲。",
            "未信千巖趣歸去，近傳新把峽州麾。"
        ],
        "title": "贈蕭參議德藻二首  其一",
        "id": "789574aa-cc98-4024-b046-de069aa20f92"
    },
    {
        "author": "趙蕃",
        "paragraphs": [
            "平生苕霅幾扁舟，意在斯人豈漫遊。",
            "聞道千巖有高隠，甚思一見苦無由。",
            "雖云葯石稍親近，未害煙霞廑攬收。",
            "况是交承我伯父，援茲論契許前不。"
        ],
        "title": "贈蕭參議德藻二首  其二",
        "id": "50fd77c8-d0e9-4bd9-ae13-c14e49d5da56"
    },
    {
        "author": "趙蕃",
        "paragraphs": [
            "吾邦豪傑未多聞，義薄雲天獨數君。",
            "遇歉登倉真甚惠，當郊置驛信徒勤。",
            "目前米價未爲貴，我自囊空先有云。",
            "食粥敢言今數月，更憂無粥但羹芹。"
        ],
        "title": "寄鄭祕校",
        "id": "ed127ee8-9ea7-40b7-aac2-937696c2300b"
    },
    {
        "author": "趙蕃",
        "paragraphs": [
            "柴門一閉動經旬，何許書來事得新。",
            "駱驛詔追三縣令，崢嶸名聳漢廷臣。",
            "浩然豈憶南山舊，太白寧歌泗水春。",
            "賦就梅花如肯寄，長安不乏少年人。"
        ],
        "title": "聞宋伯潜李和卿孟養直有審察之命",
        "id": "9a617953-76ed-4706-8019-5ab0ab060c79"
    },
    {
        "author": "趙蕃",
        "paragraphs": [
            "古寺荒凉客寓居，閉門百事付乘除。",
            "學知定力貧非病，詩見新功樂有餘。",
            "化鶴已空今已矣，騎鯨何處問何如。",
            "追懷存沒傷零落，底事秋來音訊疏。"
        ],
        "title": "觀賈元放書迹寄其弟季承",
        "id": "25c124f3-e2eb-4f1e-a200-d382a479c330"
    },
    {
        "author": "趙蕃",
        "paragraphs": [
            "御史曾追慶曆唐，有孫還是紹興湯。",
            "絕知驥騄難羈絆，故遣松筠試雪霜。",
            "如許人才豈終棄，要之日月本何傷。",
            "鬰孤臺上蘇仙句，多載寥寥無和章。"
        ],
        "title": "寄贈湯司諫二首  其一",
        "id": "ee19dd02-5e8f-4fc9-a2d0-e6d15835f93d"
    },
    {
        "author": "趙蕃",
        "paragraphs": [
            "自聞寬法離新州，日日江頭數過舟。",
            "學子尚知稱述作，君王寧不念謀猷。",
            "五車頗困十年讀，一見蘄勝萬戶侯。",
            "我亦東歸苦無日，待公行矣勿遲留。"
        ],
        "title": "寄贈湯司諫二首  其二",
        "id": "9067bcfb-1406-4530-b819-8aa44661a279"
    },
    {
        "author": "趙蕃",
        "paragraphs": [
            "白下初逢使廣軒，始披雲霧見青天。",
            "黄花紅葉蒙深賞，白髮青衫又十年。",
            "舉室尚爲湖外客，一身還上浙江船。",
            "蓴羹鱸鱠雖佳矣，不是東歸重惘然。"
        ],
        "title": "贈楊左司三首  其一",
        "id": "ef8cdb0d-fbe3-421a-a63e-1078059da7cf"
    },
    {
        "author": "趙蕃",
        "paragraphs": [
            "先生文力早騫騰，今代詞人盡服膺。",
            "已見陳詩歌上壽，更須作頌紀中興。",
            "敢如杜集高岑比，尚媿韓門籍湜朋。",
            "政爾周流不知屆，况于朝夕遂師承。"
        ],
        "title": "贈楊左司三首  其二",
        "id": "fb32582b-8251-49dd-b742-fbc2fb54e0e7"
    },
    {
        "author": "趙蕃",
        "paragraphs": [
            "有來聞說上封章，造膝言之外敢昌。",
            "但見詔除頻寵渥，是知明聖識忠良。",
            "都司萬事無不理，一語九州當致康。",
            "况此十年門下士，反從勾漏弔沉湘。"
        ],
        "title": "贈楊左司三首  其三",
        "id": "3c885f48-0734-48a7-b1b6-95a3b8e7bac7"
    },
    {
        "author": "趙蕃",
        "paragraphs": [
            "番禺城下牂牁水，亦復分流過此州。",
            "使節長瞻萬里外，尺書忽到五溪頭。",
            "酸寒應念卑堪說，奇勝聊云舊所遊。",
            "嶺海滯公猶未召，蠻荒著我更何尤。"
        ],
        "title": "寄林運使三首  其一",
        "id": "91d3a26a-cd73-474d-bc46-db312d6ccc22"
    },
    {
        "author": "趙蕃",
        "paragraphs": [
            "門第違離又一冬，素書寥闊便艱通。",
            "身隨回鴈辭湘水，官許騎馿看華峰。",
            "人笑半生躭落拓，自欣三徑著疏慵。",
            "顧慚囊粟無功受，勤動終年是老農。"
        ],
        "title": "寄林運使三首  其二",
        "id": "50cfdc0f-9f68-4d3e-b976-e1be81f111af"
    },
    {
        "author": "趙蕃",
        "paragraphs": [
            "憶昨登門誤取知，再焉猶復似當時。",
            "已容盡醉尊中酒，更辱頻詢別後詩。",
            "落落有懷那得寫，悠悠重見果何期。",
            "南山幸邇朝天路，準擬追隨竹馬兒。"
        ],
        "title": "寄林運使三首  其三",
        "id": "f7841af1-faed-492a-a11c-3541ff0ec766"
    },
    {
        "author": "趙蕃",
        "paragraphs": [
            "携詩十載舊登門，一見長思闕細論。",
            "豈憶猶蒙記名姓，故情仍許奉罍尊。",
            "臨分更俾傳家集，請事于今行嫡孫。",
            "儻有新聞幸無棄，素書無只報寒溫。"
        ],
        "title": "寄曾運使",
        "id": "afd23373-3d5d-45ab-abfb-4d36e81873e7"
    },
    {
        "author": "趙蕃",
        "paragraphs": [
            "鍾陵寂寞幾何年，公自茶山又一傳。",
            "萬里未能攀老鶴，晚風那復聽鳴蟬。",
            "乖離每覺如思古，流轉何知復拜前。",
            "賸欲相從還索去，候門稚子望歸韉。"
        ],
        "title": "別曾運使",
        "id": "e1c6af8f-e2d7-4ed5-84eb-cd5325877e30"
    },
    {
        "author": "趙蕃",
        "paragraphs": [
            "白社多年井逕荒，有孫還復以詩昌。",
            "此懷願識亦已久，茲日能來豈所望。",
            "萸後菊前霜錯落，地長家遠客凄凉。",
            "平生知己晦菴老，爲我談公遣座旁。"
        ],
        "title": "投徐運使",
        "id": "51aa3628-7b1e-4b9b-a7d0-a0c147abc107"
    },
    {
        "author": "趙蕃",
        "paragraphs": [
            "風聲富貴每多偏，造物于公獨俾全。",
            "笑我效顰忘露醜，不知學步返難前。",
            "侏儒自合奉囊粟，衛尉何曾直一錢。",
            "我地有饑能任耻，熟聞高義薄雲天。"
        ],
        "title": "別徐運使",
        "id": "2768f997-1c8b-4064-bf9b-58868c96242c"
    },
    {
        "author": "趙蕃",
        "paragraphs": [
            "日邊飛下詔黄新，大府潜藩屬老成。",
            "一代儒宗還北闕，十年法從對延英。",
            "從容定有回天力，咫尺重聞曳履聲。",
            "便覺兒童語音好，謝公今起慰蒼生。"
        ],
        "title": "程閣學知建寧府入對二首  其一",
        "id": "30c101c1-5085-465d-a5cf-8ba489bb38eb"
    },
    {
        "author": "趙蕃",
        "paragraphs": [
            "湖山十里芰荷香，穩送朝天一夜航。",
            "前席固應思見賈，留行政不待徵黄。",
            "懸知筆下三千字，小試囊中一二方。",
            "自笑侯芭今白首，彈冠何敢企王陽。"
        ],
        "title": "程閣學知建寧府入對二首  其二",
        "id": "9bda20aa-daa2-4540-810e-2e4f3cfa8395"
    },
    {
        "author": "趙蕃",
        "paragraphs": [
            "昨奉書題歲且更，每逢人士說先生。",
            "名高正倚斯文在，身屈不妨吾道行。",
            "天以蒼生付安石，孰能三徑老淵明。",
            "自憐留落端何幸，得向溪城一送迎。"
        ],
        "title": "送周禮侍赴召",
        "id": "245448a3-133e-44ba-bc88-b254a5e49eaf"
    },
    {
        "author": "趙蕃",
        "paragraphs": [
            "頻向清時課郡功，履聲長憶未央宮。",
            "祇言治行稱黄覇，果見朝廷徵弱翁。",
            "簡注豈惟陛下聖，讙謠還見庶民同。",
            "孰云故國非喬木，賜第行看又植桐。"
        ],
        "title": "送韓建寧赴召二首  其一",
        "id": "b705d952-f180-4cc8-9ac9-2a1bcfdaeb25"
    },
    {
        "author": "趙蕃",
        "paragraphs": [
            "憶公典選繼昌黎，是我學人行卷時。",
            "香火奉祠雖觖望，簿書棲邑尚淹期。",
            "長年敢有飄零恨，末路欣逢陶冶私。",
            "自度才能不堪舉，直思求地勉寒饑。"
        ],
        "title": "送韓建寧赴召二首  其二",
        "id": "9b76617f-d13f-42c2-92b6-ec7b8bcc8420"
    },
    {
        "author": "趙蕃",
        "paragraphs": [
            "擁節西來歲未更，提封畧已遍循行。",
            "洞庭青草絕餘寇，沅水武谿俱力耕。",
            "勿漫繡衣閒直指，正應天下急澄清。",
            "治平已召吳公去，材秀何人是賈生。"
        ],
        "tags": [
            "洞庭湖"
        ],
        "title": "送吳提刑赴召三首  其一",
        "id": "98d7e259-f79c-4ddc-8137-234f03eca74d"
    },
    {
        "author": "趙蕃",
        "paragraphs": [
            "連朝欲作送公詩，以頌懸知孰愈規。",
            "萬事要當明本末，一身切莫計安危。",
            "老農不過除荑稗，良葯安能棄朮芝。",
            "勿謂常談便輕鄙，獻言端自戒新奇。"
        ],
        "title": "送吳提刑赴召三首  其二",
        "id": "7105d0af-666a-4b39-8b80-7b1994365682"
    },
    {
        "author": "趙蕃",
        "paragraphs": [
            "只道邊城獄訟稀，那知亦有造空爲。",
            "不惟寬大難容止，正畏精明莫可欺。",
            "已矣榜敲成俗吏，懷哉香火奉湘祠。",
            "儻蒙一紙聞天奏，便是吹噓送上時。"
        ],
        "title": "送吳提刑赴召三首  其三",
        "id": "7a2d63cd-7bcb-4714-9ce0-011b5d6bbd95"
    },
    {
        "author": "趙蕃",
        "paragraphs": [
            "吾君日旰坐延英，寤寐得人成太平。",
            "常恐珍才在空谷，豈容舊德久專城。",
            "潁州便合爲丞相，渤海無庸拜水衡。",
            "今代吳公祇公是，自慚名謝洛陽生。"
        ],
        "title": "送王饒州赴召",
        "id": "10e0a8a3-1c82-4333-a759-38e77186f6d1"
    },
    {
        "author": "趙蕃",
        "paragraphs": [
            "南浦維舟初拜公，五谿隨牒限趨風。",
            "問途欲假移官見，傾聽讙聞召節東。",
            "不但朝陽徯鳴鳳，正思御史昔乘驄。",
            "我曹意見非黎庶，大庇要令天下同。"
        ],
        "title": "送京運使赴召二首  其一",
        "id": "9baab27b-c2a7-4b41-a421-026609a7c88d"
    },
    {
        "author": "趙蕃",
        "paragraphs": [
            "一官不恨落羈縻，正謂邊頭獄訟稀。",
            "但有膠膠還擾擾，略無是是與非非。",
            "詩書舊學渾忘却，夢寐衡祠放得歸。",
            "邂逅兩臺俱趣召，蓴鱸於此合知幾。"
        ],
        "title": "送京運使赴召二首  其二",
        "id": "33c6530e-eb46-4ae2-8852-9814ec2c6ef8"
    },
    {
        "author": "趙蕃",
        "paragraphs": [
            "邦人初喜兩橋成，詔旨還傳易鎮榮。",
            "千里溪山如有恨，一川風雨似增情。",
            "未應重畀臨凋郡，看即歸來侍邇英。",
            "平日空哦海山賦，便思懷謁問經行。"
        ],
        "title": "代成父送趙信州移知台州",
        "id": "dc476567-b74f-4aaa-8272-52c8f75f6eb6"
    },
    {
        "author": "趙蕃",
        "paragraphs": [
            "雨合園林水滿池，黄鸝無語鷺頻窺。",
            "哦吟終日大自好，黜陟與時殊不知。",
            "北海定欣真識面，阿連還喜伴成詩。",
            "自從諸老凋零後，此事于今更屬誰。"
        ],
        "title": "呈趙蘄州善扛",
        "id": "5e2c893b-6f05-4bc1-963c-fe7b4712c89a"
    },
    {
        "author": "趙蕃",
        "paragraphs": [
            "渺渺春江綠水波，客中送客倍愁多。",
            "一麾出守輸公去，三徑就荒如我何。",
            "暫爲淮人符剖竹，即歸漢殿橐持荷。",
            "異時治狀稱優最，十萬疲羸蒙拊摩。"
        ],
        "title": "送張真州大經",
        "id": "36e3b0d4-8482-4598-b793-ece52c33b5e7"
    },
    {
        "author": "趙蕃",
        "paragraphs": [
            "嶺近梅花開已多，水南梅事又如何。",
            "使君假日曾遊否，客子臨風空屢哦。",
            "好士何妨勤下榻，豐年那有拙催科。",
            "倦遊我亦懷三徑，何况傳聞政免苛。"
        ],
        "title": "寄林信州",
        "id": "8c54936c-b726-4995-93f3-2f1d10d1f85c"
    },
    {
        "author": "趙蕃",
        "paragraphs": [
            "赤縣權宜非昔時，近聞誰復古人爲。",
            "向來聲烈有如此，今日飛騰已似遲。",
            "鴈序相仍盡詞掖，虎城寧獨待瓜期。",
            "歸哉懷玉山邊路，準擬重看召節時。"
        ],
        "title": "送莫贛州",
        "id": "185136c4-69f9-48e5-ba4e-3631483dcce6"
    },
    {
        "author": "趙蕃",
        "paragraphs": [
            "往者枉書并賜詩，藹然高義見乎詞。",
            "襄陽耆舊今餘幾，海內風流更屬誰。",
            "早日有懷期見止，秋風於此得來思。",
            "顧雖願被林宗識，却恐人非詎辱知。"
        ],
        "title": "呈郭峽州二首  其一",
        "id": "8eee7abd-5271-4fea-a3d8-1efff17dcae6"
    },
    {
        "author": "趙蕃",
        "paragraphs": [
            "鄉來識面苦無因，今日升堂敘所親。",
            "豈愛瀟湘爲隠地，故嗟伊洛涴風塵。",
            "周程授受源流遠，廣受聲名物望均。",
            "詔旨已聞班郡紱，徵書看即動蒲輪。"
        ],
        "title": "呈郭峽州二首  其二",
        "id": "0adc315e-f11e-4162-92c7-a6ed7262b817"
    },
    {
        "author": "趙蕃",
        "paragraphs": [
            "一代詩盟孰主張，試探源委見深長。",
            "家聲甫里歸嚴瀨，句法茶山出豫章。",
            "千里寸心長炯炯，十年兩鬢漫蒼蒼。",
            "扁舟縱欲乘風去，可不一登君子堂。"
        ],
        "title": "呈陸嚴州二首  其一",
        "id": "a9aa2f0c-58da-40a9-84c4-bb95408c315d"
    },
    {
        "author": "趙蕃",
        "paragraphs": [
            "去年犯雪到嚴州，呵筆題詩曳履投。",
            "所恨决然成間闊，故茲復爾小遲留。",
            "精金美玉自有價，伯樂王良無即休。",
            "珠玉見褒猶美疢，葯須瞑眩疾方瘳。"
        ],
        "title": "呈陸嚴州二首  其二",
        "id": "c1800212-b4c8-4380-958d-99cb431eaee5"
    },
    {
        "author": "趙蕃",
        "paragraphs": [
            "稍將書札報黄堂，僅得官亭繫野航。",
            "文物願窺中秘直，風流曾識省曹郎。",
            "莫言長孺今閉閤，舊說葛豐能擊彊。",
            "未信吾州留得住，天書咫尺會徵黄。"
        ],
        "title": "呈莫信州障二首  其一",
        "id": "77105dc4-32ab-4fa1-8a12-5626fc3575b4"
    },
    {
        "author": "趙蕃",
        "paragraphs": [
            "公爲州牧我州民，敢敘當年半面親。",
            "故喜來歸逢稔歲，况於遊倦得閒身。",
            "無功良醖不可戀，仲叔豬肝猶累人。",
            "最是妻孥苦驚怪，奈何造請尚趨晨。"
        ],
        "title": "呈莫信州障二首  其二",
        "id": "d40849d9-c069-4fb5-a257-0cdbc776138c"
    },
    {
        "author": "趙蕃",
        "paragraphs": [
            "賸欲寄書兼寄詩，病餘殊覺不能支。",
            "西山南浦風前恨，皖水灊山天外思。",
            "四海舊知寧我識，百年深契舍公誰。",
            "自違門第秋重老，華髮蕭蕭異別時。"
        ],
        "title": "寄李舒州  其一",
        "id": "13561a52-39af-4b53-8618-dd22563831f2"
    },
    {
        "author": "趙蕃",
        "paragraphs": [
            "賸欲題詩詩不成，遣人空復附書行。",
            "言邊詎止寒溫事，紙上胡能底裏傾。",
            "以我向公深有託，知公于我未忘情。",
            "扶持未可言門戶，老大相看祇弟兄。"
        ],
        "title": "寄李舒州  其二",
        "id": "7443295a-f215-4a0d-8b9c-c3e69a1c0d55"
    },
    {
        "author": "趙蕃",
        "paragraphs": [
            "溪山杖策過山林，萬竹千梅可慰心。",
            "已悟濠魚真得計，未嫌郢曲謝知音。",
            "飛騰要路終無那，咫尺春風且細尋。",
            "詩自空青受山谷，到公探討益精深。"
        ],
        "title": "寄曾使君昭",
        "id": "5e46df0d-39ab-4767-9f66-8923642c1632"
    },
    {
        "author": "趙蕃",
        "paragraphs": [
            "博士湖邊初拜公，後來超化信常通。",
            "一官何意偶同隸，千里長懷幾望風。",
            "墨綬于今天下半，絃歌誰復古人中。",
            "雙魚敬遣問無恙，目極春江鴻墮空。"
        ],
        "title": "寄進賢令程可久",
        "id": "70a2c683-e154-45e3-8d88-2efcc8f3d167"
    },
    {
        "author": "趙蕃",
        "paragraphs": [
            "郢州清節著吾州，宜爾諸郎總好脩。",
            "過我山林忘僻陋，爲君雞黍乏淹留。",
            "結交群從非一日，欲話令人翻百憂。",
            "畫舸曾同李膺載，竹林仍並阮咸遊。"
        ],
        "title": "送周德望之參告太學",
        "id": "ecac85a2-0ce3-416b-9a2d-7096ae930f47"
    },
    {
        "author": "趙蕃",
        "paragraphs": [
            "古屋無多客掛包，占風政類鳥居巢。",
            "誰能故賦感不遇，亦莫空書廣絕交。",
            "開闔屢摇塵戶牡，戞磨時裊竹簷梢。",
            "南朝文物君家盛，聽我追隨學詠嘲。"
        ],
        "title": "呈何縣丞",
        "id": "c6c6f1e3-ed84-4c3b-b16b-2fbf79aa7ca3"
    },
    {
        "author": "趙蕃",
        "paragraphs": [
            "乃祖當年耐官職，遠孫今日振家聲。",
            "閉門已盡五車讀，補吏反爲千里行。",
            "丞不負君休自厭，詩能窮我竟何成。",
            "春風儘可寬役役，不用迴頭數去程。"
        ],
        "title": "送向如愚赴廬陵丞",
        "id": "70bde6f0-c7ca-4781-b5dd-1dd6dd6f14ca"
    },
    {
        "author": "趙蕃",
        "paragraphs": [
            "平生夢寐臨川郡，故在溪堂竹友齋。",
            "句法已看行世集，風聲猶得起人懷。",
            "有孫住著園依水，薄宦舊來松儼槐。",
            "縱是塵埃政衝突，可無一語道離乖。"
        ],
        "title": "呈謝資深縣丞源",
        "id": "b1fd35d9-44f8-4145-80ea-c06c5218d145"
    },
    {
        "author": "趙蕃",
        "paragraphs": [
            "愁陰頗覺助煩疴，別日回頭已似多。",
            "聯詩古亦有韓孟，共和今豈無羊何。",
            "踏青未晚歸來約，舉白何妨醉後歌。",
            "顧憚禮容成簡慢，願君貰我勿加訶。"
        ],
        "title": "懷張丞用多字韻兼屬明叔",
        "id": "0133fbdd-2e55-44e8-bc60-30c76aa1d96b"
    },
    {
        "author": "趙蕃",
        "paragraphs": [
            "又見秋風拉芰荷，也無官柳共婆娑。",
            "青山只作向來看，白髮自驚重到多。",
            "莫道予方有公事，須知地僻少經過。",
            "數公句刻雖無恙，題榜風流欠景坡。"
        ],
        "title": "過玉光呈吳丞",
        "id": "4717d9b9-ba6e-465d-8ff0-9391d855ac6b"
    },
    {
        "author": "趙蕃",
        "paragraphs": [
            "薌林再世企疎堂，不但私榮國有光。",
            "畢娶了知家法在，耐官爰自祖風長。",
            "眼明圖史猶年少，手種檜松今老蒼。",
            "父客同時亦同盛，成都卜宅匪它楊。"
        ],
        "title": "賀向伯元通判休致",
        "id": "c0511324-fe25-458e-a690-643311c1e881"
    },
    {
        "author": "趙蕃",
        "paragraphs": [
            "先君昔作濡須令，閭里所知清德高。",
            "末路我今慚世業，一門君乃冠辰髦。",
            "長公已有朝陽譽，夫子寧淹獨冷曹。",
            "頗念相從問疇昔，不堪歲月去滔滔。"
        ],
        "title": "贈王教授基仲",
        "id": "24b522a6-9250-4213-b419-4b186a27e7e2"
    },
    {
        "author": "趙蕃",
        "paragraphs": [
            "邂逅相逢索我詩，我詩何有鬢空絲。",
            "能聲故爾媿侯喜，到處其誰說項斯。",
            "肯約山行頻滯雨，預懷別後費相思。",
            "一官獨冷休形歎，斯會簿書都不知。"
        ],
        "title": "贈袁州王教授時會",
        "id": "bea0f835-03ed-4dba-a6aa-1a13d2f36a1d"
    },
    {
        "author": "趙蕃",
        "paragraphs": [
            "淚垢悲啼失母雛，可思營室共啣蕪。",
            "未能因事賦歸去，尚此折腰成走趨。",
            "豈謂微官堪顧藉，不難征路指虛無。",
            "重輕得喪吾知矣，莫待孔賓聞夜呼。"
        ],
        "title": "用韻寄孫推官二首  其一",
        "id": "b8515d45-917c-424b-9be8-a648e31914bc"
    },
    {
        "author": "趙蕃",
        "paragraphs": [
            "珍重章泉萬竹雛，護煩鄰里未應蕪。",
            "浮生固覺浮雲似，逝者難堪逝水趨。",
            "尚喜論詩有新益，幸逃閲士若旁無。",
            "君平未可山林去，儻欲赴盟其見呼。"
        ],
        "title": "用韻寄孫推官二首  其二",
        "id": "a036c12f-35c0-4928-82cd-77dcec14eeea"
    },
    {
        "author": "趙蕃",
        "paragraphs": [
            "回首江南千萬山，渺如霄漢邈難干。",
            "至前不見梅花朵，客裏何由老病寬。",
            "往日簿書如束濕，新來詩卷喜頻看。",
            "我衰才盡渾無奈，倚頼諸君爲發端。"
        ],
        "title": "蕃近有干字韻屬教授兄而知縣尉曹皆嘗用是韻相酬贈亦成一首奉呈並屬錄事今年未見梅花故及之",
        "id": "db1b3992-8870-47c7-9e28-345b08cbeb8b"
    },
    {
        "author": "趙蕃",
        "paragraphs": [
            "秋風比已凉如水，秋日還能熱似焚。",
            "驟對碧雲成突兀，忽看快雨灑繽紛。",
            "梧應留響中宵聽，菊爲韜香九日聞。",
            "排遣羈愁消底物，要君詩律張吾軍。"
        ],
        "title": "八月二十六日雨後呈沅陵教授",
        "id": "58792421-6190-4d8e-9d98-aa71ebcea790"
    },
    {
        "author": "趙蕃",
        "paragraphs": [
            "給事勳庸太史詩，凜然人物見家規。",
            "霜鬚同老豈無種，孝友深根真得師。",
            "治行所居皆可紀，人亡於此歎吾衰。",
            "舊聞有道碑無媿，今見雲孫無媿詞。"
        ],
        "title": "挽黄參議",
        "id": "3209ba41-0544-410d-ab65-b5193bd75bca"
    },
    {
        "author": "趙蕃",
        "paragraphs": [
            "堆勝題詩尚可懷，異時吳楚渺何哉。",
            "傳聞屢作南州佐，政自不妨三逕開。",
            "準擬歸舟成再見，驚嗟玉樹有新摧。",
            "要知盛德亡窮處，連璧光輝看後來。"
        ],
        "title": "挽朱通判",
        "id": "a882c248-fd71-4052-9c07-67f6e87ebb0f"
    },
    {
        "author": "趙蕃",
        "paragraphs": [
            "白鷺洲前堆勝樓，相望前後幾監州。",
            "枝梧合付陶謝手，嘯傲亦須嵇阮流。",
            "怪得江山還舊觀，只應欄檻有新脩。",
            "登臨媿我焉能賦，假日空成半日留。"
        ],
        "title": "題重脩堆勝樓",
        "id": "34f65165-a014-4db7-81f3-906447c60e5b"
    },
    {
        "author": "趙蕃",
        "paragraphs": [
            "一間茅屋數株梅，三徑頻成爲我開。",
            "賸有游蜂能掠蘂，寂無饑雀下行苔。",
            "長吟共惜頻驚落，久坐何妨晚始回。",
            "爲語清風莫輕掃，明朝更欲杖藜來。"
        ],
        "title": "元衡過邢園同廣聲終日坐於習堂梅樹之下得長句",
        "id": "3dc29a94-6631-48f1-9a79-f145cd25284a"
    },
    {
        "author": "趙蕃",
        "paragraphs": [
            "時序飛騰不貸人，相從還此賦迎春。",
            "祇言世態有凉燠，須信吾曹無故新。",
            "長句能同李白好，爲儒未許賈山醇。",
            "兩郎玉立仍難弟，誰道先生解久貧。"
        ],
        "title": "用老謝丈立春韻贈周文顯蕃與文顯以癸巳歲是日相識始有倡酬故及之",
        "id": "b4f7068e-465c-4f85-962a-ea4a2f443b70"
    },
    {
        "author": "趙蕃",
        "paragraphs": [
            "未說麥黄如病人，可堪梅落似殘春。",
            "休論北客驚相嘆，試問南公見一新。",
            "謂恐齊民罹癘疫，又言漢詔發深淳。",
            "從茲度日能無事，頻與傳詩慰此貧。"
        ],
        "title": "次韻簽判丈立春日長句",
        "id": "cdfc4410-39ef-413c-a6a9-126be934f9c0"
    },
    {
        "author": "趙蕃",
        "paragraphs": [
            "客罷蕭然欲閉關，竹陰梅影兩爛斑。",
            "溫風不捄詩寒相，老色聊須酒借顔。",
            "此味何妨君與共，流年莫待水西還。",
            "破春行樂胡爲始，快閣之餘有觀山。"
        ],
        "title": "是日招明叔飲明叔有詩次韻",
        "id": "31076818-b548-4caf-9090-661532f4c1c9"
    },
    {
        "author": "趙蕃",
        "paragraphs": [
            "卧聞急雨響林柯，想見江頭聲更多。",
            "兩日不來百憂集，一杯猶憶醉時歌。",
            "已孤柿栗霜天熟，其柰衣裘卒歲何。",
            "掾奉酸寒古云歎，治時還重力田科。"
        ],
        "title": "兩日不見在伯風雨中有懷因以簡之",
        "id": "482cd740-34ad-4cae-a5bd-55364b50699f"
    },
    {
        "author": "趙蕃",
        "paragraphs": [
            "秋旱連冬勢未平，何期小雨趁元正。",
            "休論忽忽生爲樂，且對欣欣木向榮。",
            "已分終身樂貧賤，自無岐路覓功名。",
            "獨於詩律存餘習，三日不談荆棘生。"
        ],
        "title": "初二日復雨偶成",
        "id": "c2554f24-a0b9-45f6-943a-f68f503cd79f"
    },
    {
        "author": "趙蕃",
        "paragraphs": [
            "帆來鳥去蘇州句，落木長江老杜詩。",
            "得意寫圖那辦此，驚人吐句或能之。",
            "長年役役愁肝腎，老態駸駸入鬢髭。",
            "寄謝樵夫與漁子，可憐日用不能知。"
        ],
        "tags": [
            "长江"
        ],
        "title": "十九日雨中",
        "id": "ac94ce7c-bf48-47e5-9d3d-0536cabd659f"
    },
    {
        "author": "趙蕃",
        "paragraphs": [
            "人言好雨知時節，紅白紛紛柰若何。",
            "田父相呼稻當種，園官語我菜添科。",
            "日長燕子自無事，渚漲桃花思汎波。",
            "寄謝同參二三老，未妨乘間數經過。"
        ],
        "title": "二月六日雨中簡諸君",
        "id": "8f38b79f-5dc5-4f66-8800-447351d4202a"
    },
    {
        "author": "趙蕃",
        "paragraphs": [
            "一日舒晴十日陰，春來時節更蕭森。",
            "徐行索句茅簷靜，孤坐焚香書屋深。",
            "少日饑寒真累己，莫年勳業已無心。",
            "先賢遺傳時披讀，頗怪山王在竹林。"
        ],
        "title": "雨陰未解成長句",
        "id": "48666d1b-d0c2-4f4f-9520-1eebfdd4ffae"
    },
    {
        "author": "趙蕃",
        "paragraphs": [
            "春天陰晴無定姿，陰雲未卷晴風吹。",
            "青山表見花顔色，綠竹增添鷺羽儀。",
            "郭外不知誰是主，眼中今日我題詩。",
            "人生何物非郵傳，敢謂吾廬不在茲。"
        ],
        "title": "初十日早立寺門作",
        "id": "24362a1b-d84d-4e08-9545-0d218fd12fa8"
    },
    {
        "author": "趙蕃",
        "paragraphs": [
            "晨起風寒又覺加，不知信復到何花。",
            "晴多且欲雨知節，雨久更思晴亦佳。",
            "寂寂蕙蘭菲賸馥，紛紛姚魏掃殘葩。",
            "故山政好不歸去，筍蕨登盤僧餽茶。"
        ],
        "title": "季春十有三日作",
        "id": "d830e798-5137-4b7d-8dc3-8af7aaf6b6a7"
    },
    {
        "author": "趙蕃",
        "paragraphs": [
            "正是春時病不聊，未嫌風雨送今朝。",
            "今年紅蘂明年在，此日繁陰後日凋。",
            "詩癖不除終作祟，鬢霜無種自能饒。",
            "平生吟友俱安在，寥落天涯不可招。"
        ],
        "title": "三月三十日",
        "id": "eb1e64b1-5d6a-409b-9559-30e350f761a6"
    },
    {
        "author": "趙蕃",
        "paragraphs": [
            "風不能清友病人，睡常忘起更疲神。",
            "世間自有寬凉處，胸次休懷偪仄嗔。",
            "腕倦不勝持羽扇，頭童端欲墊綸巾。",
            "歸歟舊隠連脩竹，幽鳥窺簷席有塵。"
        ],
        "title": "暑甚有懷山居",
        "id": "5646e601-1d29-47f7-93e5-dbfe87348e84"
    },
    {
        "author": "趙蕃",
        "paragraphs": [
            "傳得新詩字字驚，佛廊驟識病身輕。",
            "李邕昔已求工部，文舉今宜薦禰衡。",
            "祇道迷邦尚藍縷，試令吐氣即崢嶸。",
            "一官不作來南限，取友得交齊魯生。"
        ],
        "title": "呈歐陽伯威",
        "id": "b92de71b-6f48-436a-be62-43e7dcf757de"
    },
    {
        "author": "趙蕃",
        "paragraphs": [
            "夏雨凄凄曾過公，祇今端復是秋風。",
            "青青但保庭前竹，渺渺不悲江上楓。",
            "每憶誦詩頭且白，可期頻見頰猶紅。",
            "陶家九日明朝事，問訊菊籬開幾叢。"
        ],
        "title": "呈壽岡",
        "id": "5bd2a6ba-457c-4cb5-bef8-9f10ff4c9200"
    },
    {
        "author": "趙蕃",
        "paragraphs": [
            "澗落峯寒似往時，重陽面目許誰知。",
            "摇摇楓葉未全赤，草草菊花成後期。",
            "酒量稍增愁渴肺，詩材頓減費衰髭。",
            "一年節物財如此，太息空形老大悲。"
        ],
        "title": "九日",
        "id": "e03890aa-6d4b-41f2-8b75-cdb30e143ed5"
    },
    {
        "author": "趙蕃",
        "paragraphs": [
            "環城往往盡高峯，更欲登高底可同。",
            "馬祖自今成故實，龍山翻覺墮虛空。",
            "當公迭唱青霄上，政我孤吟返照中。",
            "要是不孤吹帽節，孰云真隔馬牛風。"
        ],
        "title": "九日遊馬祖巖",
        "id": "65074843-6b59-4c0e-8d1b-3d1287df0f59"
    },
    {
        "author": "趙蕃",
        "paragraphs": [
            "昨日重陽故作晴，今晨陰慘倍愁生。",
            "憑高已負登臨約，展卷空餘賦詠情。",
            "籬下菊香殊寂寞，瓶中桂影謾凄清。",
            "感今懷古無窮意，祇取村醪細細傾。"
        ],
        "title": "重陽後一日作",
        "id": "641306ed-3737-4121-881d-350e8576f86b"
    },
    {
        "author": "趙蕃",
        "paragraphs": [
            "今年至日還爲客，墮我侵尋老境中。",
            "照影不堪詩鬢禿，向人無復酒顔紅。",
            "石田茅屋鄉關異，官柳野梅時序同。",
            "試問一廛何所直，苦令飄泊困西東。"
        ],
        "title": "至日",
        "id": "7df2b18f-7123-40a9-9a0b-895359913d8f"
    },
    {
        "author": "趙蕃",
        "paragraphs": [
            "北風將雪晝成陰，冷屋閒窗偃卧深。",
            "百慮欲醒還皎皎，白頭高擁更岑岑。",
            "詩從嶺外來雙璧，書自江東得萬金。",
            "得友似斯真足慰，有兄如我竟何任。"
        ],
        "title": "閏十一月十一日病酒不能扶頭忽得成父弟書繼又得叔異季承和詩偶成長句會有便先寄叔異季承",
        "id": "02cfa3c7-8752-40c3-b96b-09f909a821ed"
    },
    {
        "author": "趙蕃",
        "paragraphs": [
            "西行險絕類中巴，東望悲凉底是家。",
            "渺渺春風限啼鴂，悠悠落日送歸鴉。",
            "室盈幼稚爲腰折，腹有詩書宜氣華。",
            "兩日不親顔色好，出門還恐滯泥沙。"
        ],
        "title": "酬在伯再用書事之韻",
        "id": "e6d0918a-3b40-4cf1-afa7-477b0ed52bd7"
    },
    {
        "author": "趙蕃",
        "paragraphs": [
            "長夜漫漫起飯牛，飛鳶跕跕墮炎州。",
            "是皆有命無悲感，孰若委心安去留。",
            "駿足豈嫌鑾輅苦，散才當逭斧斤搜。",
            "吾人故有交期在，出處何須終並遊。"
        ],
        "title": "酬湯莘夫用懷孫溫叟韻見貽",
        "id": "28e14de9-7e6c-4edf-8eeb-a119192ab841"
    },
    {
        "author": "趙蕃",
        "paragraphs": [
            "元祐于今幾故家，要尋遺事渺難涯。",
            "虛名可媿鐵爐冒，實美當知丙穴嘉。",
            "柱後惠文余故窘，伍符尺籍子無嗟。",
            "神仙也說多官府，何物蜂房亦趁衙。"
        ],
        "title": "子暢尉曹用贈沅陵韻作詩見示亦用韻奉酬",
        "id": "ac97a400-6aa5-499e-8a27-952bdf9d2280"
    },
    {
        "author": "趙蕃",
        "paragraphs": [
            "相望千里舊聞風，何意論交邂逅中。",
            "別去傷心念風雨，詩來滿眼眩青紅。",
            "通家契好君能記，末路飄零我亦同。",
            "江左名流數王謝，一時況有小安豐。"
        ],
        "title": "王原慶有詩寄謝丈簽判子暢尉曹具以見及次韻酬之",
        "id": "ac3d1455-5af4-45c5-ac01-cfe595a1a1b3"
    },
    {
        "author": "趙蕃",
        "paragraphs": [
            "幾思杖策禮金仙，聞道客來如貫船。",
            "政恐方成過溪送，不能容此對牀眠。",
            "愛公詩律真餘習，憐我宗門乏厚緣。",
            "願以伽佗示深旨，莫將麗藻鬭多篇。"
        ],
        "title": "昨見子暢尉曹與靈鷲長老年公用蕃船字韻唱酬佳什用韻呈年老",
        "id": "604de76e-7ccc-4793-9782-d04fe5eebe34"
    },
    {
        "author": "趙蕃",
        "paragraphs": [
            "漫道平生風馬牛，也能歷歷記吾州。",
            "相從大勝十年讀，肯過輕爲一飯留。",
            "氣合未知投分晚，腹虛終苦和詩搜。",
            "我方羈旅君當去，契闊何時重與遊。"
        ],
        "title": "莘夫再用前韻作詩謝余過其居復用韻答之  其一",
        "id": "93dd7081-f874-4bbc-84d3-e83e2e014eda"
    },
    {
        "author": "趙蕃",
        "paragraphs": [
            "鹽車驥服駕罷牛，政使斯人此佐州。",
            "大策本收經濟用，三年何有課程留。",
            "愛其義重雲天薄，憐我詩窮肺腑搜。",
            "子見懸知問何似，爲言歸决夢成遊。"
        ],
        "title": "莘夫再用前韻作詩謝余過其居復用韻答之  其二",
        "id": "2d2c1427-e1f4-4a38-902a-78dd115c98f6"
    },
    {
        "author": "趙蕃",
        "paragraphs": [
            "吾舅風流名海內，霜清月淡有梅詩。",
            "君曾一向蒸湘識，句裏懸應摸索知。",
            "邂逅已能成屢見，殷勤還辱問歸期。",
            "談間併爲諸兄謝，從此論交更不疑。"
        ],
        "title": "寄答曾無己見貽詩卷",
        "id": "37fc31ec-6da8-4204-9885-e14c019531dc"
    },
    {
        "author": "趙蕃",
        "paragraphs": [
            "畏寒終日卧窗陰，衰颯政如霜後林。",
            "勿謂官閒得廳冷，幾因詩至啟門深。",
            "酒才飲濕寧崇味，琴且無弦豈嗜音。",
            "政爾欲閒閒不得，和詩頻改又頻吟。"
        ],
        "title": "沅陵用在伯林字作詩見屬次韻答之",
        "id": "0075f5ff-376e-4a00-9182-bd4fcf3e90e9"
    },
    {
        "author": "趙蕃",
        "paragraphs": [
            "故里歸來跡轉浮，是身投老計何由。",
            "山中閲世松筠老，江上隨波雁鶩流。",
            "攬鬢不堪供潦倒，誦詩猶及問朋遊。",
            "西鄰徐孺今文伯，我爾俱當讓一頭。"
        ],
        "title": "季奕見蕃與審知唱酬近詩過辱枉贈用韻奉答",
        "id": "8ed0a6bf-bb24-45d6-8b33-fe66cfdb8729"
    },
    {
        "author": "趙蕃",
        "paragraphs": [
            "生氣千年藺與頗，生前杯酒事如何。",
            "誰令誤舍清江釣，政爾甘持絕徼戈。",
            "有句忽成能見憶，感君知我未加訶。",
            "晚風苦雜蟬鳴樹，不謂林鶑尚有歌。"
        ],
        "title": "湯莘夫用孫溫叟韻見寄次韻答之",
        "id": "d700cc1a-aa8f-4a5a-859b-abf326883c22"
    },
    {
        "author": "趙蕃",
        "paragraphs": [
            "春風吹雨雨還晴，晚日才昏昏復明。",
            "屋角乍聞烏鵲喜，林間又聽勃姑鳴。",
            "鷄豚已負鄰翁社，詩酒尚欣吾輩盟。",
            "笑我難忘澹生活，因君重憶舊風情。"
        ],
        "title": "再答曾元之",
        "id": "ad3aaaed-acb4-411a-a04f-c3954fdf14e5"
    },
    {
        "author": "趙蕃",
        "paragraphs": [
            "桑柘陰中數畝村，病多終日厭昏昏。",
            "忽傳寄我道間作，徑欲過君竹下門。",
            "坐看諸公上臺省，誰知陶令在田園。",
            "文章勳業元難並，未易輕爲得失論。"
        ],
        "title": "迂齋往葛水道中蚤起有詩見寄次韻答之",
        "id": "bb06c615-7a17-4107-8541-d765d304f4ae"
    },
    {
        "author": "趙蕃",
        "paragraphs": [
            "沅有茝兮澧有蘭，到今風物尚班班。",
            "有懷未覺千年遠，無力能追一字還。",
            "贈我詩何富風月，知君助不待江山。",
            "況聞方奏凌雲賦，寧復留繻待出關。"
        ],
        "title": "和答李季蓬因觀鄙語見贈",
        "id": "76405e54-9a77-4ab1-9d78-d4c1dd46a903"
    },
    {
        "author": "趙蕃",
        "paragraphs": [
            "蚌繇珠剖孰爲冤，鶴豈鳴臯且唳天。",
            "對策未居金馬上，夜書猶即短檠邊。",
            "子誠異嗜如昌歜，我媿沉痾非藕船。",
            "永好固知當有報，思眢才索不能篇。"
        ],
        "title": "贈韋德卿秀才",
        "id": "6efbf665-0790-43fd-acae-d582370fe87a"
    },
    {
        "author": "趙蕃",
        "paragraphs": [
            "詩成每輒肺肝愁，那與人充耳目謀。",
            "敢謂老懷千里志，故憐饑作四方遊。",
            "若人尚隠南山霧，老我合從春水鷗。",
            "舊契百年談未易，且言家共古揚州。"
        ],
        "title": "次韻酬答陳席慶伯見貽二首  其一",
        "id": "a894b6f7-9b85-415d-bf31-7e838c9726c2"
    },
    {
        "author": "趙蕃",
        "paragraphs": [
            "問君有賦敵相如，誰爲君王誦子虛。",
            "去歲別家今未返，有親須養得安居。",
            "附名願見先友記，宣布曾傳太史書。",
            "清燕倘思詢舊事，莫辭待詔久公車。"
        ],
        "title": "次韻酬答陳席慶伯見貽二首  其二",
        "id": "20de9a3f-c2b4-4fc0-b703-1e34ca1a55a6"
    },
    {
        "author": "趙蕃",
        "paragraphs": [
            "避兵俱落信州溪，爲客豈知湖外期。",
            "遠役不應因米屈，秋風政爾悵鱸時。",
            "故人已寄招魂作，吾子重歌隠士詩。",
            "回首天寒又霜雪，可教猿鶴苦凄悲。"
        ],
        "title": "次韻元衡憶上饒見示七言",
        "id": "37cfd48f-4b78-4b39-8f24-7e596054e030"
    },
    {
        "author": "趙蕃",
        "paragraphs": [
            "雲物荒荒苦未晴，客程慘慘易成驚。",
            "家貧縱乏淹留具，意合能忘賦咏情。",
            "底用飄然輕此去，未妨聊爾聽流行。",
            "年來已是乖離數，況復相逢俱老生。"
        ],
        "title": "玉汝行頗遽以詩留之",
        "id": "7c01c7e2-7d5f-4303-b596-42e88d9af294"
    },
    {
        "author": "趙蕃",
        "paragraphs": [
            "李暗桃春未是晚，可憐孤負海棠天。",
            "故應陶寫皆詩內，安得淋漓到酒邊。",
            "已辦經營求散吏，便思瀟灑泛江船。",
            "相思異日題詩句，遶屋扶疎陶令篇。"
        ],
        "title": "寄太和舊遊",
        "id": "bf157af4-822b-454a-bd5e-3a994187f9b9"
    },
    {
        "author": "趙蕃",
        "paragraphs": [
            "朝響疎疎不晻光，暮簷瀏瀏亦無長。",
            "胡然可救焦枯厄，政爾能成湔祓方。",
            "堆案文書小盤礴，並溪草樹一徜徉。",
            "君方問隠我思去，異日相望何有鄉。"
        ],
        "title": "秉文同成父問屋普圓過予而歸",
        "id": "95b65688-0ccd-4dd8-a189-7585fd489746"
    },
    {
        "author": "趙蕃",
        "paragraphs": [
            "幾從邢子問先友，相與談公口不空。",
            "治獄盡心無詭論，掛冠猶健有高風。",
            "崢嶸正爾尚豪氣，矍鑠未應閑是翁。",
            "兩月淹留見何晚，竹林松徑暫時同。"
        ],
        "title": "過陳莘叔尹因以贈之",
        "id": "ce434e9e-8e11-4bbd-8e04-6ac71d580e3b"
    },
    {
        "author": "趙蕃",
        "paragraphs": [
            "爲霜未就覺風繁，撥火成灰思晤言。",
            "立壁舊諳寧怲怲，孤燈垂上只昏昏。",
            "讖言已過一陽復，歸去可忘三徑存。",
            "趙孟孰云能貴賤，萬年端以勢依溫。"
        ],
        "title": "晚待明叔不至",
        "id": "7d2598c5-9876-43b6-af73-6ee0a2e8451c"
    },
    {
        "author": "趙蕃",
        "paragraphs": [
            "秋來瘧鬼不銷亡，令我兼旬病在牀。",
            "治藥頻成問良苦，易衣終日屢炎凉。",
            "但添物色增悲壯，那有功名憶慨慷。",
            "多謝故人來問疾，幾回宵度石爲梁。"
        ],
        "title": "王彥博徐審知頻來問疾口占示之",
        "id": "2c536f51-a583-4456-9499-72f62abb40d0"
    },
    {
        "author": "趙蕃",
        "paragraphs": [
            "鉛山假尉懷初識，祖印依僧憶屢過。",
            "看鏡余今歎斑白，束書君亦尚犇波。",
            "肯因艇子俱歸否，捫此空囊奈若何。",
            "好並千巖學詩去，侯門彈鋏爲悲歌。"
        ],
        "title": "邂逅徐應卿於都下要之同歸不可索詩因作",
        "id": "d89eefeb-529c-46d1-a310-ce08e3a47e48"
    },
    {
        "author": "趙蕃",
        "paragraphs": [
            "陰雲不肯放朝陽，霧雨真成作早霜。",
            "窗靜網絲縈棐几，壁疎蟲語撼藜牀。",
            "故人秦越自肥瘠，世事鶴鳬隨短長。",
            "病不銜觴惟覓句，不須吟詠轉凄凉。"
        ],
        "title": "偶書",
        "id": "da5cacb5-48c5-4f47-9dab-14c1f9515880"
    },
    {
        "author": "趙蕃",
        "paragraphs": [
            "南朝文士數徐陵，騎省流風篆法存。",
            "翰墨了知無異道，丹青今復見諸孫。",
            "規模要自胸中具，繩尺嫌於筆下論。",
            "太息藝成頭已白，誰能持使獻金門。"
        ],
        "title": "贈徐處士",
        "id": "e974c556-7997-4adf-8e52-1c0914767aa8"
    },
    {
        "author": "趙蕃",
        "paragraphs": [
            "忽聞獨奏鳳將雛，三歎遺音特未蕪。",
            "禁裏端宜奉朝事，幕中那得尚平趨。",
            "臨流置酒高人意，叩戶求詩俗士無。",
            "迨此何妨屢還往，可人況不費招呼。"
        ],
        "title": "蕃有詩謝蕭伯和見訪伯和和之節推丈見而同作謹用韻併呈教授丈宋衡兄",
        "id": "d908fe7b-adbd-4d9a-aba1-f373f974fcca"
    },
    {
        "author": "趙蕃",
        "paragraphs": [
            "木葉騷然雨到時，共眠僧榻各哦詩。",
            "推移忽已年時事，悵望相看天一涯。",
            "別後屢書渾未報，風前小立重相思。",
            "人生知復幾寒暑，一別長爲數載期。"
        ],
        "title": "夜憶欽止斯遠",
        "id": "98b91707-26e8-4416-90ba-1722e106ab9e"
    },
    {
        "author": "趙蕃",
        "paragraphs": [
            "春王正月附人書，踵報祠官賦遂初。",
            "到處頻成詢所寓，忽能爲說已謀居。",
            "蘇州舊日詩無敵，嚴瀨從來畫不如。",
            "東館輕舟雖若駛，可辭躡履到階除。"
        ],
        "title": "訪韋丈叔能於嚴州西溪門外",
        "id": "c5e70e76-386d-4380-bf29-46430d3b9add"
    },
    {
        "author": "趙蕃",
        "paragraphs": [
            "濁涇清渭本源分，寂寞安能亂糾紛。",
            "世黠只知錢使鬼，我癡但識穎呼君。",
            "乘時大駔千金射，望歲良農赤地耘。",
            "富貴要知定何物，五車何必爲渠勤。"
        ],
        "title": "示詹深父",
        "id": "e966e6b8-c8ad-43e0-800d-afa6e9b3443d"
    },
    {
        "author": "趙蕃",
        "paragraphs": [
            "春風著物已熙熙，枯木無心亦自知。",
            "徑欲殷勤辭故絮，却憐窘束欠新詩。",
            "老來政怯花經眼，遊倦翻成鳥遶枝。",
            "同病同憂有如子，更堪相對兩霜髭。"
        ],
        "title": "經旬不作詩示明叔",
        "id": "2aaeb8b2-2368-4cc1-879b-2c909647d669"
    },
    {
        "author": "趙蕃",
        "paragraphs": [
            "溪山風月兩相當，痼疾真成得祕方。",
            "往日同舟但饒信，祇今去路落湖湘。",
            "貧離親戚古所歎，歸去田園老未忘。",
            "試遣溪頭問酒價，掃沙聊得踞胡牀。"
        ],
        "title": "入夜應潭對岸作示成父",
        "id": "4f07c0e7-0183-4c00-ac00-04449c410847"
    },
    {
        "author": "趙蕃",
        "paragraphs": [
            "歎息無錢歸買山，駕言渺渺不知還。",
            "爲家百畝未爲泰，何事一生長苦慳。",
            "我漫參軍作蠻語，公能詩賦動江關。",
            "固窮似舅詩難敵，不待牀分上下間。"
        ],
        "title": "別約之舅",
        "id": "a1955bc1-a37a-4461-b35e-769417b2de69"
    },
    {
        "author": "趙蕃",
        "paragraphs": [
            "南省新陞弟子員，詔來郡國亦詳延。",
            "百年涵養期爲用，一日選掄非所先。",
            "珍重好營當暑服，丁寧休覓候潮船。",
            "故知同役皆親友，莫忘書來慰目前。"
        ],
        "title": "送成父弟赴補試兼屬同行親友",
        "id": "8488f9fa-87cb-482d-b05e-66a6a7f37ca9"
    },
    {
        "author": "趙蕃",
        "paragraphs": [
            "詔取咸知有定員，朋來爭欲副招延。",
            "揚眉欲競將誰與，見敵能輕孰子先。",
            "養志鄉時惟負米，薄遊今日蹔求船。",
            "男兒富貴須勤苦，笑我區區但眼前。"
        ],
        "title": "用送成父弟韻送周明甫赴補",
        "id": "38491eec-270c-4f88-97ec-ccc38ce5b753"
    },
    {
        "author": "趙蕃",
        "paragraphs": [
            "清時擇士豈充員，大闢賢關務遠延。",
            "一日擅場稱舉子，百年匡國是儒先。",
            "爲言行役加餐飯，仍祝濤江穩放船。",
            "意愜歸來期不晚，秋風觴酒大人前。"
        ],
        "title": "送孝顯彥博昆仲赴補仍用前韻",
        "id": "7e04bac5-1984-44cd-8ccf-ef514ef2fe53"
    },
    {
        "author": "趙蕃",
        "paragraphs": [
            "王都觀闕兩巍巍，遠道觀光亦已稀。",
            "當念功名方發軔，可辭塵土蹔侵衣。",
            "春風咫尺君得意，晚歲伶仃我欲歸。",
            "儻過南山語吾弟，尺書因冷倦重揮。"
        ],
        "title": "送張剛中赴省",
        "id": "a21bbbd1-9af9-437e-b1b3-f493e4ca8327"
    },
    {
        "author": "趙蕃",
        "paragraphs": [
            "歸我山中未一年，兩回題子送行篇。",
            "況今客路飛紅葉，不比春風啼杜鵑。",
            "東閣翹材嗟久闊，長沙夜席已喧傳。",
            "子行歷聘應兄問，併謝江東有二天。"
        ],
        "title": "又成父弟往餘干謁趙叔遂至池陽廬陵謁二周先生長句送行",
        "id": "85d32a37-e384-4005-a7a8-b791dd952c87"
    },
    {
        "author": "趙蕃",
        "paragraphs": [
            "曉尋仙尉向吳江，聞道乘舟警吠厖。",
            "漁具畫圖賒面覿，松陵酬倡阻心降。",
            "因人尚擬它時寄，共看無因絕境雙。",
            "二季一翁新作別，望君須遣候船窗。"
        ],
        "title": "過吳江訪尉曹李仲純不值代簡寄之",
        "id": "2cdc4bbf-b7db-485e-b9f8-c9b164a601f2"
    },
    {
        "author": "趙蕃",
        "paragraphs": [
            "經年不遇辰州使，忽喜黔陽信使通。",
            "縣尉已聞辭令尹，校官仍說困治中。",
            "可堪契闊漂流處，長憶追隨寂寞同。",
            "已是湖南更湖北，欲言風物怕愁公。"
        ],
        "title": "因送王亢宗便寄",
        "id": "b237da91-5e73-4aca-843a-295e19a6c97a"
    },
    {
        "author": "趙蕃",
        "paragraphs": [
            "走遍東南數十州，皇皇長媿食爲謀。",
            "閲人政爾亦多矣，有客可能如此不。",
            "歎我漫知耽句僻，如君真復是詩流。",
            "相逢頗恨夫何晚，華髮蕭蕭今滿頭。"
        ],
        "title": "贈王進之",
        "id": "234c8d47-fcf4-4894-b4df-be1ecff8024c"
    },
    {
        "author": "趙蕃",
        "paragraphs": [
            "頻年此地幾維舟，愧費主人雞黍留。",
            "祇道雙鳬已朝帝，那知一鶚尚遲秋。",
            "小能過我談不惡，重復別君空作憂。",
            "問訊東歸所經歷，但云巖石過丫頭。"
        ],
        "title": "贈別游子明",
        "id": "46582321-600e-4459-a530-4842355dacba"
    },
    {
        "author": "趙蕃",
        "paragraphs": [
            "大阮談詩數起予，爲言小阮最憐渠。",
            "客中邂逅能君識，天外飄零孰我如。",
            "家世要談京洛舊，古碑共閲漢唐餘。",
            "所期共剪西窗燭，却值移家方借車。"
        ],
        "title": "奉贈子冉議郎老兄",
        "id": "9c1e4fb0-efa5-43b5-84e9-70b27570b534"
    },
    {
        "author": "趙蕃",
        "paragraphs": [
            "江東何許上饒郡，置吏能淹謝法曹。",
            "與世相逢腰漫折，對山吟詠首頻搔。",
            "誰憐老去斗升祿，未博平生燈火勞。",
            "我自都城與君別，一官於此始青袍。"
        ],
        "title": "贈別謝茂直",
        "id": "8ad947e4-cef9-4410-a47e-e9d10d7ea4a7"
    },
    {
        "author": "趙蕃",
        "paragraphs": [
            "紹聖同年今幾家，汎然遊宦偶天涯。",
            "先因避賊來江左，身欠看山到永嘉。",
            "世祿相期會騰踏，束書寧復漫咨嗟。",
            "我今山色催歸意，君政黄紬穩聽衙。"
        ],
        "title": "贈沈沅陵",
        "id": "de41ae9d-fd09-4e5b-9d2b-e1288bfd6c85"
    },
    {
        "author": "趙蕃",
        "paragraphs": [
            "漫刺平生不妄投，不知我者謂何求。",
            "平生願作李君御，問事況聞他秩抽。",
            "驛舍夜凉陪麈尾，野田風晚從遨頭。",
            "可嗟鞅掌催成去，未盡登臨山水幽。"
        ],
        "title": "贈李子永泳",
        "id": "a1d3fdd8-a562-4700-9233-890aae920297"
    },
    {
        "author": "趙蕃",
        "paragraphs": [
            "使君何苦向宜州，應爲涪翁句法留。",
            "銅柱寧興跕鳶嘆，金華要遂牧羊求。",
            "壯時根本先培固，老去波瀾重卷收。",
            "我亦學詩窮未達，是中得處可聞否。"
        ],
        "title": "贈馬奉先二首值其已病竟不相識  其一",
        "id": "44dee886-fa78-4a40-a0a2-2a4404fc1bf9"
    },
    {
        "author": "趙蕃",
        "paragraphs": [
            "湘山湘水久經懷，近歲扁舟始一來。",
            "頗見留傳詩句寫，故勝摸索畫圖開。",
            "城南雖鬰平生志，冀北未空千里才。",
            "壯節曾聞趣除詔，辭官何乃尚徘徊。"
        ],
        "title": "贈馬奉先二首值其已病竟不相識  其二",
        "id": "21c27317-0d04-43ba-a68a-336c63bda489"
    },
    {
        "author": "趙蕃",
        "paragraphs": [
            "策蹇同來秋始高，肅霜於此背征袍。",
            "別離摇落誰入句，險阻艱難卒歲勞。",
            "好在梅花千雪樹，因思我友兩文豪。",
            "莫道凶年政艱食，徑須一醉辦糜醪。"
        ],
        "title": "溧陽別成父弟兼寄遠父秉文",
        "id": "0a86834e-fa7d-4b0d-9cea-5bef6cc2d778"
    },
    {
        "author": "趙蕃",
        "paragraphs": [
            "清江江上順風船，大軸持來得縱觀。",
            "幾對江山憶談笑，故懷書札欠平安。",
            "傳聞召節趣歸對，不信淮州勞跨鞍。",
            "我欲渡江因病返，豈期於此刺探漫。"
        ],
        "title": "溧陽邂逅胡安豐赴官送以二詩  其一",
        "id": "b13132a6-9d5f-4819-91c9-52b5d711ea6e"
    },
    {
        "author": "趙蕃",
        "paragraphs": [
            "丈人筆力老波瀾，平處猶能敵建安。",
            "蹔爲時清掌邊鑰，却來夜直上金鑾。",
            "悵儂三徑歸來引，翻作五溪行路難。",
            "邂逅一欣還別去，雪泥連日未全乾。"
        ],
        "title": "溧陽邂逅胡安豐赴官送以二詩  其二",
        "id": "4bc40c69-7f5e-49cc-8261-c9363d80c2b0"
    },
    {
        "author": "趙蕃",
        "paragraphs": [
            "歎息師門久不傳，葦間幾欲聽延緣。",
            "多君有意工文字，老我空能歷歲年。",
            "鵬鷃故知難一辨，夔蚿空復妄相憐。",
            "雖然亦可凄凉慰，祇恐賡篇別是篇。"
        ],
        "title": "鄧師契縣尉以沅陵韻作詩見貽次韻",
        "id": "f9e3f68f-ec87-4dab-8517-4e372a937068"
    },
    {
        "author": "趙蕃",
        "paragraphs": [
            "水有縈紆何自來，竹能森爽爲誰栽。",
            "山僧乞飯朝一出，幽子題詩日幾迴。",
            "故鶴未妨頻有客，騎馿正爾獨尋梅。",
            "得閒且盡幽居趣，顧我初無當世才。"
        ],
        "title": "十二月二十六日",
        "id": "3f9baddd-0538-4262-8b72-f80658fce371"
    },
    {
        "author": "趙蕃",
        "paragraphs": [
            "元日雖晴人日陰，梅花如積杏花深。",
            "未憂盈室無儲粟，且恃春風洗破衾。",
            "莫怪物華常草草，定緣老態日駸駸。",
            "不須憤泣卞和玉，何有矜誇季子金。"
        ],
        "title": "人日",
        "id": "af41dacd-c0c7-4772-96b3-e2912158cdc9"
    },
    {
        "author": "趙蕃",
        "paragraphs": [
            "人日雨連元日陰，杜陵時節已如今。",
            "苔迷草色閑多思，竹倚梅花瘦不禁。",
            "徵事還愆退之集，題詩漫有蜀州心。",
            "溪南有弟遥成隔，目斷蒼然暮色侵。"
        ],
        "title": "人日懷成父弟",
        "id": "031bbbf1-120a-4f36-b711-c15d8c8f0465"
    },
    {
        "author": "趙蕃",
        "paragraphs": [
            "客授袁州且二三，勝遊茲日始輿籃。",
            "僧殘尚保高低寺，跡古猶呼上下巖。",
            "不省眼中如昔否，可慙筆底欠窮探。",
            "平泉草木今金瀨，免郡還家未趁參。"
        ],
        "title": "同邢希聲遊化成巖",
        "id": "4d200f69-9367-4421-b039-b566db6d3109"
    },
    {
        "author": "趙蕃",
        "paragraphs": [
            "茅軒臨水自誰開，况有荼䕷玉作堆。",
            "佳節愁孤一百五，可人共約兩三杯。",
            "輕雷淡雨林間過，落日清風座上催。",
            "更喜經行遠城市，不妨杖屨晚方回。"
        ],
        "title": "寒食前一日伯永相約過陳氏茅軒蕃亦載酒共往與者常寧尉曹明叔伯和蕃賦詩",
        "id": "f47cfca2-6b8d-43e4-91aa-6ba3c0bdd88e"
    },
    {
        "author": "趙蕃",
        "paragraphs": [
            "病中曾覓扊扅炊，別後東西無自知。",
            "似說諸侯枉行卷，却從羣彥赴明時。",
            "相如定辱君王問，鄭老寧容爾汝期。",
            "幾欲寄書愁不達，偶因閒暇一酬詩。"
        ],
        "title": "袁州北崇勝寺二首  其一",
        "id": "cd1bc47d-ee32-4b38-bbdd-e3f1378a06a3"
    },
    {
        "author": "趙蕃",
        "paragraphs": [
            "故人貽我壁間詩，何處飄零負此期。",
            "蹭蹬我今慙薄宦，飛騰君合趁明時。",
            "雖然不用逢人說，老矣何庸覓世知。",
            "借問還家底爲計，兒能樵木婦能炊。"
        ],
        "title": "袁州北崇勝寺二首  其二",
        "id": "f50f3626-b7f9-4e5a-b595-064906efe4a3"
    },
    {
        "author": "趙蕃",
        "paragraphs": [
            "老屋支風政覺疎，況堪急雪墮空虛。",
            "黑甜頗念華胥去，白戰仍牽故事餘。",
            "雀噪還喑家立壁，鼠窺欲下粟無儲。",
            "江天快閣相縈带，曳履明朝不命車。"
        ],
        "title": "呈明叔且約詰朝過買江天閣",
        "id": "08dcf19e-ad95-466c-8783-a1643954d46d"
    },
    {
        "author": "趙蕃",
        "paragraphs": [
            "參軍出郭匪幽尋，使者移文播德音。",
            "石蒜榆皮那得飽，刀耕火種豈能任。",
            "義倉政爾因饑發，賑歷茲焉遣吏臨。",
            "比屋故知難戶曉，分行聊得盡吾心。"
        ],
        "title": "三月十七日以檄出行賑貸旬日而復反自州門至老竹自老竹至鵞口復回老竹由乾溪上入浦口汎舟以歸得詩十首  其一",
        "id": "32c397d3-d033-471e-91c3-a170fc8d92b4"
    },
    {
        "author": "趙蕃",
        "paragraphs": [
            "聞道高原尚苦乾，未妨平陸欲生湍。",
            "眼中乍見扶藜出，耳畔未嗟啼鳥讙。",
            "漢詔當知本寬大，豳詩政復著艱難。",
            "爾能粗得饑腸實，我亦安辭脚力酸。"
        ],
        "title": "三月十七日以檄出行賑貸旬日而復反自州門至老竹自老竹至鵞口復回老竹由乾溪上入浦口汎舟以歸得詩十首  其二",
        "id": "87f2191e-f279-427d-8831-82ec4aa05b84"
    },
    {
        "author": "趙蕃",
        "paragraphs": [
            "馬騣嶺下源初發，鵞口山前漸可舟。",
            "一百八盤誰謂險，二十四溪何自遊。",
            "深厲淺揭故數數，車煩馬殆真悠悠。",
            "惜哉當此方倥傯，不然亦足供夷猶。"
        ],
        "title": "三月十七日以檄出行賑貸旬日而復反自州門至老竹自老竹至鵞口復回老竹由乾溪上入浦口汎舟以歸得詩十首  其三",
        "id": "b1fbd162-c3d3-4024-8224-0a403d4eacbf"
    },
    {
        "author": "趙蕃",
        "paragraphs": [
            "大麥初齊積漸黄，青青小麥更連岡。",
            "去冬屢雪有如此，今歲一豐端可望。",
            "負籠不須嗟甚苦，腰鎌行且看爭忙。",
            "太倉紅腐憎泥土，亦復遥思餠餌香。"
        ],
        "title": "三月十七日以檄出行賑貸旬日而復反自州門至老竹自老竹至鵞口復回老竹由乾溪上入浦口汎舟以歸得詩十首  其四",
        "id": "da5789bf-e823-4a53-b6b4-54c2b56c1fae"
    },
    {
        "author": "趙蕃",
        "paragraphs": [
            "既雨得晴晴亦佳，筍輿終日度咿啞。",
            "蒙籠篁竹四三里，髣髴茅茨三五家。",
            "鄰舍相聞亦雞犬，田疇隨事有桑麻。",
            "居夷何陋慚君子，不爾辭官學種畬。"
        ],
        "title": "三月十七日以檄出行賑貸旬日而復反自州門至老竹自老竹至鵞口復回老竹由乾溪上入浦口汎舟以歸得詩十首  其五",
        "id": "c77317ed-99e5-47c4-a8a9-7e21e7dd29ee"
    },
    {
        "author": "趙蕃",
        "paragraphs": [
            "乾溪溪側彈子洞，薄暮過之聊且休。",
            "志欲山林成獨往，媿無名姓繼三遊。",
            "奇奇怪怪乏畫手，鑿鑿磷磷宜枕流。",
            "巖岫水泉真兩得，未容石井獨吾州。"
        ],
        "title": "三月十七日以檄出行賑貸旬日而復反自州門至老竹自老竹至鵞口復回老竹由乾溪上入浦口汎舟以歸得詩十首  其六",
        "id": "d1913f89-9b2a-44b7-9b73-d56e2dda8aac"
    },
    {
        "author": "趙蕃",
        "paragraphs": [
            "春今回首便天涯，留得芳英在物華。",
            "野色似雲閒放犢，樹陰如幄暗巢鴉。",
            "金錢滿地空心草，紫綺漫郊苦菜花。",
            "試考方言助多識，欲傳名字入詩家。"
        ],
        "title": "三月十七日以檄出行賑貸旬日而復反自州門至老竹自老竹至鵞口復回老竹由乾溪上入浦口汎舟以歸得詩十首  其七",
        "id": "2b937673-ab74-4862-be4f-4ee4f1bbe363"
    },
    {
        "author": "趙蕃",
        "paragraphs": [
            "浦口江頭艇子呼，有懷逸興恐成孤。",
            "非鬭郵傳憎塵土，自愛江山入畫圖。",
            "峯勢宛如神峻拔，瀑痕渾似筆濃枯。",
            "顧憐文力孱非敵，賸欲追摹忽已逋。"
        ],
        "title": "三月十七日以檄出行賑貸旬日而復反自州門至老竹自老竹至鵞口復回老竹由乾溪上入浦口汎舟以歸得詩十首  其八",
        "id": "3a0d72c6-6dcc-4535-aa0d-ad62accdd0e9"
    },
    {
        "author": "趙蕃",
        "paragraphs": [
            "晚日微風墜鏡平，中流直下縠紋生。",
            "煙雲點綴多新態，鷗鳥逢迎殆宿盟。",
            "聚落近於邊境接，村墟亦有戍樓橫。",
            "雖然王化初無外，接畛農桑畔不爭。"
        ],
        "title": "三月十七日以檄出行賑貸旬日而復反自州門至老竹自老竹至鵞口復回老竹由乾溪上入浦口汎舟以歸得詩十首  其九",
        "id": "5dfad92c-acc8-42f5-bc5e-2c07a2ba18ce"
    },
    {
        "author": "趙蕃",
        "paragraphs": [
            "世奇粵水與湘山，此地元居楚粵間。",
            "盡日覓詩終莫就，有時遊目不能還。",
            "驟來遥點雨初過，忽爾數峯雲自閒。",
            "遠碧近蒼元互映，淺青深綠更相關。"
        ],
        "title": "三月十七日以檄出行賑貸旬日而復反自州門至老竹自老竹至鵞口復回老竹由乾溪上入浦口汎舟以歸得詩十首  其一○",
        "id": "62519d2f-c56a-4cb6-8830-c649aee8830f"
    },
    {
        "author": "趙蕃",
        "paragraphs": [
            "勿云秋意漫生悲，可欠重陽一首詩。",
            "瘦馬嘶風紅葉樹，村帘沽酒菊花枝。",
            "壺觴徵逐紛皆是，人物風流眇莫追。",
            "獨立斜陽屢搔首，未妨烏帢鬢絲垂。"
        ],
        "title": "九日宜春道中",
        "id": "1871ee05-019a-4d14-ac43-5de2ce865330"
    },
    {
        "author": "趙蕃",
        "paragraphs": [
            "昨宵已辨雪中燈，今日晴來聊記曾。",
            "病骨可堪風似刮，衰眸自喜句如冰。",
            "鴈因就暖長爲客，魚爲逃寒返墜罾。",
            "北去南來勿渠嘆，身今淹泊歲還仍。"
        ],
        "title": "十二月一日因出小憩快閣而歸",
        "id": "7bb4b409-f46b-47a8-a8b4-8406a17bbd71"
    },
    {
        "author": "趙蕃",
        "paragraphs": [
            "往日蒼苔滿廢牆，祇今新綠漲芳塘。",
            "不唯新種荷成柄，更復添栽柳作行。",
            "墨客休題洛神賦，主人政念水仙王。",
            "倦遊拓落渾無此，伹擬攀搴學製裳。"
        ],
        "title": "賦辰州東園水鄉",
        "id": "663b6b66-a5e5-4637-82bb-41fa6a5fbfda"
    },
    {
        "author": "趙蕃",
        "paragraphs": [
            "霧裏看花喜未昏，竹園啼鳥愛頻言。",
            "土膏穉麥如爭長，水脉清流却變渾。",
            "負郭無如此山寺，携家更擬泛溪村。",
            "卜居苦欲規佳處，佳處都歸祇樹園。"
        ],
        "title": "早到超果寺示成父且約歸日携家來遊",
        "id": "9748d82e-a4e9-4f0e-9f82-dd2f16fe5540"
    },
    {
        "author": "趙蕃",
        "paragraphs": [
            "籃輿伊軋又前村，何許風來洗睡昏。",
            "木落盡還山面目，旱深窮見水根源。",
            "相逢負擔皆征利，難覓隠居躬灌園。",
            "歸路苦長行易倦，斷鴉殘月記松門。"
        ],
        "title": "歸途",
        "id": "43c5ff4e-d2f1-475a-b984-44cbb63bc5d9"
    },
    {
        "author": "趙蕃",
        "paragraphs": [
            "山川曾是避秦餘，何得真成畫不如。",
            "想象曾聞昔所賦，經行爲記我今初。",
            "欲知賦役無逃遁，看取耕桑映密疎。",
            "雨笠煙簑春正好，盍拋手板便從渠。"
        ],
        "title": "桃源道中用邢子中丈舊韻",
        "id": "e865cc18-88a4-4f14-9503-bb59e5ac6deb"
    },
    {
        "author": "趙蕃",
        "paragraphs": [
            "平生謾說江湖樂，小遇風濤意不任。",
            "頗眩雲山相俯仰，却憐水鳥恣浮沈。",
            "神遊險向冤魂語，笑傲强爲洛下吟。",
            "頼是初謀壯維楫，不然何地覓壺金。"
        ],
        "title": "昨日絕湖頗危追賦二詩  其一",
        "id": "3772c6de-fcd6-4132-9269-63f484b4dbc9"
    },
    {
        "author": "趙蕃",
        "paragraphs": [
            "鄱之爲險舊知名，盜奪漁侵恃以成。",
            "波靜宴安猶几席，風來洶湧甚戈兵。",
            "欲知舟楫洄沿趣，都在溪山表裏清。",
            "明日餘干又維纜，誦詩還是憶長城。"
        ],
        "title": "昨日絕湖頗危追賦二詩  其二",
        "id": "8e710a7c-2ab1-4352-a927-9fe076530bca"
    },
    {
        "author": "趙蕃",
        "paragraphs": [
            "五日陰霾鬭不開，步行湖觜看帆來。",
            "祇言命有窮年厄，豈料風能今日回。",
            "自是人心分順逆，枉於造物示嫌猜。",
            "篷窗縱雨無深掩，要見前山翠作堆。"
        ],
        "title": "既絕湖得順風頃刻已見弁山二首  其一",
        "id": "64c99b05-a3b3-47ea-b54d-eb58a6a531be"
    },
    {
        "author": "趙蕃",
        "paragraphs": [
            "幾向詩中覓弁峯，倦遊何意道茲從。",
            "欲搜短句五七字，却值浮雲千萬重。",
            "頗覺嘯歌隨趣得，不同應接向人慵。",
            "連朝苦厭浮家惡，今日翻思此地容。"
        ],
        "title": "既絕湖得順風頃刻已見弁山二首  其二",
        "id": "707bd764-3651-4676-957b-672fbcfcc048"
    },
    {
        "author": "趙蕃",
        "paragraphs": [
            "江行已屬北風權，此去寧憂上水船。",
            "卧聽招呼帆轉脚，起看飛濺水平舷。",
            "鷗乘逸氣沿仍泝，鴈怯驚吹斷復連。",
            "玄妙未窮天籟說，雄豪詩讀快哉篇。"
        ],
        "title": "二十三日使風",
        "id": "1464c84b-b2d0-4d6f-9a06-19aa3f3e3c62"
    },
    {
        "author": "趙蕃",
        "paragraphs": [
            "分携决意歸先我，邂逅尚留翻挽渠。",
            "已是常饑思稚子，更逾三月欠家書。",
            "歲云莫矣嗟何及，歸去來兮計莫如。",
            "壯志渡江思擊檝，老懷尋壑願巾車。"
        ],
        "title": "比與成父別謂先行矣及再至溧陽則猶未也留數日與之同歸用雪中懷家之韻",
        "id": "db409ff4-b6a6-4b3a-9d03-5b033788f7cd"
    },
    {
        "author": "趙蕃",
        "paragraphs": [
            "滕王閣上退之碑，徐孺祠中魯直詩。",
            "往客欠遊常繫夢，今行緣病復愆期。",
            "霜彫南浦短長柳，雲掩西山濃澹姿。",
            "落照有情增我恨，晚風無力度帆遲。"
        ],
        "tags": [
            "滕王阁"
        ],
        "title": "過南昌以病不入城縱望偶題",
        "id": "b514afa3-d9c5-4585-b312-44e8d713ba8f"
    },
    {
        "author": "趙蕃",
        "paragraphs": [
            "峽江江上曉乘風，人語雞聲宿霧中。",
            "自入江西此差勝，有如吾子乃無同。",
            "未憐終歲數行役，可料此生長困窮。",
            "獨是嗜詩餘習在，聳肩搔髮願求工。"
        ],
        "title": "峽江舟中懷徐審知",
        "id": "a1fbe097-523f-4fc8-a138-dee5b69161c0"
    },
    {
        "author": "趙蕃",
        "paragraphs": [
            "紅紫矜春一夢空，綠陰青子竟匆匆。",
            "那知黛色二千尺，況說蒼髯十八翁。",
            "萬卷讀書餘舊習，百年種德待成功。",
            "吾家相望牛鳴地，來往懸知亦許同。"
        ],
        "title": "寄題周氏園亭",
        "id": "94921140-5aec-4277-ae29-fb108c19154d"
    },
    {
        "author": "趙蕃",
        "paragraphs": [
            "嶄巖鬰鬰勢參天，下有幽幽百尺泉。",
            "淺汲寧容長蛙鮒，旱年端可洗蚳蝝。",
            "若人懷寶故如此，笑彼發蒙真易然。",
            "不但作詩能換骨，更知讀易已忘筌。"
        ],
        "title": "蒙齋",
        "id": "19db9d11-313b-4a98-9532-8824396b324a"
    },
    {
        "author": "趙蕃",
        "paragraphs": [
            "考槃何必澗之阿，喧寂由來無異科。",
            "筆下煙雲供點綴，胸中邱壑寄婆娑。",
            "清譚不負玉麈尾，白酒未孤金叵羅。",
            "試數王春才幾日，落梅將盡鳥聞歌。"
        ],
        "title": "題堪隠",
        "id": "76f2d7af-a904-4062-b2b6-6fa7f2338c3d"
    },
    {
        "author": "趙蕃",
        "paragraphs": [
            "展卷才披別後詩，倡余和汝媿猶遲。",
            "書來喚去有前約，力挽莫留聊後期。",
            "徵逐里閭平日事，飄零山水異時思。",
            "從師千里多君志，餬口四方憐我饑。"
        ],
        "title": "蕃歸自浙之十日斯還赴處州之約入城自此遂將從處州入關迤邐往謁朱晦菴先生興懷契闊乃成長句",
        "id": "30e1dd2f-d022-4b92-9f40-fdb8890d102d"
    },
    {
        "author": "趙蕃",
        "paragraphs": [
            "君住瀟湘作寓齋，賦歸仍與是齋偕。",
            "已知身世非真著，肯向功名怨寡諧。",
            "雨後更無雲在嶺，曉來那有月當階。",
            "幾思談妙從人去，人事胡爲苦好乖。"
        ],
        "title": "寄題周霍丘寓齋",
        "id": "3aaeca02-c432-4763-844d-97a436734c30"
    },
    {
        "author": "趙蕃",
        "paragraphs": [
            "度日無悰得養痾，不知春事已云多。",
            "桃花灼灼爲誰好，楊柳依依如恨何。",
            "曲折東西山展畫，抑揚高下鳥聞歌。",
            "是間有句彊能管，古淡如君莫我訶。"
        ],
        "title": "同張伯永出郊迓客倦歎之餘因以成詠",
        "id": "99b5a3fd-b742-4b58-b7e3-bf05f2d783d3"
    },
    {
        "author": "趙蕃",
        "paragraphs": [
            "漣川川上一書堂，岸缺籬崩徑亦荒。",
            "問訊主人空日日，自憐求友亦皇皇。",
            "豈期雪後能相過，不憚風前往送將。",
            "隴菜半蕪梅摘索，未妨小立更尋香。"
        ],
        "title": "周允升見臨已而步過其書堂二詩贈之  其一",
        "id": "03b58584-1031-4809-a043-f1012897c6f4"
    },
    {
        "author": "趙蕃",
        "paragraphs": [
            "問學知君有所從，未聞論事劇談鋒。",
            "滔滔元自濫觴水，凜凜定期寒歲松。",
            "不負師承經子厚，共於人物惜元龍。",
            "漣川川上書堂路，寧復斯人舊履蹤。"
        ],
        "title": "周允升見臨已而步過其書堂二詩贈之  其二",
        "id": "cbd7db28-4b44-44f0-9091-2f9acdc77e07"
    },
    {
        "author": "趙蕃",
        "paragraphs": [
            "茅屋啼雞日過中，小舟隨問曲能通。",
            "遥遥黄堰忽重到，落落白頭今一翁。",
            "別後每懷音問闊，見時還許笑言同。",
            "倡予和汝平生事，惆悵春風又起鴻。"
        ],
        "title": "訪孫子進子肅於黄堰",
        "id": "8cbe6c40-1fdb-4f04-a467-5fbdb4464ef1"
    },
    {
        "author": "趙蕃",
        "paragraphs": [
            "竹外青原久不看，書來賸喜報平安。",
            "脩筠流水故亦有，高士韻人良獨難。",
            "杜老不應棲錦里，謫仙終合見金鑾。",
            "茲亭便與圖經載，何況製名繇孟韓。"
        ],
        "title": "劉伯山書來云有施主爲造一亭劉子澄名曰竹溪索詩爲賦二首  其一",
        "id": "13014b03-edf2-4f85-89cf-538259d60c97"
    },
    {
        "author": "趙蕃",
        "paragraphs": [
            "今人那有郗嘉賓，爲子經營茅棟新。",
            "可待絃歌資廼具，詎須出郭始離塵。",
            "舊詩頗願窮岡割，後約要容王翰鄰。",
            "更喚能詩子歐子，不因對月自三人。"
        ],
        "title": "劉伯山書來云有施主爲造一亭劉子澄名曰竹溪索詩爲賦二首  其二",
        "id": "540a0642-9671-4928-8f54-3fba30e28346"
    },
    {
        "author": "趙蕃",
        "paragraphs": [
            "一棹夷猶石壁來，寺門雜樹向溪開。",
            "七言粗可供詩本，十幅誰能致襪材。",
            "想見高情澹雲水，未嗟陳迹掩莓苔。",
            "倦遊到處渾如昔，欲住還成破雨回。"
        ],
        "title": "遊石壁寺懷禪月",
        "id": "e72fa261-0037-404c-8905-c1db7a56e386"
    },
    {
        "author": "趙蕃",
        "paragraphs": [
            "白雲故遶青原寺，青竹深藏白鷺洲。",
            "物外未能窮往迹，眼中欣復對詩流。",
            "功名邂逅何嗟晚，歲月侵尋直漫遒。",
            "擬盡崎嶇仍窈窕，幾時扶策更挐舟。"
        ],
        "title": "登愚卿無盡藏再用韻呈愚卿",
        "id": "5a3b6294-9875-4a81-b63e-7d7d49647e40"
    },
    {
        "author": "趙蕃",
        "paragraphs": [
            "故知寒食住爲佳，可奈携家更憶家。",
            "憂樂相尋定何種，死生如夢本無涯。",
            "節中天色少來舊，詩裏風光別去嗟。",
            "李逕桃蹊事雖退，柳行因雨未拋花。"
        ],
        "title": "宜春縣齋寒食日作",
        "id": "6200eba2-3b36-4cc9-a80e-095f42d48d88"
    },
    {
        "author": "趙蕃",
        "paragraphs": [
            "讖言雨作風當正，得雨喜如遭旱時。",
            "枕藉無嗔雜簑笠，跧藏不異庇茅茨。",
            "近看楊柳大垂手，遠對雲山圖入眉。",
            "日暮橫流難共濟，明當安穩遂東之。"
        ],
        "title": "三月初二日雨人以爲風止之祥",
        "id": "2bfee958-2df9-43b9-be54-9d5fc36f047f"
    },
    {
        "author": "趙蕃",
        "paragraphs": [
            "乍驚風色掃羣陰，旋見朝光上遠林。",
            "李徑桃蹊愁欲寂，麥畦桑畝秀何深。",
            "未云晨出因迎客，自喜山行不廢吟。",
            "春晚得晴如此少，寄聲鳩輩且停音。"
        ],
        "title": "三月十六日郊行",
        "id": "2b526bdc-9a98-4b23-b2fd-a693c0891cba"
    },
    {
        "author": "趙蕃",
        "paragraphs": [
            "人道朝霞不出門，今朝失喜見晴暾。",
            "長林未減霜前翠，疊巘全收雨後昏。",
            "兀兀不知爲底日，悠悠又復度前村。",
            "眼明見此壁間句，回憶東江數過村。"
        ],
        "title": "宿柞樹下見趙行之所題詩",
        "id": "b16579bf-6992-403e-833e-88e9a710a35f"
    },
    {
        "author": "趙蕃",
        "paragraphs": [
            "不奉書題遂一年，書猶斷絕况詩傳。",
            "興來亦復吟哦否，讀罷何當疾痼痊。",
            "慷慨初無伏波志，憂愁枉類屈原遷。",
            "使來覓我當何處，水出牂牁若箇邊。"
        ],
        "title": "寄克齋舅氏",
        "id": "7a3afe23-376a-4c82-9560-7fdbf890301c"
    },
    {
        "author": "趙蕃",
        "paragraphs": [
            "離騷皎皎在湖湘，冀北茫茫失乘黄。",
            "徒手豈能探虎穴，敝車安得繞羊腸。",
            "外家文律况吾祖，有作歲時常一囊。",
            "天遣南來端有意，要須健筆寫秋光。"
        ],
        "title": "次韻晁大舅祖子應",
        "id": "3c6dfbc7-d911-47b8-8d18-0e51bcfbf31f"
    }
]