[
    {
        "author": "陈棣",
        "paragraphs": [
            "料峭轻寒春寂寥，雨余庭竹静萧萧。",
            "一池芳草翠欲合，数点残梅雪未消。",
            "寸步思君成瘦悴，片文怡我足欢谣。",
            "相过政恐还惊座，恶客从来不待招。"
        ],
        "title": "次韵陈公藻局中即事时推排物力不得往来",
        "id": "f5c9f29c-ae36-47fa-8a10-c4c8773e2ead"
    },
    {
        "author": "陈棣",
        "paragraphs": [
            "激水聊充一笑嬉，扁舟西子想当时。",
            "应怜波底无双鲤，直恐樽前有鸒斯。",
            "笑我独将愁酝酿，闻君长苦酒禁持。",
            "山中异日寻遗事，徒见吾家伯仲诗。"
        ],
        "title": "次韵几道玉泉小集时公藻以病仆以沿檄不与",
        "id": "17e73be9-7c48-40f3-805d-84f1baa04456"
    },
    {
        "author": "陈棣",
        "paragraphs": [
            "冠佩追随倏半生，每怜萧艾倚兰英。",
            "开怀共醉酒贤圣，得句宁论诗父兄。",
            "天赋君才行有用，人言我拙坐无成。",
            "登坛已拜风骚将，谁敢区区踵孟明。"
        ],
        "title": "诸公见和次韵呈郑舜举国录瑞伯仙尉  其一",
        "id": "e7fd7a84-82f6-4899-a284-9767ad828a0f"
    },
    {
        "author": "陈棣",
        "paragraphs": [
            "家声赫奕继更生，草圣纵横乱伯英。",
            "邺下文章惟七子，颍川人士有诸兄。",
            "新诗写物无余态，硬语盘空若混成。",
            "吏隠一官聊戏剧，他时勋业看承明。"
        ],
        "title": "诸公见和次韵呈郑舜举国录瑞伯仙尉  其二",
        "id": "51d4fe8d-5ef7-4459-b99a-81dc914ba112"
    },
    {
        "author": "陈棣",
        "paragraphs": [
            "碧玉双簪两髻丫，满怀春恨正萌芽。",
            "停桡空对无情水，倚槛谁邻解语花。",
            "蚤与幽闺深领畧，毋令狂客浪矜夸。",
            "须知三昧非凡手，北苑知名第一家。"
        ],
        "title": "用韵戏赵贯道买妾并呈郑舜举王有之二丈",
        "id": "a86b9432-d844-49b6-a2aa-d05f240f2c24"
    },
    {
        "author": "陈棣",
        "paragraphs": [
            "河阳桃李未成阴，已觉栽培用意深。",
            "病起暂同中酒味，诗来还有惜花心。",
            "养全浩气虹千丈，瘦减清标玉一寻。",
            "春待吾侪共行乐，莫言无暇倦登临。"
        ],
        "title": "次韵鲁尧卿病起  其一",
        "id": "ec0b6958-c632-457b-b0ef-88280117eed3"
    },
    {
        "author": "陈棣",
        "paragraphs": [
            "一区聊寄古墙阴，灯火萧条语夜深。",
            "强对简编聊适意，欲参佛祖问安心。",
            "青衫有约还轻别，白发无期苦见寻。",
            "咫尺佳时修禊事，兰亭老笔为君临。"
        ],
        "title": "次韵鲁尧卿病起  其二",
        "id": "1d40a8f7-261c-4667-9c47-caf9d95f264e"
    },
    {
        "author": "陈棣",
        "paragraphs": [
            "国论盈庭正尚同，唯公英畧与天通。",
            "一丝不断千钧重，九鼎重安万世功。",
            "独见夐超流俗外，先机端在笑谈中。",
            "际高极厚知难报，愿辅熙朝到不穷。"
        ],
        "title": "代上时相生辰  其一",
        "id": "60fbcf4a-60c0-4f40-8893-97f341755307"
    },
    {
        "author": "陈棣",
        "paragraphs": [
            "中兴事业耀无前，明圣相逢运半千。",
            "尽纳有生归礼乐，全提鸿化入陶甄。",
            "八风自转成天籁，五纬更调祚有年。",
            "体物形容劳颂笔，浪云无象岂其然。"
        ],
        "title": "代上时相生辰  其二",
        "id": "824fc780-550c-49fc-9797-bb4927ed4293"
    },
    {
        "author": "陈棣",
        "paragraphs": [
            "春光先向陇梅归，正值崧神降岳时。",
            "孕秀直疑天地相，输忠唯许冕旒知。",
            "八珍锡燕宫厨送，百两传宣使驿驰。",
            "盛事逖闻千载後，鲁公彩服效儿嬉。"
        ],
        "title": "代上时相生辰  其三",
        "id": "57e9aa31-a617-4ea9-9574-e6e2d68a3dee"
    },
    {
        "author": "陈棣",
        "paragraphs": [
            "武定文明过十秋，光芒无复见旄头。",
            "身更万变心方壮，位极千官宠更优。",
            "贺厦阻趋丞相合，分符假守子陵州。",
            "长生不老何须祝，元是丹台第一流。"
        ],
        "title": "代上时相生辰  其四",
        "id": "675ec05e-fd65-450f-8068-ce9808e462e0"
    },
    {
        "author": "陈棣",
        "paragraphs": [
            "天眷中兴瑞玉麟，果闻崧岳为生申。",
            "逢迎圣主千年运，领畧东君五日春。",
            "济世丰功铭鼎鼐，传家清德冠簪绅。",
            "仙风道骨应难老，曾向瑶宫侍帝宸。"
        ],
        "title": "钱使君知原生辰  其一",
        "id": "2f3be04c-3078-4d22-8b50-eccbf8bc9a51"
    },
    {
        "author": "陈棣",
        "paragraphs": [
            "十载幽居安绿野，一麾出守拥朱轓。",
            "华堂不听红儿唱，凈几唯闻黄奶言。",
            "庭下芝兰方鼎盛，胸中梨枣已长存。",
            "梅花欲报和羹信，故遣清香到寿樽。"
        ],
        "title": "钱使君知原生辰  其二",
        "id": "c25301b3-1512-42b2-a7a7-bd9ff9275a3d"
    },
    {
        "author": "陈棣",
        "paragraphs": [
            "破晓霜晴快活天，少微光彩焕台躔。",
            "来从紫府飞仙窟，生作皇家间世贤。",
            "勋业定应铭鼎鼐，仪容端合珥貂蝉。",
            "外家旧事今重覩，又致升平五百年。"
        ],
        "title": "上梁尚书生辰  其一",
        "id": "213750ee-5811-442f-acc3-581f62e333c0"
    },
    {
        "author": "陈棣",
        "paragraphs": [
            "一麾卧治镇江边，芳草还应梦惠连。",
            "十载从班联玉笋，六城课最用蒲鞭。",
            "依刘曾识尚书履，借寇难私刺史天。",
            "共徯公归缘底事，嗷嗷四海望陶甄。"
        ],
        "title": "上梁尚书生辰  其二",
        "id": "dfb7111f-4f0f-423a-9eb9-cad3c5832c5e"
    },
    {
        "author": "陈棣",
        "paragraphs": [
            "上苑春光一夜回，和羹消息报江梅。",
            "促装旧事追曹相，折桂新荣付老莱。",
            "千里颂声形鼓吹，万家和气入樽罍。",
            "明年此日趋黄阁，待看传宣押赐来。"
        ],
        "title": "上梁尚书生辰  其三",
        "id": "6c65f75d-f2c5-4af1-9af3-ffad8b96bc60"
    },
    {
        "author": "陈棣",
        "paragraphs": [
            "协气盘空兆吉祥，挺生英杰辅明昌。",
            "依乘圣际风云久，游戏人间日月长。",
            "落落词华天黼黻，堂堂仪榘国辉光。",
            "烟桡破浪来何事，敬为宗盟一瓣香。"
        ],
        "title": "陈镇江生辰  其一",
        "id": "e28bf4a3-1897-43ee-8800-4f9db4c8ea91"
    },
    {
        "author": "陈棣",
        "paragraphs": [
            "力致功名上要途，忠嘉屡奉玉音俞。",
            "持荷久侍甘泉橐，剖竹仍分刺史符。",
            "抚字雅闻闲燕寝，经纶先已定规模。",
            "久虚左辖宁无谓，天子畴庸正用儒。"
        ],
        "title": "陈镇江生辰  其二",
        "id": "a3747cb2-ee5a-419d-92e8-7482056e6e3f"
    },
    {
        "author": "陈棣",
        "paragraphs": [
            "着物熏然一气和，温温眉宇得春多。",
            "腰黄眼赤浑闲事，柳绿花红奈乐何。",
            "旧事几经铜狄话，佳词惯听雪儿歌。",
            "一杯何以为公寿，愿借长江万里波。"
        ],
        "tags": [
            "长江"
        ],
        "title": "陈镇江生辰  其三",
        "id": "694b1df7-eb10-490e-929e-21282af59daf"
    },
    {
        "author": "陈棣",
        "paragraphs": [
            "剪彩漫添怀抱恶，簪花空映鬓毛秋。",
            "流年旧事陈刍狗，佳节新春报土牛。",
            "里社浮沉贫可忍，身名坎壈老宜休。",
            "天高难问平生意，已矣冥心任去留。"
        ],
        "title": "立春日有感",
        "id": "9c239cb9-2651-4263-b4bc-efed425dd140"
    },
    {
        "author": "陈棣",
        "paragraphs": [
            "年来慵堕畏多愁，怕见羣才得意秋。",
            "题柱敢期乘驷马，隠鄽端欲舍蜗牛。",
            "既成春服聊歌咏，拟赋闲情且罢休。",
            "漫道无心关节物，杖藜时为好山留。"
        ],
        "title": "王有之见和复用韵二首  其一",
        "id": "560eeeda-b4ee-4b3c-9958-9455521b3fae"
    },
    {
        "author": "陈棣",
        "paragraphs": [
            "小雨冥冥暗市楼，无聊一日似三秋。",
            "穷愁顾我堆千斛，健笔期君回万牛。",
            "语怪未应书咄咄，身闲底用赋休休。",
            "晓来春到西窗外，唤梦一声黄栗留。"
        ],
        "title": "王有之见和复用韵二首  其二",
        "id": "4dc13b23-a322-4edd-b023-5d04591ae970"
    },
    {
        "author": "陈棣",
        "paragraphs": [
            "莫将好语趁时名，宝唾联篇得我惊。",
            "酬唱蜂腰徒自苦，弃捐鹤膝太无情。",
            "故人何止十年别，上座曾同千里行。",
            "散策寻幽江上路，何时归践白鸥盟。"
        ],
        "title": "高师鲁以诗求鹤膝杖且有诗坛寻盟之语戏次其韵  其一",
        "id": "aaf6e6e0-2b00-43d7-95aa-1d414bec9efd"
    },
    {
        "author": "陈棣",
        "paragraphs": [
            "荣枯宠辱尽强名，老去无堪只自惊。",
            "尤物端能乱人意，粗官安得有诗情。",
            "暂凭竹杖聊相嚯，敢对金樽畧放行。",
            "果向诗坛寻旧约，心如江水不须盟。"
        ],
        "title": "高师鲁以诗求鹤膝杖且有诗坛寻盟之语戏次其韵  其二",
        "id": "b2b9ee12-c34d-4c52-b159-a02dd96fc063"
    },
    {
        "author": "陈棣",
        "paragraphs": [
            "晼晚春归婺女城，轻阴浅绿绕长亭。",
            "禽声劝客年年恨，草色随人处处青。",
            "为米未容陶令去，餔糟敢笑屈原醒。",
            "诗成错莫浑无事，满院杨花昼掩扃。"
        ],
        "title": "客舍春晚",
        "id": "67351ee6-43a8-4651-b05d-7954a4b5fe09"
    },
    {
        "author": "陈棣",
        "paragraphs": [
            "花梢踈雨下巫阳，酒面新鹅拂嫩黄。",
            "老去光阴春苦短，闲中气味日偏长。",
            "方塘水满丙鳞跃，故垒泥空乙羽忙。",
            "剩作篇章酬节物，忍令相背去堂堂。"
        ],
        "title": "又次韵冯文度春晚二首  其一",
        "id": "bcf06351-c93a-4eac-91a8-f849c04ba7cb"
    },
    {
        "author": "陈棣",
        "paragraphs": [
            "春到穷檐分外和，典衣日日饮无何。",
            "未陪蜡屐寻幽乐，已觉诗囊得句多。",
            "颇喜醉乡无畔岸，从教平地有风波。",
            "脱巾露顶君休问，倦客尘冠底用峨。"
        ],
        "title": "又次韵冯文度春晚二首  其二",
        "id": "093b732a-11b7-4acf-b9c3-ee6b80c79f11"
    },
    {
        "author": "陈棣",
        "paragraphs": [
            "湖漾晴波万叠秋，山攒远翠两眉愁。",
            "一川暝色烟欹柳，千里寒光月满洲。",
            "直恐断堤横北固，定知绝景冠东州。",
            "尘缨欲濯沧浪水，愧见沙头双白鸥。"
        ],
        "title": "题义乌县绣川驿",
        "id": "a08e4f5c-4e53-4789-911f-966addc38ad0"
    },
    {
        "author": "陈棣",
        "paragraphs": [
            "霜林病叶日凋残，更觉平芜眼界宽。",
            "天外碧云山共远，阶前明月水争寒。",
            "愔愔夜气侵肌骨，戢戢诗愁入肺肝。",
            "欲去自怜心未惬，为君满意更重看。"
        ],
        "title": "再过绣川驿",
        "id": "7851b9b6-b2ab-4eb4-bb22-5a851146e84c"
    },
    {
        "author": "陈棣",
        "paragraphs": [
            "小雨凄风酿早寒，行厨萧索酒壶干。",
            "抄书时自嗫嚅语，把菊谁同仔细看。",
            "收拾梦魂归枕上，扫除愁思寄毫端。",
            "家山只在一帆外，望隔烟峦漫倚栏。"
        ],
        "title": "永嘉旅中",
        "id": "e7bed47d-d6b3-4cff-9a38-6d0a94dec749"
    },
    {
        "author": "陈棣",
        "paragraphs": [
            "火云烧天天为高，畏日烁地地欲焦。",
            "舴艋浮江线溜涩，招提税鞅烦襟消。",
            "风声聒聒闹山阙，雨脚霏霏转树腰。",
            "猛省奔驰竟何事，此心宁不愧渔樵。"
        ],
        "title": "盛暑宿集福院晚风雨大作",
        "id": "bc801732-ffe8-431d-8f38-b363dbce8be2"
    },
    {
        "author": "陈棣",
        "paragraphs": [
            "惊风急雪不胜寒，苇索桃符岁事残。",
            "里巷杯盘喧半夜，儿童灯火守更阑。",
            "年催老色归须鬓，诗引穷愁入肺肝。",
            "无复斑衣颂椒栢，只将泪血洒毫端。"
        ],
        "title": "甲子岁除一夕梦与先子论诗有云未能免俗犹听谶无计为生只送穷此吾顷年诗也汝亦得之否某曰已在家集中既觉泣书二章  其一",
        "id": "db14a7b1-5f83-4d6d-9847-662eb8f3b64d"
    },
    {
        "author": "陈棣",
        "paragraphs": [
            "昔年浩气许谁攀，诗礼趋庭侍燕闲。",
            "但喜新阳更旧律，岂知斑鬓改朱颜。",
            "时挑短烬倾蕉叶，独拥寒烬炷博山。",
            "不见诗翁送穷处，空留膏馥在人间。"
        ],
        "title": "甲子岁除一夕梦与先子论诗有云未能免俗犹听谶无计为生只送穷此吾顷年诗也汝亦得之否某曰已在家集中既觉泣书二章  其二",
        "id": "27bfcf52-d187-4d47-8377-c8f5301ae64f"
    },
    {
        "author": "陈棣",
        "paragraphs": [
            "畏途忧患饱相谙，火芋何当问懒残。",
            "每觉愁来诗思苦，更因老去壮心阑。",
            "年光背我捐鸡肋，世事甜人嗜马肝。",
            "拨尽寒炉残漏永，已知春驭到林端。"
        ],
        "title": "再次韵  其一",
        "id": "6c4ffe9e-e86d-4281-947e-112942bdf17f"
    },
    {
        "author": "陈棣",
        "paragraphs": [
            "扰扰胶胶度岁年，只应今夕暂休闲。",
            "又闻玉烛更新钥，那得金丹驻旧颜。",
            "是处碧烟闻爆竹，谁家红玉拥颓山。",
            "挥毫不作惊人语，句法由来似梦间。"
        ],
        "title": "再次韵  其二",
        "id": "e0f0b7e2-6a64-47c7-b1de-49092471c761"
    },
    {
        "author": "陈棣",
        "paragraphs": [
            "多情节物苦撩人，用事葩华巧斗新。",
            "老去唯愁添甲子，年来不独畏庚申。",
            "身闲淡淡心机静，梦好齁齁鼻息匀。",
            "政使三彭肆簧舌，冰壶贮月本无尘。"
        ],
        "title": "庚申日戏题",
        "id": "229e8df6-b448-479f-875c-e2b09200fa6c"
    },
    {
        "author": "陈棣",
        "paragraphs": [
            "阿香破旱用功深，更遣新凉入素襟。",
            "曝日已通贤令意，望霓聊慰野人心。",
            "水添浅濑征帆稳，云掩残阳古树阴。",
            "洗眼看君调燮手，一同先已荷商霖。"
        ],
        "title": "次韵李元老柬王令周簿喜雨  其一",
        "id": "c4c0ee3e-db80-4e4a-973b-53b4709c6d4d"
    },
    {
        "author": "陈棣",
        "paragraphs": [
            "山色云容泼墨深，随车甘澍湿衣襟。",
            "神龙应祷方施力，虐魃为殃漫有心。",
            "洗出篔筜无滞暑，养成䆉稏有余阴。",
            "他年德政君须记，能遣骄阳化作霖。"
        ],
        "title": "次韵李元老柬王令周簿喜雨  其二",
        "id": "662cbe46-d80d-4184-a326-c4a95296b3a2"
    },
    {
        "author": "陈棣",
        "paragraphs": [
            "甘澍随车未足贤，商霖小试涨晴川。",
            "溶溶旧绿低蝉柳，聒聒新流响露田。",
            "刈熟腰镰争满载，叩门乞粟不论钱。",
            "老农岂但歌襦袴，尽道今年胜去年。"
        ],
        "title": "次韵马仲元推官贺五马喜雨",
        "id": "dd06cf40-d872-4b18-b9b6-687d32e4d959"
    },
    {
        "author": "陈棣",
        "paragraphs": [
            "此身阅世一浮沤，无地安巢拙胜鸠。",
            "击节闻君歌喜雨，裹粮知我迫填沟。",
            "凉宵自足庄生梦，丰岁仍宽子美忧。",
            "遥想高人禅寂处，娟娟窗竹不胜幽。"
        ],
        "title": "次韵喜雨兼简彝老",
        "id": "f000bf06-0791-4cdc-b1a8-6cc2ab4ca2ce"
    },
    {
        "author": "陈棣",
        "paragraphs": [
            "雨气侵人襟袖凉，诗愁恼起沈东阳。",
            "诘朝秧马催田畯，昨夜雷车动阿香。",
            "鸠妇岂知忧旱去，商羊聊亦为时忙。",
            "芙蓉秋水须佳句，妙意宜搜到渺茫。"
        ],
        "title": "次韵喜雨",
        "id": "b50c275d-3ebe-40c8-bbca-972bcc41077d"
    },
    {
        "author": "陈棣",
        "paragraphs": [
            "环佩来从十二峯，飞廉清道驾丰隆。",
            "已占月魄离星次，欲采民谣咏雨蒙。",
            "健笔输君三峡峻，新凉许我一樽同。",
            "豚蹄斗酒无多诮，神报邦人亦已丰。"
        ],
        "title": "次韵陶几道喜雨",
        "id": "110752b0-9d6d-4d7e-80b2-092ab170f545"
    },
    {
        "author": "陈棣",
        "paragraphs": [
            "一雨庭芜便许凉，扫除旱魃化骄阳。",
            "微添远水罗襟润，已觉踈苗玉粒香。",
            "乐岁可期宽吏责，謭才无取为诗忙。",
            "萧萧枕簟偏宜睡，梦入华胥正渺茫。"
        ],
        "title": "次韵陈季陵主簿秋雨",
        "id": "8ff54d31-8a25-4e11-9816-44a5f2cbc1e9"
    },
    {
        "author": "陈棣",
        "paragraphs": [
            "秋来泞淖几曾干，旅邸盘旋寻丈间。",
            "拟仗神功击阳石，却疑天漏类阴山。",
            "已甘从事经年别，未放管城终日闲。",
            "欲课新诗强消遣，客情无頼语还悭。"
        ],
        "title": "客舍久雨无酒戏柬沈泰叔",
        "id": "2eeda6b6-3a01-44d8-9313-a576609fbb44"
    },
    {
        "author": "陈棣",
        "paragraphs": [
            "莫讶经旬笑语干，谁令插手斗筲间。",
            "长篇险语怀东野，俗状尘容愧北山。",
            "车马无堪泥淖滑，蛟龙不放水云闲。",
            "翻思九夏无涓滴，天意何如向日悭。"
        ],
        "title": "次韵",
        "id": "2be09b47-1509-4cde-80d6-a0bc7c5a6812"
    },
    {
        "author": "陈棣",
        "paragraphs": [
            "西风曾未入梧楸，已有骚人怨凛秋。",
            "草赋未为伧父语，破愁宜召曲生谋。",
            "君方负笈金陵去，我欲乘桴沧海浮。",
            "後夜月明应好在，一樽能为辍行不。"
        ],
        "title": "次韵陈季陵觅酒二首  其一",
        "id": "92de3776-704b-46f1-8ef4-69d0ff68f538"
    },
    {
        "author": "陈棣",
        "paragraphs": [
            "山远谁怜眉黛愁，水明遥忆眼波秋。",
            "久抛大白犹闲事，却对短檠真拙谋。",
            "楚佩纫香尘未暗，巫云赋梦语多浮。",
            "扊扅政恐闺人怨，曾效当年拥髻不。"
        ],
        "title": "次韵陈季陵觅酒二首  其二",
        "id": "4a8cd4ff-7437-486f-834f-e340104979fa"
    },
    {
        "author": "陈棣",
        "paragraphs": [
            "贫病相仍坐拙方，敢将斗酒博西凉。",
            "自怜里巷栖迟久，倍觉樽罍气味长。",
            "玉斚交飞君有约，红裙共醉我何尝。",
            "一樽聊慰相如渴，要听歌声过女墙。"
        ],
        "title": "次韵刘伯瑞觅酒",
        "id": "462ba66c-1783-4e81-9399-05d4c3766b6f"
    },
    {
        "author": "陈棣",
        "paragraphs": [
            "尘土侵陵老瓦盆，胸中磊块与谁论。",
            "闲披黄卷欲欹枕，忽有白衣来扣门。",
            "和气醺人红绿眩，浓香破鼻典刑存。",
            "倒罍彻底清如水，不比春江带雨浑。"
        ],
        "title": "谢汪汝平送酒",
        "id": "95ec3ed2-555c-4ebb-a48c-5c2b9db9ec93"
    },
    {
        "author": "陈棣",
        "paragraphs": [
            "鹅黄快泻映金盆，白堕湘酃岂并论。",
            "酩酊不妨寻醉侣，鞠躬底事入公门。",
            "杯觞往往陪嘲嚯，笔札时时荷记存。",
            "指日看君乘障去，好将韬畧靖羌浑。"
        ],
        "title": "汝平诸公见和复用韵二首  其一",
        "id": "02830c50-5d9a-4560-8ed8-4e36a5eee9c5"
    },
    {
        "author": "陈棣",
        "paragraphs": [
            "新诗敏捷雨翻盆，樽酒何时与细论。",
            "拟把铅刀侔巨阙，却惭布鼓过雷门。",
            "天心月胁形容遍，春蚓秋蛇体势存。",
            "但得唱酬为老伴，此生道眼未容浑。"
        ],
        "title": "汝平诸公见和复用韵二首  其二",
        "id": "6f46c53f-ee2b-450e-a8bd-6aac48baf4b6"
    },
    {
        "author": "陈棣",
        "paragraphs": [
            "刺头底事向胶盆，沉湎应从通率论。",
            "人世百年都是梦，醉乡四达总无门。",
            "颠狂自索形骸外，酣适宁知礼法存。",
            "日饮亡何真得计，袁丝由此脱全浑。"
        ],
        "title": "再用前韵三首  其一",
        "id": "c46a0fd9-aabf-468b-bf0c-26af2ee951ae"
    },
    {
        "author": "陈棣",
        "paragraphs": [
            "堕地何劳顾甑盆，事同电往不堪论。",
            "归休我愿白驹谷，登用君宜金马门。",
            "气习肯随流俗变，笑谈如见古人存。",
            "词源清彻如甘井，愈汲方知愈不浑。"
        ],
        "title": "再用前韵三首  其二",
        "id": "597e243a-ee96-45dd-b4f2-f50e79175269"
    },
    {
        "author": "陈棣",
        "paragraphs": [
            "陶冶无心瓮与盆，等闲妍窳意难论。",
            "年光未易留驹隙，世事唯堪隠鹿门。",
            "久客思家华发满，小儒忧国赤心存。",
            "江山还有新亭叹，痛惜伊川化陆浑。"
        ],
        "title": "再用前韵三首  其三",
        "id": "0685b371-f25a-4213-9ec9-e400ed1666fd"
    },
    {
        "author": "陈棣",
        "paragraphs": [
            "谁为东君得意忙，尚留红药殿羣芳。",
            "脸霞得酒生朝晕，衣翠笼纱弄晚妆。",
            "剩馥倚风来蝶翅，残膏和露到蜂房。",
            "惜花极力搜佳句，瘦损东阳笑沈郎。"
        ],
        "title": "别墅芍药盛开沈公辟有诗见嘲次韵代柬  其一",
        "id": "f9bb6b29-20f1-400d-be83-afeda7fcff69"
    },
    {
        "author": "陈棣",
        "paragraphs": [
            "翰林忆昔咏孤芳，自合移根向玉堂。",
            "贵客亲陪天女手，侍臣应带御炉香。",
            "花前未许退之醉，江上空嗟子美狂。",
            "一夜殷红飘落尽，不堪寂寞对霞觞。"
        ],
        "title": "别墅芍药盛开沈公辟有诗见嘲次韵代柬  其二",
        "id": "df33ba17-2c6b-48e3-8221-ffa9bdcac9f6"
    },
    {
        "author": "陈棣",
        "paragraphs": [
            "蕉心擢秀占文庭，润沃偏宜雨露声。",
            "已向杏坛新表瑞，莫嫌花谱旧无名。",
            "决科此日先幽谶，记异他年见史评。",
            "况有能诗贤令尹，直将美事付羣英。"
        ],
        "title": "次韵艾慎机县庠蕉花",
        "id": "48bd0b8a-6ad3-4ccd-9b6f-d9694ed096c6"
    },
    {
        "author": "陈棣",
        "paragraphs": [
            "载味君诗字字新，方知後实称先声。",
            "文章素号五经笥，姓字行添千佛名。",
            "赵璧有瑕虚指示，随珠无价妄讥评。",
            "官闲聊戏管城颖，小草银钩乱伯英。"
        ],
        "title": "艾以诸公雌黄其诗意殊不平戏用前韵",
        "id": "3537a474-eb29-4670-af83-c8604d9965cc"
    },
    {
        "author": "陈棣",
        "paragraphs": [
            "孤根移植自秋山，长养潜私刺史天。",
            "青女染成金色浅，冯夷剖出蚌胎圆。",
            "惭非甘吉曾同传，耻与杨卢议并肩。",
            "况有词章传乐府，佳名从此入新编。"
        ],
        "title": "次韵苏守金橘",
        "id": "9de00351-9808-4f76-9b93-2fa5a05528c9"
    },
    {
        "author": "陈棣",
        "paragraphs": [
            "千芳百卉正凋零，喜见东篱粲玉英。",
            "粉面真能延月姊，檀心端不羡梅兄。",
            "骚经岂为黄花作，丹鼎应须素液成。",
            "勿讶开迟後佳节，白衣犹足向渊明。"
        ],
        "title": "白菊",
        "id": "299cf198-6773-4aa1-8b64-bace527fcd35"
    },
    {
        "author": "陈棣",
        "paragraphs": [
            "得得寻梅已觉迟，凭栏空赋惜花诗。",
            "流传远信人千里，漏泄春工雪一枝。",
            "照水丰容妃子浴，傍山瘦影伯夷饥。",
            "最怜清绝牵情处，月落参横画角悲。"
        ],
        "title": "次韵梅花四首  其一",
        "id": "27ec366e-74ca-4706-b97a-ce0b1b2d54be"
    },
    {
        "author": "陈棣",
        "paragraphs": [
            "冻合千林暖未回，一枝先见腊前梅。",
            "寒溪淡月凭谁赏，冷蘂踈香不自媒。",
            "頼有此君为伴侣，畧无凡卉作舆台。",
            "欹危百折江头路，应为多情得得来。"
        ],
        "title": "次韵梅花四首  其二",
        "id": "9e2c0e6f-e03c-4fd3-be04-a8210de5523c"
    },
    {
        "author": "陈棣",
        "paragraphs": [
            "镂玉凝酥若未匀，南枝髣髴露天真。",
            "横陈月下无双影，占断人间第一春。",
            "屈子浪吟兰畹佩，韩公羞卜杏花邻。",
            "广平见谓心如铁，翻学高唐草赋人。"
        ],
        "title": "次韵梅花四首  其三",
        "id": "78cf1ded-ca79-40f4-9d97-a9bf7f047213"
    },
    {
        "author": "陈棣",
        "paragraphs": [
            "爱花长苦恼天君，政恐因花赋洛神。",
            "江上风霜方破腊，岭头氷雪已回春。",
            "故人远信来千里，浪蘂凡香隔一尘。",
            "天与孤高超世俗，肯将剩馥乞蜂臣。"
        ],
        "title": "次韵梅花四首  其四",
        "id": "6f2025d6-51b0-43cc-bd01-25c387133939"
    },
    {
        "author": "陈棣",
        "paragraphs": [
            "倦飞聊复下江湖，此去衡阳万里余。",
            "阵合鱼丽司马法，字排草圣右军书。",
            "随阳度塞身良苦，避缴衔芦计已踈。",
            "一抹参差无乱序，似闻衙鼓列羣胥。"
        ],
        "title": "次韵刘敷言新雁",
        "id": "d06b75e0-3844-455e-bc80-28339d2f929f"
    },
    {
        "author": "陈棣",
        "paragraphs": [
            "君诗字字敌双南，直把骊珠取次探。",
            "李杜盟寒谁共主，曹刘机浅不须参。",
            "囊中句好缘多爱，天外心归计饱谙。",
            "读罢长编知隽永，自然齿颊带余甘。"
        ],
        "title": "观曹寿卿上舍诗轴题其後  其一",
        "id": "6eb0a3cc-b0de-43d4-8bb3-8044f44cb33e"
    },
    {
        "author": "陈棣",
        "paragraphs": [
            "欲观骚雅继周南，虎子应须虎穴探。",
            "策蹇冲寒将类贾，避堂舍盖愿同参。",
            "书能泣鬼世谁信，诗解穷人我自谙。",
            "但得低头拜东野，此心依约已先甘。"
        ],
        "title": "观曹寿卿上舍诗轴题其後  其二",
        "id": "66422459-ed13-498b-97e6-c267a04815aa"
    },
    {
        "author": "陈棣",
        "paragraphs": [
            "擿埴凭谁为指南，囊空羞涩不容探。",
            "年光有限堂堂去，世事无心细细参。",
            "故旧白头惊未识，比邻青眼喜相谙。",
            "此生自断何须问，荼苦从今等荠甘。"
        ],
        "title": "旅中有感复用前韵",
        "id": "46204dfe-c978-4f2e-a880-2082462ad0e7"
    },
    {
        "author": "陈棣",
        "paragraphs": [
            "小槛新篁脱箨初，依然数轴壁间书。",
            "已无尘落清声外，空有香分素手余。",
            "古狱寃销神剑去，高堂梦破晓云踈。",
            "圜扉只掩青青草，门外应无长者车。"
        ],
        "title": "戏德秀几道",
        "id": "c7e077ea-95be-48c0-bec1-4bfc500f57af"
    },
    {
        "author": "陈棣",
        "paragraphs": [
            "朝来食指非常动，果报兵厨已割烹。",
            "醇德且多从事酒，珍庖特异小人羹。",
            "虎头食肉方灰念，羊脚蹴蔬应震惊。",
            "归遗细君真得计，随缘灯火任卿卿。"
        ],
        "title": "使君馈食戏少蒙教授",
        "id": "b19e1f6c-c6e1-4196-a856-e3f45f7e9170"
    },
    {
        "author": "陈棣",
        "paragraphs": [
            "胸中浑浑乏新奇，虚辱熊罴百万师。",
            "较艺昔尝穷五技，还书今复堕三痴。",
            "退飞颇愧一为甚，尽锐那知再愈衰。",
            "自计抛书无复用，缄题重寄仲舒帏。"
        ],
        "title": "还余朝纲杂编",
        "id": "b44c50a2-0921-4aad-89db-989d6d89427b"
    },
    {
        "author": "陈棣",
        "paragraphs": [
            "诗魔大抵解穷人，到得人穷句益新。",
            "笔下自惭无好语，眼前底事最清贫。",
            "草玄天禄书窗冷，涤器临邛酒市春。",
            "自古才高多命薄，区区何必论钱神。"
        ],
        "title": "偶书",
        "id": "f91ac81c-e116-43d5-a05e-434d00dd98d3"
    },
    {
        "author": "陈棣",
        "paragraphs": [
            "泝流迟涩须流轻，石岸崎岖沙岸平。",
            "高树影藏低树影，前滩声掩後滩声。",
            "飞禽飞去语禽语，归客归休行客行。",
            "望断谁怜魂欲断，诗成转觉梦难成。"
        ],
        "title": "戏效连珠叠韵体",
        "id": "7323b2e4-fbce-4ded-8c00-a240613566ff"
    },
    {
        "author": "陈棣",
        "paragraphs": [
            "一气无私万物春，小儿造化果能神。",
            "鸟啼花发遽如许，酒病诗狂那厌频。",
            "倒着敢期山简醉，典衣谁计少陵贫。",
            "上林五祚他年赋，姑作临邛涤器人。"
        ],
        "title": "戏题酒肆",
        "id": "63597317-a283-4681-b697-ab35b588111c"
    },
    {
        "author": "陈棣",
        "paragraphs": [
            "书帷夜雪耿无眠，晨起犹禁晓日寒。",
            "旋见软红生野水，似看寸碧出遥山。",
            "诗成已觉风生座，饮散俄惊月满鞍。",
            "梦破小窗依约态，浑疑暮雨楚台还。"
        ],
        "title": "夜雪",
        "id": "35cd74cd-f758-4f47-bdcf-4966770f589c"
    },
    {
        "author": "陈棣",
        "paragraphs": [
            "姓氏详闻月旦推，典刑尚可一斑窥。",
            "义高诺重人皆仰，券失金存自不欺。",
            "富贵浮云曾唾去，死生幻泡独先知。",
            "一经教子阴功远，印绶累累看异时。"
        ],
        "title": "挽处士乔公",
        "id": "26ff9d68-ab35-4e0b-b260-b4cd349f4922"
    },
    {
        "author": "陈棣",
        "paragraphs": [
            "识君童稚过成人，旋见从师学日新。",
            "一举文场收隽誉，十年仕路固清贫。",
            "豪添徐邈中贤兴，瘦减相如病渴身。",
            "好善如颜还短折，伤哉命也重悲辛。"
        ],
        "title": "挽提干赵君",
        "id": "53993b96-78f7-400f-8df8-43b204bd785c"
    },
    {
        "author": "陈棣",
        "paragraphs": [
            "异乡萍梗寄生涯，朝露俄惊叹落花。",
            "蒿里歌传风正惨，萱堂香冷月空斜。",
            "魂归故国三千里，地卜高原一万家。",
            "明日送车应击毂，不堪阁泪听边笳。"
        ],
        "title": "挽张世英母夫人",
        "id": "44164d14-7181-472c-a22d-a847289b4b48"
    },
    {
        "author": "陈棣",
        "paragraphs": [
            "天香熏透辟寒金，拂拂鹅黄汉额深。",
            "多谢西风唤幽梦，径随秋蝶到踈林。"
        ],
        "title": "岩桂饷郑舜举戏笔代柬  其一",
        "id": "b91c00de-0dc3-4803-8633-95cf85aeb54b"
    },
    {
        "author": "陈棣",
        "paragraphs": [
            "折得天葩满袖香，小窗寂寂伴凄凉。",
            "何如乞与文园客，瑶髻斜簪试晚妆。"
        ],
        "title": "岩桂饷郑舜举戏笔代柬  其二",
        "id": "995d9829-0b38-4a2e-899c-a4a652ddfff0"
    },
    {
        "author": "陈棣",
        "paragraphs": [
            "翠葆低笼衣缕金，恼人风味在秋深。",
            "不缘月窟移仙种，安得尘寰有桂林。"
        ],
        "title": "再次韵  其一",
        "id": "719163ae-32e4-4dbf-8e6b-6b63440a2465"
    },
    {
        "author": "陈棣",
        "paragraphs": [
            "天恐花神漏泄香，故教酝酿待新凉。",
            "丹铅不御丰容浅，一洗尘凡时世妆。"
        ],
        "title": "再次韵  其二",
        "id": "e03755ac-8427-4395-a26b-910aa766ec57"
    },
    {
        "author": "陈棣",
        "paragraphs": [
            "溪风袅袅素涛翻，兀坐书帷怯悄寒。",
            "老去见春如梦寐，此心底用倩人安。"
        ],
        "title": "次韵徐庭珍春日杂言十首  其一",
        "id": "43ed744c-fdec-479b-b893-53ac1439faf4"
    },
    {
        "author": "陈棣",
        "paragraphs": [
            "身如不系一虚舟，入眼江山总旧游。",
            "视昔视今俱勿论，且凭从事到青州。"
        ],
        "title": "次韵徐庭珍春日杂言十首  其二",
        "id": "ae9ae576-2003-4e1f-afd5-a0bb8f3e7fd3"
    },
    {
        "author": "陈棣",
        "paragraphs": [
            "燕雀经营竞短檐，未容蝶梦到花前。",
            "吾生几阅春荣谢，自叹如蚕已再眠。"
        ],
        "title": "次韵徐庭珍春日杂言十首  其三",
        "id": "f8e8c66a-bd2d-424b-b46f-77829813ea81"
    },
    {
        "author": "陈棣",
        "paragraphs": [
            "扰扰胶胶且罢休，会栽奴橘满汀洲。",
            "但教方寸无余事，不必林泉学枕流。"
        ],
        "title": "次韵徐庭珍春日杂言十首  其四",
        "id": "a8dd46fb-4beb-4170-a37c-9283cb43a23b"
    },
    {
        "author": "陈棣",
        "paragraphs": [
            "轻阴酝酿勒花天，节物撩人接禁烟。",
            "沂上未成曾点服，杖头聊挂阮生钱。"
        ],
        "title": "次韵徐庭珍春日杂言十首  其五",
        "id": "dae3ad80-2167-452b-b883-efcc9bfc7cdc"
    },
    {
        "author": "陈棣",
        "paragraphs": [
            "沉酣蠹简不知春，庭设雀罗谁扣门。",
            "拄颊看山无限意，阴晴变态异朝昏。"
        ],
        "title": "次韵徐庭珍春日杂言十首  其六",
        "id": "d76cad6d-eca0-4565-b4cf-520288cc2785"
    },
    {
        "author": "陈棣",
        "paragraphs": [
            "卉木争供众妙熏，春工试手为裁成。",
            "纷纷落蘂鶑边雨，寂寂游丝燕外晴。"
        ],
        "title": "次韵徐庭珍春日杂言十首  其七",
        "id": "694c91ea-7e51-4042-9767-cd0ff34fb2c2"
    },
    {
        "author": "陈棣",
        "paragraphs": [
            "幽花野蔓竟谁栽，傍水盈盈一笑开。",
            "几许远携吟笔去，未应空掉酒船回。"
        ],
        "title": "次韵徐庭珍春日杂言十首  其八",
        "id": "96f4a4cc-43b1-4e32-8362-f5b1b65bc8b7"
    },
    {
        "author": "陈棣",
        "paragraphs": [
            "冶叶倡条过女墙，依然还作故园香。",
            "雄蜂雌蝶无聊頼，尽日颠狂有底忙。"
        ],
        "title": "次韵徐庭珍春日杂言十首  其九",
        "id": "6c39047c-3adb-4b37-b85d-018cb4f63b83"
    },
    {
        "author": "陈棣",
        "paragraphs": [
            "小儿造化本无心，孰为芳时作主人。",
            "唯有丹青留得住，好令昌辈写花真。"
        ],
        "title": "次韵徐庭珍春日杂言十首  其一○",
        "id": "f5696919-e372-48fb-825d-463cd4820577"
    },
    {
        "author": "陈棣",
        "paragraphs": [
            "山城灯火欲黄昏，湿雨踈梅暗小园。",
            "回首武林行乐地，太平风物似开元。"
        ],
        "title": "次韵陈季陵元夕  其一",
        "id": "a19af652-fb8b-46e9-8b6d-bd144fe58201"
    },
    {
        "author": "陈棣",
        "paragraphs": [
            "归休无頼曲眠肱，扫尽繁华只一灯。",
            "冷淡生涯吾旧物，前身疑是小乘僧。"
        ],
        "title": "次韵陈季陵元夕  其二",
        "id": "215a755a-486e-427b-8eb3-6855228a1f33"
    },
    {
        "author": "陈棣",
        "paragraphs": [
            "顾我每为惊座客，如君真是谪仙人。",
            "相逢不作寻常语，一笑同酬惨澹春。"
        ],
        "title": "次韵陈季陵元夕  其三",
        "id": "4ece2842-5c51-496d-8868-98a095b79224"
    },
    {
        "author": "陈棣",
        "paragraphs": [
            "伯阳飞御上层天，继世云礽尽谪仙。",
            "炯炯方瞳真寿相，不劳颂祝自长年。"
        ],
        "title": "李倅生辰三首  其一",
        "id": "c6688451-2ff5-4d6c-91f5-d62830efe380"
    },
    {
        "author": "陈棣",
        "paragraphs": [
            "心览冲虚厌物波，樽前肯听雪儿歌。",
            "能捐伐性婵娟斧，不必樛枝号养和。"
        ],
        "title": "李倅生辰三首  其二",
        "id": "61379c4b-0aa6-43fa-a42e-2fb1b5325683"
    },
    {
        "author": "陈棣",
        "paragraphs": [
            "文章浩浩若江河，锦橐嘲吟得句多。",
            "政恐丝纶须大手，竚看三俊在銮坡。"
        ],
        "title": "李倅生辰三首  其三",
        "id": "6c4f68ff-465b-46e5-bdc1-f6abc65ed964"
    },
    {
        "author": "陈棣",
        "paragraphs": [
            "英誉当年蔼上庠，谈经肯羡解颐匡。",
            "才高不第空嗟惜，一命聊为末路光。"
        ],
        "title": "挽奉议刘公度四首  其一",
        "id": "cb28c8a4-b306-461e-85e2-64f6ccb6f9f2"
    },
    {
        "author": "陈棣",
        "paragraphs": [
            "平生学术在斯民，藴积渊源百未伸。",
            "边障掾曹聊小试，一城惠爱已如春。"
        ],
        "title": "挽奉议刘公度四首  其二",
        "id": "2c2ba72f-8d83-4cac-847b-7ac92e01a99c"
    },
    {
        "author": "陈棣",
        "paragraphs": [
            "风鉴高明世少双，衮荣挞辱擅雌黄。",
            "须知柱下书言手，元是东床坦腹郎。"
        ],
        "title": "挽奉议刘公度四首  其三",
        "id": "4d152d4e-4b4a-46b6-a9c9-f8d41e4fb194"
    },
    {
        "author": "陈棣",
        "paragraphs": [
            "挂冠神武赋归欤，旋捧恩纶赐佩鱼。",
            "谁谓桑榆将暮景，骈来庆事萃门闾。"
        ],
        "title": "挽奉议刘公度四首  其四",
        "id": "22730134-d03c-406f-a951-abf0e9438c75"
    },
    {
        "author": "陈棣",
        "paragraphs": [
            "整促篮舆破晓晴，岚光滴翠夹衣轻。",
            "日窥青嶂坳中出，身在白云深处行。"
        ],
        "title": "过冯公岭",
        "id": "eea2fe9e-06a7-4657-b1ba-4da2ed826001"
    },
    {
        "author": "陈棣",
        "paragraphs": [
            "玉版禅师来应供，锦绷稚子敢分珍。",
            "并包更藉桄榔屑，风味悬知定可人。"
        ],
        "title": "陈公藻觅笋仍许作包子",
        "id": "151e1fb1-f283-48b1-9e6e-b83e91a89d66"
    },
    {
        "author": "陈棣",
        "paragraphs": [
            "簿书丛里掣归身，万树毶毶浅绿匀。",
            "试向小园寻落蘂，殷懃拂拭觅余春。"
        ],
        "title": "晚春道中四首  其一",
        "id": "6e096297-7499-4f79-9e89-39fd5935c864"
    },
    {
        "author": "陈棣",
        "paragraphs": [
            "归涂检点物华非，黛色随风上柳枝。",
            "扑扑晴香恋芳草，却疑春去未多时。"
        ],
        "title": "晚春道中四首  其二",
        "id": "670c2374-a9da-4939-a3da-fbd7f9c832a5"
    },
    {
        "author": "陈棣",
        "paragraphs": [
            "纤秾扫尽换清阴，便有南风欲荐琴。",
            "漫道仙葩归阆苑，小儿造化本无心。"
        ],
        "title": "晚春道中四首  其三",
        "id": "a0d2412c-4a65-4cb7-b218-cf05dafdf636"
    },
    {
        "author": "陈棣",
        "paragraphs": [
            "芍药无香燕有雏，绵蛮犹苦劝提壶。",
            "直须强作留春计，烂醉黄公旧酒垆。"
        ],
        "title": "晚春道中四首  其四",
        "id": "e3b5ecb9-e5a9-4f82-b8f4-67100b51dfb9"
    },
    {
        "author": "陈棣",
        "paragraphs": [
            "春晚落花飞藉草，月明惊鹊堕栖枝。",
            "人归望阔江天暮，梦断愁深夜漏迟。"
        ],
        "title": "回文二绝  其一",
        "id": "70f07e68-0379-4e88-9394-4049f93b4b24"
    },
    {
        "author": "陈棣",
        "paragraphs": [
            "衣沾暗泪香凝怨，锦织新诗远寄愁。",
            "围减带销红玉瘦，粉慵妆浅翠蛾羞。"
        ],
        "title": "回文二绝  其二",
        "id": "9e6dd7f4-5ae4-440a-9be7-9ebe31c07b65"
    },
    {
        "author": "陈棣",
        "paragraphs": [
            "建安七子文，骚雅生赘疣。",
            "除苛起膏肓，公为第一流。",
            "满朝竞飞翔，惟公独淹留。",
            "平生一严武，几成鞭虎头。",
            "定知诗穷人，到骨未肯休。",
            "执友自青云，蹭跳老沧洲。",
            "破除世万事，曲生聊可谋。",
            "危言竟何补，软语祇自羞。",
            "成此一段奇，政坐多牢愁。",
            "收拾万丈光，千古射斗牛。",
            "开卷想清标，凛如对霜秋。",
            "闭户味膏馥，妄言希骅骝。"
        ],
        "title": "读少陵诗",
        "id": "a5583ab7-6621-48f5-9c0e-1644d6d52821"
    },
    {
        "author": "陈棣",
        "paragraphs": [
            "直面溪山照眼明，息肩簿领暂身轻。",
            "蜗巢得失真余事，燕羽差池已半生。",
            "老境到门颜有甲，愁城坚壁酒无兵。",
            "何时蜕迹嚣尘外，莫问人间无用名。"
        ],
        "title": "偶成",
        "id": "61f92f27-634a-434a-9096-02463fbab25c"
    },
    {
        "author": "陈棣",
        "paragraphs": [
            "斥鷃蒿蓬足，鲲鹏谩北溟。",
            "余生熏白业，内景练黄庭。",
            "大白蚁浮绿，短檠灯闪青。",
            "欲知陶令趣，应向醉中醒。"
        ],
        "title": "无题",
        "id": "59050cd9-f42e-45c7-a748-047480933650"
    },
    {
        "author": "陈棣",
        "paragraphs": [
            "舟车出阛阓，蹔觉脱樊笼。",
            "松荫凄迷日，荷香澹沱风。",
            "凌晨争迅急，向晚却和融。",
            "貌取君诗句，方知物象同。"
        ],
        "title": "上湖",
        "id": "1f3f6e84-5f7f-467d-88a8-b29fde4218c2"
    },
    {
        "author": "陈棣",
        "paragraphs": [
            "蜂采羣芳酿蜜房，酿成犹作百花香。",
            "化工却取蜂房蜡，剪出寒梢色正黄。"
        ],
        "title": "蜡梅三绝  其一",
        "id": "c4a5c10d-6d94-457b-80b0-8b70b7fc0c2b"
    },
    {
        "author": "陈棣",
        "paragraphs": [
            "林下虽无倾国艳，枝头疑有返魂香。",
            "新妆未肯随时改，犹是当年汉额黄。"
        ],
        "title": "蜡梅三绝  其二",
        "id": "e3997a1b-d6b1-4bb3-b588-54b46d3e7a57"
    },
    {
        "author": "陈棣",
        "paragraphs": [
            "寒菊已枯分正色，春兰未秀借幽香。",
            "凭君折取簪霜鬓，解与眉间一样黄。"
        ],
        "title": "蜡梅三绝  其三",
        "id": "fe5fbf23-b3da-4e40-a55d-e7b4675cfa78"
    },
    {
        "author": "陈棣",
        "paragraphs": [
            "大隠何曾去市廛，人间真有遁神仙。",
            "身闲已觉尘难染，心远由来地自偏。",
            "何事游方期汗漫，不妨酌月问婵娟。",
            "胸中丘壑可窥处，墨戏纵横出渭川。"
        ],
        "title": "廛隠堂为杨元会赋",
        "id": "3a890c58-219a-4ee9-96a2-c2e91871ba87"
    },
    {
        "author": "陈棣",
        "paragraphs": [
            "我发日已疏，尚喜鬓未斑。",
            "晴朝试一沐，但觉盘水宽。",
            "千梳发清快，凛凛肌骨寒。",
            "脱落等秋箨，光润如春峦。",
            "譬彼雨露滋，下泽枯蓬根。",
            "乌云犹半湿，霜叶不加繁。",
            "我生嗜疏懒，肯事形骸间。",
            "一月半不理，垢腻何由删。",
            "今辰新沐罢，快若沃狂澜。",
            "呼儿奉禨饮，为作椎结团。",
            "岁月寖相逼，欢娱心已阑。",
            "看镜想勋业，森然欲冲冠。"
        ],
        "title": "新沐有感",
        "id": "f7555f62-3aa8-4901-a741-75b65510c220"
    },
    {
        "author": "陈棣",
        "paragraphs": [
            "思穷烟浪阔，目断暮云层。",
            "旧赏去何有，新诗得未曾。",
            "披章如对景，搜句懒挑灯。",
            "酬唱惭非敌，君千我百能。"
        ],
        "title": "纵目",
        "id": "b7ff2310-04cf-4424-9f41-526062baa3dd"
    },
    {
        "author": "陈棣",
        "paragraphs": [
            "元佑升平超治古，诞布人文化寰宇。",
            "道山翰苑郡仙处，一代文章继周鲁。",
            "斯道盟寒谁是主，眉山二老文章虎。",
            "眉山鉴裁高难与，网罗九万抟风羽。",
            "晁张超然鸿鹄举，秦郎继作翘翘楚。",
            "余子纷纷谩旁午，韩门籍湜何须数。",
            "豫章诗律加严苦，洗空万古尘凡语。",
            "後来鲜俪前无伍，真是江西第一祖。",
            "锦绣陆离缠肺腑，宝唾珠玑终日吐。",
            "兔颖烟煤骤如雨，混然天成绝斤斧。",
            "骚经抑怨知何补，白雪阳春空媚妩。",
            "囊括鲍谢包徐庾，下视谪仙平揖甫。",
            "近时作者宗燕许，入社投名仰成矩。",
            "残膏剩馥争探取，派别枝分已难御。",
            "专党同门伐异户，陈言糟粕弃如土。",
            "宗门不绝仅如缕，究竟畴能踵前武。",
            "遗编璀璨琼瑶谱，八珍间列罗樽俎。",
            "诵之琅琅中宫吕，心清何止头风愈。",
            "古人纯全嗟莫覩，徒味篇章想簪组。",
            "铺张盛美夸才谞，自笑雷门持布鼓。"
        ],
        "title": "读豫章集成柏梁体",
        "id": "dc0ca616-5e8a-4f06-9cb0-7cc2919cc501"
    },
    {
        "author": "郑弼",
        "paragraphs": [
            "石耸灵岩接太虚，百千年称定光居。",
            "未知天上何方有，应是人间别地无。"
        ],
        "title": "定光南安巗  其一",
        "id": "2156c6ac-03f1-404f-900e-ed53b3961033"
    },
    {
        "author": "郑弼",
        "paragraphs": [
            "香风影里迎新魄，梵呗声中见落晖。",
            "自恨劳生名利役，不能来此共忘机。"
        ],
        "title": "定光南安巗  其二",
        "id": "2254d996-46a8-4073-9e79-cbd002b0f14b"
    },
    {
        "author": "郑弼",
        "paragraphs": [
            "路入云山几万层，豁然岩宇势峥嵘。",
            "地从物外嚣尘断，天到壶中日月明。"
        ],
        "title": "定光南安巗  其三",
        "id": "f2104216-411c-44e6-94bc-939eb4aba86e"
    },
    {
        "author": "李宏",
        "paragraphs": [
            "三江会合水交流，拥抱岚光送客舟。",
            "只与寄诗身不到，老人可是负江楼。"
        ],
        "title": "登江楼",
        "id": "4cb916f1-2b60-427e-a242-0b62fe7812e3"
    },
    {
        "author": "郑名卿",
        "paragraphs": [
            "问路先从通济桥，沿溪长岸去迢迢。",
            "人间别有神仙境，云里深藏古洞霄。",
            "石穴幽阴然火照，琳宫清旷隔尘嚣。",
            "山蟠九锁人希到，得侣同游俗虑消。"
        ],
        "title": "大涤洞天留题",
        "id": "8b067013-e3ef-4535-94bb-f20c5c83b079"
    },
    {
        "author": "王述",
        "paragraphs": [
            "寻胜招提去，追随李郭舟。",
            "水云迷远日，烟景变新秋。",
            "大惬幽人赏，应忘倦客愁。",
            "归来须及晚，初月在山头。"
        ],
        "title": "游虎邱",
        "id": "c6f930e5-203a-49aa-b41e-28290fe83cb2"
    },
    {
        "author": "王遵",
        "paragraphs": [
            "帝子当年恨几多，楚山千叠鬰嵯峨。",
            "泪痕点滴留斑竹，宝瑟悲凉隔素波。",
            "妫汭旧存虞史载，苍梧谁证汲书讹。",
            "凄凉吊古堪伤处，那更潇湘接汨罗。"
        ],
        "title": "题黄陵二妃祠",
        "id": "1986de4f-9d92-4b13-b624-120704d21082"
    },
    {
        "author": "戴顗",
        "paragraphs": [
            "画梲文垂藻，蠲灾意已传。",
            "哲人思厌胜，东井刻荷莲。"
        ],
        "title": "井莲坊",
        "id": "3e54a405-f1b0-44bc-bd68-8314bca8effb"
    },
    {
        "author": "释云",
        "paragraphs": [
            "丹霞烧木佛，院主眉须落。",
            "官里有明条，许人私结约。",
            "傝䢆杜禅和，识情争卜度。",
            "休卜度，万里辽天飞一鹗。"
        ],
        "title": "偈颂二十九首  其一",
        "id": "f6e075d5-7ca7-48ad-ac04-7abd2a98e80a"
    },
    {
        "author": "释云",
        "paragraphs": [
            "教你不肯你，为君通一线。",
            "若是明眼人，觅甚腊月扇。"
        ],
        "title": "偈颂二十九首  其二",
        "id": "45500efc-44ad-4b74-93b0-847ae8c35231"
    },
    {
        "author": "释云",
        "paragraphs": [
            "支提山里作上元，若校诸方真个异。",
            "大虫舌上打秋千，蟭螟眼里放夜市。",
            "灯笼倒退舞三台，露柱趋前弄鳖鼻。"
        ],
        "title": "偈颂二十九首  其三",
        "id": "f30b5078-1b04-46f5-9850-0f0b241e0a53"
    },
    {
        "author": "释云",
        "paragraphs": [
            "昆仑奴，着铁袴。",
            "打一棒，行一步。",
            "遱逻真个遱逻，峭措非常峭措。",
            "不惟佛法会尽，且是文章满肚。",
            "见渠尝试篇诗，便有惊人底句。",
            "如今对大众前，不免一时剖露。"
        ],
        "title": "偈颂二十九首  其四",
        "id": "c220b208-219d-47ca-90c0-80bda776dc1c"
    },
    {
        "author": "释云",
        "paragraphs": [
            "佛说一乘法，无二亦无三。",
            "山花开似锦，涧水湛如蓝。",
            "支提遮里，无法可说，赢得口似匾担。"
        ],
        "title": "偈颂二十九首  其五",
        "id": "567add2b-86c4-45de-8d72-a26970651694"
    },
    {
        "author": "释云",
        "paragraphs": [
            "春无三日晴，夏无十日雨。",
            "蛇咬虾蟆声，更有众生苦。"
        ],
        "title": "偈颂二十九首  其六",
        "id": "8d7fe898-e695-49f8-928d-bae2e92ed935"
    },
    {
        "author": "释云",
        "paragraphs": [
            "支提不敢向人说，达磨西来有妙诀。",
            "若将妄语诳众生，自招拔舌尘沙劫。"
        ],
        "title": "偈颂二十九首  其七",
        "id": "7add26c7-e06f-4c62-887e-abf2538b924f"
    },
    {
        "author": "释云",
        "paragraphs": [
            "支提元不会禅，只是依时及节。",
            "孟春即曰犹寒，孟夏即曰渐热。",
            "虽无格外高谈，不向眼中添屑。",
            "汝等莫错商量，打你头破额裂。"
        ],
        "title": "偈颂二十九首  其八",
        "id": "6624c74c-78c5-4d8e-8d67-4b6403225289"
    },
    {
        "author": "释云",
        "paragraphs": [
            "今朝五月五，击动禾山鼓。",
            "鬰垒与神荼，欢呼齐起舞。"
        ],
        "title": "偈颂二十九首  其九",
        "id": "b6a6d02e-0377-42f3-80b5-d3cc27ccc9c8"
    },
    {
        "author": "释云",
        "paragraphs": [
            "虾蟆翻出阔，曲鳝草之长。",
            "门前飞八百，屋後走千张。"
        ],
        "title": "偈颂二十九首  其一○",
        "id": "34ebe391-9a21-4770-a484-3b1948aab150"
    },
    {
        "author": "释云",
        "paragraphs": [
            "参禅人，多逐妄，不用起模仍画样。",
            "春风吹绽桃李花，淡烟疎雨笼青嶂。"
        ],
        "title": "偈颂二十九首  其一一",
        "id": "629b9a81-f1e8-4cb9-8202-7dd709e58569"
    },
    {
        "author": "释云",
        "paragraphs": [
            "叮咛损君德，无言真有功。",
            "任从沧海变，终不为君通。"
        ],
        "title": "偈颂二十九首  其一二",
        "id": "c9c73a4b-d3c6-46d2-b259-bd0c1647d988"
    },
    {
        "author": "释云",
        "paragraphs": [
            "支提佛法无多子，何必胡僧劝举扬。",
            "好对春风二三月，鹧鸪啼处百花香。"
        ],
        "title": "偈颂二十九首  其一三",
        "id": "638aa0d7-9bf0-435f-b83e-92b726ac4d43"
    },
    {
        "author": "释云",
        "paragraphs": [
            "五月方改旦，今朝又初十。",
            "日月去如飞，快鹞趁不及。",
            "禅须放下参，但莫固拘执。",
            "是处解脱门，汝自不肯入。",
            "何必问支提，丁字着脚立。"
        ],
        "title": "偈颂二十九首  其一四",
        "id": "1f03858a-c28d-42cd-9d33-44504165c888"
    },
    {
        "author": "释云",
        "paragraphs": [
            "如来禅，祖师意。",
            "绝承当，只这是。",
            "破草鞋，汗臭气。",
            "热碗鸣，馿豚沸。",
            "也大奇，不思议。",
            "分明在目前，今古应无坠。",
            "佛灭二千年，比丘少惭愧。"
        ],
        "title": "偈颂二十九首  其一五",
        "id": "379aef15-ce41-48fd-8bdc-49e8d22a221e"
    },
    {
        "author": "释云",
        "paragraphs": [
            "嗟见世间人，永劫堕迷津。",
            "不省这个意，修行徒苦辛。"
        ],
        "title": "偈颂二十九首  其一六",
        "id": "d2f4aa11-e3f7-4574-9b1c-66e26035b296"
    },
    {
        "author": "释云",
        "paragraphs": [
            "云门普，风穴瞎。",
            "三门外金刚，冷地里笑杀。"
        ],
        "title": "偈颂二十九首  其一七",
        "id": "b0f88079-c64d-4cc6-b280-a8e470b3247f"
    },
    {
        "author": "释云",
        "paragraphs": [
            "参禅人，莫造作。",
            "拟心即差，动念即错。",
            "大乘小乘，钱贯井索。",
            "前三後三，佛手馿脚。",
            "开眼也着，合眼也着。",
            "拟向这里承当，鼻孔依前失却。"
        ],
        "title": "偈颂二十九首  其一八",
        "id": "788f0b59-88bd-4a63-8ec5-cac741a23829"
    },
    {
        "author": "释云",
        "paragraphs": [
            "支提门下，五日一参。",
            "我纔合掌，汝便和南。",
            "龙象蹴蹋，非馿所堪。"
        ],
        "title": "偈颂二十九首  其一九",
        "id": "75580dc7-8a9d-4eb4-8021-fa71d45710b5"
    },
    {
        "author": "释云",
        "paragraphs": [
            "乍离千圣林间寺，来汲城头石罅泉。",
            "相见杯茶虽淡薄，往来无惜为君煎。"
        ],
        "title": "偈颂二十九首  其二○",
        "id": "8eeacab7-616a-414b-9409-629d08e3a50a"
    },
    {
        "author": "释云",
        "paragraphs": [
            "佛是尘，法是尘，区区驰觅谩劳神。",
            "向道莫行山下路，果然猿叫断肠声。"
        ],
        "title": "偈颂二十九首  其二一",
        "id": "0db078b6-aa1b-4219-adae-c5fe64a77b34"
    },
    {
        "author": "释云",
        "paragraphs": [
            "风高八九月，自合知时节。",
            "何必待山僧，升堂特地说。",
            "天际鴈南飞，接翅作行列。",
            "悉念佛法僧，轧轧声不绝。",
            "影落寒山水，已是重漏泄。",
            "普请好生观，西来无妙诀。"
        ],
        "title": "偈颂二十九首  其二二",
        "id": "df75e40e-cb0f-463a-8ed6-a8f3c2c3595d"
    },
    {
        "author": "释云",
        "paragraphs": [
            "前三後三，日面月面。",
            "七凸八凹，千化万变。",
            "捏聚放开，胡来汉现。",
            "不离当处常湛然，觅即如君不可见。"
        ],
        "title": "偈颂二十九首  其二三",
        "id": "11b9c7f8-61ce-4a4e-b155-e037b5fe778c"
    },
    {
        "author": "释云",
        "paragraphs": [
            "了了了时无可了，玄玄玄处亦须呵。",
            "贪生逐日区区去，唤不回头争奈何。"
        ],
        "title": "偈颂二十九首  其二四",
        "id": "4ea17cab-eb9b-427c-ac1f-7b6cac01ddfd"
    },
    {
        "author": "释云",
        "paragraphs": [
            "大尽三十日，小尽二十九。",
            "昨夜送穷年，今朝贺岁首。",
            "时节有变更，佛法无新旧。",
            "既是个中人，不惜娘生口。",
            "坐对春风唱鹧鸪，嘉声不落威音後。"
        ],
        "title": "偈颂二十九首  其二五",
        "id": "b0443f7a-0f99-414d-abb5-d50020e732b2"
    },
    {
        "author": "释云",
        "paragraphs": [
            "春色融和，羣芳竞拆。",
            "水绿山青，桃红李白。",
            "不是时节因缘，亦非向上奇特。",
            "恁么也不得，不恁么也不得。",
            "此时若不究根源，直待当来问弥勒。"
        ],
        "title": "偈颂二十九首  其二六",
        "id": "71925985-9cf0-4929-aca5-1be249135d45"
    },
    {
        "author": "释云",
        "paragraphs": [
            "是非只为多开口，烦恼皆因强出头。",
            "致使韶阳要打杀，思量着甚底来由。"
        ],
        "title": "偈颂二十九首  其二七",
        "id": "fb9c529f-46a6-426a-a26d-603d95892c57"
    },
    {
        "author": "释云",
        "paragraphs": [
            "今朝五月十有五，十日作了八日雨。",
            "不荐檐头滴滴声，说妙谈玄何足数。"
        ],
        "title": "偈颂二十九首  其二八",
        "id": "a174898b-6e61-4ce1-9e5e-3397497ab89f"
    },
    {
        "author": "释云",
        "paragraphs": [
            "秋江清浅时，白鹭和烟岛。",
            "良哉观世音，全身入荒草。"
        ],
        "title": "偈颂二十九首  其二九",
        "id": "e20d76d9-d16c-4f9d-a7f2-731d68c7ba17"
    },
    {
        "author": "释云",
        "paragraphs": [
            "人从陈州来，不得许州信。",
            "钟楼上念赞，床脚下种菜。",
            "盏子扑落地，楪子成七八片。"
        ],
        "title": "偈颂二十九首  其三○",
        "id": "f8aea127-b4d9-4b4e-9bbf-6ac0c25a7dab"
    },
    {
        "author": "释云",
        "paragraphs": [
            "大隠居鄽，小隠居山。",
            "各得其所，随分安闲。",
            "何必更来论出入，人生在处有余欢。"
        ],
        "title": "颂古",
        "id": "d4ad2e1c-003d-45b7-a3a0-f84f2cae79ff"
    },
    {
        "author": "释云",
        "paragraphs": [
            "一片银蟾挂碧天，清光冷照凤楼前。",
            "九重玉户深深闭，争见扶疎桂影圆。"
        ],
        "title": "颂古八首  其一",
        "id": "abeef4d1-f354-4255-9289-a805a1b884fa"
    },
    {
        "author": "释云",
        "paragraphs": [
            "春风有时恶，春风有时好。",
            "人竞逐春风，却被春风恼。"
        ],
        "title": "颂古八首  其二",
        "id": "6c72b331-5083-43a3-b7ec-7f6ab340c5e5"
    },
    {
        "author": "释云",
        "paragraphs": [
            "一叶扁舟信晚风，雨昏浑不辨西东。",
            "不因再到秋江上，争见芦花对蓼红。"
        ],
        "title": "颂古八首  其三",
        "id": "2f7ce680-43a4-4482-b9bb-bf658359fc86"
    },
    {
        "author": "释云",
        "paragraphs": [
            "白云绽处见明月，黄叶落时闻捣衣。",
            "劝君休去便休去，欲觅了时无了时。"
        ],
        "title": "颂古八首  其四",
        "id": "6997d90b-d4c1-4292-a65e-c30339d799be"
    },
    {
        "author": "释云",
        "paragraphs": [
            "独唱清新拍不同，寥寥千古意无穷。",
            "拟开眼向声前听，早被风吹别调中。"
        ],
        "title": "颂古八首  其五",
        "id": "69500938-195a-46f4-b811-ef84b57274b5"
    },
    {
        "author": "释云",
        "paragraphs": [
            "家人卦变作明夷，爻象分明不待推。",
            "无动无谋终吉庆，有求有用即迍危。"
        ],
        "title": "颂古八首  其六",
        "id": "3a695be8-3f31-4d80-9f5b-b6878ad711f2"
    },
    {
        "author": "释云",
        "paragraphs": [
            "缩头只可藏山谷，出得山来却不堪。",
            "若谓利生开佛见，这般恶口不如缄。"
        ],
        "title": "颂古八首  其七",
        "id": "fecda05a-d7d8-40fa-91ce-10dc77fa5e85"
    },
    {
        "author": "释云",
        "paragraphs": [
            "终朝皮{彭/厂毛}街头走，有口何曾诵法华。",
            "末後脱空尤叵耐，逝多容你更交加。"
        ],
        "title": "颂古八首  其八",
        "id": "97c9536e-367a-484d-9d3e-da9860d22b95"
    },
    {
        "author": "释云",
        "paragraphs": [
            "远迓瞿昙至给孤，竚聆有法为开敷。",
            "早知是法应须舍，好请乘时出帝都。"
        ],
        "title": "给孤长者",
        "id": "924af33a-c98b-4788-9263-a07eae657e50"
    },
    {
        "author": "释云",
        "paragraphs": [
            "中毒睦州，伸寃雪峤。",
            "拔本无门，剜空作窍。",
            "有折脚殃，乃破家兆。",
            "万福曾郎，容此不肖。"
        ],
        "title": "云门大师",
        "id": "0ba3e0fa-3ff9-4a8b-abde-34a498e8e63f"
    },
    {
        "author": "释云",
        "paragraphs": [
            "诸方无说汝无闻，闻说俱无莫倒跟。",
            "纔起丝毫奇特想，依前似不出雷门。"
        ],
        "title": "送幽巗滋上人出岭",
        "id": "71776d27-7e65-4716-b8c6-6a53094ea336"
    },
    {
        "author": "释云",
        "paragraphs": [
            "狗子无佛性，泥捏活大圣。",
            "不是泗州人，说着也不信。"
        ],
        "title": "颂古",
        "id": "602388a2-b0f0-4a05-85fa-1531ed73e10c"
    },
    {
        "author": "张建",
        "paragraphs": [
            "尽□□□□□兵，岐山无复凤凰鸣。",
            "何人更解驱顽石，飞向中原颂太平。"
        ],
        "title": "凤凰巗",
        "id": "2d6a6072-570c-4729-a74f-3d6774a99b55"
    },
    {
        "author": "邹宗谟",
        "paragraphs": [
            "远继杜参谋，近追苏玉局。"
        ],
        "title": "句",
        "id": "5b28c776-f42b-474e-83cc-5b28ff5648df"
    },
    {
        "author": "何若",
        "paragraphs": [
            "仙骨珊珊瘦怯风，褵褷晴晒石桥东。",
            "丹砂灵圃何缘觅，华表荒城半已空。",
            "羽化定教随子晋，舞衣久不悦羊公。",
            "听他盍旦鸣相乐，自此朝阳凤在桐。"
        ],
        "title": "病鹤",
        "id": "29f22bc0-77a1-4fc5-b2e4-49e4342d65a8"
    },
    {
        "author": "姚宽",
        "paragraphs": [
            "双蝶护花飞，老女怨春暮。",
            "扑蝶金粉销，折花颜色故。",
            "窗中声唧唧，雨泣至天曙。",
            "问婆许嫁女，莫要择门户。",
            "愿得不单栖，任他流浪去。"
        ],
        "title": "捉搦歌",
        "id": "3ae43bf6-d968-4fa2-aafe-43396759583d"
    },
    {
        "author": "姚宽",
        "paragraphs": [
            "少年白鼻騧，玉勒锦连鞯。",
            "径就胡姬饮，熟醉当垆眠。",
            "剥丝入蚕茧，郎意在缠绵。"
        ],
        "title": "少年行",
        "id": "c89617ae-afc8-49d0-9bae-9f06bbafaa44"
    },
    {
        "author": "姚宽",
        "paragraphs": [
            "悠悠复悠悠，日夜潇湘流。",
            "潇湘春草生，行人向南愁。",
            "缓歌竹枝娘，窈窕苹花洲。"
        ],
        "title": "江南新体  其一",
        "id": "f206f8e4-5e61-468f-9505-448833186a36"
    },
    {
        "author": "姚宽",
        "paragraphs": [
            "江南无春秋，花草红复绿。",
            "燕燕撇波飞，雁雁依云宿。",
            "游子去不归，凄凉采菱曲。"
        ],
        "title": "江南新体  其二",
        "id": "d7883966-aa41-4dc6-9afd-baa8ec7f7e5a"
    },
    {
        "author": "姚宽",
        "paragraphs": [
            "刘生古豪侠，意气无与俱。",
            "隠若一敌国，不顾千金躯。",
            "击剑探赤丸，投琼叱枭卢。",
            "醉使新丰酒，笑拥西京姝。"
        ],
        "title": "刘生",
        "id": "bb99eb3e-f207-455b-b3c6-a502ed33c908"
    },
    {
        "author": "姚宽",
        "paragraphs": [
            "解榻无凝尘，云房惬幽素。",
            "清寒薄衾枕，微凉散庭户。",
            "梦破流水声，钩帘卷山雾。",
            "时与静者俱，为拟汤休句。"
        ],
        "title": "宿诸暨大雄寺",
        "id": "10b97d8d-2ab5-46d0-bc22-b66f7dbb0a60"
    },
    {
        "author": "姚宽",
        "paragraphs": [
            "戍客久不归，生死关山道。",
            "出塞入塞云，长亭短亭草。",
            "梦断玉阶人，愁深花欲老。",
            "庭树起秋风，寄衣当及早。"
        ],
        "title": "望行人",
        "id": "e293f7e5-04c8-4b11-a8a2-b2323079e013"
    },
    {
        "author": "姚宽",
        "paragraphs": [
            "汉宫深锁千蛾眉，妬宠争妍君不知。",
            "昭君自恃色殊众，画师忍为黄金欺。",
            "当时望幸君不顾，泪湿花枝怨无主。",
            "一朝按图聘绝域，慷慨尊前为君去。",
            "萧萧车骑如流水，惨澹风沙千万里。",
            "昔年公主嫁乌孙，妾身况是良家子。",
            "自嗟薄命无归路，弱质安能事强主。",
            "可怜宫锦换毡裘，忍变故音作新语。",
            "马上琵琶送将远，行路闻之亦凄断。",
            "寄书空忆鴈南飞，只有怨歌传入汉。",
            "汉家失计何所获，羽林射士空头白。",
            "白璧骏马无时无，倾国倾城难再得。"
        ],
        "title": "昭君曲",
        "id": "fd47a0b9-d47d-4024-8582-36d04d91f713"
    },
    {
        "author": "姚宽",
        "paragraphs": [
            "涌金门外看春色，水流不尽花枝碧。",
            "一番洗雨一番风，堕蘂零红收不得。",
            "蜜房羽客寻芳歇，蝶翅粉尽金翠灭。",
            "云昏草暖天亦迷，日暮杨花散成雪。",
            "倾城一醉争狂荡，踏歌相携大堤上。",
            "湘妃有意解明珰，桃叶竟谁迎两桨。",
            "东君无情背人去，脉脉那由话衷素。",
            "归来帘幕护残灯，一梦闲阶月如雾。"
        ],
        "tags": [
            "西湖"
        ],
        "title": "西湖醉归作",
        "id": "c8b11eea-092b-4348-a6bf-e8a8143e75c8"
    },
    {
        "author": "姚宽",
        "paragraphs": [
            "大鸡角角号秋田，小鸡啾啾随後先。",
            "喧鸣得意啄遗黍，四顾无人惊复聚。",
            "青天闪倏片影落，饥鸢搏取填空嗉。",
            "纷纷散乱入荆棘，老父应门叫无力。",
            "鸢飞突去何遒疾，大鸡还呼小鸡出。"
        ],
        "title": "搏鸡行",
        "id": "b2440e39-10a1-4897-befa-edefba459055"
    },
    {
        "author": "姚宽",
        "paragraphs": [
            "清晨出故溪，邻曲未闻鸡。",
            "草露平平湿，溪云漠漠低。",
            "转山人忽见，分路马多迷。",
            "作客风埃里，难堪听鼓鼙。"
        ],
        "title": "西溪早行",
        "id": "44885db8-28a3-40b5-8176-12ea70a32143"
    },
    {
        "author": "姚宽",
        "paragraphs": [
            "瘴海远黏天，山城入暝烟。",
            "春潮生蛤晕，夜雨长蜗涎。",
            "灯几花时落，风帘客未眠。",
            "平生怀此地，今夕意茫然。"
        ],
        "title": "天台夜雨",
        "id": "51fa53fa-d6cd-45e5-a029-9ae07c9a993b"
    },
    {
        "author": "姚宽",
        "paragraphs": [
            "冷烛翠光残，踈梅雪影寒。",
            "客心春鴈急，诗思暮江宽。",
            "髣髴连环梦，凄凉锦瑟弹。",
            "明朝山下寺，窗竹问平安。"
        ],
        "title": "夜坐怀归简报恩振老",
        "id": "a86f01a0-1399-4edc-908c-71b3dbfc89fd"
    },
    {
        "author": "姚宽",
        "paragraphs": [
            "归意太匆匆，逢春去住中。",
            "澹香花湿雨，薄影絮行风。",
            "觅句愁何许，谈玄兴未穷。",
            "应缘知有处，祇莫恨飘蓬。"
        ],
        "title": "春暮送碧云阇棃归灵巗",
        "id": "49cb4570-9119-4731-860d-d5c99cb0a753"
    },
    {
        "author": "姚宽",
        "paragraphs": [
            "萧寺虚庭夜气嘉，微风入树碧交加。",
            "露荷滴沥珠无翳，月桂扶踈璧有瑕。",
            "欲采苹花归已晚，拟寻竹叶梦还赊。",
            "愁来剩有凄凉意，织女银河又复斜。"
        ],
        "title": "宿多福寺",
        "id": "06f70f98-d5b6-46f8-9f83-33282b728407"
    },
    {
        "author": "姚宽",
        "paragraphs": [
            "自小弄丝来，惊多去复回。",
            "沙头晚风起，波上夕阳开。"
        ],
        "title": "钓鱼",
        "id": "28da542a-e242-44f7-a180-5c3491237026"
    },
    {
        "author": "姚宽",
        "paragraphs": [
            "风雨惜春残，新晴为启关。",
            "白云归去尽，还我旧青山。"
        ],
        "title": "春晴",
        "id": "0d8dc75f-babc-427b-9cc9-b0fcbf7e95d1"
    },
    {
        "author": "姚宽",
        "paragraphs": [
            "薄薄帘栊日，阴阴殿阁风。",
            "无人惊午梦，双蝶下花丛。"
        ],
        "title": "真戒僧首房昼寝",
        "id": "d43b851e-00ae-4ae4-9e33-a14341d4ee73"
    },
    {
        "author": "姚宽",
        "paragraphs": [
            "密竹荫回塘，阴阴小院凉。",
            "低徊忘扇拂，独自懒衣裳。",
            "弱蔓扶新绿，红蕖并晚香。",
            "华胥愁不到，只在水云乡。"
        ],
        "title": "莲盘庄纳凉",
        "id": "2558e740-747b-46f9-a702-023b368a1dfe"
    },
    {
        "author": "姚宽",
        "paragraphs": [
            "京洛风尘久不开，晚寻云水到天台。",
            "如何更下章安浦，缥缈山城首重回。"
        ],
        "title": "下章安杜渎七首  其一",
        "id": "22d47286-5960-488e-a4ce-aa6e81fc9427"
    },
    {
        "author": "姚宽",
        "paragraphs": [
            "帆落秋风泊暮滩，月生潮上客心闲。",
            "海门南望天侵水，左直金鳌驻跸山。"
        ],
        "title": "下章安杜渎七首  其二",
        "id": "19648045-c6ba-4b13-9378-325af9806f74"
    },
    {
        "author": "姚宽",
        "paragraphs": [
            "石柱山前烟在川，金鹅浦口浪黏天。",
            "北人凄断南人笑，愁水愁风最可怜。"
        ],
        "title": "下章安杜渎七首  其三",
        "id": "156a69a5-2e48-4a09-a0ee-a5ac99f9601a"
    },
    {
        "author": "姚宽",
        "paragraphs": [
            "平生顾挹山阴道，种竹栽花越水东。",
            "海角天涯心未稳，吴头楚尾信难通。"
        ],
        "title": "下章安杜渎七首  其四",
        "id": "48c7578f-dfb9-4d65-8cc8-d13abf47da74"
    },
    {
        "author": "姚宽",
        "paragraphs": [
            "梦寐家山老岁华，何时满眼送烟花。",
            "定知难取通侯印，亦许归乘下泽车。"
        ],
        "title": "下章安杜渎七首  其五",
        "id": "b5a464e2-fca5-4624-8a0e-314b2b108d6f"
    },
    {
        "author": "姚宽",
        "paragraphs": [
            "风林叶脱减秋声，山拥秋光到眼明。",
            "秋兴悲秋俱有赋，安仁宋玉是前生。"
        ],
        "title": "下章安杜渎七首  其六",
        "id": "cd825a55-b422-444d-bc62-a2b767739d29"
    },
    {
        "author": "姚宽",
        "paragraphs": [
            "饥来驱我几何厌，尘务萦心更可嫌。",
            "不似陶潜恋松菊，未闻胶鬲举鱼盐。"
        ],
        "title": "下章安杜渎七首  其七",
        "id": "0cb70734-a901-4dee-a6a6-466c1aadaff5"
    },
    {
        "author": "姚宽",
        "paragraphs": [
            "寻幽无十里，阔处见风涛。",
            "绿树雨中密，澹山云外高。",
            "心情亲醉境，愁色上颠毛。",
            "早赋归来引，悠悠误尔曹。"
        ],
        "title": "行鸿佑路偶作",
        "id": "d7fd37e5-f389-4f4e-a723-0c90e1480b60"
    },
    {
        "author": "姚宽",
        "paragraphs": [
            "北风猎猎驾寒云，低压平川路欲昏。",
            "人马忽惊俱辟易，一声乳虎下前村。"
        ],
        "title": "古博岭",
        "id": "bc29dc3f-2f93-4568-ba88-7080707b2ef2"
    },
    {
        "author": "姚宽",
        "paragraphs": [
            "一雨一风花欲零，在官在私蛙乱鸣。",
            "留春欲系金鸦脚，日日日斜楼上情。"
        ],
        "title": "绝句四首  其一",
        "id": "9f2b61dd-9963-4765-947c-0c96823bdede"
    },
    {
        "author": "姚宽",
        "paragraphs": [
            "花信今吹第几风，香苞未拆牡丹丛。",
            "雨声细入窗前树，夜夜夜寒春梦中。"
        ],
        "title": "绝句四首  其二",
        "id": "f47e2595-bd32-40f7-86fe-5ba50ca55448"
    },
    {
        "author": "姚宽",
        "paragraphs": [
            "京洛逢春思昔时，翩翩游骑醉中归。",
            "平川花柳浓如锦，树树树头蜂蝶飞。"
        ],
        "title": "绝句四首  其三",
        "id": "39124ed0-e48b-427f-ac19-9afae0940c4e"
    },
    {
        "author": "姚宽",
        "paragraphs": [
            "愁将老眼到花梢，独自伤春叹绝交。",
            "王谢风流今不见，家家家屋燕成巢。"
        ],
        "title": "绝句四首  其四",
        "id": "b7fa3be3-fffe-4c40-b17b-e42187325ae9"
    },
    {
        "author": "姚宽",
        "paragraphs": [
            "下陇流水咽，上陇征人别。",
            "秦树暗秋云，燕鸿隔春雪。",
            "闪倏见胡骑，翩翩传汉节。",
            "戍客起愁心，心与飞蓬折。"
        ],
        "title": "陇头",
        "id": "10bc2160-cdae-4293-8b74-45e8bef060dd"
    },
    {
        "author": "姚宽",
        "paragraphs": [
            "娉婷初出苎萝春，一笑当年国自倾。",
            "丝网珠玑迷去路，鸱夷风月倍多情。"
        ],
        "title": "苎萝山  其一",
        "id": "02ef52af-2701-419c-a953-22907470c359"
    },
    {
        "author": "姚宽",
        "paragraphs": [
            "遥山尚拥云鬟翠，流水空闻玉佩声。",
            "千古人传浣纱地，王轩何事得逢迎。"
        ],
        "title": "苎萝山  其二",
        "id": "9c559b38-684e-4946-8b11-ab05a0e9f580"
    },
    {
        "author": "许志仁",
        "paragraphs": [
            "貂裘虽云温，非妾手中迹。",
            "唯此万里衣，一针三叹息。",
            "叹息恐人闻，缝时常避人。",
            "开缄勿嫌涴，中有双泪痕。",
            "江南十月雁初飞，边地纔秋塞草衰。",
            "衣成妾手君宁见，寒到君边妾自知。",
            "寄书问征夫，好在何当还。",
            "西风吹妾梦，夜度鲁阳关。"
        ],
        "title": "寄衣曲",
        "id": "f1b5af14-58b5-47d4-871a-71dd446d60e7"
    },
    {
        "author": "许志仁",
        "paragraphs": [
            "双双林间鸟，雌雄相并栖。",
            "惊风忽吹散，各自东西飞。",
            "妾意如断弦，断弦犹可续。",
            "君心似流水，流水何当复。",
            "何当复，又是空房将泪宿。"
        ],
        "title": "妾薄命",
        "id": "1985811a-3021-4a60-8240-1b394998b4ec"
    },
    {
        "author": "许志仁",
        "paragraphs": [
            "卧看游丝媚远天，起寻幽径却茫然。",
            "句成落絮飞花里，心在残霞夕照边。",
            "无复双鱼传尺素，空余宝瑟思华年。",
            "老来情味人应笑，白首伤春只醉眠。"
        ],
        "title": "和姚令威春晚即事",
        "id": "0991219d-0598-4ab3-9c4b-2532fb414e4c"
    },
    {
        "author": "许志仁",
        "paragraphs": [
            "竹皮狗尾粗斓斑，神虎门前兴已阑。",
            "每恨误身诚可溺，殆将苴履不须弹。",
            "数茎渐觉胜簪怯，一免当知复冠难。",
            "柱後惠文非所志，宁从子夏学酸寒。"
        ],
        "title": "系冠船蓬自戏",
        "id": "7c692b6c-d844-4dd3-b4f5-080b34e79670"
    },
    {
        "author": "许志仁",
        "paragraphs": [
            "何年凿源开混茫，桃香两岸吹红香。",
            "烟消远浦生微阳，鱼舟误行溪水长。",
            "溪回岸转山隙光，疑有绛阙仙人房。",
            "居民争出罗酒浆，花间笑语音琅琅。",
            "抱琴释子眉发苍，响泉韵磬鸣长廊。",
            "能弹往事悲孟尝，昔时台沼今耕桑。",
            "又如勇士赴敌场，坐令游子思故乡。",
            "清猿抱木号鸿荒，孤吟划见丹凤翔。",
            "曲终待月西南厢，重调十指初不忙。",
            "如见古画秦衣裳，春天百鸟争颉颃。",
            "桃源归来今已忘，弹到落月空断肠。"
        ],
        "title": "和宝月弹桃源春晓",
        "id": "7ef18af5-71f8-4a99-984d-a11439684673"
    },
    {
        "author": "许志仁",
        "paragraphs": [
            "九疑连绵青未了，郴江擘出蛟龙吼。",
            "雷公霹雳搜岩幽，化为鬰律黄蛇走。",
            "飞电迸火出奇节，黄蛇起立僵如铁。",
            "携看玉女洗头盆，拄上九疑探禹穴。",
            "莫挑马棰渡黄河，莫扣天门阍者诃。",
            "但挂百钱时一醉，从教风雨湿渔蓑。",
            "青钱学士方年少，年少羞为老人调。",
            "即看飞步上蓬瀛，别有青藜夜相照。"
        ],
        "title": "谢张学士惠灵寿杖",
        "id": "5a51b919-277c-48f7-a5c4-22b713f069d6"
    },
    {
        "author": "许志仁",
        "paragraphs": [
            "紫兰含春风，日暮香更远。",
            "涧道水平分，曲折渡清浅。",
            "飞花当面堕，颠倒落苔藓。",
            "念此芳意阑，归思纷莫遣。"
        ],
        "title": "天竺道中",
        "id": "b1ce9f0b-9395-495d-a54e-706c7a85ee16"
    },
    {
        "author": "许志仁",
        "paragraphs": [
            "千丈岩头一点红，春风吹落浅莎中。",
            "山僧倚杖移时去，说似溪边采药翁。"
        ],
        "title": "雁荡道中",
        "id": "067ea46f-bddf-43aa-95b0-02f544848381"
    },
    {
        "author": "许志仁",
        "paragraphs": [
            "谁家短笛吹杨柳，何处扁舟唱采菱。",
            "湖水欲平风作恶，秋云太薄雨无凭。",
            "近人白鹭麾方去，隔岸青山唤不应。",
            "好景满前难着语，夜归茅屋望疏灯。"
        ],
        "title": "湖上吟",
        "id": "7525d270-5373-406a-9ce7-b42c2ff92891"
    },
    {
        "author": "许志仁",
        "paragraphs": [
            "东风来何时，百花已飘零。",
            "独余堤上柳，惨淡含春荣。",
            "扁舟复何适，延客江上亭。",
            "顾无青玉案，何以送子行。",
            "攀条欲相赠，上有双流鶑。",
            "□□正求友，奈此别离情。"
        ],
        "title": "折杨柳",
        "id": "3ad28b7d-e89c-40dc-8e69-66b142b2160b"
    },
    {
        "author": "许志仁",
        "paragraphs": [
            "湖边日落鸳鸯飞，罗衣香转兰舟移，莲根断处手满丝。",
            "手满丝，不能理。",
            "秋云深，隔君子。"
        ],
        "title": "采莲吟",
        "id": "4055c15e-2ed0-467a-a812-e0f8407720c1"
    },
    {
        "author": "许志仁",
        "paragraphs": [
            "四海常为客，三春却倦游。",
            "能飞归不得，虽去有何求。",
            "故国三千恨，行人万里愁。",
            "年来风过耳，无泪与君流。"
        ],
        "title": "杜宇",
        "id": "1b6371be-dac5-48c5-a50c-b88202e3e212"
    },
    {
        "author": "许志仁",
        "paragraphs": [
            "春暗汀洲杜若香，风标公子白霓裳。",
            "碧天片雪忽飞去，何处人家水满塘。"
        ],
        "title": "鹭",
        "id": "70264959-0273-4f42-a01f-af106d095deb"
    },
    {
        "author": "许志仁",
        "paragraphs": [
            "碧烟障楼天欲暮，飞乌夜集芜城戍。",
            "云外毕逋衔尾来，月明腷膊同枝语。",
            "楼中有人辍机杼，玉笙怨咽凝江雾。",
            "惆怅幽凄夜未阑，桂树秋风兰叶露。"
        ],
        "title": "乌夜啼",
        "id": "a857a7da-a429-4fb8-a6d1-9d054eb9d352"
    },
    {
        "author": "许志仁",
        "paragraphs": [
            "高台跨崇冈，檐宇锁空雾。",
            "新晴洗双目，千里在跬步。",
            "霏霏渔浦烟，冉冉富春树。",
            "风花不我私，何以理愁绪。",
            "谁疏白玉窗，中有浮云度。",
            "浮云吹不开，不见行人去。"
        ],
        "title": "临高台",
        "id": "843da89b-52cb-4185-a5dd-605e4b5563be"
    },
    {
        "author": "许志仁",
        "paragraphs": [
            "架壁珍藏万古书，世间清绝在吾庐。",
            "绿瓶香破分家酿，曲圃云开翦露蔬。",
            "白日渐随秋意短，故人尽向老来疏。",
            "今年种得回峰菊，乱点东篱玉不如。"
        ],
        "title": "架壁",
        "id": "2ae92a9b-1222-4b94-8fde-9987f698cbbc"
    },
    {
        "author": "许志仁",
        "paragraphs": [
            "东门杨柳暗藏鸦，东门行客欲离家。",
            "树头春风草头露，鸦自不飞人自去。",
            "妾家南浦桂为堂，房栊珉玉帘夜光。",
            "炉烟多，绮罗重，水槛风入笙箫凉。",
            "欢娱未毕车轮远，方寸秋丝纷百茧。",
            "愿郎功业落人间，长使春闺女无怨。"
        ],
        "title": "东门行",
        "id": "ee6151f0-ac84-4727-9b72-5d4107125ba4"
    },
    {
        "author": "许志仁",
        "paragraphs": [
            "秋香烂熳入屏帷，金粟楼台富贵时。",
            "晓起旋收花上露，窗间闲写夜来诗。"
        ],
        "title": "窗间",
        "id": "79771aea-5bf1-4ac3-b83e-4bf1f28228cb"
    },
    {
        "author": "许志仁",
        "paragraphs": [
            "叶脱林梢处处秋，壮怀易感更登楼。",
            "日斜钟阜烟凝碧，霜落秦淮水慢流。",
            "人似仲宣思故国，诗如杜老到夔州。",
            "十年前作金陵梦，重抚阑干说旧游。"
        ],
        "title": "和虞智父登清溪阁",
        "id": "c0648d82-0375-422d-94bd-f820b0b515ec"
    },
    {
        "author": "许志仁",
        "paragraphs": [
            "大垂手，小垂手，江南白苎世希有。",
            "吴姬十指玉纤纤，白苎新裁舞衣小。",
            "秋江四面绕吴宫，吴宫霜橘树树红。",
            "吴王夜宴不知晓，但见红日升曈眬。",
            "美人低鬟复回袖，持酒献君君一笑。",
            "人生得意不行乐，白日如梭夜催昼。",
            "吴山依旧吴江清，离宫故苑难为情。",
            "不知谁遣南山鹿，还向姑苏台下行。"
        ],
        "title": "白苎歌",
        "id": "75d2ba03-8000-4b66-b18a-06e808f25548"
    },
    {
        "author": "许志仁",
        "paragraphs": [
            "诗题：倾城误人身寄内翰洪丈首句：倾城误人身。"
        ],
        "title": "存目  其一",
        "id": "dc1b8e3e-b1cc-4820-a6cc-fc21c2a037ff"
    },
    {
        "author": "许志仁",
        "paragraphs": [
            "诗题：蚁饮研槽歌首句：晴窗棐几风日舒。"
        ],
        "title": "存目  其二",
        "id": "145d9346-001a-4b38-b324-8323498fc97e"
    },
    {
        "author": "贾成之",
        "paragraphs": [
            "横槎三月江如束，风浪萦行接天绿。",
            "郡楼新创插云飞，尽日江山对双目。",
            "楼中剌史幽兴长，百斛载春供不足。"
        ],
        "title": "横浦楼",
        "id": "05234a41-15cc-442b-941a-7ebdd4fde8a2"
    },
    {
        "author": "释智鉴",
        "paragraphs": [
            "世尊有密语，迦叶不覆藏。",
            "一夜落花雨，满城流水香。"
        ],
        "title": "偈",
        "id": "95aae5d6-f2bf-42d8-9f78-8f6dfd115036"
    },
    {
        "author": "释智鉴",
        "paragraphs": [
            "土面灰头不染尘，华街柳巷乐天真。",
            "金鸡唱晓琼楼梦，一树华开浩劫春。"
        ],
        "title": "颂古十一首  其一",
        "id": "5da53869-8e6f-4c14-9394-2d152041c053"
    },
    {
        "author": "释智鉴",
        "paragraphs": [
            "倒却门前剎竿，全提那涉玄端。",
            "翻身不坐空王殿，月照千峯夜色寒。"
        ],
        "title": "颂古十一首  其二",
        "id": "d7885428-37a6-4b67-ad84-053892ca30af"
    },
    {
        "author": "释智鉴",
        "paragraphs": [
            "即心是佛外忘求，心佛圆明不假修。",
            "云浄远山千点翠，水和明月一天秋。"
        ],
        "title": "颂古十一首  其三",
        "id": "fa37701f-3890-4301-ba78-f40b8e131624"
    },
    {
        "author": "释智鉴",
        "paragraphs": [
            "百非路绝透离微，四句情忘发上机。",
            "竹密不妨流水过，山高岂碍白云飞。"
        ],
        "title": "颂古十一首  其四",
        "id": "bc93a9cc-dce5-4144-ba95-1998a9b7ff6e"
    },
    {
        "author": "释智鉴",
        "paragraphs": [
            "背前面後扬家丑，揭地洪音师子吼。",
            "分付仙陀知不知，法身午夜藏北斗。"
        ],
        "title": "颂古十一首  其五",
        "id": "fad63d4f-b981-4277-a020-3a015e76bb67"
    },
    {
        "author": "释智鉴",
        "paragraphs": [
            "云巢梦断月华秋，玉女翻身过斗牛。",
            "卸却花冠归旧隠，玄途鸟道未容收。"
        ],
        "title": "颂古十一首  其六",
        "id": "e19f0846-7724-4443-a3b2-61d0857087cf"
    },
    {
        "author": "释智鉴",
        "paragraphs": [
            "玄途不涉透离微，道合平常发上机。",
            "无影树头春色晓，金鸡啼在不萌枝。"
        ],
        "title": "颂古十一首  其七",
        "id": "febb6a90-e02c-44b0-bf77-8509556abfd7"
    },
    {
        "author": "释智鉴",
        "paragraphs": [
            "赵州一匝天轮转，婆子知音未足酬。",
            "普为人天开正眼，大千沙界一毫收。"
        ],
        "title": "颂古十一首  其八",
        "id": "ffd1b24d-5ac7-4dc7-9737-2c1777fae422"
    },
    {
        "author": "释智鉴",
        "paragraphs": [
            "虚玄鸟道没纤埃，玉殿空然琐绿苔。",
            "挂壁梭飞秋蜕骨，沧溟老蚌尽怀胎。"
        ],
        "title": "颂古十一首  其九",
        "id": "16b77712-7356-4306-b474-d3f57ef3f450"
    },
    {
        "author": "释智鉴",
        "paragraphs": [
            "觌面全提少室令，当机不荐过新罗。",
            "清风楼上逢知己，拨动烟尘不奈何。"
        ],
        "title": "颂古十一首  其一○",
        "id": "62e019af-8b2b-4908-827a-38c76d837c29"
    },
    {
        "author": "释智鉴",
        "paragraphs": [
            "青山是父白云儿，云散青山总不知。",
            "玉兔昼眠云母地，金乌夜宿不萌枝。"
        ],
        "title": "颂古十一首  其一一",
        "id": "afe2e452-184a-4966-83ab-ebf1c1411c24"
    },
    {
        "author": "孙纬",
        "paragraphs": [
            "面脸丹如朱顶鹤，髭髯长似绿毛龟。",
            "欲知相府生辰日，此是人间祭灶时。"
        ],
        "title": "献寿诗",
        "id": "d51a4709-5bb1-4703-b45d-60a3c13ab5fe"
    },
    {
        "author": "顾松年",
        "paragraphs": [
            "行行何处慰吟观，负郭平湖万顷宽。",
            "两寺钟声烟外听，六朝山色镜中看。",
            "难追鸥鹭朋俦密，颇怪鱼龙窟宅寒。",
            "请濯尘缨自兹始，为辞云水向长安。"
        ],
        "title": "过练湖",
        "id": "9e9a6c61-8381-46f7-b674-679e9fa022d8"
    },
    {
        "author": "廖颙",
        "paragraphs": [
            "真驭遗踪古，寒泉泻石清。",
            "养源人莫测，流润济苍生。"
        ],
        "title": "虎跑泉",
        "id": "aed6c5f2-a7f8-45da-a9ca-5e1151340838"
    },
    {
        "author": "廖颙",
        "paragraphs": [
            "斗峰遥忆旧松台，为劝农耕特地来。",
            "短李高名光翠壁，伪刘陈迹没苍苔。",
            "洞天日永风埃浄，岩壑云收霁色开。",
            "好景最宜供宴赏，操觚欲赋愧非才。"
        ],
        "title": "游七星岩",
        "id": "7c910c9a-02b3-40f3-b44d-b7535d631beb"
    },
    {
        "author": "谢凤",
        "paragraphs": [
            "历览岧嶤接斗牛，岩排云树翠阴稠。",
            "风生药臼清香远，日照丹岩紫气浮。",
            "仙乐有声闻昼夜，灵泉无火沸春秋。",
            "犹多奇绝应难到，聊写新诗纪胜游。"
        ],
        "title": "游黄山",
        "id": "bfc883a0-747c-4205-994d-7275b6920f92"
    },
    {
        "author": "谢凤",
        "paragraphs": [
            "两袖清风蓬岛路，一襟明月海天秋。"
        ],
        "title": "句",
        "id": "1ea5d1e1-429d-45e2-bfff-a11a2c5e5b2a"
    },
    {
        "author": "王宾",
        "paragraphs": [
            "乐道岩前沙路平，淡烟和月照人行。",
            "林端仙馆千山合，石罅灵泉一派清。",
            "藴藻竞严朝斗意，琳琅惟听步虚声。",
            "青书奏罢黄冠睡，独有滩雷彻夜鸣。"
        ],
        "title": "凈圣庵",
        "id": "f5a392dd-0582-469e-b233-5356bfe2a438"
    },
    {
        "author": "孙仲鳌",
        "paragraphs": [
            "名向阿衡篇里得，书从复古殿中来。"
        ],
        "title": "句  其一",
        "id": "99397ed3-6e49-44b2-a6e3-56db8e2e20d6"
    },
    {
        "author": "孙仲鳌",
        "paragraphs": [
            "泪川紫岫洗诗愁，朱橘白鱼供饮痛。"
        ],
        "title": "句  其二",
        "id": "4de6a231-ec6e-43b1-8e01-9c0e3508d3bb"
    },
    {
        "author": "孙起卿",
        "paragraphs": [
            "家有古冢碑，近自田家获。",
            "藏之五六年，未甚见省录。",
            "古苔侵文理，封结殆莫识。",
            "偶然嗟其穷，一一为磨剔。",
            "始若漫无文，细寻适可读。",
            "文云晋江纂，长夜垂兹刻。",
            "贞石殊不用，块然但埏埴。",
            "合葬无别铭，背面书反覆。",
            "一字不涉华，本枝记明白。",
            "二父遂兼书，于逌乃宗嫡。",
            "考诸晋史篇，真是小出入。",
            "字画亦崄劲，然不类镌斲。",
            "汉魏尚丰碑，兹独何褊迫。",
            "岂时丁丧乱，不暇如品式。",
            "于时义熙季，处次实庚戌。",
            "五胡剖中原，典午窜南极。",
            "苟简理宜尔，宁诒不孝责。",
            "审订既昭然，疑去喜自适。",
            "历年七百余，瞥尔驹过隙。",
            "名节苟不传，埃化先瓦石。",
            "寘兹当眼前，用代铭几席。"
        ],
        "title": "江纂墓碑",
        "id": "a0867446-6812-446b-bed3-8176aba5eb36"
    },
    {
        "author": "翟杰",
        "paragraphs": [
            "癸水绕东城，刀兵不用忧。",
            "须勤疏道力，常使达潮头。"
        ],
        "title": "癸水",
        "id": "f61f5f06-7997-46c8-9615-0cedb0c4ee90"
    },
    {
        "author": "李孟博",
        "paragraphs": [
            "道上何尝识故侯，解鞍聊发小迟留。",
            "莫向漳江更南望，四十八驿是藤州。"
        ],
        "title": "藤州道上",
        "id": "12e4e2ec-3676-44d5-9040-a887201e8bbf"
    },
    {
        "author": "曹筠",
        "paragraphs": [
            "浩浩秦淮千万顷，好将余浪到滩头。"
        ],
        "title": "句",
        "id": "bee89283-e485-4102-a6bc-04d60d78c9e0"
    },
    {
        "author": "季南寿",
        "paragraphs": [
            "我以铜符吏营浦，闻古刺史元最贤。"
        ],
        "title": "句",
        "id": "f4bcd368-b537-41e5-b068-bd9b88042065"
    },
    {
        "author": "王九龄",
        "paragraphs": [
            "贤哉庞颍公，天相佑仁宗。",
            "清规映当代，劲节摩秋空。",
            "皇佑维四年，蛮寇南海邕。",
            "委身任虎将，献馘鲁侯宫。",
            "又能识君实，荐鹗如孔融。",
            "人言主与宾，霜降鸣丰钟。",
            "至今勋业在，隠然齐岱嵩。",
            "少时居荫下，读书此堂中。",
            "三年足不市，纷华尘垢同。",
            "平生经纶志，于此涵养丰。",
            "梁间产灵芝，秀异鬰青葱。",
            "殿角存琬琰，挥毫气吐虹。",
            "常时有识者，固知非卧龙。",
            "一朝十载遇，谈笑集勋庸。",
            "後人勤仰止，图像君子容。",
            "萧然堂庑间，香火一时共。",
            "地远尘不到，山高气自雄。",
            "松竹交荫鬰，桃李间繁秾。",
            "堂经百年久，隳圮几一空。",
            "断砌行春蚓，败壁号秋蛩。",
            "僧有惟勔者，鼎施葺施工。",
            "兴仆广湫隘，疏林撤翳蒙。",
            "至今山下路，冠盖仍憧憧。",
            "我来为此邑，坐阅三年穷。",
            "催科本自拙，抚字亦何功。",
            "惟有心如水，庶几踵前踪。",
            "适当岁初吉，敛板揖清风。",
            "来携一壶酒，谨致三酬恭。",
            "昔尝怀此念，今乃遂我衷。",
            "作诗留壁间，聊以写鄙悰。"
        ],
        "title": "祠庞颍公",
        "id": "08eeffae-ce8a-4045-87b8-8c87b183baae"
    },
    {
        "author": "王九龄",
        "paragraphs": [
            "至音不传徒按谱，不传之妙心自许。",
            "手挥五弦目飞鸿，千载流风如接武。",
            "鹑衣百结甘蓝缕，鬓雪浸浸用心苦。",
            "我知若人之用心，指下堪为儿女语。",
            "神怡志定一齐鼓，和气冲融塞天宇。",
            "忽然作意变轩昂，亦不哀吟动凄楚。",
            "醉翁已作黄鹤举，君独何为在尘土。",
            "琅然清图请更弹，使我三叹首屡俯。",
            "人生识意天所予，性情之适适其所。",
            "高山流水有知音，莫道吾人不如古。"
        ],
        "title": "听鼓琴",
        "id": "64e294e7-8d80-41d6-8cc7-28256056c157"
    },
    {
        "author": "吴武陵",
        "paragraphs": [
            "一水长流出涧溪，众山绵密与云齐。",
            "武陵桥上观春色，自笑刘郎去路迷。"
        ],
        "title": "题吉昌桥",
        "id": "3a6ea5a4-9ce5-499e-a9f2-a38471a1f304"
    },
    {
        "author": "程敦厚",
        "paragraphs": [
            "待月凝云关，垂竿钓雪滩。",
            "虚窗摇冷翠，杰阁耸高寒。",
            "笼养千龄鹤，炉烧九转丹。",
            "不须论许事，心目自清安。"
        ],
        "title": "王文孺臞庵  其一",
        "id": "401c8937-3446-4bb6-82d6-fe851a54854d"
    },
    {
        "author": "程敦厚",
        "paragraphs": [
            "壁上烟萝子，窗前鸿素书。",
            "短篱开窈窕，嫩竹转扶疏。",
            "世事霜前叶，声名涧底樗。",
            "柴桑陶靖节，日暮荷归锄。"
        ],
        "title": "王文孺臞庵  其二",
        "id": "15d03aae-3120-4f57-a380-3409cc90dc59"
    },
    {
        "author": "程敦厚",
        "paragraphs": [
            "并辔春风禁籞游，外间底事上心头。",
            "骑馿後日嘉陵道，料得君王始欲愁。"
        ],
        "title": "题陈宏画明皇太真联镳图",
        "id": "5c419223-6f43-423e-885c-b38a9dc15fb5"
    },
    {
        "author": "程敦厚",
        "paragraphs": [
            "阿环百巧专恩宠，自是三郎騃不知。",
            "上马未应乏无力，要回一顾特迟迟。"
        ],
        "title": "题陈宏画太真上马图",
        "id": "44ea662c-1f7c-4164-95c8-eb53b8a1b4a7"
    },
    {
        "author": "程敦厚",
        "paragraphs": [
            "花中名品异，人重比甘棠。",
            "苞嫩相思密，红深琥珀光。",
            "好风传馥鬰，凡卉愧芬芳。",
            "烂漫云成瑞，葳蕤女有嫱。",
            "生来先蜀国，开处始朝阳。",
            "赏即笙歌地，题称翰墨场。",
            "烟霞容易散，蜂蝶等闲忙。",
            "谁是多情侣，栏边重举觞。"
        ],
        "title": "和冬曦海棠",
        "id": "2cba3f70-2c39-4eaa-b3a4-39c58e604df2"
    },
    {
        "author": "程敦厚",
        "paragraphs": [
            "曾逐狂飙取意飞，一时春色便依稀。",
            "旧丛还有香心在，却被西风管领归。"
        ],
        "title": "今朝秋气萧瑟不意海棠再开因书二绝期好事者和  其一",
        "id": "c2917b44-bc7e-407d-9a69-304a05e54d9c"
    },
    {
        "author": "程敦厚",
        "paragraphs": [
            "露湿燕脂泪脸寒，独将幽恨倚阑干。",
            "精神不比篱边菊，莫把寻常醉眼看。"
        ],
        "title": "今朝秋气萧瑟不意海棠再开因书二绝期好事者和  其二",
        "id": "fbceca9c-fce9-4334-8b6f-e1880b7c9cae"
    },
    {
        "author": "程敦厚",
        "paragraphs": [
            "玉脆红轻不耐寒，无端风雨苦相干。",
            "晓来试卷珠帘看，蔌蔌飞香满画栏。"
        ],
        "title": "雨中海棠",
        "id": "201ae3e9-ec6a-4282-abf2-6da588e69dd7"
    },
    {
        "author": "程敦厚",
        "paragraphs": [
            "今年春色可胜嗟，二月山中未见花。",
            "长忆去年今夜月，海棠花影到窗纱。"
        ],
        "title": "惜海棠开晚",
        "id": "fac781e8-c6a3-43bd-82aa-e882fd30a07b"
    },
    {
        "author": "程敦厚",
        "paragraphs": [
            "化境何年斵取还，崭然擢秀瘴茅间。",
            "我来授记开潜阅，从此佳名溢世寰。"
        ],
        "title": "擢秀峰",
        "id": "a9a49196-e41e-4390-bbf1-f4f4db1acd65"
    },
    {
        "author": "程敦厚",
        "paragraphs": [
            "地控三州界，池开十丈莲。",
            "桑麻无杜曲，松菊有斜川。",
            "别浦归帆远，他山晚照妍。",
            "江河春水阔，幽兴白鸥前。"
        ],
        "title": "草堂",
        "id": "034f1afe-4ce5-4574-a910-613327e4b6ff"
    },
    {
        "author": "程敦厚",
        "paragraphs": [
            "芳丛列翠幰，新苞吐香麝。",
            "满地方争妍，何花肯相下。",
            "牡丹持晚节，羣芳甘共亚。"
        ],
        "title": "牡丹",
        "id": "2e0d2310-f071-430c-86ff-5e03383cc0db"
    },
    {
        "author": "程敦厚",
        "paragraphs": [
            "柔条还自立，绝色所不斗。",
            "昂然气格高，下视羣卉陋。"
        ],
        "title": "海棠",
        "id": "8be8ca57-2be4-4f12-8555-e325c32f1cd6"
    },
    {
        "author": "程敦厚",
        "paragraphs": [
            "独怜朱脸花容俗，全学瑶台玉女妆。",
            "素月共成中夜色，好风分散四邻香。"
        ],
        "title": "酴醿",
        "id": "a013b0ae-b8be-4eb9-aa6c-eba9950c8dc0"
    },
    {
        "author": "程敦厚",
        "paragraphs": [
            "愁苦人意未相谙，率以初尝废後甘。",
            "王氏有诗旌橄榄，可怜遗咏在巴南。"
        ],
        "title": "余甘子",
        "id": "da4a3784-998a-4905-92fc-f99b1bb464d3"
    },
    {
        "author": "程敦厚",
        "paragraphs": [
            "远意来佳惠，秋筠启翠篮。",
            "清香殊未散，奇品至相参。",
            "凤卵辞丹穴，龙珠出古潭。",
            "剖轻刀匕快，嚼易齿牙甘。"
        ],
        "title": "梨",
        "id": "d333afe4-89f6-4374-835f-4dabc645b5eb"
    },
    {
        "author": "程敦厚",
        "paragraphs": [
            "万蘂纷妍照画堂，一林春思尚缄藏。"
        ],
        "title": "句  其一",
        "id": "67c59901-cfdf-4f82-a696-b65892b8c632"
    },
    {
        "author": "程敦厚",
        "paragraphs": [
            "一色鲜猩血。"
        ],
        "title": "句  其二",
        "id": "c6034c31-4eb1-4b10-b5fd-d88f8fd99951"
    },
    {
        "author": "程敦厚",
        "paragraphs": [
            "墙头荔子已烂斑。"
        ],
        "title": "句  其三",
        "id": "bc0b7fd5-0450-4e3d-a2fe-1216d460da93"
    },
    {
        "author": "程敦厚",
        "paragraphs": [
            "绿幄紫笼文縠皱，绛囊包就寸珠圆。"
        ],
        "title": "句  其四",
        "id": "0dc86bba-4c88-4ff1-b46e-9ee3fc00af23"
    },
    {
        "author": "程敦厚",
        "paragraphs": [
            "味重带新驰驿贡，花旌难老隔年芳。"
        ],
        "title": "句  其五",
        "id": "6aa88e61-66e7-415b-b04b-aa62e7d995bf"
    },
    {
        "author": "程敦厚",
        "paragraphs": [
            "春飞白玉花，秋吐黄金实。"
        ],
        "title": "句  其六",
        "id": "6d78c36d-0657-449b-b560-9cc31b21d8da"
    },
    {
        "author": "程敦厚",
        "paragraphs": [
            "香散风前麝，浆寒霜後蜜。"
        ],
        "title": "句  其七",
        "id": "e25d5b31-da53-48dc-9732-9774d0504251"
    },
    {
        "author": "程敦厚",
        "paragraphs": [
            "粲粲核中仁，尚可瀹奇茗。"
        ],
        "title": "句  其八",
        "id": "e0c2f78b-16e3-47b5-ab68-84ce93be6182"
    },
    {
        "author": "程敦厚",
        "paragraphs": [
            "孤出亭亭羽盖高，撑开圆叶臂抽条。"
        ],
        "title": "句  其九",
        "id": "d8d079e7-6572-44f7-b5d1-da355f121999"
    },
    {
        "author": "程敦厚",
        "paragraphs": [
            "纛影叱㲚竿影直，雪中霜里伴松筠。"
        ],
        "title": "句  其一○",
        "id": "52279b86-d049-4e72-b977-ca95c027da34"
    },
    {
        "author": "沈作喆",
        "paragraphs": [
            "种粟上山椒，种禾水没腰。",
            "田家作苦不如樵，炊桂之地甚不遥。",
            "一艘千束莫复朝，顺风顺水不动桡。",
            "归来醉饱吹短箫，野花插鬓樵女娇。",
            "农夫忍饥自芸苗，粟米自熟腹自枵。",
            "明年卖田卖山去，谁能辛苦输王赋。"
        ],
        "title": "新安采樵行",
        "id": "f76232eb-7215-4c84-bd3c-94f7d847be09"
    },
    {
        "author": "沈作喆",
        "paragraphs": [
            "某州竹扇名字着，织扇供官困追捕。",
            "使君开府未浃旬，欲戴纶巾挥白羽。",
            "新模巧制旋剪裁，百中无一中程度。",
            "犀革镌柄出虫鱼，麝煤熏纸生烟雾。",
            "蕺山老姥羞翰墨，汉宫佳人掩纨素。",
            "衙内白取知何名，帐下雄拏不知数。",
            "供输不办棰楚频，一朝赴水将谁诉。",
            "使君崇重了不闻，呜呼何以慰黎庶。",
            "闻道园家卖菜翁，又说江头打鱼户。",
            "号令亟下须所无，官不与钱期限遽。",
            "归来痛哭辞妻儿，宿昔投缳挂枯树。",
            "一双婉婉良家子，吏兵夺取名为顾。",
            "弟兄号叫邻里惊，两家吞声丧其妪。",
            "死者已矣可奈何，冤魂成羣空号呼。",
            "杀人纵欲势位尊，贪残无道天所怒。",
            "邦人蓄愤不敢言，君其拊马章台路。"
        ],
        "title": "哀扇工歌",
        "id": "610727e8-6f3b-4601-ad95-f88c6f1be3fd"
    },
    {
        "author": "汤莘叟",
        "paragraphs": [
            "宿雨洗山新绿嫩，晓风吹杏浅红干。",
            "沙头路暖日欲上，行客扬鞭不觉难。"
        ],
        "title": "马上吟",
        "id": "7a25ab8b-543c-48c6-a471-a585ecd8b5af"
    },
    {
        "author": "汤莘叟",
        "paragraphs": [
            "谁人能使陆行舟，涉水宁无险覆忧。",
            "日照檐楹帆影动，风摇窗户橹声柔。",
            "梦回渭水清新句，歌罢浯溪欵乃愁。",
            "更看霜天晴夜月，幌然如过洞庭秋。"
        ],
        "tags": [
            "洞庭湖"
        ],
        "title": "题舫斋",
        "id": "fccd3bbd-48c8-4862-8855-d35ec5830403"
    },
    {
        "author": "汤莘叟",
        "paragraphs": [
            "草径无边绿，江空见底清。",
            "遥峰横晚色，古木自秋声。",
            "客舍孤云远，乡心一雁鸣。",
            "凭高寄吴楚，倚杖独含情。"
        ],
        "title": "登宜春台",
        "id": "ac98545c-1c8d-4051-9382-31a021f0c938"
    },
    {
        "author": "汤莘叟",
        "paragraphs": [
            "葛巾簪下无多发，茅舍门前有好山。"
        ],
        "title": "句",
        "id": "5adaba4a-90bc-44f9-a4a9-ed020eaea8a6"
    },
    {
        "author": "黄熙",
        "paragraphs": [
            "放逐臣之常，胡为乎汨江。",
            "不先于楚死，未免作秦降。"
        ],
        "title": "吊屈原",
        "id": "46d99caf-bdfe-4281-9867-cb21647a657a"
    },
    {
        "author": "林亮功",
        "paragraphs": [
            "五里风涛路，人烟隔岸洲。",
            "去帆欹绿水，别棹会中流。",
            "西岘钟声晓，东山塔影浮。",
            "何人有机事，惊起一沙鸥。"
        ],
        "title": "送友至飞云渡",
        "id": "4a72a644-6350-408c-8cd0-c61640d2ba1b"
    },
    {
        "author": "林大鼐",
        "paragraphs": [
            "日移花影上帘钩。"
        ],
        "title": "句",
        "id": "dd377c1a-fdc3-41af-89d1-4bf7b8d91f0d"
    },
    {
        "author": "林芘",
        "paragraphs": [
            "杏花舞径乱红雨，麦浪涨空摇翠烟。",
            "十里清风寻小寺，快船如马水如天。"
        ],
        "title": "游鸣山",
        "id": "661a4f9f-9014-4b47-829d-0b242d20ddb7"
    },
    {
        "author": "林芘",
        "paragraphs": [
            "江山不受范，偃蹇散莫收。",
            "领略得要会，聚此百尺楼。",
            "霁色明千峰，斜阳带归舟。",
            "堪洗北客尘，似脱南冠囚。",
            "二子倚秋晚，岸巾送明眸。",
            "杯寒风景切，句落云烟愁。",
            "况我江海人，二顷亦易秋。",
            "百年鸥盟在，脱帻行当休。"
        ],
        "tags": [
            "钱塘江"
        ],
        "title": "观潮阁",
        "id": "92ecf408-938e-4c25-8a1a-d2a9ca82df0d"
    },
    {
        "author": "刘藻",
        "paragraphs": [
            "蒙斋远廛市，胜概几多清。",
            "山下一泉涌，望中千亩平。",
            "林深俗客少，岩小晓烟轻。",
            "杖屦从登眺，谁知有利名。"
        ],
        "title": "蒙斋",
        "id": "90ef8305-acfa-47b4-861c-64464806004c"
    },
    {
        "author": "周操",
        "paragraphs": [
            "未偶凶渠那便击，已逢昭代不须还。",
            "子猷老去身无用，拄颊朝来稳看山。"
        ],
        "title": "柱笏轩",
        "id": "b85ac0de-7cb8-4a6a-9485-d38eb0cbb851"
    },
    {
        "author": "郑若谷",
        "paragraphs": [
            "望远登高万象侵，元戎端不为花寻。",
            "未夸驾鹤蓬山路，应壮斩鲸辽海心。",
            "小艇鲈肥盘脍玉，危栏客醉椀挥金。",
            "中流击楫雄图远，回笑三闾泽畔吟。"
        ],
        "title": "和潘良贵题明州三江亭韵",
        "id": "8232b68c-ac02-448f-af85-c4ba932cc6b5"
    },
    {
        "author": "谢用宾",
        "paragraphs": [
            "云山野客，家在浯溪。",
            "乘风而来，泛月而归。"
        ],
        "title": "澹巗",
        "id": "6642c6ef-fd2b-4118-a557-a23b58fc3491"
    },
    {
        "author": "郑厚",
        "paragraphs": [
            "短帽依然九日风，岩头的的问仙翁。",
            "神仙料不私将橘，乞与陈黄方薛公。"
        ],
        "title": "登䂬溪仙人巗",
        "id": "2411cf52-dcb0-444f-bfca-8a08038fcf1a"
    },
    {
        "author": "郑厚",
        "paragraphs": [
            "燔身介子意何忙，理迹昌黎道更光。",
            "慷慨一封论佛骨，流离万里入蛮乡。",
            "孤芳亭角留韩木，遗爱人心比召棠。",
            "勿谓笔端无造化，如何祛鳄似祛羊。"
        ],
        "title": "寒食登韩亭",
        "id": "b313c612-e48f-419e-aa81-a24691c54ae1"
    },
    {
        "author": "郑厚",
        "paragraphs": [
            "小雨上东山，层层着意看。",
            "寻泉行处僻，就石坐来寒。",
            "赤舄归周旦，苍生起谢安。",
            "功能成底事，一抹暮云残。"
        ],
        "title": "登东山",
        "id": "c25ebd9f-fbe4-4c17-b9f4-dfe9d3031a72"
    },
    {
        "author": "郑厚",
        "paragraphs": [
            "山前山後冢累累，处士孤坟没草莱。",
            "古宅更遭新烧火，荒林难觅旧栽梅。",
            "月香水影诗空好，鹤怨猿惊客共哀。",
            "回首西泠桥外寺，晚来金碧拥楼台。"
        ],
        "title": "林和靖墓",
        "id": "ce54f5c3-6418-4c13-b2ba-f38761b01b7e"
    },
    {
        "author": "陈柏年",
        "paragraphs": [
            "舟行三峡乱峯间，雪浪如山毛骨寒。",
            "一帆喜见楚天阔，回首长吁蜀地难。"
        ],
        "title": "楚塞亭",
        "id": "cbdbdf5c-3770-493e-af3d-78b5d34c8960"
    },
    {
        "author": "陆彦远",
        "paragraphs": [
            "虽贫未肯气如霄。"
        ],
        "title": "句",
        "id": "09ec572d-fb1e-48bc-bef6-06cd81da94a6"
    },
    {
        "author": "郑广",
        "paragraphs": [
            "郑广有诗上众官，文武看来总一般。",
            "众官做官却做贼，郑广做贼却做官。"
        ],
        "title": "上众官",
        "id": "4bf8ebc9-7f75-4b60-ae04-2b36006b50e4"
    },
    {
        "author": "刘长源",
        "paragraphs": [
            "出峡朝天第一州，使君重敞最高楼。",
            "蜀江雪浪初平处，楚国金城欲尽头。"
        ],
        "title": "楚塞楼",
        "id": "60b4dc18-4bf2-46c1-b1e7-0a75dd02c242"
    },
    {
        "author": "彭大年",
        "paragraphs": [
            "云梦青丘蟠楚薮，萍实江边大如斗。",
            "故垒摧颓百战余，旧事流传千载後。",
            "青崖半裂玄猿吼，空坡突过黄狐走。",
            "山深落日少人行，寂寞鸣蜩在高柳。",
            "湖江入梦倏三年，慰我漂零一杯酒。",
            "群盗虽降汉赤眉，故侯惯作秦黔首。"
        ],
        "title": "楚萍歌",
        "id": "d95fffb1-154d-4266-8beb-8aa1e970302a"
    },
    {
        "author": "胡宏",
        "paragraphs": [
            "百年身似客，浩荡世间游。",
            "入望青山好，梦魂偏我留。",
            "我家巫山十二峰，浮江直过巴陵东。",
            "潇湘水与苍梧通，环绕衡岳青冥中。",
            "扁舟白云不可度，杖藜蜡屐乘春风。",
            "山光浮动可揽结，云舒霞卷飞烟虹。",
            "深岩大壑翠巘列，足力已到心无穷。",
            "羣峰迤逦势不竞，上尽祝融五千仞。",
            "祝融峯高天更高，太空人世如牛毛。",
            "风云万变一瞬息，红尘奔走真徒劳。",
            "蓬莱羽化慕神仙，神仙渺茫何处传。",
            "雪山清浄问因缘，未识干坤造化权。",
            "独立高寒明月里，此心无着已怡然。",
            "从今识尽青山好，归向人间别看天。"
        ],
        "title": "题上封寺",
        "id": "d42a9658-9bf8-4fec-9468-1f786e62cb9c"
    },
    {
        "author": "胡宏",
        "paragraphs": [
            "瞬息光阴便百年，壮时无谓此身坚。",
            "莫随白日悠悠去，要见先民的的传。",
            "心耻文俳似班马，眼看青紫自头旋。",
            "望云飞鸟长天外，临水不知鱼在筌。",
            "沈吟岩野意不展，燮理一身居屡迁。",
            "愿学只知依孔圣，懒从禅客问因缘。",
            "圣门子贡最明达，肯使宫墙但及肩。",
            "天生我才朴更拙，未逢良匠入雕镌。",
            "清漳见公二十载，论仁一句期超然。",
            "致知两字足功力，方信能行穷化先。",
            "南山文会未振起，公今远去岷江边。",
            "闻说豺狼卧当路，日向黄昏休更前。",
            "况复江城动鼙鼓，四时烽火长相连。",
            "征轮决去曳不止，男儿性命绝可怜。",
            "晓月子规惊别梦，冥冥空有泪痕溅。",
            "临岐相赠要切语，慎勿使我空华颠。"
        ],
        "title": "送友人归荆南",
        "id": "9a408996-09fa-4d0d-b086-4d4f29c2f4c4"
    },
    {
        "author": "胡宏",
        "paragraphs": [
            "斯文久寥落，我欲问苍天。",
            "苍天默无言，复欲问古先。",
            "古先羣圣人，去我三千年。",
            "纷纷儒林士，章句以为贤。",
            "问之性命理，醉梦俱茫然。",
            "皓月隠重云，明珠媚深渊。",
            "近得程夫子，一线通天泉。",
            "荡涤浄尘垢，逸驾真无前。",
            "自从丧乱来，鼙鼓声阗阗。",
            "日事干戈末，那寻孔孟传。",
            "湘中彪夫子，有志穷益坚。",
            "读书文字表，至善时一迁。",
            "老去不自止，直欲求纯全。",
            "问我曾点意，乘风舞雩颠。",
            "行年付造化，笑问青铜钱。",
            "默契天地心，谁能泥青编。"
        ],
        "title": "简彪汉明",
        "id": "c37c45f1-dbdc-4bbd-9baa-7bce55951536"
    },
    {
        "author": "胡宏",
        "paragraphs": [
            "超然峰头秋气清，廓然堂延秋月明。",
            "我乘清秋弄秋月，中有所感思冥冥。",
            "峰势凌苍穹，上有烟林封。",
            "去天不盈尺，路断心忡忡。",
            "堂空人何在，澹然思无穷。",
            "寂寂本心流太空，虚名过耳如松风，惆怅祸乱波流洪。",
            "目极征鸿淡淡天，万古消沉向此中。"
        ],
        "title": "西林寺廓然堂有怀",
        "id": "0b8f9404-20aa-4dbe-be28-00eef1be7ba1"
    },
    {
        "author": "胡宏",
        "paragraphs": [
            "无奇试学居盘谷，谁信断弦胶可续。",
            "湘天冷落数家村，曩时曾枉旌麾沐。",
            "潺湲阶下碧溪横，柳静风微幽意足。",
            "知君文武济时才，旧时军律寒生粟。",
            "文书脱畧是人师，应有魏昭能换粥。",
            "我无真乐送芳年，怅望颜回屡空腹。",
            "凄凉指日秋风高，愿更同来写心曲。"
        ],
        "title": "和江子玉二首  其一",
        "id": "57cff039-5cb3-4cdd-9c41-a3d79e8da914"
    },
    {
        "author": "胡宏",
        "paragraphs": [
            "白驹皎皎来空谷，希声绝世人难续。",
            "异端蠭起乱羣风，摆脱敝衣聊一沐。",
            "悠然良夜得酣寝，觉来无欠亦无足。",
            "不蹈红尘陌上花，自种青云陇头粟。",
            "呜呼夫子大圣人，七日藜羹食无粥。",
            "休争得失等鸡虫，克己乐善充身腹。",
            "风云变化会有时，微吟袖手清溪曲。"
        ],
        "title": "和江子玉二首  其二",
        "id": "d7658d9e-3380-492a-ac11-a4ff2ad6d995"
    },
    {
        "author": "胡宏",
        "paragraphs": [
            "青鞋黄帽侵晨起，杖策徐行听流水。",
            "云轻淡月欲明时，竹里清风开太始。",
            "山钟间发催天曙，庙鼓连声动羣耳。",
            "东山青树映霞明，西岭朱楼眇烟里。",
            "樵夫荷斧晨出山，渔子携鱼午趋市。",
            "静看岐路人营营，独坐小亭秋靡靡。",
            "已知物理时常改，因见天工神不死。",
            "胸中浩荡一干坤，世上荣枯均泰否。",
            "悠然种植得佳趣，春意生生自无已。"
        ],
        "title": "圃景大吟呈伯氏",
        "id": "c3d7ee32-33c5-4113-b3d1-b0d9232c72ce"
    },
    {
        "author": "胡宏",
        "paragraphs": [
            "君不闻伊挚初耕有莘野，禄之弗顾千驷马。",
            "春作秋成随老农，贫贱甘心万人下。",
            "一朝幡然感三聘，五就成汤五就夏。",
            "悠悠如云行太空，竟使三风变为雅。",
            "东西南北頼来苏，天下农夫谁似者。",
            "又不闻傅说安身操板筑，远离世间名与禄。",
            "那知商帝梦中形，远近搜求不容伏。",
            "草茅夕起朝为相，俾后从绳正如木。",
            "四海俊乂咸风从，跋扈诸侯尽臣仆。",
            "功成止见颜容改，了了壮心无反覆。",
            "平生懒性愿退藏，退藏恐遂成荒唐。",
            "因求古人作鉴戒，管宁华歆情所当。",
            "齐名遯迹俱锄菜，掷之不顾为人量。",
            "诗书俎豆化辽海，威武富贵何披猖。",
            "初年虚名大可耻，末路高风纾思长。",
            "有志君当学伊傅，忘情我不傲羲皇。",
            "愿如幼安有终始，进退一致宜加详。"
        ],
        "title": "寄题向伯元敦止堂",
        "id": "42b8b720-f430-486a-9d14-1b4dcf4033da"
    },
    {
        "author": "胡宏",
        "paragraphs": [
            "朝看南山云，暮看西山月。",
            "云物时有无，月魄递盈阙。",
            "月明云昭章，云散月奇绝。",
            "屈伸至理中，莫道吾生拙。"
        ],
        "title": "云月",
        "id": "88e680c4-473f-4341-ab4a-4e0eb4e010c6"
    },
    {
        "author": "胡宏",
        "paragraphs": [
            "南山崇崇几千丈，今晨忽被蛮烟蜑雾埋其高。",
            "安得万里飘风一吹散，见巍峩苍翠解我心鬰陶。",
            "鬰陶心匪他，为爱南山高。"
        ],
        "title": "南山即事",
        "id": "d33ed768-5875-4add-8e6d-fd41531277af"
    },
    {
        "author": "胡宏",
        "paragraphs": [
            "望处积云深，妙见此君心。",
            "中虚抱元气，不受一尘侵。",
            "嗟哉人生逐利名，鸡犬放去犹知寻。",
            "我爱坐君阁，游戏猗猗林。",
            "明月照我怀，清风吹我襟。",
            "消磨胸中沈着病，无愧卫武生于今。"
        ],
        "title": "题杨氏猗猗阁  其一",
        "id": "0caeb5ec-aacc-46a3-a2e3-0a66d96d9b75"
    },
    {
        "author": "胡宏",
        "paragraphs": [
            "林生何猗猗，挺立似豪杰。",
            "新稍一直上青冥，本末便与春风彻。",
            "嗟哉流俗人，交义随情决。",
            "寒霜落千山，我爱此君节。",
            "眷焉题阁心，万变不磨灭。"
        ],
        "title": "题杨氏猗猗阁  其二",
        "id": "6dd1bd80-a99e-4229-a649-1a4d6e3304da"
    },
    {
        "author": "胡宏",
        "paragraphs": [
            "苍天映清水，下见白云飞。",
            "天水从何来，飞云更何依。",
            "人生亦如此，融结中有机。",
            "此机即天命，吾心端不违。"
        ],
        "title": "苍天",
        "id": "f1435e6e-5050-4486-8220-afb07109a2cd"
    },
    {
        "author": "胡宏",
        "paragraphs": [
            "对酒当歌，人生几何。",
            "往者如江，来者如何。",
            "往来无尽，弗移弗那。",
            "奉身理物，何少何多。",
            "天长地久，我生靡它。",
            "乐此泉兮，于山之阿。"
        ],
        "title": "碧泉兴作即事有感因续魏武之诗",
        "id": "7d7adb8c-75b3-4b73-8604-1457197fc840"
    },
    {
        "author": "胡宏",
        "paragraphs": [
            "茶陵水似沧浪清，我行征骖登小亭。",
            "孔圣去矣不可见，野人有歌谁复听。",
            "孟子能推孔圣心，寥寥斯意有谁寻。",
            "中原可惜无人问，此日聊为梁父吟。"
        ],
        "title": "题谈氏濯缨亭",
        "id": "d588feb7-2562-4ff8-962c-3c43e304c4f8"
    },
    {
        "author": "胡宏",
        "paragraphs": [
            "作文发妙理，经国厉远图。",
            "游目建安中，才子足欢娱。",
            "王刘与应阮，精神可交输。",
            "西南落汉日，扬益奋两隅。",
            "山河裂地轴，星象分天衢。",
            "八师遇有姚，万世垂楷模。",
            "一元均大化，五服拥皇都。",
            "悠悠彼七子，流光失其孚。",
            "飞觞宴婉娈，鼓瑟吹笙竽。",
            "主人敬爱客，徒尔相扬揄。",
            "魏祚竟不长，诒谋止斯须。",
            "逡巡数十年，刘石横八区。",
            "所以汉高帝，慢骂轻文儒。"
        ],
        "title": "观建安七子诗",
        "id": "177bfebd-60fc-4d71-965e-2dda48be303e"
    },
    {
        "author": "胡宏",
        "paragraphs": [
            "我爱青山好，衡山镇南极。",
            "连峰叠翠西池西，五峰新亭面相直。",
            "乔岳峥嵘天地中，飘零身寄衡山侧。",
            "衡山之峰七十二，奔走芙蓉尽供职。",
            "紫盖峰头走日东，不朝芙蓉理莫测。",
            "芙蓉峰巅栖白鹤，今人不见双飞翼。",
            "应是赤霄随凤游，远向青田谋雁食。",
            "逍遥九皋鸣闻天，奇踪只许羣仙识。",
            "平生苦无适俗韵，置身大禹巡方域。",
            "云舒烟卷试怀抱，月下风前得消息。",
            "四时有酒兼有花，百年无丧亦无得。",
            "尽教人作画图传，杖藜见我看山色。"
        ],
        "tags": [
            "衡山"
        ],
        "title": "小圃将成",
        "id": "889e5cca-5561-40b2-a4d8-9606e54dd0ab"
    },
    {
        "author": "胡宏",
        "paragraphs": [
            "湘中应中古道场，复有峩眉道人住。",
            "昔日三生藏里来，今朝十二峰前去。",
            "杖锡飘然别故人，笑望梅花理征路。",
            "我曾问公五宗派，电扫羣生小见解。",
            "直指万法无尽身，坐觉灵光满沙界。",
            "辨舌横放倾天河，峥嵘整顿禅宗坏。",
            "吁嗟我生在儒门，儒门大业无人论。",
            "滔滔姑想天之下，衣冠满目如云屯。",
            "焚香再拜愿圣主，一统三教清干坤。"
        ],
        "title": "送琏老",
        "id": "102b6ef9-4c3e-44dc-857f-cdf1ac0f127b"
    },
    {
        "author": "胡宏",
        "paragraphs": [
            "水从灵涧来，清泚不可污。",
            "经过我亭下，妙见涓涓处。",
            "见处事如何，欲说岂无路。",
            "百丈生潮头，一勺本性具。",
            "经纪大地间，形势中国着。",
            "江汉荆襄望，河渭关洛固。",
            "衡山折底柱，触石堆滟滪。",
            "沄沄三千丈，瀁瀁四海布。",
            "岂有不岩阻，盈科演然去。",
            "岂有不堤防，润下涣无住。",
            "畇畇青山田，渺渺均𣼩注。",
            "荡荡白虹舟，飘扬任奔翥。",
            "来者无终穷，济者无量数。",
            "周流造化功，妙体不竞愫。",
            "寄语观水人，事不在章句。"
        ],
        "tags": [
            "衡山"
        ],
        "title": "水心亭",
        "id": "5e5aaebb-7933-4484-9bb0-382098a456a4"
    },
    {
        "author": "胡宏",
        "paragraphs": [
            "江村沙暖蒌蒿长，味比枸杞新甘香。",
            "茁茁荻芽生近渚，紫花台莱初未尝。",
            "白羊乌床俱在牧，茅舍竹篱是故乡。",
            "人生未必须富贵，万里且愿身康强。",
            "径买官场旧醅酒，共醉春风殊未央。"
        ],
        "title": "同伯氏还乡",
        "id": "1deb7c65-4a78-4bd1-9d14-5548b1c916d2"
    },
    {
        "author": "胡宏",
        "paragraphs": [
            "北归已过沅湘渡，骑马东风武陵路。",
            "山花无限不关心，惟爱桃花古来树。",
            "闻说桃花更有源，居人共得仙家趣。",
            "之子渔舟安在哉，我欲乘之望源去。",
            "江头相逢老渔父，烟水苍苍云日暮。",
            "投竿拱手向我言，桃源之说非真然。",
            "当时渔子渔得钱，买酒醉卧桃花边。",
            "桃花风吹入梦里，自有人世相周旋。",
            "酒醒惊怪告俦侣，远近接响俱相传。",
            "靖节先生绝世人，奈何记伪不考真。",
            "先生高步宭末代，雅志不肯为秦民。",
            "故作斯文写幽意，要似寰海杂风尘。",
            "不然川原远近蒸霞开，宜有一片随水从东来。",
            "呜呼神明通八极，岂特秘尔桃源哉。",
            "我闻是言发深省，勒马却辞渔父回。",
            "及晨徧览三春色，莫便风雨空莓苔。"
        ],
        "title": "桃源行",
        "id": "c78308a3-3956-4f1a-8d22-456085886339"
    },
    {
        "author": "胡宏",
        "paragraphs": [
            "卜居幽胜衡山绕，五峯西望青冥杳。",
            "乍聚乍散看浮云，时去时来送飞鸟。",
            "卷舒自在都无情，饮啄天然类不扰。",
            "我生何似鸟与云，掉头心向人间了。"
        ],
        "tags": [
            "衡山"
        ],
        "title": "独坐",
        "id": "f7497c78-88a3-493b-a4a3-1af605ee16ec"
    },
    {
        "author": "胡宏",
        "paragraphs": [
            "万里春回过短墙，孤标亦似殿年芳。",
            "萧疎月下天然瘦，澹宕风前自在香。",
            "寒色重时花正发，暖烟纔禁实先尝。",
            "越人不向梁台路，画角一声堪断肠。"
        ],
        "title": "梅花呈孙奇父诸公",
        "id": "e8ca6051-cba4-498f-bc99-facb69111dad"
    },
    {
        "author": "胡宏",
        "paragraphs": [
            "少时情意在沧洲，壮岁还知学孔丘。",
            "万事只嫌心有病，百年不作梦中游。",
            "紫泥诏下人须在，黄卷人开我自收。",
            "耻向红尘浪奔走，看云消尽意横秋。"
        ],
        "title": "题友人养素轩",
        "id": "1705d8f2-707f-4fd9-99ee-696af06c531b"
    },
    {
        "author": "胡宏",
        "paragraphs": [
            "东郊野马烂氛氲，聊驾柴车问讯春。",
            "远草绿沉烟雾里，高花红照绮罗新。",
            "迎风柳占鶑啼处，带雨泥融燕觜匀。",
            "动植自私还自足，天边愁杀踏青人。"
        ],
        "title": "春日郊行",
        "id": "608bac64-c8a3-4e54-8fee-9e9f6888d180"
    },
    {
        "author": "胡宏",
        "paragraphs": [
            "灵源一派似河倾，隠映长天万古情。",
            "林影淡摇秋月冷，涧翻先凝玉壶清。",
            "旧栽沿岸柳阴合，新种数株梅子成。",
            "谁引人来问消息，只缘山外有流声。"
        ],
        "title": "和韩叔夏碧泉",
        "id": "b87ed8b2-8088-410e-bf69-8810e507e9ac"
    },
    {
        "author": "胡宏",
        "paragraphs": [
            "春色初收夏气清，路分松桧入峥嵘。",
            "深盘岣嵝千峯下，远抱潇湘一线明。",
            "大众总迷身在处，三关除却道方平。",
            "山林若是有情住，何异红尘争利名。"
        ],
        "title": "题法轮寺",
        "id": "d9149d93-42fa-415b-aa8b-adf111abcb0a"
    },
    {
        "author": "胡宏",
        "paragraphs": [
            "衡山何似洛城居，不久从来亦不余。",
            "赤县人希旧勋业，清闲身自富时书。",
            "搜罗神化观周易，略去玄黄陋太初。",
            "最是忘机湘水上，风轻日淡看游鱼。"
        ],
        "tags": [
            "衡山"
        ],
        "title": "郭氏嘉山亭",
        "id": "77a2b9b6-f395-452d-8d3b-dbd65a7635cc"
    },
    {
        "author": "胡宏",
        "paragraphs": [
            "馆瞰潇湘画不成，波澜入海是通津。",
            "风吹枕席清无梦，烟覆江城晓变春。",
            "柳色几回轻别首，梅花偏见远征人。",
            "谁能不逐红尘去，到处分明认得身。"
        ],
        "title": "湘中馆",
        "id": "7040fa3b-5d1b-4d47-a728-a3731508a7c8"
    },
    {
        "author": "胡宏",
        "paragraphs": [
            "贫病离居莫厌侵，满床黄卷静披寻。",
            "情通不碍天机妙，行到方知学海深。",
            "宇宙一身虽小小，干坤万象总森森。",
            "分明此意人难会，长望青衿肯嗣音。"
        ],
        "title": "和范公授",
        "id": "5a52fc00-179a-4ce2-95c2-1081355ab654"
    },
    {
        "author": "胡宏",
        "paragraphs": [
            "有志从来不浪忧，只忧心不似前修。",
            "敷菑未竟已头白，待获忘情在晚秋。",
            "自觉才疎胜北海，又无经学震西州。",
            "甘为稼圃南山下，长谢周公愧孔丘。"
        ],
        "title": "紫盖峯前作小圃日亲圃事情见乎辞呈伯氏兼简彦达先生",
        "id": "b95a71bd-5eb3-46e6-b9d9-7e87b7d1b443"
    },
    {
        "author": "胡宏",
        "paragraphs": [
            "为园非是学樊须，锄罢归来又读书。",
            "董子不窥缘底事，陶公成趣爱吾庐。",
            "华枝瘦日应抬举，草色回春莫刬除。",
            "长遣个中消息在，此生何处不安居。"
        ],
        "title": "和伯氏",
        "id": "3b131d5c-462f-453a-a3a3-72dad929bfa5"
    },
    {
        "author": "胡宏",
        "paragraphs": [
            "水石平生性所便，栽花种柳亦天然。",
            "春风花发游人见，秋月云收照我员。",
            "玩意陇云情自逸，放怀天理道无偏。",
            "坐消白日千峯下，长啸一声箕斗边。"
        ],
        "title": "水石",
        "id": "84ff260b-b3ab-4d17-b76f-f7464b828b08"
    },
    {
        "author": "胡宏",
        "paragraphs": [
            "祝融地势东南俯，西北星辰拱汉关。",
            "冷落山河凭玉几，凋残名物损朱颜。",
            "西风凛凛鹏空抟，朔雪飘飘雁亦寒。",
            "正恐中原消息断，问谁曾到五陵间。"
        ],
        "title": "碧泉九日有感  其一",
        "id": "f4741240-ea9a-4af2-82e5-123e385aacd3"
    },
    {
        "author": "胡宏",
        "paragraphs": [
            "云日韬光山水幽，亭亭风送雁来秋。",
            "当时祓禊千华好，今日登临万叶愁。",
            "刻蜡桂香环远路，缕金莲色乱方舟。",
            "丹青妙处身知在，不作浮鸥信浪流。"
        ],
        "title": "碧泉九日有感  其二",
        "id": "22b6a570-e38d-4373-add2-8a9de39236f7"
    },
    {
        "author": "胡宏",
        "paragraphs": [
            "胸中无滞是神仙，行止由来各有天。",
            "洞里道人心快快，云间游子自翩翩。",
            "尘怀已逐山风扫，好意都从梅蕊传。",
            "回首七香车上客，大家归去莫流连。"
        ],
        "title": "吴承远讥登山",
        "id": "1a977681-258d-4a47-8d24-5a05eb79acda"
    },
    {
        "author": "胡宏",
        "paragraphs": [
            "谁惊河冻履秋霜，今日金汤古坏墙。",
            "未见主人来北道，但闻羣盗去南塘。",
            "忧时我不嗟留滞，访道公能适莽苍。",
            "绛帐早移收岁晚，吟风弄月动衡湘。"
        ],
        "title": "和王师中  其一",
        "id": "c6dea9a0-f306-40f0-a698-4d897c77896b"
    },
    {
        "author": "胡宏",
        "paragraphs": [
            "衡阳一带飞清霜，梅李争春开出墙。",
            "萱草乱生封远岸，柳梢摇影澹回塘。",
            "午从三径春光动，晚看千峰冥色苍。",
            "一止一行皆自得，愤时堪笑屈沉湘。"
        ],
        "title": "和王师中  其二",
        "id": "9d025b7a-9e6d-4ef7-97fd-c37fb0187e49"
    },
    {
        "author": "胡宏",
        "paragraphs": [
            "岁寒孤节厉冰霜，汲古门开数仞墙。",
            "朔塞烟云封赤县，阳关杯酒绝青塘。",
            "无才空自忧当世，不宰应难怨彼苍。",
            "独坐独行求伴侣，涧蒪山蕨愿同湘。"
        ],
        "title": "和王师中  其三",
        "id": "5a8ecbfa-2de5-4df2-b23e-e915b088b39d"
    },
    {
        "author": "胡宏",
        "paragraphs": [
            "天柱新诗缺嗣音，几回开卷静披寻。",
            "眇绵今古干坤大，盘亘华夷海岳深。",
            "每爱踌躇兴事意，不将勉强会天心。",
            "中原未必生涯尽，只恐吾人老自侵。"
        ],
        "title": "和人",
        "id": "34625491-34d6-4de8-ac20-a29cb0da0f9a"
    },
    {
        "author": "胡宏",
        "paragraphs": [
            "有姚心妙赞干坤，尧禹兴亡頼两存。",
            "蒲坂旧都西望远，苍梧陈迹事难论。",
            "九官效职羣英聚，二女宜家圣德尊。",
            "万代君王模范表，吁嗟一庙破荒村。"
        ],
        "title": "谒虞帝祠",
        "id": "d5d8f10b-81d2-4dbb-b95a-f2051aa7055e"
    },
    {
        "author": "胡宏",
        "paragraphs": [
            "学业应须见本根，语言无用苦评论。",
            "醇醪自昔怀公瑾，药石谁今识孟孙。",
            "凭仗嬉游试功力，堤防色厉却淫昏。",
            "临岐大愧无相赠，聊写芜词示法门。"
        ],
        "title": "别吴卫道",
        "id": "508dd1a0-fb7b-46fb-a714-eae264534fc7"
    },
    {
        "author": "胡宏",
        "paragraphs": [
            "一别贤关二十年，人间万事尽悠然。",
            "堪嗟戎羯膻腥地，元是衣冠礼乐天。",
            "骑马相逢南纪道，离尊同举大江边。",
            "此时景色如秋色，自古丹青妙莫传。"
        ],
        "title": "别全当可",
        "id": "c0476aec-fae4-4f3f-8c21-d8d18f60dfac"
    },
    {
        "author": "胡宏",
        "paragraphs": [
            "为无经济学，万里筑幽栖。",
            "波涨青冥阔，柳垂春色低。",
            "烟花熏小院，风竹掩丹梯。",
            "便是神仙宅，世人应未迷。"
        ],
        "title": "书院即事",
        "id": "c1683786-fc88-493e-8268-d4fcb26dcab2"
    },
    {
        "author": "胡宏",
        "paragraphs": [
            "淅淅秋风动，前桥晚步还。",
            "小鱼冲岸侧，白鸟立溪湾。",
            "明月照秋水，淡烟笼远山。",
            "此时知造物，怜我一身闲。"
        ],
        "title": "碧泉独步",
        "id": "67084c58-efca-4681-a9f0-7b6af78176af"
    },
    {
        "author": "胡宏",
        "paragraphs": [
            "万木凋伤後，孤丛嫩碧生。",
            "花开飞雪底，香袭冷风行。",
            "高并青松操，坚逾翠竹真。",
            "挺然凝大节，谁说貌盈盈。"
        ],
        "title": "双井咏水仙有妃子尘袜盈盈体素倾城之文予作台种此花当天寒风冽草木萎尽而孤根独秀不畏霜雪时有异香来袭襟袖超然意适若与善人君子处而与之俱化乃知双井未尝得水仙真趣也辄成四十字为之刷耻所病词不能达诸君一笑",
        "id": "3fd77598-1c23-4275-a0df-19d631788576"
    },
    {
        "author": "胡宏",
        "paragraphs": [
            "此心妙无方，比道大无配。",
            "妙处果在我，不用袭前辈。",
            "得之眉睫间，直与天地对。",
            "混然员且成，万古不破碎。"
        ],
        "title": "示二子  其一",
        "id": "ab0d2a1e-8f46-468f-8141-4dc84d9608d7"
    },
    {
        "author": "胡宏",
        "paragraphs": [
            "体道识泰否，涉世随悲欢。",
            "滞迹红尘中，情寄青云端。",
            "早年勤学道，晚节懒为官。",
            "心活干坤似，机员身自安。"
        ],
        "title": "示二子  其二",
        "id": "3bcc27b0-6bd9-410c-bdbb-85e6b0897daf"
    },
    {
        "author": "胡宏",
        "paragraphs": [
            "晨起步林丘，路经泉上头。",
            "天边日色下，水底浪花浮。",
            "沙浄蒲芽绿，风牵荇带流。",
            "澄澜立白鹭，细浪逐轻鸥。",
            "翠鸟来还去，修鱼跃更游。",
            "动成春色好，愈觉道情幽。",
            "田舍知何处，江湖兴未收。",
            "徘徊不忍去，暝色冷如秋。"
        ],
        "title": "泉上",
        "id": "eb9ecf2d-3a4e-4082-af66-397ad7442c52"
    },
    {
        "author": "胡宏",
        "paragraphs": [
            "凿山置亭榭，开沼放波澜。",
            "松竹希微绿，菱莲次第丹。",
            "风烟富清远，气象薄高寒。",
            "媚此千金躯，舍彼百虑攒。",
            "神岳精灵动，人寰波浪漫。",
            "乐生忧亦集，徙倚徧阑干。"
        ],
        "title": "五峯亭",
        "id": "be208b91-f7d0-4d07-8ce2-053f96ff110b"
    },
    {
        "author": "胡宏",
        "paragraphs": [
            "英雄割据裔，少年事豪俊。",
            "名胜翻然交，仁义以身徇。",
            "南州作吏师，西洛陪先进。",
            "情高尚礼乐，代季见戎陈。",
            "王师频溃遯，我愤婴疾疢。",
            "草庐卧江汉，僚幕资才俊。",
            "昭昭心自知，蹇蹇步不迅。",
            "乘风忽远去，炎岭善持慎。",
            "先君有愿怀，丈人践忠信。",
            "相从寓衡山，时许窥墙仞。",
            "胸中学海深，舌本词源浚。",
            "老矣犹诗书，饥来只薇菣。",
            "马革誓裹尸，气凛如秦蔺。",
            "无力献庙堂，使得致忠荩。",
            "据古论孔周，及今佐尧舜。",
            "吁嗟民多瘼，惨戚天不憗。",
            "茕茕輤车行，遥遥渚宫殡。",
            "治命能不渝，有子孝而顺。"
        ],
        "tags": [
            "衡山"
        ],
        "title": "挽孙奇父",
        "id": "feeaa403-569a-4054-9c97-ac2a3de07e2f"
    },
    {
        "author": "胡宏",
        "paragraphs": [
            "宠辱无休变万端，阿谁能向静中看。",
            "消磨利欲十分尽，免得临机剖判难。"
        ],
        "title": "宠辱",
        "id": "b288c9b6-0420-465b-827f-fdd506e6f319"
    },
    {
        "author": "胡宏",
        "paragraphs": [
            "是谁行迈闵宗周，泪洒西风病不瘳。",
            "幸对南山无尽景，眼看云物手搔头。"
        ],
        "title": "读王国风",
        "id": "2776fd9e-45ba-4e2f-b2b3-98f9c3bd88fc"
    },
    {
        "author": "胡宏",
        "paragraphs": [
            "蚕食人间我厚颜，命成奇数故偷闲。",
            "不知世上山河大，终日徘徊百水间。"
        ],
        "title": "蚕食",
        "id": "f10a6bba-7d0e-46ea-8873-4eb4cf110e9b"
    },
    {
        "author": "胡宏",
        "paragraphs": [
            "横翠桥南柳色稀，过桥春事那人知。",
            "君如就我问消息，新种海棠开两枝。"
        ],
        "title": "春事  其一",
        "id": "414793a0-72ce-4059-b98b-86b4ae2811ae"
    },
    {
        "author": "胡宏",
        "paragraphs": [
            "走马寻春西复东，夭桃零落委残红。",
            "可怜日暮天低处，但有梨花弄晚风。"
        ],
        "title": "春事  其二",
        "id": "dccffebf-5213-469e-befc-b448e2d4c3b3"
    },
    {
        "author": "胡宏",
        "paragraphs": [
            "风高吹散日边云，绿水初回沙际春。",
            "逝者如斯长不住，汨罗愁绝笑灵均。"
        ],
        "title": "和伯氏",
        "id": "d0685e81-0566-4556-a833-db6e7cf6e44d"
    },
    {
        "author": "胡宏",
        "paragraphs": [
            "潇湘烟雾隠千重，风月矶纶在在同。",
            "笑傲飞帆名利客，扣舷都入暝歌中。"
        ],
        "title": "渔子  其一",
        "id": "59b0bc26-3a1d-4c5c-aa9d-039a3b9fbc1a"
    },
    {
        "author": "胡宏",
        "paragraphs": [
            "小舟游漾占江天，家在芦花一缕烟。",
            "最是好风明月夜，棹讴相应亦忘筌。"
        ],
        "title": "渔子  其二",
        "id": "eebbccda-e6db-44f1-9f85-90d7ef628acc"
    },
    {
        "author": "胡宏",
        "paragraphs": [
            "孝弟须知是本根，万般功行且休论。",
            "圣门事业无多子，守此心为第一门。"
        ],
        "title": "赠人",
        "id": "f62b4b17-a111-4d44-be20-e9316c936b6a"
    },
    {
        "author": "胡宏",
        "paragraphs": [
            "忙中不识本来心，一点灵光自在明。",
            "只向静中寻底事，恐遭颠沛不员成。"
        ],
        "title": "次刘子驹韵  其一",
        "id": "0bc9f5c5-4075-4b33-aa2e-8c3fc92d7fb5"
    },
    {
        "author": "胡宏",
        "paragraphs": [
            "心由天造方成性，逐物云为不是真。",
            "克得我身人欲去，清风吹散满空云。"
        ],
        "title": "次刘子驹韵  其二",
        "id": "a04e4393-b2dd-4fed-8e40-1af0b044cb00"
    },
    {
        "author": "胡宏",
        "paragraphs": [
            "湘上初见故乡人，万事不论惟论心。",
            "要识此心真面目，不知君意向沈吟。"
        ],
        "title": "念良朋之难得叹俗学之失真因成二绝  其一",
        "id": "35816dea-34f4-472b-9402-06c188cd4548"
    },
    {
        "author": "胡宏",
        "paragraphs": [
            "章句纷纷似世尘，一番空误一番人。",
            "读书不贵苟有说，离得语言纔是真。"
        ],
        "title": "念良朋之难得叹俗学之失真因成二绝  其二",
        "id": "0d67c653-1270-47e4-91a3-59a7d29bcd2e"
    },
    {
        "author": "胡宏",
        "paragraphs": [
            "陈平相业定何如，应对知君智有余。",
            "不佐汉兴三代业，区区心事六奇书。"
        ],
        "title": "陈平",
        "id": "edf42baf-bc15-4467-b90f-e28d96f4aa71"
    },
    {
        "author": "胡宏",
        "paragraphs": [
            "快战马知霸术疎，乌江亭上独欷歔。",
            "万人三尺俱无用，可惜当年不读书。"
        ],
        "title": "项王",
        "id": "37f8114f-8398-42f6-b4f2-c70d145aa5af"
    },
    {
        "author": "胡宏",
        "paragraphs": [
            "功成全仗汉家兵，真是英雄不藉人。",
            "禽了项王知退步，定骑箕尾上天津。"
        ],
        "title": "韩信",
        "id": "201a2916-2fb1-4c75-9507-d4741ffa4a13"
    },
    {
        "author": "胡宏",
        "paragraphs": [
            "人在西南分楚越，天转金风更凄切。",
            "此时何事最关情，团圆独对中秋月。"
        ],
        "title": "中秋对月忆伯仲",
        "id": "34e573c6-78f5-4b81-a6a5-29515046df3d"
    },
    {
        "author": "胡宏",
        "paragraphs": [
            "发白逢春兴更长，等闲花木亦芬芳。",
            "有时倚杖迎风立，日照川原细草香。"
        ],
        "title": "日照圃中",
        "id": "d53da0e9-9b2f-4c86-bf91-482635f59d3e"
    },
    {
        "author": "胡宏",
        "paragraphs": [
            "自到湘南不见花，传闻金谷旧人家。",
            "手培数本珍如玉，买得红尖一寸芽。"
        ],
        "title": "碧泉书院偶书花木所有七首  其一",
        "id": "cb0bc965-e36b-48bb-98f5-9bb1a73e97ad"
    },
    {
        "author": "胡宏",
        "paragraphs": [
            "妙手挥斤合杳冥，交加生气便相停。",
            "栽培自剔根芽蠹，要见山川旧典刑。"
        ],
        "title": "碧泉书院偶书花木所有七首  其二",
        "id": "095ef92c-7b9d-4905-b782-ac9142a632f7"
    },
    {
        "author": "胡宏",
        "paragraphs": [
            "武陵春色片云红，红绽功归暖日烘。",
            "青帝也应长作主，莫教随水又随风。"
        ],
        "title": "碧泉书院偶书花木所有七首  其三",
        "id": "eb93dc46-0a68-457b-8e7a-79db00530141"
    },
    {
        "author": "胡宏",
        "paragraphs": [
            "青松未结茯苓英，杞菊春风亦已生。",
            "药物岂能增大数，栽培扶我暮龄行。"
        ],
        "title": "碧泉书院偶书花木所有七首  其四",
        "id": "df3d5355-9b50-493d-a52f-04a5f6e62d30"
    },
    {
        "author": "胡宏",
        "paragraphs": [
            "海棠初破红如滴，杨柳新回绿似挼。",
            "把酒只愁春莫去，望云时问日如何。"
        ],
        "title": "碧泉书院偶书花木所有七首  其五",
        "id": "033e1c65-0460-4269-a0e9-ab4ad19b5b19"
    },
    {
        "author": "胡宏",
        "paragraphs": [
            "荼䕷袅袅弄柔条，亦自经冬解不凋。",
            "更有异香含素蘂，小槽能使客魂消。"
        ],
        "title": "碧泉书院偶书花木所有七首  其六",
        "id": "c76a5b1f-2d1d-407d-87e2-722030a686e7"
    },
    {
        "author": "胡宏",
        "paragraphs": [
            "白沙波底石苔青，水草摇摇自在生。",
            "红日半竿人世闹，倚阑亭上晓风轻。"
        ],
        "title": "碧泉书院偶书花木所有七首  其七",
        "id": "22e4a369-8f04-4d70-98dc-34b952535512"
    },
    {
        "author": "胡宏",
        "paragraphs": [
            "西风吹我对秋光，要挽银河万里长。",
            "洗尽世人烦恼障，大家无事得清凉。"
        ],
        "title": "和僧二首  其一",
        "id": "9c7b3d80-30b6-47bd-bae9-15282cbaf3e1"
    },
    {
        "author": "胡宏",
        "paragraphs": [
            "自觉生缘徧大千，闭关终日看炉烟。",
            "有人会得个中意，一语不彰天下传。"
        ],
        "title": "和僧二首  其二",
        "id": "8c463bb6-d1eb-4772-a868-3d197a862bf9"
    },
    {
        "author": "胡宏",
        "paragraphs": [
            "今朝浴佛事如何，清浄心田也洗么。",
            "尘垢不知何处得，古来明月照江波。"
        ],
        "title": "四月八日示澄照大师",
        "id": "3800eec6-b2e4-437e-92a1-595c1f790c06"
    },
    {
        "author": "胡宏",
        "paragraphs": [
            "一丘自足更何营，万里神州长在眼。",
            "莫愁风景异山河，晴天云荫清峰晚。"
        ],
        "title": "偶书",
        "id": "9503ee10-7180-4d5d-ae25-65b5a8281260"
    },
    {
        "author": "胡宏",
        "paragraphs": [
            "真谛休谈欲度人，度人先自正其身。",
            "天伦弃掷如萧梗，反认他亲作己亲。"
        ],
        "title": "和马大夫辟佛五首  其一",
        "id": "17033057-3e70-433f-8afb-9ca0529cced4"
    },
    {
        "author": "胡宏",
        "paragraphs": [
            "诸子随流本既分，西天更有一般僧。",
            "高谈性命称仁者，支遁悠悠莫可凭。"
        ],
        "title": "和马大夫辟佛五首  其二",
        "id": "47d8ca0a-8685-4a4b-879c-aff8648abbf0"
    },
    {
        "author": "胡宏",
        "paragraphs": [
            "三纲亡有辨夷华，一处分明万不差。",
            "可怪弃君逃父客，妄谈心印自雄夸。"
        ],
        "title": "和马大夫辟佛五首  其三",
        "id": "2f4bc04f-bfa6-4921-a5e7-a15b6e9d99bf"
    },
    {
        "author": "胡宏",
        "paragraphs": [
            "天开学海在明伦，中有妙处谁能臻。",
            "风波浩渺不得度，倾向浮屠去问津。"
        ],
        "title": "和马大夫辟佛五首  其四",
        "id": "e7f615df-f5d0-45a6-b97b-a1910213edd9"
    },
    {
        "author": "胡宏",
        "paragraphs": [
            "贪真不去只谈空，近代禅林盛此风。",
            "忧世最怜秦地老，指迷端有洽中公。"
        ],
        "title": "和马大夫辟佛五首  其五",
        "id": "72bd2f76-121f-49c8-9923-adc1a264bab8"
    },
    {
        "author": "胡宏",
        "paragraphs": [
            "清泠空色似秋澄，疑集羣仙拥万灵。",
            "深处有香春不断，波间藻荇四时青。"
        ],
        "title": "和僧碧泉三首  其一",
        "id": "5ee8bf5c-d2cd-4e19-9546-5c3141f17174"
    },
    {
        "author": "胡宏",
        "paragraphs": [
            "人似春花自在开，本无根蒂孰栽培。",
            "一番零乱一番长，不是前花去又回。"
        ],
        "title": "和僧碧泉三首  其二",
        "id": "8551969f-7ee9-4554-ae58-ddc15a2493ec"
    },
    {
        "author": "胡宏",
        "paragraphs": [
            "山根泉发澜生凝，亭上风微浪自平。",
            "汩汩长年流不住，无言千古意分明。"
        ],
        "title": "和僧碧泉三首  其三",
        "id": "48f568c6-9fb1-4bda-81d5-969cc76c3d71"
    },
    {
        "author": "胡宏",
        "paragraphs": [
            "随阳羣雁逐云低，望断孤鸿万里飞。",
            "不为江湖稻粱乐，几时大许送春归。"
        ],
        "title": "和伯氏闻雁",
        "id": "e50fdc81-5811-4ff7-b50b-535663fc1992"
    },
    {
        "author": "胡宏",
        "paragraphs": [
            "云出青山得自由，西郊未解如熏忧。",
            "欲识青山最青处，云物万古生无休。"
        ],
        "title": "朱元晦寄诗刘贡父有风藉溪先生之意词甚妙而意未员因作三绝  其一",
        "id": "de2a44ff-f858-4ff1-8072-faba799b5689"
    },
    {
        "author": "胡宏",
        "paragraphs": [
            "幽人徧爱青山好，为是青山青不老。",
            "山中云出雨干坤，洗过一番山更好。"
        ],
        "title": "朱元晦寄诗刘贡父有风藉溪先生之意词甚妙而意未员因作三绝  其二",
        "id": "180ae78a-bcc6-4950-b9ff-95359a2fa896"
    },
    {
        "author": "胡宏",
        "paragraphs": [
            "天生风月散人间，人间不止山中好。",
            "若也清明满怀抱，到处氛埃任除扫。"
        ],
        "title": "朱元晦寄诗刘贡父有风藉溪先生之意词甚妙而意未员因作三绝  其三",
        "id": "a7aaefb7-ec42-4d82-b6be-31f433c67fdd"
    },
    {
        "author": "胡宏",
        "paragraphs": [
            "动中涵静是天机，静有工夫动不非。",
            "会得存存存底事，心明万变一源归。"
        ],
        "title": "和刘子驹存存室",
        "id": "943dbb94-12e3-4332-89f6-43499415ab4c"
    },
    {
        "author": "胡宏",
        "paragraphs": [
            "阴阳妙合互藏精，万物森然各有神。",
            "靡草露机坤是复，野龙交战指迷津。"
        ],
        "title": "靡草",
        "id": "c787ccbf-89ed-4c14-a4af-b78e758c8de6"
    },
    {
        "author": "胡宏",
        "paragraphs": [
            "雨急落花零乱，风微吹草蒙茸。",
            "花亦何心怨雨，草都无意酬风。"
        ],
        "title": "雨急",
        "id": "9118be7e-1217-4a54-9071-e079fed89dcf"
    },
    {
        "author": "胡宏",
        "paragraphs": [
            "小小池台亭榭，披襟风月清明。",
            "不向情边造作，知音遍满干坤。"
        ],
        "title": "披襟",
        "id": "38fcd4db-bda5-40b7-a187-5e09c8a0a120"
    },
    {
        "author": "胡宏",
        "paragraphs": [
            "秋风送尽炎威，日色凄凉半掩。",
            "皇天不断春工，红我芙蓉万点。"
        ],
        "title": "书怀四首  其一",
        "id": "ca901ec8-d99e-48f7-92b9-0eee75cea362"
    },
    {
        "author": "胡宏",
        "paragraphs": [
            "含笑花开洲上，忘忧草发台边。",
            "底事当忧莫忘，忘时便是无天。"
        ],
        "title": "书怀四首  其二",
        "id": "05efcf09-50d6-49c8-a5da-a26899d40774"
    },
    {
        "author": "胡宏",
        "paragraphs": [
            "台上忘忧草发，洲前含笑花开。",
            "世路颠冥堪笑，旁观心自休哉。"
        ],
        "title": "书怀四首  其三",
        "id": "ea9d2442-376a-4d86-9ecf-b1fe3cfe44f9"
    },
    {
        "author": "胡宏",
        "paragraphs": [
            "来时见花开，去时见花落。",
            "花落花开一任风，吾生处处皆真乐。"
        ],
        "title": "书怀四首  其四",
        "id": "4a4c8aa5-9a4c-4557-8435-7624fea17bb0"
    },
    {
        "author": "胡宏",
        "paragraphs": [
            "又见雁南飞，远行人未归。",
            "西风吹白发，肌瘦不胜衣。"
        ],
        "title": "忆伯氏三首  其一",
        "id": "1d85b681-5e1d-4803-ba01-5febc9d1085e"
    },
    {
        "author": "胡宏",
        "paragraphs": [
            "又见雁南飞，行人几岁归。",
            "朔风吹病体，独对雪霏霏。"
        ],
        "title": "忆伯氏三首  其二",
        "id": "237102e3-e2ca-48bf-87b6-cf8ab3bb6f21"
    },
    {
        "author": "胡宏",
        "paragraphs": [
            "又见雁南飞，远人音信稀。",
            "东风吹梦去，一见貌颀颀。"
        ],
        "title": "忆伯氏三首  其三",
        "id": "4fe6bda1-2969-4c89-a2bc-fc35143ba5e3"
    },
    {
        "author": "胡宏",
        "paragraphs": [
            "道抱阴阳妙，天行日月长。",
            "花开千种丽，叶下一般黄。"
        ],
        "title": "偶书四首  其一",
        "id": "37ecbea1-eb50-42d8-a664-0a971ae5fa74"
    },
    {
        "author": "胡宏",
        "paragraphs": [
            "青山万古色，几人曾赏心。",
            "萧萧木叶下，我坐复沉吟。"
        ],
        "title": "偶书四首  其二",
        "id": "f32655a6-6823-4dab-ace4-48fd12e9337d"
    },
    {
        "author": "胡宏",
        "paragraphs": [
            "独坐千峯下，偶马起徘徊。",
            "有谁相共笑，遥见隔溪梅。"
        ],
        "title": "偶书四首  其三",
        "id": "c4765fc8-9a95-443c-b4b4-ad887bd0aca7"
    },
    {
        "author": "胡宏",
        "paragraphs": [
            "衡岳望嵩少，屹然河汉间。",
            "浮云自来往，谁肯拓关山。"
        ],
        "title": "偶书四首  其四",
        "id": "fb2a6f9e-8423-4d20-8434-bd971c40044a"
    },
    {
        "author": "胡宏",
        "paragraphs": [
            "道人南山来，万里青云开。",
            "去念见本性，聚散真悠哉。"
        ],
        "title": "题齐云阁",
        "id": "35061c75-e622-40d3-8b76-d87c8788b1cc"
    },
    {
        "author": "胡宏",
        "paragraphs": [
            "六国亿万人，谁是报雠者。",
            "壮哉博浪沙，一击震天下。"
        ],
        "title": "张良",
        "id": "f4038817-b313-4673-869c-7432b65e6e5d"
    },
    {
        "author": "胡宏",
        "paragraphs": [
            "我病死无日，经书更穷年。",
            "少年宜若厉，诗酒勿留连。"
        ],
        "title": "实弟以诗来督作会文又因太原侄寄声欲作不速此文人狂客所为非素所望也今以五绝奉寄虽小阻高兴若能从而绎之则有味也  其一",
        "id": "8cd7ab7e-309c-4606-b380-db0f5b342b2f"
    },
    {
        "author": "胡宏",
        "paragraphs": [
            "苦参道难学，放肆事容易。",
            "入脚不可深，骎骎成自弃。"
        ],
        "title": "实弟以诗来督作会文又因太原侄寄声欲作不速此文人狂客所为非素所望也今以五绝奉寄虽小阻高兴若能从而绎之则有味也  其二",
        "id": "1d7c5dae-7326-416d-9c1a-024ee35bcf60"
    },
    {
        "author": "胡宏",
        "paragraphs": [
            "天道方愈怒，在人宜敬身。",
            "望于经吏内，严自作工程。"
        ],
        "title": "实弟以诗来督作会文又因太原侄寄声欲作不速此文人狂客所为非素所望也今以五绝奉寄虽小阻高兴若能从而绎之则有味也  其三",
        "id": "b4cc1b9e-c586-421d-b9a1-64d33e611c5c"
    },
    {
        "author": "胡宏",
        "paragraphs": [
            "岁月叹逾迈，入门事业难。",
            "战兢曾子意，岂可遂阑珊。"
        ],
        "title": "实弟以诗来督作会文又因太原侄寄声欲作不速此文人狂客所为非素所望也今以五绝奉寄虽小阻高兴若能从而绎之则有味也  其四",
        "id": "392ac0cf-4d60-411d-a4b4-9da7a28ee026"
    },
    {
        "author": "胡宏",
        "paragraphs": [
            "我祖生文定，杰然继真儒。",
            "门风早衰飒，吾弟意何如。"
        ],
        "title": "实弟以诗来督作会文又因太原侄寄声欲作不速此文人狂客所为非素所望也今以五绝奉寄虽小阻高兴若能从而绎之则有味也  其五",
        "id": "f0677d26-ce2c-4a3b-a7a7-fccbae18a44a"
    },
    {
        "author": "胡宏",
        "paragraphs": [
            "人心易汩没，岂徒出徒入。",
            "无方□点检，一点或□懈。",
            "□□□□□，彼此成亡羊。",
            "所以古哲人，警惕恒自将。",
            "动若集于木，息如系苞桑。",
            "此机日就熟，庶足升高堂。",
            "譬如匣中镜，拂磨吐新光。",
            "一尘不使留，光辉日煌煌。",
            "凡我读书人，斯言佩毋忘。"
        ],
        "title": "励学",
        "id": "93554a89-a7d2-4cf4-a5b4-fa4744d51108"
    },
    {
        "author": "胡宏",
        "paragraphs": [
            "宿雨喜初霁，湖光照人明。",
            "狂风撼林木，万里波涛清。",
            "放舟东山边，兰菊有奇英。",
            "实德自不掩，清香远相迎。",
            "侵晨来露布，已罢西南征。",
            "挺挺湖海豪，涕泗成纵横。"
        ],
        "title": "放舟漫兴",
        "id": "e3fe6766-ff5f-471f-b827-4010ea615dfc"
    },
    {
        "author": "胡宏",
        "paragraphs": [
            "春深暮日暖，乱落桃李花。",
            "露淞白山顶，䆉穗青人家。",
            "微醺坐溪西，对此景物佳。",
            "悠悠动遐思，恨恨得长嗟。",
            "振衣偶回首，风吹杨柳斜。"
        ],
        "title": "寓梅溪即事",
        "id": "37bf388e-8bd8-4e79-934c-21563d138f13"
    },
    {
        "author": "胡宏",
        "paragraphs": [
            "昨夜看梅枝，风光异昔时。",
            "感时期献策，出语偶成诗。",
            "干健将来巽，蒙昏许及离。",
            "启篷凝立处，心事付谁知。"
        ],
        "title": "感兴  其一",
        "id": "b8dff566-8393-48dd-b9af-b5dd3739bff5"
    },
    {
        "author": "胡宏",
        "paragraphs": [
            "扁舟迤逦过焦金，江阔千寻不记深。",
            "明月有情偏照我，好山无处不知心。",
            "天空一鸟惊渔火，夜静群星落野砧。",
            "此处风光尽难得，朗然因复有清吟。"
        ],
        "title": "感兴  其二",
        "id": "ce63a28e-e32c-41ee-8bd3-912d5ac4c0ec"
    },
    {
        "author": "胡宏",
        "paragraphs": [
            "春来连日雨沉沉，撩我襟怀转不禁。",
            "布谷蜀来知有意，长虹吴下故为淫。",
            "梅香白转千门玉，柳色黄深两壁金。",
            "此景若人真会得，东风谁是不知心。"
        ],
        "title": "雨中偶成",
        "id": "d3ed88f4-4095-49b3-99dc-533f69c39cfc"
    },
    {
        "author": "胡宏",
        "paragraphs": [
            "草香泉细午风轻，桃李春花夹岸明。",
            "归棹夷犹云水暮，柳阴深处一声鶑。"
        ],
        "title": "暮归鉴湖偶成",
        "id": "68a57db3-ec9e-41a9-9f36-9e57faee271f"
    },
    {
        "author": "胡宏",
        "paragraphs": [
            "一点银蟾在碧空，千载城廓夜玲珑。",
            "回首昔日遨游处，觉得分明是管中。"
        ],
        "title": "观书有感  其一",
        "id": "d4af1ad4-34e1-4bff-bdf2-413e676fab9d"
    },
    {
        "author": "胡宏",
        "paragraphs": [
            "今日曾知进步来，彀愚深自克多才。",
            "些儿不闭公门户，尽着多才打不开。"
        ],
        "title": "观书有感  其二",
        "id": "ae139347-925c-4301-8aef-bf6d69a17c6d"
    },
    {
        "author": "胡宏",
        "paragraphs": [
            "满抱春愁独拥衾，雨声入夜更沉沉。",
            "风流欲会东风面，趁取径深绿未深。"
        ],
        "title": "夜坐寄友人兼以自警",
        "id": "fb227f8c-9cfe-4ae3-987f-82df1322f83e"
    },
    {
        "author": "胡宏",
        "paragraphs": [
            "一气安然不强为，大强先去少强随。",
            "本来把定真消息，不是迂愚却是谁。"
        ],
        "title": "天道吟",
        "id": "9edb9c80-0145-4de8-a11f-ec2419845a45"
    },
    {
        "author": "胡宏",
        "paragraphs": [
            "唯有廪峰居第五，山前尽是宰臣家。"
        ],
        "title": "句",
        "id": "433bb07d-b702-4a4a-91bb-a28c8665cc6f"
    },
    {
        "author": "史浩",
        "paragraphs": [
            "四明山水天下异，东湖景物尤佳致。",
            "古来奇处芜没多，极目空余老苍翠。",
            "最称险奥唯福泉，崒嵂万仞摩青天。",
            "屹起精蓝名寿圣，松风飒飒泉涓涓。",
            "一径崎岖通下水，风物人情更淳美。",
            "两椽茅屋何萧然，是即吾庐靠山起。",
            "吾尝终日倚阑干，眼界峨峨碧玉攒。",
            "有时出户一乘兴，枯筇蜡屐随清湍。",
            "攀萝直上上水去，烟霞迤逦僧家路。",
            "龙藏虎蛰天地宽，陟岵欷歔空堕泪。",
            "次经象坎白云庵，阴崖断谷常青岚。",
            "中有村墟号韩岭，渔歌樵斧声相参。",
            "陶公霞屿峥嵘出，秀杰绵延数非一。",
            "鳖山孤立水中央，规圆不頼人镵刻。",
            "地雄山壮泉源豪，七十二溪俱怒涛。",
            "截山突屼起六堰，百尺花蹊金石牢。",
            "鸣桹掷钓渔艇短，数百成羣来往欵。",
            "绿蓑青笠苦忘归，细雨斜风浑不管。",
            "栖真兰若唯南隅，闻是徐王旧隠居。",
            "莲塘十里香风阔，凫鹥鸂鶒时沉洳。",
            "一帆迅抵青山寺，丈室云堂高赑屃。",
            "森森松菊蔽村祠，细读刓碑知故事。",
            "云是皇朝李使君，浚浊澄清利後人。",
            "迄今旱岁頼实利，血食往往长秋春。",
            "破雾穿云梯磴滑，石胁山腰徧金剎。",
            "濯足清流舒啸长，篔筜十亩清风戛。",
            "紫衣道士氏曰朱，高论山前结草庐。",
            "客至石坛无俗物，横琴数曲酒一壶。",
            "对岸二灵只一苇，依约谁家葬龙耳。",
            "夜深踈雨洗遥空，一朵浓云罩山觜。",
            "金襕禅老今大颠，坏衲蒲团日坐禅。",
            "我行不问西来意，消息还将方寸传。",
            "乌石山头滕奥口，泓澄万丈辉星斗。",
            "过客谁知此地灵，只闻静夜生龙吼。",
            "鉴湖芜没多田畴，临平车马尤喧啾。",
            "纷纷未识兹万顷，神仙窟宅合在东南北西陬。",
            "周游几千里，此兴犹未已。",
            "归来摸写笔不停，大匠从其诮狂斐。"
        ],
        "title": "东湖游山",
        "id": "1be34d97-5523-421d-84b9-24fd34d09408"
    },
    {
        "author": "史浩",
        "paragraphs": [
            "新晴可步履，杖策穿云林。",
            "萧斋有达士，六合涵胸襟。",
            "东偏辟小窗，广袤不盈寻。",
            "片石远山意，寸池沧海心。",
            "乃知一芥子，可纳须弥岑。",
            "归鸿目不尽，为尔发微吟。"
        ],
        "title": "时晋亨作小轩块石盆池名曰趣远真隠居士赋之",
        "id": "be84f821-159d-4902-87ce-535177d4dbb6"
    },
    {
        "author": "史浩",
        "paragraphs": [
            "逆云佛塔金千寻，傍耸滴翠玲珑岑。",
            "春供万象富远目，响答两地纷啼禽。",
            "风摇野帻去复去，露浥乳窦深尤深。",
            "奇声俊逸鲍夫子，蓬社不挂渊明心。"
        ],
        "title": "次韵鲍以道天童育王道中吴体",
        "id": "0a5eed71-3385-43d2-8505-9e47b532908a"
    },
    {
        "author": "史浩",
        "paragraphs": [
            "嵩山远万里，儿孙可邀致。",
            "当轩罗三峰，便有出羣意。",
            "不蜡谢氏屐，徜徉日游戏。",
            "邂逅风雨兴，端可名福地。"
        ],
        "title": "次韵杨少辅山居六咏 叠山",
        "id": "3167b7f6-be0c-4e79-9006-07abe9d2669d"
    },
    {
        "author": "史浩",
        "paragraphs": [
            "萧萧足佳致，心远地自偏。",
            "斫去苍苔纹，得此清泠泉。",
            "湛然不容滓，于以明性天。",
            "肯复以童儿，见诮韩公篇。"
        ],
        "title": "次韵杨少辅山居六咏 凿池",
        "id": "1f1afb70-1325-46eb-a241-b558ade2fda4"
    },
    {
        "author": "史浩",
        "paragraphs": [
            "童童蒿艾间，拱把力尚微。",
            "托根一得所，势隘天四围。",
            "春烟滋苍髯，朔雪被羽衣。",
            "他年大夫封，风雨良足依。"
        ],
        "title": "次韵杨少辅山居六咏 栽松",
        "id": "2e623d47-9f4a-42c2-a150-190877bb8904"
    },
    {
        "author": "史浩",
        "paragraphs": [
            "春林藉雷惊，𧥄𧥄牛羊出。",
            "风月迩来稀，厌此琅玕密。",
            "繁柯谢一洗，挺挺岁寒质。",
            "终成葛陂龙，云路骋骏逸。"
        ],
        "title": "次韵杨少辅山居六咏 洗竹",
        "id": "d897d273-a438-4eea-adbd-e91a8bfa1cbc"
    },
    {
        "author": "史浩",
        "paragraphs": [
            "芳圃向成趣，雨泽多愆时。",
            "花开不抱瓮，花谢嗟何为。",
            "潘岳兴不浅，陶潜颜可怡。",
            "安得商家霖，万木均嬉嬉。"
        ],
        "title": "次韵杨少辅山居六咏 浇花",
        "id": "3d223a32-9ad2-40de-9a82-b7ef218acf0c"
    },
    {
        "author": "史浩",
        "paragraphs": [
            "设罗门巷静，草深山更幽。",
            "何事勤诛锄，杖屦来羊求。",
            "王孙未归楚，苌弘已弃周。",
            "惜此年年绿，君其勿剪休。"
        ],
        "title": "次韵杨少辅山居六咏 薙草",
        "id": "9e251c65-c4cc-4b20-bc57-783668618614"
    },
    {
        "author": "史浩",
        "paragraphs": [
            "雪花大如球，万木方枯愁。",
            "绛衣孕珠颗，的皪枝南头。",
            "风标信孤挺，游戏堕人境。",
            "褪白露微青，志已在金鼎。"
        ],
        "title": "雪中三英 梅花",
        "id": "31c8bacc-4d7c-4ac3-a5b8-943fb082fe88"
    },
    {
        "author": "史浩",
        "paragraphs": [
            "蜂房酿余滋，众香熏蜜脾。",
            "幻作应真面，行行排玉枝。",
            "相看紫檀色，风摇振金锡。",
            "天遣久住世，不畏高楼笛。"
        ],
        "title": "雪中三英 蜡梅",
        "id": "c5a4cc97-eb94-484e-8732-17be8c19f33d"
    },
    {
        "author": "史浩",
        "paragraphs": [
            "蕙帐万缘空，幽人鼻观通。",
            "破晓扪翠麓，获此锦熏笼。",
            "造化本无意，芬芬随尔类。",
            "不知鼻闻香，还是香浮鼻。"
        ],
        "title": "雪中三英 瑞香",
        "id": "e7fcfecf-66c8-4101-8c53-02bff779747c"
    },
    {
        "author": "史浩",
        "paragraphs": [
            "溪山朔雪销篱落，始闻花信惊梅萼。",
            "韶华一瞬掉头去，满眼园林成翠幄。",
            "谁知幽谷犹藏春，万蔕千跗意态新。",
            "霞光分彩气欲热，露浥燕脂色未匀。",
            "墨工绘句谩称好，不见此花空到老。",
            "子美羞看黄四蹊，退之不数红云岛。",
            "天下健步吾能用，拟擘云头骑彩凤。",
            "叫阍乞与生香归，只许牡丹名并飞。"
        ],
        "title": "次韵慈奥寂照院僧石岩花",
        "id": "0fcf4f81-0e50-458f-8e36-5bb5433297c6"
    },
    {
        "author": "史浩",
        "paragraphs": [
            "朔风一夜吹寒雪，万里青山变华发。",
            "东湖兴尽回扁舟，两岸芦花照天发。",
            "篙工拨棹光陆离，一蓑好景渡头归。",
            "忽惊波面渐幽晦，问讯归程船复退。",
            "空岩有鬼鸣啾啾，鼓檝扬波如部队。",
            "须臾夜朗分西东，对岸村墟指顾中。",
            "妖氛孽影叱咤散，人家灯火犹朦胧。",
            "呜呼山鬼尔何错，灭顶于余奚所作。",
            "不能随尔作祸衅，冷炙残杯图咀嚼。",
            "我有长笺叩上真，我有健步飞如神。",
            "请呼雷公起霹雳，割截汝辈为微尘。",
            "鸣呼山鬼听我语，从此逍遥自游止。",
            "如斯搅括枉费力，生死由天不由汝。"
        ],
        "title": "雪夜行舟骂鬼",
        "id": "1618d39f-1c6a-467c-a46c-91e7eb75212e"
    },
    {
        "author": "史浩",
        "paragraphs": [
            "平生谢宣城，作意澄江练。",
            "不知烟霞间，有此巨鳌抃。",
            "三山没泱漭，几岁舞鳅鳝。",
            "邂逅钓竿手，一掣金背见。",
            "控之朝玉京，飞腾绝星汉。",
            "控之游绛阙，蓬莱压诸彦。",
            "伟我亭中人，风雷有奇变。",
            "何必紫绮裘，日诵黄庭卷。"
        ],
        "title": "宣州李漕园亭三首 控鳌亭",
        "id": "bfb3f14e-1dc9-4a28-ac30-321f670d86ec"
    },
    {
        "author": "史浩",
        "paragraphs": [
            "百川缈鲸波，鲸背高突兀。",
            "佳气浮金银，层观可髣髴。",
            "中有万顷陂，余地纳溟渤。",
            "咫尺三千里，惊湍詟凡骨。",
            "而我理烟艇，遥欲窥其窟。",
            "凭栏俯弥漫，始觉到崷崒。",
            "涓流信污沱，昼夜徒汩汩。",
            "万钱沃燥吻，何取杯中物。"
        ],
        "title": "宣州李漕园亭三首 吸川亭",
        "id": "82799103-96d7-4982-adb5-df6f263931af"
    },
    {
        "author": "史浩",
        "paragraphs": [
            "徂徕不可倚，衡茅迹已陈。",
            "凛凛盖代气，千载日日新。",
            "拭眼登高堂，佳名信可人。",
            "向来子石子，无乃公前身。",
            "作颂拟清庙，未免世俗嗔。",
            "偃蹇百僚底，见有双眉颦。",
            "公今文章伯，笔力重万钧。",
            "庙堂有夔卨，此道公当伸。"
        ],
        "title": "宣州李漕园亭三首 守道堂",
        "id": "34558865-5fe8-4a9e-931b-6710b0e64b92"
    },
    {
        "author": "史浩",
        "paragraphs": [
            "我来嗟许晚，已失读书堂。",
            "遗址烟焰余，草木犹辉光。",
            "乃知子史子，揭名意何长。",
            "书册本可好，履践斯为良。",
            "痴绝蠹万卷，未若陶食忘。",
            "苟得是中趣，高可云外翔。",
            "政不守萤雪，汩汩勤朱黄。",
            "譬如沈痾痊，安用千金方。"
        ],
        "title": "史伯鱼读书堂",
        "id": "725b5ef3-dbe1-494c-9ac1-a01b01e7ea3b"
    },
    {
        "author": "史浩",
        "paragraphs": [
            "黄冠物外士，碧眼世中儿。",
            "琅函赤轴富裒蓄，金作蛟龙盘绣栭。",
            "撞钟击钵走聋俗，圣典寂寞令人悲。",
            "我登九经堂，四顾光陆离。",
            "画檐散彩喷朝日，翠幌倒影摇天池。",
            "牙签插架争突兀，若有鬼物森扶持。",
            "使君雅意尊经术，故辟後圃披遗基。",
            "咄嗟土木上星汉，下视仙宫梵宇俱么微。",
            "我愿兹堂徧寰海，共治皆以经为师。",
            "一变人心至齐鲁，再使风俗跻农羲。",
            "却向兹堂命宾友，霜藤象管唱新诗。",
            "东风吹到君王耳，唤取文翁归玉墀。"
        ],
        "title": "代叔父九经堂歌",
        "id": "9e7c8f3b-ae6f-4b31-9416-089ad40261c3"
    },
    {
        "author": "史浩",
        "paragraphs": [
            "在昔蒙庄有至言，万物逍遥天地间。",
            "大鹏斥鷃异禀赋，随性奚假人防闲。",
            "怒飞未觉宇宙隘，决起那知世界宽。",
            "洪纤有量莫相越，智巧不用常优闲。",
            "默观万化尽如许，脱悟此理行非艰。",
            "但当涵养取深造，工夫祇在澄心源。",
            "心源澄寂固能应，视彼所寓皆居安。",
            "佳哉蒙庄岂诞妄，所得实自吾孔颜。",
            "远则兼善非附势，穷而独处非左计。",
            "陋巷箪瓢依圣师，何殊禹稷游平世。",
            "修仙欲生成大幻，佞佛欲死是干慧。",
            "死生之说本同归，原始当求一言契。",
            "了知吾道出世间，学渚深流不思济。",
            "遂令前辈薄後人，直谓轲死真无继。",
            "此生造化曷可轻，勿为名利思营营。",
            "吹嘘呼吸勤吐纳，导引致寿先熊经。",
            "後枯正藉一溉力，且使既老身康宁。",
            "向上更须观一着，一之所起犹未形。",
            "从渠海岱自更貌，何止一阅三千龄。",
            "守一还期守真一，真一诚通能事毕。",
            "吾之所取进乎技，解牛中得养生术。"
        ],
        "title": "次韵沈泽夫逍遥歌",
        "id": "6c21343b-23de-443f-aa68-4fc152c47749"
    },
    {
        "author": "史浩",
        "paragraphs": [
            "读书正其远大者，莫为蟛蜞专尔雅。",
            "傥从纸上觅筌蹄，当识升高必自下。",
            "富贵不来将奈何，岂作求食思毁瓦。",
            "富贵适来无容心，处以恬然宁满假。",
            "仕官要须得若人，是为学足美其身。",
            "万方思治徯康济，当吏立政频咨询。",
            "从容风俗到淳古，坐可尧舜吾君民。",
            "昂头引颈不愧惭，奚必翰墨夸清新。",
            "吁嗟二者理非各，俗儒妄分诚臆度。",
            "学成用我鹗在天，不用聊复龟藏殻。",
            "名利宠辱尚如许，死生之变良足托。",
            "沈子才雄敌万夫，声华合与前贤符。",
            "君看昔人可炙手，行若市井真屠沽。",
            "敝袍陋巷世不如，往往胸次多良图。",
            "乃知富贵本余事，穷达有命吾生俱。",
            "君诗卓绝了无和，我复感激重扬揄。",
            "难逢臭味同，勉子谨厥初，毋待桑榆补东隅。"
        ],
        "title": "次韵沈高卿杂言",
        "id": "0f1f002d-e95e-4f2a-a2e5-b295b88f7bf1"
    },
    {
        "author": "史浩",
        "paragraphs": [
            "吴山高兮江水长，江山鬰鬰蟠光芒。",
            "上帝靳固钟俊良，数千百岁谁可当。",
            "西徐老人鬓眉苍，身着秋碧云锦裳。",
            "驭风骑气下大荒，帝命锦绣裹肺肠。",
            "天门赐之龙虎章，下为人间除不祥。",
            "主盟吾道承素王，向来斯文病膏肓。",
            "公于此时气堂堂，道配欧苏力相望。",
            "朝游蓬壶暮扶桑，黼黻河汉回辉光。",
            "临流拯溺为舟航，人生废置不可量。",
            "万里放逐蛇虺乡，翦翎笼中看鵰翔。",
            "小儒愿公如子房，不愿公贵如六郎。",
            "玉烈石髓请饱尝，不须更待龙宫方。"
        ],
        "title": "代上孙仲益尚书生日",
        "id": "5516e172-c3e2-4a62-a838-c0384af16875"
    },
    {
        "author": "史浩",
        "paragraphs": [
            "子猷昔借宅，余地着霜筠。",
            "君今地无隙，乃复借诸邻。",
            "开窗罗万个，倾盖如相亲。",
            "轻风韵萧瑟，密雪乘珠珍。",
            "行当享清绝，宁问谁主宾。",
            "人生空洞间，千亩纳渭滨。",
            "胡为徇目力，咫尺分参辰。",
            "便当混物我，一视无越秦。",
            "还以赏君轩，借与不借均。",
            "比意识者会，君无语俗人。"
        ],
        "title": "题陈天予国正借轩",
        "id": "983da923-4ea9-457e-b8e1-a318960315b7"
    },
    {
        "author": "史浩",
        "paragraphs": [
            "学禅见性本，学诗事之余。",
            "二者若异致，其归岂殊途。",
            "方其空洞间，寂默一念无。",
            "感物赋万象，儒悬镜太虚。",
            "不将亦不迎，其应常如如。",
            "向非悟本性，未免声律拘。",
            "英师个中人，以诗隠浮图。",
            "桃红柳青青，翠竹黄花俱。",
            "误落世间耳，脱畧公卿徒。",
            "昨朝得东风，打包过江湖。",
            "胡为来帝乡，叫阍彻宸居。",
            "堂堂老阿师，道价东西徂。",
            "住山垂一世，学子纷云趋。",
            "寒潭风静练，皎月天心孤。",
            "迩来只屦轻，片雪销洪炉。",
            "愿言立强名，故事臣敢诬。",
            "事成明当发，长吟入春芜。",
            "从兹窣堵波，山雪閟天书。",
            "顾我坐学省，兀兀如守株。",
            "因君听篷雨，为谢故溪鱼。"
        ],
        "title": "赠天童英书记",
        "id": "000d7ac5-ab49-4eae-aff3-1947558c380a"
    },
    {
        "author": "史浩",
        "paragraphs": [
            "平生林处士，一叶老波光。",
            "坐令西湖名，千古磨苍苍。",
            "迩来子李子，掉鞅出柴桑。",
            "官闲到休日，清浅寻幽香。",
            "金风度林麓，野艇生微凉。",
            "竹间寄登览，孤岑水中央。",
            "拂石辨奇迹，哦诗味遗芳。",
            "归来笔不停，醉墨翻淋浪。",
            "他时三贤亭，合着君在旁。",
            "只恐作霖雨，幽梦通商王。"
        ],
        "tags": [
            "西湖"
        ],
        "title": "次韵游西湖",
        "id": "c0d004a3-b208-4dd0-b4cb-45ba5d1d33d1"
    },
    {
        "author": "史浩",
        "paragraphs": [
            "东风满架吹寒玉，惯逐园丁供菜束。",
            "瀛洲一见眼偏明，缥渺霓裳舞仙曲。",
            "纷纷桃李俱苍苔，冰壶着此真幽独。",
            "更须酿取瓮头春，醉倒莫看蛮与触。"
        ],
        "title": "次韵冯圆中酴醾  其一",
        "id": "4d839cb5-34e9-485b-ba6e-cc4ddd86156a"
    },
    {
        "author": "史浩",
        "paragraphs": [
            "碧云堆里颜如玉，红紫便应高阁束。",
            "千寻结架上青冥，山外水边随诘曲。",
            "飘然来及牡丹时，洁白自知吾步独。",
            "道人傥置枕屏前，第一莫教纤手触。"
        ],
        "title": "次韵冯圆中酴醾  其二",
        "id": "24441232-6606-4240-9c2c-5b5babc90584"
    },
    {
        "author": "史浩",
        "paragraphs": [
            "迢迢弱水环蓬山，山在虚无缥渺间。",
            "子有仙风弥八极，云烟为尔一开关。",
            "却欲管城邀四友，写出嘉模看匠手。",
            "功名不挂达者心，未比即时一杯酒。",
            "夫君胸次非不活，就使口占须腕脱。",
            "惟其不欲世人夸辩洽，汉董唐刘颜如甲。"
        ],
        "title": "次韵马德骏赠刘韶美",
        "id": "f905c157-2054-4829-9213-2ad7a336c0ae"
    },
    {
        "author": "史浩",
        "paragraphs": [
            "奎壁忽堕地，晁董喧炎刘。",
            "公生百世後，掉鞅从之游。",
            "仙桂满月窟，何事玉斧修。",
            "亭亭看直上，高压百花头。",
            "昔我登麟阁，正喜挹风流。",
            "参辰曳裾日，心旌倍悠悠。",
            "纫阑作春佩，采菊供晨羞。",
            "相期有义路，岁晚俱能由。"
        ],
        "title": "次韵王龟龄赠韶美",
        "id": "ce0df473-cdb4-44e3-979f-2a82d1c51b2f"
    },
    {
        "author": "史浩",
        "paragraphs": [
            "簇云行太虚，作霖自天意。",
            "凉气入郊垧，通宵喜不寐。",
            "冬鼓喧铜驼，鲸钟韵萧寺。",
            "迟明上层楼，羽扇端可弃。",
            "万象奔空来，揽之入诗思。",
            "七椀有余清，一觞成径醉。",
            "倒着白接䍦，飘萧新出笥。",
            "客有可人姿，终规聊见志。",
            "乐饮虽及辰，沈酣非所恣。",
            "主人云梦胸，绰有容物智。",
            "温颜起谢客，博哉斯言利。",
            "平生千金躯，于此肯尝试。",
            "逡巡扫鉅篇，华衮酬一字。",
            "观者嗟贤王，不以儒为戏。"
        ],
        "title": "和建王雨中闻戒酒之什",
        "id": "fc479498-34ff-4f7d-813c-d87589129706"
    },
    {
        "author": "史浩",
        "paragraphs": [
            "上帝昌我宋，高目视所以。",
            "天子亶聪明，亦既受多祉。",
            "庆泽渺梦图，班衣有元嗣。",
            "兹辰甫诞辰，想见龙颜喜。"
        ],
        "title": "上建王生辰  其一",
        "id": "66c1fa06-544e-4d25-a153-1fe6940ebf77"
    },
    {
        "author": "史浩",
        "paragraphs": [
            "子孝与臣忠，二者有大戒。",
            "王今得兼隆，无乃神所介。",
            "晨昏奉赤墀，腰围白玉带。",
            "堂堂真天人，骄吝蔑纤芥。"
        ],
        "title": "上建王生辰  其二",
        "id": "08237341-1c47-456f-9e69-7aa84be87d87"
    },
    {
        "author": "史浩",
        "paragraphs": [
            "中使晓飞鞚，下拜金屈巵。",
            "门既却贺宾，宴不侈曲眉。",
            "玉炉浄棐几，但诵天保诗。",
            "在我有古制，在彼俱弗为。"
        ],
        "title": "上建王生辰  其三",
        "id": "b3e4d232-516f-4515-a272-b58bff485e43"
    },
    {
        "author": "史浩",
        "paragraphs": [
            "下客曳长裾，薄技奚所奏。",
            "唯有六经腴，王心本研究。",
            "方瞳秋月明，绿发寒松茂。",
            "天子历无疆，王亦千万寿。"
        ],
        "title": "上建王生辰  其四",
        "id": "49140b0c-1349-41dd-a0f7-f3eac5f01045"
    },
    {
        "author": "史浩",
        "paragraphs": [
            "儒生纸上争攻剽，传癖书痴等贻诮。",
            "不然利海竞锥刀，或向名场羡华要。",
            "纷纷臧谷两亡羊，说以西湖却头掉。",
            "西湖自倚倾城姿，肯与西施角年少。",
            "品题定价有前贤，陈迹班班犹可吊。",
            "试因休沐许寻盟，浄洗缁尘一登眺。",
            "身疑孤星破浮云，心逐惊猱走空峤。",
            "野竹万个秋声虚，败荷十里香风妙。",
            "凌霄金剎梵仙居，怪石嶙峋余万窍。",
            "高敷桂子浥新黄，好傍长枝发清啸。",
            "老禅林外熟蹲鸱，双耳不闻天使召。",
            "行行欲问处士桥，路转忽逢水仙庙。",
            "未羞菊蕊荐芳馨，一盏寒泉敢先釂。",
            "翩翩沙鸟没苍烟，红蓼丹枫舞斜照。",
            "急呼艇子泛漪涟，正欲渡间狎渔钓。",
            "同行磊落三数公，嘉此襟期非素料。",
            "襞笺吟写乐游诗，愈使西湖有光耀。",
            "伊余同赋却忘言，了知造物工相撩。",
            "千古游人安在哉，城郭山林归一窖。",
            "会须象罔得玄珠，可免小儿轻侮笑。"
        ],
        "tags": [
            "西湖"
        ],
        "title": "游西湖分韵得要字",
        "id": "cee29e07-412a-49e7-a403-b03393a7cacb"
    },
    {
        "author": "史浩",
        "paragraphs": [
            "瑶台迥物表，地脉谁解缩。",
            "一朝天门开，跬步即琼屋。",
            "霭霭行簇云，霏霏忽瞇目。",
            "初疑蛱蝶惊，故遣儿曹扑。",
            "须臾大如席，几车飞鸾鹄。",
            "化工信巧妙，花卉千林足。",
            "洁白皎奇姿，光芒渺地轴。",
            "清垂寒江钓，静折空岩竹。",
            "唯人在宇内，太仓一粒粟。",
            "俯仰得真赏，四坐列羣玉。",
            "锦绣张轩牖，珠翠辉华烛。",
            "钵击笔下成，杯催瓮头熟。",
            "檀板衬红绡，更殢新裁曲。",
            "宁知冰氏子，穷岁无半斛。",
            "裘褐欲蔽肤，尚待春苗绿。",
            "为瑞岂宜多，晛消胡不速。"
        ],
        "title": "次韵洪景卢雪",
        "id": "3aee68d7-fdf7-4be0-bc1a-7393c637ba74"
    },
    {
        "author": "史浩",
        "paragraphs": [
            "水晶宫殿黄金阙，玉斧修成大圆月。",
            "漆光照胆毛发寒，依约峰峦见林樾。",
            "谁人于此安四弦，流水高山寄清越。",
            "初如孤鹤唳蓝田，渐若羣鸾舞丹穴。",
            "踈踈夜雨滴秋阶，忽然雪竹空岩折。",
            "世间万态不可穷，弦中有口俱能说。",
            "锦瑟华年过眼休，枯桐已为伯牙绝。",
            "是间真意亘千古，千古仲容名不灭。",
            "人生俯仰天地内，瞬息百年同一阅。",
            "请君姑置是非事，来凭云窗听高洁。"
        ],
        "title": "听阮",
        "id": "da38dc22-3451-49ce-b6df-29f1d2ddd4d8"
    },
    {
        "author": "史浩",
        "paragraphs": [
            "黄金委粪壤，六籍垂日星。",
            "兹焉论胜负，无乃未知经。",
            "云林倚杰阁，楚楚罗汗青。",
            "寄与阁上人，移之置中扃。"
        ],
        "title": "寄题胜金阁",
        "id": "e53e527f-6abe-49a8-869a-06482f2c2cf2"
    },
    {
        "author": "史浩",
        "paragraphs": [
            "门外长安道，纷纷名利人。",
            "谁知方寸许，有地可颐真。",
            "真能了万象，亦复冥诸尘。",
            "不离虚幻境，举目见全身。"
        ],
        "title": "古风四首 颐真",
        "id": "2ed5ee9d-f418-45cc-b0a6-771264fe9653"
    },
    {
        "author": "史浩",
        "paragraphs": [
            "壶天眇巨壑，微云映修林。",
            "英英从何来，肤寸忽千寻。",
            "早岁骤为雨，春空轻作阴。",
            "会须搔首听，中有老龙吟。"
        ],
        "title": "古风四首 云壑",
        "id": "804e2f1f-7b2c-48ff-aa95-02678a82670f"
    },
    {
        "author": "史浩",
        "paragraphs": [
            "青山吐白玉，团栾光万顷。",
            "何时飞来峰，着此破昏暝。",
            "料想清夜阑，主人深自领。",
            "安得招欢伯，三人成对影。"
        ],
        "title": "古风四首 月岩",
        "id": "22cd6945-f786-404d-a936-e431cf7de499"
    },
    {
        "author": "史浩",
        "paragraphs": [
            "观水须观澜，监水必监止。",
            "清漪不受触，风定畧无滓。",
            "时以喻方寸，太虚融众理。",
            "客来如问津，须君亲指似。"
        ],
        "title": "古风四首 善渊",
        "id": "3533ab8f-fd89-457b-8732-fa0c65b133d7"
    },
    {
        "author": "史浩",
        "paragraphs": [
            "男儿抱经纶，动必为时利。",
            "姑置俗儒谈，盍各言尔志。",
            "匹马从军游，叫阍上封事。",
            "秦王不能坑，汉祖不敢戏。",
            "不溺蛮粤头，当断匈奴臂。",
            "雍容奏凯还，礼乐格天地。",
            "化工泯无迹，君隆尧舜治。",
            "此志倘萧条，五湖资一醉。",
            "钓竿拂沧波，藜杖倚烟寺。",
            "采菊秋荐馨，纫兰春及衣。",
            "作诗以遣怀，把酒以适意。",
            "随处是道场，其乐叵思议。",
            "公乎个中人，出处洞兹义。",
            "弹冠下七闽，簉迹中都吏。",
            "学士如堵墙，争欲挽之试。",
            "公曰平生心，科目非所觊。",
            "我有活国谋，囊封彻天视。",
            "九重一夜阑，拊髀为歔欷。",
            "迟明未报可，幞被秣归骑。",
            "帝曰予汝嘉，予忧在阃寄。",
            "南昌古名藩，咨汝往其贰。",
            "画栋晓飞云，珠帘暮雨坠。",
            "要当轸民疠，岂独览佳致。",
            "公清衡重轻，内外匪殊异。",
            "苟与道周旋，俯仰何所媿。",
            "金柔以炼刚，玉美由火炽。",
            "隠忍斯成功，沈深乃大器。",
            "穷达付自尔，是谓浩然气。",
            "宣室行受厘，前席宁许避。",
            "吾词非浪发，请公默而识。"
        ],
        "title": "送王嘉叟编修倅洪州",
        "id": "f8f72fb2-386b-4e26-8c5c-91f1c367b968"
    },
    {
        "author": "史浩",
        "paragraphs": [
            "文翁上岷江，风化亟飞扬。",
            "峩峩当代间，辈出王马扬。",
            "挽彼石室流，濯此锦绣肠。",
            "遂令蜀士夫，至今能文章。",
            "武侯隠偏地，云龙适相值。",
            "纯诚革斯俗，三代可立致。",
            "千载凛如生，老栢犹英气。",
            "遂令蜀士夫，至今抱忠义。",
            "乖崖一专城，四海喧嘉名。",
            "发奸照幽伏，世仰如神明。",
            "蠹弊迹已去，灵祠俎犹腥。",
            "遂令蜀士夫，至今有能声。",
            "清献镇南峤，余风弭贪暴。",
            "琴鹤适自随，薏苡雅非好。",
            "熙朝庆登崇，深仁格穹焘。",
            "遂令蜀士夫，至今秉清操。",
            "英英王紫微，横金拥旌麾。",
            "五十四州地，和气蒙烟霏。",
            "兼美数君子，士夫得其依。",
            "行行报政成，天子竚公归。"
        ],
        "title": "送王时亨舍人帅蜀二十韵",
        "id": "827834d7-afc9-49c3-895d-ea39e4dec9fa"
    },
    {
        "author": "史浩",
        "paragraphs": [
            "堂堂老诗匠，持被入星省。",
            "乌帽不冲风，青绫怯余冷。",
            "岂无菊蕊杯，莫洗寸心耿。",
            "却呼短檠来，共此良夜永。"
        ],
        "title": "次韵姚令威郎中九日部宿",
        "id": "903627cd-1a43-42b4-b802-add2ee090f5d"
    },
    {
        "author": "史浩",
        "paragraphs": [
            "高穹祚明德，圣主历无疆。",
            "谈笑复境土，穆穆游岩廊。",
            "一定天下本，忠孝资元良。",
            "愿言千万寿，玉立侍清光。"
        ],
        "title": "上建王生辰  其一",
        "id": "f196b18a-30f6-474e-92e0-1928501e6269"
    },
    {
        "author": "史浩",
        "paragraphs": [
            "椒殿霭葱蒨，瑞雾蒙烟霏。",
            "有子不必多，一夔灿斑衣。",
            "天地久覆载，日月长光辉。",
            "愿言千万寿，怡色奉庭闱。"
        ],
        "title": "上建王生辰  其二",
        "id": "31cac479-2272-44e6-b0ed-9a5ef662e145"
    },
    {
        "author": "史浩",
        "paragraphs": [
            "太史仰干象，光芒见前星。",
            "森然拱帝所，无乃趋过庭。",
            "道德粹金玉，词华渺沧溟。",
            "愿言千万寿，声闻炳丹青。"
        ],
        "title": "上建王生辰  其三",
        "id": "d0263af3-fdc5-49ff-8eb2-3b079d1bd578"
    },
    {
        "author": "史浩",
        "paragraphs": [
            "炎图亘无极，吾王今中兴。",
            "银潢注弥漫，及是歌绳绳。",
            "金龟曜玉砌，芝兰香始升。",
            "愿言千万寿，颔首观云仍。"
        ],
        "title": "上建王生辰  其四",
        "id": "e554c1ea-485b-41ec-9c16-04e0c0851fd6"
    },
    {
        "author": "史浩",
        "paragraphs": [
            "天地一郛郭，阴阳司启闭。",
            "大江蟠其中，滔滔每东诣。",
            "弥漫万顷宽，源委众流细。",
            "经营到杨子，讵可以里计。",
            "颇闻神禹功，设此限地势。",
            "羣龙沸波浪，风雨杂吞噬。",
            "稍非济川手，未免鱼腹瘗。",
            "三国取汉鼎，英雄驰乱世。",
            "交朋若弟昆，反眼或背戾。",
            "各取天一方，巢穴自株柢。",
            "唯于阿堵中，快心咸底滞。",
            "曹丕亦时杰，弭节悸无际。",
            "胡为称干戈，狂酲倚微毳。",
            "笑指铁瓮城，不韪欲睥睨。",
            "皇穹佐有德，夺鉴俾昏翳。",
            "烟尘一时平，兵威即衰替。",
            "我来吊瓜洲，与子若宿契。",
            "焦山空在望，我实媿牵制。"
        ],
        "title": "辛巳腊月休日绝江至瓜洲观战地与马德骏冯圆中二郎中会舟回焦山德骏令嗣始来侍行某偶留金山不获与此游辄和三诗以寄怀时驾至镇江 德骏瘗字韵",
        "id": "082cf95b-43bb-4e86-8397-e9265b253843"
    },
    {
        "author": "史浩",
        "paragraphs": [
            "轻舠舣江浒，欲作扬州鹤。",
            "翩然下中流，隠隠片帆落。",
            "两岸阨海口，焦乃居上腭。",
            "呀呷受沧溟，余地着万壑。",
            "碧瓦差龙鳞，浮图峙麟角。",
            "潮回露滩舂，礧砢出坚确。",
            "仆碑苍藓余，琬琰在山脚。",
            "玉气熏林峦，风烟不萧索。",
            "何年王右军，大书此镵凿。",
            "遂令卫永辈，千古束高阁。",
            "嗟予咫尺许，来往诚大错。",
            "頼有三公诗，时时资咀嚼。",
            "唯忧赤地旱，兹石或流烁。",
            "用汝作霖雨，王言非戏嚯。"
        ],
        "title": "辛巳腊月休日绝江至瓜洲观战地与马德骏冯圆中二郎中会舟回焦山德骏令嗣始来侍行某偶留金山不获与此游辄和三诗以寄怀时驾至镇江 圆中鹤字韵",
        "id": "a48076c8-169c-4c56-a631-06e359ae76d2"
    },
    {
        "author": "史浩",
        "paragraphs": [
            "老凤鸣阿阁，有雏灿丹青。",
            "相将上浮玉，有翼垂南溟。",
            "惟实在竹头，香雾风泠泠。",
            "惟泉似清醴，漱作甘露零。",
            "满胸饮冰雪，终日翔禅扃。",
            "摩娑古断碑，颦頞嗟天刑。",
            "觅句写真赏，岂只夸一能。",
            "後生正可畏，之子乃妙龄。",
            "使我读数四，爽气生襟灵。",
            "飞书寄豚犬，俾作座右铭。"
        ],
        "title": "德骏贤郎铭字韵",
        "id": "6a32f1ff-cf31-4ff1-a9f1-9bccfeda3f4a"
    },
    {
        "author": "史浩",
        "paragraphs": [
            "大江汹澎湃，风静星斗涵。",
            "截然当地险，界限天东南。",
            "金陵帝王都，窟宅何耽耽。",
            "龙虎争负恃，盘踞昔所谈。",
            "我适访陈迹，策马冲烟岚。",
            "蒋山上叠翠，秦淮俯拖蓝。",
            "宝公道场主，貌像坚瞿昙。",
            "千年窣堵波，倒影落寒潭。",
            "共知胜绝处，即是弥勒龛。",
            "舂春足佳致，慨想聊停骖。",
            "六朝互兴废，较德同朝三。",
            "中原文武境，久困兵贪婪。",
            "曾无混一志，溥施鸿恩覃。",
            "区区守覇图，局束令人惭。",
            "岂若吾主圣，坐遣凶渠戡。",
            "长驱翔灞上，垂拱受朝参。",
            "回观兹奥区，脱去如遗簪。",
            "小臣执羁靮，喜释心如惔。",
            "再拜觞万寿，恺乐将屡酣。",
            "却来寻故栖，了此七不堪。"
        ],
        "title": "陪洪景卢左司马德骏薛季益冯圆中三郎中汪中嘉总干游蒋山以三十六陂春水分韵得三字",
        "id": "6f7fd418-598a-4257-8273-d240fcf1da99"
    },
    {
        "author": "史浩",
        "paragraphs": [
            "东风巧酝寒，吹雨作飞雪。",
            "酒面不成春，兽炭何曾热。",
            "堕空远飘飘，入帘轻瞥瞥。",
            "功归大有年，谁道军储阙。"
        ],
        "title": "次韵冯圆中雪",
        "id": "e94070ad-2906-421e-b100-c963943d9f7e"
    },
    {
        "author": "史浩",
        "paragraphs": [
            "岷峨秀多士，照乘辉连城。",
            "夫君挺奇瑞，梯栈来神京。",
            "殿前策三道，光焰摩九精。",
            "甲科雄鹭序，四海驰文名。",
            "一朝坐璧水，缓辔登蓬瀛。",
            "二年作铨总，谈笑流品清。",
            "陛对本故事，中间俄一鸣。",
            "黼座固色喜，无乃羣邪惊。",
            "堂堂颇牧论，万古追家声。",
            "胡为忽掉头，解组寻归程。",
            "帝曰邛筰民，抚字宜烦卿。",
            "汝其下膏泽，癯瘠均丰盈。",
            "上方宝环赐，迟汝襦袴氓。",
            "承平二千石，倚任谁云轻。",
            "况复近乡井，正昼锦方荣。",
            "过家仍上冢，钲鼓喧双旌。",
            "男儿贵行志，岂俟腰金横。",
            "风云傥际会，衮绣居槐庭。",
            "别酒置客邸，伊嗟未忍倾。",
            "所嗟君子外，何独伤离情。"
        ],
        "title": "饯冯圆中郎中守邛州",
        "id": "c43fdec9-b7dd-4d28-a15f-025bb6f94db9"
    },
    {
        "author": "史浩",
        "paragraphs": [
            "巾车向东南，御者欲西北。",
            "西北信繁华，岂若吾故国。",
            "有泉可洗心，有含可休仆。",
            "御者契我言，欣然亦转毂。"
        ],
        "title": "途中即事  其一",
        "id": "d660dd88-e675-458b-80fb-3c37b83f07b4"
    },
    {
        "author": "史浩",
        "paragraphs": [
            "四山俱荒茅，松竹不露颖。",
            "清绝一株梅，依依秀孤岭。",
            "轻风引余馨，淡月露寒影。",
            "东君蚤催实，待此荐金鼎。"
        ],
        "title": "途中即事  其二",
        "id": "f77d683c-4802-462b-a343-ab3e3bed92be"
    },
    {
        "author": "史浩",
        "paragraphs": [
            "春水涨波縠，画鹢争先驰。",
            "一夜风如许，持此将焉之。",
            "小舣俟风息，居然无险巇。",
            "纷纷彼朝涉，欣吾来解维。"
        ],
        "title": "途中即事  其三",
        "id": "ab24e0bb-3b2a-45e4-b16e-7eb88a79c37a"
    },
    {
        "author": "史浩",
        "paragraphs": [
            "学佛以佛魔，学儒为儒缚。",
            "胡不朝隠几，嗒焉似南郭。",
            "是非风过耳，名利束高阁。",
            "回视平生心，无乃亦大错。",
            "便当息万缘，摆去如斧削。",
            "神游八极表，笑傲有余乐。",
            "山水得胜处，一揽襟量廓。",
            "杖锡羣峰颠，宫殿浮碧落。",
            "下瞰徐符岩，居然在山脚。",
            "众水会一涧，颓波泻珠箔。",
            "奔放出中涂，隠潭钟万壑。",
            "轰如破蛰雷，急似晴空雹。",
            "或复地中行，鸢飞鱼自跃。",
            "跻攀至飞电，乳窦知谁凿。",
            "向来因风絮，句法诚软弱。",
            "六花倾万仓，千古无锁钥。",
            "蒙润遍寰海，何止洒林薄。",
            "凭栏眼欲眩，顿洗眵昏浊。",
            "翻身上妙高，愈觉吟魂矍。",
            "凿齿对弥天，相视两无怍。",
            "祇恐星轺登，蕙帐闻怨鹤。"
        ],
        "title": "次韵潘德鄜山行",
        "id": "447b176b-bfc2-48fc-a6b1-f722dc5be22c"
    },
    {
        "author": "史浩",
        "paragraphs": [
            "石窗兀太虚，四顾蔽云幄。",
            "朝看爽气浮，暮送红日落。",
            "主人宅是间，结茅侣猿鹤。",
            "平生丘壑姿，肯内谢康乐。",
            "客有子潘子，登临富佳作。",
            "笔发天地秘，灵光动寥廓。",
            "长谣万峰顶，世事俱脱畧。",
            "回头睨俗士，机巧费穿凿。"
        ],
        "title": "次韵潘德鄜咏昙老四窗",
        "id": "5d7cf01e-81ec-41bd-b1af-496731412624"
    },
    {
        "author": "史浩",
        "paragraphs": [
            "畏暑却余威，飙驭临寰海。",
            "一雨濯寥空，晴光露精彩。",
            "干坤陟清凉，居然神观改。",
            "俯听林麓间，万汇喧天籁。",
            "便当置蒲葵，暍者得自在。",
            "此恩夷夏均，圣德如天大。"
        ],
        "title": "上赐御制新秋过雨书怀诗且令属和",
        "id": "e304c59d-fa5c-40a2-8a53-8b7455053e14"
    },
    {
        "author": "史浩",
        "paragraphs": [
            "季秋中澣日，淳熙隆四禩。",
            "朝回揽辔间，中使俄传旨。",
            "少须日转申，宣名陪宴喜。",
            "预令扫玉堂，深夜备栖止。",
            "悚惧跪承命，走驺亟穿市。",
            "绛阙耸皇居，非烟常靡靡。",
            "入自东华门，熊罴森爪士。",
            "诏许乘肩舆，安徐无跛倚。",
            "复古距选德，相望几数里。",
            "修廓接云汉，岧嶤灿珠蕊。",
            "中途敞金扉，恍若蓬壶里。",
            "羣山拥苍壁，四顾环弱水。",
            "山既日夕佳，水亦湛无滓。",
            "冰帘映绮疏，琼殿中央峙。",
            "澄碧曜宸奎，神龙争守视。",
            "舞蹈上丹墀，天威不违咫。",
            "奉觞祈万寿，时蒙一启齿。",
            "余波丐鼠腹，酒行不知几。",
            "徘徊下瑶席，缓步烦玉趾。",
            "从游至清激，锡坐谈名理。",
            "泉声韵瑟琴，一洗筝笛耳。",
            "皇云万几暇，观书每来此。",
            "论道及帝王，直欲齐其轨。",
            "尧舜禹汤文，前身无乃是。",
            "臣言匪献谀，道实由心起。",
            "既然明是心，要在力行尔。",
            "登桥釂余罍，饮兴未容已。",
            "金莲引双烛，再拜离阶戺。",
            "玉音宠谕臣，此会宜有纪。",
            "归涂感恩荣，占写忘骫骳。"
        ],
        "title": "进锡宴澄碧殿诗",
        "id": "a4ce216c-502f-4c18-b598-debda0f05308"
    },
    {
        "author": "史浩",
        "paragraphs": [
            "程王二夫子，听履上甘泉。",
            "咳唾妙一世，万斛明珠圆。",
            "官居季孟间，风义帝相先。",
            "每当持论许，闻者殆欲仙。",
            "蛟龙纵巨壑，鹰隼横寥天。",
            "坐令脍炙余，枵腹犹便便。",
            "程方秋欲半，金波照觥船。",
            "追想昔年日，高会有由缘。",
            "亲故持吉语，置酒家东偏。",
            "今年玉堂直，对此宜无眠。",
            "夜色凉如水，冰轮吐层颠。",
            "顾影还自慰，身冠六卿联。",
            "巍巍太平基，圣主乐得贤。",
            "作句纪兹夕，所喜期不愆。",
            "藏之在巾笥，未肯露其全。",
            "王于退食际，髣髴知云然。",
            "求之既愈力，璀璨出长编。",
            "荆潭伫唱酬，凡目一洗湔。",
            "我生亦何幸，披味如击鲜。",
            "明朝问纸价，都下已争传。"
        ],
        "title": "次韵程泰之尚书",
        "id": "2e74d672-7dee-4394-91aa-1b08e37cd461"
    },
    {
        "author": "史浩",
        "paragraphs": [
            "混沌既开辟，溥博分渊泉。",
            "其中具明眼，来往类跳圆。",
            "惟有诗工夫，可探造化先。",
            "研摩到极致，换骨如得仙。",
            "上以美教化，下以明性天。",
            "元白愧重浊，鲍谢羞轻便。",
            "佩剑虽相笑，沈迷乃同船。",
            "未登风雅域，为问何因缘。",
            "无非警策句，各在诗一偏。",
            "我欲窥其奥，晏食宵不眠。",
            "观舞悟深旨，曾不及张颠。",
            "清新乏奇妙，局束犹拘联。",
            "习气未能断，为之乎犹贤。",
            "写出多瑕疵，未免拙慈愆。",
            "公诗百篇内，浩然志帅全。",
            "愈出力愈促，即之俱自然。",
            "熟读已成诵，宁待三绝编。",
            "如澡银潢水，尘氛俱尽湔。",
            "敬当珍此赐，墨迹令常鲜。",
            "更许示余帙，泚笔吾须传。"
        ],
        "title": "又依前韵",
        "id": "52476805-d12a-480c-888b-d4639cdc83a4"
    },
    {
        "author": "史浩",
        "paragraphs": [
            "石蹊万折冻欲裂，两岸梅英照天发。",
            "于中更有锦熏笼，芳菲不待勾萌达。",
            "奇姿苒苒来仙源，从此横枝不直钱。",
            "东风零乱委泥土，只为山家作玉田。",
            "岂若夫君有真色，紫葩碧叶从初得。",
            "几将消息露人间，纷纷尘俗谁能识。",
            "晚居卢阜声名飞，蕙帐悠悠春梦迟。",
            "起来鼻观犹馥鬰，杖藜便觉香风随。",
            "夭桃谩说燕脂染，落絮徒云白毡糁。",
            "品题一着佳客称，并使丁香风味减。",
            "蓝溪夫子诚好事，赠我此花良有为。",
            "平生岩壑在胸中，培殖根荄年不记。",
            "故应谓我知花谱，千夫彩綷来吾圃。",
            "拜嘉欢喜不敢当，直欲美芹羞帝所。",
            "昔扈龙舆白石川，回銮小憩玉津园。",
            "曾见此花千百本，较量今者端无前。",
            "若居御苑逢膏泽，车载盆栽惟所适。",
            "吾王顾盼即生春，不费阳和些子力。"
        ],
        "title": "次韵李光祖瑞香",
        "id": "82bc0d78-c38b-497b-a34a-ffb00f1e99fa"
    },
    {
        "author": "史浩",
        "paragraphs": [
            "玉殿万几闲，宸章灿珠蕊。",
            "俯念簪履旧，恩光来太紫。",
            "禁籞玩长春，嫣然异羣卉。",
            "羣卉固亦佳，时过逐流水。",
            "独此供清游，余香袭芳芷。",
            "一经圣品题，贵名何日已。",
            "再拜体皇情，感深铭诸几。"
        ],
        "title": "恭和御制长春花诗  其一",
        "id": "0af5261a-ad45-4fce-8c28-c86b30f662ad"
    },
    {
        "author": "史浩",
        "paragraphs": [
            "帝予四时春，着花无浪蕊。",
            "殖本在蓬壶，非烟笼翠紫。",
            "雪里友寒梅，芳辰领繁卉。",
            "每蒙天一笑，睿思涌泉水。",
            "沾丐及老臣，芬芗胜荃芷。",
            "况复屡褒嘉，载赓宁但已。",
            "第愧狂斐辞，不足溷琼几。"
        ],
        "title": "恭和御制长春花诗  其二",
        "id": "fa291d71-1832-47a4-930f-dc429c2ac431"
    },
    {
        "author": "史浩",
        "paragraphs": [
            "玉帝富云章，宝匣镌琅蕊。",
            "六丁谨缄縢，芝彤燕泥紫。",
            "龙衔下碧虚，端为咏嘉卉。",
            "咫尺不违颜，何曾隔弱水。",
            "炷熏启天藏，椒兰和白芷。",
            "光焰万丈余，光临殊未已。",
            "敬须营杰阁，敢只留棐几。"
        ],
        "title": "恭和御制长春花诗  其三",
        "id": "bd0591f1-8bbc-48f3-8528-acb174da5295"
    },
    {
        "author": "史浩",
        "paragraphs": [
            "禁蘌葱葱拥瑞云，雄楼杰阁环金碧。",
            "花光草色媚芳辰，凤辇舂容惟所适。",
            "中有虚堂玉作楹，冰雪玲珑周四壁。",
            "不知跬步是瑶台，何须八骏殷勤觅。",
            "青松万个拱檐牙，生香不减芝兰室。",
            "更欲相看饱岁寒，踈梅瘦竹为三益。",
            "吾皇土木未尝兴，为询此景从何得。",
            "神运元从德寿来，天成岂假人工役。"
        ],
        "title": "恭和御制翠寒堂诗",
        "id": "ca78e7c7-95a5-4234-a0de-9d6a9a7af532"
    },
    {
        "author": "史浩",
        "paragraphs": [
            "昔年居处虽同里，止识荆州面而已。",
            "朅来蜗舍细论文，始向灵台见吾子。",
            "夜阑相与哦新诗，珠玑璀璨皆英辞。",
            "野塘转月梅影瘦，深院风静帘旌垂。",
            "策杖园林穷胜事，心远尤惊尘世异。",
            "岂唯得助有江山，更却红裙爱文字。",
            "金盘磊落百果装，玉壶嘉醑浮清光。",
            "坐上风流俱鲍谢，况乃有子无他肠。",
            "酒行无算不可数，便欲飞身到仙府。",
            "忽然巨轴出长篇，媿我无言参也鲁。",
            "笑呼适意谈交情，共听夜鹤鸣空庭。",
            "良辰美景赏心处，喜遂四者之难并。",
            "却将健句徐推拓，三叹余音见依约。",
            "约去辞荣归故乡，赞我纷华滋味薄。",
            "次言奎画在蓬门，乞与龙章照眼根。",
            "兹我谢氏如获宝，报以琼瑶未足论。",
            "我惭辅相初无补，偶尔逢时遇真主。",
            "但能奉此翰墨珍，庶若商那因考父。",
            "林间稚子献殷勤，只为君知爱厥亲。",
            "遗羹美意见方册，今此一举如千钧。",
            "君不见皇家已视金銮草，趣君径上长安道。",
            "忠臣须取孝子门，空谷行歌驹皎皎。"
        ],
        "title": "次韵杨醇中",
        "id": "79ad0fc4-d475-47c7-98fc-d9b1ca888652"
    },
    {
        "author": "史浩",
        "paragraphs": [
            "平生喜善类，遇之以青目。",
            "广厦千万间，帡幪未渠足。",
            "唯予自栖身，三椽乃蜗缩。",
            "问之何为然，知足常不辱。",
            "人生天地间，渺然如一粟。",
            "侈心纔动摇，曷厌溪壑欲。",
            "纸帐暖有余，蒲团眠易熟。",
            "神游万物表，不虑此局促。",
            "门外竞轩冕，卑哉蛮与触。"
        ],
        "title": "题蜗室",
        "id": "20315f4a-3f15-4841-b0ee-b80b8face1a7"
    },
    {
        "author": "史浩",
        "paragraphs": [
            "霁天破晓严清霜，宿具赠帛罗豆觞。",
            "旌旗蔽野气轩昂，夹岸更复飞舟航。",
            "金炉细爇百和香，绛笼然蜡影交光。",
            "问予何事出柴桑，为指白云山中央。",
            "岩岩双表鹤翅张，松楸霭霭摩青苍。",
            "渐登幽域至飨堂，向来百物陈满床。",
            "锦囊纶诰列前行，奠酌器皿皆琳琅。",
            "祝言小子心不遑，几年恤典箧笥藏。",
            "抵今方获燔赠黄，觊灵来兮染指尝。",
            "潜德既拜天褒扬，後嗣感激两泪滂。",
            "帝恩欲报方思量，忽睹健句如栢梁。",
            "葩华盈轴艳春阳，建安七子谁可当。",
            "何止李杜万丈长。",
            "再四披阅予敢忘，同来亲宾皆在旁。",
            "共诧粲可能文章，其中一客起鸣吭。",
            "众骇何为色不康，未甘释子侵予疆。"
        ],
        "title": "次韵昙师以某焚三代赠黄所示长句",
        "id": "f058ed0c-b2a7-4fe8-8802-7ed838a3c4c3"
    },
    {
        "author": "史浩",
        "paragraphs": [
            "年来管城不脱帽，只羡夫君诗法好。",
            "怡云剥啄到云寮，始知春风属此老。",
            "忆昔代匮持钧衡，红尘瘦马太忙生。",
            "自从得请归吾里，常与鹿豕为羣行。",
            "有时片月随杖屦，飘飘洒洒欲仙去。",
            "去寻杖锡四明中，听取怡云末後句。"
        ],
        "title": "走笔次韵寄平元衡禅老",
        "id": "b7eaa75a-f24b-4090-a94a-9667da68de60"
    },
    {
        "author": "史浩",
        "paragraphs": [
            "新诗韵清越，宛若泗滨磬。",
            "呼儿诵终篇，悠扬久无定。",
            "浑欲挽斯人，岁晚共三径。",
            "烂饮烟萝间，不知夕阳暝。"
        ],
        "title": "次韵戏酬张以道",
        "id": "c472bb4f-b977-4500-ba1a-f377575c3e2e"
    },
    {
        "author": "史浩",
        "paragraphs": [
            "兹庵路何许，云深不知处。",
            "梦觉两俱忘，始可蓦直去。"
        ],
        "title": "次韵张汉卿梦庵十八咏 梦庵",
        "id": "4c1973bc-9366-477a-8e29-f329695901e5"
    },
    {
        "author": "史浩",
        "paragraphs": [
            "默岂交摩诘，谈何事阿戎。",
            "时行百物生，不息唯天工。"
        ],
        "title": "次韵张汉卿梦庵十八咏 勤斋",
        "id": "8ecd6d9c-9342-4e01-a3dd-8dced30033c8"
    },
    {
        "author": "史浩",
        "paragraphs": [
            "空中一物无，于焉生万有。",
            "向此求神通，杯桊即非柳。"
        ],
        "title": "次韵张汉卿梦庵十八咏 妙用寮",
        "id": "2c15f3e3-72e0-4d94-8906-111dfb8123c2"
    },
    {
        "author": "史浩",
        "paragraphs": [
            "一泓湛无滓，遶砌如天成。",
            "须眉彻底见，风浪何曾生。"
        ],
        "title": "次韵张汉卿梦庵十八咏 玉沼",
        "id": "7949ec1b-4b6d-4038-9c2d-f2a165ca67f3"
    },
    {
        "author": "史浩",
        "paragraphs": [
            "烟岚染秋黛，潺潺迳大空。",
            "平畴藉光及，比屋饶千钟。"
        ],
        "title": "次韵张汉卿梦庵十八咏 碧溪庵",
        "id": "d6915cb3-a8d2-4745-b8c2-8e86b7170ef9"
    },
    {
        "author": "史浩",
        "paragraphs": [
            "平生安乐地，不受利名煎。",
            "其中一空洞，寥寥无色天。"
        ],
        "title": "次韵张汉卿梦庵十八咏 山房",
        "id": "926145ce-7735-4b9e-932e-cd03316db203"
    },
    {
        "author": "史浩",
        "paragraphs": [
            "生处本恬淡，得失诚酸辛。",
            "婆娑鬓渐秋，天地一闲人。"
        ],
        "title": "次韵张汉卿梦庵十八咏 喜老堂",
        "id": "c53aeaed-3e8e-48e9-92af-56032486cc1e"
    },
    {
        "author": "史浩",
        "paragraphs": [
            "法门建章富，法幢空处成。",
            "于此下一则，浮云涴太清。"
        ],
        "title": "次韵张汉卿梦庵十八咏 宴默庵",
        "id": "e461d2eb-a6bb-44b0-9545-7f9b77cb9bcf"
    },
    {
        "author": "史浩",
        "paragraphs": [
            "秾熏知见林，燕坐观物化。",
            "鼻孔如撩天，可闻不可画。"
        ],
        "title": "次韵张汉卿梦庵十八咏 众香堂",
        "id": "20fa6b99-4af2-4f51-90f0-b67ff91d3f68"
    },
    {
        "author": "史浩",
        "paragraphs": [
            "胸中炯明月，一照万缘空。",
            "蝉蜕云霄表，堕地为儒宗。"
        ],
        "title": "次韵张汉卿梦庵十八咏 禅窟",
        "id": "763a4854-d273-4bd4-a5d9-905d8117ba48"
    },
    {
        "author": "史浩",
        "paragraphs": [
            "夫君活国手，爱此隠仙字。",
            "行再出刀圭，可使民久视。"
        ],
        "title": "次韵张汉卿梦庵十八咏 隠山岩",
        "id": "d973a47b-3bde-42fb-b7fd-b70534ed5472"
    },
    {
        "author": "史浩",
        "paragraphs": [
            "注目眇无际，彤云灿晚暾。",
            "心融八极表，欲辩已忘言。"
        ],
        "title": "次韵张汉卿梦庵十八咏 霞外",
        "id": "717f6c7e-de82-48b2-aa9d-1ffd8fb18df5"
    },
    {
        "author": "史浩",
        "paragraphs": [
            "缓步一徙倚，细数新条枚。",
            "悠然得真趣，独立迟谁来。"
        ],
        "title": "次韵张汉卿梦庵十八咏 驻屐",
        "id": "b590bd70-544b-4771-a211-9efb186ec291"
    },
    {
        "author": "史浩",
        "paragraphs": [
            "蟾窟有奇芳，殖根此茂密。",
            "人间万种香，企之不可及。"
        ],
        "title": "次韵张汉卿梦庵十八咏 月林",
        "id": "8ca46b7c-fbca-471c-b91c-3db85cf02227"
    },
    {
        "author": "史浩",
        "paragraphs": [
            "万叠互团绕，风烟朝夕俱。",
            "三穴已扫竟，无复藏妖狐。"
        ],
        "title": "次韵张汉卿梦庵十八咏 积翠",
        "id": "e8e21ea6-ca76-4356-a3d2-4c74bb19dc3e"
    },
    {
        "author": "史浩",
        "paragraphs": [
            "何人过三径，共此曲糱春。",
            "月下倩人扶，花影铺满身。"
        ],
        "title": "次韵张汉卿梦庵十八咏 醉宜",
        "id": "7a0319a5-bc38-41b3-a1b8-db5af987acbd"
    },
    {
        "author": "史浩",
        "paragraphs": [
            "濯缨与濯足，均是沧浪水。",
            "个里不胜清，渭神爽应泚。"
        ],
        "title": "次韵张汉卿梦庵十八咏 澄漪",
        "id": "10023e7a-cff0-46a7-bd91-733eec81fdf4"
    },
    {
        "author": "史浩",
        "paragraphs": [
            "洒然清泠吹，过我十八公。",
            "飕飗喧宇宙，可奈此孤丛。"
        ],
        "title": "次韵张汉卿梦庵十八咏 听松",
        "id": "cbbbeee0-78e5-4aa5-a700-5e16422927fe"
    },
    {
        "author": "史浩",
        "paragraphs": [
            "尝闻皮陆句，未覩心先降。",
            "于今烦鬼工，徙置排金釭。",
            "蕙帐拥猿鹤，石磴来旌幢。",
            "月明风亦静，篆烟浮四窗。"
        ],
        "title": "走笔次韵张以道 石窗",
        "id": "219dddb9-a074-4c00-ae6e-b082e37f9413"
    },
    {
        "author": "史浩",
        "paragraphs": [
            "云埋路欲迷，独许幽人过。",
            "时从客子来，更寻深处坐。",
            "抵掌到幽眇，万事俱识破。",
            "茫茫名利人，糠粃不足簸。"
        ],
        "title": "走笔次韵张以道 过云",
        "id": "337eddc3-2d6d-4082-ac5c-70f8131a0403"
    },
    {
        "author": "史浩",
        "paragraphs": [
            "空洞远万里，佳景萃其南。",
            "縠纹波似染，螺髻花羣簪。",
            "紫芝鲜最馥，青棂坚直甘。",
            "解召羡门侣，双鸾聊与骖。"
        ],
        "title": "走笔次韵张以道 云南",
        "id": "859ccfae-c8c0-412b-b36a-e477e0b25648"
    },
    {
        "author": "史浩",
        "paragraphs": [
            "幽岩列仙貌，阴雪如粉扑。",
            "矧当摇落时，宛见沙漠北。",
            "朔风吹不动，中有难凋木。",
            "吾尝爱此景，小驻葛陂竹。"
        ],
        "title": "走笔次韵张以道 云北",
        "id": "feb3504e-4380-427e-a400-3915699163bf"
    },
    {
        "author": "史浩",
        "paragraphs": [
            "双鹿处岩隈，似有人性灵。",
            "山童自驯扰，俗客必心惊。",
            "循除水濈濈，竹暗藏幽亭。",
            "有时带露归，濈濈身有青。"
        ],
        "title": "走笔次韵张以道 鹿亭",
        "id": "af6a07b7-8de0-4316-9a1f-c530df4c56de"
    },
    {
        "author": "史浩",
        "paragraphs": [
            "何年樊仙翁，踞此作云榭。",
            "境胜唯清凉，寒燠匪冬夏。",
            "俯观尘世人，杳在万仞下。",
            "渐次入真境，还如倒食蔗。"
        ],
        "title": "走笔次韵张以道 樊榭",
        "id": "75f0f635-b7e8-4d7f-9cdf-569a671083cd"
    },
    {
        "author": "史浩",
        "paragraphs": [
            "万派漱寒玉，及此犹潺湲。",
            "临流觌毛发，体粟生轻寒。",
            "余波荡尘氛，一洗清尘寰。",
            "观澜得妙理，用处心常闲。"
        ],
        "title": "走笔次韵张以道 潺湲洞",
        "id": "f5f891bf-bc99-46c9-81f3-1e3c29cd6397"
    },
    {
        "author": "史浩",
        "paragraphs": [
            "粟蕊抟金叶凝碧，独在秋林逞颜色。",
            "岂知东溟史氏居，别有奇标人不识。",
            "嫦娥侍女盈万千，一一姿貌皆无前。",
            "为厌此花忒淡薄，渥丹乞与春争妍。",
            "媒滋燕脂霜染蒨，殖根只向广寒殿。",
            "几尘俗韵不可干，清凉唯许金风扇。",
            "何年移到蓬莱乡，鉅万索直谁敢偿。",
            "盘纡栏槛久不曜，一日名飞羣国香。",
            "豪贵争看期缩地，载酒迟来烦鼓吹。",
            "园丁闻之竞采撷，夜深不使花神睡。",
            "接枝换骨离四明，飘飘爽气排妖氛。",
            "遂令禁篽成真赏，余馨剩馥常氤氲。",
            "芙蓉寒菊不足数，包羞正似无盐女。",
            "从渠摇落动秋声，独步唯兹徧寰宇。",
            "我尝对此倾葵金，却思四海状元心。",
            "殷勤劝花宜且住，寒士人人折得去。"
        ],
        "title": "走笔次韵胡中方赏丹桂之什",
        "id": "8b8ee212-3b3f-4ffc-991b-8b3ece172c03"
    },
    {
        "author": "史浩",
        "paragraphs": [
            "爱子诗无敌，清新日造微。",
            "解颜方一笑，折柳遽成归。",
            "苏馆凝香重，松江脍玉肥。",
            "是中如得句，无惜寄柴扉。"
        ],
        "title": "赠别王虚中平江赡军",
        "id": "4342f306-d0f1-47bc-b849-1c63c5cb4e40"
    },
    {
        "author": "史浩",
        "paragraphs": [
            "春去雪又在，夜寒风自香。",
            "娉婷白玉面，缥缈碧云裳。",
            "露下已侵袂，月明初度墙。",
            "婆娑光影下，老子坐胡床。"
        ],
        "title": "次韵赵若拙酴醾",
        "id": "3db0cb99-c6ff-4e99-a23a-3b83aea2fb4d"
    },
    {
        "author": "史浩",
        "paragraphs": [
            "百岁今强半，逢春却怕春。",
            "趁时三盏酒，转眼一年人。",
            "车马繁华地，江湖漫浪身。",
            "茅檐拥残雪，清梦到家频。"
        ],
        "title": "次韵刘国正立春",
        "id": "22ac92bc-157c-4d79-ae4d-83c41c4d14e9"
    },
    {
        "author": "史浩",
        "paragraphs": [
            "涨碧湖方迥，娇红藕竞芳。",
            "已疑星斗下，仍讶锦云张。",
            "脉脉初离立，盈盈忽缀行。",
            "烟藏何限思，雨送不胜香。",
            "解佩皋临汉，闻弦浦近湘。",
            "向来便看此，欲去未渠央。",
            "叶好嗔儿摘，蓬新唤客尝。",
            "更禁和月淡，直思付风狂。",
            "得载平生酒，闲鸣尽日榔。",
            "甘将百诗咏，恣弄水仙乡。"
        ],
        "title": "秋荷十韵",
        "id": "11619308-fff6-4916-ae40-729babfebfbc"
    },
    {
        "author": "史浩",
        "paragraphs": [
            "彤庭秋晚宴，和气与春同。",
            "寿酒千钟绿，宫化万叠红。",
            "金羁鸾仗底，赤舄玉阶中。",
            "归路闻人语，关雎诵国风。"
        ],
        "title": "次韵恩平郡王",
        "id": "cc50dd35-653d-4d76-ac85-5591cc2a98a8"
    },
    {
        "author": "史浩",
        "paragraphs": [
            "天边倚萧寺，小阁翠微中。",
            "烟霭三峯秀，松杉一径通。",
            "潮音从耳悟，尘虑转头空。",
            "堪笑林间弋，犹思落塞鸿。"
        ],
        "title": "次韵恩平郡王游山登寺中小阁",
        "id": "e4773544-0e23-4fa8-ab79-5c7e9b1f90b7"
    },
    {
        "author": "史浩",
        "paragraphs": [
            "天阙移楼观，来供帝子亲。",
            "明光扶日域，远势接星津。",
            "瑞霭常蒙润，清风每拂尘。",
            "图书惟左右，脂粉却参辰。",
            "觅句多诗髓，开谈即道真。",
            "槐阴瞻五学，芸馥见三神。",
            "雨露恩方渥，江山景倍新。",
            "愿言增万柱，寒士并栖身。"
        ],
        "title": "和建王明远楼",
        "id": "61420e89-dbbb-4b4f-b7b4-3dfd9b79cf7d"
    },
    {
        "author": "史浩",
        "paragraphs": [
            "万里徕西蜀，声华振士林。",
            "匪躬无近援，圣主作知音。",
            "已破奸邪胆，方劳抚字心。",
            "政成须趣驾，天下仰为霖。"
        ],
        "title": "送杜殿院出守遂宁",
        "id": "74d612fa-7b75-4f57-b9b3-46184ee12dae"
    },
    {
        "author": "史浩",
        "paragraphs": [
            "姚马真人杰，英标贯伏犀。",
            "修途随上下，软语杂高低。",
            "扈跸俱多士，扬鞭过万蹄。",
            "伊余兹滥吹，所喜发鹍鸡。"
        ],
        "title": "次韵姚令威郎中从驾早行  其一",
        "id": "d8991a8b-af40-4437-ab21-8705910c68c0"
    },
    {
        "author": "史浩",
        "paragraphs": [
            "蔌蔌长空雪，霏霏似粉犀。",
            "色同无路险，野阔见山低。",
            "玉葆随鸾仗，银杯逐马蹄。",
            "催班何太早，夜白悞晨鸡。"
        ],
        "title": "次韵姚令威郎中从驾早行  其二",
        "id": "e90b241f-9f8d-4024-a806-0096097325a1"
    },
    {
        "author": "史浩",
        "paragraphs": [
            "大驾遐方国，熊罴间象犀。",
            "风严知令正，云重觉天低。",
            "夹道瞻芝表，中原逐兽蹄。",
            "定宣恢复赦，拭目看金鸡。"
        ],
        "title": "次韵姚令威郎中从驾早行  其三",
        "id": "1246827d-d614-4631-af7d-a845e072021a"
    },
    {
        "author": "史浩",
        "paragraphs": [
            "圣主披英俊，公才是擢犀。",
            "班扬俱气慑，屈宋亦眉低。",
            "健鹘摩天翼，真媒历块蹄。",
            "回眸看贱子，下驷与鹍鸡。"
        ],
        "title": "次韵姚令威郎中从驾早行  其四",
        "id": "8cb7fdba-df3f-44a5-af02-cec2350c546b"
    },
    {
        "author": "史浩",
        "paragraphs": [
            "有美风骚将，词锋利更犀。",
            "胸吞云梦小，气压斗牛低。",
            "鸷鸟常舒翼，名驹岂凿蹄。",
            "不能胜百战，浑欲介吾鸡。"
        ],
        "title": "次韵姚令威郎中从驾早行  其五",
        "id": "e74d4bc2-284b-4e51-b0d5-2ac5ec756f9d"
    },
    {
        "author": "史浩",
        "paragraphs": [
            "破晓穷幽眺，端知翫月犀。",
            "雪消青嶂近，天淡玉绳低。",
            "出塞三春翼，嘶风万里蹄。",
            "男儿弧矢志，何事饭笼鸡。"
        ],
        "title": "晓起用前韵",
        "id": "5e8ad201-4a9d-4b78-8ae5-c27564815125"
    },
    {
        "author": "史浩",
        "paragraphs": [
            "薛公言慷慨，端可讽驯犀。",
            "器广蜃江小，名高雁岭低。",
            "宸居清琐闼，禁路紫骝蹄。",
            "揆德宜长处，何因梦白鸡。"
        ],
        "title": "晨兴怀寺中用前韵",
        "id": "7e55a15c-e777-4257-89de-7af0eb67642b"
    },
    {
        "author": "史浩",
        "paragraphs": [
            "古堞高千雉，危亭屹巨犀。",
            "云霄知路近，星斗入檐低。",
            "山缭龙盘脊，江涵虎踞蹄。",
            "相携倚秋阁，得失付虫鸡。"
        ],
        "title": "同游赏心亭用前韵  其一",
        "id": "7d7cda1a-6df1-4bcd-ada0-f6bc4342637c"
    },
    {
        "author": "史浩",
        "paragraphs": [
            "赏心多乐事，快目喜联犀。",
            "雪浪翻空急，江云过眼低。",
            "天寒风着袂，兴尽马旋蹄。",
            "归路仍泥滑，林间语竹鸡。"
        ],
        "title": "同游赏心亭用前韵  其二",
        "id": "151d1ba5-e520-44dd-a635-468d0a675ed0"
    },
    {
        "author": "史浩",
        "paragraphs": [
            "东皇荣万木，首倡属江梅。",
            "得地应先发，须时不受催。",
            "可堪连日冷，未忍一樽开。",
            "竹外摇残雪，知君到几回。"
        ],
        "title": "次韵洪景卢右司问梅",
        "id": "0ad256df-dba4-44e2-98e3-c87c5ebf966b"
    },
    {
        "author": "史浩",
        "paragraphs": [
            "锦绣环清跸，祥云捧日华。",
            "千官鹓鹭集，万骑虎貔夸。",
            "余孽皇威远，中原望眼赊。",
            "遥怜太液水，波暖欲生花。"
        ],
        "title": "次韵皇孙所和二诗  其一",
        "id": "ab31eacc-26bf-4649-a639-5b2d98f3e5ca"
    },
    {
        "author": "史浩",
        "paragraphs": [
            "岁晚垂弧旦，雍容从北征。",
            "龙舟瞻日表，兔苑足诗情。",
            "况有流霞美，何辞醉玉倾。",
            "祝君无限寿，烟阁寄功名。"
        ],
        "title": "次韵皇孙所和二诗  其二",
        "id": "349fe289-74be-474c-b807-8e466109f741"
    },
    {
        "author": "史浩",
        "paragraphs": [
            "蚤岁登巍第，即潜正黑头。",
            "一封忧国虑，五马便乡州。",
            "笔底平生学，胸中康济谋。",
            "胜须勤蓄积，圣主欲兼收。"
        ],
        "title": "饯冯圆中吏部出守",
        "id": "18487a82-c0e1-4026-8960-4ebd536092b1"
    },
    {
        "author": "史浩",
        "paragraphs": [
            "六阅淳熙禩，秋高日仲辛。",
            "大君敷涣号，重屋荐明禋。",
            "玉辂兴清庙，龙旗亘紫宸。",
            "云阴连夜解，霁色一朝新。",
            "周礼樽罍备，虞韶乐舞陈。",
            "合宫天地并，侑席祖宗均。",
            "峻墄登三献，修楹秩百神。",
            "肃祗伸睿意，肸蠁降高旻。",
            "宣室宜膺福，慈闱亟拱宸。",
            "簪花驰万骑，归胙见双亲。",
            "厘事超隆古，年龄肇亿春。",
            "蓼萧覃有截，成命播无垠。",
            "惠馂颁羣后，恩波逮老臣。",
            "祝尧非健笔，徒学华封人。"
        ],
        "title": "进明堂庆成诗",
        "id": "31b08173-a4c8-4ef4-bb26-575299c0b9fa"
    },
    {
        "author": "史浩",
        "paragraphs": [
            "帝祚隆三叶，仁风被九垠。",
            "泥金封禅後，汗简典坟新。",
            "祖训敷皇极，奎星耀紫宸。",
            "儒家尊首志，文论歉前尘。",
            "好生兵遂偃，崇俭俗还淳。",
            "传宝参河洛，重光待圣神。",
            "求讲深紬绎，退访极咨询。",
            "治绍尧稽古，欢谐舜事亲。",
            "披编兹有获，彻卷岂辞频。",
            "锡予恩波浃，荣华宴俎陈。",
            "奏诗无杰句，拜手愧名臣。"
        ],
        "title": "经筵读正说终篇恭进谢恩感遇诗",
        "id": "0a806e59-c70b-4ff1-b996-4f76020739fd"
    },
    {
        "author": "史浩",
        "paragraphs": [
            "出郭乘清兴，扁舟一迅风。",
            "山光真黛比，水色与天同。",
            "宿鹭班班白，寒枫处处红。",
            "谁知吾胜槩，名冠甬勾东。"
        ],
        "title": "次韵孙季和东湖二诗  其一",
        "id": "91f8c0f7-54a2-4e7c-970b-4c6397e3a82a"
    },
    {
        "author": "史浩",
        "paragraphs": [
            "水拭双鸾镜，山环六曲屏。",
            "云端迸朝日，木杪见踈星。",
            "梅坞春长在，柴门夜不扃。",
            "援琴谁写景，思得与君听。"
        ],
        "title": "次韵孙季和东湖二诗  其二",
        "id": "3fc44ab7-3320-4b9a-bc8a-d84351b33eb3"
    },
    {
        "author": "史浩",
        "paragraphs": [
            "吾孙年甫冠，抗志在青冥。",
            "重趼轻千里，求师为一经。",
            "功名适来去，器识是丁宁。",
            "既得贤模范，归欤喜过庭。"
        ],
        "title": "送安之往依沈叔晦师席",
        "id": "20133179-8ac6-4f9e-a54c-4a158684b4a8"
    },
    {
        "author": "史浩",
        "paragraphs": [
            "蠢蠢称蝼蚁，尊王世所知。",
            "峻台存主礼，环穴受臣仪。",
            "依战如扬武，排行似出师。",
            "南柯虽一梦，治国得良规。"
        ],
        "title": "蚁王得知字",
        "id": "dceac525-50e2-414d-8e1f-1f719aab48ab"
    },
    {
        "author": "史浩",
        "paragraphs": [
            "青苹风乍息，巨浸欲潮平。",
            "毒雾方看吐，层楼忽已成。",
            "凭栏无海若，吞鸟类罗生。",
            "安得挥长剑，驱除致永清。"
        ],
        "title": "蜃楼得生字",
        "id": "404b0e7a-9a1c-4186-bce5-06f09f1f8249"
    },
    {
        "author": "史浩",
        "paragraphs": [
            "虫唯蜻蛚类，近渐实知时。",
            "露重哦寒晓，更深揽夜思。",
            "堂中讥晋什，床下诵幽诗。",
            "唧唧俱成咏，何曾捻断髭。"
        ],
        "title": "蛩吟得时字",
        "id": "d3e6c261-00e8-40d6-8722-2ec8b0da0bd1"
    },
    {
        "author": "史浩",
        "paragraphs": [
            "花有千跗萼，藏须向个中。",
            "怒张擎晓日，笑翦寄春风。",
            "蚪卷香丝乱，龙掀腻粉丛。",
            "露沾尤的皪，唾玉在髼鬉。"
        ],
        "title": "花须得中字",
        "id": "9555e39a-d96c-49fe-b955-cd2167a8d9d3"
    },
    {
        "author": "史浩",
        "paragraphs": [
            "渭水亭亭柳，春柔可绾衣。",
            "烟添染黛色，风束舞腰围。",
            "对影同心在，攀条解赐归。",
            "行人系不住，结绶上王畿。"
        ],
        "title": "柳带得归字",
        "id": "8e8ed5b5-2d3a-4220-9e20-7caaf67c656b"
    },
    {
        "author": "史浩",
        "paragraphs": [
            "同云收万里，爱日已三竿。",
            "见睍将潜迹，无风特地寒。",
            "晴檐如下雨，槁涧忽鸣湍。",
            "渐觉山河复，方知世界宽。"
        ],
        "title": "雪消得寒字",
        "id": "d7218ab0-27b7-4667-8f0b-1ee7b01739f9"
    },
    {
        "author": "史浩",
        "paragraphs": [
            "千丝棼不乱，细雨忽盈眸。",
            "密密如机卷，踈踈岂茧抽。",
            "纫裳难作缝，欲钓不胜钩。",
            "霢霂知何事，收功在有秋。"
        ],
        "title": "雨丝得秋字",
        "id": "91acbe6a-1083-4f6b-b203-eba76a56084d"
    },
    {
        "author": "史浩",
        "paragraphs": [
            "残腊风霜劲，嘉宾嘉会逢。",
            "清泉云子滑，熟末桂香浓。",
            "金谷咄嗟具，芜蒌仓猝供。",
            "争如金雅宴，樽酒共舂容。"
        ],
        "title": "豆粥得容字",
        "id": "b6b7413b-2529-49e6-9063-eb6813d24ffe"
    },
    {
        "author": "史浩",
        "paragraphs": [
            "奇姿擅水仙，长向雪中看。",
            "翠碧瑶簪盍，鹅黄粉袂攒。",
            "夜阑香苒苒，风过佩珊珊。",
            "着在冰霜里，姮娥御广寒。"
        ],
        "title": "水仙花得看字",
        "id": "5dfe9c64-c21e-4c94-ad15-97faa61816c5"
    },
    {
        "author": "史浩",
        "paragraphs": [
            "虬须张怒目，蓝绶亸乌巾。",
            "抃舞身无定，驱除梦有神。",
            "收功祛疟鬼，流咏起唐人。",
            "图画高悬处，明朝庆履新。"
        ],
        "title": "钟馗图得人字",
        "id": "78a770a2-7b75-4d84-8558-b5be4faf16ea"
    },
    {
        "author": "史浩",
        "paragraphs": [
            "有美椒盘献，三朝庆始和。",
            "灵茎丛玉敦，酝酒满金荷。",
            "不向汤铭见，其如晋颂何。",
            "欲知勤祝处，功在历年多。"
        ],
        "title": "椒盘得多字",
        "id": "2a943631-7057-4788-948d-7e0997b22ded"
    },
    {
        "author": "史浩",
        "paragraphs": [
            "今宵文会友，作句擅清新。",
            "始也诗言志，终焉笔有神。",
            "既无折角者，宁有面墙人。",
            "只待逢真主，艰难七月陈。"
        ],
        "title": "诗社得神字",
        "id": "b945a040-d0f0-497d-8f78-af3abc5fa1d1"
    },
    {
        "author": "史浩",
        "paragraphs": [
            "芝检荧荧金缕黄，拜恩初捧鹊炉香。",
            "花笼丽日晖朱绶，燕啄新泥上画梁。",
            "歌遏行云鶑睍睆，舞飘回雪蝶轻狂。",
            "一巵竞祝双椿老，伫看于飞到玉堂。"
        ],
        "title": "叔父知县庆宅并章服",
        "id": "be42b6c9-074f-4931-87f8-8c13e5173b2b"
    },
    {
        "author": "史浩",
        "paragraphs": [
            "去去无材策治安，全资风力助轻翰。",
            "欲平紫气频侵斗，当倩中书为脱冠。",
            "香入梅梢春意近，德将鲸饮玉杯残。",
            "珠玑更复传华衮，荣比青霄驾彩鸾。"
        ],
        "title": "次韵权郡钱直阁鹿鸣宴",
        "id": "ce92a0f2-11f2-416a-ad3a-8f2e8a683451"
    },
    {
        "author": "史浩",
        "paragraphs": [
            "隠隠仙安迥出羣，朅来还是一番春。",
            "山墙倚雪凝姑射，水国临风咏洛神。",
            "清洗娇腮全恶粉，快飞幽馥去朝真。",
            "直交别浦停三弄，羞作高楼欲坠人。"
        ],
        "title": "次韵钱直阁和吕支盐梅花",
        "id": "dbe7271d-567e-479d-8709-4bca02424ab1"
    },
    {
        "author": "史浩",
        "paragraphs": [
            "一纸淋漓醉墨鲜，锦囊连夜到溪边。",
            "搜求仙种宁辞远，恼乱花神不使眠。",
            "弄影未看妃子态，补亡先得少陵篇。",
            "明年应向东风里，百遶雕栏玉步连。"
        ],
        "title": "次韵汪元举以诗觅时季和海棠花栽",
        "id": "b3d2d589-4659-4e3f-85ef-f64c839e96ba"
    },
    {
        "author": "史浩",
        "paragraphs": [
            "闻说天家起阿香，揽桃催杏脸无央。",
            "夜蟾不解照仙李，朝雨何妨梦楚王。",
            "知买扁舟成折柳，剩哦佳句作甘棠。",
            "故园风物虽云好，何必归程遽许忙。"
        ],
        "title": "次韵王正之惊蛰有感言归",
        "id": "c417961e-a416-426e-b1ed-0022d4d413d6"
    },
    {
        "author": "史浩",
        "paragraphs": [
            "满架犹烦雪作英，年年向此眼偏明。",
            "春迟故欲牡丹伴，韵胜还驰雅客名。",
            "缥缈碧裳留夜月，娉婷玉面起朝酲。",
            "却嫌梅蕊无才思，零落苍苔为笛声。"
        ],
        "title": "次韵范经干昆季昌国杂咏 酴醾花",
        "id": "720cd77f-f15b-4477-bbcb-acb793c02409"
    },
    {
        "author": "史浩",
        "paragraphs": [
            "沈沈春酌话绸缪，花月行船看拍浮。",
            "手束柔荑调雁柱，袖翻纹锦出香球。",
            "未攀青子犹如豆，欲脍赪鳞始上钩。",
            "蓬岛古来无觅处，我曹今此得真游。"
        ],
        "title": "江倅出家乐",
        "id": "b5dd90b3-58f8-4ffa-bcb7-4ab93fed4b63"
    },
    {
        "author": "史浩",
        "paragraphs": [
            "片帆落处是三山，绝景尘居了不关。",
            "梦草池塘如有得，对床风雨亦非艰。",
            "骑鲸渡海风生腋，挥麈谈玄笑满颜。",
            "从此清名追二陆，锦囊赓和不容闲。"
        ],
        "title": "范干招兄显道",
        "id": "cd45ca38-64ea-4dc9-9056-d576aad31e4f"
    },
    {
        "author": "史浩",
        "paragraphs": [
            "人言铨选异堂除，我笑兹言亦太迂。",
            "四海九州均一治，六曹三省岂殊途。",
            "春风到处林无槁，夏雨通时物尽濡。",
            "会得只将忠实报，门生恩府漫称呼。"
        ],
        "title": "杂兴  其一",
        "id": "70197e61-9f00-4f6e-a9ef-6d5526789d08"
    },
    {
        "author": "史浩",
        "paragraphs": [
            "世间谀佞枉求多，忠实由来曷可磨。",
            "谋寝两淮须仗汲，乱消六馆独由何。",
            "当年乌府心无挠，今日鸾台道不颇。",
            "若也随时效谀佞，岂能功业许巍峩。"
        ],
        "title": "杂兴  其二",
        "id": "ada80637-5d01-4150-9d81-1af5dee95048"
    },
    {
        "author": "史浩",
        "paragraphs": [
            "人材莫谓世全无，用则贤良弃则愚。",
            "孔圣既生颜闵在，周家纔起甫申俱。",
            "归恩报德还忠实，附热趋炎属佞谀。",
            "散尽田文门下客，独余冯子是名儒。"
        ],
        "title": "杂兴  其三",
        "id": "f763022f-9146-405a-96b0-27f220801f8d"
    },
    {
        "author": "史浩",
        "paragraphs": [
            "世间无处是坚牢，富贵功名亦谩劳。",
            "一昃一盈天外月，再生再汐海中潮。",
            "红尘衮衮知何补，白发骎骎谁得饶。",
            "加我数年专读易，定须轻举到烟霄。"
        ],
        "title": "杂兴  其四",
        "id": "d6e8b44c-d6dc-43d6-860e-02db17c34bcc"
    },
    {
        "author": "史浩",
        "paragraphs": [
            "少微烨烨瑞光开，壮士昂头出草莱。",
            "健笔伫倾三峡水，晴空争听一声雷。",
            "恩承淡墨金门启，宴锡奇花玉女栽。",
            "预想春风掉归鞅，西郊翠霭上衣来。"
        ],
        "title": "送商筑叟赴南省",
        "id": "3d01fe54-4af9-4fce-bd5f-e057fe6502f5"
    },
    {
        "author": "史浩",
        "paragraphs": [
            "风威云势两徘徊，故遣瑶花扑面来。",
            "兔苑芳菲谈笑得，玉京门阙等闲开。",
            "光浮编简浑疑月，香入杯觞始认梅。",
            "为报寒乡几冰室，功成却拟放春回。"
        ],
        "title": "次韵商筑叟雪",
        "id": "5b543aad-5ac9-4130-9886-e8602f3ae347"
    },
    {
        "author": "史浩",
        "paragraphs": [
            "翼轸腾光万代尊，地灵人杰萃侯门。",
            "紫芝秀宇尘无染，黄宪澄波挠不浑。",
            "泥湿丹书双彩凤，香凝画戟两朱轮。",
            "生朝有客成飘泊，犹寄巢莲碧玉樽。"
        ],
        "title": "上平江守徐侍郎生日  其一",
        "id": "70d31c0a-8ce6-4c26-a6ff-a56117c16497"
    },
    {
        "author": "史浩",
        "paragraphs": [
            "时节文章与盛衰，我公端合振中微。",
            "玉锋修满姮娥月，天巧分残织女机。",
            "正始风流回治世，豫章宗派得传衣。",
            "知音久矣烦牙颊，一瓣炉熏心所归。"
        ],
        "title": "上平江守徐侍郎生日  其二",
        "id": "094b5ed4-58bb-49dc-8bea-f56e8bb6f4f2"
    },
    {
        "author": "史浩",
        "paragraphs": [
            "扶舆光气拥清苕，竦记真儒载诞朝。",
            "天令聿新青帝律，王正初御紫宸朝。",
            "已开师幕居东陕，行握台符侍九霄。",
            "春醑如渑介眉寿，亦应兼喜颂陈椒。"
        ],
        "title": "上绍兴守俞阁学生日  其一",
        "id": "e5966fcd-ce5f-4978-b1b7-bd404d12b534"
    },
    {
        "author": "史浩",
        "paragraphs": [
            "试向黄堂寿我公，庞眉齯齿气冲融。",
            "乌飞会看三松老，鲸饮何辞百榼空。",
            "的皪方瞳曜迟日，扶踈绿鬓受春风。",
            "摩挲铜狄长安道，肉眼它年记此翁。"
        ],
        "title": "上绍兴守俞阁学生日  其二",
        "id": "38b01fd4-8fa0-4b10-819d-73f2ec4c5cc1"
    },
    {
        "author": "史浩",
        "paragraphs": [
            "自从㦸钺临东阃，恋恋车尘拜紫芝。",
            "排雾已逢回阮眼，持蠡谁解测黄陂。",
            "知音不借一人誉，走驿聊驰千岁诗。",
            "桃李从今满天下，月明乌鹊得依枝。"
        ],
        "title": "上绍兴守俞阁学生日  其三",
        "id": "27c4a704-2ea8-4fa9-9952-0c6bba512653"
    },
    {
        "author": "史浩",
        "paragraphs": [
            "仙庐深倚翠微间，酬答风烟肯暂闲。",
            "不遣长须干美政，却驰双榼破愁颜。",
            "句高饭颗人应瘦，醉着河阳鬓未班。",
            "楚客秋情正无頼，并须乞取展眉山。"
        ],
        "title": "次韵高宰谢朱倅惠酒",
        "id": "9a697dae-e2c7-4c3a-aee6-a4cae20113a2"
    },
    {
        "author": "史浩",
        "paragraphs": [
            "东皇缥仗下层云，来驾和风再浃辰。",
            "勋阀此时生鸑鷟，天家满意抱麒麟。",
            "方瞳的皪辉迟日，绿鬓扶踈受早春。",
            "太史谈公甚奇异，老人星即是前身。"
        ],
        "title": "上曹守徽猷生日  其一",
        "id": "889915d7-1d60-4120-91f3-9075c70e775d"
    },
    {
        "author": "史浩",
        "paragraphs": [
            "天圣阴功天下母，庆源重此毓英髦。",
            "政区贤否澄冰鉴，诗得江山妙泪毫。",
            "已使列城歌既醉，可无众口赋崧高。",
            "油幢谁道容温席，行从君王宴碧桃。"
        ],
        "title": "上曹守徽猷生日  其二",
        "id": "3f93f6e3-ed75-4a2e-8cd8-7aba6fff8c2d"
    },
    {
        "author": "史浩",
        "paragraphs": [
            "淡荡春光二月余，鬰葱佳气霭扶舆。",
            "杏园高萼红千颗，银汉新蟾玉一梳。",
            "控鹤暂辞仙府籍，观风聊拥使星车。",
            "香萦画㦸簪裾盍，赢得长生几卷书。"
        ],
        "title": "上高提举生日  其一",
        "id": "ceba76bf-5c4e-4c5a-95ed-a880191bb705"
    },
    {
        "author": "史浩",
        "paragraphs": [
            "圣主龙飞念故人，侯门雨露一番新。",
            "登瀛已宠皇华贵，被彩专荣白发亲。",
            "好语旧闻千岁鹤，仁风今扇七州春。",
            "定知福寿无边际，坐看云来舞绣茵。"
        ],
        "title": "上高提举生日  其二",
        "id": "eaba068c-b852-4c69-8a9a-9654194ba0ed"
    },
    {
        "author": "史浩",
        "paragraphs": [
            "煌煌典诰炳丹青，圣主于今集大成。",
            "已究商周真灏噩，固知尧禹本聪明。",
            "神驰帝乐翔云海，恩逐天香到酒觥。",
            "下拜龙威瞻咫尺，羣臣始觉倍光生。"
        ],
        "title": "拟进讲筵尚书终篇锡宴诗  其一",
        "id": "c8006846-67b8-4f98-b960-394ed1a80aee"
    },
    {
        "author": "史浩",
        "paragraphs": [
            "蚤朝论道沃宸聪，更许经生侍九重。",
            "万卷精微归一览，小儒糟粕受三冬。",
            "明兼舜目超唐汉，宴锡需云法祖宗。",
            "愧乏涓尘裨海岳，今辰亦得奉舂容。"
        ],
        "title": "拟进讲筵尚书终篇锡宴诗  其二",
        "id": "14c08704-00f3-431c-99a8-6bd595990227"
    },
    {
        "author": "史浩",
        "paragraphs": [
            "浮名两角竞蜗牛，举世谁人肯罢休。",
            "鼻祖独能轻汉魏，耳孙宁不慕羊求。",
            "似闻竹外三家市，犹占溪头十里秋。",
            "安得枯藤破烟暝，细寻佳处赋清幽。"
        ],
        "title": "寄题蒋学正三径庵  其一",
        "id": "0824ffaa-80fa-4ad7-bc92-b0d95fab2b60"
    },
    {
        "author": "史浩",
        "paragraphs": [
            "纷纷俗子信么么，过眼何须问唯阿。",
            "三径固知皆坦路，一庵聊复障颓波。",
            "陶潜彭泽思松菊，贺老鉴湖吟芰荷。",
            "闻说与君同得道，月明风静每相过。"
        ],
        "title": "寄题蒋学正三径庵  其二",
        "id": "4b210aa0-69dc-4397-a1f9-abb98923040e"
    },
    {
        "author": "史浩",
        "paragraphs": [
            "修竹丛中屋半楹，坐来天际数峯青。",
            "定知俗物不挂眼，只许飞云过短棂。"
        ],
        "title": "次韵陈春卿眇云轩  其一",
        "id": "81912fca-f855-4b5a-aa45-68c5704193ce"
    },
    {
        "author": "史浩",
        "paragraphs": [
            "油然肤寸起岩峦，萦抱山腰玉带宽。",
            "会作旱天三日雨，莫将空阔等闲看。"
        ],
        "title": "次韵陈春卿眇云轩  其二",
        "id": "ff6f4f72-42b1-470c-878d-6e2cef41219f"
    },
    {
        "author": "史浩",
        "paragraphs": [
            "踈树梢头露晓星，薄寒侵榻睡初醒。",
            "沙鸥何处惊飞起，点破遥山一抹青。"
        ],
        "title": "下水庵晓望偶题",
        "id": "942ee86f-be26-445c-89fa-f482cdf98055"
    },
    {
        "author": "史浩",
        "paragraphs": [
            "春风着意舞长杨，中有珍禽口尚黄。",
            "曾闻章台看眉妩，故应学得汉家妆。"
        ],
        "title": "次韵范干闻画眉鸟声",
        "id": "21311b62-6b4d-45f0-8f61-cc5e200a5c87"
    },
    {
        "author": "史浩",
        "paragraphs": [
            "莫随朝叩合休休，万里今谁没白鸥。",
            "付与幽人几椽屋，不须吴咏忆扁舟。"
        ],
        "title": "题左举善郊居四绝 草堂",
        "id": "f0b1125b-d708-4054-ae96-a1c13a64a84c"
    },
    {
        "author": "史浩",
        "paragraphs": [
            "不吟柳绿与桃红，久要论交十八公。",
            "想得阶前月如翦，独将双耳立西风。"
        ],
        "title": "题左举善郊居四绝 听松",
        "id": "298444f2-2ef9-46ce-965c-616afc470db7"
    },
    {
        "author": "史浩",
        "paragraphs": [
            "横枝靓立碧山傍，喷得幽香度短墙。",
            "更欲移筇约和靖，小风吹月咏沧浪。"
        ],
        "title": "题左举善郊居四绝 浮香",
        "id": "6c04812c-b66d-48ec-bef5-a075b4e16f5c"
    },
    {
        "author": "史浩",
        "paragraphs": [
            "自倚倾城绰约娘，不争时世作新妆。",
            "若将西子相唐突，正恐莲花似六郎。"
        ],
        "title": "题左举善郊居四绝 总相宜堂",
        "id": "78ee596e-48ca-4674-9433-8c8bdc25a05c"
    },
    {
        "author": "史浩",
        "paragraphs": [
            "山川着意吐幽奇，秾淡风烟总令姿。",
            "大似鹅溪垂数幅，饱看摩诘画中诗。"
        ],
        "title": "题处州录参厅平远楼",
        "id": "6a235c5f-323f-43c9-89fc-62fac616b4b4"
    },
    {
        "author": "史浩",
        "paragraphs": [
            "步履蘅皋取次游，日华清淡雨云浮。",
            "天公不喜烧银烛，乞与归途玉一钩。"
        ],
        "title": "次韵恩平郡王晚步",
        "id": "171191e1-0cc0-4143-bf3f-a75da52f3f1d"
    },
    {
        "author": "史浩",
        "paragraphs": [
            "庭前高下碧玉树，秋日奈兹风露何。",
            "两度开花君莫问，为渠天近得香多。"
        ],
        "title": "次韵馆中秋香  其一",
        "id": "7600fd02-6cba-4364-8d97-b5ef49ef9977"
    },
    {
        "author": "史浩",
        "paragraphs": [
            "亭亭万叶翦青罗，岂为冰霜便改柯。",
            "满着珠玑间金粟，倩谁纤手剖天鹅。"
        ],
        "title": "次韵馆中秋香  其二",
        "id": "e85215af-0923-4bfb-b0be-3876376bf8dd"
    },
    {
        "author": "史浩",
        "paragraphs": [
            "凝红湿翠媚春江，残月幽香度晓窗。",
            "正恐枝头珠作颗，冷惊宿蝶去双双。"
        ],
        "title": "分题得花露双字韵",
        "id": "893b1f1e-c2fd-4a69-b8f5-45c2ba08adda"
    },
    {
        "author": "史浩",
        "paragraphs": [
            "纷纷飞雪堕青天，穷彻随鳬信有源。",
            "想得王乔之帝所，每来岩下涤潺湲。"
        ],
        "title": "题雪窦随鳬岩",
        "id": "999dbab0-f6f2-4070-bcf7-158e45e40eaa"
    },
    {
        "author": "史浩",
        "paragraphs": [
            "东湖九百九十顷，七十二溪攒翠波。",
            "乞我扁舟任飘泊，却敲明月叫渔歌。"
        ],
        "title": "因见父老云东湖九百九十顷七十二溪故有是作",
        "id": "5250adba-ddef-4d1f-a59b-6fb9de7793ed"
    },
    {
        "author": "史浩",
        "paragraphs": [
            "碧玉闹妆金粟，香随烟雾横斜。",
            "更欲移筇问讯，前山几度云遮。"
        ],
        "title": "次韵冯圆中木犀六言",
        "id": "37dc5b3b-a726-435d-875a-de1b7feee02b"
    },
    {
        "author": "史浩",
        "paragraphs": [
            "静院朝回静鼓琴，浴沂新咏间清音。",
            "燕闲未省忘稽古，始信贤王宝寸阴。"
        ],
        "title": "和建王春晚园中赏翫",
        "id": "e1860750-7b50-43ed-8573-baa57f4b2cdd"
    },
    {
        "author": "史浩",
        "paragraphs": [
            "功名于道九牛毛，无怪先生抵死逃。",
            "漠漠桐江千古後，云台何似钓台高。"
        ],
        "title": "题严陵钓台",
        "id": "bdbc0f76-af3d-4b7f-acbd-591d6c72a07a"
    },
    {
        "author": "史浩",
        "paragraphs": [
            "苍岷万仞起岩峦，悬瀑霏霏六月寒。",
            "波及下方俱润泽，人间须作六花看。"
        ],
        "title": "题雪窦飞雪亭",
        "id": "c83f45b8-af10-4b2a-946e-df9698fd4584"
    },
    {
        "author": "史浩",
        "paragraphs": [
            "松篁一径曲通桥，直上危亭十里遥。",
            "但觉羣生俱俯首，不知身已在云霄。"
        ],
        "title": "题雪窦妙峯亭",
        "id": "1ef0e783-484c-4c74-b812-a0b2bef6e536"
    },
    {
        "author": "史浩",
        "paragraphs": [
            "玉堂夜直看蝇头，烛尽双莲兴未休。",
            "檐外忽惊凉月在，正移花影到银钩。"
        ],
        "title": "丁酉八月十三日夜以经筵官番宿翰苑予十五年前曾为学士  其一",
        "id": "a056a8dd-f678-4989-a215-8b536150db7b"
    },
    {
        "author": "史浩",
        "paragraphs": [
            "忆昔初为鳌禁游，油拳草制拜公侯。",
            "沈思十五年前事，壮志消磨雪满头。"
        ],
        "title": "丁酉八月十三日夜以经筵官番宿翰苑予十五年前曾为学士  其二",
        "id": "4b48a6e4-001e-4b91-9e2f-a5687cfb44cf"
    },
    {
        "author": "史浩",
        "paragraphs": [
            "青烟漠漠已潜收，但见银潢双派流。",
            "白玉一轮尤皎洁，始知後夜是中秋。"
        ],
        "title": "丁酉八月十三日夜以经筵官番宿翰苑予十五年前曾为学士  其三",
        "id": "397c0729-547c-4e9f-ba3c-a87f5dd9ea61"
    },
    {
        "author": "史浩",
        "paragraphs": [
            "碧溪浮月练光寒，一曲风传到枕前。",
            "应在南楼尽深处，玉梅飞坠学榆钱。"
        ],
        "title": "野庵分题 和镇国闻笛",
        "id": "7e2a99b9-8510-45a9-a43c-7591b44039b9"
    },
    {
        "author": "史浩",
        "paragraphs": [
            "谁将翠靥出青箱，散在瑶阶作孔方。",
            "好是楼头三弄後，田田买断落梅香。"
        ],
        "title": "野庵分题 苔钱",
        "id": "53ddc8cc-f7c9-469c-b487-acd5e858c125"
    },
    {
        "author": "史浩",
        "paragraphs": [
            "眼眩初疑绿锦张，风回犹带袜尘香。",
            "连堤费尽天孙巧，乞与行人卧夕阳。"
        ],
        "title": "野庵分题 草茵",
        "id": "a9c178bd-a0ca-4e97-b4db-ed2688dc516d"
    },
    {
        "author": "史浩",
        "paragraphs": [
            "闲云黯淡草萋萋，楚泽风高雁阵低。",
            "拟倩王维画平远，正须六幅翦鹅溪。"
        ],
        "title": "野庵分题 野望",
        "id": "8ad3b5e1-7676-4218-a87c-cf4776d48bba"
    },
    {
        "author": "史浩",
        "paragraphs": [
            "春来初见着斑衣，一束纤纤玉未肥。",
            "试捧银笙按工尺，听君一曲阮郎归。"
        ],
        "title": "野庵分题 笋指",
        "id": "31c3ce3d-2d18-4037-a0b5-d396744f6a5f"
    },
    {
        "author": "史浩",
        "paragraphs": [
            "隠隠双娥翠黛攒，半遮团扇下云端。",
            "背人不语为何事，娇怯应嫌众目看。"
        ],
        "title": "野庵分题 羞",
        "id": "e0eec8b2-bbf4-469b-a824-967b23d825be"
    },
    {
        "author": "史浩",
        "paragraphs": [
            "四友文房相与俱，管城偏是一豪儒。",
            "自从乞得珊瑚枕，还有周公梦也无。"
        ],
        "title": "野庵分题 笔架",
        "id": "86393d23-79d7-417a-afdf-8dc0823e7650"
    },
    {
        "author": "史浩",
        "paragraphs": [
            "始惊妩媚作眉颦，又见青葱锁暮春。",
            "几度夕阳穿小院，密藏多少卖花人。"
        ],
        "title": "野庵分题 柳阴",
        "id": "79d4c5ec-3816-4eee-9843-b993e41309be"
    },
    {
        "author": "史浩",
        "paragraphs": [
            "万突长然古涧松，远烟收拾藉良工。",
            "胶媒酿出真消息，付与毛锥立儁功。"
        ],
        "title": "野庵分题 墨香",
        "id": "aebd3ccd-d0fa-47f8-9075-7ed3d5066c10"
    },
    {
        "author": "史浩",
        "paragraphs": [
            "灵芽雨後发幽丛，剩馥先令鼻观通。",
            "战退睡魔三百万，枪旗果解立奇功。"
        ],
        "title": "野庵分题 茶香",
        "id": "96fcd600-4389-42b6-ab05-4c290a7fcb27"
    },
    {
        "author": "史浩",
        "paragraphs": [
            "何处朱门窈窕深，萧然一径绿成阴。",
            "回眸却笑阳关道，匹马区区走到今。"
        ],
        "title": "野庵分题 柳色",
        "id": "953cd0ef-e36b-4dfb-ae3f-d2ff7eb27ff0"
    },
    {
        "author": "史浩",
        "paragraphs": [
            "清洗娇腮全恶粉，暗飞幽馥去朝真。",
            "直教别浦停三弄，羞作高楼欲坠人。"
        ],
        "title": "野庵分题 梅",
        "id": "967cd1af-0458-4a8e-a234-b31fd74d76d2"
    },
    {
        "author": "史浩",
        "paragraphs": [
            "袅袅龙涎百和芳，须臾轻蔼徧兰堂。",
            "捧炉仙子云鬟湿，不学公超妖幻方。"
        ],
        "title": "野庵分题 香雾",
        "id": "b00e0080-8189-44a8-a312-7e322e1c5a66"
    },
    {
        "author": "史浩",
        "paragraphs": [
            "钓竿方欲展丝纶，独向山房访可人。",
            "但觉烟霞随步武，不知身已在三神。"
        ],
        "title": "次韵张汉卿",
        "id": "c29a1998-dfae-40f1-b542-c84afc22c784"
    },
    {
        "author": "史浩",
        "paragraphs": [
            "本是飘然不系船，迩来清兴为梅牵。",
            "小春枝上含珠颗，蜡屐还须破晚烟。"
        ],
        "title": "又次韵汉卿  其一",
        "id": "75fc054d-b49e-40f0-9708-c71823d48750"
    },
    {
        "author": "史浩",
        "paragraphs": [
            "利锁名缰此幻身，故园一别五经春。",
            "而今乞得归来後，夜鹤朝猿不怨人。"
        ],
        "title": "又次韵汉卿  其二",
        "id": "4f9d2fc1-44d2-4258-8619-daca3728aa88"
    },
    {
        "author": "史浩",
        "paragraphs": [
            "夫君胸次炯氷壶，坐受沧溟万壑输。",
            "付与笔端为雨露，九天神物夜惊呼。"
        ],
        "title": "次韵汉卿谩赋",
        "id": "d3311829-0cbf-4b9a-bd24-99e8d38333db"
    },
    {
        "author": "史浩",
        "paragraphs": [
            "幽蹊亲见花苞拆，静室频看香篆移。",
            "莫道闲中无事业，此般消息有谁知。"
        ],
        "title": "咏闲",
        "id": "e7447a3d-4645-4c1f-97e7-9c2de8370be0"
    },
    {
        "author": "史浩",
        "paragraphs": [
            "後园三径欲重开，一曲新从君赐来。",
            "有愧莱公勋业盛，平生无地起楼台。"
        ],
        "title": "还乡後十月作  其一",
        "id": "f998a66e-5f96-49e0-96a8-d82d3626fc6c"
    },
    {
        "author": "史浩",
        "paragraphs": [
            "乞得闲身正首丘，朝猿夜鹤怨皆休。",
            "静观心地浑无事，祇有君王恩未酬。"
        ],
        "title": "还乡後十月作  其二",
        "id": "a6744b2a-5937-4578-99a3-f8e83f8f9ccb"
    },
    {
        "author": "史浩",
        "paragraphs": [
            "钟鼓园林无尽乐，交游息绝到春闲。",
            "予今方寸无偏系，似处陶裴季孟间。"
        ],
        "title": "还乡後十月作  其三",
        "id": "09681135-1d42-4e86-8184-cc027246b86e"
    },
    {
        "author": "史浩",
        "paragraphs": [
            "峻极生从地势坤，擎天一柱四窗存。",
            "有时空洞来龙驾，列岳灵祇尽骏奔。"
        ],
        "title": "次韵郑郎中作四明谢遗尘九题走笔不二 石窗",
        "id": "302035be-484f-4bc2-baad-869592978a36"
    },
    {
        "author": "史浩",
        "paragraphs": [
            "苍苍廿里籍仙踪，出岫无心瑞霭浓。",
            "南北往来蹊径熟，故应环佩日相从。"
        ],
        "title": "次韵郑郎中作四明谢遗尘九题走笔不二 过云",
        "id": "d71dc916-fe2a-481a-b61f-644758f9292f"
    },
    {
        "author": "史浩",
        "paragraphs": [
            "向阳一麓与天齐，鸡犬遥闻只隔溪。",
            "俗客未应容易到，是间唯许羽人栖。"
        ],
        "title": "次韵郑郎中作四明谢遗尘九题走笔不二 云南",
        "id": "654d4d63-8b4d-4073-9d2c-c3728f211f47"
    },
    {
        "author": "史浩",
        "paragraphs": [
            "云北人言是北溟，修鳞可驾上金庭。",
            "高风已得扶摇便，聊向虚窗聚德星。"
        ],
        "title": "次韵郑郎中作四明谢遗尘九题走笔不二 云北",
        "id": "8d57d6e8-b7c1-4ac5-910c-ea5dc3ad4198"
    },
    {
        "author": "史浩",
        "paragraphs": [
            "谁将此物命危亭，漏泄知因甫里生。",
            "渴饮云浆饥沆瀣，笑渠凡质食蒿萍。"
        ],
        "title": "次韵郑郎中作四明谢遗尘九题走笔不二 鹿亭",
        "id": "8f0590ec-4c34-4426-bc42-543dfc62a6a5"
    },
    {
        "author": "史浩",
        "paragraphs": [
            "从来此地隔凡尘，多是嬴秦避世人。",
            "檐外饱闻丹凤味，阶前更看舞麒麟。"
        ],
        "title": "次韵郑郎中作四明谢遗尘九题走笔不二 樊榭",
        "id": "3f64adac-9836-430e-81ec-15a2f8648530"
    },
    {
        "author": "史浩",
        "paragraphs": [
            "金作栏干玉作塘，莲漪一派注仙乡。",
            "涓涓波及人间世，雪窦山前白练长。"
        ],
        "title": "次韵郑郎中作四明谢遗尘九题走笔不二 潺湲洞",
        "id": "d9622a60-f766-4bd8-86df-de4262e042fa"
    },
    {
        "author": "史浩",
        "paragraphs": [
            "羽幰新从帝所回，余欢未尽玳筵开。",
            "醉抛青子香泥上，留与王家取次栽。"
        ],
        "title": "次韵郑郎中作四明谢遗尘九题走笔不二 青棂子",
        "id": "ebe8b6d8-6771-47b8-a175-825ad4f0c185"
    },
    {
        "author": "史浩",
        "paragraphs": [
            "乌鞠攀缘日往还，人间仰视在天端。",
            "如今蕙帐休惊晓，林下衰翁已挂冠。"
        ],
        "title": "次韵郑郎中作四明谢遗尘九题走笔不二 鞠侯",
        "id": "f42a04a3-b174-4d41-b619-47bd87621ed9"
    },
    {
        "author": "史浩",
        "paragraphs": [
            "能比桃源去路迷，洞天乞得在湖西。",
            "南雷九咏增光甚，多谢雄篇再品题。"
        ],
        "title": "又一绝",
        "id": "44e3db4b-5607-43d0-a2d4-bb418f83e86e"
    },
    {
        "author": "史浩",
        "paragraphs": [
            "西帝风行杀气秋，丘陵草木尽虔刘。",
            "要令地轴平如掌，混一车书四百州。"
        ],
        "title": "用文叔州字韵和飓风诗",
        "id": "2e8ec074-8255-4eba-81bd-260eb7b2fd1d"
    },
    {
        "author": "史浩",
        "paragraphs": [
            "鸣跸登高秋暮天，西郊辇路直如弦。",
            "禁园花覆千官醉，愈觉君恩湛湛然。"
        ],
        "title": "和九日赐宴琼林苑",
        "id": "4a0f36f6-b45e-4f49-8771-26dd2c373c1e"
    },
    {
        "author": "史浩",
        "paragraphs": [
            "霜筠万个遶云根，中作茅檐据水村。",
            "踈处只容猿鹤过，了无俗客敢登门。"
        ],
        "title": "和竹里",
        "id": "f9912231-c725-47c1-9981-93c5af321adb"
    },
    {
        "author": "史浩",
        "paragraphs": [
            "金莲双烛渐烧残，青琐珑璁月影寒。",
            "五色丝纶朝入奏，天街花露已阑干。"
        ],
        "title": "和夜直",
        "id": "bd92f0fe-23eb-4a5c-8198-8fb074d3f5de"
    },
    {
        "author": "史浩",
        "paragraphs": [
            "绿衣濯濯红妆靓，春半园林露未晞。",
            "正似佳人与才子，倚窗深处淡相宜。"
        ],
        "title": "和杨柳",
        "id": "85b14b48-c0a2-430e-b910-efabae0462b8"
    },
    {
        "author": "史浩",
        "paragraphs": [
            "幽溪细雨落轻花，无限舂锄立岸沙。",
            "苦竹黄芦迷望眼，孤烟起处是人家。"
        ],
        "title": "和钟山晚步",
        "id": "201ea02c-1827-471b-b470-764fd9500638"
    },
    {
        "author": "史浩",
        "paragraphs": [
            "夭矫龙鳞众欲攀，肯随蒿艾老空山。",
            "便教不受栋梁用，犹作光明满世间。"
        ],
        "title": "和道傍大松人取以为明",
        "id": "04a6268f-fca0-4d44-8777-1d5a06938f05"
    },
    {
        "author": "史浩",
        "paragraphs": [
            "欲寻云屋煮新茶，领客行寻一径斜。",
            "遐想当时挂纱帽，笑看碗面白浮花。"
        ],
        "title": "和同熊伯通自定林过悟真",
        "id": "ab710f23-f657-430f-8ee8-4ec0b4231860"
    },
    {
        "author": "史浩",
        "paragraphs": [
            "春温初褪鹤绫袍，已觉东风绽小桃。",
            "搘策城阴无限景，秦淮波阔蒋山高。"
        ],
        "title": "和城北",
        "id": "3490753c-2de5-47d7-a1ee-0bd4d41801da"
    },
    {
        "author": "史浩",
        "paragraphs": [
            "解印今朝去有期，何须更勒北山移。",
            "了知风伯恳留意，正是攀辕卧辙时。"
        ],
        "title": "和答东流顿令罢官阻风",
        "id": "4ce8aa52-9fba-4d7c-98a7-01c2190d0dc9"
    },
    {
        "author": "史浩",
        "paragraphs": [
            "风拂繁阴开曲径，云移寸碧出遥岑。",
            "柳枝濯濯嫌烟淡，荷叶田田怯水深。"
        ],
        "title": "和斜径",
        "id": "3840382b-9ae0-427a-89a2-020f32a94a27"
    },
    {
        "author": "史浩",
        "paragraphs": [
            "不管狂风横雨催，小园日日有花开。",
            "羣仙恐湿凌波袜，戏蹴香红衬绿苔。"
        ],
        "title": "和雨晴",
        "id": "6a965617-8c2c-4925-9a5b-817c49775416"
    },
    {
        "author": "史浩",
        "paragraphs": [
            "梅花一径万重山，冈外浮云去住间。",
            "莫恨寻幽无侣伴，世途能有几人闲。"
        ],
        "title": "和乌石",
        "id": "14b3bd7a-1273-4822-94c0-03eb2098bb7f"
    },
    {
        "author": "史浩",
        "paragraphs": [
            "云遶青山水遶堤，游人陌上手同携。",
            "遗簪坠珥欢方洽，只恐楼头日欲西。"
        ],
        "title": "和乌塘",
        "id": "2a68d47c-7c29-44e1-ad28-a7e509637e2f"
    },
    {
        "author": "史浩",
        "paragraphs": [
            "金飙猎猎受降旌，虎帐累累细柳营。",
            "坐屈遐荒三百万，何须掠地与屠城。"
        ],
        "title": "和奉和严公军城早秋",
        "id": "0567842d-6ef7-4c12-8a57-f15ff5dbf0e0"
    },
    {
        "author": "史浩",
        "paragraphs": [
            "县以竹名佳致在，令君节与竹俱高。",
            "何妨乞取千竿翠，月影翻风似碧涛。"
        ],
        "title": "和从韦明府觅绵竹",
        "id": "caf91511-572a-4756-a354-01d39c4982a5"
    },
    {
        "author": "史浩",
        "paragraphs": [
            "佳人通夕赏重阳，醉尽楼边白玉缸。",
            "莫遣飞霜到丛菊，恐惊宿蝶去双双。"
        ],
        "title": "和杜中书九日",
        "id": "f01ab2af-ab8a-4c39-ac9e-6fa69e605da7"
    },
    {
        "author": "史浩",
        "paragraphs": [
            "马蹄轻蹙落花香，三月芳菲堕渺茫。",
            "正好留春开雅宴，危亭羣幕已高张。"
        ],
        "title": "和春晚题韦家亭子",
        "id": "403cdb10-7dd4-492b-9ec4-c6bbf2a848bd"
    },
    {
        "author": "史浩",
        "paragraphs": [
            "芳华三月只些儿，生怕春林鸟唤归。",
            "寄与东君须久住，勿容一片落花飞。"
        ],
        "title": "和朱坡绝句",
        "id": "64e7d145-988f-4ad6-8f6d-494cd23cbcd6"
    },
    {
        "author": "史浩",
        "paragraphs": [
            "前身应是奕秋徒，自谓人间敌手无。",
            "君去尚留边角势，为君题作烂柯图。"
        ],
        "title": "和重送国棋王逢",
        "id": "72e3666c-7228-48f9-aa98-61d96e7c0d9f"
    },
    {
        "author": "史浩",
        "paragraphs": [
            "饭裹绿荷朝趁市，香浮青瓮晚登楼。",
            "凭谁写入鹅溪绢，一簇人烟古渡头。"
        ],
        "title": "和题水口草市",
        "id": "736aa0e4-de10-46cf-bc0a-bd79b11b08a3"
    },
    {
        "author": "史浩",
        "paragraphs": [
            "一叶轻舠倚岸沙，沙边灯火几人家。",
            "夜来江阔天无际，唯见银蟾辊浪花。"
        ],
        "title": "和泊秦淮",
        "id": "cf194c1a-f8c7-452f-a980-01d886ecee4f"
    },
    {
        "author": "史浩",
        "paragraphs": [
            "盈盈伫立傲秋霜，露染臙脂作靓妆。",
            "正似瑶池见金母，醉归未脱绿云裳。"
        ],
        "title": "即席赋木芙蓉",
        "id": "4b5ab49f-15e9-430a-8457-9b11aa4ab731"
    },
    {
        "author": "史浩",
        "paragraphs": [
            "孤根十月已先温，不待青春入烧痕。",
            "冷艳一枝何处看，竹边池阁水边村。"
        ],
        "title": "弥坚小圃小春见梅",
        "id": "a3c60a75-db4e-4fbd-9718-e315a943a198"
    },
    {
        "author": "史浩",
        "paragraphs": [
            "蔽芾甘棠遶讼庭，日高碎影更纵横。",
            "直教憩处无人迹，始信康公教化明。"
        ],
        "title": "棠阴得明字",
        "id": "0946637c-2463-4e4b-86ff-cca81d86c152"
    },
    {
        "author": "史浩",
        "paragraphs": [
            "歙水端溪各擅名，刷丝鸜鹆眼分明。",
            "不因守黑谈玄辈，奇璞缘何见管城。"
        ],
        "title": "砚纹得明字",
        "id": "b3583dc8-90f8-4b91-a0fb-f5e721c9bbbb"
    },
    {
        "author": "史浩",
        "paragraphs": [
            "飕飕万峰顶，宇宙尽闻声。",
            "会得真消息，知予是强名。"
        ],
        "title": "阿育王山有松万株乞亭名于真隠居士榜曰松风陆务观作诗因次韵",
        "id": "cdde504d-3136-497b-be3d-78d6328a5fdd"
    },
    {
        "author": "史浩",
        "paragraphs": [
            "竹叶舟中渔父，瓜州渡口人家。",
            "占得烟波活计，全胜富贵生涯。"
        ],
        "title": "瓜州渡头六言",
        "id": "c4768b21-21b7-4b8c-aa3c-bb258f97107a"
    },
    {
        "author": "史浩",
        "paragraphs": [
            "当年仗策扣军戏，已有昌言简帝知。",
            "目见飞龙升白水，手扶赫日上咸池。",
            "飘萍一世其如命，剖竹专城会得时。",
            "三十六峰方秀发，可无佳致付新诗。"
        ],
        "title": "饯徽州李守  其一",
        "id": "8dcb6480-28a3-48a8-9597-5ba079c33b62"
    },
    {
        "author": "史浩",
        "paragraphs": [
            "九重翔凤舞丝纶，圣主临朝见故人。",
            "德友再生洙水上，客星今起钓台滨。",
            "紫荷欲待明光晓，红旆先行泽国春。",
            "祖帐岂须怀别思，来年马首向城闉。"
        ],
        "title": "饯徽州李守  其二",
        "id": "771bf061-4b57-4cd6-b496-94f9db0fec31"
    },
    {
        "author": "史浩",
        "paragraphs": [
            "不作当年行路难，平明下马趋朝班。",
            "欢声渐入玉连锁，瑞气先凝金博山。",
            "曾说岁穰占腊里，更传天喜见颜间。",
            "归来乞与新诗句，清绝何人许共攀。"
        ],
        "title": "次韵周祭酒所和馆中雪诗  其一",
        "id": "f7a3c3d9-bce3-428e-9be9-8b7644cfe5af"
    },
    {
        "author": "史浩",
        "paragraphs": [
            "造化工夫正不难，幻成梅柳已班班。",
            "清吟且可对冰柱，烂醉未应颓玉山。",
            "鹤冷风亭来砌下，雁迷烟渚驻云间。",
            "不移跬步居银阙，仙驭何劳着手攀。"
        ],
        "title": "次韵周祭酒所和馆中雪诗  其二",
        "id": "0b70248d-53d1-45d4-ba2a-c767aa57d0e5"
    },
    {
        "author": "史浩",
        "paragraphs": [
            "风急何辞上阁难，且来共住玉京班。",
            "一蓑已得诗中画，万叠休传海外山。",
            "未放微阳穿日脚，少留清影在窗间。",
            "莫嗔爱入西湖社，夫子龙鳞正许攀。"
        ],
        "tags": [
            "西湖"
        ],
        "title": "次韵周祭酒所和馆中雪诗  其三",
        "id": "fd890976-123c-4934-8196-f1b70b486636"
    },
    {
        "author": "史浩",
        "paragraphs": [
            "老去风光报答难，树头春律喜新班。",
            "忽惊断岸一番雪，便忆故园千叠山。",
            "斜日淡烟茅舍外，冷香幽韵竹篱间。",
            "玉壶虚佐寒窗静，不敢呼童取次攀。"
        ],
        "title": "梅花借喜雪韵  其一",
        "id": "8419dc43-4f7a-4798-983d-9b17b84312fa"
    },
    {
        "author": "史浩",
        "paragraphs": [
            "看花容易咏花难，自古何人立首班。",
            "东阁五言还水部，西湖一径指孤山。",
            "度墙野月黄昏後，啄雪幽禽去住间。",
            "冷定识渠真面目，从兹桃李不须攀。"
        ],
        "tags": [
            "西湖"
        ],
        "title": "梅花借喜雪韵  其二",
        "id": "dffded9b-f38b-4a7f-a838-ed057dac8db5"
    },
    {
        "author": "史浩",
        "paragraphs": [
            "谩取山樊作二难，祇今风味若为班。",
            "斜窥浅碧洛神赋，瘦怯轻寒姑射山。",
            "小辍殊杯清影下，竞留新绝翠微间。",
            "枝边青子垂垂出，金鼎成时试一攀。"
        ],
        "title": "梅花借喜雪韵  其三",
        "id": "cae17b79-6239-4901-94e0-0ada958640e3"
    },
    {
        "author": "史浩",
        "paragraphs": [
            "去腊寻幽良独难，杖藜何处见斓斑。",
            "江村篱落雪晴路，水月池台春近山。",
            "纸帐朦胧来醉里，人家依约在林间。",
            "西湖处士君今是，月晓多应独自攀。"
        ],
        "tags": [
            "西湖"
        ],
        "title": "次韵刘国正再赋",
        "id": "f57f47e3-7b5c-435a-9d5c-8dd0ffe34a99"
    },
    {
        "author": "史浩",
        "paragraphs": [
            "嶰管灰飞又一年，彩幡聊复映皤然。",
            "香催元日椒花酒，星点千家爆竹烟。",
            "未分风光销老里，拟追欢赏到春边。",
            "凭谁为向东君说，莫遣寒英趁野泉。"
        ],
        "title": "次韵何国博春日隔年",
        "id": "b4948204-6885-4723-8b90-725501ffb902"
    },
    {
        "author": "史浩",
        "paragraphs": [
            "红尘汩汩解穷年，试说西湖思豁然。",
            "上下层楼涵倒影，联翩飞鸟没寒烟。",
            "未须梅萼催诗兴，长有春风在日边。",
            "安得扁舟去招隠，云窗相对听鸣泉。"
        ],
        "tags": [
            "西湖"
        ],
        "title": "次韵唐太博重过西湖",
        "id": "f18f4b63-0869-4b7d-8157-4a00a302f973"
    },
    {
        "author": "史浩",
        "paragraphs": [
            "烟柳葱葱锁玉栏，楼头伟观熟窥斑。",
            "不因置酒垂青目，安得开窗面北山。",
            "尘市故知容隠者，声名无奈落人间。",
            "胸中剩有安民术，且把丹壶与驻颜。"
        ],
        "title": "少卿杨公雅喜士左举善又东南之秀假楼居为丹壶以济人既谢以诗因出示辄次其韵",
        "id": "45f604ad-13ae-43b4-baba-6959b08cd09e"
    },
    {
        "author": "史浩",
        "paragraphs": [
            "嫦娥屑玉酝旃檀，乞与人间秋後看。",
            "已向水边吟月晓，却来花下立更残。",
            "西风把酒休催菊，南国行歌不赋兰。",
            "何必秾香千万斛，鼻端须此百忧宽。"
        ],
        "title": "和普安郡王桂子",
        "id": "11c2eb64-443a-484c-9c29-85648768c18a"
    },
    {
        "author": "史浩",
        "paragraphs": [
            "银潢滚滚碧流长，洗出清秋百种芳。",
            "着蕊半殷生桂子，离羣独立有天香。",
            "仙人剥啄遥相过，野老婆娑日在傍。",
            "正喜奇姿媚霜露，不随时世学新妆。"
        ],
        "title": "次韵恩平郡王丹桂",
        "id": "9be09281-b508-4f53-93d5-0682a7163388"
    },
    {
        "author": "史浩",
        "paragraphs": [
            "夫子胸中万顷宽，照人英采玉峰寒。",
            "难蟠凛凛虹蜺气，易舍峩峩獬豸冠。",
            "秋在石渠同过鴈，春回江渚却鸣鸾。",
            "由来内外俱行道，达者何曾异辙看。"
        ],
        "title": "送任秘监龙图知洪府",
        "id": "4a919fc4-099c-4462-8bd9-32ef5f3e03c9"
    },
    {
        "author": "史浩",
        "paragraphs": [
            "怪底王生愿卜邻，岩前有月对颐真。",
            "夜深清影频侵户，日永虚堂不着尘。",
            "能向个中参妙旨，却于忙里作闲身。",
            "朝回试解黄金带，即是毗耶彼上人。"
        ],
        "title": "代恩平郡王赋董氏园亭",
        "id": "9c0dcad9-d3e5-4393-b8b3-627ac9506ec4"
    },
    {
        "author": "史浩",
        "paragraphs": [
            "挂席桅樯倚数寻，小风吹饱思难禁。",
            "三千奏牍曾医国，十万兵屯已属心。",
            "江路踈梅春意近，楚天孤鹜晓烟沈。",
            "是中秀句应无限，着眼归鸿迟好音。"
        ],
        "title": "次韵任龙图留别",
        "id": "2762ac17-4fe3-4a29-bbc4-690c7eb07138"
    },
    {
        "author": "史浩",
        "paragraphs": [
            "朔风吹律酝霜严，帝遣神仙下斗南。",
            "阙月遡弦金作缕，非烟效瑞锦成岚。",
            "平生漫吹欣相遇，一瓣浓熏已徧参。",
            "欲向今朝伸善颂，世间唯有达尊三。"
        ],
        "title": "上普安郡王生辰  其一",
        "id": "4f58ae44-d83d-4cac-8927-7813c0eddead"
    },
    {
        "author": "史浩",
        "paragraphs": [
            "银潢双派毓诸昆，始信闲平不足论。",
            "画㦸森严韬虎豹，玉阶芬馥蔼兰荪。",
            "明光殿下纡莱服，命衮丛中上寿樽。",
            "长立首班扶帝社，是为天下爵之尊。"
        ],
        "title": "上普安郡王生辰  其二",
        "id": "089e1ffd-81cc-4640-bb3d-e84f96ea1a47"
    },
    {
        "author": "史浩",
        "paragraphs": [
            "寿乡日月缓征辕，箕翼光芒万古存。",
            "龟上碧莲波荡漾，鹤归华表影翩翻。",
            "笑看曼倩三偷果，坐阅刘晨七世孙。",
            "绿发扶踈受修日，是为天下齿之尊。"
        ],
        "title": "上普安郡王生辰  其三",
        "id": "bb17624e-dbf5-4cd5-b9d0-cf915c760c3d"
    },
    {
        "author": "史浩",
        "paragraphs": [
            "堂堂玉立冠宗藩，中有澄波挠不浑。",
            "彩笔英辞追电影，黄钟和气散春温。",
            "不言自是行天运，独智何妨入圣门。",
            "忠孝一心唯戴主，是为天下德之尊。"
        ],
        "title": "上普安郡王生辰  其四",
        "id": "4f405571-219d-47f0-815b-ff0b14e86e4f"
    },
    {
        "author": "史浩",
        "paragraphs": [
            "篮舆忽得到林间，飞鸟翩翩相与还。",
            "俎豆欲严来日祭，轩窗聊共此时闲。",
            "芬敷残菊添秋色，摇落苍梧见远山。",
            "夫子肝肠真锦绣，归途新句已班班。"
        ],
        "title": "次韵林寺簿立冬日斋祠精进寺",
        "id": "d4a71793-48cc-4ee4-b64e-f270f5ab523a"
    },
    {
        "author": "史浩",
        "paragraphs": [
            "底处冲寒欲放梅，柴门雪压为伊开。",
            "酸风不管欹纱帽，冷艳终朝粲玉杯。",
            "尚觉西湖三径远，先吹东阁五言来。",
            "一枝入眼君须惜，莫遣高楼怨笛催。"
        ],
        "tags": [
            "西湖"
        ],
        "title": "次韵王龟龄校书梅花  其一",
        "id": "7c184bd1-651c-4e90-826d-a1b5614a5167"
    },
    {
        "author": "史浩",
        "paragraphs": [
            "朔风吹雪障江梅，不着诗攻不解开。",
            "正恐与花无半面，胡然有意及三杯。",
            "清凉怕逐炎炎去，澹泊曾参的的来。",
            "祇向茅檐露消息，华堂虚费管弦催。"
        ],
        "title": "次韵王龟龄校书梅花  其二",
        "id": "4f34a679-fd34-496c-aee3-57e94058049c"
    },
    {
        "author": "史浩",
        "paragraphs": [
            "帝城祖帐溢千夫，又遣星轺下蜀都。",
            "春昼预知看衣锦，秋风可但为思鲈。",
            "北方泉货须留地，他日车轮剩结蒲。",
            "万里未应怀别恨，与君元不隔江湖。"
        ],
        "title": "赠杨都运持节夔路",
        "id": "62d6a6ea-3345-411f-a1ef-0aef28e79aa2"
    },
    {
        "author": "史浩",
        "paragraphs": [
            "好事东君不惮劳，点妆梅柳见才高。",
            "尽输好景资元日，故遣清赍属我曹。",
            "锦绣忽贻新笔墨，琼瑶无以报瓜桃。",
            "春风染徧西湖绿，且涤金杯共漱醪。"
        ],
        "tags": [
            "西湖"
        ],
        "title": "次韵张台法元日书事",
        "id": "f0ce47ba-d6d4-4f89-a23c-2dc8d3f7ad05"
    },
    {
        "author": "史浩",
        "paragraphs": [
            "杏园桑陌草连空，点点残红溅晚风。",
            "篱落喜闻营细柳，烟尘徒尔隘新丰。",
            "不因宣室咨梁傅，安得朝廷知弱翁。",
            "他日淮肥惊鹤唳，金龟似斗合须公。"
        ],
        "title": "次韵黄虚中春怀",
        "id": "4ada3bf0-fe58-4f09-85cf-2fed32357acc"
    },
    {
        "author": "史浩",
        "paragraphs": [
            "春风剪水出云来，着处为花是有才。",
            "柳絮压盐知句丽，银杯逐马看朝回。",
            "已开谢砌俱堆玉，不信何郎只咏梅。",
            "梁苑词华萃文杰，笑渠楚国赋阳台。"
        ],
        "title": "和建王雪",
        "id": "498a1a0e-c4c9-4989-9f43-5bd0d136242c"
    },
    {
        "author": "史浩",
        "paragraphs": [
            "夫君锦绣裹肝肠，思涌秋涛溢海塘。",
            "曾向囊中明的砾，却来句里得清凉。",
            "妙因目击初无语，神与天通自发光。",
            "欲识至音还太古，湖江道术两相忘。"
        ],
        "title": "和建王颐真庵",
        "id": "a931b383-c5e5-4fe4-9089-983b94080cf5"
    },
    {
        "author": "史浩",
        "paragraphs": [
            "白旄黄钺拟亲麾，胜气俄周天四围。",
            "犬豕闻风先兽骇，狼狐见月已星稀。",
            "鬰葱非雾中原在，岌嶪神京大驾归。",
            "谠议更须频启沃，间无容发是投机。"
        ],
        "title": "次韵陈察平望有作",
        "id": "4319ebe2-e488-41ec-bbe4-dffe86b54162"
    },
    {
        "author": "史浩",
        "paragraphs": [
            "父老骈肩不可麾，炉烟争遶御班围。",
            "共瞻帝所天光近，更识淮壖马迹稀。",
            "丹扆预传雄算去，元枢先奏凯歌归。",
            "由来干舞苗民格，即是姚虞上上机。"
        ],
        "title": "再次韵马德骏郎中  其一",
        "id": "a86ad13c-2fd9-46f1-b1d8-90c6e204d462"
    },
    {
        "author": "史浩",
        "paragraphs": [
            "戈鋋掣电万人麾，无霸空矜大十围。",
            "关外羽书长踵至，路旁烽火觉烟稀。",
            "已闻异域离心久，行见名王稽首归。",
            "个是吾皇用神武，小臣宁能泄天机。"
        ],
        "title": "再次韵马德骏郎中  其二",
        "id": "b43f8e8c-e759-4151-ac1a-bcfd3d0c480f"
    },
    {
        "author": "史浩",
        "paragraphs": [
            "当年复被乞州麾，敢意今朝扈禁围。",
            "光闪雪矛情益壮，声传玉漏梦全稀。",
            "已无马向清淮饮，端有龙从白水归。",
            "倚柁预思歌凯後，却寻鸥鸟共忘机。"
        ],
        "title": "又次韵  其一",
        "id": "8a5ac353-16f2-4e13-b70e-ca1a68e97d88"
    },
    {
        "author": "史浩",
        "paragraphs": [
            "健笔如椽不辍麾，瘦生端复减腰围。",
            "昔人句法今谁在，当代文雄似子稀。",
            "光焰故应侵斗去，葩华直欲挽春归。",
            "炉香一瓣真消得，拟向君家觅锦机。"
        ],
        "title": "又次韵  其二",
        "id": "2677e8a6-d769-479d-a742-1b5f563ca43b"
    },
    {
        "author": "史浩",
        "paragraphs": [
            "试扶鸠策上烟霞，尚想当年天雨花。",
            "潮熟野航归别浦，雪干宿鹭点晴沙。",
            "高连西竺三千界，俯眺南阳十万家。",
            "更欲云开穷远目，鬰葱起处认中华。"
        ],
        "title": "游雨花台",
        "id": "4631cf39-b3e6-4088-be93-c3ef9bd36ade"
    },
    {
        "author": "史浩",
        "paragraphs": [
            "试凭古剎俯江城，追思孙权共孔明。",
            "三国有人成底事，六朝何代不交兵。",
            "中原天子今恹复，北塞胡儿始削平。",
            "附翼攀鳞真际会，小臣亦解说功名。"
        ],
        "title": "次韵冯圆中郎中游甘露寺",
        "id": "37f101c9-508a-40f4-8235-b0b3e999b605"
    },
    {
        "author": "史浩",
        "paragraphs": [
            "试于京口驻旌麾，仰觇清光在日围。",
            "浮玉林峦随指顾，平山栏槛尚依稀。",
            "烟尘已逐胡奴去，城郭空惊丁令归。",
            "摩抚正须烦恺悌，进攻初不碍乘机。"
        ],
        "title": "喜到镇江复用前韵",
        "id": "7e5bf034-e8a1-4590-977c-cc429f145c22"
    },
    {
        "author": "史浩",
        "paragraphs": [
            "世间谁不有兴亡，堪叹伊人事最彰。",
            "诗礼未闻传似续，楼台先欲芘淫荒。",
            "自从冠履归泉下，无复轮蹄塞柳行。",
            "富贵由来保勤俭，高危满溢岂能长。"
        ],
        "title": "次韵建王秦府有感",
        "id": "aea13ddc-016e-466b-abe2-f786835259a5"
    },
    {
        "author": "史浩",
        "paragraphs": [
            "烟销晴日淡笼沙，伫立江皋望眼赊。",
            "金剎倚空知梵宇，青蓑着艇见渔家。",
            "时平喜听三京复，乱定还拚两鬓华。",
            "丘壑满胸随处好，不妨旌旆过云涯。"
        ],
        "title": "次韵梁谏议吴殿院二诗 江皋晚望",
        "id": "b0dc57ae-96ce-468f-88fe-129131cf5635"
    },
    {
        "author": "史浩",
        "paragraphs": [
            "万古金焦浪拍沙，隔江虽迩到何赊。",
            "颇闻敌马轻千里，未省瓜州今几家。",
            "阴雨连宵舟懒动，好风吹晓日方华。",
            "会须急作登连计，建邺明朝在一涯。"
        ],
        "title": "次韵梁谏议吴殿院二诗 阻雨未到金焦",
        "id": "c2bb3bdb-35c0-4518-baa6-d15e4d325b1d"
    },
    {
        "author": "史浩",
        "paragraphs": [
            "清时睿泽浸函生，和气熏陶万宝成。",
            "乃即上林开特宴，更容广乐奏新声。",
            "奉觞剑履风云合，立仗旌旗日月明。",
            "兴国旧仪欣再读，愿观混一致升平。"
        ],
        "title": "恭和御制秋晚曲宴诗",
        "id": "c42a75ba-3d27-427e-a360-c30935cd0c1e"
    },
    {
        "author": "史浩",
        "paragraphs": [
            "舜承尧治焕有章，祥开东壁正腾光。",
            "天临广内朝班肃，宴欵僊山午漏长。",
            "已庆车书同薄海，行看琛贽尽名王。",
            "由来服远先文德，不待将军出定襄。"
        ],
        "title": "恭和圣制秋日秘阁观图书宴羣臣诗",
        "id": "b01a2302-0f0c-4e2a-90b2-c13739d46d67"
    },
    {
        "author": "史浩",
        "paragraphs": [
            "阔步骎骎上要津，忽求补外为宁亲。",
            "不贪农扈登卿月，正喜秦淮拥使轮。",
            "相就二男真孝子，益尊八座太夫人。",
            "临岐勿复深言别，看即斑衣侍紫宸。"
        ],
        "title": "送曾原伯大卿赴江东漕运",
        "id": "06d92fe2-d8a0-4b2f-8eae-04f0c456cf74"
    },
    {
        "author": "史浩",
        "paragraphs": [
            "乞得闲身欲自由，便当寻壑更经丘。",
            "力除骄志期争席，尽洗机心为狎鸥。",
            "兵卫旌旗真冗长，门迎车马谩諠啾。",
            "贤侯幸得同声臭，此礼从今合罢休。"
        ],
        "title": "与谢守殿撰",
        "id": "c637c55f-7be0-44c8-b3a2-274c5c3c13e1"
    },
    {
        "author": "史浩",
        "paragraphs": [
            "乘兴篮舆竟出关，故园重见一开颜。",
            "镜鸾莹彻氷中水，僧衲斓斑雪後山。",
            "已许梅花供胜赏，更邀酒子伴清闲。",
            "明朝未忍为归计，猿鹤方兹喜我还。"
        ],
        "title": "山间偶成",
        "id": "e00e4ded-97ba-4f63-8e2f-ad353c67e257"
    },
    {
        "author": "史浩",
        "paragraphs": [
            "风烟偶尔属吾邦，个个松筠耸碧幢。",
            "奎画百函龙作卫，云岑四面石为窗。",
            "水边自喜陪振鹭，篱外从渠有吠厖。",
            "多谢故人迂五马，清谈剔尽几银釭。"
        ],
        "title": "次韵务观游四明洞天",
        "id": "cf26ce15-5f94-4b7d-a7fa-0f402c7d3dc4"
    },
    {
        "author": "史浩",
        "paragraphs": [
            "乞得西湖养病身，小园真隠谩颐真。",
            "已将竹院舍幽客，更筑乡畦招可人。",
            "茗碗昼看花坠影，吟窗夜与月为邻。",
            "清凉境界天家予，自是全无一点尘。"
        ],
        "tags": [
            "西湖"
        ],
        "title": "与东湖寿老",
        "id": "85d8a95c-0fa5-4812-98c7-1caadb065291"
    },
    {
        "author": "史浩",
        "paragraphs": [
            "世态螳螂谩捕蝉，谁知富贵本由天。",
            "但令册府荷氷鉴，何必熏炉拥燧烟。",
            "一曲赐来成别墅，百杯赢得吸晴川。",
            "可人过我谈名理，月到纱窗兴欲仙。"
        ],
        "title": "走笔次韵吴判院",
        "id": "483d5de4-12fb-4783-ba55-d0bb5604bac2"
    },
    {
        "author": "史浩",
        "paragraphs": [
            "平生双眼只观书，今日休分紫夺朱。",
            "青白泯然从客至，席阶及也要人扶。",
            "丹砂伫使清明在，金屑应嫌计策踈。",
            "幸有铄迦全透顶，不妨洞见混元初。"
        ],
        "title": "竹院昙老病目寄诗索和走笔次韵",
        "id": "7172c3e1-6d43-4b3b-803d-fe85ccf82a94"
    },
    {
        "author": "史浩",
        "paragraphs": [
            "道林袖里出清新，珠玉离离光照邻。",
            "知是谪仙寻丽句，寄来真隠是陈人。",
            "几年卜筑成三径，今日声名重万钧。",
            "汀草岸花增意气，从兹日月是青春。"
        ],
        "title": "次韵刘廷佐",
        "id": "7d7e7cda-4f6e-4d6c-81a6-e64d08933e9a"
    },
    {
        "author": "史浩",
        "paragraphs": [
            "白水神龙跃，苍梧缋翟归。",
            "八纮瞻寿母，二纪御慈闱。",
            "春酒霞方烂，秋阳露已稀。",
            "伤心老莱服，不上赭黄衣。"
        ],
        "title": "显仁皇太后挽辞  其一",
        "id": "eaef50a2-37fa-4f81-8206-46aac998fe39"
    },
    {
        "author": "史浩",
        "paragraphs": [
            "霜晓东朝路，鸣笳素葆飜。",
            "龙輴菆禹穴，鱼钥閟尧门。",
            "助奠风云合，缠哀海岳昏。",
            "唯余慈俭宝，垂裕九重尊。"
        ],
        "title": "显仁皇太后挽辞  其二",
        "id": "ff881d4d-8e62-44fb-906e-05da47f04cc9"
    },
    {
        "author": "史浩",
        "paragraphs": [
            "赤伏膺符日，皇图若缀旒。",
            "配天期祀夏，复古果兴周。",
            "再造承三统，维新叙九畴。",
            "世方知艺祖，燕翼有贻谋。"
        ],
        "title": "高宗圣神武文宪孝皇帝挽辞  其一",
        "id": "aa180449-4c20-471e-853d-e18727cf2702"
    },
    {
        "author": "史浩",
        "paragraphs": [
            "宸谟先自治，邻壤憺威棱。",
            "翼翼慈宁殿，峩峩永佑陵。",
            "朔南兼覆冒，遐迩悉丰登。",
            "阴德顺阳报，真人嗣中兴。"
        ],
        "title": "高宗圣神武文宪孝皇帝挽辞  其二",
        "id": "6973ae0b-ac42-42f9-8473-b5b9b95f8049"
    },
    {
        "author": "史浩",
        "paragraphs": [
            "郏鄏年方永，崆峒道益隆。",
            "忧勤三纪外，揖逊一言中。",
            "尧屋心非有，虞琴养正丰。",
            "乘云帝乡去，率土动悲风。"
        ],
        "title": "高宗圣神武文宪孝皇帝挽辞  其三",
        "id": "64d94189-96ef-4dcf-bd42-46d27709935c"
    },
    {
        "author": "史浩",
        "paragraphs": [
            "北内笳声咽，旛幢蔽九关。",
            "龙輴菆禹穴，马鬣等秦山。",
            "会奠风云惨，垂洟雨露潜。",
            "伤心未央殿，时节玉巵间。"
        ],
        "title": "高宗圣神武文宪孝皇帝挽辞  其四",
        "id": "1a1339c0-4e73-4f97-9437-7148b739923e"
    },
    {
        "author": "史浩",
        "paragraphs": [
            "念昔延英对，皇心眷琐材。",
            "飜身辞璧水，举武上蓬莱。",
            "日毂扶今圣，槐庭上亚台。",
            "大恩无路报，泪血溅余哀。"
        ],
        "title": "高宗圣神武文宪孝皇帝挽辞  其五",
        "id": "4984ddb6-5a1e-4387-b34f-029bb7787f0a"
    },
    {
        "author": "史浩",
        "paragraphs": [
            "闻说先生效一官，清风已自迫人寒。",
            "功名未究黄粱梦，云汉先成白玉棺。",
            "润屋何妨藏万卷，过庭咸喜得双鸾。",
            "武陵仙窟君归去，落莫桃花泪不干。"
        ],
        "title": "姑夫王知录挽辞",
        "id": "61c8831c-eeba-444f-add0-c4e1e3a6a93b"
    },
    {
        "author": "史浩",
        "paragraphs": [
            "汾阳遗泽渺千春，来配名家德有邻。",
            "蟾窟初看攀桂子，萱堂忽失断机人。",
            "秀眉影属霜缣浄，斜日风开丹旐新。",
            "锦轴已闻生命诰，赠黄从此踵松筠。"
        ],
        "title": "丰必强母郭氏挽辞",
        "id": "973ac26c-077f-4349-935f-58a75fb66205"
    },
    {
        "author": "史浩",
        "paragraphs": [
            "夕郎凛凛余风烈，有女犹为世妇师。",
            "处己幽闺推德厚，相夫贤路已名驰。",
            "秋天零露铭旌湿，晓月沈光独鹤悲。",
            "他日赠黄频锡宠，冢前羊虎石累累。"
        ],
        "title": "林通判妻挽辞",
        "id": "a3988b69-178d-4915-aed7-c1d9f55faadd"
    },
    {
        "author": "史浩",
        "paragraphs": [
            "圣世尊遗逸，先生道最优。",
            "浮名付诗酒，高论屈公侯。",
            "方绾新荷绶，俄随夜壑舟。",
            "唯余义方训，岁晚欲兴周。"
        ],
        "title": "致政王宣义挽辞  其一",
        "id": "03d41961-19d3-41c2-8366-dcd94ce44ef9"
    },
    {
        "author": "史浩",
        "paragraphs": [
            "天大于门报，人歌窦氏芳。",
            "诤臣登冢嗣，圣德在吾皇。",
            "栢惨方庐墓，琴祥定趣装。",
            "他年疏大国，锦轴屡燔黄。"
        ],
        "title": "致政王宣义挽辞  其二",
        "id": "d82b2b9f-1e4b-4531-892f-ac6e1cbc103a"
    },
    {
        "author": "史浩",
        "paragraphs": [
            "生居宅相宠无伦，来荫金枝德有邻。",
            "夫拥斋旄仪上宰，身兼郡主国夫人。",
            "方看十子翻丹凤，忽忆三山驾紫麟。",
            "霜洁兰熏全懿美，史官秉笔正誾誾。"
        ],
        "title": "赵开府卫国夫人宋氏挽辞",
        "id": "70abd578-67c8-4309-bf61-0ea2a135a3ec"
    },
    {
        "author": "史浩",
        "paragraphs": [
            "持橐甘泉日，英声耸缙绅。",
            "循良六郡守，蹇谔一台臣。",
            "德亚耕萃叟，年同钓渭人。",
            "设施浑未尽，识者为眉颦。"
        ],
        "title": "吴明可阁学挽辞",
        "id": "3eefb618-0cd3-4c59-b9f0-50e413cc0d19"
    },
    {
        "author": "史浩",
        "paragraphs": [
            "蹑屩担簦不厌频，治安有策上严宸。",
            "朝为逆旅马助教，暮作南昌梅子真。",
            "岂是天教亡寸禄，祇应身欲到三神。",
            "从今遂泯凌云气，挂剑寒松泪满巾。"
        ],
        "title": "虞好古挽辞",
        "id": "d8cf8b39-30a8-43fc-b9bc-fd788603177a"
    },
    {
        "author": "史浩",
        "paragraphs": [
            "游夏渊源鲍谢才，声名虽泯思无涯。",
            "人间一叶灵芝落，地下千年玉叶埋。",
            "彭泽素琴尘自满，茂陵遗藁志全乖。",
            "惜君多少凌云气，挂剑青松祇怆怀。"
        ],
        "title": "楼予善使君挽辞  其一",
        "id": "f7c3eee8-ae5b-45ef-9859-008759749bd9"
    },
    {
        "author": "史浩",
        "paragraphs": [
            "壮年方喜脱尘埃，便把州麾上钓台。",
            "冰鉴已明消健讼，民膏不取却余财。",
            "官箴信尔无遗恨，家学端知有自来。",
            "欲识邦人思恺悌，水声山色亦兴哀。"
        ],
        "title": "楼予善使君挽辞  其二",
        "id": "1591aa56-fc00-4c46-b0b5-674dff6a609d"
    },
    {
        "author": "史浩",
        "paragraphs": [
            "姚江得尉是公先，凤沼居惭我在前。",
            "退处对栽三径柳，追欢时共五湖船。",
            "尚嗟邻好无多日，何遽归程隔九泉。",
            "苒苒衰迟易伤感，送违陡觉泪潸然。"
        ],
        "title": "丞相魏大观文挽辞",
        "id": "9233e689-6bc5-4181-9367-5a74a0dcf537"
    },
    {
        "author": "史浩",
        "paragraphs": [
            "山东真相种，邂逅处鄞川。",
            "折桂丹犹渥，持荷紫更鲜。",
            "清谈夸众口，大笔炳遗编。",
            "无限凌云气，沈埋向九泉。"
        ],
        "title": "赵叔达侍郎挽辞  其一",
        "id": "350803ae-6088-45f7-8057-a92b43e0336e"
    },
    {
        "author": "史浩",
        "paragraphs": [
            "江外昔分符，人皆咏袴襦。",
            "有书充栋宇，无屋远庖厨。",
            "容膝渊明舍，饮瓢颜氏徒。",
            "莫言太清俭，本是列僊儒。"
        ],
        "title": "赵叔达侍郎挽辞  其二",
        "id": "2432bac0-101a-4b28-8e76-c0c1fe466d2f"
    },
    {
        "author": "史浩",
        "paragraphs": [
            "冠岁踵英游，桥门隽逸流。",
            "文章唐杜老，事业汉留侯。",
            "未旨黄金鼎，先成白玉楼。",
            "经纶展不尽，识者为时忧。"
        ],
        "title": "钱师魏参政挽辞",
        "id": "2215c4de-983b-427f-98d7-9e0aeb915c8d"
    },
    {
        "author": "史浩",
        "paragraphs": [
            "宝历隆兴记，张罗猎鉅公。",
            "斗南人杰用，塞北马羣空。",
            "紫橐论思绩，黄扉造化功。",
            "祇今收实效，四海畅淳风。"
        ],
        "title": "王季海丞相挽辞",
        "id": "42fce906-f9f4-441f-9cf5-67cac82ac760"
    },
    {
        "author": "史浩",
        "paragraphs": [
            "圣主当年侧席求，一时献替尽嘉谋。",
            "刑名不作汉晁错，忠义有如唐马周。",
            "夕闼未酬怀鼎志，坤臣徒起袴襦讴。",
            "忽乘鹤驭凌云去，应与丛宵造物游。"
        ],
        "title": "胡长文阁学挽辞",
        "id": "7cba6086-7508-412f-9339-12a108c2569f"
    },
    {
        "author": "史浩",
        "paragraphs": [
            "学子抠衣三鳣堂，芝兰鬰鬰苞芬香。",
            "古人用器列彝鼎，前辈遗编充栋梁。",
            "事业未容传信史，功名端合付贤良。",
            "佳城他日祥光聚，知是几番焚赠黄。"
        ],
        "title": "袁和叔父宣义挽词",
        "id": "bae934be-0d21-4abe-986a-fe4da58a578a"
    },
    {
        "author": "史浩",
        "paragraphs": [
            "浑沌判天地，高卑未相亲。",
            "三才欲通贯，中间须有人。",
            "人最灵于物，民至愚而神。",
            "天地寄聪明，动静必相因。",
            "饱食无用心，蚩蚩禽兽均。",
            "逸居苟不教，焉能叙彝伦。",
            "天地悯此类，是故立君臣。",
            "君以圣居上，发政先施仁。",
            "臣以贤作辅，法度期持循。",
            "圣贤适际会，利泽渐无垠。",
            "君或肆酷虐，百姓皆颦呻。",
            "君或用忠恕，四海熙如春。",
            "臣或进谄谀，陂僻正路堙。",
            "臣或善谏诤，君子之道伸。",
            "所以委质者，恭敬日恂恂。",
            "权幸不敢附，贿赂不足珍。",
            "穷达自有命，乌可毁天真。",
            "挺然秉中正，于以奉咨询。",
            "言必称尧舜，孟氏醇乎醇。",
            "从容引当道，纳诲每谆谆。",
            "君如语好货，公刘道可遵。",
            "居行有积裹，王业肇于豳。",
            "君如语好色，太王爱妃嫔。",
            "当时无怨旷，後效应驺麟。",
            "见牛未见羊，王政此问津。",
            "今乐犹古乐，乐在同乎民。",
            "卒令归正道，何必批逆鳞。",
            "拳拳爱主心，曾莫懈昏晨。",
            "谋猷入以告，归美法君陈。",
            "善则君所有，过思已自新。",
            "况乃有几事，不密则失身。",
            "但能持此戒，何愧古臣邻。",
            "汉唐德既衰，风俗愈不淳。",
            "上下怀猜贰，相视如越秦。",
            "上固好自用，下亦非同寅。",
            "充员苟爵位，责效蔑涓尘。",
            "朝居廊庙上，暮不齿簪绅。",
            "呜呼君臣间，何乃如参辰。",
            "恭惟我清朝，一德格穹旻。",
            "起喜歌声洽，恩覃率土滨。"
        ],
        "title": "童丱须知 君臣篇",
        "id": "2101086a-0813-4221-8567-9510696e01d6"
    },
    {
        "author": "史浩",
        "paragraphs": [
            "太易本空空，空中有太极。",
            "太极判二仪，万物斯生植。",
            "天地为父母，万物为子息。",
            "人居万物羣，最曰具灵识。",
            "两家各生子，匪媒其可得。",
            "合礼成夫妻，相共孕英特。",
            "方当姙娠初，疾呕不纳食。",
            "妻既日呻吟，夫亦日忧恻。",
            "辛勤弥十月，存亡未可测。",
            "暨及震夙时，痛楚千万亿。",
            "稍或失调护，沦胥在顷刻。",
            "幸尔见婴儿，欢色动颜色。",
            "乳哺更携持，几年先用力。",
            "母实钟爱怜，父亦思诲饬。",
            "资禀尚凡庸，视之如岐嶷。",
            "骄慢不率教，巧计为藏匿。",
            "一语或中理，夸扬其肯默。",
            "葆养觊成人，庶几供子职。",
            "提孩知爱亲，此情何可抑。",
            "冬温而夏凊，未足酬其德。",
            "昏定而晨省，未足酬其德。",
            "三牲滋美味，未足酬其德。",
            "四序纫华衣，未足酬其德。",
            "竭身至老死，未足酬其德。",
            "碎身如糜粉，未足酬其德。",
            "男仕女有行，其常在亲侧。",
            "悠然父母心，相望长相忆。",
            "问讯与馈遗，来往当如织。",
            "口体所供奉，无问一钱直。",
            "亲苟未沾尝，享之宁敢即。",
            "其有不安节，归省恨不亟。",
            "毋分嫡与继，存心何间忒。",
            "虽或不我爱，其敢忘翼翼。",
            "王祥跃冰鱼，薛包恋门阈。",
            "驭车骞忍寒，耕田舜引慝。",
            "于此坚至行，青史斯刊勒。",
            "切勿使偏亲，索处萱堂北。",
            "富贵未解忧，天伦乃物则。",
            "不应中道废，失性甘狂惑。",
            "呜呼霄壤间，孰有无亲国。",
            "女子远外家，间隙成荆棘。",
            "男子听妇言，偏爱滋货殖。",
            "礼容故背违，言辞苦凌逼。",
            "于义或参商，于物或吝啬。",
            "劬劳保抱恩，总不存悃愊。",
            "亲老力已衰，欲竞知何克。",
            "饮泣更包羞，烦寃满胸臆。",
            "父子情既离，万世恩之贼。",
            "上帝实监临，天祸阴诛殛。",
            "世事每好还，子孙必凶愎。",
            "嗟哉宇内人，身处礼义域。",
            "忍将君子行，轻以私意蚀。",
            "受报方知改，岵屺嗟空陟。",
            "生徒伍禽兽，死则堕鬼蜮。",
            "一念能回光，悖逆顿可熄。",
            "吾言虽鄙俚，万古为矜式。"
        ],
        "title": "童丱须知 父子篇",
        "id": "eb4d0e67-ae73-4797-b238-e1f03cb44ffd"
    },
    {
        "author": "史浩",
        "paragraphs": [
            "天地生万物，阴阳相配偶。",
            "两家因媒妁，是以为夫妇。",
            "男贵有器识，不问财薄厚。",
            "女贵有贤行，不问色妍丑。",
            "二者既相值，家肥得长久。",
            "二者傥不然，举动多掣肘。",
            "夫无妇承顺，何以事父母。",
            "妇无夫应援，何以事姑舅。",
            "外或专放荡，薄游酗樽酒。",
            "内或资悍厉，争竞恣纷纠。",
            "傥信牝鸡晨，长舌肆谗口。",
            "离间骨肉亲，败乱廉洁守。",
            "居官鲜德操，居家失孝友。",
            "渐渍不觉知，顿使初心负。",
            "故须砺刚方，循循常善诱。",
            "使其良心生，悔恨能自咎。",
            "若也纵沉迷，一切俱听受。",
            "冥然在世间，禽兽而牝牡。",
            "堂堂六尺躯，方足俱圆首。",
            "聪明不下人，何乃畏仇偶。",
            "子孙则象之，余殃贻厥後。",
            "吾言诚伐病，宜以铭座右。"
        ],
        "title": "童丱须知 夫妇篇",
        "id": "602a10c9-1f5f-47ea-8c5a-b1ee8744160d"
    },
    {
        "author": "史浩",
        "paragraphs": [
            "父母有男女，兄良必弟悌。",
            "天性所禀赋，初不烦法制。",
            "如何中道间，阋墙成背戾。",
            "盖由结婚姻，异姓以女妻。",
            "妻不娴教训，夫不恤苗裔。",
            "怨隙由爱惜，纷争为财计。",
            "浸润日已久，同恶遂相济。",
            "昆季若仇敌，长幼绝交际。",
            "孤然离索身，何以异狗彘。",
            "当思父母心，喜得贤子继。",
            "为彼慵懦儿，清阴均映蔽。",
            "如何我自贤，了不念同蔕。",
            "宜罄友于情，金兰彰夙契。",
            "推心更及远，落地皆鲁卫。",
            "祥览何人哉，高风驰万世。",
            "俚言虽不文，将以助棠棣。"
        ],
        "title": "童丱须知 长幼篇",
        "id": "6585eda4-c1fb-4902-9310-765c27b91624"
    },
    {
        "author": "史浩",
        "paragraphs": [
            "先王德泽深，士民皆修睦。",
            "琢磨贵取友，为学不应独。",
            "分宁非君臣，严光蹴帝腹。",
            "人君尚择交，况乃为臣仆。",
            "仕宦同恩荣，庠序同诵读。",
            "萍蓬偶邂逅，里闬频追逐。",
            "握手出肺肝，勤渠叙寒燠。",
            "一旦临利害，狞然遂反目。",
            "朱博先着鞭，索居叹萧育。",
            "不见管夷吾，全交有鲍叔。",
            "苏章太不情，恩雠在隔宿。",
            "不见庾公斯，孺子生可卜。",
            "嗟哉世间人，云雨徒飜覆。",
            "得丧自有天，人岂能祸福。",
            "险心怀五兵，寿命多短促。",
            "君子坦荡荡，为之歌伐木。"
        ],
        "title": "童丱须知 朋友篇",
        "id": "fe393be5-72ff-464b-9dcd-391e190b5440"
    },
    {
        "author": "史浩",
        "paragraphs": [
            "文王御家邦，风化必自迩。",
            "采繁夫人职，专言奉祭祀。",
            "洪惟祖先心，贵得贤後嗣。",
            "匪取一时孝，觊其能事死。",
            "盖自平生来，功行勤积累。",
            "防范不敢违，贻厥作基址。",
            "子孙洎有室，懵不知此理。",
            "燕饮恣欢嚯，口腹纵奢靡。",
            "霜降雨露濡，怆惕昧所履。",
            "故其临祭时，倦色成跛倚。",
            "酣歌或笑呼，愤怒或笞捶。",
            "不恤祭如在，大似不得已。",
            "祖先必吐之，岂复锡繁祉。",
            "我劝世间人，于此莫轻视。",
            "春秋祭享间，斋戒先恭己。",
            "忧思动哀慕，虔谨具芳美。",
            "时物堪荐新，当如奉甘旨。",
            "饾饤乎自供，焉可使奴婢。",
            "扫除蠲秽杂，涤灌去尘滓。",
            "馨香出釜甑，滋味登簠簋。",
            "勿为贫故约，勿为富故侈。",
            "丰俭或有常，不可变其轨。",
            "以此奉吾先，神灵必欢喜。",
            "绵绵百世後，余庆何能弭。"
        ],
        "title": "童丱须知 祭祀篇",
        "id": "adb106e2-5f0b-449e-b27c-8cc1124f5c6a"
    },
    {
        "author": "史浩",
        "paragraphs": [
            "女子年既笄，出适乃从夫。",
            "从夫始曰妇，将以事舅姑。",
            "舅姑生男儿，鼓舞更忻愉。",
            "禀受胚胎成，身体洎发肤。",
            "玩之如美玉，宝之如明珠。",
            "觊其能立身，孝养勤朝晡。",
            "岂知壮有室，却使失欢娱。",
            "妇既恣狼戾，夫亦与之俱。",
            "翁妪有憎恶，导夫起嗟吁。",
            "叔妹有异胞，俾夫肆欺诬。",
            "及其享富贵，却云夫自图。",
            "珍异私帑积，赀产别籍拘。",
            "不念翁与妪，生尔夫之躯。",
            "不念叔与妹，尔夫当友于。",
            "动辄生离间，岂不负心乎。",
            "天殃或人祸，舍尔其谁诛。",
            "我有为妇法，尔其听而孚。",
            "凡事舅姑礼，与事亲无殊。",
            "唯当辅君子，相勉以相须。",
            "定省问安否，温凊视衣襦。",
            "俎豆奉燕乐，几杖供扶持。",
            "出因侍坐席，入则临庖厨。",
            "亲意或欲与，承命惟所需。",
            "不作曾元养，问有必曰无。",
            "亲意所爱敬，率行不敢渝。",
            "当以内则篇，终身为范模。",
            "其有疾病时，忧惶问医巫。",
            "不眠衣带敝，不食形容枯。",
            "药饵必自试，宁敢离须臾。",
            "以至复初後，吾身方得苏。",
            "其有贫困时，四壁立家徒。",
            "夫既日负米，不惮涉崎岖。",
            "妇亦悯其劳，推食盈盘盂。",
            "质贷如已尽，素手居穷途。",
            "每务宽慈抱，何尝使向隅。",
            "以其所以养，麤粝成甘腴。",
            "亲怒我勿怨，亲肥我独臞。",
            "忘饥日反哺，岂不见慈乌。",
            "亲既感尔孝，祝尔多英雏。",
            "佗日尔有妇，复与尔同符。",
            "因知妇行孝，乃自立根株。",
            "出尔反乎尔，曾不差锱铢。",
            "当时奉翁妪，後效收桑榆。",
            "时哉不可失，作诗劝踟蹰。"
        ],
        "title": "童丱须知 舅姑篇",
        "id": "cc017aac-9dc9-4c12-be1b-88f2803dbd2c"
    },
    {
        "author": "史浩",
        "paragraphs": [
            "妇欲事舅姑，先当和叔妹。",
            "叔妹不我和，舅姑生怨憝。",
            "伯叔贵依义，崇恩胡可废。",
            "晨昏同问安，致敬敛身退。",
            "语笑不妄发，正色绝冶态。",
            "夜行必以烛，相遇毋盼睐。",
            "女妹贵亲昵，唯当尽恩爱。",
            "椸枷混衣裳，妆奁同粉黛。",
            "威仪俾娴习，纫缝勤教诲。",
            "其间有过差，识性须忍耐。",
            "伯叔各生子，嬉戏鱼同队。",
            "切勿分彼己，爱犹我儿辈。",
            "姊妹或归宁，亲戚无阻碍。",
            "童稚既抚存，仆妾亦下逮。",
            "彼于父母前，岂不知欣戴。",
            "遂使高堂言，吾子得贤配。",
            "推此厚族党，睦婣居外内。",
            "心期在阴德，施惠每韬晦。",
            "丧葬乏资财，男女未婚对。",
            "称家之有无，彼必怀感佩。",
            "岁时馈壶浆，燕享盍簪玳。",
            "贫富与贵贱，待之宜一槩。",
            "猗欤行此行，妇德无瑕颣。",
            "万口并一谈，可贻彤管载。"
        ],
        "title": "童丱须知 叔妹篇",
        "id": "f3e6c62c-7bad-410c-a6b2-13c5b3cef823"
    },
    {
        "author": "史浩",
        "paragraphs": [
            "兄弟各授室，爰归事夫祖。",
            "是为叔伯姒，异姓始相聚。",
            "习气或氷炭，安可一涂取。",
            "故当专和柔，顺适无违拒。",
            "彼有妒嫉心，作意相狎侮。",
            "惟知以善诱，不异鱼相与。",
            "彼有狼戾心，凌轹猛如虎。",
            "惟知以理遣，茹刚宜勿吐。",
            "奴媵工谗谮，间谍多簧鼓。",
            "婴孩羣戏弄，叫啼负寃苦。",
            "恩怨霎时间，信之诚无补。",
            "见境勿动怀，表吾中有主。",
            "子侄无分别，一意思存抚。",
            "不见北平王，猫尚能相乳。",
            "财物有通无，寒温均帛缕。",
            "不见柳河东，数世同门户。",
            "今人有女儿，不教以规矩。",
            "唯与婢妾羣，曾不师保姆。",
            "一旦入夫门，骄横不足数。",
            "长舌为厉阶，牝鸡晨风雨。",
            "夫既无刚肠，间言遂旁午。",
            "兄弟若仇雠，有面不相覩。",
            "异爨或索居，分财或析土。",
            "同胞谓慈亲，同气谓严父。",
            "一旦因汝来，各使失依怙。",
            "我故作是诗，为世开朦瞽。"
        ],
        "title": "童丱须知 娣姒篇",
        "id": "bbb75cae-21c1-4b90-98bb-2d970ea19419"
    },
    {
        "author": "史浩",
        "paragraphs": [
            "人生贵适意，安佚固有以。",
            "便嬖足使令，臧获皆率俾。",
            "婢实居深闺，奴当立阶戺。",
            "内外傥致严，家法斯尽理。",
            "怙势以作威，招权自丰己。",
            "奴或有是人，刑罚不可弛。",
            "衔寃恣狠傲，妒宠专负恃。",
            "奴或有是人，斥逐其可已。",
            "处众能包容，见得思廉耻。",
            "守分每知足，爱主常归美。",
            "忠谨辈行服，和柔姊妹喜。",
            "为之有室家，周旋表终始。",
            "其或小瑕疪，过误非奸宄。",
            "第当明戒饬，勿遽施鞭捶。",
            "其或肆谗间，作意生荆杞。",
            "第当亲骨肉，不可党奴婢。",
            "骨肉长聚头，奴婢安可儗。",
            "凡百御下人，读此味其旨。"
        ],
        "title": "童丱须知 臧获篇",
        "id": "2095413d-643d-4b5d-b947-95d5a0d0ac30"
    },
    {
        "author": "史浩",
        "paragraphs": [
            "古者明良会，君臣必敬天。",
            "小心常翼翼，终日自坤干。",
            "雷电彰威怒，星辰是变迁。",
            "凌兢每寅畏，上帝必垂怜。"
        ],
        "title": "童丱须知 敬天篇",
        "id": "aed31335-431b-4e92-ba50-947c0e887a52"
    },
    {
        "author": "史浩",
        "paragraphs": [
            "帝王学有源，执中以传道。",
            "塞路排杨墨，逃亲鄙释老。",
            "大学吾所行，中庸吾所保。",
            "直下肯承当，後人斯有考。"
        ],
        "title": "童丱须知 传道篇",
        "id": "00fda222-3117-46f5-a941-7ed1bfbb1639"
    },
    {
        "author": "史浩",
        "paragraphs": [
            "生身天地间，所贵在修德。",
            "众善既奉行，诸恶当屏息。",
            "美利世同沾，阴功人不识。",
            "冥心契上天，享佑无纪极。"
        ],
        "title": "童丱须知 修德篇",
        "id": "06ec881e-51db-49ed-81a5-756cfdb67e3d"
    },
    {
        "author": "史浩",
        "paragraphs": [
            "主圣臣贤日，勤政在恤民。",
            "差徭唯务息，赋敛直须均。",
            "但使皆当富，何忧富却贫。",
            "孟公仁义说，不取利吾身。"
        ],
        "title": "童丱须知 恤民篇",
        "id": "84cdf801-49c5-4f39-a49d-9fbb6d0cc10d"
    },
    {
        "author": "史浩",
        "paragraphs": [
            "尧舜雍熙治，成功在措刑。",
            "哀矜行法令，钦恤爱生灵。",
            "若使杀无罪，宁教失不经。",
            "于公尚阴德，何况是朝廷。"
        ],
        "title": "童丱须知 措刑篇",
        "id": "8282fde6-3731-4619-a3d1-26dcde380c41"
    },
    {
        "author": "史浩",
        "paragraphs": [
            "乐声表至和，在乎民共乐。",
            "百姓或怨咨，八音徒振作。",
            "朝歌商纣擒，暖响奏婴缚。",
            "四海得欢心，全胜听弦索。"
        ],
        "title": "童丱须知 乐声篇",
        "id": "76fec05b-cabe-4f1c-9544-250b5a8c4130"
    },
    {
        "author": "史浩",
        "paragraphs": [
            "君子行忠恕，报恩不报仇。",
            "恩者人善意，一饭亦当酬。",
            "仇者被迷误，事过何足尤。",
            "持之久不倦，其心乃休休。"
        ],
        "title": "童丱须知 忠恕篇",
        "id": "953098c6-975c-4214-8797-65e8be0e231b"
    },
    {
        "author": "史浩",
        "paragraphs": [
            "人生贵疏财，过富诚多事。",
            "愚固益其过，贤亦损其志。",
            "指廪悯人穷，挥金侈上赐。",
            "万古播清名，谁云能败类。"
        ],
        "title": "童丱须知 疏财篇",
        "id": "9d26d8da-f3b9-4a1d-ba9e-d5de6fa3a597"
    },
    {
        "author": "史浩",
        "paragraphs": [
            "凡人在世间，不晓乘除理。",
            "非义或得财，扪心未可喜。",
            "俸禄却萧条，子孙仍委靡。",
            "更有祸随身，阴谴何时已。"
        ],
        "title": "童丱须知 见德篇",
        "id": "1567ebe8-aead-4ecd-9215-0eaabb2de492"
    },
    {
        "author": "史浩",
        "paragraphs": [
            "习尚从何来，影响由先世。",
            "好礼必温恭，收书乃文艺。",
            "初心傥不思，後弊必难制。",
            "古人约其身，所以裕苗裔。"
        ],
        "title": "童丱须知 习尚篇",
        "id": "cc74bca3-edf2-4349-bcb6-11a720aac2a2"
    },
    {
        "author": "史浩",
        "paragraphs": [
            "茅茨不翦阶三尺，自古唐虞是圣人。",
            "万乐阿房歌舞地，只消一炬化为尘。"
        ],
        "title": "童丱须知 宫室八篇 其一",
        "id": "ce7b1d4d-2d9b-47c9-8347-c9d6b5f75ec1"
    },
    {
        "author": "史浩",
        "paragraphs": [
            "大禹卑宫自一身，能令四海叙彝伦。",
            "雕墙峻宇垂丕训，更有遗风及後人。"
        ],
        "title": "童丱须知 宫室八篇 其二",
        "id": "4f7c6941-fa09-4492-929f-e49dee561abd"
    },
    {
        "author": "史浩",
        "paragraphs": [
            "相国当年葺未央，欲将壮丽奉高皇。",
            "谁知後裔求增广，万户千门起建章。"
        ],
        "title": "童丱须知 宫室八篇 其三",
        "id": "23af7911-79de-4eaf-92fc-1f4b3e10cef3"
    },
    {
        "author": "史浩",
        "paragraphs": [
            "榱题数尺耸高堂，得志吾人正未遑。",
            "若有贤名并德行，茅茨之下亦风光。"
        ],
        "title": "童丱须知 宫室八篇 其四",
        "id": "ab5e29e9-19af-48cb-b365-e6ad49cfd211"
    },
    {
        "author": "史浩",
        "paragraphs": [
            "广厦须增千万间，普令寒士尽欢颜。",
            "少陵自处知何所，低小茅檐燕往还。"
        ],
        "title": "童丱须知 宫室八篇 其五",
        "id": "8e26966e-e5b9-4c20-8894-37e1fbbb14ce"
    },
    {
        "author": "史浩",
        "paragraphs": [
            "数间破屋洛城中，却有高名振古风。",
            "寄语纷纷美宅者，安居宁不愧卢仝。"
        ],
        "title": "童丱须知 宫室八篇 其六",
        "id": "c564f060-6f39-42e4-8654-6967015209fd"
    },
    {
        "author": "史浩",
        "paragraphs": [
            "结庐休与梓人评，此辈唯知侈栋楹。",
            "身在地方归未得，归来却始悔高明。"
        ],
        "title": "童丱须知 宫室八篇 其七",
        "id": "097c9b14-0113-4b82-8c9f-69e6e6e6feca"
    },
    {
        "author": "史浩",
        "paragraphs": [
            "乞身闲退本何图，赐第俄然处帝都。",
            "报德未忘三捷奏，祈天且办一重炉。"
        ],
        "title": "童丱须知 宫室八篇 其八",
        "id": "6622bb0a-6863-435a-a6fb-e662752d0592"
    },
    {
        "author": "史浩",
        "paragraphs": [
            "吾皇多暇只观书，田猎游盘一事无。",
            "北伐日行三十里，何曾异域市名驹。"
        ],
        "title": "童丱须知 张设八篇 其一",
        "id": "d1625ff2-f3e0-4bd1-8725-2360317e236d"
    },
    {
        "author": "史浩",
        "paragraphs": [
            "为国先须班马政，蓄储专以备兵戎。",
            "近来贵室豪家子，金勒雕鞍纵侈风。"
        ],
        "title": "童丱须知 张设八篇 其二",
        "id": "7a9e95ef-affa-4c96-a658-1b139422a55b"
    },
    {
        "author": "史浩",
        "paragraphs": [
            "文帝却回千里马，项王独爱一名骓。",
            "乌江不渡骓难逝，细柳徐行马不驰。"
        ],
        "title": "童丱须知 张设八篇 其三",
        "id": "5048e263-4dd5-4c10-9e4f-5a5e6e68c292"
    },
    {
        "author": "史浩",
        "paragraphs": [
            "车如流水马如龙，从此诸郎不得封。",
            "无限外家多败类，独余马氏着谦恭。"
        ],
        "title": "童丱须知 张设八篇 其四",
        "id": "3f6b028e-71dc-4041-be79-42631f3b72c4"
    },
    {
        "author": "史浩",
        "paragraphs": [
            "辎车乘马君王赐，不赏边功即予贤。",
            "外物何须勤觊望，惟于事业每加鞭。"
        ],
        "title": "童丱须知 张设八篇 其五",
        "id": "faa894ec-4894-4a47-9d6d-b4011a666160"
    },
    {
        "author": "史浩",
        "paragraphs": [
            "妇人自处只闺房，车马宁须侈闹装。",
            "莫与他人争富贵，从来俭素足辉光。"
        ],
        "title": "童丱须知 张设八篇 其六",
        "id": "a24a3a14-69d4-417d-b20b-b6639c6e582f"
    },
    {
        "author": "史浩",
        "paragraphs": [
            "少时常是出无舆，徒步徐行亦当车。",
            "近日堪嗟随俗变，便无人与也骑馿。"
        ],
        "title": "童丱须知 张设八篇 其七",
        "id": "94213d43-dfd5-4e14-8ee0-7a05f05cf763"
    },
    {
        "author": "史浩",
        "paragraphs": [
            "衰残无似一臞儒，圣主恩容帝里居。",
            "每到传宣陪燕侍，东华门里赐肩舆。"
        ],
        "title": "童丱须知 张设八篇 其八",
        "id": "ce9aacf4-f6cc-4ccb-9605-f73c0ff61bb9"
    },
    {
        "author": "史浩",
        "paragraphs": [
            "帘帷聊欲障堂皇，有德何须锦绣光。",
            "四汉孝文真谊主，殿中只集上书囊。"
        ],
        "title": "童丱须知 张设八篇 其一",
        "id": "16aaecf9-805f-411d-87e9-ee96877ff423"
    },
    {
        "author": "史浩",
        "paragraphs": [
            "晋帝当时自不君，却将步障助骄臣。",
            "石崇不为绿珠死，天谴穷奢故殡身。"
        ],
        "title": "童丱须知 张设八篇 其二",
        "id": "db4155ec-2dfd-46b6-916f-c546b49a7c5b"
    },
    {
        "author": "史浩",
        "paragraphs": [
            "嗜欲煎熬岂有穷，罗屏羣幕围香风。",
            "更添锦绮为华饰，不念寒家四壁空。"
        ],
        "title": "童丱须知 张设八篇 其三",
        "id": "05e38fea-6d2e-488b-b7f8-6a6363b8c60a"
    },
    {
        "author": "史浩",
        "paragraphs": [
            "蜗涎苔藓不能除，觅得碑文当壁衣。",
            "富贵一朝还自恣，尽将锦绣缭墙围。"
        ],
        "title": "童丱须知 张设八篇 其四",
        "id": "192bb46c-b6f1-4366-878c-bb76f2ee1088"
    },
    {
        "author": "史浩",
        "paragraphs": [
            "庶人屋壁施文绣，贾谊言之太息时。",
            "不独庶人须禁止，有官君子亦当知。"
        ],
        "title": "童丱须知 张设八篇 其五",
        "id": "aeb0d94f-6ea8-4206-ba5c-ed511033e8bb"
    },
    {
        "author": "史浩",
        "paragraphs": [
            "帷幕时间奉此身，当知流转会成尘。",
            "随缘且用遮空壁，莫较敷陈旧与新。"
        ],
        "title": "童丱须知 张设八篇 其六",
        "id": "6f82cf22-59ce-43e5-b55b-85ba98818fc8"
    },
    {
        "author": "史浩",
        "paragraphs": [
            "绢帛鲜华由染工，红花紫草遂收功。",
            "若教明眼人猜破，始信浮生色是空。"
        ],
        "title": "童丱须知 张设八篇 其七",
        "id": "dbcf5dba-7914-49aa-8b64-063561c8a7ed"
    },
    {
        "author": "史浩",
        "paragraphs": [
            "平时败壁旧泥空，芦席将来谩御风。",
            "不是君恩令仕进，何因满眼挂青红。"
        ],
        "title": "童丱须知 张设八篇 其八",
        "id": "00fb0219-1850-4f8d-9b1d-e6d7a07d9991"
    },
    {
        "author": "史浩",
        "paragraphs": [
            "锦縠绫罗不足贪，无过紫绀与红蓝。",
            "仁宗一味黄紬被，万古传扬作美谈。"
        ],
        "title": "童丱须知 衾褥八篇 其一",
        "id": "6e93a2c2-9e9b-4d3b-9d01-9b0f1e91c9a6"
    },
    {
        "author": "史浩",
        "paragraphs": [
            "贵家兽炭拥红炉，衾褥重重绮绣铺。",
            "当念蓬窗饥寒女，一针一缕用工夫。"
        ],
        "title": "童丱须知 衾褥八篇 其二",
        "id": "7d5820c4-9045-4b17-bcde-776a640f818d"
    },
    {
        "author": "史浩",
        "paragraphs": [
            "自古贤人起细微，王章涕泣卧牛衣。",
            "若还遇主居温燠，勿忘当时处布韦。"
        ],
        "title": "童丱须知 衾褥八篇 其三",
        "id": "31dadea5-f8f6-4ca6-81cc-86a508b714ed"
    },
    {
        "author": "史浩",
        "paragraphs": [
            "贫家何事苦劳心，终岁经营一布衾。",
            "男女夫妻同盖覆，依然氷冷过更深。"
        ],
        "title": "童丱须知 衾褥八篇 其四",
        "id": "a52dbee3-a734-4d9d-9715-dbd2a0d07f32"
    },
    {
        "author": "史浩",
        "paragraphs": [
            "女子生来享富华，安知门外有寒家。",
            "风严雪满多殭死，只为无钱买苎麻。"
        ],
        "title": "童丱须知 衾褥八篇 其五",
        "id": "c1798141-a433-4a2c-87c6-f43232b9f370"
    },
    {
        "author": "史浩",
        "paragraphs": [
            "被衣不要大温然，腠理开舒易感寒。",
            "譬似檐隈生草木，不禁霜雪便雕残。"
        ],
        "title": "童丱须知 衾褥八篇 其六",
        "id": "a9fb6ae5-43f7-4b9f-ad09-bf578f52ac66"
    },
    {
        "author": "史浩",
        "paragraphs": [
            "我生自幼识艰难，枕席虽温敢自安。",
            "安得衾裯无限数，普令天下不忧寒。"
        ],
        "title": "童丱须知 衾褥八篇 其七",
        "id": "aea4d790-b9d6-4e76-9b98-f4f8532b344b"
    },
    {
        "author": "史浩",
        "paragraphs": [
            "梦幻浮华有此身，青毡已旧不须新。",
            "百年撤手成归计，多少衣衾属别人。"
        ],
        "title": "童丱须知 衾褥八篇 其八",
        "id": "35b354ac-24ed-4409-92ca-9945d4247f7b"
    },
    {
        "author": "史浩",
        "paragraphs": [
            "圣主中扃日湛然，白珩不重只尊贤。",
            "更于老氏求三宝，慈俭每为天下先。"
        ],
        "title": "童丱须知 玩好八篇 其一",
        "id": "fc32318b-19c4-4bf1-b72d-c966cf3f5030"
    },
    {
        "author": "史浩",
        "paragraphs": [
            "异物丛珍品最高，此心不可动纤毫。",
            "西戎慕义陈方物，太保犹先作旅獒。"
        ],
        "title": "童丱须知 玩好八篇 其二",
        "id": "d99f3936-e389-45a8-b7fc-503862558310"
    },
    {
        "author": "史浩",
        "paragraphs": [
            "德产精微偏海隅，谁知寸宝可亡虞。",
            "果闻晋国成功後，垂棘还同合浦珠。"
        ],
        "title": "童丱须知 玩好八篇 其三",
        "id": "49ccf268-44b6-4633-ab48-6b3f582a4cc9"
    },
    {
        "author": "史浩",
        "paragraphs": [
            "六国精英辇运来，妆成舞殿与歌台。",
            "金块珠砾今何在，但见阿房满地灰。"
        ],
        "title": "童丱须知 玩好八篇 其四",
        "id": "58a510b9-e458-4dbd-94f2-4fd914ee6880"
    },
    {
        "author": "史浩",
        "paragraphs": [
            "文帝勤劳养庆源，力行恭俭为元元。",
            "後王犹听奸臣奏，独为青骢伐大宛。"
        ],
        "title": "童丱须知 玩好八篇 其五",
        "id": "a4b59d5c-9dda-4b5b-b283-9b4f6c15fd44"
    },
    {
        "author": "史浩",
        "paragraphs": [
            "内家嗜好淡无营，天下方知仰圣明。",
            "唐帝若无倪若水，南方黔首怨鵁鶄。"
        ],
        "title": "童丱须知 玩好八篇 其六",
        "id": "6268df64-da96-4825-915a-ceaf646f5cb7"
    },
    {
        "author": "史浩",
        "paragraphs": [
            "人鬼幽明两不关，人生只畏鬼为奸。",
            "欲知古器从何得，尽出丘陵冢墓间。"
        ],
        "title": "童丱须知 玩好八篇 其七",
        "id": "7dbda4a2-2f37-4f7d-bf06-0493d1b7c635"
    },
    {
        "author": "史浩",
        "paragraphs": [
            "谷粟桑麻不可无，剩求珍玩欲何如。",
            "道人家具唯清浄，不用巾箱巧贮储。"
        ],
        "title": "童丱须知 玩好八篇 其八",
        "id": "c9fedc2f-f939-449c-9081-18ba50ef9772"
    },
    {
        "author": "史浩",
        "paragraphs": [
            "葛覃专美后妃贤，浣濯衣裳是所先。",
            "若使身无恭俭德，金珠镂绘谩新鲜。"
        ],
        "title": "童丱须知 衣服八篇 其一",
        "id": "23ba14dd-da53-487f-b9da-4c16f987ea06"
    },
    {
        "author": "史浩",
        "paragraphs": [
            "巧把真珠缕作襦，争奇斗好尽功夫。",
            "文皇海内多丝帛，只为夫人曳地无。"
        ],
        "title": "童丱须知 衣服八篇 其二",
        "id": "ace5d165-64d3-4088-901a-e789c60b577a"
    },
    {
        "author": "史浩",
        "paragraphs": [
            "织者何人衣者谁，越溪寒女汉宫妃。",
            "宫妃莫道无青史，马后先传大练衣。"
        ],
        "title": "童丱须知 衣服八篇 其三",
        "id": "25796d26-79ee-461d-8c2a-63d2401c3519"
    },
    {
        "author": "史浩",
        "paragraphs": [
            "人君风化匪虚文，举动常令天下闻。",
            "唐帝宫中三浣濯，未如晋武雉裘焚。"
        ],
        "title": "童丱须知 衣服八篇 其四",
        "id": "a57bc097-16e1-4f08-a1a7-57f8942cb6b9"
    },
    {
        "author": "史浩",
        "paragraphs": [
            "柔桑春茧未登盆，催税公文已在门。",
            "一口无辜系囚狱，全家号泣动乡村。"
        ],
        "title": "童丱须知 衣服八篇 其五",
        "id": "13dc561a-7a38-4fec-a73c-17d395b5f179"
    },
    {
        "author": "史浩",
        "paragraphs": [
            "官中催税急如弦，纳中还须陪费钱。",
            "若有纰踈并糊药，忍看捧血满庭鲜。"
        ],
        "title": "童丱须知 衣服八篇 其六",
        "id": "2723cc60-5d32-48a5-a6d3-9ee104383152"
    },
    {
        "author": "史浩",
        "paragraphs": [
            "千梭札札未成端，织了先须纳县官。",
            "请得却资泥土用，不知机上忍饥寒。"
        ],
        "title": "童丱须知 衣服八篇 其七",
        "id": "e5880da4-2a06-47ce-9db3-f450d146311f"
    },
    {
        "author": "史浩",
        "paragraphs": [
            "蜡屐平生能几两，衣裘粗足莫贪多。",
            "愚哉富室千箱积，回禄穿窬汝奈何。"
        ],
        "title": "童丱须知 衣服八篇 其八",
        "id": "22e62074-b982-41ea-b9f6-c8fdaa5f8b9d"
    },
    {
        "author": "史浩",
        "paragraphs": [
            "欢欣歌饮皆从欠，乐极悲哀自此生。",
            "不见古人成礼处，主宾百拜只三行。"
        ],
        "title": "童丱须知 酒醴八篇 其一",
        "id": "58145a4b-0263-43ec-a44a-62f8b5e39725"
    },
    {
        "author": "史浩",
        "paragraphs": [
            "越主投醪仇可报，商家沈酗自相攻。",
            "的知此物难多饮，只为邦家作礼容。"
        ],
        "title": "童丱须知 酒醴八篇 其二",
        "id": "dc27dd3b-2fe1-4581-bcaf-c5374fffed31"
    },
    {
        "author": "史浩",
        "paragraphs": [
            "为子孙顺为臣忠，夫妻和睦弟恭兄。",
            "如何却致彝纶斁，只为贪他酒味醲。"
        ],
        "title": "童丱须知 酒醴八篇 其三",
        "id": "bbebfdf6-1e34-4720-8f06-91a6c360e883"
    },
    {
        "author": "史浩",
        "paragraphs": [
            "平日恂恂号古人，三杯纔饮乱天真。",
            "精神愦愦如痴梦，赢得时时病在身。"
        ],
        "title": "童丱须知 酒醴八篇 其四",
        "id": "a7c867e2-35cc-487b-af41-a223c2516785"
    },
    {
        "author": "史浩",
        "paragraphs": [
            "酒可忘忧更养神，直须少饮始为真。",
            "君看阮籍刘伶辈，终为沉酣丧此身。"
        ],
        "title": "童丱须知 酒醴八篇 其五",
        "id": "193914e9-9276-4fb1-9420-ea0c8949a271"
    },
    {
        "author": "史浩",
        "paragraphs": [
            "女子亲傍礼法拘，合移孝道事翁姑。",
            "若还径醉无醒日，亦自无心相厥夫。"
        ],
        "title": "童丱须知 酒醴八篇 其六",
        "id": "debf705d-41bb-4f74-a5e7-b91f46d3fa8c"
    },
    {
        "author": "史浩",
        "paragraphs": [
            "居家姆传未曾成，纔及笄年便有行。",
            "中馈既然长酩酊，儿孙婢仆尽纵横。"
        ],
        "title": "童丱须知 酒醴八篇 其七",
        "id": "48c5c9f2-15e0-4667-ad07-9eaccc8242e2"
    },
    {
        "author": "史浩",
        "paragraphs": [
            "休说私酤趁得钱，官场警捕致忧煎。",
            "锥刀未必成家计，家计因兹却荡然。"
        ],
        "title": "童丱须知 酒醴八篇 其八",
        "id": "c8d23dad-0f37-4ec9-8e49-7883c50b462b"
    },
    {
        "author": "史浩",
        "paragraphs": [
            "圣主勤勤欲措刑，何尝黩武爱兴兵。",
            "四方罢贡伤生物，愈见仁恩浃有情。"
        ],
        "title": "童丱须知 膳羞八篇 其一",
        "id": "066dee47-1c03-4e7f-a500-2de3dd8dc990"
    },
    {
        "author": "史浩",
        "paragraphs": [
            "设牧端因飨鬼神，大亨亦为养贤人。",
            "抡材祈福缘何事，只为苍生不为身。"
        ],
        "title": "童丱须知 膳羞八篇 其二",
        "id": "5d532616-97ab-4021-92c4-69ff25fee1f4"
    },
    {
        "author": "史浩",
        "paragraphs": [
            "滹沱麦饭出匆匆，禁脔天厨未必丰。",
            "若使平安能念此，铏羹土塯古人同。"
        ],
        "title": "童丱须知 膳羞八篇 其三",
        "id": "37aeac33-6e06-42c5-9aa3-69b2d0930dff"
    },
    {
        "author": "史浩",
        "paragraphs": [
            "嗟见时人大侈生，八珍同聚一杯羹。",
            "若知过口成污秽，何用留心事割烹。"
        ],
        "title": "童丱须知 膳羞八篇 其四",
        "id": "cd133838-a3c5-47df-ad07-25a1ab195adb"
    },
    {
        "author": "史浩",
        "paragraphs": [
            "物因相胜还相啖，弱者多为强者亨。",
            "勿谓天教充食类，斯人岂为虎狼生。"
        ],
        "title": "童丱须知 膳羞八篇 其五",
        "id": "09177190-5e39-43ed-802d-dc608914066a"
    },
    {
        "author": "史浩",
        "paragraphs": [
            "二膳朝朝饱即休，何须嗜杀苦营求。",
            "鱼鰕蟹蛤皆微细，数百方能满一瓯。"
        ],
        "title": "童丱须知 膳羞八篇 其六",
        "id": "eb7a530d-3111-4149-a00c-ee799ffb56b7"
    },
    {
        "author": "史浩",
        "paragraphs": [
            "飞潜蠕动尽贪生，就死无辜或自鸣。",
            "只可为亲甘旨具，自家口腹莫频亨。"
        ],
        "title": "童丱须知 膳羞八篇 其七",
        "id": "ee8f9c1d-c453-40ff-be4e-891ae26ce258"
    },
    {
        "author": "史浩",
        "paragraphs": [
            "戒杀当知有数端，闻声见死敢加餐。",
            "居家自作专因我，虽美还应下筯难。"
        ],
        "title": "童丱须知 膳羞八篇 其八",
        "id": "679e3c64-8970-4870-a772-e7f168a8b171"
    },
    {
        "author": "史浩",
        "paragraphs": [
            "随宜首饰莫留情，珠翠虽多未是荣。",
            "不见孟光居俭约，荆钗却立万年名。"
        ],
        "title": "童丱须知 梳妆八篇 其一",
        "id": "ea57f535-6b9f-4ae1-bfde-91ac7f23e8f2"
    },
    {
        "author": "史浩",
        "paragraphs": [
            "南蕃有鸟翠葳蕤，千百为羣自在飞。",
            "负痛衔寃无罪死，将来贵室缕冠衣。"
        ],
        "title": "童丱须知 梳妆八篇 其二",
        "id": "1ee9e6d0-b60b-4e56-9ef1-5908ac7dd00b"
    },
    {
        "author": "史浩",
        "paragraphs": [
            "贵家所好若无偏，翠羽真珠不直钱。",
            "簪珥一求难得货，穷山深海尽骚然。"
        ],
        "title": "童丱须知 梳妆八篇 其三",
        "id": "345ce78f-d02e-4ebc-9915-df7dff66b17d"
    },
    {
        "author": "史浩",
        "paragraphs": [
            "生灵膏血是缗钱，买得珍珠颗颗圆。",
            "痛惜鲛人在深海，风潮沉溺几多船。"
        ],
        "title": "童丱须知 梳妆八篇 其四",
        "id": "192ffc1d-11d0-4c6c-9160-d75e483387af"
    },
    {
        "author": "史浩",
        "paragraphs": [
            "北珠天产在戎蕃，不定还看走玉盘。",
            "鉅万费钱收拾得，到头终不救饥寒。"
        ],
        "title": "童丱须知 梳妆八篇 其五",
        "id": "4b172343-d71d-45a3-854d-7fdfb2047dc2"
    },
    {
        "author": "史浩",
        "paragraphs": [
            "绣草铺茸玉作冠，四时花样几千般。",
            "当思蓬首寒窗女，终岁无油两鬓干。"
        ],
        "title": "童丱须知 梳妆八篇 其六",
        "id": "980f09b7-4ff2-427f-bbf6-a8a974ef3bc9"
    },
    {
        "author": "史浩",
        "paragraphs": [
            "倡优卑贱起淫风，涂泽唯知特地浓。",
            "珍重贤门贞洁女，不施朱粉自雍容。"
        ],
        "title": "童丱须知 梳妆八篇 其七",
        "id": "2d4ad044-598e-4cd1-8a5b-b3fa679a3d1c"
    },
    {
        "author": "史浩",
        "paragraphs": [
            "常须默坐悟前因，为爱铅华堕女身。",
            "若也于斯能改悔，来生定免落风尘。"
        ],
        "title": "童丱须知 梳妆八篇 其八",
        "id": "73a953e5-942c-40ee-a82a-d2b03bd81d0f"
    },
    {
        "author": "史浩",
        "paragraphs": [
            "后稷星光灿混仪，天教堕地作农师。",
            "牛羊腓字寒氷暖，自有神明默护持。"
        ],
        "title": "童丱须知 稻粱八篇 其一",
        "id": "acf6effc-9729-4c28-9c88-3cbfa5d7acd7"
    },
    {
        "author": "史浩",
        "paragraphs": [
            "方册尝观无逸书，更于七月诵豳诗。",
            "周公爱主真深切，稼穑艰难先使知。"
        ],
        "title": "童丱须知 稻粱八篇 其二",
        "id": "379406bd-607a-4ba1-a1bd-40164adaf772"
    },
    {
        "author": "史浩",
        "paragraphs": [
            "能述先王播殖功，伯禽之後有僖公。",
            "故虽牧养駉駉盛，务惜吾农不起戎。"
        ],
        "title": "童丱须知 稻粱八篇 其三",
        "id": "c92b6fb2-ba20-4434-82d3-6f3122a9ed1b"
    },
    {
        "author": "史浩",
        "paragraphs": [
            "文帝年年下玺书，唯忧农亩不丰余。",
            "匈奴嫚侮吾甘忍，所喜千仓饱贮储。"
        ],
        "title": "童丱须知 稻粱八篇 其四",
        "id": "4598b794-fda5-475c-a513-bc19bc2a51bd"
    },
    {
        "author": "史浩",
        "paragraphs": [
            "武帝征诛不厌频，太仓无复有陈陈。",
            "末年户口多虚耗，却始封侯欲富民。"
        ],
        "title": "童丱须知 稻粱八篇 其五",
        "id": "0d2b14d9-3c1b-46cc-b6fb-005565965aaf"
    },
    {
        "author": "史浩",
        "paragraphs": [
            "古者四民今六民，为添释老不耕耘。",
            "三农重困皆因此，况有张颐百万军。"
        ],
        "title": "童丱须知 稻粱八篇 其六",
        "id": "6163fa90-ba75-49b7-a9d1-ca6ddf51c32c"
    },
    {
        "author": "史浩",
        "paragraphs": [
            "勿嫌糠粃勿嫌陈，当念农家种苦辛。",
            "输得逋租盈廪廥，却归耕陇作饥民。"
        ],
        "title": "童丱须知 稻粱八篇 其七",
        "id": "72a52d6d-f8e0-4f68-821f-3255d370c984"
    },
    {
        "author": "史浩",
        "paragraphs": [
            "代耕有禄及婴孩，饮啄当知所自来。",
            "若也食焉无怠事，庶于报国有涓埃。"
        ],
        "title": "童丱须知 稻粱八篇 其八",
        "id": "dbce39d1-00f7-4ac3-b3ba-0af90910bcba"
    },
    {
        "author": "史浩",
        "paragraphs": [
            "帝眷炎图亿万秋，真人秉箓御神州。",
            "通和邻壤边声息，仁浃群生协气流。",
            "一札凤飞琼苑诏，千官花拥醉乡游。",
            "江城今日腾嘉颂，遥认中天绛阙浮。"
        ],
        "title": "天申节锡宴当筵致语口号  其一",
        "id": "64618654-17d3-4d1d-a985-737fcf52de6e"
    },
    {
        "author": "史浩",
        "paragraphs": [
            "邑近蓬莱萃刘真，晓看簪履望尧云。",
            "三呼请祝圣人寿，亿载长为天下君。",
            "荷柄飞香浮碧斚，榴花照座舞红裙。",
            "更听既醉升平雅，始信宸恩浃海垠。"
        ],
        "title": "天申节锡宴当筵致语口号  其二",
        "id": "3baad234-0d90-4ef4-ad72-2e2eedd7c039"
    },
    {
        "author": "史浩",
        "paragraphs": [
            "簪缨万国拱尧云，遥认霏烟霭帝阍。",
            "始听嵩呼徧夷夏，便知孝治感干坤。",
            "凤飞一札蟠桃宴，花覆千官湛露恩。",
            "历数在躬无纪极，垂衣请颂有虞尊。"
        ],
        "title": "天申节望阙祝圣致语口号  其一",
        "id": "da024aa4-de43-4da1-ae73-ec5e39e04dbe"
    },
    {
        "author": "史浩",
        "paragraphs": [
            "万国星联拱北辰，晓看簪履拜尧云。",
            "三呼请祝圣人寿，亿载长为天下君。",
            "乐奏广庭声缥缈，香腾寰海瑞氤氲。",
            "太平今日非无象，花覆千官玉脸熏。"
        ],
        "title": "天申节望阙祝圣致语口号  其二",
        "id": "5607b167-a0f2-4578-b997-0144e65c2188"
    },
    {
        "author": "史浩",
        "paragraphs": [
            "绵绵宝历与天长，兴运重光属我皇。",
            "德洽化隆超汉晋，父慈子孝协虞唐。",
            "三阶顺轨时万泰，万国归心道益昌。",
            "一自皋陶赓载後，于今始得颂明良。"
        ],
        "title": "上明良庆会阁碑致语口号",
        "id": "1473a488-8479-4b7e-a4d8-5e4e746be071"
    },
    {
        "author": "史浩",
        "paragraphs": [
            "簪缨济济佩锵锵，竞集华堂献寿觞。",
            "朱绂始闻新命诰，青毡俄睹旧门墙。",
            "梁闱琴瑟声俱妙，谢砌芝荪气倍香。",
            "烂醉莫嫌欢未彻，从今三万六千场。"
        ],
        "title": "叔父知县庆宅并章服致语口号",
        "id": "21d9886b-8665-4704-b8af-464a172ffbdb"
    },
    {
        "author": "史浩",
        "paragraphs": [
            "人物宣城妙九州，乘龙果是属清流。",
            "相逢解赋澄江练，上胜都归叠嶂楼。",
            "画戟林中银漏迥，香梅影底玉杯浮。",
            "洞房咫尺笙歌沸，谁道华胥祇梦游。"
        ],
        "title": "代人纳婿亲会致语口号",
        "id": "f81e9d66-2f8c-4718-95d1-55ef8652db06"
    },
    {
        "author": "史浩",
        "paragraphs": [
            "清晓簪裾碾画轮，更循玉砌拥兰荪。",
            "定知广厦新遗址，来向华堂上寿樽。",
            "歌遏锦云声缥缈，舞攒星蜡影翩翻。",
            "剩须拚却如泥醉，显拜行符驷马门。"
        ],
        "title": "叔父盐簿庆宅致语口号",
        "id": "f977ba50-08a9-468c-9607-9924518a8df8"
    },
    {
        "author": "史浩",
        "paragraphs": [
            "浙右风烟属舜亭，几年纔此萃群英。",
            "棠敷灵荫连天阔，湖泛恩波澈底清。",
            "醉吸霞光金盏窄，笑扶花影玉山倾。",
            "定知太史先占瑞，天外祥星一处明。"
        ],
        "title": "余姚待县官致语口号",
        "id": "a8b952c7-a6c0-481a-9b77-15007893c5bb"
    },
    {
        "author": "史浩",
        "paragraphs": [
            "清朝出宰是郎星，牛刃恢恢正发硎。",
            "宾佐雍容心尽赤，杯盘酬对眼全青。",
            "政平况是庭无讼，俗易还闻户不扃。",
            "赢得通宵恣欢嚯，看看联翮上朝廷。"
        ],
        "title": "余姚待新宰致语口号",
        "id": "ca8b9683-b180-44a1-8a3e-a0c3977f78ab"
    },
    {
        "author": "史浩",
        "paragraphs": [
            "鬰葱佳气拥兹辰，两见姚江得主人。",
            "报最已闻歌满道，告新还善政如神。",
            "词传绮席鶑声滑，酒吸红波玉脸春。",
            "休向阳关惜分袂，他年接武侍严宸。"
        ],
        "title": "代新余姚高宰燕友致语口号",
        "id": "2044c14b-60ab-4ff3-aebe-965827ca9f81"
    },
    {
        "author": "史浩",
        "paragraphs": [
            "舜亭风化俨当年，人物犹追之凯贤。",
            "持橐有功先计相，题舆出治亦儒先。",
            "相看尹贰俱冰雪，消得杯盘列管弦。",
            "欲识他时风虎变，疑丞辅弼拱中天。"
        ],
        "title": "代余姚高宰侍郎以下致语口号",
        "id": "4d84d1b0-f6d0-40a4-867e-4eb186170f0f"
    },
    {
        "author": "史浩",
        "paragraphs": [
            "玉京才子宴瑶池，雪压梅梢春近时。",
            "尽道舜江登舜牧，却归尧殿侍尧咨。",
            "鹏抟看即掀双翼，鲸饮何辞酒百巵。",
            "好是嫦娥倚丹桂，拟教人折一枝枝。"
        ],
        "title": "余姚县燕贡士致语口号",
        "id": "97cd05dc-abe0-43f5-8d52-138e2a016bf3"
    },
    {
        "author": "史浩",
        "paragraphs": [
            "鬰葱佳瑞蔼姚州，令尹联翩得胜流。",
            "报最已闻腾茂绩，告新行复着芳猷。",
            "歌传白雪欢声洽，酒浥青樽喜气浮。",
            "莫惜通宵恣谈嚯，他年接武侍宸游。"
        ],
        "title": "代余姚李宰燕交致语口号",
        "id": "28022b9b-c69e-4339-b925-438e77f5f2a7"
    },
    {
        "author": "史浩",
        "paragraphs": [
            "清朝登用是儒宗，尤喜桐川协气浓。",
            "画戟林中今长贰，红莲幕里昔游从。",
            "云飞共庆情方洽，鲸饮何妨量有容。",
            "且向山城足欢嚯，他年接武亚夔龙。"
        ],
        "title": "代赵倅燕广德守钱郎中致语口号",
        "id": "f759b454-ebd5-4751-a140-bd637031d947"
    },
    {
        "author": "史浩",
        "paragraphs": [
            "芝封一札燕泥香，祖帐雍容绮席张。",
            "坐上共知环鲍谢，人间争欲借龚黄。",
            "旌旜影里传金斝，衮绣光中拜玉皇。",
            "他日回头东海岸，定应遗爱满甘棠。"
        ],
        "title": "代寄居饯明守王侍郎致语口号",
        "id": "7c607206-47dc-4985-85e2-3161c7d3a180"
    },
    {
        "author": "史浩",
        "paragraphs": [
            "朝来太史上宸廷，为说东鄞集寿星。",
            "已把湖山供笑乐，更催歌舞看娉婷。",
            "蓝田有玉应千岁，韦室专门祇六经。",
            "接武定应成福禄，介眉何惜醉修龄。"
        ],
        "title": "寄居为诸学职庆寿致语口号",
        "id": "04eb9e5a-5ab9-4f69-87f9-fe99236ac000"
    },
    {
        "author": "史浩",
        "paragraphs": [
            "海宇熙熙寿域中，耆儒最盛甬勾东。",
            "共开樽俎为高会，尤喜乡闾有义风。",
            "九老未应多白傅，四明何止一黄公。",
            "行看联璧安车上，尽是当筵鹤发翁。"
        ],
        "title": "寄居为诸乡老庆寿致语口号",
        "id": "7387e77b-72a8-4922-b7f8-b3792b865f4e"
    },
    {
        "author": "史浩",
        "paragraphs": [
            "东阁初开瑞霭凝，晓催簪履庆修龄。",
            "风回秀发扶疏绿，喜入方瞳的皪青。",
            "纱帽着花春不老，玉杯浮雪酒微醒。",
            "今朝太史占鄞鄮，无限文星作寿星。"
        ],
        "title": "四明尊老会致语口号  其一",
        "id": "d5f73635-f2c0-4ee6-af0d-083056a9605d"
    },
    {
        "author": "史浩",
        "paragraphs": [
            "山在虚无缥缈间，相望同是一乡关。",
            "欲尊德齿成高会，且遣樽罍悦寿颜。",
            "歌罢青丝回雪发，舞余文锦绕云鬟。",
            "□□□□□□醉，贵老行看一札颁。"
        ],
        "title": "四明尊老会致语口号  其二",
        "id": "9644cb94-411a-41ee-93f9-296c6a7e3da4"
    },
    {
        "author": "史浩",
        "paragraphs": [
            "鹤发星星退急流，昔年两作凤池游。",
            "挂冠未许田间去，锡第还为帝所留。",
            "剩喜亲朋千里集，聊持歌舞一觥酬。",
            "莫辞醉席梅花地，嘉话归传古鄮州。"
        ],
        "title": "诸亲庆赐第复会致语口号",
        "id": "0432bd83-46ad-445f-8214-87e8c052894e"
    },
    {
        "author": "史浩",
        "paragraphs": [
            "都城赐第起祥云，知是君王贵老人。",
            "罗绮丛中喧鼓吹，楼台影里聚簪绅。",
            "剩添风月非钱买，赢得樽罍到手频。",
            "他日华堂重此会，主宾朱紫耀青春。"
        ],
        "title": "诸亲庆弥正弥远及具叔怀恩命复会致语口号",
        "id": "6590dbf1-9b73-4f02-9328-a4e330405a26"
    },
    {
        "author": "史浩",
        "paragraphs": [
            "鄮水鄞江喜气浮，祇应共理得贤侯。",
            "千帆过海欣无警，九谷登场庆有秋。",
            "圣主正思黄霸入，仙翁方伴赤松游。",
            "一杯相遇何妨醉，春在西湖月在楼。"
        ],
        "tags": [
            "西湖"
        ],
        "title": "复明守谢直阁会致语口号",
        "id": "899179a9-8a23-4afc-b8f2-a40a376b0852"
    },
    {
        "author": "史浩",
        "paragraphs": [
            "燕集西湖锦绣围，花迎晴晓露方晞。",
            "把杯且共寻前约，控手何须悟昨非。",
            "已喜一翁归绿野，更看三杰上黄扉。",
            "云台指日标鸿烈，应许严陵老钓矶。"
        ],
        "tags": [
            "西湖"
        ],
        "title": "待魏丞相汪尚书赵侍郎致语口号",
        "id": "315a355c-9f04-4899-babf-9cf53bc9889b"
    },
    {
        "author": "史浩",
        "paragraphs": [
            "玉砌芝兰庆有余，蔼然英誉走云衢。",
            "澄清揽辔多持节，恺悌宜民屡剖符。",
            "圣主出纶催上道，邦人卧辙蔽行途。",
            "一巵听取临岐语，剩吐精忠作帝谟。"
        ],
        "title": "饯明守谢殿撰赴召致语口号",
        "id": "ad88f087-0aad-4bc1-b754-25a0002ea9a7"
    },
    {
        "author": "史浩",
        "paragraphs": [
            "鄮城鬰鬰蔼祥烟，何幸分符得大贤。",
            "散利士知廉律己，救荒民仰食为天。",
            "仁风行见周千里，雅俗俱欣受一廛。",
            "正恐最闻须召入，介眉今日且樽前。"
        ],
        "title": "待明守杨少卿致语口号",
        "id": "930afb4b-635c-434f-9bcc-6616e83d0f4e"
    },
    {
        "author": "史浩",
        "paragraphs": [
            "春入西湖绕岸花，十洲三岛倍芳华。",
            "夭桃来自神明胄，玉润生从宰辅家。",
            "男室得时谐凤侣，孙枝有客泛星槎。",
            "盍簪此日成高会，盛事他年梓里夸。"
        ],
        "tags": [
            "西湖"
        ],
        "title": "复明守杨少卿会致语口号",
        "id": "9d285643-aa93-4efc-a3c3-649bf4b7c456"
    },
    {
        "author": "史浩",
        "paragraphs": [
            "宝绪光华是似贤，远移仙驭缔姻联。",
            "高情已笃金兰契，盛礼还开锦绣筵。",
            "小奉杯盘图报答，剩陈丝竹且留连。",
            "细看四座神仙客，始信西湖即洞天。"
        ],
        "tags": [
            "西湖"
        ],
        "title": "复赵倅会致语口号",
        "id": "f0a52408-1e81-4951-b696-7c81cd18b5c7"
    },
    {
        "author": "史浩",
        "paragraphs": [
            "夹路红榴取次芳，三槐嫩绿影交相。",
            "解装初憩簪缨客，肆席爰开衮绣堂。",
            "西子随车腾懿德，东床择婿得仙郎。",
            "一巵何止千秋祝，更伫鸣驺下帝乡。"
        ],
        "title": "纳孙妇钱氏亲会致语口号",
        "id": "7c774305-a09a-40f1-b444-fdb95a5f39fb"
    },
    {
        "author": "史浩",
        "paragraphs": [
            "潭潭大府坐真王，有子于今拥碧幢。",
            "羽扇仁风辞霅水，熊幡和气满鄞江。",
            "舞翻回雪随清吹，歌遏行云度美腔。",
            "玉斝莫辞良夜饮，伫看星聚首吾邦。"
        ],
        "title": "待明守赵殿撰致语口号",
        "id": "a3cb9287-a244-4ab1-be9d-04f06ea05eaf"
    },
    {
        "author": "史浩",
        "paragraphs": [
            "太宰岩岩正拱宸，笑看双凤度东津。",
            "冰清爱弟为佳婿，玉立难兄处上宾。",
            "火毓鹊炉香蔼蔼，月穿梅影酒粼粼。",
            "主人剩喜机云集，唯祝联镳侍紫宸。"
        ],
        "title": "婿王肃之就成亲会致语口号",
        "id": "8a6ea114-3d6a-4a28-b4ab-39fe92893654"
    },
    {
        "author": "史浩",
        "paragraphs": [
            "东皇旌旆到人寰，漏泄春工露一斑。",
            "已向江村访梅萼，却来灯市赏鳌山。",
            "主宾冰玉欢无尽，伯季埙箎兴不悭。",
            "欲识鲁公须拜後，微黄一点见眉间。"
        ],
        "title": "待王十六监岳致语口号",
        "id": "908b7023-1922-4e6d-9c86-ef9036a00181"
    },
    {
        "author": "史浩",
        "paragraphs": [
            "潭潭大府坐真王，中有神仙聚画堂。",
            "玉润曾闻韵琴瑟，冰清初喜见鸾凰。",
            "扶舆和气笙歌沸，馥鬰春风锦绣光。",
            "他日诸孙成宅相，颔头休羡郭汾阳。"
        ],
        "title": "代弥坚就赵府作会致语口号",
        "id": "ae3ac8d1-1d1e-46a2-9d64-872aab31ec70"
    },
    {
        "author": "史浩",
        "paragraphs": [
            "鬰葱佳气拥丛霄，又见端门遣使轺。",
            "觞豆兼全真璀璨，茗香剩馥更飘飖。",
            "双旌容与留千骑，三族耆庞聚一朝。",
            "正是瑶池八仙会，介眉何必羡松乔。"
        ],
        "title": "诸亲庆寿致语口号",
        "id": "0a79cf99-5123-4c30-aefa-be0fffe5cdd5"
    },
    {
        "author": "史浩",
        "paragraphs": [
            "六人四百四十岁，好似同资一气生。",
            "王母蟠桃三度熟，窦家仙桂五枝荣。",
            "蓬壶影里环嘉客，衮绣堂中溢颂声。",
            "太史占祥应入奏，光躔南斗寿星明。"
        ],
        "title": "六老会致语口号",
        "id": "90569ac0-8016-477d-82e4-6aa1f544ead2"
    },
    {
        "author": "史浩",
        "paragraphs": [
            "昔日翱翔艺圃中，词锋凛凛各争雄。",
            "倦飞雅遂鸿冥志，良集皆成鹤发翁。",
            "休问功名千古後，且欣花月一樽同。",
            "明朝太史应驰奏，寿象联珠见甬东。"
        ],
        "title": "五老会致语口号",
        "id": "b7d92db4-83b5-47c6-b0d6-8f2f1e549720"
    },
    {
        "author": "史浩",
        "paragraphs": [
            "山水东鄞本自佳，使星临照愈光华。",
            "甘棠美荫踰千里，画角仁声度万家。",
            "正喜泉香浮竹叶，更看杯影浸梅花。",
            "最闻便有芝封到，莫惜连宵晕脸霞。"
        ],
        "title": "待权明州延提刑致语口号",
        "id": "23ab8784-79e7-4cdb-a8ea-5687e550fd69"
    },
    {
        "author": "史浩",
        "paragraphs": [
            "鬰葱佳气霭鄞川，剩说侯门得二贤。",
            "天下中庸追远躅，江东儁秀踵遗编。",
            "歌喉睍睆鶑同丽，舞袖翩翻蝶共妍。",
            "行看联名登虎榜，亲闱归侍彩衣鲜。"
        ],
        "title": "待胡少张王叔举二孙婿致语口号",
        "id": "e9839b52-78c1-4498-8c76-66c03f71ee02"
    },
    {
        "author": "史浩",
        "paragraphs": [
            "鄮山鄞水百祥开，一轴丝纶天上来。",
            "应为教忠登仕籍，遂膺锡类到兰陔。",
            "笙簧丛里歌新阕，锦绣光中荐宝杯。",
            "从此芝封须叠至，长教寿母宴春台。"
        ],
        "title": "姊加封太宜人庆会致语口号",
        "id": "2b880a0e-dc26-4364-9bac-6020e0b7e9ae"
    },
    {
        "author": "史浩",
        "paragraphs": [
            "鄮山鄞水百祥臻，天佑龙门萃达尊。",
            "又见常珍登耄齿，更欣华秩亚星垣。",
            "龚黄政美褒宜重，箕翼光腾福正繁。",
            "他日老更兴盛举，会看兄弟迭承恩。"
        ],
        "title": "德翁弟转员郎庆会致语口号",
        "id": "134dd70f-aacf-41fb-8971-31be42248773"
    },
    {
        "author": "史浩",
        "paragraphs": [
            "鄮山鄞水百祥开，壮士昂头谢草莱。",
            "戛玉锵金俱杰出，纡青拖紫正朋来。",
            "未饶卫国多君子，何独山东有相材。",
            "富贵功名随步武，清时钟鼓且衔杯。"
        ],
        "title": "燕新第乡人致语口号",
        "id": "c9f9619b-1a0f-4dfd-bbad-2a389e1ee6d6"
    },
    {
        "author": "史浩",
        "paragraphs": [
            "潭府今朝雅宴开，鬰纷佳气霭蓬莱。",
            "笙歌丛里环珠履，衮绣光中荐玉杯。",
            "已喜群仙来阆苑，更须三熟见瑶台。",
            "料应太史占干象，星斗森罗拥上台。"
        ],
        "title": "复诸亲庆会致语口号",
        "id": "238add51-40eb-47d5-8595-f038f81fbec1"
    },
    {
        "author": "史浩",
        "paragraphs": [
            "鄮山鄞水百祥开，天佑神仙间世来。",
            "剩喜千龄纔七秩，更祈八座上三台。",
            "箫韶声里翻红袖，衮绣光中釂玉杯。",
            "每阅十期成再会，方瞳丹脸永如孩。"
        ],
        "title": "寄居庆汪中嘉尚书年登七秩会致语口号",
        "id": "0705ef10-1fdb-4d79-84d8-be087d20a85f"
    },
    {
        "author": "史浩",
        "paragraphs": [
            "春融绿野日迟迟，五马相从燕喜时。",
            "湿翠峰前挥玉麈，香梅影底引瑶巵。",
            "适闻圣主询黄发，将趣文翁上赤墀。",
            "且趁好天同一醉，陶陶莫问夜何其。"
        ],
        "title": "宴明守林郎中致语口号",
        "id": "f14e0bed-8413-4bed-be10-fd4e1d744136"
    },
    {
        "author": "史浩",
        "paragraphs": [
            "神圣相承乐太平，尊贤贵老有真情。",
            "煌煌凤翮飞丹检，赫赫轺车下紫清。",
            "觞豆交酬当美景，笙竽合乐起新声。",
            "客星今喜使星聚，干象森罗彻晓明。"
        ],
        "title": "宴奉使杨御药致语口号",
        "id": "2fa45109-9c18-422a-8b06-5889cea59584"
    },
    {
        "author": "史浩",
        "paragraphs": [
            "剩喜群仙集四明，年踰七秩庆耆英。",
            "三章快遂归田志，八座争看衣锦荣。",
            "笑捧一巵龟鹤寿，欢腾六乐凤鸾鸣。",
            "举头莫道长安远，会见临廱拜老更。"
        ],
        "title": "寄居庆汪中嘉尚书致语口号",
        "id": "572405ef-c2cf-4b37-99dc-a8aa57d824f7"
    },
    {
        "author": "史浩",
        "paragraphs": [
            "圣主留神惠兆民，循良奉诏莫辞频。",
            "纔闻五袴喧三辅，又拥双旗镇七闽。",
            "操袂不须成作恶，举觞方喜上通津。",
            "日边正拟登黄霸，会见槐庭衮绣新。"
        ],
        "title": "饯明守林郎中致语口号",
        "id": "905cdafe-2f25-4d22-9fc9-a08315e441e3"
    },
    {
        "author": "史浩",
        "paragraphs": [
            "小春纔过气纡徐，门外旌麾正塞途。",
            "剩喜二天临制阃，却来三径访耆儒。",
            "酒浮沆瀣杯中液，茗瀹枪旗碗面腴。",
            "且趁良宵拚一醉，赐环行即上亨衢。"
        ],
        "title": "待明州权府提刑虞察院致语口号",
        "id": "54a8e1bd-7dd9-47e9-9bf9-6a630c971b5d"
    },
    {
        "author": "史浩",
        "paragraphs": [
            "东风昨夜到林塘，千骑初临绿野堂。",
            "乐里何烦丝竹韵，座间自有雪梅芳。",
            "民安竟夜户不闭，海静无波帆稳张。",
            "趁此清平同一醉，金瓯已覆颍川黄。"
        ],
        "title": "宴明守高大卿致语口号",
        "id": "52b9b7d8-6648-4520-82cd-14546cf71c78"
    },
    {
        "author": "史浩",
        "paragraphs": [
            "年饶谷拥困群耕，盗贼多从此辈生。",
            "料得欲偷偷既得，从今改恶不宵行。"
        ],
        "title": "闻家中被盗作三颂勉之  其一",
        "id": "ed3c4672-f333-41dd-ba29-a490895ace74"
    },
    {
        "author": "史浩",
        "paragraphs": [
            "几年补破得遮寒，今日空余赤肉团。",
            "从此便知元不有，细书词理枉经官。"
        ],
        "title": "闻家中被盗作三颂勉之  其二",
        "id": "3f8d7f30-cadb-43cc-9b7a-2f1d1ab81e92"
    },
    {
        "author": "史浩",
        "paragraphs": [
            "孟光衣服合山居，烟褐明青休着渠。",
            "欲得此曹心不动，只将荆布在冠裾。"
        ],
        "title": "闻家中被盗作三颂勉之  其三",
        "id": "ed08fbbd-3380-4f69-ae8e-df4b172ef24d"
    },
    {
        "author": "史浩",
        "paragraphs": [
            "喜见洪都二散人，直疑吴许是前身。",
            "看梅始识林和靖，载酒还寻贺季真。",
            "铁柱擎天龙已蛰，星坛近斗月为邻。",
            "思归却有他年约，来庆吾登九十春。"
        ],
        "title": "羽客熊叶二师言归铁柱以五十六言饯之",
        "id": "81566198-f7ff-445d-b828-a4943453f976"
    },
    {
        "author": "史浩",
        "paragraphs": [
            "露地当年说白牛，反令後学莫能由。",
            "足行香陌无穷辙，家在清江欲尽头。",
            "罣碍顿除犹是病，因缘未了且乘流。",
            "此山日夕浮佳气，见则何烦蜡屐游。"
        ],
        "title": "次韵贲长老",
        "id": "a46e219e-16dd-4c97-a9cc-1e14ac56e409"
    },
    {
        "author": "史浩",
        "paragraphs": [
            "见了黄梅留一宿，此风久矣无人续。",
            "相逢谁许问寒暄，个中且自龟藏六。",
            "寿师严冷面如铁，背负真乘腰不折。",
            "有时禅定出尘表，兀坐蒲团头满雪。",
            "平生俗物不挂目，终日翻经聊自足。",
            "不离当处常湛然，波澄倒影千山绿。",
            "迩来邂逅文中虎，一幅水藤为下语。",
            "我今欲赞没因由，只把茶瓯对赵州。"
        ],
        "title": "适过宝奎寿居仁师出示王判院偈真隠老子走笔次韵",
        "id": "b35fbd1c-7b15-4c64-b7cf-79a0a8e84b63"
    },
    {
        "author": "史浩",
        "paragraphs": [
            "团团璧月印寒潭，时有清风扫碧岚。",
            "照见山人方隠几，洒然无物自沈酣。"
        ],
        "title": "酬释法平  其一",
        "id": "57bbba54-0499-47ad-9fa3-9e7bc93af6db"
    },
    {
        "author": "史浩",
        "paragraphs": [
            "白鹭栖烟一点明，皎然压倒语全清。",
            "莫言後代无人继，仗锡行将擅此名。"
        ],
        "title": "酬释法平  其二",
        "id": "f873933c-017e-4ab9-936f-345f7bb7fbc4"
    },
    {
        "author": "史浩",
        "paragraphs": [
            "鄮峰老子双瞳碧，已悟人间空是色。",
            "群花四季作芳菲，一笑观之如不识。",
            "有时斗酒沽十千，狂歌烂醉群花前。",
            "红红白白自妖艳，谁曾着口论媸妍。",
            "惟闻丹桂藏青蒨，清芬正满姮娥殿。",
            "却思一见无由缘，但写奇标在团扇。",
            "忽闻移本下吾乡，此愿端知合得偿。",
            "园工玉斧与换骨，坐使凡种皆天香。",
            "先皇得之植禁地，饫赏钧天动仙吹。",
            "高烧凤蜡类星繁，正恐夜深花欲睡。",
            "于今哀戚徧幽明，鼎湖仙驾超尘氛。",
            "遗髯注想文王囿，玉阑佳气徒氤氲。",
            "胡君真材一二数，他日补天慕娲女。",
            "正欲攀枝效郗诜，会看声名飞海宇。",
            "雄篇拂地如锵金，俊逸清新洗我心。",
            "怪底斯人掉头不肯住，明年射策君门去。"
        ],
        "title": "再次韵胡中方赏丹桂之什",
        "id": "f9a2cf4f-6afc-43ac-99db-a5d27851f6c1"
    },
    {
        "author": "史浩",
        "paragraphs": [
            "何年隠四明，与世绝逢迎。",
            "圣主方虚席，先生不入城。",
            "风雷随地起，宫殿自天成。",
            "近喜篮舆稳，宁忧白发生。"
        ],
        "title": "访混朴吴尊师",
        "id": "ca3f7014-598e-4978-8021-b9aeb3276ea2"
    },
    {
        "author": "史浩",
        "paragraphs": [
            "试问此行何所止，乌有乡中无住里。",
            "醉时不觉醒时痴，世人谁识颠道士。"
        ],
        "title": "赠傅得一  其一",
        "id": "0b1a87a1-7f33-4db3-b27e-dbe4c9cb6b7b"
    },
    {
        "author": "史浩",
        "paragraphs": [
            "相识三十年，身颠心不颠。",
            "有人还会得，即是地行仙。"
        ],
        "title": "赠傅得一  其二",
        "id": "31b1b502-82da-4c04-950a-3d6b0110a8d7"
    },
    {
        "author": "史浩",
        "paragraphs": [
            "玉匣蛟龙已草莱，一丘马鬣尚封培。",
            "云台若也表名姓，千古谁知有钓台。"
        ],
        "title": "严光墓",
        "id": "8bfa7a07-baf0-439f-be48-09dafec64a00"
    },
    {
        "author": "史浩",
        "paragraphs": [
            "行李萧萧一担秋，浪头始得见渔舟。",
            "晚烟笼树鸦还集，碧水连天鸥自浮。",
            "十字港通霞屿寺，二灵山到月波楼。",
            "于今幸遂归湖愿，长忆当年贺监游。"
        ],
        "title": "东钱湖",
        "id": "90dc8004-7299-43e5-9490-cf87c6c6e1b3"
    },
    {
        "author": "史浩",
        "paragraphs": [
            "元功初剪刻，妙处极玄玄。",
            "醉墨谁家笔，于今合自然。"
        ],
        "title": "题墨花",
        "id": "55e69d6d-3fae-43ff-b4e9-9b00f792ae77"
    },
    {
        "author": "史浩",
        "paragraphs": [
            "曲士怀轩裳，铢寸较得失。",
            "纷纭战宠辱，矛盾相撞抶。",
            "大方惟达人，天游寄虚室。",
            "卷舒傥由己，出处要无必。",
            "时来作砭针，一起当疗疾。",
            "时去收龙蛇，夭矫自超逸。",
            "隠见了无碍，妙迹那可诘。",
            "我公天人姿，宿有补天术。",
            "心宜尽心理，心静与天一。",
            "当年风雨会，黄道宾出日。",
            "干坤方疮痍，涂炭入忧恤。",
            "神锋指幽燕，酋领将斧锧。",
            "世数有长消，匆匆谢簪绂。",
            "归来卧林薮，道自无伸屈。",
            "庆堂示余彦，亲洒银笔述。",
            "聊遗郢人斤，千载斲妙质。",
            "定应山水观，中与胸趣匹。",
            "仰看衡云飞，云静山崒嵂。",
            "俯眄湘流水，舟楫空荡潏。",
            "可怜天东北，狼烟暗鬰律。",
            "神州见苍莽，悲风为萧瑟。",
            "再拜愿有期，经纶勿韬鬰。",
            "天心酌民言，公再调鼎实。",
            "风霆驱八荒，游戏须一出。"
        ],
        "title": "尽心堂",
        "id": "9495d9c2-86b3-40fb-8007-de432ccaf140"
    },
    {
        "author": "史浩",
        "paragraphs": [
            "搅翻十里西湖水，化作四方八德池。",
            "浄洗众生烦恼垢，人人见自性阿弥。"
        ],
        "tags": [
            "西湖"
        ],
        "title": "喻弥陀偈",
        "id": "0299407e-0303-4c40-8de0-241fcf189731"
    },
    {
        "author": "唐文若",
        "paragraphs": [
            "试把流年子细看，休将蠖屈比鹏抟。",
            "君家大有回天力，不为区区作好官。"
        ],
        "title": "以日者命状寄王龟龄",
        "id": "88a10da5-5b8e-4bab-b6b3-ecd9c0da519a"
    },
    {
        "author": "唐文若",
        "paragraphs": [
            "山光水色借春妍，登尽参差下九天。",
            "共看玉泉香案吏，重来点检白云篇。"
        ],
        "title": "题绍兴焕文阁  其一",
        "id": "4e6a94a8-f689-4ad7-ac9c-d2df6475af82"
    },
    {
        "author": "唐文若",
        "paragraphs": [
            "三峨直上片云飞，飞过匡庐惹住衣。",
            "我亦朱轓暂容与，山南山北判清辉。"
        ],
        "tags": [
            "庐山"
        ],
        "title": "题绍兴焕文阁  其二",
        "id": "e3ef86d5-d50f-4882-a324-f9f1938345c4"
    },
    {
        "author": "唐文若",
        "paragraphs": [
            "江流出岷蜀，万折东南倾。",
            "兹山若巨舫，势欲扼沧溟。",
            "天高象教尊，海岳朝百灵。",
            "云水渺四极，下上涵日星。",
            "朱甍倚霄汉，倒影鱼龙惊。",
            "重游十年旧，挂席鸥鸟轻。",
            "维扬魏公幕，回首剑戟明。",
            "行都望北固，铁瓮高峥嵘。",
            "孤舟系烟月，六尺僧窗横。",
            "印师支远俦，静对如风铃。",
            "旷怀怜此翁，得法世虑平。",
            "尘劳霜发秃，风月冰壶清。",
            "乞诗写崖壁，指月双浮萍。"
        ],
        "title": "登金山",
        "id": "5019ebe9-ac44-44f1-81a1-991188ff8dd1"
    },
    {
        "author": "唐文若",
        "paragraphs": [
            "秋风髣髴吴江渡，鸥鹭参差夕阳影。",
            "垂虹纳纳卧谯门，雉堞耽耽俯渔艇。",
            "阳安小儿拍手笑，使君幻出江南景。"
        ],
        "title": "句  其一",
        "id": "58f99edd-0d1c-4506-90f8-a0bfb14df988"
    },
    {
        "author": "唐文若",
        "paragraphs": [
            "阳安城西百尺楼，画栋翚飞出鳌岭。",
            "蜀汉东南此地分，胜槩悠悠谁复领。"
        ],
        "title": "句  其二",
        "id": "d071cc2b-28ca-4dba-9107-5c6202b3723f"
    },
    {
        "author": "陈之茂",
        "paragraphs": [
            "零露滋百草，灼灼黄花披。",
            "眷此忘忧物，一杯谁共持。",
            "人生岂无好，所乐在所知。",
            "开门望三益，邂逅得所思。",
            "鸣弦咏绸缪，岁暮以为期。",
            "倏驾不可留，良会复何时。",
            "不愁道路隔，但恐人事违。"
        ],
        "title": "石千里来自昆山陈阔未几倏尔言别辄成诗少舒恋恋  其一",
        "id": "f77b8895-47a7-41cc-8808-b1b1d3b43130"
    },
    {
        "author": "陈之茂",
        "paragraphs": [
            "乌鹊巢空坛，鸾凤伏荆杞。",
            "怀抱发永叹，感深念君子。",
            "斯人在空谷，弗御纨与绮。",
            "松柏培不荣，芝兰种不起。",
            "浩浩岁月移，日暮雪霜底。",
            "物理固非常，循环有终始。",
            "但保千金躯，清尊倾绿蚁。"
        ],
        "title": "石千里来自昆山陈阔未几倏尔言别辄成诗少舒恋恋  其二",
        "id": "81d202fc-0863-4a99-be54-df79029c7846"
    },
    {
        "author": "余良弼",
        "paragraphs": [
            "白发无凭吾老矣，青春不再汝知乎。",
            "年将弱冠非童子，学不成名岂丈夫。",
            "幸有明窗羣凈几，何劳凿壁与编蒲。",
            "功成欲自殊头角，记取韩公训阿符。"
        ],
        "title": "教子诗",
        "id": "9dc9fb47-5b60-46f2-98d6-8c1f658e5574"
    },
    {
        "author": "余良弼",
        "paragraphs": [
            "万伪何缘斗一真，时间谩得面前人。",
            "生男种女多喑哑，果报元来必有因。"
        ],
        "title": "诗一首",
        "id": "530838db-e247-484f-937d-7fcbb63a0227"
    },
    {
        "author": "余良弼",
        "paragraphs": [
            "江流不复三峡险，天际自此中州宽。"
        ],
        "title": "句",
        "id": "31a2db05-c4fb-4835-a687-ccde23e50643"
    },
    {
        "author": "赵琥",
        "paragraphs": [
            "琳馆绝埃尘，溪山是四邻。",
            "烟霞千古色，花木一庭春。",
            "月白琴声朗，风清鹤唳频。",
            "闲中时复醉，应笑市朝人。"
        ],
        "title": "题冲真观",
        "id": "2d1302fd-ca7a-4efb-a24a-c252ede67ada"
    },
    {
        "author": "赵琥",
        "paragraphs": [
            "匹马飘然似转蓬，一年两度过湘东。",
            "襟裙润带黄梅雨，枕簟凉生若楝风。",
            "急急穷途将底用，区区苟禄有何功。",
            "输他燕坐长厅老，点对浓香丈室中。"
        ],
        "title": "密老",
        "id": "70173ed6-f5ad-4bc1-9285-0bc6f389fb64"
    },
    {
        "author": "赵琥",
        "paragraphs": [
            "斜风细雨酿轻寒，握手相看话别难。",
            "有酒莫辞今日醉，凤仪门外即阳关。"
        ],
        "title": "别友",
        "id": "b84d60f1-09df-41ac-9592-3c89f4b0a026"
    },
    {
        "author": "赵琥",
        "paragraphs": [
            "梳翎刷羽立高柯，不落人间小网罗。",
            "一点通灵良不谬，檐头报我喜还多。"
        ],
        "title": "题喜鹊栖树",
        "id": "7d0113da-cba1-45af-8032-d656eb222cef"
    },
    {
        "author": "王伯庠",
        "paragraphs": [
            "使君不受二毛侵，杖屦逍遥得胜寻。",
            "拨遣簿书聊永日，登临山水亦何心。",
            "残梅堕雪垂垂白，弱柳摇春淡淡金。",
            "倚瞩大江供一笑，几多襦袴在讴吟。"
        ],
        "title": "和潘良贵题三江亭韵",
        "id": "cbd76433-35e9-4374-9274-591b4687b048"
    },
    {
        "author": "曾怀",
        "paragraphs": [
            "名园佳气霭非烟，冠佩朝宗似百川。",
            "五品并令陪宴射，四鍭端欲序宾贤。",
            "恩涵春意鱼翻藻，威入秋声雁落弦。",
            "竣事更容窥典雅，宸章应陋柏梁篇。"
        ],
        "title": "恭和御制玉津园宴射  其一",
        "id": "e78e0642-75eb-4474-a327-dfd1fd404941"
    },
    {
        "author": "曾怀",
        "paragraphs": [
            "江山秋日冠轻烟，别苑风光胜辋川。",
            "位设虎侯恢盛典，枝穿杨叶校名贤。",
            "礼均湛露宣飞斝，乐奏钧天着发弦。",
            "圣主经文与纬武，全胜巡幸射蛟篇。"
        ],
        "title": "恭和御制玉津园宴射  其二",
        "id": "403c77eb-2e7e-4bab-a497-5de3519f1d98"
    },
    {
        "author": "杨愿",
        "paragraphs": [
            "冷官厅事客来稀，种绿阴阴结夏帷。",
            "忽得君诗惬人意，陶家风到北窗时。"
        ],
        "title": "与王伯刍  其一",
        "id": "04f40d54-842e-4909-9810-bd449a0c5655"
    },
    {
        "author": "杨愿",
        "paragraphs": [
            "只今侍读周夫子，屡说君诗似杜诗。",
            "速把冠尘尽弹却，玉堂宵直伴王维。"
        ],
        "title": "与王伯刍  其二",
        "id": "47573ba2-9630-4d90-b0fe-4b2cfa70b87b"
    },
    {
        "author": "杨炜",
        "paragraphs": [
            "廿年作伴似相知，积霰层冰花满枝。",
            "何事一朝攀折尽，暗香疏影系人思。"
        ],
        "title": "惜梅",
        "id": "3c9f7a0b-ac6a-48b5-a9cf-8b316b73755d"
    },
    {
        "author": "释慧空",
        "paragraphs": [
            "先打春牛头，後打春牛尾，惊起虚空入藕丝里。",
            "释迦无路潜踪，弥勒急走千里。",
            "文殊却知落处，抚掌大笑欢喜。",
            "春风昨夜入门来，便见千华生碓嘴。"
        ],
        "title": "偈",
        "id": "5322eaf2-46e9-4eb9-8c27-171a0a1e82dd"
    },
    {
        "author": "释慧空",
        "paragraphs": [
            "做得些儿活计成，人前卖弄逞才能。",
            "直饶踏杀人无数，也是西川老鬼精。"
        ],
        "title": "颂古十首  其一",
        "id": "6398e965-941b-4f94-8f07-06c5bbbba4ee"
    },
    {
        "author": "释慧空",
        "paragraphs": [
            "从头数到一二三，倒数却成三二一。",
            "直饶善会大衍算，掐指巡文数不出。"
        ],
        "title": "颂古十首  其二",
        "id": "07762557-497e-43be-8c73-1f227cc1da88"
    },
    {
        "author": "释慧空",
        "paragraphs": [
            "动弦别曲，叶落知秋。",
            "拟议不来，休休休休。"
        ],
        "title": "颂古十首  其三",
        "id": "29d05182-7f20-41e1-81b0-6b0c1c6682c9"
    },
    {
        "author": "释慧空",
        "paragraphs": [
            "主人无德客无机，石火光中闪电飞。",
            "同死同生同得失，此心能有几人知。"
        ],
        "title": "颂古十首  其四",
        "id": "8d736f55-478b-43c3-a335-8d58875e1b70"
    },
    {
        "author": "释慧空",
        "paragraphs": [
            "鬼门贴卦鬼犹惊，又见毛头扫帚星。",
            "若得过关公验正，夜深把手御街行。"
        ],
        "title": "颂古十首  其五",
        "id": "b58559ba-7b37-4686-aa64-e959aef0be34"
    },
    {
        "author": "释慧空",
        "paragraphs": [
            "连马连人劈一刀，虚空迸血涌波涛。",
            "千千万万人争看，谁解分开盖胆毛。"
        ],
        "title": "颂古十首  其六",
        "id": "89cd92b7-123c-40b6-83a0-8b4e44c077d3"
    },
    {
        "author": "释慧空",
        "paragraphs": [
            "卧龙纔奋迅，猛虎便咆哮。",
            "时人只见波涛涌，不知新月出林梢。"
        ],
        "title": "颂古十首  其七",
        "id": "4b056bda-a588-4c9e-9c23-f54a69729e43"
    },
    {
        "author": "释慧空",
        "paragraphs": [
            "丈二钢钉，八尺铁橛。",
            "插在眼中，犹自不瞥。"
        ],
        "title": "颂古十首  其八",
        "id": "3c3999ed-156a-46e3-9b9e-2d5d7f3e57d9"
    },
    {
        "author": "释慧空",
        "paragraphs": [
            "尀耐沩山老鬼精，垂钩便要钓鲲鲸。",
            "几多头角为龙去，虾蟹依前努眼睛。"
        ],
        "title": "颂古十首  其九",
        "id": "04053679-9080-4017-856d-d23dc0b40e29"
    },
    {
        "author": "释慧空",
        "paragraphs": [
            "一箭射落天边雁，千人万人着眼看。",
            "不知此箭自何来，湖南长老何曾见。"
        ],
        "title": "颂古十首  其一○",
        "id": "d5200b80-3be6-4e26-bb99-f74b4e828bd2"
    },
    {
        "author": "胡拂道",
        "paragraphs": [
            "御手指婵娟，青春白昼眠。",
            "罗衣香汗透，宝髻翠云偏。",
            "柳叶眉间秀，桃花脸上鲜。",
            "梦魂何处去，身在帝王边。"
        ],
        "title": "宫女睡",
        "id": "713b1f52-9c07-4ea0-a953-86e2a3f23886"
    },
    {
        "author": "郑漻",
        "paragraphs": [
            "龙德蟠际，在虫莫知。",
            "实尸雨霖，鞭雷摇帜。",
            "蠢蠢生齿，腹饥谋食。",
            "四时罔避，力穑艺稷。",
            "耕深耰疾，人不胜天。",
            "云蒸雾滃，頼龙以全。",
            "兹山由里名澄江，奫沦崒嵂龙之汪。",
            "飞液遇坎堪滥觞，荆扉挹啖逾蔗浆。",
            "焦土石裂暍欲僵，捧罂膏流收丰穰。",
            "天漏资车翻手强，扫氛驳翳开扶桑。",
            "郑公庆余森珪璋，使君成民神且康。",
            "报功新庙益炽昌，龙兮无专白云乡。"
        ],
        "title": "重修龙堂诗",
        "id": "f170de9d-f4cb-48b9-917c-a937601f85cd"
    },
    {
        "author": "范综",
        "paragraphs": [
            "万里山川宽眼界，两湖风月送天涯。",
            "云通巫峡襄王梦，鵩吊长沙贾谊家。"
        ],
        "title": "岳阳",
        "id": "fb8e7160-c67f-4ad9-909b-eb0976a84aaf"
    },
    {
        "author": "李弼",
        "paragraphs": [
            "乘兴上东山，天风拂壮颜。",
            "七星连地脉，一窍透天关。",
            "玄鹤何年去，丹炉尽日闲。",
            "我因厌尘俗，到此不知还。"
        ],
        "title": "七星山",
        "id": "75fb5617-315a-4751-b240-e5e2adabc4da"
    },
    {
        "author": "邓仁宪",
        "paragraphs": [
            "避地南来极，吾乡北斗边。",
            "风尘今阻隔，途路旧迍邅。",
            "闾里千门盛，湖山百卉鲜。",
            "故乡归未得，飞梦入青天。"
        ],
        "title": "次吴说避地白岩山中书怀韵",
        "id": "1613aa26-a443-41e7-88bf-f58d9f3454bb"
    },
    {
        "author": "邓仁宪",
        "paragraphs": [
            "狎鸥东海上，结友竹林贤。",
            "国难知谁救，途穷祇自怜。",
            "空花迷眼界，秋月契心禅。",
            "未起归欤兴，重寻载酒船。"
        ],
        "title": "次廉布书事三首呈郎中机宜韵  其一",
        "id": "d6de8789-7853-481b-8a10-f1e2121fc309"
    },
    {
        "author": "邓仁宪",
        "paragraphs": [
            "五星不循轨，征战未应休。",
            "妇叹怀空室，鹤鸣增旧愁。",
            "刘公三见顾，诸葛万机投。",
            "四海今多病，维摩分外忧。"
        ],
        "title": "次廉布书事三首呈郎中机宜韵  其二",
        "id": "bf696810-3773-4b46-9a66-690cd662362c"
    },
    {
        "author": "邓仁宪",
        "paragraphs": [
            "明月杖头挂，啸歌沧海边。",
            "自闻狮子吼，尽吐野狐涎。",
            "酒兴如流水，诗情似直弦。",
            "岩花应未老，更上白云巅。"
        ],
        "title": "次廉布书事三首呈郎中机宜韵  其三",
        "id": "a6eb86e6-1d2d-45fe-96cb-528c98f549e3"
    },
    {
        "author": "邓仁宪",
        "paragraphs": [
            "鲛人对泣号且呼，洒落瀛洲万斛珠。",
            "海神知贵不敢受，天池泻下扶焦枯。",
            "初疑素霓随银汉，尽似明月投氷壶。",
            "庐山瀑布几千丈，较此不可分锱铢。",
            "胶西先生春睡足，喜见晴光漱寒玉。",
            "武陵迷路初不知，错认松风响岩谷。",
            "金波满泛琉璃钟，长揖云峯谢拘束。",
            "更约青莲社里人，同向苍崖结茆屋。"
        ],
        "tags": [
            "庐山"
        ],
        "title": "瀑布泉",
        "id": "403840c2-1c85-484b-b05e-e6a46cc19f21"
    },
    {
        "author": "史文卿",
        "paragraphs": [
            "呼僮耕云种瑶树，斗挂青冥下风露。",
            "隔林野鹤不知寒，为我飞来复飞去。"
        ],
        "title": "种梅  其一",
        "id": "ebd3c2f4-07f9-4384-9c15-03fdca9196b5"
    },
    {
        "author": "史文卿",
        "paragraphs": [
            "素与梅花自有缘，又移几本种庭前。",
            "镜中一半闲风月，不属王郎载雪船。"
        ],
        "title": "种梅  其二",
        "id": "95cacf57-f8e7-4c97-9c09-9558072ef6e8"
    },
    {
        "author": "史文卿",
        "paragraphs": [
            "秀麦条桑翦翦寒，锦屏残梦怯衣单。",
            "惜春只怕春归去，多插瓶花在处安。"
        ],
        "title": "惜春",
        "id": "b66b990d-ff4c-49c5-a6f3-562a0c46c5b1"
    },
    {
        "author": "史文卿",
        "paragraphs": [
            "写就秋词雁影稀，背灯无语独眠迟。",
            "画栏点滴芭蕉雨，一夜将愁向阿谁。"
        ],
        "title": "秋词  其一",
        "id": "502bfd98-f1f2-46c3-9e03-e19ee944cdb3"
    },
    {
        "author": "史文卿",
        "paragraphs": [
            "桂枝风动小山幽，雨过陂池水漫流。",
            "拟作楚骚吟未了，一行新雁数声秋。"
        ],
        "title": "秋词  其二",
        "id": "6a0c51e9-950e-451c-a974-5cafaae6984f"
    },
    {
        "author": "史文卿",
        "paragraphs": [
            "樛枝半着古苔痕，万斛寒香一点春。",
            "总为古今吟不尽，十分清瘦似诗人。"
        ],
        "title": "枯梅",
        "id": "08ffe63b-3bbd-48e4-860c-c92f209c622e"
    },
    {
        "author": "史文卿",
        "paragraphs": [
            "一生富贵皆空梦，千古英雄只断碑。",
            "几欲含毫作天问，西风吹恨入江篱。"
        ],
        "title": "偶成",
        "id": "4c45ac70-1161-4d44-8dd8-e70212dff323"
    },
    {
        "author": "史文卿",
        "paragraphs": [
            "君恩报答果何如，手植松杉一万株。",
            "溪足断边横畧彴，峯头好处见浮屠。",
            "凤书御墨藏飞白，龙吐山泉散作珠。",
            "包帚祝尧同此类，刻崖大庆拟嵩呼。"
        ],
        "title": "万杉寺",
        "id": "fef537c9-8c0c-489c-9611-48e2f3cddf44"
    },
    {
        "author": "张子文",
        "paragraphs": [
            "偃蹇江头卧夕阳，懒将玉雪斗春妍。",
            "心期老氏能知白，兴寄扬雄独守玄。"
        ],
        "title": "次韵何文缜墨梅二绝  其一",
        "id": "9f64e175-ffd6-48d5-b302-09a53d473b49"
    },
    {
        "author": "张子文",
        "paragraphs": [
            "仙衣云样拂轻缁，林下神情特地宜。",
            "妒妇津头风恐急，坏妆聊为变冰姿。"
        ],
        "title": "次韵何文缜墨梅二绝  其二",
        "id": "3594cab8-91ec-4329-a42d-13aecb63f0ab"
    },
    {
        "author": "张子文",
        "paragraphs": [
            "笔端唤醒玉梅魂，满袖春风不见痕。",
            "未许卷帘新月上，却教烟雨恼黄昏。"
        ],
        "title": "墨梅三绝  其一",
        "id": "ac0b4ec6-a98f-4619-a837-8e8af4e3fbc7"
    },
    {
        "author": "张子文",
        "paragraphs": [
            "忆昨江湖倒载归，暗香夹路雨霏微。",
            "谁人貌得春风景，远看如烟近却非。"
        ],
        "title": "墨梅三绝  其二",
        "id": "45d6f7c6-ceec-49bf-bece-2d8c83b7607b"
    },
    {
        "author": "张子文",
        "paragraphs": [
            "逸少池边发兴新，管城别作一家春。",
            "临风玉笛无人会，鬒发空归想太真。"
        ],
        "title": "墨梅三绝  其三",
        "id": "4117a8c8-ac4a-4a85-9465-1e3aa5086cc9"
    },
    {
        "author": "黄子善",
        "paragraphs": [
            "沧波空碧接青天，潮满江平月正圆。",
            "风飐浪花来不尽，水涵轮影去无边。",
            "舟中赏客方酣寝，窗下书生犹未眠。",
            "我欲携琴频访戴，越吟应许夜深传。"
        ],
        "title": "题涌月亭二首  其一",
        "id": "4209d035-8a75-466a-b2fb-b0f953055728"
    },
    {
        "author": "黄子善",
        "paragraphs": [
            "星河耿耿障云披，剑气峥嵘彻紫微。",
            "轮辗碧空凌象纬，波翻清影射窗扉。",
            "寒光照夜潜蛟动，皓色穿林宿鸟飞。",
            "草树无烟衣有露，夜深吟赏欲忘归。"
        ],
        "title": "题涌月亭二首  其二",
        "id": "bdee7cac-121c-4845-aff0-40fce94aaa9b"
    },
    {
        "author": "王俊彦",
        "paragraphs": [
            "不杂人间种，恐遭天上殃。"
        ],
        "title": "句",
        "id": "1c1bba12-0678-41b9-b25f-20b57b6eae83"
    },
    {
        "author": "宋高宗",
        "paragraphs": [
            "六龙转淮海，万骑临吴津。",
            "王者本无外，驾言苏远民。",
            "瞻彼草木秀，感此疮痍新。",
            "登堂望稽山，怀哉夏禹勤。",
            "神功既盛大，後世蒙其仁。",
            "愿同越句践，焦思先吾身。",
            "艰难务遵养，圣贤有屈伸。",
            "高风动君子，属意种蠡臣。"
        ],
        "title": "中和堂",
        "id": "93fcbd60-31ea-4dd8-824b-560527d12b4f"
    },
    {
        "author": "宋高宗",
        "paragraphs": [
            "怪石苍岩影翠霞，梅梢疎瘦正横斜。",
            "得因祀事来寻胜，试探春风第一花。"
        ],
        "title": "梅岩",
        "id": "c7e80c03-f7ae-40f3-81f2-2b3e26be14ab"
    },
    {
        "author": "宋高宗",
        "paragraphs": [
            "一湖春水夜来生，几叠春山远更横。",
            "烟艇小，钓丝轻，赢得闲中万古名。"
        ],
        "title": "渔父词  其一",
        "id": "e4f3d306-6530-4f0a-8a45-a5bbecc65bab"
    },
    {
        "author": "宋高宗",
        "paragraphs": [
            "薄晚烟林淡翠微，江边秋月已明晖。",
            "纵远抱，适天机，水底闲云片段飞。"
        ],
        "title": "渔父词  其二",
        "id": "0857f04d-dc84-4f99-8f4d-a7b1f041e04c"
    },
    {
        "author": "宋高宗",
        "paragraphs": [
            "雪洒清江江上船，一钱何得买江天。",
            "催短棹，去长川，鱼蟹来倾酒舍烟。"
        ],
        "title": "渔父词  其三",
        "id": "6db62731-0f49-4233-ae06-cdaf3a8120c8"
    },
    {
        "author": "宋高宗",
        "paragraphs": [
            "青草开时已过船，锦鳞跃处浪痕圆。",
            "竹叶酒，柳花毡，有意沙鸥伴我眠。"
        ],
        "title": "渔父词  其四",
        "id": "937f6d73-5acc-46d3-996e-f22df93a683d"
    },
    {
        "author": "宋高宗",
        "paragraphs": [
            "扁舟小缆荻花风，四合青山暮霭中。",
            "明细火，倚孤松，但愿樽中酒不空。"
        ],
        "title": "渔父词  其五",
        "id": "9b120e8c-f16d-46c7-bef3-5eebcab0ca9b"
    },
    {
        "author": "宋高宗",
        "paragraphs": [
            "侬家活计岂能名，万顷波心月影清。",
            "倾绿酒，糁藜羹，保任衣中一物灵。"
        ],
        "title": "渔父词  其六",
        "id": "edded8f9-6065-474f-a8f0-31d0b5f867d0"
    },
    {
        "author": "宋高宗",
        "paragraphs": [
            "骇浪吞舟脱巨鳞，结绳为网也难任。",
            "纶乍放，饵初沉，浅钓纤鳞味更深。"
        ],
        "title": "渔父词  其七",
        "id": "67d41966-76dc-4066-bf7d-67ec44072a82"
    },
    {
        "author": "宋高宗",
        "paragraphs": [
            "鱼信还催花信开，花风得得为谁来。",
            "舒柳眼，落梅腮，浪暖桃花夜转雷。"
        ],
        "title": "渔父词  其八",
        "id": "5dba705c-153e-450a-a9e8-80866dda2c1d"
    },
    {
        "author": "宋高宗",
        "paragraphs": [
            "莫莫朝朝冬复春，高车驷马趁朝身。",
            "金拄屋，粟盈囷，那知江汉独醒人。"
        ],
        "title": "渔父词  其九",
        "id": "c65850bc-2650-4a75-bb6d-653edd49aa49"
    },
    {
        "author": "宋高宗",
        "paragraphs": [
            "远水无涯山有邻，相看岁晚更情亲。",
            "笛里月，酒中身，举头无我一般人。"
        ],
        "title": "渔父词  其一○",
        "id": "e166005e-67a8-435a-b801-2b7b4c398753"
    },
    {
        "author": "宋高宗",
        "paragraphs": [
            "谁云渔父是愚翁，一叶浮家万虑空。",
            "轻破浪，细迎风，睡起蓬窗日正中。"
        ],
        "title": "渔父词  其一一",
        "id": "e9f1e024-7052-4ec2-a74d-bb1d418b6a08"
    },
    {
        "author": "宋高宗",
        "paragraphs": [
            "水涵微雨湛虚明，小笠轻蓑未要晴。",
            "明鉴里，縠纹生，白鹭飞来空外声。"
        ],
        "title": "渔父词  其一二",
        "id": "2ca8776b-21ea-4af4-947a-b52893d71eb4"
    },
    {
        "author": "宋高宗",
        "paragraphs": [
            "无数菰蒲闲藕花，棹歌轻举酌流霞。",
            "随家好，转山斜，也有孤村三两家。"
        ],
        "title": "渔父词  其一三",
        "id": "8f045bc7-4070-4f30-bf6a-04adc096bb97"
    },
    {
        "author": "宋高宗",
        "paragraphs": [
            "春入渭阳花气多，春归时节自清和。",
            "冲晓雾，弄沧波，载与俱归又若何。"
        ],
        "title": "渔父词  其一四",
        "id": "e103b3cb-2172-4819-99be-119b1b9ac353"
    },
    {
        "author": "宋高宗",
        "paragraphs": [
            "清湾幽岛任盘纡，一舸横斜得自如。",
            "唯有此，更无居，从教红袖泣前鱼。"
        ],
        "title": "渔父词  其一五",
        "id": "b66a1c36-b702-4379-a1ed-9a649646a4db"
    }
]