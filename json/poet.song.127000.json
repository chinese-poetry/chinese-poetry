[
    {
        "author": "姜特立",
        "paragraphs": [
            "種樹書頻讀，齊民術屢窺。",
            "曾求竹醉日，更問柳眠時。",
            "盧橘初非橘，蒲葵不是葵。",
            "因而辨名物，甘作老樊遲。"
        ],
        "title": "葺圃",
        "id": "5ae26a03-2453-4272-892b-9953c92e393e"
    },
    {
        "author": "姜特立",
        "paragraphs": [
            "推敲乍可恕詩客，攘臂豈容遭怒螗。",
            "三尺何時尸鼠輩，九霄一日失鵷行。",
            "君王擬聽尚書履，使者行催相國裝。",
            "共喜日邊歸去近，雙溪椎皷下舟航。"
        ],
        "title": "韓子師朝路爲小人無禮去國再來婺女  其一",
        "id": "4693e5b8-b83d-400e-82b7-bfdce9ec600b"
    },
    {
        "author": "姜特立",
        "paragraphs": [
            "庭下棠陰七換秋，去思遺愛滿東州。",
            "當年父老留大尹，今日兒童迎細侯。",
            "久別雙溪勞夢想，重來八詠識風流。",
            "故人再此相逢地，曉出衡門失舊愁。"
        ],
        "title": "韓子師朝路爲小人無禮去國再來婺女  其二",
        "id": "d062c061-802a-488c-bb32-a1b373d9988b"
    },
    {
        "author": "姜特立",
        "paragraphs": [
            "天風忽披拂，覺我襟袂清。",
            "雲片玉鱗薄，月華金暈生。",
            "曾於滄海看，浩蕩此時情。",
            "髣髴見三山，洶湧波浪驚。"
        ],
        "title": "翫月",
        "id": "f13fbd70-0cb7-43dd-a63f-a42a1cf96daf"
    },
    {
        "author": "姜特立",
        "paragraphs": [
            "東旭曉曈矓，照我牆角紅。",
            "衰意忽開豁，衰顔亦丰茸。",
            "便欲理晨策，去遶菊花叢。",
            "惜無會心友，一尊清興同。"
        ],
        "title": "晨起",
        "id": "058b9a6f-e934-4432-b6ce-d672c176f1a5"
    },
    {
        "author": "姜特立",
        "paragraphs": [
            "共綰同心結，那知有別離。",
            "對人爭忍說，不敢畫蛾眉。"
        ],
        "title": "古意",
        "id": "dc396dc2-5a7c-4ac0-90c6-2c02989804c6"
    },
    {
        "author": "姜特立",
        "paragraphs": [
            "嫩黄釅白媚秋暉，正坐清霜一夜飛。",
            "似怯曉來天氣冷，一時都換紫羅衣。"
        ],
        "title": "霜後菊",
        "id": "e280ebf8-f3d6-4657-be1e-9a005dcdda2b"
    },
    {
        "author": "姜特立",
        "paragraphs": [
            "昔時俱是一兒童，今日相看兩禿翁。",
            "舊約對牀心自喜，新詩入夢句仍工。",
            "吾衰已覺身如幻，汝老猶疑氣吐虹。",
            "南北相望才數舍，何時更卜一尊同。"
        ],
        "title": "送邦佐弟歸鄉",
        "id": "0292fa04-dad4-4d20-8a79-46f1c0c3ec6a"
    },
    {
        "author": "姜特立",
        "paragraphs": [
            "足加帝腹狂奴態，自是君王禮數寬。",
            "四海但知天子貴，先生只作故人看。"
        ],
        "title": "子陵",
        "id": "9f97cf71-bf86-4d10-a49d-aca0cf4bfa5b"
    },
    {
        "author": "姜特立",
        "paragraphs": [
            "陰宰弄精神，空中舞玉塵。",
            "入簷燈影亂，折竹曉聲頻。",
            "照幌光侵曙，欺梅氣壓春。",
            "老夫貪快賞，呵凍拂烏巾。"
        ],
        "title": "喜雪",
        "id": "179bc70e-1537-4652-8bb4-bef2035b6306"
    },
    {
        "author": "姜特立",
        "paragraphs": [
            "長條攀折歎離披，底事人間管別離。",
            "何似龍津通御氣，建章宮裏鬭腰支。"
        ],
        "title": "柳",
        "id": "4d97b084-ad2b-41f9-bd34-b2e1d3c9c68b"
    },
    {
        "author": "姜特立",
        "paragraphs": [
            "憶昔尊前共賦詩，如今仙去見無期。",
            "吟魂想只空山裏，嘲弄風光人不知。"
        ],
        "title": "懷方叔",
        "id": "53ef6394-8a2d-431d-b908-a84127b4b776"
    },
    {
        "author": "姜特立",
        "paragraphs": [
            "滴水添壺箭，跳丸疊崦嵫。",
            "只誇顔似玉，不覺鬢成絲。"
        ],
        "title": "有感",
        "id": "8d201548-4db7-43f8-8a4b-fcbb997e746f"
    },
    {
        "author": "姜特立",
        "paragraphs": [
            "時節催農圃，園林花事空。",
            "柳蒼無故態，苗長有新功。"
        ],
        "title": "初夏",
        "id": "469686c6-f8d7-4721-a8a1-393595cd31b6"
    },
    {
        "author": "姜特立",
        "paragraphs": [
            "平泉草木頻移主，西雒園池幾換人。",
            "但把風花觀世界，莫將金石認吾身。"
        ],
        "title": "因觀贊皇平泉草木記有感",
        "id": "212a1576-7e6c-4134-a2e3-d984a82c9a27"
    },
    {
        "author": "姜特立",
        "paragraphs": [
            "皇考憐同出，青山憶並廬。",
            "前春曾訪我，無月不來書。",
            "易感中年後，難忘少長初。",
            "倏然成夢幻，歲晚重欷歔。"
        ],
        "title": "悼邦節弟",
        "id": "af03083e-3caf-457e-a6c3-56b37d6c06b4"
    },
    {
        "author": "姜特立",
        "paragraphs": [
            "上壽身仍健，榮封歲屢終。",
            "無因拜龐德，空幸識王戎。",
            "含玉亡遺恨，懸車近古風。",
            "燎黄應不遠，光寵賁幽宮。"
        ],
        "title": "張致政輓章",
        "id": "7c435618-7021-4fb2-b4e5-3156529f5c13"
    },
    {
        "author": "姜特立",
        "paragraphs": [
            "龍墀射策筆如神，馬首哦詩句益新。",
            "忽捧名篇端有意，欲求强對恐無人。",
            "浸淫漢魏知追古，摸索曹劉已識真。",
            "荀氏八龍誰最著，慈明頭角在雲津。"
        ],
        "title": "次韻黄司理",
        "id": "4d1fbb7b-29b2-45a7-8233-c23db387be8a"
    },
    {
        "author": "姜特立",
        "paragraphs": [
            "名父飛鳬席慶長，良人傅粉舊傳芳。",
            "籃輿曾带陽臺雨，花院俄沉婺宿光。",
            "表表門眉看列倩，詵詵蘭玉有諸郎。",
            "不唯綵誥生前寵，更有豐碑自玉堂。"
        ],
        "title": "悼何求卿內子王氏川人王丞相夫人母之妯娌",
        "id": "e9734894-2ff8-4620-a56a-d5139ca5b162"
    },
    {
        "author": "姜特立",
        "paragraphs": [
            "小築瞰清流，人閒境更幽。",
            "蒹葭寒带水，蟋蟀靜吟秋。"
        ],
        "title": "漁舍感秋",
        "id": "8f21ea35-2735-4b34-9d43-5c26c0c2bc50"
    },
    {
        "author": "姜特立",
        "paragraphs": [
            "歸路俯清川，呼奴自刺船。",
            "戲魚翻晚照，宿鳥入寒煙。"
        ],
        "title": "繭菴回",
        "id": "da01010b-3fcc-40d7-9752-083fc9fcbb2f"
    },
    {
        "author": "姜特立",
        "paragraphs": [
            "冠巾暑退纔如律，詩酒交情不作踈。",
            "今夕孤光清到骨，鏤冰裁玉滿林廬。"
        ],
        "title": "暑退秋夜賞月",
        "id": "6ca8e478-175d-45a9-8431-248d0352c3fc"
    },
    {
        "author": "姜特立",
        "paragraphs": [
            "楚天寂歷暮雲平，何處江村落鴈聲。",
            "正是西風掃黄葉，不知春色在朱榮。"
        ],
        "title": "拒霜",
        "id": "ccaeb312-a82d-4dc2-8d9e-918df3f489cd"
    },
    {
        "author": "姜特立",
        "paragraphs": [
            "世事升沈侔蝶化，吾生來往更蠅營。",
            "歸心有愧陶元亮，家事當如尚子平。",
            "豈是木雞猶有變，故令鷗鳥尚相驚。",
            "老夫本自無城府，抱甕何妨過此生。"
        ],
        "title": "罷劉巖酒庫",
        "id": "3d30246c-0fa7-43fb-a9cd-76b41f8d7081"
    },
    {
        "author": "姜特立",
        "paragraphs": [
            "家書隔歲至，生死半一新。",
            "新故無已時，悲喜俱傷神。",
            "人生茲世間，誰是出世者。",
            "有如獨繭蠶，終日自纏裹。",
            "迢迢碧海路，青鳥長來去。",
            "安得挾雙成，吹笙入煙霧。"
        ],
        "title": "閩中得家書",
        "id": "bc5539cd-6042-4c92-a209-ffc6fdb46197"
    },
    {
        "author": "姜特立",
        "paragraphs": [
            "直駕樓船擣賊桅，金槃一擲萬人開。",
            "何當爲奏褒封典，釃酒刲羊亦快哉。"
        ],
        "title": "海上獲捷禱於廟神王公方交鬬間賊桅忽倒赴水死者太半後請于朝賜額靈惠",
        "id": "3de18249-ac7a-405b-8263-d0ef6f461144"
    },
    {
        "author": "姜特立",
        "paragraphs": [
            "山行十日到吾家，臘盡歸人惜歲華。",
            "斗酒隻雞誰勞我，更須踏雪看梅花。"
        ],
        "title": "出閩中四首  其一",
        "id": "1c531597-22e0-47aa-bd25-63ad18ac5f11"
    },
    {
        "author": "姜特立",
        "paragraphs": [
            "千里携家一禿翁，一尊倒盡百愁空。",
            "野梅可是工迎客，排日開花到浙中。"
        ],
        "title": "出閩中四首  其二",
        "id": "5b35a7ed-161b-45d1-be7b-b8326024d381"
    },
    {
        "author": "姜特立",
        "paragraphs": [
            "飄蓬不歸根，而我還故里。",
            "有食即可安，何必土風美。",
            "豈非俗緣故，墮此膠漆底。",
            "艱關一月程，况復携老稚。",
            "囊空畏途遠，蓐食常夜起。",
            "人生貴適意，奔走殊未已。",
            "俟有三逕資，吾生恐無幾。"
        ],
        "title": "出閩中四首  其三",
        "id": "b88b9694-e2b8-4d1f-a2c0-feda531f4efb"
    },
    {
        "author": "姜特立",
        "paragraphs": [
            "晚出仙霞嶺，平原豁故關。",
            "石窮千里逕，雲失萬重山。",
            "漸喜鄉音似，遥知兒輩歡。",
            "不緣懷里社，倦翼未須還。"
        ],
        "title": "出閩中四首  其四",
        "id": "17a46577-7d15-41b0-b20b-aa1e22a672c0"
    },
    {
        "author": "姜特立",
        "paragraphs": [
            "湖水浸坤軸，湖光混太清。",
            "風來縠紋起，夜靜鏡奩平。",
            "初訝琉璃軟，還疑組練橫。",
            "微茫連澤國，瀲灩蹙寒汀。",
            "破碎翻千月，泓澄印萬星。",
            "雨來添點綴，日射鬭晶熒。",
            "橋影虹垂澗，杉陰幕覆亭。",
            "魚跳全薦玉，山卧半沈青。",
            "小泛依吳榜，長謠任楚萍。",
            "擠排李白醉，勾引屈原醒。",
            "暇日宜呼客，平時好濯纓。",
            "吟哦萬景集，未足稱詩情。"
        ],
        "title": "湖光爲劉慶遠作也",
        "id": "24a9ec4c-2c7f-441b-a574-38bfae60ff46"
    },
    {
        "author": "姜特立",
        "paragraphs": [
            "老來事業無多子，收拾新詩又滿編。",
            "金玉那能潤身後，等閒猶作百年傳。"
        ],
        "title": "編猥作",
        "id": "7a140221-e2ba-4805-ba97-d392903d63bf"
    },
    {
        "author": "姜特立",
        "paragraphs": [
            "商氣入山園，園花取次妍。",
            "蓼叢迎露重，菊本望秋圓。"
        ],
        "title": "秋園",
        "id": "20beaf73-45e6-43fe-a9dd-b5045439516c"
    },
    {
        "author": "姜特立",
        "paragraphs": [
            "滿腹書何用，謀身事竟非。",
            "中堂親尚在，私室子疇依。",
            "人去驚漚沒，秋來愁鴈飛。",
            "它時風雨夕，相憶淚霑衣。"
        ],
        "title": "再悼邦節弟",
        "id": "9fc95ac9-df00-42a0-9496-0b7b80cf2dfa"
    },
    {
        "author": "姜特立",
        "paragraphs": [
            "晚來暑退坐前墀，嫋嫋南薰動翠微。",
            "便欲乘風遊汗漫，白雲頂上翫清輝。"
        ],
        "title": "月下",
        "id": "dcff4c77-bc0f-4600-9c7c-9362cacd470e"
    },
    {
        "author": "姜特立",
        "paragraphs": [
            "青陽迫殘臘，寒色滿江干。",
            "我有採薪疾，君方行路難。",
            "來無十日款，去作一程寬。",
            "翌晚解鞍罷，親庭足笑歡。"
        ],
        "title": "送謝叔光",
        "id": "25d058de-5e7c-484b-99c6-57c8d3d7a2cc"
    },
    {
        "author": "姜特立",
        "paragraphs": [
            "誰發天慳得勝遊，佳名收拾更無留。",
            "鄭虔祁岳今誰是，爲掃陰沈萬壑秋。"
        ],
        "title": "歸括蒼和楊嗣之吏部煙雨樓韻四首  其一",
        "id": "4cd1ca08-a508-440e-9d8d-9ba8338425e0"
    },
    {
        "author": "姜特立",
        "paragraphs": [
            "幾重綠樹暗羅紈，多少空濛遠近山。",
            "物色聯翩吟不斷，使君佳句玉連環。"
        ],
        "title": "歸括蒼和楊嗣之吏部煙雨樓韻四首  其二",
        "id": "a686466e-75b9-41e9-90f7-b2fdf7983198"
    },
    {
        "author": "姜特立",
        "paragraphs": [
            "絕唱從前恨未多，騷人墨客浪經過。",
            "直須吏部楊夫子，始奈樓中煙雨何。"
        ],
        "title": "歸括蒼和楊嗣之吏部煙雨樓韻四首  其三",
        "id": "81baef65-4f71-4ea3-acde-fca319785286"
    },
    {
        "author": "姜特立",
        "paragraphs": [
            "宴坐簾旌捲翠微，朝昏萬變發新姿。",
            "錦囊莫怕嵐霏濕，带取風光入鳳池。"
        ],
        "title": "歸括蒼和楊嗣之吏部煙雨樓韻四首  其四",
        "id": "979bc3b0-95de-47a7-910a-c79e56984167"
    },
    {
        "author": "姜特立",
        "paragraphs": [
            "自從孤竹夷齊死，清節何人萃一門。",
            "惟有此君無俗韵，至今風味屬諸孫。"
        ],
        "title": "噉筍",
        "id": "2ed003e3-c1cb-4a4b-8f19-716d0f3127c8"
    },
    {
        "author": "姜特立",
        "paragraphs": [
            "勸我著新衣，深辭老不宜。",
            "如今百事懶，不比舞雩時。"
        ],
        "title": "赴飲席家人供新衣",
        "id": "4e4aaab4-c6d5-49d3-bfdf-ddd0b8f73b61"
    },
    {
        "author": "姜特立",
        "paragraphs": [
            "森森萬木勢崢嶸，千尺孤標更上征。",
            "惟有柳絲低拂路，腰支憔悴爲多情。"
        ],
        "title": "柳",
        "id": "9c1635a4-6b0f-4e85-8c64-1e6e3502777e"
    },
    {
        "author": "姜特立",
        "paragraphs": [
            "時頒便面覓新詩，巧畫花枝作好題。",
            "多謝東皇不嫌棄，親將仙手寫金泥。"
        ],
        "title": "曩備員宮屬令旨畫箑覓詩字以金書",
        "id": "9fc4e396-bebf-4dfb-8418-d6fec188dd8f"
    },
    {
        "author": "姜特立",
        "paragraphs": [
            "敬讀銘鎸語，遥知磊落胸。",
            "義襟如郭震，豪氣似元龍。",
            "萬里摧車軸，三春折澗松。",
            "天雖不可問，餘慶後人鍾。"
        ],
        "title": "林欽之主簿輓章",
        "id": "edf1097a-7c2f-478a-b2b5-1be4bc490708"
    },
    {
        "author": "姜特立",
        "paragraphs": [
            "每思南澗一凄然，不見風騷二十年。",
            "子厚猶能記先友，審言且喜有家傳。",
            "蜩螗聲亂無遺響，山水人亡有絕絃。",
            "海內可能無法眼，直須參取祖師禪。"
        ],
        "title": "寄韓判院南澗常伯之子",
        "id": "255ddfac-e6ad-45eb-a99a-64daa90261ba"
    },
    {
        "author": "姜特立",
        "paragraphs": [
            "透脫逍遥遊外，遠離煩惱濁中。",
            "夜夜滿懷明月，時時入夢清風。"
        ],
        "title": "庚申度夏自適",
        "id": "90ab7c63-f87f-4bfd-adf6-3eee3d1b7c58"
    },
    {
        "author": "姜特立",
        "paragraphs": [
            "樂天妙語過雞林，平處猶爲治世音。",
            "豁達如今唯李老，不妨風月自閒吟。"
        ],
        "title": "戲題",
        "id": "49b34e83-618b-4b54-b7e0-e25fa1ac5180"
    },
    {
        "author": "姜特立",
        "paragraphs": [
            "別恨迢迢千里餘，天涯何處覓音書。",
            "花間羞見雙雙蝶，水上愁尋六六魚。"
        ],
        "title": "閨怨",
        "id": "83a54aa5-8247-49ab-ace4-0a47d8054a89"
    },
    {
        "author": "姜特立",
        "paragraphs": [
            "頹齡厭濁暑，瘦骨便清秋。",
            "蓐收方回鑣，灝氣橫九州。",
            "老鶴生精神，孤松鬰颼飀。",
            "如飲寒露漿，貯以青瑶甌。",
            "既蠲膏肓疾，復洗熱惱憂。",
            "斟酌楚人賦，併作商聲謳。"
        ],
        "title": "暑退喜秋",
        "id": "a7298c47-ec5b-4f36-b6a8-7366084eb1c4"
    },
    {
        "author": "姜特立",
        "paragraphs": [
            "歸卧林間十二春，心安日日是良辰。",
            "家居佛界清凉國，人住仙宮自在身。",
            "無事入山尋阮客，有時擊壤助堯民。",
            "雖無高行追先隠，畢究田園樂亦真。"
        ],
        "title": "暑退",
        "id": "fc37febd-53bb-4da1-a243-d0de416f079a"
    },
    {
        "author": "姜特立",
        "paragraphs": [
            "稔歲非常歲，時時霧雨并。",
            "陂塘留夜月，澗谷瀉秋聲。",
            "卧裌驚宵冷，披紗怯曉清。",
            "水泉俱自足，阡陌更無爭。",
            "荷鍤疏餘浸，腰鐮候小晴。",
            "秫材寒眼富，酒興老涎生。",
            "便覺糟床注，還欣庾粟盈。",
            "新君鍾瑞慶，舊俗迓昇平。",
            "賽社雞豚具，迎神笳皷鳴。",
            "支離徒受粟，一飽愧斯氓。"
        ],
        "title": "歌豐年",
        "id": "0f071564-d42a-4413-9eb3-e3feae67d1de"
    },
    {
        "author": "姜特立",
        "paragraphs": [
            "七月濁暑氣氤氳，天香忽墮明月輪。",
            "一枝先入西風手，洗我三伏胸中塵。"
        ],
        "title": "人送巖桂二首  其一",
        "id": "00eaaeea-a4da-4057-9dac-2f5bf76cc9d5"
    },
    {
        "author": "姜特立",
        "paragraphs": [
            "香馥清晨可療饑，飽人勝食齋房芝。",
            "便好架巢枝上宿，不愁無酒只愁詩。"
        ],
        "title": "人送巖桂二首  其二",
        "id": "f718ac48-f43d-4339-ba5e-9b794586517a"
    },
    {
        "author": "姜特立",
        "paragraphs": [
            "漁舍時時須一到，水光山色浄相親。",
            "玉肌花貌不須替，自有陽臺行雨人。"
        ],
        "title": "漁舍",
        "id": "a16f8d13-8517-4ee5-9b87-dc7cdc0c14c0"
    },
    {
        "author": "姜特立",
        "paragraphs": [
            "菊稟金天精，勁氣凌風霜。",
            "水流山下潭，飲者壽命長。",
            "泛我盃中物，染我詩句香。",
            "所以陶徵君，愛之不忍忘。"
        ],
        "title": "詠菊",
        "id": "991be03f-821f-488b-b54d-a9791e598484"
    },
    {
        "author": "姜特立",
        "paragraphs": [
            "夜來一番雨，青我一席蔬。",
            "洗甑炊香秔，何必食有魚。",
            "便可釀新秫，唧唧鳴齋厨。",
            "且以樂殘年，此外不願餘。"
        ],
        "title": "秋來得雨",
        "id": "7fe54d18-6051-4c97-82ca-c294a59106d1"
    },
    {
        "author": "姜特立",
        "paragraphs": [
            "吟哦五字有規模，妙處時時亦起予。",
            "送老百年將付汝，豈知顔路請吾車。"
        ],
        "title": "憶仲子",
        "id": "4ac7ce34-40b1-4253-8260-98853c969df3"
    },
    {
        "author": "姜特立",
        "paragraphs": [
            "出仕雖無補，歸耕寧買田。",
            "聊將報明主，庶不媿前賢。"
        ],
        "title": "報國如乖願歸耕寧買田此歐陽公酬杜正獻告老後詩也前輩名公亦有買田詩句蓋寓歸耕意爾豈真若今士夫爲多田翁耶",
        "id": "e3c892f0-248d-4ee0-8061-5bfa989c05f1"
    },
    {
        "author": "姜特立",
        "paragraphs": [
            "一日死生隔，平生父子休。",
            "暮齡逢逆境，老淚濕清秋。",
            "浪急珠沉海，天昏壑失舟。",
            "煙霄落鵰鶚，天廐喪驊騮。",
            "萬里車軸折，百年江漢流。",
            "吾生今已矣，世事付悠悠。"
        ],
        "title": "哭仲子",
        "id": "b4933901-7c22-4611-8b54-38a4b4363a40"
    },
    {
        "author": "姜特立",
        "paragraphs": [
            "丞相今朝薨相位，衣冠贈典一番新。",
            "作場好夢歸鄉去，仰羨無非夢裏人。"
        ],
        "title": "邸報京丞相薨背",
        "id": "cbeb9ffa-3868-40c7-bb9d-6f79cc1fea0f"
    },
    {
        "author": "姜特立",
        "paragraphs": [
            "密移不自覺，猛省却堪驚。",
            "紅顔去不返，白髮來無情。",
            "劫秦氣何用，袒漢力莫爭。",
            "求勝竟無術，陶然任此生。"
        ],
        "title": "暇日歎日月之逾邁念吾生之幾何感而成章",
        "id": "cd70fc9f-2863-4d4c-a058-df9b7e9b9b50"
    },
    {
        "author": "姜特立",
        "paragraphs": [
            "隠君無婦幾經時，暮景鰥居却未宜。",
            "且喜中郎新有女，豈容白傅老無兒。",
            "閨中不著玉川婢，天下應傳京兆眉。",
            "無計去陪湯餠客，花卿有子待歌詩。"
        ],
        "title": "致政張教授晚而買妾有女戲贈",
        "id": "75d29d83-6ce5-476d-8e37-a8438ae980da"
    },
    {
        "author": "姜特立",
        "paragraphs": [
            "海棠初破萼，紅豔欲無春。",
            "小插依霜鬢，花應恕老人。"
        ],
        "title": "賞海棠",
        "id": "11eccdcc-1bec-4fb2-a1e9-d89894aa18d6"
    },
    {
        "author": "姜特立",
        "paragraphs": [
            "死固汝可憐，生亦我所愛。",
            "生死兩相繆，吾將解其會。"
        ],
        "title": "諭亡子",
        "id": "1330012f-2e98-4157-9e53-9bb47debe884"
    },
    {
        "author": "姜特立",
        "paragraphs": [
            "九日上梅山，愁心卒未安。",
            "人情皆向菊，天意獨摧蘭。",
            "管女不及嫁，萊衣空自寒。",
            "牛山多感慨，把酒淚闌干。"
        ],
        "title": "余有仲子之戚九日親故携酒訪我於梅山之上因詠昔人詩人情皆向菊天意欲摧蘭之句不覺凄然有感遂易一字足成篇",
        "id": "cdd0c32c-82ac-4747-9a69-90b0ea45a7ce"
    },
    {
        "author": "姜特立",
        "paragraphs": [
            "謝安高卧向東山，白傅分司雒水灣。",
            "賓朋歌舞歡娛處，只在山光水色間。"
        ],
        "title": "野意",
        "id": "97a90991-c7f1-4af5-94c0-d1fa31c27a16"
    },
    {
        "author": "姜特立",
        "paragraphs": [
            "麟經絕學冠名儒，科甲巍峩壓雋途。",
            "兩作星郎歸省戶，五持玉節佩州符。",
            "義倉睦族前賢少，猶子推恩舉世無。",
            "忝竊親鄰違一奠，不堪老涕落寒鬚。"
        ],
        "title": "陳右司輓詩",
        "id": "1ee46aa0-a42c-42b1-aaad-d4b47da4d61a"
    },
    {
        "author": "姜特立",
        "paragraphs": [
            "彼石何人，云是壽者。",
            "作鎮斯宮，孰分真假。",
            "以幻對幻，有同兒嬉。",
            "他日啟扃，問爾是誰。"
        ],
        "title": "書壽穴中石壽星背四言",
        "id": "6a22e7d6-d116-494e-811d-5165728aeec2"
    },
    {
        "author": "姜特立",
        "paragraphs": [
            "八十血氣衰，交累身口故。",
            "喜讀奉親書，竊誦老饕賦。",
            "烹飪付家人，甘旨輒復具。",
            "爛軟既適宜，調芼亦合度。",
            "兒女各貢勤，桮羹走童孺。",
            "鄰里重交情，時時分果茹。",
            "興來一舉觴，直到醉鄉路。",
            "此樂冀百年，此腹恐相負。"
        ],
        "title": "老饞",
        "id": "e4b506b4-8694-4bfc-b978-807fb14e4f61"
    },
    {
        "author": "姜特立",
        "paragraphs": [
            "老翁喜晴色，屋角候晨曦。",
            "圓影纔明隙，方暉已鑒帷。",
            "呼童聊擁褐，得火即舒眉。",
            "盥櫛渾無事，看山就小詩。"
        ],
        "title": "晚起喜晴",
        "id": "c4abfec2-32b2-4cfb-8fd7-fb9fe87c6284"
    },
    {
        "author": "姜特立",
        "paragraphs": [
            "今年葉底已藏花，來歲還抽後歲芽。",
            "代謝乘除無了日，須將定力看浮華。"
        ],
        "title": "感物",
        "id": "d18a60f1-7cb5-4155-8d1a-3b9e08d8b66e"
    },
    {
        "author": "姜特立",
        "paragraphs": [
            "午漏奏新詩，昕朝召節飛。",
            "若非梁武帝，誰識謝玄暉。"
        ],
        "title": "甲辰歲進詩一編孝宗許其清新翌旦宣諭宰執召試再賦一首",
        "id": "f8b2faa9-37ce-41dd-91e5-b9330613165c"
    },
    {
        "author": "姜特立",
        "paragraphs": [
            "梅山罨菜勝羹藜，怪見賓筵玉筯齊。",
            "大似雪堂真一酒，絕勝金谷韭蓱齏。"
        ],
        "title": "罨菜",
        "id": "537908fa-7b38-4b84-bac0-6caa9d929ecf"
    },
    {
        "author": "姜特立",
        "paragraphs": [
            "吉凶既同域，憂喜亦同途。",
            "萬緣互起滅，誰能久歡娛。",
            "歡娛既不久，悲恨常與俱。",
            "唯有嵇阮輩，乃能脫囚拘。",
            "一醉了生死，豈復念區區。",
            "小兒玩造物，造物亦戲渠。",
            "舉世憂其憂，放浪樂有餘。"
        ],
        "title": "憂患中作",
        "id": "7e8abaa3-9090-4afd-9e38-372e0172e9e1"
    },
    {
        "author": "姜特立",
        "paragraphs": [
            "新開絃管召天和，喜氣悠揚際海涯。",
            "向曉金焦稱壽處，歡聲更滿使君家。"
        ],
        "title": "虞察院生日  其一",
        "id": "a056c2f6-61b7-4dc0-b925-df7b79362afc"
    },
    {
        "author": "姜特立",
        "paragraphs": [
            "自輟清班素望崇，凜然爭仰柏臺風。",
            "大姦鉅猾宜深屏，且避當年御史騘。"
        ],
        "title": "虞察院生日  其二",
        "id": "7017819d-215d-4283-90b1-198721512600"
    },
    {
        "author": "姜特立",
        "paragraphs": [
            "向來施設跼苕川，荒政方勞問計然。",
            "今日雄藩得長袖，請君著眼看回旋。"
        ],
        "title": "虞察院生日  其三",
        "id": "7658ff4e-112b-40b5-89b8-d5ab050f4f70"
    },
    {
        "author": "姜特立",
        "paragraphs": [
            "雨暘時若頼君侯，萬室歡呼慶有秋。",
            "不論高原并下隰，民間稌黍一時收。"
        ],
        "title": "虞察院生日  其四",
        "id": "2477b442-877f-432a-ae11-73a101fdaf96"
    },
    {
        "author": "姜特立",
        "paragraphs": [
            "今年旱火欲燒空，盡是忱誠默禱功。",
            "尊酒豚蹄亦何用，使君心自與天通。"
        ],
        "title": "虞察院生日  其五",
        "id": "d4d08103-2c40-44da-94f8-8bf4a7f808fa"
    },
    {
        "author": "姜特立",
        "paragraphs": [
            "使君决遣烈秋霜，不許烏衣立坐傍。",
            "一吏持毫供點染，向來鴈鶩不成行。"
        ],
        "title": "虞察院生日  其六",
        "id": "8a9b3fe7-8deb-4301-a51d-e8abd7c6775e"
    },
    {
        "author": "姜特立",
        "paragraphs": [
            "鉏纇除荒政若神，俗安民靖絕紛紜。",
            "清宵不見犬吠盜，綠野更無羊敗羣。"
        ],
        "title": "虞察院生日  其七",
        "id": "83db52fa-9b58-427d-a4fe-0ed22d32f713"
    },
    {
        "author": "姜特立",
        "paragraphs": [
            "下車好語敬書紳，誠意區區只爲民。",
            "今歲年豐米狼戾，更須通變惠斯人。"
        ],
        "title": "虞察院生日  其八",
        "id": "401d00bf-9ce8-4b28-bb2f-b04575c3a0c9"
    },
    {
        "author": "姜特立",
        "paragraphs": [
            "天詔飛傳速置郵，雙溪門外促行舟。",
            "橙黄橘綠風光好，併看西湖十里秋。"
        ],
        "tags": [
            "西湖"
        ],
        "title": "虞察院生日  其九",
        "id": "3f6f7ca6-3855-4105-b26e-8380edefeb40"
    },
    {
        "author": "姜特立",
        "paragraphs": [
            "文章近古追前輩，政事方今絕後塵。",
            "聊佩左符猶未稱，好歸黄閣試經綸。"
        ],
        "title": "虞察院生日  其一○",
        "id": "6bf5075e-38f3-4b46-84da-e6833f8be3ae"
    },
    {
        "author": "姜特立",
        "paragraphs": [
            "老翁足力弱，踉蹡如小兒。",
            "須杖乃能行，動步憂欹危。",
            "髮禿生細毛，正似出胎時。",
            "忽復長兒齒，輔車兩相依。",
            "還童既無術，衰謝乃其宜。",
            "載念天地間，八十者幾希。",
            "如我真幸民，何必暗傷悲。",
            "且飲北海酒，自吟東老詩。"
        ],
        "title": "傷老",
        "id": "e3488b4e-f4ef-4afa-9134-86b3fdadb5cd"
    },
    {
        "author": "姜特立",
        "paragraphs": [
            "十首詩篇久棄遺，偶翻故篋有光輝。",
            "恰如建鼓求亡子，一日門前忽自歸。"
        ],
        "title": "喜敗篋中得舊詩",
        "id": "0b720742-280d-493b-ac67-a910c642cffd"
    },
    {
        "author": "姜特立",
        "paragraphs": [
            "風色作吳霜，山中草木黄。",
            "冷烟籠碧瓦，露葉徧寒塘。"
        ],
        "title": "風色",
        "id": "4cbf2b45-5011-4c1c-8b2b-204403705758"
    },
    {
        "author": "姜特立",
        "paragraphs": [
            "八十衰翁歲月高，可憐老氣尚粗豪。",
            "春來縱被花相惱，半是無心半搭猱。"
        ],
        "title": "對花戲作",
        "id": "faa33aea-af8a-4cec-a5a8-3f93d035117c"
    },
    {
        "author": "姜特立",
        "paragraphs": [
            "本是蓬篳姿，偶作帝王客。",
            "日日上金門，時時分玉食。",
            "自忘身世賤，不覺仙凡隔。",
            "幾多賢達人，饑寒卧空澤。"
        ],
        "title": "追感三朝遭遇今如一夢",
        "id": "bade361a-a958-4e37-a64e-cbbd9d7040bb"
    },
    {
        "author": "姜特立",
        "paragraphs": [
            "一峯高插丙丁間，南極星光伴我閒。",
            "不向仙君乞如願，只從造物覓如山。"
        ],
        "title": "余垂老於居之西偏營小堂面對南山一峰卓然榜曰如山蓋取詩人意也",
        "id": "26d1e02e-c876-4be2-bd92-5c9daa243b23"
    },
    {
        "author": "姜特立",
        "paragraphs": [
            "紫苣生春荑，助我作湯餠。",
            "黄菘養土膏，冰壺添雋永。",
            "凡物貴適口，何必須九鼎。",
            "况我藜藿腸，萬錢慚食頃。"
        ],
        "title": "菘苣初冬稍茂喜而有作",
        "id": "71c11352-1d90-435d-897b-af774210db9a"
    },
    {
        "author": "姜特立",
        "paragraphs": [
            "小堂草草屋三間，暇日徜徉養壽閒。",
            "揭榜如山還自笑，何人不老似青山。"
        ],
        "title": "再賦如山",
        "id": "acc3fd96-d265-46d6-bf89-6ae6189a2651"
    },
    {
        "author": "姜特立",
        "paragraphs": [
            "玉食舊游寧作我，藜羹故態未忘吾。",
            "爛爊萊菔甜如蜜，細點豬臕滑似酥。"
        ],
        "title": "肉𩟎萊菔",
        "id": "49b13aed-ac6e-4248-bb16-ab5a4ade63bd"
    },
    {
        "author": "姜特立",
        "paragraphs": [
            "如山堂上好登臨，羅列堂前紫翠岑。",
            "萬古烟霞供坐嘯，四時風月伴閒吟。",
            "海鷗心性滄洲遠，野鹿精神草樹深。",
            "却笑井蛙并轍鮒，只知缺甃與蹄涔。"
        ],
        "title": "又賦如山",
        "id": "1033998a-26df-4bc3-9a1d-4a18a6c0889b"
    },
    {
        "author": "姜特立",
        "paragraphs": [
            "古來一代文章事，自有風騷翰墨臣。",
            "今日蘇門四君子，異時鄴下七詩人。"
        ],
        "title": "懷古",
        "id": "f939ed63-7bca-43ce-ada1-c742728177da"
    },
    {
        "author": "姜特立",
        "paragraphs": [
            "萬古長空月，虧盈不計年。",
            "魄生蟾共沒，光滿蛤同圓。"
        ],
        "title": "月",
        "id": "b93f44c3-496f-429c-a2be-bf2304261a02"
    },
    {
        "author": "姜特立",
        "paragraphs": [
            "一春天富貴，萬象物光華。",
            "遥想西湖上，風流賣酒家。"
        ],
        "tags": [
            "西湖"
        ],
        "title": "春物",
        "id": "063150fe-7ec3-405d-899a-b3c14da9f8a8"
    },
    {
        "author": "姜特立",
        "paragraphs": [
            "非農非吏本同塵，胸次何時不是春。",
            "戶外松筠隨意好，山中風景逐時新。",
            "擇鄉幸喜仁爲里，省己深慚德有鄰。",
            "事契姻聯非一日，嚮來俱是異邦人。"
        ],
        "title": "和王粹中",
        "id": "8b25ebba-a610-431c-8223-b889f046e726"
    },
    {
        "author": "姜特立",
        "paragraphs": [
            "遲遲晝景轉庭除，似覺今朝化日舒。",
            "印篆旋添香晷刻，繡牀暗積線工夫。"
        ],
        "title": "長至後",
        "id": "fbd35be3-fc96-4e63-a5c9-86ab36e78206"
    },
    {
        "author": "姜特立",
        "paragraphs": [
            "傾蓋如今五十春，中間還得綴華姻。",
            "單于萬里同哀使，馬援一鄉稱善人。",
            "告老已能官及子，頒恩更喜爵榮親。",
            "佳城一閉成千古，無復傳觴酒入唇。"
        ],
        "title": "劉益之判院輓章",
        "id": "326f20bd-e788-46fd-8ac6-708448ee5550"
    },
    {
        "author": "姜特立",
        "paragraphs": [
            "登堂曾拜太夫人，秀偉端方迥不羣。",
            "爲子求官因白屋，有孫擢第自青雲。",
            "身兼富壽人應少，眼見曾玄世罕聞。",
            "已被榮封猶未已，更看褒贈賁新墳。"
        ],
        "title": "潘夫人輓章",
        "id": "802ce30d-6e37-4944-8a9e-2f61a127aa39"
    },
    {
        "author": "姜特立",
        "paragraphs": [
            "三十年間倦路岐，今朝猶自羨輕肥。",
            "敝輿衝雨方行役，朴論干時未息機。",
            "日暮腸枵聊命酒，夜寒衾薄旋牽衣。",
            "一廛三徑何時遂，且待相如駟馬歸。"
        ],
        "title": "過行在宿詹塘",
        "id": "31e4e97e-7dfc-4e68-9537-a3802fa903e6"
    },
    {
        "author": "姜特立",
        "paragraphs": [
            "艱難要經歷，勿爲居所移。",
            "方茲冒雪行，有愧在家時。",
            "杯酒全無力，春寒易著肌。",
            "誰能念此老，團坐有癡兒。"
        ],
        "title": "遇雪",
        "id": "7d72949c-c272-4980-a495-499a650a5527"
    },
    {
        "author": "姜特立",
        "paragraphs": [
            "雪峰未到意先猜，只恐冰崖凍不開。",
            "多謝天公憐倦客，故將暖律入踈梅。",
            "龍湫慘淡驚神物，象緯崢嶸逼斗魁。",
            "顧我區區亦何者，扶藤能爲此山來。"
        ],
        "title": "留題雪峰",
        "id": "f113870e-da1c-4170-9443-f575ebbdb855"
    },
    {
        "author": "姜特立",
        "paragraphs": [
            "我識通川守，人才世所稀。",
            "金陵傳正印，葉縣悟圓機。",
            "國論曾三接，邊城且一麾。",
            "從今雌甲子，洗眼看雄飛。"
        ],
        "title": "代陳公實上通守王剛父四首  其一",
        "id": "577c28ce-dbc0-4879-9c0f-2000a271dc65"
    },
    {
        "author": "姜特立",
        "paragraphs": [
            "戍解淮山月，波平瀚海秋。",
            "主憂銷北顧，賓宴接南樓。",
            "自愧成村叟，無因接勝流。",
            "鈴齋聽客鴈，應念稻粱謀。"
        ],
        "title": "代陳公實上通守王剛父四首  其二",
        "id": "d0e8dd8b-0529-4474-a36d-e260c2aa42d0"
    },
    {
        "author": "姜特立",
        "paragraphs": [
            "淮上津程遠，山陰信息稀。",
            "有塵生曉甑，無帛剪寒機。",
            "稚子莫垂泣，故人今把麾。",
            "歲闌歸意速，目斷鴈南飛。"
        ],
        "title": "代陳公實上通守王剛父四首  其三",
        "id": "adafc8a3-98cf-4dd8-ba70-83f29b03cbdc"
    },
    {
        "author": "姜特立",
        "paragraphs": [
            "洗甲通盟後，同庚緩带秋。",
            "邊聲寒卧鼓，海色靜明樓。",
            "冉冉歲云莫，栖栖詩者流。",
            "不才同社櫟，一飽愧身謀。"
        ],
        "title": "代陳公實上通守王剛父四首  其四",
        "id": "16a837b7-ca54-4778-a577-355401af1c75"
    },
    {
        "author": "姜特立",
        "paragraphs": [
            "怪見司寒着意濃，巧裁六出羨天工。",
            "烏翻樹拂梨花月，鷺起沙平玉篆風。",
            "勢合深連雲渚北，光寒淡抹粉牆東。",
            "梁園賦就驚先手，末至相如敢擅雄。"
        ],
        "title": "和雪詩",
        "id": "c9c5c4b5-b4c6-4fd9-8233-a6b750cb60e2"
    },
    {
        "author": "姜特立",
        "paragraphs": [
            "犀庭淵角凜英姿，褒鄂凌烟想畫時。",
            "建武堂深閒緩带，籌邊樓迥靜哦詩。",
            "曾乘神驥參天仗，還插宮花賜寶巵。",
            "今日北門方借重，九重久已結深知。"
        ],
        "title": "通守田太尉生辰二首  其一",
        "id": "7b776b0d-6e38-4686-955c-a24442fe3122"
    },
    {
        "author": "姜特立",
        "paragraphs": [
            "吳頭楚尾幾名邦，公以循良達舜廊。",
            "未把勳庸齊寇鄧，直將教化繼龔黄。",
            "蠹蠲前政人云樂，最上諸司議曰臧。",
            "只恐周廬頼彈壓，芝泥趣召覲清光。"
        ],
        "title": "通守田太尉生辰二首  其二",
        "id": "90901809-944e-4df8-90ee-54abce0daefe"
    },
    {
        "author": "姜特立",
        "paragraphs": [
            "漢宮胡地真天壤，一別長門隔塞雲。",
            "莫謂琵琶慰行役，琴心不比卓文君。"
        ],
        "title": "昭君",
        "id": "b5283852-ba0f-4796-9c20-11e67ee71050"
    },
    {
        "author": "姜特立",
        "paragraphs": [
            "萬物各有適，所樂乃其天。",
            "達人默識之，此意妙難傳。",
            "賢哉漆園吏，知魚豈其然。",
            "客問子非魚，烏知魚樂全。",
            "答云我所知，知之濠梁間。",
            "問者固已遠，答者不亦難。",
            "要知知魚樂，當作夢蝶觀。",
            "周與蝶非兩，魚我寧相懸。",
            "海門孫夫子，讀書必鈎玄。",
            "結茅製小亭，下瞰碧玉灣。",
            "因魚揭佳名，理賾非言詮。",
            "夫子固知魚，魚亦知君賢。",
            "我欲從之游，褰裳濯清泉。",
            "魚乎可勿猜，久矣忘機緣。"
        ],
        "title": "賦孫宰知魚亭",
        "id": "f6d0bb36-147b-4626-9720-a6b96acac688"
    },
    {
        "author": "姜特立",
        "paragraphs": [
            "人間有浄境，咫尺不易通。",
            "今朝解塵縛，始到天人宮。",
            "疊嶂擁崔嵬，夏木鬰青葱。",
            "白鳥巢半山，掩映畫圖中。",
            "高低闢窗牖，綠陰翳芳叢。",
            "境寂意自佳，坐久心彌空。",
            "更茲主人賢，晤語禪味融。",
            "歸途若有得，便欲超樊籠。",
            "奈此塵緣深，蹤跡如驚鴻。",
            "驅車出蘭若，俯首坐踈篷。",
            "連日滯江干，風雨渺冥濛。",
            "緬懷支道林，此會何時逢。"
        ],
        "title": "江口阻風寄琅山衷老",
        "id": "59558cc9-5f48-4c38-bac0-e4d59888a7c6"
    },
    {
        "author": "姜特立",
        "paragraphs": [
            "令尹宣和氣，冰花兩度開。",
            "德星方此聚，瑞應瞥然來。",
            "玉篆縈紅炬，天酥落酒杯。",
            "相持索新句，慙愧謫仙才。"
        ],
        "title": "贈孫宰雪中招飲",
        "id": "52aeb45e-ad61-408a-9f01-f085109b3782"
    },
    {
        "author": "姜特立",
        "paragraphs": [
            "肩吾有雲孫，磊砢東州瑞。",
            "一誦能萬言，落筆忽千字。",
            "才抽獨繭緒，態湧春雲思。",
            "喜慕高陽徒，時追習池醉。",
            "笑被僒囚拘，跌宕每自肆。",
            "心知令尹賢，詭迹姑爾試。",
            "誰知趙藺卿，復袖禰衡刺。",
            "非意忽相得，直到古人地。",
            "施君激深知，十詩手自贄。",
            "梅仙亦奇才，睨此一時事。",
            "新篇發佳話，冰釋兩公意。",
            "賡載皆文豪，璀璨明璣墜。",
            "西鄰有伯氏，規切豈亡謂。",
            "甘言古所戒，矯枉未傷義。",
            "昔人有火攻，達士胡足累。",
            "施君真勇者，念酒寧我祟。",
            "指天誓止飲，忽改開羣視。",
            "邴原恐廢業，陶侃憂親恚。",
            "獨醒向清湘，自責當先隧。",
            "古來有若人，於我適相類。",
            "勿學劉伯倫，詛婦儕兒戲。",
            "勿學陶元亮，止酒詩非志。",
            "自此真止矣，惟當醉經笥。",
            "湎然啜醇醲，抖擻糟粕棄。",
            "沉酣日滋久，富貴可立致。",
            "視彼九醖功，未足易所嗜。",
            "持將沃宸聰，澄醍有遺味。",
            "異時理扁舟，却載鴟夷器。"
        ],
        "title": "施元用醉謁邑大夫胡公公賢者也不以爲浼己翌旦袖刺見之元用以喜雨十詩爲謝仙尉孫公贈詩曰甕邊不識畢吏部筆下方知李翰林釋其嫌一時和者相繼其族兄德茂復有詩箴之元用遂銳然止酒事有曲折情存彼此然百里不失爲通德茂合於義元用勇於决皆是也括蒼姜子爲長篇以合之簡元用兼呈諸公庶幾期於大同泯然無迹矣",
        "id": "9b916486-64ee-4062-98ec-fc5b29b7b5ac"
    },
    {
        "author": "姜特立",
        "paragraphs": [
            "亭占佳名淮海東，六丁擁上水仙宮。",
            "簷牙簾額烟霏裏，人語歌聲荷氣中。",
            "酒醆吸殘千斛月，釣竿擲下一絲風。",
            "使君清德真如水，潭影人心盡日空。"
        ],
        "title": "爲通州守賦綠漪亭二首  其一",
        "id": "803ca14d-a39d-49bd-80ae-da9f386b3096"
    },
    {
        "author": "姜特立",
        "paragraphs": [
            "景物天開四面寬，如披百幅畫圖看。",
            "有時鷗鷺下蒼靄，無數菰蒲生碧瀾。",
            "獨立晚凉秋思動，醉呼小艇水雲寒。",
            "他年虎節重來訪，唯有恩波不解乾。"
        ],
        "title": "爲通州守賦綠漪亭二首  其二",
        "id": "8d25c05c-9dd0-4c3d-bb61-95268ecadf16"
    },
    {
        "author": "姜特立",
        "paragraphs": [
            "初出岷峨一線微，波濤到此浩無涯。",
            "坤隅橫貫五千里，天塹雄當百萬師。",
            "虎戰龍爭猶可記，鷗閒鷺靜幾曾知。",
            "莫言天意限南北，正是中興混一時。"
        ],
        "title": "題琅山大江",
        "id": "dc68a74f-4fde-46f0-9a77-4a2619bf53b6"
    },
    {
        "author": "姜特立",
        "paragraphs": [
            "月在天兮何高，我居世兮何卑。",
            "高卑相去幾萬里，年年夜夜長相隨。",
            "明月入我懷，我攬明月輝。",
            "妙明中間含萬象，此時此境誰能知。"
        ],
        "title": "明月歌",
        "id": "80180029-c3ec-469b-8540-7cf92097082b"
    },
    {
        "author": "姜特立",
        "paragraphs": [
            "老退保餘生，不愧身與口。",
            "大似劉真長，東山亦何有。"
        ],
        "title": "閒退自適",
        "id": "55bbd06d-553a-4d65-bb70-ff17d7201e7e"
    },
    {
        "author": "姜特立",
        "paragraphs": [
            "老態日日增，歡意時時改。",
            "唯有對壺觴，依然此心在。"
        ],
        "title": "對酒",
        "id": "baa6bf96-22c8-4a2a-bfd5-465c00c85d42"
    },
    {
        "author": "姜特立",
        "paragraphs": [
            "春事動勾芒，閒行嗅嫩芳。",
            "人無前日興，花有舊時香。"
        ],
        "title": "春事",
        "id": "c1535cc8-b3d5-43a6-8d24-32a236d4b0e6"
    },
    {
        "author": "姜特立",
        "paragraphs": [
            "韋郎昔日在蘇州，唯許丘丹共唱酬。",
            "今日故人天上去，誰將好句慰清愁。"
        ],
        "title": "寄虞大卿四首  其一",
        "id": "43849299-573d-4937-97a7-b6d1f7c16521"
    },
    {
        "author": "姜特立",
        "paragraphs": [
            "彩鳳鏘鳴瑞上都，秋蛩春蚓謾吟哦。",
            "寄言郊島休聯句，且聽臯夔賡帝歌。"
        ],
        "title": "寄虞大卿四首  其二",
        "id": "ecf77d4a-7813-4de8-a6e8-93269712d44f"
    },
    {
        "author": "姜特立",
        "paragraphs": [
            "聞道新詩日漸多，珍藏未放落江湖。",
            "拋甎此語真相戲，和璧如何肯抵烏。"
        ],
        "title": "寄虞大卿四首  其三",
        "id": "53855cef-c649-46f6-a4f8-fb6ad7557adb"
    },
    {
        "author": "姜特立",
        "paragraphs": [
            "昔年寓郡獲親依，句妙時時得解頤。",
            "每過雙溪溪上路，邦人猶誦使君詩。"
        ],
        "title": "寄虞大卿四首  其四",
        "id": "35683079-33dc-4d29-b2cd-62dbf8fecca1"
    },
    {
        "author": "姜特立",
        "paragraphs": [
            "春到天寒花未芳，老人寸寸惜流光。",
            "攀條先試東風手，蜂蝶如知合斷腸。"
        ],
        "title": "春到",
        "id": "ec66c4ec-bd17-45b1-94a1-cea80e499b92"
    },
    {
        "author": "姜特立",
        "paragraphs": [
            "橙橘年年熟，青黄滿故枝。",
            "坡仙自有見，妙語寄新詩。",
            "好處須令記，欲記難爲辭。",
            "公意非我意，我樂公不知。",
            "體會在何所，請觀濠上時。"
        ],
        "title": "寄題須記亭",
        "id": "3ae5929c-b35a-4bba-9486-709bcb35238e"
    },
    {
        "author": "姜特立",
        "paragraphs": [
            "欲識梅山境，回環列萬峯。",
            "朱門依綠水，粉堵出青松。"
        ],
        "title": "梅山",
        "id": "4a114fbd-4dda-4114-b8e9-966cc6d9828e"
    },
    {
        "author": "姜特立",
        "paragraphs": [
            "勝事人間少，芳堤盡種梅。",
            "橫枝出踈影，蠹枿長蒼苔。",
            "瀟灑依湍瀨，飄零落酒杯。",
            "戲魚時躍去，凍蝶忽飛來。",
            "宛似孤山見，還如庾嶺開。",
            "只將松作友，更與竹爲媒。",
            "迥出千林表，真成百卉魁。",
            "羞爭桃李豔，自是棟梁材。",
            "止渴將軍智，調羹上相才。",
            "風光無着處，吟思發春雷。"
        ],
        "title": "劉晁之家園六詠 梅澗",
        "id": "af986253-c025-4c24-b33b-957b6cf4835c"
    },
    {
        "author": "姜特立",
        "paragraphs": [
            "海棠亭上號紅雲，晴日青天絳綵新。",
            "疑是羣仙朝玉闕，一時都戴紫霞巾。"
        ],
        "title": "劉晁之家園六詠 紅雲",
        "id": "e9fe8766-fd70-4bfb-a13b-e52bd12c333f"
    },
    {
        "author": "姜特立",
        "paragraphs": [
            "青溪一曲似清湘，刳木臨流製小航。",
            "莫怪時時來竚棹，一生心事水雲鄉。"
        ],
        "title": "劉晁之家園六詠 竚棹",
        "id": "ab8d44fb-b9c5-410d-8c88-0788381580a5"
    },
    {
        "author": "姜特立",
        "paragraphs": [
            "澄潭喬木插晴煙，樹影溪光相接連。",
            "我欲呼兒操小艇，醉時坐看水中天。"
        ],
        "title": "劉晁之家園六詠 浸碧",
        "id": "104a1f29-28ff-42a7-b65e-dc09460f8fc8"
    },
    {
        "author": "姜特立",
        "paragraphs": [
            "水氣澄鮮暑氣微，一池菡萏映漣漪。",
            "精神妙處無人見，只在風清月冷時。"
        ],
        "title": "劉晁之家園六詠 露華",
        "id": "46994828-42eb-4c28-a016-d325a3138a18"
    },
    {
        "author": "姜特立",
        "paragraphs": [
            "繞旋曾不費躋攀，累土爲基聳髻鬟。",
            "恰似洞庭湖上望，爛銀槃裏對君山。"
        ],
        "tags": [
            "洞庭湖"
        ],
        "title": "劉晁之家園六詠 翠螺",
        "id": "a09204cf-7dde-4dc6-89fa-59cfd9e3499a"
    },
    {
        "author": "姜特立",
        "paragraphs": [
            "昔年宦路意相傾，四紀中間一寄聲。",
            "賢嗣登門如對面，新詩緘興見輸情。",
            "安輿方擬來巖邑，急訃俄傳上玉京。",
            "歎息于今尠人物，短章吟罷淚霑纓。"
        ],
        "title": "汪尚書輓章二首  其一",
        "id": "6b6ed875-9f51-4c10-a431-025c753c8861"
    },
    {
        "author": "姜特立",
        "paragraphs": [
            "文章事業蓋羣工，盛世明良喜會同。",
            "千首歌詩如白傅，百篇奏議似宣公。",
            "貳師失道違中制，元帥基謀喪後功。",
            "二十年間遂高志，鴟夷一舸鑑湖東。"
        ],
        "title": "汪尚書輓章二首  其二",
        "id": "fa62cebf-0785-434c-ad88-037b634c8b80"
    },
    {
        "author": "姜特立",
        "paragraphs": [
            "足弱老態增，顛仆人共駭。",
            "無趾真吾師，天刑烏可解。"
        ],
        "title": "足弱",
        "id": "23d80f6a-f0c9-4087-9706-edff749cff23"
    },
    {
        "author": "姜特立",
        "paragraphs": [
            "冷澹清虛未是貧，吾家富貴自天真。",
            "江山風月元無禁，只許閒人作主人。"
        ],
        "title": "偶題",
        "id": "244fa6b0-1c2c-431b-899a-dbe87fcddb1c"
    },
    {
        "author": "姜特立",
        "paragraphs": [
            "酒到劉伶墳，斯人已枯槁。",
            "不如營糟丘，吾將此中老。"
        ],
        "title": "壓酒",
        "id": "726274b6-dd7c-4aa9-a7af-e4a88b26a960"
    },
    {
        "author": "姜特立",
        "paragraphs": [
            "晴日曬江臯，人心散鬰陶。",
            "天地忽開泰，萬象分秋毫。",
            "瀉我竹葉青，烹我翠雲濤。",
            "勿與俗士對，且讀楚人騷。"
        ],
        "title": "喜晴",
        "id": "cec40ffa-84d2-40b1-8ea4-13c2f886d611"
    },
    {
        "author": "姜特立",
        "paragraphs": [
            "晴雲行太虛，浩蕩本無心。",
            "隨風忽變化，倏忽成古今。",
            "卓爾起奇峯，萬目競瞻仰。",
            "本自無心高，莫作有心想。"
        ],
        "title": "晴雲",
        "id": "22062a62-75d5-40dc-9f87-ca46488d66b0"
    },
    {
        "author": "姜特立",
        "paragraphs": [
            "淵明頗愛重九名，我亦愛飲重九酒。",
            "已辦黄菊與紅萸，喚起陶公爲四友。"
        ],
        "title": "重九",
        "id": "74c188cc-3ec3-4838-8edc-029b21c7f9f9"
    },
    {
        "author": "姜特立",
        "paragraphs": [
            "規創仙舟傍水涯，搜名揭榜號安坻。",
            "于今措足如平地，無復風波十二時。"
        ],
        "title": "林和叔山園九詠 安坻",
        "id": "a566a0db-ef11-4815-9c96-3313516456f2"
    },
    {
        "author": "姜特立",
        "paragraphs": [
            "老來何事可娛嬉，堂枕崔嵬瞰綠漪。",
            "自有山光并水色，不須花貌與蛾眉。"
        ],
        "title": "林和叔山園九詠 娛老",
        "id": "4da2042b-0f77-425d-be48-35cdc4a92b1e"
    },
    {
        "author": "姜特立",
        "paragraphs": [
            "江山靜處遠紅塵，出郭肩輿意自真。",
            "西望市喧聲合處，中間幾箇是閒人。"
        ],
        "title": "林和叔山園九詠 西望",
        "id": "6067e98b-8fd0-4981-98dc-dd9e05eb5846"
    },
    {
        "author": "姜特立",
        "paragraphs": [
            "橫身障簏又何癡，睡聽朝雞欲曉時。",
            "唯有先生無一事，偶來閒坐數花枝。"
        ],
        "title": "林和叔山園九詠 數花",
        "id": "2b6adf09-a5bb-4895-a7bd-2149f174ca82"
    },
    {
        "author": "姜特立",
        "paragraphs": [
            "流水桃花幾換春，花溪溪上好棲真。",
            "此中自有神仙伴，不是秦時避世人。"
        ],
        "title": "林和叔山園九詠 霞隠",
        "id": "f0c2fb34-2d60-47d8-be07-2510455197f6"
    },
    {
        "author": "姜特立",
        "paragraphs": [
            "坡仙獨樂賦新詩，秀野於公兩得之。",
            "山卉名花同一囿，調元妙手本無私。"
        ],
        "title": "林和叔山園九詠 秀野",
        "id": "02792f07-81e8-46b5-8b67-ce77f335f9b6"
    },
    {
        "author": "姜特立",
        "paragraphs": [
            "龜殻浮游不問津，壺中日月自長春。",
            "向來橘隠商山樂，今日中間添一人。"
        ],
        "title": "林和叔山園九詠 霜餘",
        "id": "dc3f7c66-089e-40f5-a290-c2a040f6222b"
    },
    {
        "author": "姜特立",
        "paragraphs": [
            "歸來林下久忘機，表裏虛明更不疑。",
            "俯仰自知無愧怍，此心何止白鷗知。"
        ],
        "title": "林和叔山園九詠 鷗渚",
        "id": "aed688aa-d051-4e1c-af45-a684fe44c69d"
    },
    {
        "author": "姜特立",
        "paragraphs": [
            "翠莖綠蔭散高岡，老氣崢嶸耐雪霜。",
            "不獨清虛符有德，紫綳纔脫便馨香。"
        ],
        "title": "林和叔山園九詠 細香",
        "id": "5ac3b9f8-5e57-4cda-830a-fb79da1ca935"
    },
    {
        "author": "姜特立",
        "paragraphs": [
            "飯餘行挾冊，醉後卧看山。",
            "舉世皆忙者，無人伴我閒。"
        ],
        "title": "如山堂二首  其一",
        "id": "688fbf20-fbc4-4e48-a815-be87f7f914b7"
    },
    {
        "author": "姜特立",
        "paragraphs": [
            "時時緩步到如山，松竹風過繞懦絃。",
            "此是老人消日處，客來須飲去須眠。"
        ],
        "title": "如山堂二首  其二",
        "id": "bdd11dce-5d9e-479c-8232-6d12a44b72fd"
    },
    {
        "author": "姜特立",
        "paragraphs": [
            "老人須老伴，舊事可重論。",
            "今古不同調，後生難與言。"
        ],
        "title": "老伴",
        "id": "89a097da-6507-4d03-88db-aacac93a49bf"
    },
    {
        "author": "姜特立",
        "paragraphs": [
            "年登八秩少三春，鼻祖功名事不倫。",
            "紅旆碧油非本意，綠蓑青笠是前身。"
        ],
        "title": "得節二首  其一",
        "id": "4eca5f79-814b-42e9-b6c2-be4857b1469b"
    },
    {
        "author": "姜特立",
        "paragraphs": [
            "風雲際會少人同，玉殿宣麻出禁中。",
            "聖主念親催賜鉞，老臣捫淚痛遺弓。"
        ],
        "title": "得節二首  其二",
        "id": "e9335698-a85c-421c-888d-3ca6b45c458d"
    },
    {
        "author": "姜特立",
        "paragraphs": [
            "老來活計不堪聞，嘯月吟風自策勳。",
            "不愛黄金三萬鎰，只求清曉一山雲。"
        ],
        "title": "山間曉望",
        "id": "150d39ca-b08e-4c24-b133-b8d233ce22d7"
    },
    {
        "author": "姜特立",
        "paragraphs": [
            "今古皆從此路行，只有短長分早晚。",
            "我比儕輩得已多，送老生涯唯酒盞。"
        ],
        "title": "此路",
        "id": "17ab1ed4-e440-40a2-8c63-a737ccdbc27f"
    },
    {
        "author": "姜特立",
        "paragraphs": [
            "衰鬢已凋潘岳，便腹頓減邊韶。",
            "陋姝何必豐臉，爛飯須要長腰。"
        ],
        "title": "余行年七十有七腰圍頓減殆不勝衣齒亦摇脫可念也",
        "id": "f9891c76-face-4db4-b369-e8d352f98f6e"
    },
    {
        "author": "姜特立",
        "paragraphs": [
            "南園山水神仙窟，上世源流忠獻家。",
            "晝錦堂中詩句好，因詩名榜更光華。"
        ],
        "title": "平原郡王南園詩二十一首 南園",
        "id": "9d81b17f-5143-4ef6-8821-c57bf5fc36e0"
    },
    {
        "author": "姜特立",
        "paragraphs": [
            "裴相功成歸綠野，謝公人望起東山。",
            "巨川欲濟須舟楫，只恐求閒未許閒。"
        ],
        "title": "平原郡王南園詩二十一首 許閒",
        "id": "306bc5c8-6d4e-4884-a850-181bd1fc6b91"
    },
    {
        "author": "姜特立",
        "paragraphs": [
            "君侯不與力科同，能事都歸德行中。",
            "矍相圃間唯孔子，和容堂上獨韓公。"
        ],
        "title": "平原郡王南園詩二十一首 和容",
        "id": "f7336ce8-37a4-45d1-a3bb-6b8af6215006"
    },
    {
        "author": "姜特立",
        "paragraphs": [
            "千層山色參空碧，十里波光照眼寒。",
            "六月火雲橫障日，好來此處憑欄干。"
        ],
        "title": "平原郡王南園詩二十一首 寒碧",
        "id": "b449d8ca-b5f6-44fa-9d6c-b48845823001"
    },
    {
        "author": "姜特立",
        "paragraphs": [
            "牡丹過後看紅藥，頼有藏春得少留。",
            "恰似隋宮千綵女，錦帆一夜下揚州。"
        ],
        "title": "平原郡王南園詩二十一首 藏春",
        "id": "52971cda-8330-4346-9fd7-ac49a2bf9a1c"
    },
    {
        "author": "姜特立",
        "paragraphs": [
            "花木樓臺錦不如，關門下瞰更凌虛。",
            "他時老子如相過，認取東來青犢車。"
        ],
        "title": "平原郡王南園詩二十一首 凌風",
        "id": "2b02916f-d976-421a-9265-16d3ded11447"
    },
    {
        "author": "姜特立",
        "paragraphs": [
            "洞天別是一蓬瀛，桂館時時吹玉笙。",
            "中有仙翁長不老，不知幾箇董雙成。"
        ],
        "tags": [
            "西湖"
        ],
        "title": "平原郡王南園詩二十一首 西湖洞天",
        "id": "303f9762-1883-4a06-83a0-1b9da4cff2da"
    },
    {
        "author": "姜特立",
        "paragraphs": [
            "歸耕此計未爲遲，畎畝艱難已素知。",
            "伊尹佐商功業盛，却思前日有莘時。"
        ],
        "title": "平原郡王南園詩二十一首 歸耕",
        "id": "0e4f976c-b199-43b5-be27-ffd318e8f908"
    },
    {
        "author": "姜特立",
        "paragraphs": [
            "四時花木巧玲瓏，夾路紛紛紫映紅。",
            "步障不須西蜀錦，相公行處裹春風。"
        ],
        "title": "平原郡王南園詩二十一首 夾芳",
        "id": "16e9540f-924a-429c-aafc-37c89414fd42"
    },
    {
        "author": "姜特立",
        "paragraphs": [
            "高亭四望與天開，乘興登臨亦快哉。",
            "胸次如公無滯念，時時只合眺崔嵬。"
        ],
        "title": "平原郡王南園詩二十一首 豁望",
        "id": "37bdf248-bfd1-47ff-8943-8d228e8b133b"
    },
    {
        "author": "姜特立",
        "paragraphs": [
            "蟠桃花發景爭新，流水漂香幾換春。",
            "洞口霞光長蔽日，須知中有武陵人。"
        ],
        "title": "平原郡王南園詩二十一首 鮮霞",
        "id": "f3cd0017-90e8-4c2b-8129-de06b093790c"
    },
    {
        "author": "姜特立",
        "paragraphs": [
            "莫疑造物擅天工，先借孤根暖氣通。",
            "待得乾坤生意廣，一時散施與東風。"
        ],
        "title": "平原郡王南園詩二十一首 矜春",
        "id": "cb85741a-90dd-42f1-b23b-09f587dab6f1"
    },
    {
        "author": "姜特立",
        "paragraphs": [
            "森森翠色密藏煙，霧鬣風髯上拂天。",
            "應伴我公長不老，不知化石在何年。"
        ],
        "title": "平原郡王南園詩二十一首 歲寒",
        "id": "b68b193c-afc2-40ed-9b62-06e909afa4c7"
    },
    {
        "author": "姜特立",
        "paragraphs": [
            "機心已盡自虛明，滓翳寧容點太清。",
            "寄語堂前鷗與鷺，五湖煙水莫寒盟。"
        ],
        "title": "平原郡王南園詩二十一首 忘機",
        "id": "e935959b-a49b-45c7-9131-56e37f0e6446"
    },
    {
        "author": "姜特立",
        "paragraphs": [
            "華池島嶼屹中間，花木毿毿水一環。",
            "恰似諸姬梳洗罷，一時窺鏡弄嬌顔。"
        ],
        "title": "平原郡王南園詩二十一首 照香",
        "id": "86383a7f-e7f9-4340-b26a-ef8b98b9663e"
    },
    {
        "author": "姜特立",
        "paragraphs": [
            "天機織處紛紅綠，丹鳳銜梭自往來。",
            "全似蜀江初濯罷，風和日暖錦千堆。"
        ],
        "title": "平原郡王南園詩二十一首 堆錦",
        "id": "a4f220c3-ef64-4759-85ab-ee1f3475d9d7"
    },
    {
        "author": "姜特立",
        "paragraphs": [
            "仙桂扶踈秋復春，一天風露散氤氳。",
            "常娥自有長生藥，相伴仙翁住月輪。"
        ],
        "title": "平原郡王南園詩二十一首 清芬",
        "id": "315b9c67-fe6d-4ca7-8fb7-9254eb0215b3"
    },
    {
        "author": "姜特立",
        "paragraphs": [
            "子因南岳仙人得，花自蓬萊海上來。",
            "每歲枝頭春意閙，香風紅豔滿樓臺。"
        ],
        "title": "平原郡王南園詩二十一首 紅香",
        "id": "1966c7c4-e100-4ed9-b101-ea68cb6b9612"
    },
    {
        "author": "姜特立",
        "paragraphs": [
            "高亭迥出人寰表，須信仙凡路已分。",
            "世上俗塵那得到，如今步步是青雲。"
        ],
        "title": "平原郡王南園詩二十一首 遠塵",
        "id": "d51b826b-3f6f-419e-8c78-aa1b713cec77"
    },
    {
        "author": "姜特立",
        "paragraphs": [
            "萬竿翠竹擁山隅，時有風前一鳥呼。",
            "公若來時罷簫皷，盡收幽意入蓬壺。"
        ],
        "title": "平原郡王南園詩二十一首 幽翠",
        "id": "68cea8d8-044a-4493-9adc-af4fb01be2f1"
    },
    {
        "author": "姜特立",
        "paragraphs": [
            "富貴多爲居養移，田家作苦記農時。",
            "亭名多稼非無意，後代兒孫却要知。"
        ],
        "title": "平原郡王南園詩二十一首 多稼",
        "id": "8e1450f4-525a-4aed-9637-c91e94ddb929"
    },
    {
        "author": "姜特立",
        "paragraphs": [
            "潛藩伴讀六年餘，賜鉞君王念老儒。",
            "祿厚養成閒意思，日長添得睡工夫。"
        ],
        "title": "賜節",
        "id": "8bbd60c3-5cca-4dc7-b30c-1465a1c22bca"
    },
    {
        "author": "姜特立",
        "paragraphs": [
            "八十頹齡血氣微，杖而後起固其宜。",
            "堯夫有句君聽取，脚力衰時藥不醫。"
        ],
        "title": "足弱二首  其一",
        "id": "024fc56c-801f-49c4-b177-529c5e4b467d"
    },
    {
        "author": "姜特立",
        "paragraphs": [
            "脚力雖云弱，心靈尚宛然。",
            "休輕刖孫臏，猶解殺龐涓。"
        ],
        "title": "足弱二首  其二",
        "id": "6922c67e-2bea-48bf-a46c-d55037b840f6"
    },
    {
        "author": "姜特立",
        "paragraphs": [
            "竹翠凉虛寢，爐薰養道情。",
            "日長無一事，燕坐有餘清。"
        ],
        "title": "竹翠",
        "id": "a81500a2-83ca-4380-8bdb-9d42a561bcfc"
    },
    {
        "author": "姜特立",
        "paragraphs": [
            "憶昔劉景文，其父死西戰。",
            "出身與我同，詩文亦璀璨。",
            "結交蘇與黄，秦張同一貫。",
            "文武初不分，西班不須換。"
        ],
        "title": "劉景文",
        "id": "979ef72f-221b-4d61-83cf-fead4e74f564"
    },
    {
        "author": "姜特立",
        "paragraphs": [
            "八詠詩成沈隠侯，樓中風月盡兼收。",
            "三千題裏無新語，七百年間有勝流。",
            "領客登臨聊一快，舉杯相屬更無憂。",
            "令威早晚沖天去，華表歸時記舊游。"
        ],
        "title": "和丁使君八詠樓  其一",
        "id": "fd0d548b-b44a-4e39-8c14-194a2d65919f"
    },
    {
        "author": "姜特立",
        "paragraphs": [
            "使君政事妙如神，更有新詩字字新。",
            "方仰高深如海嶽，豈知出沒尚參辰。",
            "愛公自昔稱賢守，喜我如今有主人。",
            "况是蘇州許酬唱，丘丹應得寄閒身。"
        ],
        "title": "和丁使君八詠樓  其二",
        "id": "77a16b2b-dc32-4071-bd79-507aad898806"
    },
    {
        "author": "姜特立",
        "paragraphs": [
            "正此恢台夏，園池綠蔭交。",
            "高荷擎羽蓋，新笋出旗梢。"
        ],
        "title": "中夏",
        "id": "ea4ca020-ad4d-466e-8c1d-8bd2067b8f9a"
    },
    {
        "author": "姜特立",
        "paragraphs": [
            "王度清夷無忌諱，私家甘旨自充庖。",
            "不須乞食歌姬院，自有佳人送酒肴。"
        ],
        "title": "暇日家人饋酒食",
        "id": "2b5d5199-284a-49bb-948f-8595453c0ba5"
    },
    {
        "author": "姜特立",
        "paragraphs": [
            "目深顴起貌嶄然，長臂厖眉聳兩肩。",
            "宛似阿羅老尊者，不妨時說小乘禪。"
        ],
        "title": "老醜戲題",
        "id": "ba220d7e-d985-40bb-ad04-ca1a7ee6708b"
    },
    {
        "author": "姜特立",
        "paragraphs": [
            "身居焰焰祝融堆，一夜西風捲雨來。",
            "酷吏手中逃得活，故人別後共銜盃。"
        ],
        "title": "喜雨",
        "id": "ce7675cc-47ce-4f5c-87b8-92124c7ef26c"
    },
    {
        "author": "姜特立",
        "paragraphs": [
            "不到山中久，山寒景益奇。",
            "凍泉零雪谷，墜葉弄風絲。"
        ],
        "title": "山中",
        "id": "a9353a51-ccfb-4862-9d4a-e2f21690429a"
    },
    {
        "author": "姜特立",
        "paragraphs": [
            "浙江茅土幾諸侯，美譽唯公一日收。",
            "馮翊望之新得郡，潁川黄霸舊承流。",
            "西湖一火愁中禁，東郡三霖慰客憂。",
            "早晚秋風吹紫桂，百錢應伴使君游。"
        ],
        "tags": [
            "西湖"
        ],
        "title": "和丁使君惠贈  其一",
        "id": "327e0d8f-0aa2-42d9-a041-7773c191f0c7"
    },
    {
        "author": "姜特立",
        "paragraphs": [
            "杜老才高筆有神，却誇庾信句清新。",
            "方慚醜女依西子，更覺常星望北辰。",
            "眼底向來無作者，世間此去有詩人。",
            "交情何似吟情好，託契猶堪慰老身。"
        ],
        "title": "和丁使君惠贈  其二",
        "id": "d015cc56-78cd-4f94-9d45-402c64f9eb94"
    },
    {
        "author": "姜特立",
        "paragraphs": [
            "小園繚繞瞰滄灣，搜抉天藏不放閒。",
            "愧我筆端無錦繡，羨君胸次有江山。",
            "規模未出經營外，物象先歸賦詠間。",
            "何日携笻來共醉，每於勝處一開顔。"
        ],
        "title": "和叔豹詠家園",
        "id": "99181fc0-3cf0-42b7-89f8-e80867af3686"
    },
    {
        "author": "姜特立",
        "paragraphs": [
            "脫幘思悠哉，崢嶸望斗魁。",
            "好風蘋末起，清興月邊來。",
            "天地供吟筆，星河落酒杯。",
            "神仙去不遠，便欲跨蓬萊。"
        ],
        "title": "夏夜露坐",
        "id": "abc09a9f-f861-412f-ac5d-10a3d819813c"
    },
    {
        "author": "姜特立",
        "paragraphs": [
            "樓船萬險出驚湍，未到安坻未是安。",
            "萬一暗逢羅剎石，破舟覆族有何難。"
        ],
        "title": "舟喻",
        "id": "7b2014c5-675c-40b2-b792-7841af0fc86a"
    },
    {
        "author": "姜特立",
        "paragraphs": [
            "雲裏養雞非是達，山頭抱犢未爲真。",
            "何如老奉閒香火，醉卧林間了此身。"
        ],
        "title": "養雞抱犢摩詰語也戲廣其說",
        "id": "5102fd5e-f0fc-4f1a-b2a9-e6417522cd1a"
    },
    {
        "author": "姜特立",
        "paragraphs": [
            "人生苦樂與俱生，不問侯王及庶氓。",
            "萬事隨緣安樂法，莫求好處一邊行。"
        ],
        "title": "苦樂",
        "id": "e38d92f9-03d1-40c0-ab90-88ccff345779"
    },
    {
        "author": "姜特立",
        "paragraphs": [
            "日出天開眼，雲收見物華。",
            "不餐還自飽，無酒却須賒。",
            "綠遍千絲柳，紅添幾樹花。",
            "如何酬造物，爛醉是生涯。"
        ],
        "title": "喜晴",
        "id": "68c27fb7-5059-49c8-97d2-fefa000ef73a"
    },
    {
        "author": "姜特立",
        "paragraphs": [
            "百首清詩夜上，九重溫詔晨頒。",
            "自古封侯賜璧，慷慨只立談間。"
        ],
        "title": "紀恩詩",
        "id": "8ce6e964-2ffb-4048-ab1e-ac71b6106c47"
    },
    {
        "author": "姜特立",
        "paragraphs": [
            "雪霰曉漫漫，天公剩作寒。",
            "林梢棲白鳳，爐焰舞紅鸞。"
        ],
        "title": "驟寒擁爐",
        "id": "bf0e8e24-9e20-42d9-9bce-6efcaa2aeac9"
    },
    {
        "author": "姜特立",
        "paragraphs": [
            "劉子憐跛牛，行將就庖宰。",
            "云斯竟不免，觳觫有何罪。",
            "爲善無近名，月刀用則匱。",
            "莊氏其至言，超然出形器。"
        ],
        "title": "足弱感劉賓客跛牛歎",
        "id": "3918d855-bde3-4462-bd3e-ac3817814699"
    },
    {
        "author": "姜特立",
        "paragraphs": [
            "一紀歸來老薜蘿，須知養壽是蹉跎。",
            "幾人盡向忙中去，我比時賢日已多。"
        ],
        "title": "余丞相薨長沙",
        "id": "79fbe7f9-2111-4252-8df3-8ceb3f63f26c"
    },
    {
        "author": "姜特立",
        "paragraphs": [
            "馮公嶺上翠摩空，下視羣山千萬重。",
            "想得行人歸意速，又穿雲樹過前峯。"
        ],
        "title": "寄邦佐弟歸鄉",
        "id": "bd13f1dc-d64c-4e1c-9c66-ca74aea919f9"
    },
    {
        "author": "姜特立",
        "paragraphs": [
            "君恩華我老，旌節到柴門。",
            "我本一書生，乃忝侯伯尊。",
            "憶昔有鼻祖，漁釣干周文。",
            "既已成王業，營丘垂後昆。",
            "功德雖不同，齒貌略可論。",
            "相望數千載，但愧非賢孫。"
        ],
        "title": "旌節",
        "id": "aef64cbe-4f21-4432-adbf-c04b06a88349"
    },
    {
        "author": "姜特立",
        "paragraphs": [
            "淺把涓涓酒，風流杜少陵。",
            "是中有真趣，全勝醉瞢騰。"
        ],
        "title": "把酒",
        "id": "b5d124d6-8bab-40b8-855e-c7fd683faf3c"
    },
    {
        "author": "姜特立",
        "paragraphs": [
            "竹杖點湘斑，長隨掌握間。",
            "老來方得力，伴我一生閒。"
        ],
        "title": "竹杖",
        "id": "07bb51bb-e544-4a6c-af80-01dbdb755118"
    },
    {
        "author": "姜特立",
        "paragraphs": [
            "四大假合成，足弱非我病。",
            "但作如是觀，乃悟真實性。",
            "當時維摩詰，聊示世間身。",
            "凡欲問疾者，正墮煩惱因。",
            "我若於爾時，便當作禮去。",
            "病既無從生，自有歡喜處。"
        ],
        "title": "足弱再賦",
        "id": "1ad775b6-1c29-4ece-b9bb-560d20e423af"
    },
    {
        "author": "姜特立",
        "paragraphs": [
            "老人夜不瞑，宿鳥未安棲。",
            "送睡憑盃酒，思晨聽曉雞。"
        ],
        "title": "不寐",
        "id": "187812b0-b565-4b5c-8a0d-0bf1dc9dc3ca"
    },
    {
        "author": "姜特立",
        "paragraphs": [
            "亢夏草木死，旱火熾如焚。",
            "秋深得雨凉，萬物生精神。",
            "庭蕉抽綠書，野草秀芳茵。",
            "風露洗芙蓉，豔質照商旻。",
            "我亦病體蘇，楚楚整冠巾。",
            "乘時一尊酒，豈曰非良辰。"
        ],
        "title": "秋後得雨",
        "id": "0e392b20-1308-475a-9c42-30b716930a84"
    },
    {
        "author": "姜特立",
        "paragraphs": [
            "賢侯佳節初開燕，誰是風流晉孟嘉。",
            "已判百年唯白髮，不羞九日對黄花。",
            "擁旄遥佩藩臣印，把盞重來刺史家。",
            "希事此邦應未有，一時千里借光華。"
        ],
        "title": "九月赴郡燕旄節適至",
        "id": "1380f76e-9ab7-4edd-80a1-b75d63178be8"
    },
    {
        "author": "姜特立",
        "paragraphs": [
            "兩朵牡丹開國豔，千叢黄菊散秋葩。",
            "可憐賓主歡娛地，只向尊前不語花。"
        ],
        "title": "郡中九日賞菊及牡丹時樂禁未開",
        "id": "c5737cb4-e73a-4071-8a01-fa2b4323c4bf"
    },
    {
        "author": "姜特立",
        "paragraphs": [
            "久回俗駕向山中，無復詩騷見古風。",
            "方喜故人千里至，更容清夜一尊同。",
            "賓筵談笑知無敵，筆力追陪愧未工。",
            "自古詩人難並世，歸期那敢話匆匆。"
        ],
        "title": "和丁大卿韻",
        "id": "f555b599-7e41-4fc4-8ea6-57f1e386ae54"
    },
    {
        "author": "姜特立",
        "paragraphs": [
            "我來菊始華，我去菊方好。",
            "主人遠招客，懽意不草草。",
            "投轄陳孟公，哦詩杜陵老。",
            "不憂垂橐歸，珠璣已盈抱。",
            "天寵忽鼎來，擁旄行就道。",
            "賢侯借輝光，春風發枯槁。"
        ],
        "title": "別大卿",
        "id": "96865cad-a459-45a5-98a6-55a9181fefa2"
    },
    {
        "author": "姜特立",
        "paragraphs": [
            "拱翠千峯列髻鬟，危樓百尺破天慳。",
            "九霄星斗朱欄外，萬井人家綠樹間。",
            "水勢大江橫北固，地形小魯望東山。",
            "何當襆被從君住，借我時時豁醉顔。"
        ],
        "title": "潘提屬拱翠樓",
        "id": "c1d47b7f-83cf-4aeb-a7a2-fcf4767f0311"
    },
    {
        "author": "姜特立",
        "paragraphs": [
            "平生事業詩千首，蓋世聲名黍一炊。",
            "濩落中間偶成事，凉凉踽踽欲何爲。"
        ],
        "title": "偶題",
        "id": "5fe2b042-f8a3-437c-b2cd-d30e6186f3fd"
    },
    {
        "author": "姜特立",
        "paragraphs": [
            "東坡嘗作老饕賦，姜子年來老更饕。",
            "血氣已衰肌肉瘦，正如槁木渴春膏。",
            "伯仁若見求牛炙，畢卓如逢覓蟹螯。",
            "頷𦞦酒鯖和海錯，晚菘春韭雜溪毛。",
            "搜尋奇味須兒輩，調芼精能付主庖。",
            "君子固知居遠殺，老人詎可食無肴。",
            "鄰翁時喜分甘脆，侍妓偏能佐酒醪。",
            "萬事灰心唯有此，婆娑牖下任陶陶。"
        ],
        "title": "老饕",
        "id": "b26b5661-37f5-4c4e-8493-f8ba92b9fc6a"
    },
    {
        "author": "姜特立",
        "paragraphs": [
            "自是繩樞子，夤緣登宦途。",
            "閒情入魚鳥，歲晚卧江湖。"
        ],
        "title": "偶題",
        "id": "5bd88d61-1bc7-4931-ab10-96d079da967e"
    },
    {
        "author": "姜特立",
        "paragraphs": [
            "懷情既不盡，謚隠亦何疑。",
            "截舌帝其怒，在天靈可欺。"
        ],
        "title": "沈約",
        "id": "5bd7383a-11c1-4c8c-9f55-da26f87e158f"
    },
    {
        "author": "姜特立",
        "paragraphs": [
            "穴處嘗聞太古時，規爐鑿地亦幾希。",
            "便成簡易真淳俗，坐喚兒孫共打圍。"
        ],
        "title": "地爐",
        "id": "1c03d897-6651-45b1-903a-888d76670144"
    },
    {
        "author": "姜特立",
        "paragraphs": [
            "暮齡旌節寵旋歸，感謝皇恩念細微。",
            "已是丘園添盛事，更兼山水借清暉。",
            "老來自合深韜晦，語妙偏能相發揮。",
            "祝我青松君意厚，尚嫌詩瘦損腰圍。"
        ],
        "title": "和葉叔豹",
        "id": "d0578d19-143b-4e6f-b08a-1782894968d9"
    },
    {
        "author": "姜特立",
        "paragraphs": [
            "酒徒狂態少威儀，看碧成朱兀似癡。",
            "何似花時風月夕，提携歡伯緩相隨。"
        ],
        "title": "酒徒",
        "id": "a71af772-a2da-442d-837a-0414fb0d97e6"
    },
    {
        "author": "姜特立",
        "paragraphs": [
            "寄迹雙溪喜盍簪，剖符廬子遽分襟。",
            "伏波威著羌夷界，叔子恩懷江漢心。",
            "萬里烟塵入長筭，二邊風月待清吟。",
            "促歸早晚飛丹詔，新鴈回時有好音。"
        ],
        "title": "送丁大卿知廬州",
        "id": "54dc23e9-6248-434e-a7c3-51c156cf7b80"
    },
    {
        "author": "姜特立",
        "paragraphs": [
            "初出鄉關歎屢空，行人愁見暮雲重。",
            "倦投山館憐吾足，踏徧千峯與萬峯。"
        ],
        "title": "和弟邦佐邦達賀得節  其一",
        "id": "df5125f2-2df2-4dfa-a32b-6273ff90bdbc"
    },
    {
        "author": "姜特立",
        "paragraphs": [
            "吾祖平生學苦空，至今餘慶尚重重。",
            "佳城氣象年來別，秀出南屏第一峯。"
        ],
        "title": "和弟邦佐邦達賀得節  其二",
        "id": "1254fb0a-5ca1-4157-8ac0-63117d878d21"
    },
    {
        "author": "姜特立",
        "paragraphs": [
            "平生畫虎半成空，歲晚歸來好事重。",
            "屈指燎黄應不遠，金冠章紱看駝峯。"
        ],
        "title": "和弟邦佐邦達賀得節  其三",
        "id": "a7ace750-05a5-4ba7-a17a-0f1350327d96"
    },
    {
        "author": "姜特立",
        "paragraphs": [
            "園林索寞已飄梅，且喜東皇勒駕回。",
            "磨拭石臺需客至，支撐花架待春來。"
        ],
        "title": "春來葺圃",
        "id": "920d7fb9-dbc7-492a-8383-4518dfdb0b50"
    },
    {
        "author": "姜特立",
        "paragraphs": [
            "夜永醉還醒，隣雞已有聲。",
            "衾寒霜令急，木落睡魂清。"
        ],
        "title": "夜永",
        "id": "da10a3f2-bc7d-4cf4-859b-52dfb21791ae"
    },
    {
        "author": "姜特立",
        "paragraphs": [
            "平生性僻愛吟詩，驅使風光如使兒。",
            "縱橫妙用無凝滯，問著機緘自不知。"
        ],
        "title": "吟詩  其一",
        "id": "bc411913-a703-494f-b0fe-45a5ec66043b"
    },
    {
        "author": "姜特立",
        "paragraphs": [
            "四始詩之至，源流治世音。",
            "後來無鄭衛，蛙蚓謾呻吟。"
        ],
        "title": "吟詩  其二",
        "id": "061c3e29-7165-4ec8-96f1-4989d385eb51"
    },
    {
        "author": "姜特立",
        "paragraphs": [
            "少年登鴈塔，晚歲列鵷行。",
            "賈傅心憂漢，宣公疏奏唐。",
            "細氈親沃日，白簡舊凝霜。",
            "才大施猶狹，清名玉雪揚。"
        ],
        "title": "王大卿輓詩",
        "id": "18765b30-7ee3-49ff-adc7-f16653868cd7"
    },
    {
        "author": "姜特立",
        "paragraphs": [
            "報恩須烈士，拂意是忠臣。",
            "君看傾邪輩，哨哨似婦人。"
        ],
        "title": "報恩",
        "id": "04bfb485-ae87-4630-8900-08be4a518a69"
    },
    {
        "author": "姜特立",
        "paragraphs": [
            "臘殘梅破靨，春近柳含滋。",
            "指日驩娛地，東風浩蕩時。"
        ],
        "title": "臘殘",
        "id": "2a93c20b-b3c4-46c6-afae-0e84dca99f44"
    },
    {
        "author": "姜特立",
        "paragraphs": [
            "茅茨西日暖，翁媼自相依。",
            "不識鴛鴦意，雙雙作伴飛。"
        ],
        "title": "村翁",
        "id": "373fcdf0-9c47-47df-866f-c35aa5b05bd9"
    },
    {
        "author": "姜特立",
        "paragraphs": [
            "夜半霜鋪瓦，渾如水潑衾。",
            "爐紅朝易起，衣重老難任。"
        ],
        "title": "夜半",
        "id": "50faf881-ec2c-4215-b467-c2a15111abb5"
    },
    {
        "author": "姜特立",
        "paragraphs": [
            "芡實徧芳塘，明珠截錦囊。",
            "風流熏麝氣，包裹借荷香。"
        ],
        "title": "芡實",
        "id": "dafae85d-a77c-45d9-8e12-a3ca45a30ebf"
    },
    {
        "author": "姜特立",
        "paragraphs": [
            "大儺存古禮，彩髮映雕冠。",
            "如今身老大，不似小時看。"
        ],
        "title": "里中驅儺",
        "id": "9209a2cd-7724-42e8-8373-362f8f816c8c"
    },
    {
        "author": "姜特立",
        "paragraphs": [
            "冶鑄求來不記年，貯湯宿火早朝天。",
            "如今冷落渾無用，且與鴟夷伴醉眠。"
        ],
        "title": "余曩官都下有一鐵缾甚古貯湯宿火以供朝謁歸來置床下有年矣偶一日得之因磨洗以備飲酒不時之需",
        "id": "491eb1e6-f950-4508-b588-efc516cd5f3b"
    },
    {
        "author": "姜特立",
        "paragraphs": [
            "日月爭其所，昏曉成古今。",
            "桑榆能幾何，可但惜分陰。",
            "有花須共賞，有酒須頻斟。",
            "追念舊交遊，半卧青楓林。"
        ],
        "title": "感歎",
        "id": "d44dc412-b798-43aa-8970-06df47142767"
    },
    {
        "author": "姜特立",
        "paragraphs": [
            "平生不作守錢虜，萬事隨緣了即休。",
            "收拾詩篇閒事業，追隨歌酒老風流。"
        ],
        "title": "偶題",
        "id": "080df12d-dcb4-4840-9eb3-fbd28a8f8f89"
    },
    {
        "author": "姜特立",
        "paragraphs": [
            "老覺冬衣重，慵便春服輕。",
            "衰翁脚力弱，拄杖乃能行。",
            "八秩今時少，何人福壽并。",
            "仰惟文與呂，盛德兩耆英。"
        ],
        "title": "立春作時七十八",
        "id": "bfd5885a-84b7-467a-b8cb-5295759feca0"
    },
    {
        "author": "姜特立",
        "paragraphs": [
            "銀袍金带吾家有，黄榜青衫未有人。",
            "此去須君立門戶，桂林先折一枝春。"
        ],
        "title": "送升之南宮",
        "id": "87840338-4660-424c-b185-8787c9fb0685"
    },
    {
        "author": "姜特立",
        "paragraphs": [
            "富貴來時不見親，永懷恩德倍酸辛。",
            "如今有祿肥妻子，誰念孀孤泉下人。"
        ],
        "title": "思親",
        "id": "e47f7788-5880-46b2-a671-92b317c990fb"
    },
    {
        "author": "姜特立",
        "paragraphs": [
            "端憂傷逝者，花事欲如何。",
            "春色愁邊少，悲悰酒後多。",
            "溪桃方著臉，區木漸成窠。",
            "擬作開眉計，何當掃障魔。"
        ],
        "title": "呈府判兄",
        "id": "18e6e5de-d62a-4f32-b8a7-5a434420a22d"
    },
    {
        "author": "姜特立",
        "paragraphs": [
            "一燈何似千燈，千燈爭如一月。",
            "雖云屋下熒煌，不若空中皎潔。",
            "笙歌萬井喧譁，車馬九衢填咽。",
            "老子靜對嬋娟，自是一般奇絕。",
            "混沌燈意略同，矯俗救奢良訣。"
        ],
        "title": "元宵小飲遊人填塞殊可厭",
        "id": "fb231110-3231-4dc6-8157-dca96c696436"
    },
    {
        "author": "姜特立",
        "paragraphs": [
            "今日如山堂，携家如逆旅。",
            "爲誰十日留，南山看煙雨。"
        ],
        "title": "歸括蒼如山堂挈家出宅  其一",
        "id": "193bd115-2c45-442a-9026-6b514a390b54"
    },
    {
        "author": "姜特立",
        "paragraphs": [
            "且唱還鄉曲，初非衣錦衣。",
            "不須華表望，丁令此時歸。"
        ],
        "title": "歸括蒼如山堂挈家出宅  其二",
        "id": "f6756052-f9e2-4595-8739-9b070a71fef8"
    },
    {
        "author": "姜特立",
        "paragraphs": [
            "一別鄉閭五十秋，今朝作意省松楸。",
            "山川良是人民改，故舊無多歲月流。",
            "不學錢侯誇駟馬，聊同范子泛扁舟。",
            "風流二老今重會，把酒慇懃說舊遊。"
        ],
        "title": "贈葉樞相",
        "id": "54a8ab90-555e-4162-98d3-6af099afd383"
    },
    {
        "author": "姜特立",
        "paragraphs": [
            "憶昔東坡老，曾吟陌上花。",
            "我今歸故里，卉木正光華。"
        ],
        "title": "歸鄉二首  其一",
        "id": "7440684e-9475-484e-823d-29a35687899d"
    },
    {
        "author": "姜特立",
        "paragraphs": [
            "五十餘年別故山，今朝底事挈家還。",
            "老來報本思宗祖，不爲豪夸里巷間。"
        ],
        "title": "歸鄉二首  其二",
        "id": "054898b9-551f-49ed-ab91-766a38a9b68b"
    },
    {
        "author": "姜特立",
        "paragraphs": [
            "戲投餠餌方塘上，無限魚兒翻翠浪。",
            "向來瓠瑟聽遺音，今日梅山識清唱。"
        ],
        "title": "小池觀魚",
        "id": "d4ee592e-8d58-4f42-a7c1-7fcf9d68ddbe"
    },
    {
        "author": "姜特立",
        "paragraphs": [
            "盤嶠中間十里灣，遶山如躡翠連環。",
            "兩岐盡處忽回首，只在尋常一望間。"
        ],
        "title": "過馮公嶺",
        "id": "2c48f03c-47ca-4f70-95b4-bb60f0fcdbcf"
    },
    {
        "author": "姜特立",
        "paragraphs": [
            "八十衰翁灰冷時，君恩忽許奉京祠。",
            "夜行不已非吾事，歸日磻溪理釣絲。"
        ],
        "title": "嘉泰二年得京祠",
        "id": "417d5476-1f39-4be6-b3cb-68b8c0d29ebc"
    },
    {
        "author": "姜特立",
        "paragraphs": [
            "二八女兒初弄容，妝成意態有纖穠。",
            "點亂胭脂痕片片，潮生醉臉暈重重。"
        ],
        "title": "千葉海棠",
        "id": "3d5e9963-8f47-43e5-a9e6-d2c71d6ebae0"
    },
    {
        "author": "姜特立",
        "paragraphs": [
            "括蒼雲水窟，刺史神仙宅。",
            "窈窕九折通，髣髴三山隔。",
            "千峯鬰崔嵬，一派繞清激。",
            "境浄不可唾，崖傾誰敢迫。",
            "崇桃炫春紅，積李縞夜白。",
            "樵唱遞往來，漁舠時出沒。",
            "閒招鸞鳳侶，間訪煙霞客。",
            "替玉肌花貌，有水光山色。",
            "使君玩世士，愛奇忘寢食。",
            "不憂橐無金，自喜足有力。",
            "欲具航海舟，從公登山屐。",
            "早晚歸去來，飄然謝朝幘。"
        ],
        "title": "賦括蒼郡齋",
        "id": "99d85cf0-19e0-454a-a541-62c48fd039ae"
    },
    {
        "author": "姜特立",
        "paragraphs": [
            "太乙真人一葉蓮，浮游萬頃思悠然。",
            "我今不願瀛洲去，願作香風水上仙。"
        ],
        "title": "香風樓",
        "id": "f21e8392-c070-414c-8400-f57030207d9e"
    },
    {
        "author": "姜特立",
        "paragraphs": [
            "一見便非凡世界，恍然兜率化成宮。",
            "未分混沌天無巧，已鑿谽谺鬼有功。",
            "百尺飛泉晴亦雨，四時陰穴夜吹風。",
            "莫將俗駕污仙境，明日紅塵在眼中。"
        ],
        "title": "遊三巖",
        "id": "a38a0577-7cb1-4298-8cdd-62599dc965cf"
    },
    {
        "author": "姜特立",
        "paragraphs": [
            "八秩歸鄉井，交遊一二存。",
            "固知年及耄，似覺老而尊。"
        ],
        "title": "感興",
        "id": "7e67920b-149f-4a95-9da8-4fdeb7eefc77"
    },
    {
        "author": "姜特立",
        "paragraphs": [
            "平生出處半參辰，胸臆今朝獲重陳。",
            "二老白頭欣得侶，千枝紅豔欲無春。",
            "已拚把酒同中聖，况是司花別有神。",
            "來歲如今好時節，詩翁著句更芳新。"
        ],
        "title": "和葉樞相送芍藥  其一",
        "id": "7aee5cfa-1c6b-4e92-97db-2c7224768c3a"
    },
    {
        "author": "姜特立",
        "paragraphs": [
            "暮齡携挈特東歸，紅藥翻階正得時。",
            "不是花容相嫵媚，風流要索兩翁詩。"
        ],
        "title": "和葉樞相送芍藥  其二",
        "id": "89b74381-0e69-4b87-8ba4-a387f689262f"
    },
    {
        "author": "姜特立",
        "paragraphs": [
            "一桁門前柳，亭亭翠插空。",
            "悲秋宋玉宅，學舞楚王宮。",
            "夜映樓臺月，朝牽菱荇風。",
            "多情二三月，亂絮撲房櫳。"
        ],
        "title": "門前柳",
        "id": "1ddd1fbf-152b-4bb9-9a91-acbcea050807"
    },
    {
        "author": "姜特立",
        "paragraphs": [
            "老人氣血少，日夜遭煎煮。",
            "點檢槁形骸，能禁幾寒暑。"
        ],
        "title": "苦熱",
        "id": "2f2aefc3-cc13-442f-860a-b00b1adcad48"
    },
    {
        "author": "姜特立",
        "paragraphs": [
            "鶢鶋設鐘鼓，固已非所樂。",
            "我今對秦箏，聽之亦藐藐。",
            "老人難遣日，藉此慰牢落。",
            "此意只自知，勿令兒輩覺。"
        ],
        "title": "聽箏",
        "id": "fb881f97-3c8a-4cc9-a040-939b4701044c"
    },
    {
        "author": "姜特立",
        "paragraphs": [
            "此是吾邦別洞天，樓臺高下白雲邊。",
            "鳥聲人語相酬答，山影溪光共接連。",
            "便欲棄家來學道，不須航海去求仙。",
            "媿無冰雪清新句，且讀騷經點易編。"
        ],
        "title": "賦蓮城堂",
        "id": "35bb0fc4-dc96-4d3c-a9af-e4fdfb99e5a0"
    },
    {
        "author": "姜特立",
        "paragraphs": [
            "紛紛朝市利名忙，唯有山林興寄長。",
            "樞相好奇聊玩物，道人弄筆欲專房。",
            "方嫌小景鮫綃窄，忽辱新詩繭紙香。",
            "潭府炎蒸無著處，聊將三伏助清凉。"
        ],
        "title": "和葉樞密題謝清音道人扇面",
        "id": "b0b7870d-4dd4-445e-ac76-1b8de471c4b2"
    },
    {
        "author": "姜特立",
        "paragraphs": [
            "出郭眼增明，遐觀酒共傾。",
            "好風吹暑氣，快雨送雷聲。",
            "僧磬清敲寂，鶑簧巧弄晴。",
            "論交方繾綣，奈此別時情。"
        ],
        "title": "和葉樞密同游南明",
        "id": "9996c8ef-ef08-466c-9262-f2f6cae3758b"
    },
    {
        "author": "姜特立",
        "paragraphs": [
            "歸來揩眼望南明，山水光中慰此行。",
            "不把篇章供世好，肯將姓字占時名。",
            "才踈我合回三舍，語妙君能敵七兵。",
            "自此定交非造次，許陪詩社莫寒盟。"
        ],
        "title": "和趙釴夫見惠",
        "id": "95b293ca-fc73-4b57-8a67-33c4f3827928"
    },
    {
        "author": "姜特立",
        "paragraphs": [
            "未冠雞窗友，于今鶴髮翁。",
            "功名各自致，齒髮略相同。",
            "欲去情懷惡，臨分禮意隆。",
            "百年纔一瞬，無惜寄詩筒。"
        ],
        "title": "別樞相",
        "id": "69a30ab7-80d5-40bd-bfe2-97169cfaaa50"
    },
    {
        "author": "姜特立",
        "paragraphs": [
            "久矣忘鄉井，歸人問故蹊。",
            "無金隨力散，有柱把詩題。",
            "初見心增喜，臨分意轉迷。",
            "人生重恩意，去住兩含悽。"
        ],
        "title": "巖泉別諸弟",
        "id": "aac612dc-e6f3-4803-bc9e-2ea60337c716"
    },
    {
        "author": "姜特立",
        "paragraphs": [
            "居室要須存野意，不求輪奐炳丹青。",
            "王侯第宅他崇貴，麋鹿山林我性靈。"
        ],
        "title": "居室",
        "id": "71a84bd3-7564-429d-ba1b-2b5a7c71f8d1"
    },
    {
        "author": "姜特立",
        "paragraphs": [
            "度暑有餘樂，虛堂閒炷香。",
            "清風左右至，翠竹兩三行。",
            "既無衣食憂，更喜壽命長。",
            "與物雖同流，於世實相忘。",
            "所以陶徵君，高卧到羲皇。"
        ],
        "title": "度暑",
        "id": "b23e30eb-2fcb-4efe-8389-e293a4de1022"
    },
    {
        "author": "姜特立",
        "paragraphs": [
            "我誦茶山詩，不識茶山面。",
            "今朝逢嫡孫，論詩得關鍵。",
            "李杜不再傳，蘇黄纔一見。",
            "茶山子有孫，夜光同一串。",
            "故家妙人物，筆底波瀾健。",
            "何當直兩鋒，看取空中箭。"
        ],
        "title": "贈曾少卿",
        "id": "2f091653-233b-4699-be6d-971ed90799f4"
    },
    {
        "author": "姜特立",
        "paragraphs": [
            "小蠻方豔色，老傅已華顛。",
            "念彼當春花，能得幾時妍。",
            "勸君莫留花，花亦悲流年。"
        ],
        "title": "小蠻",
        "id": "06394b1b-602b-4d50-b1b5-5f4feb344450"
    },
    {
        "author": "姜特立",
        "paragraphs": [
            "君齋以寄名，寄齋有何義。",
            "豈非異邦人，偶爾寓斯地。",
            "靜觀浮世間，何物不是寄。",
            "天地即蘧廬，吾身一郵置。",
            "百年聊託宿，六鑿共遊戲。",
            "一朝撒手行，妻子却復棄。",
            "寶貨不隨身，主人若箇是。",
            "不如飲無何，日就醉鄉睡。",
            "四海皆弟兄，何必桑與梓。",
            "若問吾故家，滕公是同里。"
        ],
        "title": "寄齋",
        "id": "b3203cad-9249-4e45-873b-6666102707f6"
    },
    {
        "author": "姜特立",
        "paragraphs": [
            "積日乃成歲，積歲不覺老。",
            "始焉泉涓涓，末乃海浩浩。",
            "少年玩時日，事業良草草。",
            "况復鈍滯資，謀身苦不早。",
            "只今在桑榆，風燭那可保。",
            "譬如秋後花，能得幾時好。",
            "遇酒且舒眉，前程付蒼昊。"
        ],
        "title": "積日",
        "id": "b03862b0-465a-423f-9b5a-b015d408c715"
    },
    {
        "author": "姜特立",
        "paragraphs": [
            "祿厚君恩重，才踈德性迂。",
            "入門隨手散，不作守錢愚。"
        ],
        "title": "月俸至",
        "id": "a4ab4f1e-0dc2-48c4-b81e-3a6e81c01048"
    },
    {
        "author": "姜特立",
        "paragraphs": [
            "詩人擁節古來稀，郊島詩窮彼一時。",
            "愛子篇章孤鶴唳，愧予門戶兩狼垂。",
            "遥知靖節閒栽菊，不見儀休慍拔葵。",
            "別去脩門莫嗟惋，時來如摘頷邊髭。"
        ],
        "title": "和潘德久舍人見惠",
        "id": "876a6f2b-16e7-4751-a909-5286cae5e878"
    },
    {
        "author": "姜特立",
        "paragraphs": [
            "吾叔非凡士，從來眼目長。",
            "相期在今日，此意最難忘。"
        ],
        "title": "嘉泰壬戌歸省墳墓感仲叔舊所惠詩及延慶堂夢二首  其一",
        "id": "cd23f682-9afb-4ae1-90f4-de710dcef861"
    },
    {
        "author": "姜特立",
        "paragraphs": [
            "延慶堂中夢，人言積善家。",
            "翠娥環繞句，今日定如何。"
        ],
        "title": "嘉泰壬戌歸省墳墓感仲叔舊所惠詩及延慶堂夢二首  其二",
        "id": "65be8833-ac78-4daa-bdb1-43a48c14047b"
    },
    {
        "author": "姜特立",
        "paragraphs": [
            "女以色而死，士以才而亡。",
            "處才不才間，此語最深長。",
            "我昔愚自信，遭逐方悲傷。",
            "投迹歸山林，爲樂特未央。",
            "失馬反爲福，始悟得不償。",
            "向來尤其人，今乃佩恩光。",
            "忮心成美意，陷穽爲康莊。",
            "寄語斯鞅輩，善刀宜早藏。"
        ],
        "title": "感戚夫人事",
        "id": "b775bf4d-7cef-4948-91ce-111135e93454"
    },
    {
        "author": "姜特立",
        "paragraphs": [
            "畎畝欲龜坼，好雨忽滂沱。",
            "豪民不蓄穀，一旱將如何。",
            "早晚炊香秔，呼奴蒸瓠壺。",
            "爲我謳一曲，便是擊壤歌。",
            "皆由使君恩，盛德致時和。",
            "豈有六七月，溪流揚素波。",
            "爾民亦何知，飽食輸王租。",
            "誦我喜雨詩，百世永不磨。"
        ],
        "title": "喜雨寄曾少卿",
        "id": "2fa5ffd7-a51a-41d1-b046-7bca224a618a"
    },
    {
        "author": "姜特立",
        "paragraphs": [
            "漁舍枕滄灣，如游赤壁間。",
            "羨魚雖迹似，匪釣却心閒。",
            "松古龍千尺，溪清玉一環。",
            "無人相伴醉，沙觜弄潺湲。"
        ],
        "title": "漁舍",
        "id": "ceae7f60-48a2-4ec4-871e-b1471a3ab9f0"
    },
    {
        "author": "姜特立",
        "paragraphs": [
            "老火忽西流，凉飈應蓐收。",
            "倦懷辭濁暑，爽意入清秋。",
            "得句新逾潔，炊秔香正浮。",
            "身閒仍有酒，此外更何求。"
        ],
        "title": "得雨乍凉",
        "id": "d67f457c-1cdd-44e2-8d35-4713f95e9576"
    },
    {
        "author": "姜特立",
        "paragraphs": [
            "清閒自是神仙福，不是神仙不得閒。",
            "我雖凡骨居塵世，十有三年守故山。"
        ],
        "title": "清閒",
        "id": "9c9b2abd-f931-469e-9962-bea06ea9ca32"
    },
    {
        "author": "姜特立",
        "paragraphs": [
            "拍岸魚遺子，排簷燕引雛。",
            "有生俱有欲，情愛豈其無。"
        ],
        "title": "魚燕",
        "id": "fcc76c4e-8f9f-421e-98ac-993fec8ec4d8"
    },
    {
        "author": "姜特立",
        "paragraphs": [
            "八十衰翁如小兒，愛餐梨栗作兒嬉。",
            "有時淡飲三盃酒，無事閒吟兩首詩。",
            "還丹却老吾不知，頭童齒豁一聽之。",
            "但願造物相扶持，壽考或可登期頤。"
        ],
        "title": "暮年即事",
        "id": "919699f7-264b-4738-b0cb-e6684c4a35dc"
    },
    {
        "author": "姜特立",
        "paragraphs": [
            "鸞鳳難爲種，尋常羽族繁。",
            "共期公入相，又見子生孫。",
            "衣鉢傳親手，箕裘付後昆。",
            "韋平今遠矣，衮衮屬高門。"
        ],
        "title": "賀葉樞密得孫",
        "id": "6eb76d62-a5a4-4d81-a2d1-8f9e1522092c"
    },
    {
        "author": "姜特立",
        "paragraphs": [
            "片雲飛白雨，萬壑變清秋。",
            "甕螘思新酒，河魚失舊愁。",
            "嫩凉生枕簟，爽氣入梧楸。",
            "喜得平安報，天如爲我謀。"
        ],
        "title": "秋晴得雨",
        "id": "55895759-41b8-4df4-bb64-0af11fde3541"
    },
    {
        "author": "姜特立",
        "paragraphs": [
            "倉卒朝行在，間關到蜀都。",
            "維舟錦江上，卜宅少城隅。",
            "藥市橋春過，江村酒夜沽。",
            "風騷天不靳，故遣走荆吳。"
        ],
        "title": "子美",
        "id": "59b45052-aae7-4079-86cc-5bf5b3ea335f"
    },
    {
        "author": "姜特立",
        "paragraphs": [
            "四時有代謝，卉物互相踰。",
            "紅者方蕊萼，白者已芬敷。",
            "人生一氣中，不出造化爐。",
            "乘除無了時，逝者如斯夫。",
            "願作澗松老，莫作朝菌枯。",
            "壽夭又在天，顔跖歸一途。",
            "爲顔不爲跖，趣向各異殊。",
            "已矣勿復言，有酒且驩娛。"
        ],
        "title": "感物",
        "id": "e922ddf0-cc9a-4777-a1cf-b818ffc0bbeb"
    },
    {
        "author": "姜特立",
        "paragraphs": [
            "詩翁詩膽如酒膽，底事豪詩不豪酒。",
            "麴生聊遣伴清尊，會有醉吟三百首。"
        ],
        "title": "送酒劉公達",
        "id": "3b02752e-faf9-4aad-ae3a-e2927dddd18e"
    },
    {
        "author": "姜特立",
        "paragraphs": [
            "吾兒毛骨已森然，會見排風上紫煙。",
            "但把文章博科第，便成陸地作神仙。",
            "胸中滔裕書多讀，筆下縱橫業要專。",
            "卜者相期非止此，後生進學在丁年。"
        ],
        "title": "送光孫崇元讀書",
        "id": "2e26860b-6307-4f57-b91e-5b8728e7c714"
    },
    {
        "author": "姜特立",
        "paragraphs": [
            "對此一拳石，便有滄洲趣。",
            "可笑祖龍癡，轍環山海路。",
            "贏得鮑魚腥，屬車無覓處。",
            "何如蓬蓽人，低頭簷下住。"
        ],
        "title": "水窠贈王元聘",
        "id": "f79fef68-efa6-4b04-8331-71b07c46d262"
    },
    {
        "author": "姜特立",
        "paragraphs": [
            "是花皆有態，品格不須論。",
            "方其得意時，掀舞春風前。",
            "正如東西施，彼此兩爭妍。",
            "有萬吹不同，各自矜其天。"
        ],
        "title": "看花",
        "id": "48edc4fc-8b2d-427f-80db-1bb0bb2b2633"
    },
    {
        "author": "姜特立",
        "paragraphs": [
            "六月禾將槁，天公一雨蘇。",
            "旱時苗化草，稔後米如珠。",
            "食足安田里，年饑死路衢。",
            "豐凶才反手，捫腹媿微軀。"
        ],
        "title": "喜歲豐",
        "id": "905312b9-8232-4546-832e-6f379c3caea2"
    },
    {
        "author": "姜特立",
        "paragraphs": [
            "自古詩人多坎壈，早達唯有蘇長公。",
            "流離嶺外七年謫，受盡人間半世窮。",
            "我方六十遇明主，前此獨卧空山中。",
            "豈唯食粥動經月，門外往往羅蒿蓬。",
            "嗚呼詩人天愛惜，不與富貴唯窮空。",
            "彼蒼於我亦厚矣，但畀明月和清風。"
        ],
        "title": "詩人",
        "id": "c077f317-c945-4359-879e-59c18fd96b46"
    },
    {
        "author": "姜特立",
        "paragraphs": [
            "蘇黄自是今時友，李杜還爲異代豪。",
            "八十衰翁無老伴，唯渠終日話風騷。"
        ],
        "title": "看詩卷",
        "id": "dce98c3a-c11a-4ae4-a866-df414206d874"
    },
    {
        "author": "姜特立",
        "paragraphs": [
            "文章聲價有東坡，歲晚親逢春夢婆。",
            "一聞千悟無餘事，背負大瓢還唱歌。",
            "惜哉龍眠不好事，不爲寫作東坡海外郊行圖。"
        ],
        "title": "東坡",
        "id": "5a81e16a-229f-4b77-9be3-6cdef0ffc972"
    },
    {
        "author": "姜特立",
        "paragraphs": [
            "晚來行野色，晴意滿江山。",
            "舊得貧中樂，今於老後閒。",
            "淵明五柳下，顔子一瓢間。",
            "此道如能會，孤標不可攀。"
        ],
        "title": "野步",
        "id": "fc899cbf-0a0d-48b8-91be-f43d29cf6685"
    },
    {
        "author": "姜特立",
        "paragraphs": [
            "東坡真天人，萬事早超悟。",
            "生死固了然，刀鋸不足怖。",
            "方其謫嶺海，負瓢歌道路。",
            "此已遺形骸，死埋隨到處。",
            "朝雲爾何人，從公不忍去。",
            "萬里煙瘴深，此豈有羨慕。",
            "當時士大夫，反眼相背負。",
            "孰料禍患中，義行唯妾婦。",
            "懿哉配坡公，清名照縑素。",
            "惠州松樹林，不是小蠻墓。"
        ],
        "title": "朝雲",
        "id": "35253052-a1c0-4a93-ba1a-2411d8a8ec93"
    },
    {
        "author": "姜特立",
        "paragraphs": [
            "詩人有至樂，俗士不知味。",
            "可以安賤貧，可以輕富貴。",
            "可以履憂患，可以散淹滯。",
            "如彼逐臭夫，終日鮑魚肆。",
            "方其樂其樂，蛭蛆甘所嗜。",
            "天特私吾徒，慎勿洩其秘。"
        ],
        "title": "詩人有至樂",
        "id": "6e83a2b6-a59d-4050-8c6a-42a79bf742ba"
    },
    {
        "author": "姜特立",
        "paragraphs": [
            "社後十日雨，壞却山桂花。",
            "不見日車行，但見雨脚斜。",
            "悶坐室何有，辭眠情不佳。",
            "安得萬里風，浩蕩吹晴霞。"
        ],
        "title": "雨中巖桂",
        "id": "1a30e375-c835-4c7a-a817-441c06d2eeef"
    },
    {
        "author": "姜特立",
        "paragraphs": [
            "平生無事業，只是養此腹。",
            "雖曰負將軍，念爾相隨逐。",
            "一朝我若行，枵然入空木。",
            "問爾將何之，無功難受祿。"
        ],
        "title": "飯間戲作",
        "id": "bf7979de-9e0e-43ff-a160-0a40d0aa7263"
    },
    {
        "author": "姜特立",
        "paragraphs": [
            "心迹清虛絕點塵，更無俗慮得相親。",
            "可憐一片浮雲性，付與逍遥自在人。"
        ],
        "title": "心迹",
        "id": "5ea0ca94-ab1a-4657-9a41-5e2fb39a20d4"
    },
    {
        "author": "姜特立",
        "paragraphs": [
            "新月秀彎彎，高懸碧落間。",
            "何當依玉戶，瀟灑看江山。"
        ],
        "title": "秋夜月",
        "id": "85a39f50-0a55-4210-80b6-5f769dd652ff"
    },
    {
        "author": "姜特立",
        "paragraphs": [
            "今年月有閏，菊花開較遲。",
            "明年無贏縮，花開當及時。",
            "有花與無花，摘蕊泛酒巵。",
            "况是好時節，風日生光輝。",
            "但願身老健，長與花爲期。",
            "猶勝陶徵君，無酒空賦詩。"
        ],
        "title": "招客賞菊",
        "id": "85d832ab-249b-4243-9d13-c293da254a3c"
    },
    {
        "author": "姜特立",
        "paragraphs": [
            "壁厨殊易成，製度亦苟簡。",
            "二邊各一柱，四齒橫兩板。",
            "重重疊書冊，造次可抽揀。",
            "猶勝堆案頭，兒女恣翻混。",
            "鄴侯懸牙籤，况復余性嬾。",
            "聊欲備闕遺，時時遮老眼。"
        ],
        "title": "火閤創壁厨",
        "id": "44bed2f2-cb83-45a3-b6a1-fbd02368497f"
    },
    {
        "author": "姜特立",
        "paragraphs": [
            "跂烏肖翹叢薄間，低頭塌翅人所憐。",
            "既無三足相疑妬，恐可夤緣到日邊。"
        ],
        "title": "余有足疾因感柳子厚跂烏篇",
        "id": "823c5bfb-65c2-4cb9-8fa4-7f0771cdd950"
    },
    {
        "author": "姜特立",
        "paragraphs": [
            "拒霜秋後散紅葩，賸有風光到我家。",
            "堤上晚來相照耀，分明一片赤城霞。"
        ],
        "title": "拒霜盛開",
        "id": "d84f9a0d-f7f5-4aac-94f0-13c6947d8453"
    },
    {
        "author": "姜特立",
        "paragraphs": [
            "靜坐對珍叢，人疑道氣充。",
            "軒裳路益遠，巖壑意潜通。",
            "石自鎪鎸巧，苗因灌溉功。",
            "暮年無嗜好，所向略相同。"
        ],
        "title": "王元聘惠石菖蒲",
        "id": "abc884d6-46fe-4d68-8864-e5f1735169ae"
    },
    {
        "author": "姜特立",
        "paragraphs": [
            "露冷天寒欲隕霜，夜眠輾轉怯更長。",
            "衰翁枕上閒尋句，風入家林月到床。"
        ],
        "title": "初寒",
        "id": "f1c716e6-e803-4c35-8d81-59593546e5c0"
    },
    {
        "author": "姜特立",
        "paragraphs": [
            "旋移菊本對茲辰，汲灑清泉浥細塵。",
            "底事今猶這箇在，向來曾是惜花人。"
        ],
        "title": "移菊",
        "id": "483b176e-c74b-4491-bc13-449f3bf21299"
    },
    {
        "author": "姜特立",
        "paragraphs": [
            "玉瓣金心磊落花，天姿高灑出常葩。",
            "標名大笑緣何事，開口相逢有幾家。"
        ],
        "title": "大笑菊",
        "id": "7c088b53-87f0-41d4-9403-ffc5f7f5029e"
    },
    {
        "author": "姜特立",
        "paragraphs": [
            "學道不須奇，無爲勝有爲。",
            "氣平無間斷，心靜自清夷。",
            "意釣非關餌，行歌不爲詩。",
            "隨緣皆自在，何患不期頤。"
        ],
        "title": "學道",
        "id": "e60b57fd-44cd-4fe4-961b-576d27b91ba8"
    },
    {
        "author": "姜特立",
        "paragraphs": [
            "山居少交遊，在家仍嬾出。",
            "忽得佳友生，開懷可銷日。",
            "盃盤隨所有，新故皆如一。",
            "客醉不肯留，我懽終未畢。"
        ],
        "title": "山居二首  其一",
        "id": "cf38fd45-7ae8-4b4c-b479-123cb5fb1524"
    },
    {
        "author": "姜特立",
        "paragraphs": [
            "吾雖享厚祿，自是一書生。",
            "炙背隨日車，噓酒依瓶笙。",
            "教兒讀古書，課僕蒔春榮。",
            "野意自足樂，澹然違世情。"
        ],
        "title": "山居二首  其二",
        "id": "278217b9-7312-43ce-9970-05bb19edb420"
    },
    {
        "author": "姜特立",
        "paragraphs": [
            "平生踈散性，萬事皆真率。",
            "唯於五字城，如用蕭何律。",
            "爲官既無稱，治生亦無術。",
            "濩落每如斯，一長何足述。"
        ],
        "title": "偶題",
        "id": "4fed6c82-7502-4b49-9118-22e5655ea2ea"
    },
    {
        "author": "姜特立",
        "paragraphs": [
            "老翁夜不寐，最愛晨起早。",
            "既欣鄰雞鳴，更喜林烏噪。",
            "紅日忽上窗，亟呼具衣襖。",
            "下床一爐火，便覺春浩浩。",
            "須臾盥洗罷，覺我神氣好。",
            "鬚眉白如銀，大似商山皓。",
            "因思履道賢，六十未爲老。",
            "本朝六君子，二張同一趙。",
            "陳杜與鄭公，富貴俱壽考。",
            "嗟我亦何人，八十明年到。",
            "不敢儗前賢，後來何足道。",
            "糞丸誇隋珠，但可付一笑。",
            "耳目幸聰明，時時吟續藁。",
            "金釵雖零落，盃酒不草草。"
        ],
        "title": "晨起信筆",
        "id": "6835ea0d-603c-4926-b4e2-7416b059fbc5"
    },
    {
        "author": "姜特立",
        "paragraphs": [
            "往歲事耕稼，正以飯不足。",
            "今年不服田，賸有代耕祿。",
            "種瓜與蓺蔬，未免課童僕。",
            "四體不復勤，有愧前脩躅。"
        ],
        "title": "余無常産癸亥歲方舍穡事",
        "id": "09b7656b-873a-464f-b6a6-24b770f3b690"
    },
    {
        "author": "姜特立",
        "paragraphs": [
            "黄金不惜買蛾眉，揀得如花四五枝。",
            "撒手行時無罣礙，更無一物可相隨。"
        ],
        "title": "和樂天爲張建封侍兒盼盼作仍繼五篇  其一",
        "id": "22781d3a-9842-4b61-84dc-58b339752f60"
    },
    {
        "author": "姜特立",
        "paragraphs": [
            "黄金不惜買蛾眉，揀得如花四五枝。",
            "遇有酒時須飲酒，得吟詩處且吟詩。"
        ],
        "title": "和樂天爲張建封侍兒盼盼作仍繼五篇  其二",
        "id": "10ecde1c-e498-4d7d-848b-6e1c397b7955"
    },
    {
        "author": "姜特立",
        "paragraphs": [
            "黄金不惜買蛾眉，揀得如花四五枝。",
            "日月其除歲云暮，詩人此意報君知。"
        ],
        "title": "和樂天爲張建封侍兒盼盼作仍繼五篇  其三",
        "id": "e783240f-4b12-4b28-a654-24cc88625e9a"
    },
    {
        "author": "姜特立",
        "paragraphs": [
            "黄金不惜買蛾眉，揀得如花四五枝。",
            "池塹臺傾何足怪，雍門彈處不須悲。"
        ],
        "title": "和樂天爲張建封侍兒盼盼作仍繼五篇  其四",
        "id": "4282509d-a1eb-4197-8a25-93526b1c7b1e"
    },
    {
        "author": "姜特立",
        "paragraphs": [
            "黄金不惜買蛾眉，揀得如花四五枝。",
            "可笑曹瞞空狡獪，西陵作伎一何癡。"
        ],
        "title": "和樂天爲張建封侍兒盼盼作仍繼五篇  其五",
        "id": "14cf5693-b604-41a7-aa71-b2d673c522ce"
    },
    {
        "author": "姜特立",
        "paragraphs": [
            "對芳樽，老來萬事不足論。",
            "朱唇皓腕年少伴，青山白雲居士鄰。",
            "對芳樽，老來萬事不足論。"
        ],
        "title": "對芳樽廣韋蘇州詩作",
        "id": "826a60b9-6b1e-4922-a783-f4e08dd49991"
    },
    {
        "author": "姜特立",
        "paragraphs": [
            "凡物貴適口，何必費橐金。",
            "蓴羹與菰菜，千里起歸心。",
            "野人美芹獻，重意有所臨。",
            "淡薄斯近道，厚味腊毒深。",
            "彼哉膏粱徒，藜藿非知音。"
        ],
        "title": "菜羹",
        "id": "d1a33d4e-6f4c-4cc8-a92a-42d13a1bc219"
    },
    {
        "author": "姜特立",
        "paragraphs": [
            "一歲常隨斗柄回，四時各占一時開。",
            "仙娥別有栽培術，長與山翁薦壽杯。"
        ],
        "title": "次韻湯寬仲惠四季木犀清烈妙甚",
        "id": "45f30cbb-25cc-480f-9d8d-0e60b953d4eb"
    },
    {
        "author": "姜特立",
        "paragraphs": [
            "皆言漁者樂，不知漁者憂。",
            "方其未得魚，蓑雨立寒流。",
            "正可入圖畫，屋壁供王侯。",
            "呂尚與子陵，工釣漢與周。",
            "初不事鈎餌，終日心優游。",
            "我今築斯舍，發興在滄洲。",
            "范子既伯越，去泛湖海舟。",
            "季鷹思吳中，不爲鱸魚秋。",
            "所以數君子，聲名天壤侔。",
            "我非真漁人，一醉萬事休。"
        ],
        "title": "再賦漁舍",
        "id": "aeeb6b9d-6200-4c8e-9c66-8e3d4be2dde6"
    },
    {
        "author": "姜特立",
        "paragraphs": [
            "麥隴收寒煙，曉鋤穿日影。",
            "什伍每爲朋，坎種分畦町。",
            "稟氣該四時，收成近炎景。",
            "灌溉須春前，明年足湯餠。"
        ],
        "title": "觀種麥",
        "id": "f8019774-2816-4508-a19c-637e0245458e"
    },
    {
        "author": "姜特立",
        "paragraphs": [
            "千首詩輕萬戶侯，富如猗頓亦何求。",
            "六義中間有至樂，不須苦作楚人騷。"
        ],
        "title": "閒吟",
        "id": "9edc000a-b53c-43fd-944a-f32c837efcb7"
    },
    {
        "author": "姜特立",
        "paragraphs": [
            "茫茫幾雲山，中有萬古人。",
            "人間有生死，出沒如浮雲。",
            "山雲有銷歇，世人無斷絕。",
            "所以西方尊，不言生與滅。"
        ],
        "title": "雲山",
        "id": "d9be4547-70e2-4295-beff-63b9917f98fe"
    },
    {
        "author": "姜特立",
        "paragraphs": [
            "昨宵榾榾車聲喧，人情嗷嗷不得眠。",
            "今朝一雨忽大足，人聲車聲俱寂然。",
            "吁嗟血汗滴焦土，寸寸灌田亦良苦。",
            "天工作用瞬息間，百頃平疇如翠羽。",
            "須知造物心至公，遠近高下皆一同。",
            "豈唯吾里俱有歲，一凉到骨恩無窮。",
            "昊天莫道高難測，試聽神龍驅霹靂。",
            "爾農一飽不自知，爲爾哦詩歌帝力。"
        ],
        "title": "喜雨",
        "id": "5c573e2e-08cb-4611-8959-0642a7a00200"
    },
    {
        "author": "姜特立",
        "paragraphs": [
            "驅逐風雷撼海潮，迢迢已覺度山椒。",
            "金蛇照夜三千尺，銀竹傾雲百萬條。",
            "起舞不辭巾角墊，捲廊從聽藥囊漂。",
            "吾家雖乏千倉積，一飯何妨共祝堯。"
        ],
        "title": "大雷雨",
        "id": "3d5e2720-2f17-4fda-8416-b00d13fc441e"
    },
    {
        "author": "姜特立",
        "paragraphs": [
            "括蒼都誌勒堅珉，賢守推公第一人。",
            "政似龔黄專愷悌，詩如李杜更清新。",
            "諸司交薦動旒冕，七邑爭留號吏民。",
            "此去定須登省戶，老成人物表朝紳。"
        ],
        "title": "送胡守",
        "id": "9655849d-51d3-4589-a589-b88b70fbec8e"
    },
    {
        "author": "姜特立",
        "paragraphs": [
            "中古風俗醇，田野多賢人。",
            "沮溺識孔丘，漁父辭伍員。",
            "後世多薄俗，往往妖孽作。",
            "小則爲勝廣，大則爲莽卓。",
            "物壞蟲生之，俗壞姦生之。",
            "古道日已遠，嗚呼其可悲。"
        ],
        "title": "中古",
        "id": "858eb55c-b713-4ea5-a7e8-d46d11c1538f"
    },
    {
        "author": "姜特立",
        "paragraphs": [
            "花溪溪水出僊源，正對樞臣舊戟門。",
            "聊把一麾隨宦牒，只尋三徑樂丘園。",
            "傳家遠繼東樓國，好客長開北海尊。",
            "胸次魁奇無一物，百年厚德畀兒孫。"
        ],
        "title": "樓安撫輓詩",
        "id": "abef3ba8-a52e-405b-9a65-949207256d9e"
    },
    {
        "author": "姜特立",
        "paragraphs": [
            "酒力欺人老，花容笑客衰。",
            "自憐花與酒，終是不相宜。"
        ],
        "title": "偶作",
        "id": "02b78859-1589-42fe-b6d6-5ab63de0388b"
    },
    {
        "author": "姜特立",
        "paragraphs": [
            "晴光弄曉色，雲物共昭回。",
            "豈唯山川豁，覺我懷抱開。",
            "便欲御泠風，飄颻跨蓬萊。",
            "下視人世間，往往隔囂埃。"
        ],
        "title": "曉晴",
        "id": "cdd9f133-514d-40f9-9733-e56b4b490a1e"
    },
    {
        "author": "姜特立",
        "paragraphs": [
            "今歲稔熟收田禾，籠雞擔穀主人家。",
            "農人時節一醉飽，擨𢶖起舞相喧譁。"
        ],
        "title": "歲稔",
        "id": "47befa6c-7ed2-4d38-9bac-fb83ff5e5886"
    },
    {
        "author": "姜特立",
        "paragraphs": [
            "雲岑抱秋陰，水木起夜色。",
            "原野漸蕭條，田禾捲阡陌。"
        ],
        "title": "雲岑",
        "id": "cc415d5c-a723-4f28-b1b0-00081283d320"
    },
    {
        "author": "姜特立",
        "paragraphs": [
            "野處買雞專報曉，從今不問夜何其。",
            "老夫輾轉苦無寐，恰似度關初聽時。"
        ],
        "title": "買雞",
        "id": "f0e019ad-15c3-4a54-aaaf-0e08154fb1a1"
    },
    {
        "author": "姜特立",
        "paragraphs": [
            "火宅煩惱窟，塵世憂患海。",
            "唯有顔氏子，簞瓢無吝悔。",
            "有聖人依歸，其樂故不改。"
        ],
        "title": "火宅",
        "id": "7202669b-230a-4c24-b81d-603697f46a2c"
    },
    {
        "author": "姜特立",
        "paragraphs": [
            "洛中四老會同甲，太歲俱生丙午年。",
            "我亦聯翩七十八，惜無一客伴華顛。"
        ],
        "title": "文潞公洛中會四同甲皆丙午七十八予乙巳生與丙午相屬歲數偶同戲作",
        "id": "95792328-5267-40be-a271-787a04b56f54"
    },
    {
        "author": "姜特立",
        "paragraphs": [
            "君恩華老境，慶事接新春。",
            "門戶嚴呵禁，神應護吉人。"
        ],
        "title": "除夜書門牌",
        "id": "d5cc730c-3a1d-43f3-b058-69b811c1518a"
    },
    {
        "author": "姜特立",
        "paragraphs": [
            "脩篁君子性，枝蔓謾相妨。",
            "一自刪除後，侁侁弟子行。"
        ],
        "title": "洗竹",
        "id": "2cb3c75b-f4eb-469f-b09b-b5e0ada4eca5"
    },
    {
        "author": "姜特立",
        "paragraphs": [
            "六十得幼子，薄者以爲嗤。",
            "新婦拜阿翁，茲事在何時。",
            "翁今已八秩，又見兒婦歸。",
            "不遠年歲間，更作弄璋詩。"
        ],
        "title": "幼子娶婦",
        "id": "51d3a751-adfd-4d92-81c2-4542b0e17f2e"
    },
    {
        "author": "姜特立",
        "paragraphs": [
            "君侯敏手鎮星城，傑閣巍堂指日成。",
            "經籍大恢新教化，英賢重振舊聲名。",
            "勢雄三洞雙溪境，義動千秋萬古情。",
            "一唯家傳人共仰，盍將此道覺諸生。"
        ],
        "title": "和曾少卿婺學建稽古閣三賢堂",
        "id": "09979dd6-6ae7-4eee-b63a-53da15ef1fdb"
    },
    {
        "author": "姜特立",
        "paragraphs": [
            "木末禪扃小徑通，杖藜春晚日沖融。",
            "四圍山色參空遠，一带溪光入座雄。",
            "俯仰舊遊渾似夢，琢磨新句愧難工。",
            "浩歌笑指城隅路，和氣分明醉眼中。"
        ],
        "title": "題南明",
        "id": "6f2ddbbf-fac0-40ac-a56b-83ab617f7f5b"
    },
    {
        "author": "姜特立",
        "paragraphs": [
            "富貴來時人已老，光陰去後事如何。",
            "有時無事閒思省，我獨人間歲月多。"
        ],
        "title": "偶題",
        "id": "f24de19d-70a2-4a03-8eed-3417519ef098"
    },
    {
        "author": "姜特立",
        "paragraphs": [
            "天道若不神，何以驚物而懼人。",
            "君道若不神，何以號令鼓萬民。",
            "故聖人以是而設教，奄有四海，爲天下君。"
        ],
        "title": "說神篇",
        "id": "4783f899-257d-4c0e-9b0d-8c67dbba8239"
    },
    {
        "author": "姜特立",
        "paragraphs": [
            "晨興一爐火，焰焰如鎔金。",
            "大明忽東升，陽暉散重陰。",
            "家人過平劑，有酒向我斟。",
            "此外更何求，便可老山林。"
        ],
        "title": "晨起",
        "id": "6c6d2fc3-78d2-4095-9e07-96dc6929a95e"
    },
    {
        "author": "姜特立",
        "paragraphs": [
            "野居富薪炭，一煖敵重裘。",
            "雖無四方味，魚鱉亦易求。",
            "古人愛山林，豈爲口腹謀。",
            "簞瓢顔不臞，樂道固無憂。"
        ],
        "title": "野居",
        "id": "85c2cc7c-87b6-4a83-a90f-058c768002c0"
    },
    {
        "author": "姜特立",
        "paragraphs": [
            "六十遇明主，家空無一廛。",
            "百年今共盡，五福晚兼全。"
        ],
        "title": "六十遇明主",
        "id": "81f2108d-a9d2-4267-b673-f83647cb0041"
    },
    {
        "author": "姜特立",
        "paragraphs": [
            "舉世無非逐臭夫，卜鄰幸喜得文儒。",
            "堵居原憲貧而樂，瓢飲顔回退若愚。",
            "粗有田園供菽水，更無酒肉混庖厨。",
            "古來隠士無過此，歎息吾今德已孤。"
        ],
        "title": "劉元亨輓章",
        "id": "8586d49c-d09b-4f34-8ec2-47cf8dd6f516"
    },
    {
        "author": "姜特立",
        "paragraphs": [
            "雞窗同隸習，鴈塔獨飛翔。",
            "薦牘盈丹扆，封章列皂囊。",
            "錦衣榮梓里，符竹耀江鄉。",
            "三逕方謀適，琴尊忽破亡。"
        ],
        "title": "胡郎中輓章",
        "id": "77de888d-7fcc-481a-8391-e3834c0c3c7a"
    },
    {
        "author": "姜特立",
        "paragraphs": [
            "蒼茫雲海渺無津，玉戶初圓絕點塵。",
            "萬里共欣雲葉浄，一年爭看桂華新。",
            "狂吟定約六七友，低唱可無三兩人。",
            "今日公來賡舊曲，梅山驚動主林神。"
        ],
        "title": "劉巖居士再和去年中秋見貽次韻",
        "id": "2a276bcd-5169-4946-b459-63f7338ecf06"
    },
    {
        "author": "姜特立",
        "paragraphs": [
            "勇退知幾自古難，人情宦路險於山。",
            "勸君休唱眉間曲，放我山中自在閒。"
        ],
        "title": "偶賦",
        "id": "e12595e2-707c-45d5-9916-e8f8e7d360d3"
    },
    {
        "author": "姜特立",
        "paragraphs": [
            "西風颯颯吹紅蘭，千林摇落無容顔。",
            "芙蓉花高猩血殷，爍爍對此紅玉盤。",
            "冰霜駸駸花事寢，坐對此花須痛飲。",
            "安得蠻戶千張機，爲我織此明霞錦。"
        ],
        "title": "木芙蓉  其一",
        "id": "284635db-adf4-437c-a260-1d446c19e14b"
    },
    {
        "author": "姜特立",
        "paragraphs": [
            "商氣正慘慄，商花忽紅芳。",
            "有如乍貧婦，猶飾盛時妝。",
            "衆目驚賞心，所見非所望。",
            "此後少朱榮，寂寞橘柚黄。"
        ],
        "title": "木芙蓉  其二",
        "id": "15aca814-8719-4f27-a18e-7de99d5c23c1"
    },
    {
        "author": "姜特立",
        "paragraphs": [
            "美人㛹娟隔秋江，翠羅織裳楸葉光。",
            "醉香艷粉凋斜陽，更使詩人感杏殤。"
        ],
        "title": "木芙蓉  其三",
        "id": "c0a22e3d-9148-4482-866f-32923c8bd4ee"
    },
    {
        "author": "姜特立",
        "paragraphs": [
            "拒霜一樹碧叢叢，兩色花開迥不同。",
            "疑是酒邊西子在，半醒半醉立西風。"
        ],
        "title": "二色芙蓉花",
        "id": "c5ef0139-6576-4175-9d72-6f4e0d898457"
    },
    {
        "author": "姜特立",
        "paragraphs": [
            "玄冥也自不落莫，探借春風紅樹枝。",
            "姑射身全映霞珮，壽陽粧誤點臙脂。",
            "長於山杏難爲弟，配以江梅合作妃。",
            "滿面發紅緣底事，如逢宋玉莫相窺。"
        ],
        "title": "紅梅",
        "id": "9f480149-4236-457f-8631-4d332ef83b24"
    },
    {
        "author": "姜特立",
        "paragraphs": [
            "百花結成蠟，花香蠟不香。",
            "如何此枝上，似蠟更芬芳。",
            "意彼百花魂，結聚無所發。",
            "英靈爲此花，色香相假合。",
            "虞姬死爲草，舞動應樂節。",
            "蜀主化杜鵑，啼染枝頭血。",
            "輪回有託化，亦聞金仙說。",
            "花月自有妖，未易以理察。",
            "烏知此花魂，爲香不爲蠟。"
        ],
        "title": "蠟梅",
        "id": "6c29a0f4-2581-4a17-93f4-c5e3eb81960d"
    },
    {
        "author": "姜特立",
        "paragraphs": [
            "季倫珊瑚光奪目，元載胡椒高柱屋。",
            "潛庵紙上一枝梅，富比王侯誇不足。",
            "此花清絕更無倫，和粉磨丹吾所嗔。",
            "向來華光最入神，幻出西湖煙雨春。"
        ],
        "tags": [
            "西湖"
        ],
        "title": "賦潛庵墨梅",
        "id": "35971b17-a1a4-43d2-9208-a1a59e52d8b4"
    },
    {
        "author": "姜特立",
        "paragraphs": [
            "一水瀉寒玉，數峰羅翠屏。",
            "漁樵自來往，不悟落丹青。"
        ],
        "title": "水村",
        "id": "45574101-5044-4ef5-8659-d2341befa284"
    },
    {
        "author": "姜特立",
        "paragraphs": [
            "昔聞鼓山名，未到鼓山寺。",
            "勝游不易得，一失恐難值。",
            "今朝忽勇猛，便作入山計。",
            "雖無濟勝具，尚可策疲致。",
            "松下止呵導，山前屏車騎。",
            "仰窺白雲峰，俯躡青螺髻。",
            "半天開佛剎，傑閣照金翠。",
            "路窮兩崖間，巨石擘元氣。",
            "何年瀉白虹，一喝回狂勢。",
            "衝波落山後，餘力泄厚地。",
            "山靈畏定力，仙鬼吝幽閟。",
            "至今千仞底，不見波流駛。",
            "尋師水倒回，卓錫泉湧沸。",
            "異事驚倒人，此理本無二。",
            "亭邊數蒼石，刻畫幾大字。",
            "顧憐身後名，慘戚當時意。",
            "茫茫千萬古，存滅可勝記。",
            "灰劫同一盡，要自濟兒戲。",
            "不如生前酒，對石聊一醉。",
            "醉到無何鄉，却就僧床睡。"
        ],
        "title": "游鼓山喝水巖",
        "id": "49900c05-89ab-4cf9-9e70-5712f439230d"
    },
    {
        "author": "姜特立",
        "paragraphs": [
            "水游陸走不同生，濡足相隨有至情。",
            "早晚拍浮春浪去，豈知垂翅到天明。"
        ],
        "title": "雞伏鶩",
        "id": "602ed85b-3694-45fc-801a-71feac6120b6"
    },
    {
        "author": "姜特立",
        "paragraphs": [
            "晴色動春暉，春宵三五時。",
            "無風開菡萏，有月瑩瑠璃。",
            "老境逢佳節，他鄉賦小詩。",
            "囝妻渾勿藥，竈婦亦開眉。"
        ],
        "title": "閩中元夕",
        "id": "799107e8-878c-48bc-b881-bd8f315e7a69"
    },
    {
        "author": "姜特立",
        "paragraphs": [
            "揭地東風作曉晴，峭寒別是一般清。",
            "五更綵燕歸鈴閣，一夜金蓮撒斗城。",
            "歲稔歌謠欣越俗，酒闌魂夢遶神京。",
            "幾多携手天街月，行聽簾幃笑語聲。"
        ],
        "title": "一年佳節惟立春元夕併在一日亦盛事也燈火笙簧處處有之斗城且爾况京都乎追想舊游成一詩聊攄鬰鬰  其一",
        "id": "ea154dc7-e3d7-420d-9d7b-9767752f1e92"
    },
    {
        "author": "姜特立",
        "paragraphs": [
            "公堂宴處萬燈明，竈鼓鼕鼕脆管清。",
            "莫厭青裙分作隊，那無艷粉笑傾城。",
            "甘心撾鼓投荒裔，敢望傳柑近上京。",
            "咫尺賓朋若胡越，語音嘈雜隠雷聲。"
        ],
        "title": "一年佳節惟立春元夕併在一日亦盛事也燈火笙簧處處有之斗城且爾况京都乎追想舊游成一詩聊攄鬰鬰  其二",
        "id": "adb326f4-6489-481d-98ad-55017709a2b8"
    },
    {
        "author": "姜特立",
        "paragraphs": [
            "試聽樓頭報幾更，暗塵漸歇夜方清。",
            "但知貪賞千家月，不問滯留三里城。",
            "延得簪纓還洞府，移將星斗下瑶京。",
            "道心與俗元無礙，感耳何嫌下俚聲。"
        ],
        "title": "一年佳節惟立春元夕併在一日亦盛事也燈火笙簧處處有之斗城且爾况京都乎追想舊游成一詩聊攄鬰鬰  其三",
        "id": "f1885ffd-0dbc-4c75-9261-8984e01e7167"
    },
    {
        "author": "姜特立",
        "paragraphs": [
            "病起春工漸有涯，燒燈時節未還家。",
            "老無筋力追年少，閑有詩篇紀物華。",
            "風暖欲吹殘雪盡，月明不着片雲遮。",
            "山中兒女應思我，孤負江梅幾樹花。"
        ],
        "title": "客中元夕",
        "id": "bb820b9d-9f43-4d54-86f1-23d5fb20ed8a"
    },
    {
        "author": "姜邦佐",
        "paragraphs": [
            "千年華表插高空，歸日呼聲徹九重。",
            "城郭人民儼如昨，不應忘却白雲峰。"
        ],
        "title": "賀兄得節寄詩二首  其一",
        "id": "2250ff05-459f-47e2-aa42-dc33b4154f67"
    },
    {
        "author": "姜邦佐",
        "paragraphs": [
            "老氣崢嶸薄遠空，才名一世許誰重。",
            "已將功業酬身了，却把梅山作隠峰。"
        ],
        "title": "賀兄得節寄詩二首  其二",
        "id": "5a507c0a-bd9c-4a82-9d2c-8cabaca2750f"
    },
    {
        "author": "姜邦達",
        "paragraphs": [
            "難兄位品亞司空，腰下金章指日重。",
            "晝錦榮歸何太晚，舉頭何啻仰高峰。"
        ],
        "title": "賀兄得節二首  其一",
        "id": "f7e2539e-4313-4007-9f34-a283f5f6b5a4"
    },
    {
        "author": "姜邦達",
        "paragraphs": [
            "夜雨當年舊話空，草廬應記亂山重。",
            "歸來若上松楸望，前對南屏巾子峰。"
        ],
        "title": "賀兄得節二首  其二",
        "id": "1567a3ff-8186-4e1d-9eea-3888bd78601e"
    },
    {
        "author": "趙釴夫",
        "paragraphs": [
            "括蒼水秀更山明，山水鍾情故一行。",
            "黄卷本無閑事業，白頭却有懶聲名。",
            "幸逢哲匠求詩範，何用愁城戰酒兵。",
            "三歎遺音今絕少，先生還須預茲盟。"
        ],
        "title": "贈姜邦傑",
        "id": "5ed96b08-9280-4aab-af8e-56c9271846ac"
    },
    {
        "author": "趙釴夫",
        "paragraphs": [
            "退之送李愿，歸歟兩山間。",
            "而今乃有此，坐能悅吾顔。"
        ],
        "title": "盤齋",
        "id": "a33bcfd8-3197-4406-9f3e-f9e915c416ff"
    },
    {
        "author": "趙釴夫",
        "paragraphs": [
            "生於水而寒於水，都在君家燕座中。",
            "只個從來堪受用，何須更遠挹清風。"
        ],
        "title": "冰齋",
        "id": "cd2d89d5-9aff-4285-ba3d-23dd4428bc5a"
    },
    {
        "author": "趙釴夫",
        "paragraphs": [
            "浮家泛宅謾區區，一閣安然特迥殊。",
            "題作舫齋還解否，登臨寄傲在江湖。"
        ],
        "title": "舫齋",
        "id": "2a672fbd-ff95-4f58-90b4-071ea9d6030b"
    },
    {
        "author": "趙釴夫",
        "paragraphs": [
            "孤村烟樹暝黄昏，一簇人家半掩門。",
            "看盡棲鴉啼噪後，牧童歸去雨聲繁。"
        ],
        "title": "暮村",
        "id": "e3265c9c-03ea-4272-8a95-b2696f2c5282"
    },
    {
        "author": "趙釴夫",
        "paragraphs": [
            "年年人月喜團圓，好在詩邊又酒邊。",
            "莫道玄真只漁釣，也隨世俗夜無眠。"
        ],
        "title": "醉和顔美中元夕絕句",
        "id": "b2e0047b-d1b3-4996-b155-b4e9d74f13d4"
    },
    {
        "author": "周必正",
        "paragraphs": [
            "八月分圓二十年。"
        ],
        "title": "句  其一",
        "id": "7d140c82-2bcd-406c-a6bc-db96fe05c36b"
    },
    {
        "author": "周必正",
        "paragraphs": [
            "摛雲摇碧露繁星。"
        ],
        "title": "句  其二",
        "id": "97507ae2-55ae-47b3-8e5d-9cf7f985c2d5"
    },
    {
        "author": "陳仲諤",
        "paragraphs": [
            "頭綱別樣建溪春，小璧蒼龍浪得名。",
            "細瀉谷簾珠顆露，打成寒食杏花餳。",
            "鷓斑碗面雲縈字，兔褐甌心雪作泓。",
            "不待清風生兩腋，清風先向舌端生。"
        ],
        "title": "送新茶李聖喻郎中",
        "id": "6414455e-a640-41d0-ae51-93b047429ee2"
    },
    {
        "author": "王廉清",
        "paragraphs": [
            "憶昔新亭敞玉霄，使君髯舅意飄飄。",
            "春風瀲灧黄金琖，明月參差紫玉簫。",
            "歌吹舊蹤空草木，風流閑話屬漁樵。",
            "憑欄無限淒愴意，寂寞寒江落暮潮。"
        ],
        "title": "題玉霄亭",
        "id": "507cb66b-ccfa-48f4-8b4d-fc5b686e5b55"
    },
    {
        "author": "王廉清",
        "paragraphs": [
            "桃花風起竹輿寒，寒食天晴石路乾。",
            "正是東君好春色，不妨詞客駐歸鞍。",
            "金聲賦就方騰踏，鐵硯才高尚考槃。",
            "如到瓊臺與華頂，爲儂試拂舊題看。"
        ],
        "title": "送桑澤還天台",
        "id": "605d7f8a-b0ea-4585-bf2c-bdf7ba710a9f"
    },
    {
        "author": "朱熙載",
        "paragraphs": [
            "顒卬萬仞插雲端，極目令人心膽寒。",
            "直上欲衝牛斗暗，彌高方覺太虛寬。",
            "鬼神捧出擎天柱，海底移來壓地盤。",
            "仙骨何時跨神馬，御風飛上鼎湖看。"
        ],
        "title": "鼎湖",
        "id": "d22d8182-1c40-4ea8-9c02-6ae4e0affc04"
    },
    {
        "author": "連澗",
        "paragraphs": [
            "堂下肅且清，琴聲淡而古。",
            "學道則愛人，豈獨聞其語。"
        ],
        "title": "題琴堂",
        "id": "7e693079-5a7d-4d5d-b5d4-06045e4f6f9b"
    },
    {
        "author": "連澗",
        "paragraphs": [
            "人心深百川，世路險九折。",
            "牛刀豈非宜，能巧不如拙。"
        ],
        "title": "題莞爾堂",
        "id": "e537d6c6-3ba2-4de8-9aae-c0ba0c4e67a0"
    },
    {
        "author": "曾逮",
        "paragraphs": [
            "吳中大縣數崑山，心定庭空亦不難。",
            "多事要將無事治，萬人須作一人看。",
            "牀頭有易何妨讀，琴上無弦不用彈。",
            "况是威名賢太守，吏民誰敢半言謾。"
        ],
        "title": "奉送自强明府之官崑山",
        "id": "a0f54341-d29c-4b6f-b4b2-b330611fa6c3"
    },
    {
        "author": "曾逮",
        "paragraphs": [
            "開軒在獨園，繞屋得清樾。",
            "不知何年樹，殆爲今日設。",
            "窗扉落林影，時復亂風月。",
            "喧聲了不聞，幽弄極可悅。",
            "玉溪僧所廬，無似許明潔。",
            "頗疑三昧手，斷取從三浙。",
            "禪房花木深，此語信佳絕。",
            "何以落其成，爐烹薦茗雪。"
        ],
        "title": "清樾軒",
        "id": "046858cb-5867-45e7-843a-407fc6232496"
    },
    {
        "author": "師渾甫",
        "paragraphs": [
            "甯君始學道，敢據五嶽尊。",
            "及爲帝東在，便與天長存。"
        ],
        "title": "丈人觀",
        "id": "d0836c7a-51ad-40d2-bf4a-01af91be3ed8"
    },
    {
        "author": "師渾甫",
        "paragraphs": [
            "清都視諸方，事力良不齊。",
            "幽賞豈不勝，門當白雲溪。",
            "劍峯誓罔象，丹井藏虹蜺。"
        ],
        "title": "清都觀",
        "id": "7bda8d6d-0236-42de-9add-e7befdb4f4b5"
    },
    {
        "author": "范中立",
        "paragraphs": [
            "我本雲山窟裏人，每憐雪嶺照人清。"
        ],
        "title": "句",
        "id": "2e1f9183-1b46-475f-b22a-52d3a6670c62"
    },
    {
        "author": "釋法平",
        "paragraphs": [
            "不負南徐眼，來看北固雲。",
            "金焦兩山小，吳楚一江分。",
            "雨氣生蒼壁，秋聲起夕曛。",
            "半生流落恨，此日重殷勤。"
        ],
        "title": "登北固樓",
        "id": "3bb5b452-15f9-4a01-b626-6e91230e011c"
    },
    {
        "author": "釋法平",
        "paragraphs": [
            "春風吹枕小屏寒，客舍無聊夢不安。",
            "花葉暗時人已去，夕陽光滿舊欄干。"
        ],
        "title": "絕句",
        "id": "8666c11e-99c7-4154-b08f-252fa4bf60fc"
    },
    {
        "author": "釋法平",
        "paragraphs": [
            "鳥宿柴門靜，更深別意傾。",
            "孤燈寒有暈，細雨夜無聲。",
            "渡曉人爭立，潮平櫓亂鳴。",
            "君今成獨往，老罷苦爲情。"
        ],
        "title": "曉上人還浙東",
        "id": "4dbe6d06-c966-41fd-9756-c0210dd6328a"
    },
    {
        "author": "釋法平",
        "paragraphs": [
            "夢魂不入人閒世。"
        ],
        "title": "句",
        "id": "38f72de7-b159-462c-a0df-3ade8ff38b1c"
    },
    {
        "author": "陳槐卿",
        "paragraphs": [
            "浩歎但傷前輩少，此懷難與俗人論。"
        ],
        "title": "句  其一",
        "id": "ba523ace-fe5b-42e2-addb-d13cf270f532"
    },
    {
        "author": "陳槐卿",
        "paragraphs": [
            "誰能作文冢，反魂爲瘞埋。"
        ],
        "title": "句  其二",
        "id": "420f865b-2a28-461b-9ba3-e4d80b032494"
    },
    {
        "author": "盧蹈",
        "paragraphs": [
            "客懷耿耿自難寬，老傍京塵更鮮歡。",
            "遠夢已回窗不曉，杏花同度五更寒。"
        ],
        "title": "絕句",
        "id": "eab33ee3-63cd-40ae-a0f6-32682b754800"
    },
    {
        "author": "潘檉",
        "paragraphs": [
            "人間百寒暑，正似須臾期。",
            "當年同袍子，一見雪滿頤。",
            "不惟形容變，亦復聲音移。",
            "坐定問姓字，始省從師時。",
            "見此發咏嘆，勞生果何爲。",
            "不如多飲酒，滿腹同鴟夷。"
        ],
        "title": "遇舊有感",
        "id": "a7c11088-1432-4e60-b34f-f6369179987e"
    },
    {
        "author": "潘檉",
        "paragraphs": [
            "急雨鳴空壁，輕寒上薄幃。",
            "愁多空被酒，夢短不成歸。",
            "暗想桃花落，遥憐燕子飛。",
            "偷兒欺客寢，夜靜卷春衣。"
        ],
        "title": "客舍",
        "id": "5073b5b0-e02e-42f1-a935-359c7ab9a0f0"
    },
    {
        "author": "潘檉",
        "paragraphs": [
            "蟬冠未必似羊裘，出處當時已熟籌。",
            "但得諸公依日月，不妨老子卧林丘。",
            "英雄陳迹千年在，香火空山萬木秋。",
            "自笑黄塵吹鬢客，愛來祠下繫孤舟。"
        ],
        "title": "題釣臺",
        "id": "65804193-c5b4-4fd1-a49c-df1b2e9dadc2"
    },
    {
        "author": "潘檉",
        "paragraphs": [
            "酒盡譚餘意轉新，北風一舸下寒津。",
            "遥知白下登樓處，正欠黄初着句人。",
            "往事省來多歲月，舊游疎似曉星辰。",
            "半山斜日荒凉寺，更有殘碑待拂塵。"
        ],
        "title": "送友人游金陵",
        "id": "3707bcce-459b-4940-a074-26d2070638d3"
    },
    {
        "author": "潘檉",
        "paragraphs": [
            "風誼崢嶸昔未親，正懸一榻待高人。",
            "當年曾接東萊話，今日寧嫌北阮貧。",
            "世味梅花開野水，詩情馬首沒黄塵。",
            "何時載酒從君去，靈鷲峯前借早春。"
        ],
        "title": "簡徐判院",
        "id": "0299f552-9168-48e3-94e9-02c270691936"
    },
    {
        "author": "潘檉",
        "paragraphs": [
            "酤酒三家市，題詩十里塘。",
            "薄雲鷗外影，空翠馬頭香。",
            "出郭知無事，尋僧有底忙。",
            "終當成野逸，小築近滄浪。"
        ],
        "title": "出郭",
        "id": "6953dc75-5be6-48a3-869c-362d7d3f8352"
    },
    {
        "author": "潘檉",
        "paragraphs": [
            "白髮將朱顔，一去幾時返。",
            "懷哉不能寐，展轉復展轉。",
            "雀噪曉窗白，雞鳴芳歲晚。",
            "梅花眼中春，故情千里遠。"
        ],
        "title": "歲莫懷舊",
        "id": "225cefc8-e4e5-4b3e-a76a-c1e978b876ee"
    },
    {
        "author": "潘檉",
        "paragraphs": [
            "江上青山落照邊，江頭歸客木蘭船。",
            "春鷗自共潮回去，一點飛來是柳綿。"
        ],
        "title": "還自錢塘道中",
        "id": "a6da6b5b-6f0a-4566-b486-a9a4802e0ff8"
    },
    {
        "author": "潘檉",
        "paragraphs": [
            "行人元不恨長途，下馬旗亭酒可沽。",
            "回首瑯琊山不見，西風吹起豆田烏。"
        ],
        "title": "自滁陽回至烏衣鎮",
        "id": "aa071aa4-f234-45ac-9539-7f155cc6f433"
    },
    {
        "author": "潘檉",
        "paragraphs": [
            "千丈巖頭一點紅，春風吹落淺莎中。",
            "山僧倚杖移時去，說似溪邊采藥翁。"
        ],
        "title": "雁蕩道中",
        "id": "bb8ed3af-f563-4a3d-b25f-37abe8696993"
    },
    {
        "author": "潘檉",
        "paragraphs": [
            "瘦藤白苧岸烏紗，隨分酬春領物華。",
            "西崦三椽休問舍，南湖一带近栽花。",
            "眼昏客枕多儲菊，肺渴僧庖屢借茶。",
            "無事閒門便早睡，清燈喚起爲吟家。"
        ],
        "title": "次韻酬陸放翁",
        "id": "fe9527be-78f3-4d8e-a0c1-13b2eff1e69c"
    },
    {
        "author": "潘檉",
        "paragraphs": [
            "鷄頭旋煮蓮新拗，簇鳳排花鱠更鮮。",
            "清夜故人情客到，小船載酒大船邊。"
        ],
        "title": "霅上簡婁舜章",
        "id": "3b85a11e-2a7f-4bcf-8427-e479706356e9"
    },
    {
        "author": "潘檉",
        "paragraphs": [
            "不載圖書載酒杯，姑蘇臺下小徘徊。",
            "東風不識人心老，擺柳吹花一併來。"
        ],
        "title": "平江道中",
        "id": "940c0f89-0b49-4766-b7e8-4c1839487461"
    },
    {
        "author": "潘檉",
        "paragraphs": [
            "我行半天下，未能到瀟湘。",
            "君詩如畫圖，歷歷記所嘗。",
            "起我遠遊興，其如鬚毛霜。",
            "何以舒此懷，轉軫移清商。"
        ],
        "title": "書姜夔昔遊詩後",
        "id": "cc9d66bb-bf14-4fc1-ac24-949772f1815a"
    },
    {
        "author": "潘檉",
        "paragraphs": [
            "詩人擁節古來稀，今見梅山際盛時。",
            "傳世篇章紅錦爛，去天門戶碧油垂。",
            "風霜氣老同陳柏，亭館花開對蜀葵。",
            "應記灞橋人寂寞，依然風雪撚霜髭。"
        ],
        "title": "贈姜邦傑",
        "id": "63710516-9620-4f66-bea1-637ff06cf028"
    },
    {
        "author": "潘檉",
        "paragraphs": [
            "世間官職似樗蒲，采到枯松亦大夫。",
            "白石道人新拜號，斷無繳駮任稱呼。"
        ],
        "title": "贈姜白石",
        "id": "250d812a-1667-4786-95e1-cc04cae406a5"
    },
    {
        "author": "潘檉",
        "paragraphs": [
            "梁苑花銷去，黄臺果自薰。",
            "不同鶑子粟，別是石榴裙。",
            "婀娜纔勝掌，參差莫夢雲。",
            "王郎尋水竹，駐履幾殷勤。"
        ],
        "title": "麗春花",
        "id": "9ae14734-d728-4b54-bfdf-a1d8bfacf169"
    },
    {
        "author": "潘檉",
        "paragraphs": [
            "銀潢何限鵲查查，看得橋成度寶車。",
            "如許風標無用處，年年分占水葓花。"
        ],
        "title": "鷺",
        "id": "b03f8c85-16d5-4dcf-99ac-a860ffdc5485"
    },
    {
        "author": "潘檉",
        "paragraphs": [
            "樽前一曲奈何歌，千古英雄恨不磨。",
            "女子在軍今莫問，君王愎諫向來多。",
            "最憐秋雨添狐穴，誰與春醪酹棘窠。",
            "一朽何須論異域，寄聲青冢太媕婀。"
        ],
        "title": "過虞美人墓",
        "id": "9361250a-e855-4a08-b185-d972b0168886"
    },
    {
        "author": "潘檉",
        "paragraphs": [
            "菜花開處認遺基，荒屋殘僧未忍離。",
            "寺付丙丁應有數，岸分南北最堪悲。",
            "金鈴塔上如相語，鐵佛風前亦斂眉。",
            "野匠不知行客意，競磨濃墨打頑碑。"
        ],
        "title": "上龜山寺",
        "id": "cc8a24b9-eeb4-49c8-bd64-2606b446f7ee"
    },
    {
        "author": "潘檉",
        "paragraphs": [
            "一樹黄葵金盞側，勸人相對醉西風。"
        ],
        "title": "句",
        "id": "c2abed31-0be1-4b57-b3f4-9611450ad975"
    },
    {
        "author": "劉應時",
        "paragraphs": [
            "長驅决文陣，眇古百戰場。",
            "朔風吹梅花，塞日淡無光。",
            "一將功業成，千屯草木香。",
            "高談靜寰宇，袖手歸巖廊。",
            "纍纍腰下印，奕奕眉間黄。",
            "霖雨四海心，鼎鼐衆口嘗。",
            "園林多勝事，豈久居其旁。",
            "縱令猿鶴怨，出處庸何傷。"
        ],
        "title": "投魏先輩二首  其一",
        "id": "2305b29b-67f8-4334-b548-cb7f17e6ea9a"
    },
    {
        "author": "劉應時",
        "paragraphs": [
            "跕跕飛鳶墜，歷歷風瓢聲。",
            "青冥不折桂，澗阿甘采苓。",
            "踉蹡憶束髮，忽焉迫衰齡。",
            "嚼蠟心忘味，胡爲羨久生。",
            "藹藹春空雲，聚散無根蒂。",
            "縱得屠龍術，孰爲苞桑計。",
            "稽首問彌伽，輪宇煩舉似。"
        ],
        "title": "投魏先輩二首  其二",
        "id": "3cfd1a87-00fa-49d4-9046-977a19403764"
    },
    {
        "author": "劉應時",
        "paragraphs": [
            "僊事不可考，靈蹤閟幽微。",
            "我懷采芝人，寤寐心目怡。",
            "松陰月華冷，竹露晨光晞。",
            "福地萃七賢，語屑落霏霏。",
            "鳳鳴悵莫聞，鶴駕邈難追。",
            "斲石出秀句，神物尚憑依。",
            "眷茲玄雲英，挺然柱石姿。",
            "孰能鞭萬牛，挽此歲寒枝。",
            "臧孫信有後，深慰魯人思。"
        ],
        "title": "次韻聞人參議來賢巖",
        "id": "62474e71-0840-4bfa-acf8-04faf7071419"
    },
    {
        "author": "劉應時",
        "paragraphs": [
            "霽月耿東南，流光浄如洗。",
            "幽人懷夜光，掬水弄清泚。",
            "春雲多態度，蒸縕出山麓。",
            "舒卷無定蹤，形容勞遠目。",
            "可人古錦囊，多乎斯二者。",
            "造物發天藏，筆端妙陶冶。",
            "我具擇法眼，僅得窺一斑。",
            "恨無餐玉法，謾入藍田山。",
            "別來歲月換，倏如飛鳥過。",
            "升沉不足數，交誼果如何。",
            "夜窗浥露氣，策策秋聲高。",
            "假寐發永歎，念遠心忉忉。"
        ],
        "title": "寄張武子",
        "id": "9a868267-289b-4bd5-8798-d00455d4d522"
    },
    {
        "author": "劉應時",
        "paragraphs": [
            "凍雲橫山風捲沙，槎牙古木鳴寒鴉。",
            "長空黯淡常如晚，煙景凄迷亦自佳。",
            "開窗未及一食頃，剪水俄傾六出花。",
            "須臾勢欲包天地，粲然枯卉皆璚葩。",
            "江村景物堪入畫，漁翁蕩槳依枯葭。",
            "重裘肥馬誰氏子，銀鞍蹀躞山路斜。",
            "臞儒事業政不惡，擁書至樂何以加。",
            "團圞共向榾柮火，溫然春意生吾家。",
            "不能半夜縛元濟，亦懶扁舟泛若耶。",
            "洒窗入竹有餘韻，頓覺時興清無涯。"
        ],
        "title": "辛亥季冬雪中作",
        "id": "7a0c1415-8b0f-4752-9946-93fb7f6da8d8"
    },
    {
        "author": "劉應時",
        "paragraphs": [
            "少陵先生赴奉天，烏帽麻鞋見天子。",
            "乾坤瘡痍塞目慘，人煙蕭瑟胡塵起。",
            "八月之吉風淒然，北征徒步走三川。",
            "夜經戰場霜月冷，纍纍白骨生蒼煙。",
            "五載栖栖客蜀郡，騎馿日候平安信。",
            "喜聞諸將收山東，拭淚一望長安近。",
            "瞿唐想見放船時，回首夔府多愁思。",
            "蜀人至今亦好事，翠珉盛刻草堂詩。",
            "放翁前身少陵老，胸中如覺天地小。",
            "平生一飯不忘君，危言曾把姦雄掃。",
            "周流斯世轍已環，一笑又入劍南山。",
            "酒杯吸盡錦屏秀，孤劍聲鏘峽水寒。",
            "萬丈虹霓蟠肺腑，射虎劊鯨時一吐。",
            "我雖老眼向昏花，夜窗吟哦雜風雨。",
            "少陵間關兵亂中，放翁遭時樂且豐。",
            "飽參要具正法眼，切忌錯下將無同。",
            "茶山夜半傳機要，斷非口耳得其妙。",
            "君不見塔主不識古雲門，異時衣鉢還渠紹。"
        ],
        "title": "讀放翁劍南集",
        "id": "36cb1311-cdc3-4c86-be83-3f9a21f2bebc"
    },
    {
        "author": "劉應時",
        "paragraphs": [
            "幽人何所爲，兀然坐詩窮。",
            "萬事不復理，吟哦四壁空。",
            "少皞從西來，天宇淒其風。",
            "羣芳漸摇落，桂子開牆東。",
            "寒蟾駕璧月，老翠高菶菶。",
            "景物爾獨勝，色香誰與同。",
            "豈藉紅裳女，徒費丹砂工。",
            "不受黄金恩，桃李誰爭雄。",
            "風漪卷輕碧，斷霞曳微紅。",
            "清風襲衣袖，薄采喧兒童。",
            "王孫亦好事，乘興賞珍叢。",
            "笑掬黄金蕊，糝綴光玲瓏。",
            "山村酒可篘，恍如入新豐。",
            "胡不抱琴去，一飲醉其中。",
            "露濕月華冷，風約零雨濛。",
            "靜言參鼻觀，身在廣寒宮。"
        ],
        "title": "次韻李仲南木犀",
        "id": "38f72e80-c08a-4522-9fbe-0239eb0231c4"
    },
    {
        "author": "劉應時",
        "paragraphs": [
            "毛遂處趙庭，囊穎初不起。",
            "昭君在匈奴，畫工一夕死。",
            "取士無取名，名下非真士。",
            "哀絃有餘音，爲君聊洗耳。"
        ],
        "title": "感事贈周子壽二首  其一",
        "id": "e0d2d7f2-34e7-4d01-8e1f-b6ddafd7e7c7"
    },
    {
        "author": "劉應時",
        "paragraphs": [
            "丹丘有鸞鳳，天朝思羽儀。",
            "祥風挽不前，簫韶將致之。",
            "我生幸良覿，九苞容一窺。",
            "矯首望阿閣，自笑槍榆卑。"
        ],
        "title": "感事贈周子壽二首  其二",
        "id": "2cc39f32-2d82-45c5-8947-48ce27005ce9"
    },
    {
        "author": "劉應時",
        "paragraphs": [
            "真隠出人間，了此一大事。",
            "堯舜既授受，邊障息烽燧。",
            "袖手辭鈞衡，澹然不色喜。",
            "高卧北山雲，戲掬西湖水。"
        ],
        "tags": [
            "西湖"
        ],
        "title": "史太師病愈未果走賀誕辰伊邇作古詩三首寄之  其一",
        "id": "d0bf1da7-afbb-4724-bbe9-72ec96d02131"
    },
    {
        "author": "劉應時",
        "paragraphs": [
            "真隠愛西湖，居然來卜宅。",
            "春波自溶溶，秋林何策策。",
            "密邇城市居，夐與囂塵隔。",
            "開窗放月入，好句來几席。"
        ],
        "tags": [
            "西湖"
        ],
        "title": "史太師病愈未果走賀誕辰伊邇作古詩三首寄之  其二",
        "id": "e8b625b7-873b-4262-951d-9fb5d5e34205"
    },
    {
        "author": "劉應時",
        "paragraphs": [
            "真隠道骨堅，能禦陰陽寇。",
            "不藉盧扁術，自得喬松壽。",
            "香馥東籬菊，樽餘北海酒。",
            "裁詩千百篇，年年登衮繡。"
        ],
        "title": "史太師病愈未果走賀誕辰伊邇作古詩三首寄之  其三",
        "id": "7c5862dc-ddb8-4963-8926-145352300a90"
    },
    {
        "author": "劉應時",
        "paragraphs": [
            "彭蠡萬頃波，胥江八月濤。",
            "所蓄蓋有素，末流故滔滔。",
            "君子貴養源，毋事駕說勞。",
            "漢祖過百人，心動疑貫高。",
            "田孟天下士，其忍負趙敖。",
            "處死且不難，視身如鴻毛。",
            "髠鉗吾何畏，義命豈忍逃。",
            "乘輿忽至止，興運有所遭。",
            "俛首與之語，議論誠英豪。",
            "回視漢廷臣，誰能出爾曹。",
            "即日拜守相，泥塗升九皋。",
            "大閑不可踰，四維在所操。",
            "我觀忠義傳，榮如華衮褒。",
            "置君如奕棋，百歲猶腥臊。"
        ],
        "title": "讀漢史",
        "id": "87bac3a8-5286-4db4-bfa8-7c7b4fdebdf4"
    },
    {
        "author": "劉應時",
        "paragraphs": [
            "黄髮了國事，歸來雙頰紅。",
            "園林白日靜，樂事何豐融。",
            "更許柏庭友，來依春桂叢。",
            "境勝香山遠，辭高支遁同。",
            "眷茲達尊地，綽有古人風。",
            "梅林洗煩暑，霽色摩蒼空。",
            "煙霞琢秀句，咀嚼味無窮。",
            "徒紀盛山燕，來羨昌黎公。"
        ],
        "title": "和史魏公酬北山壽老",
        "id": "15d4720a-4b97-401a-b29b-916dc33174b9"
    },
    {
        "author": "劉應時",
        "paragraphs": [
            "濁酒有真味，軟火如春和。",
            "跧居身嬾動，卒歲養微痾。",
            "世境淡無染，心源湛不波。",
            "舍爾短檠樂，如此良夜何。"
        ],
        "title": "冬夜",
        "id": "8ed6810c-cf1d-4793-8271-335435c5fa38"
    },
    {
        "author": "劉應時",
        "paragraphs": [
            "春光淡心目，乘興聊躋攀。",
            "頗識造物意，長容我輩閒。",
            "橫拖拄杖去，笑折梅花還。",
            "彼哉鐘鼎樂，不在山林間。"
        ],
        "title": "山行",
        "id": "02fe0cd5-7c6d-4201-b3c3-402016f858eb"
    },
    {
        "author": "劉應時",
        "paragraphs": [
            "煙重柳腰困，雨肥梅臉皴。",
            "夜窗無鎖鑰，晨氣濕衣巾。",
            "日晏猶便睡，犬鳴知有人。",
            "西家新釀熟，祀竈請比鄰。"
        ],
        "title": "幽居",
        "id": "98b964a2-435d-4242-8b1a-f69d322c204c"
    },
    {
        "author": "劉應時",
        "paragraphs": [
            "前山疑抹黛，多稼欲成黳。",
            "水滿蛙登岸，橋危馬蹙蹄。",
            "風高帆腹壯，雨霽月眉低。",
            "杖屨投村舍，兒童指舊題。"
        ],
        "title": "江村",
        "id": "521a75ee-5994-40a6-93b9-ee796c1727c6"
    },
    {
        "author": "劉應時",
        "paragraphs": [
            "愁裏青春去，年來白髮加。",
            "細書欺老眼，爛飯愜衰牙。",
            "寧夢穴中蟻，不疑杯裏蛇。",
            "南窗時隠几，一縷篆煙斜。"
        ],
        "title": "春暮",
        "id": "6319b5f5-30ef-46de-8599-e789a5c5b04d"
    },
    {
        "author": "劉應時",
        "paragraphs": [
            "雲破日將西，村深雞自啼。",
            "撐船傍林樾，獨飯寓招提。",
            "山柿淡無味，園蔬嫩可刲。",
            "滿抄雲子白，心事愧鋤犁。"
        ],
        "title": "獨飯",
        "id": "53bc7ab8-abb8-4203-bd2e-bccee9db8062"
    },
    {
        "author": "劉應時",
        "paragraphs": [
            "小艇出前浦，槐陰覆小橋。",
            "雲垂疑有雨，水穩不通潮。",
            "山色綠自足，汀花細可描。",
            "枕書篷底卧，欵乃認歸樵。"
        ],
        "title": "舟行",
        "id": "7b8997a4-5681-4718-af53-81b694d45a1f"
    },
    {
        "author": "劉應時",
        "paragraphs": [
            "執手江亭晚，回驂澗谷深。",
            "碧山銜落照，煙樹鎖愁心。",
            "空擣黄金泪，誰知白石音。",
            "殷勤囑魚雁，他日莫浮沉。"
        ],
        "title": "別李簿",
        "id": "81a06547-65c4-4dad-946d-6ac569517d29"
    },
    {
        "author": "劉應時",
        "paragraphs": [
            "入夜雨聲細，小窗燈影寒。",
            "僻居成懶惰，飽食幸平安。",
            "時事不復問，舊書時一看。",
            "欣然會心處，香燼一爐殘。"
        ],
        "title": "入夜",
        "id": "90503c91-04bc-430f-aa11-a01939b708f7"
    },
    {
        "author": "劉應時",
        "paragraphs": [
            "草市欲黄昏，吾行恰到門。",
            "僕夫思憩息，燈火喜溫存。",
            "一夜催花雨，數家臨水村。",
            "征途雖得句，默坐與誰論。"
        ],
        "title": "旅舍",
        "id": "1f368b37-6c6a-478f-a956-c46b4edbe099"
    },
    {
        "author": "劉應時",
        "paragraphs": [
            "嘆昔英豪氣，俄成一老翁。",
            "近年頭盡白，今日耳猶聾。",
            "品位無丞職，是非隨曉風。",
            "難陀能反聽，梢境已消融。"
        ],
        "title": "耳聾",
        "id": "4ecc4ef8-acb7-440e-af50-53778479e9b7"
    },
    {
        "author": "劉應時",
        "paragraphs": [
            "屏迹衡門下，衰遲愧始生。",
            "兒曹於此夕，杯酒致歡情。",
            "來日苦無幾，餘生累漸輕。",
            "樂親惟養志，外物本非榮。"
        ],
        "title": "生日",
        "id": "cdd8d954-461a-48df-b5d8-74a11efc4e69"
    },
    {
        "author": "劉應時",
        "paragraphs": [
            "圖書粲東壁，星斗下西樓。",
            "滿座襟懷爽，一輪風露秋。",
            "雲山遺古意，江漢洗詩愁。",
            "更欲騎黄鶴，相隨汗漫遊。"
        ],
        "title": "登樓",
        "id": "98d5a707-a00a-42df-a41a-319cad4c5014"
    },
    {
        "author": "劉應時",
        "paragraphs": [
            "行年當耳順，涉世尚心勞。",
            "倦矣歸三徑，皤然愧二毛。",
            "留詩羞茗供，爲客釀松醪。",
            "晚照橫籬落，呼兒課楚騷。"
        ],
        "title": "山居三首  其一",
        "id": "b1843b8f-555c-48ce-8b52-a0f67a62544e"
    },
    {
        "author": "劉應時",
        "paragraphs": [
            "小小園林畔，蕭蕭叢薄間。",
            "茅簷頗幽隠，竹徑自回環。",
            "犬吠溪頭客，日銜窗外山。",
            "遺編淡相對，身世覺高閒。"
        ],
        "title": "山居三首  其二",
        "id": "963f583a-b0a1-4594-9dfb-778be08a098b"
    },
    {
        "author": "劉應時",
        "paragraphs": [
            "雨濕茅茨暗，日長天氣溫。",
            "心閒忘物累，足嬾出柴門。",
            "風靜收雲脚，山高露月痕。",
            "兒童展編簡，燈火又黄昏。"
        ],
        "title": "山居三首  其三",
        "id": "c1a7f354-3c3a-4479-a2d7-c4d82237d22b"
    },
    {
        "author": "劉應時",
        "paragraphs": [
            "老去驚時序，冬溫少沍陰。",
            "心閒知物理，陽復見天心。",
            "聖主成郊禮，寰區迓德音。",
            "病夫思贊善，擁褐發長吟。"
        ],
        "title": "辛亥長至後二首  其一",
        "id": "781686d3-90a1-4dad-9615-e00e2ec583bc"
    },
    {
        "author": "劉應時",
        "paragraphs": [
            "遥想清臺上，已書雲物祥。",
            "自慚身老大，漸喜日舒長。",
            "芹泮三益友，芸窗一炷香。",
            "此間無俗物，貧病亦何傷。"
        ],
        "title": "辛亥長至後二首  其二",
        "id": "175551fc-7d91-48e1-aaa1-e295011be2fe"
    },
    {
        "author": "劉應時",
        "paragraphs": [
            "金行肅物歲功成，銀漢西斜夜氣清。",
            "淡月似爲吾輩款，短檠深見古人情。",
            "候蟲促織巧能語，露葉堕林微有聲。",
            "自笑何爲法天運，祇將心事卜前程。"
        ],
        "title": "秋夜書懷",
        "id": "9cd1e313-8f21-4905-91a3-53d8d7f96f9e"
    },
    {
        "author": "劉應時",
        "paragraphs": [
            "花殘葉密過芳春，江北江南煙水昏。",
            "何處飛來惱歸客，小窗夢破正消魂。",
            "月明聲在溪橋側，雨後人行綠樹村。",
            "啼得崔郎腸欲斷，桃花顔色悵何存。"
        ],
        "title": "杜宇",
        "id": "6e3e2b62-db77-4b1f-ae7f-7f085747dfe4"
    },
    {
        "author": "劉應時",
        "paragraphs": [
            "比鄰雞犬寂無聞，煙際微風起夕曛。",
            "腸斷梅飄千樹玉，眼寒麥浪一溪雲。",
            "拙於生計無如我，老矣情親獨有君。",
            "佇立茅簷一搔首，扶春夢月與誰分。"
        ],
        "title": "酬平上人",
        "id": "578a7c47-ded2-4a00-b107-540121c5bffb"
    },
    {
        "author": "劉應時",
        "paragraphs": [
            "躬耕谷口未爲貧，安得生涯似子真。",
            "平日固知窮有鬼，年來更覺老欺人。",
            "短檠頗怯蠅頭字，蠹簡時揩鼠迹塵。",
            "兒女豈知黄卷樂，苦嫌無補廢精神。"
        ],
        "title": "夜坐有感",
        "id": "213c3802-e070-4cf6-b1df-c9ba8ab9f52d"
    },
    {
        "author": "劉應時",
        "paragraphs": [
            "邂逅相逢不作難，地爐握手話悲歡。",
            "朝廷已誦相如賦，朋舊猶嗟范叔寒。",
            "剪剪秋花多勝韻，纍纍霜實尚微酸。",
            "小春天氣能來否，同訪山家苜蓿盤。"
        ],
        "title": "喜會故友",
        "id": "68671c95-ca19-4d0d-9cd0-6267892aacd7"
    },
    {
        "author": "劉應時",
        "paragraphs": [
            "自笑平居氣吐霓，桑榆暮景轉凄迷。",
            "縱云舉世無青眼，敢忘終身誦白圭。",
            "風蕊弄香依水出，凍雲銜雪壓簷低。",
            "兒童不識人懷抱，苦傍寒窗讀鳳兮。"
        ],
        "title": "遣懷",
        "id": "99b7c98e-8794-4b01-b95f-35ac283355d9"
    },
    {
        "author": "劉應時",
        "paragraphs": [
            "丈亭亭前暫艤舟，寒濤拍岸江煙收。",
            "青山空解供望眼，濁酒不能澆別愁。",
            "春到疏籬梅蕊破，帆歸別浦浪花浮。",
            "分携情緒剪不斷，有媿悠悠波上鷗。"
        ],
        "title": "送張尉至丈亭",
        "id": "8a25a462-ae15-4e2e-a050-40d3a455aea6"
    },
    {
        "author": "劉應時",
        "paragraphs": [
            "鳩鳴桑樹雨還來，且得農夫笑口開。",
            "雖曰田疇多再植，定須天氣作重梅。",
            "江魚欲買全無鏹，社酒堪篘旋潑醅。",
            "更遣兒童炊麥飯，殷勤相勸且徘徊。"
        ],
        "title": "過田家",
        "id": "97d4f5d8-327e-48ed-a1a0-477a21867a7f"
    },
    {
        "author": "劉應時",
        "paragraphs": [
            "藜杖扶人趁雪乾，玉虹倒影落前灘。",
            "竹籬短短溪頭路，雲木荒荒日暮寒。",
            "每愧清香留我住，苦無佳句與人看。",
            "孤吟不忍空歸去，霜月侵衣興未闌。"
        ],
        "title": "次韻范至能尋梅",
        "id": "30fdeac1-5aca-4bee-ab70-48b3138e0fb7"
    },
    {
        "author": "劉應時",
        "paragraphs": [
            "凜凜寒威欲挾綿，稜稜病骨只忻眠。",
            "燈花璀璨人歸後，雲色蒼茫雪作天。",
            "百歲光陰寧有幾，四時飲啄且隨緣。",
            "擁爐莫厭團圞樂，節物崢嶸又一年。"
        ],
        "title": "喜兒輩歸寧",
        "id": "2d61a44d-5458-4f41-b750-001d3529945e"
    },
    {
        "author": "劉應時",
        "paragraphs": [
            "簾幙低垂清晝長，弄晴梅柳拂鄰牆。",
            "春光潑眼何明媚，幽鳥窺人自發揚。",
            "覓句忍饑貧亦樂，鈔書得味老何傷。",
            "舍南舍北無人到，閉閤時焚一炷香。"
        ],
        "title": "春晴",
        "id": "c10f56c1-f424-47bc-b147-5811fb71ba7a"
    },
    {
        "author": "劉應時",
        "paragraphs": [
            "老來懶與俗浮沉，何况厭厭病日侵。",
            "身外閑愁總餘事，世間無藥勝安心。",
            "雨餘秋色凄然冷，風弄晚雲晴復陰。",
            "習氣難除還自笑，小窗時有短長吟。"
        ],
        "title": "病中偶書",
        "id": "95cc91b5-281c-4644-9200-1d28ffbf2d05"
    },
    {
        "author": "劉應時",
        "paragraphs": [
            "自是清都紫府人，偶來應見宰官身。",
            "諸公有類隨陽雁，此老方爲透網鱗。",
            "環轍已償行去脚，擁書更結未來因。",
            "石湖雖有閑風月，誰許深償寂寞濱。"
        ],
        "title": "聞范至能丐祠二首  其一",
        "id": "7ae1e62b-a4ae-4fa4-b249-ed8be0e7f5c9"
    },
    {
        "author": "劉應時",
        "paragraphs": [
            "士紳知己近來無，得此吾慚上大夫。",
            "酷愛新詩成異遇，每於廣坐語諸儒。",
            "既紓北顧思歸矣，聞返西州有是夫。",
            "便欲拏舟去相訪，推篷邀月話江湖。"
        ],
        "title": "聞范至能丐祠二首  其二",
        "id": "358301be-8f8c-4f46-ab91-b5a70cfdd203"
    },
    {
        "author": "劉應時",
        "paragraphs": [
            "老來何物是生涯，一榻翛然亦自佳。",
            "睡裏山禽弄霜曉，夢回明月上梅花。",
            "頗知常侍嫌烏布，未羨先生坐絳紗。",
            "最愛灑窗風雪夜，道人施法復何加。"
        ],
        "title": "祐上人製紙帳作詩謝之",
        "id": "44579872-513c-4dce-9496-5a53c6dd580b"
    },
    {
        "author": "劉應時",
        "paragraphs": [
            "吟懷祇恐負嘉期，不憚登高脚力疲。",
            "滿眼關愁淡秋色，長箋入手粲明璣。",
            "興來不省風吹帽，醉後何愁酒濕衣。",
            "欲和藍田無好語，笑挼黄菊带香歸。"
        ],
        "title": "九日",
        "id": "4c0b0472-4d9b-4dc0-863e-a5acbfa550a0"
    },
    {
        "author": "劉應時",
        "paragraphs": [
            "十年夢不到丘壑，清坐喜看寒瘦姿。",
            "玉立一峯森黛色，虬蟠九節漾風漪。",
            "涓涓月露欲生處，漠漠溪雲未散時。",
            "却笑輕狂桃李眼，臞仙風韻不能窺。"
        ],
        "title": "石菖蒲",
        "id": "8af437b9-3a7b-41a3-aa64-1683f44d46ec"
    },
    {
        "author": "劉應時",
        "paragraphs": [
            "瘦藤慚愧肯相携，不怕微茫雪意低。",
            "晚照荒荒迷遠岫，濕雲漠漠度前溪。",
            "雖無酒力禦寒色，且向梅花覓舊題。",
            "漫說玉堂多勝事，何如丘壑卜幽棲。"
        ],
        "title": "山行",
        "id": "b00dcd83-3b6b-4324-bcf6-cdba035c1d58"
    },
    {
        "author": "劉應時",
        "paragraphs": [
            "一雨及時晴又佳，江村農父話諠譁。",
            "旋炊麥飯非常飽，笑指苗田不用車。",
            "有眼何曾識朝市，逢人只喜話桑麻。",
            "此間賸有漁樵地，容我旁邊著一家。"
        ],
        "title": "雨後訪田家",
        "id": "828eb121-276d-4d29-a6cb-1c875c0b315d"
    },
    {
        "author": "劉應時",
        "paragraphs": [
            "老去光陰苦不多，孰堪疾病數驅磨。",
            "也知溪上春光好，奈爾牀頭藥裹何。",
            "日永茶甌頻索喚，睡餘詩眼旋揩摩。",
            "客來怕說人間話，古井須知已不波。"
        ],
        "title": "病中和蔡堅老",
        "id": "58d4fd59-def9-4e5c-abee-c6c5ac81e941"
    },
    {
        "author": "劉應時",
        "paragraphs": [
            "淺淺溪流短短籬，碧於深處小茅茨。",
            "想無俗子知蹤跡，小款梅花細說詩。"
        ],
        "title": "山居",
        "id": "a2335fd7-6b45-49fb-8226-6a1f0a337a82"
    },
    {
        "author": "劉應時",
        "paragraphs": [
            "柿葉飄零滿屋除，半山銜日落丘墟。",
            "睡餘不覺西風急，亂我窗前數板書。"
        ],
        "title": "秋郊",
        "id": "9975fac9-f2f8-4022-8b6c-01ee9a253375"
    },
    {
        "author": "劉應時",
        "paragraphs": [
            "垂空小雨濕梅花，一嶺穿雲石逕斜。",
            "燕子飛時春欲暮，斷橋煙水渺無涯。"
        ],
        "title": "過飛鳬別業",
        "id": "0d5ed2cf-42ee-4543-8a82-86e71ed5f8d2"
    },
    {
        "author": "劉應時",
        "paragraphs": [
            "雲抹山容疑潑綠，月涵波影自摇金。",
            "丈夫出處如雲月，猿鶴安能識此心。"
        ],
        "title": "史魏公東湖別墅二首  其一",
        "id": "4623ff4b-88ef-4b34-a14c-6138c1535439"
    },
    {
        "author": "劉應時",
        "paragraphs": [
            "徜徉綠野春波上，徙倚石樓煙靄間。",
            "只恐蒼生待霖雨，未容謝傅老東山。"
        ],
        "title": "史魏公東湖別墅二首  其二",
        "id": "e912c40a-f816-4767-b116-6b257705333d"
    },
    {
        "author": "劉應時",
        "paragraphs": [
            "登輿睡思尚昏昏，斗柄銜山月在門。",
            "雞犬未鳴潮半落，草蟲聲在荳花村。"
        ],
        "title": "早行",
        "id": "a395bb7f-6190-4a3a-b5fa-cf36813da505"
    },
    {
        "author": "劉應時",
        "paragraphs": [
            "天氣清和晴復陰，酴醿堆雪笋抽簪。",
            "誰知老去傷春意，自把茶甌當酒斟。"
        ],
        "title": "春晚二首  其一",
        "id": "932707ff-34a4-4aeb-ba06-8cc1be640d3e"
    },
    {
        "author": "劉應時",
        "paragraphs": [
            "子規聲裏正斜陽，風過斷橋流水香。",
            "頗怪影侵書带綠，弄晴柳色過鄰牆。"
        ],
        "title": "春晚二首  其二",
        "id": "44173e9d-dfec-44bc-8a69-bd4a7d8e33fe"
    },
    {
        "author": "劉應時",
        "paragraphs": [
            "碧玉長簪出短籬，枝頭腥血耐炎暉。",
            "北堂花在親何在，幾對薰風淚濕衣。"
        ],
        "title": "萱花",
        "id": "2202ae07-7764-4e08-9428-01bfd0bb3f21"
    },
    {
        "author": "劉應時",
        "paragraphs": [
            "檐前分得小窗明，便覺翛然眼界清。",
            "香燼一爐書滿几，世間何物可關情。"
        ],
        "title": "開窗",
        "id": "db43423e-f1c6-4ab6-afb4-1ac9f6d7c1bb"
    },
    {
        "author": "劉應時",
        "paragraphs": [
            "紫槿綠籬愁意深，斜陽墟落動秋砧。",
            "筆端有口江湖遠，莫寫干時老子心。"
        ],
        "title": "西郊三首  其一",
        "id": "b1775c06-b877-4aa3-8809-3c76a0106ff8"
    },
    {
        "author": "劉應時",
        "paragraphs": [
            "薄雲斜日媚平川，一老來耕刈後田。",
            "向晚歸牛尋熟路，擺頭昂鼻不須牽。"
        ],
        "title": "西郊三首  其二",
        "id": "7f5f03c8-0525-4e2f-8a29-82177b5288f0"
    },
    {
        "author": "劉應時",
        "paragraphs": [
            "誰人躍馬出西郊，野水瀰瀰漲路坳。",
            "好似吟哦方得句，時時指點舉鞭梢。"
        ],
        "title": "西郊三首  其三",
        "id": "03b14117-11b6-4965-b1ab-6eadfab08209"
    },
    {
        "author": "劉應時",
        "paragraphs": [
            "半路梅花作峭寒，懷人無地著愁酸。",
            "幽居獨得春風力，補綴林塘漸可觀。"
        ],
        "title": "懷瑩上人",
        "id": "ce9888da-0bae-43ad-abd4-c9875fcd8b51"
    },
    {
        "author": "劉應時",
        "paragraphs": [
            "入眼溪山記舊遊，春風籬落只供愁。",
            "斷腸䔩䔩飄香雪，短笛一聲誰倚樓。"
        ],
        "title": "梅林即事四首  其一",
        "id": "b2f45038-0d91-4f24-a940-b6cf9ec26a13"
    },
    {
        "author": "劉應時",
        "paragraphs": [
            "瘦減腰圍儘不妨，豈堪三篾束枯腸。",
            "自憐尚有風流債，酷愛斷橋流水香。"
        ],
        "title": "梅林即事四首  其二",
        "id": "f4489119-5c8f-4068-98fe-7a935306c116"
    },
    {
        "author": "劉應時",
        "paragraphs": [
            "藜杖緣溪轉小橋，背風深處似相招。",
            "兒童指點皆驚怪，喚作枝頭雪未消。"
        ],
        "title": "梅林即事四首  其三",
        "id": "9cf48943-b2e7-4d81-9e46-ed0dcbee9a40"
    },
    {
        "author": "劉應時",
        "paragraphs": [
            "竹塢松溪雪半埋，興來無處著吟懷。",
            "茅檐盡出橫斜影，寂寞黄昏月上階。"
        ],
        "title": "梅林即事四首  其四",
        "id": "d6935a9f-9b7c-4cd9-adb5-27ac71a396da"
    },
    {
        "author": "劉應時",
        "paragraphs": [
            "江湖夢斷十年餘，尚記寒窗誦子虛。",
            "回首扶春堂下路，別來風月果何如。"
        ],
        "title": "懷怡雲平老三首  其一",
        "id": "8357c4f2-1a96-4ca1-8db0-861bbe0198d6"
    },
    {
        "author": "劉應時",
        "paragraphs": [
            "晚陰分暝與幽窗，心旆摇摇不可降。",
            "隠几正爲丘壑夢，半隨柔櫓過滄江。"
        ],
        "title": "懷怡雲平老三首  其二",
        "id": "eae48c64-8841-4fdb-ab38-d060cbb07460"
    },
    {
        "author": "劉應時",
        "paragraphs": [
            "柔桑已密吳蠶老，簾幙低垂燕子飛。",
            "想見石欄斜點筆，海雲深重濕山衣。"
        ],
        "title": "懷怡雲平老三首  其三",
        "id": "87d93345-6004-4da4-acee-c2ab2325cc0e"
    },
    {
        "author": "劉應時",
        "paragraphs": [
            "奔流出峽響如雷，筆力浮天亦壯哉。",
            "吳蜀興亡千古恨，白鷗時逐浪花來。"
        ],
        "title": "曹直夫水石短軸二首  其一",
        "id": "770c9c9c-9279-46ef-9281-ce3619e1da0a"
    },
    {
        "author": "劉應時",
        "paragraphs": [
            "清風斂霽入巴山，春漲攘人釣月灣。",
            "欠箇小舟青篛笠，着儂長在水雲間。"
        ],
        "title": "曹直夫水石短軸二首  其二",
        "id": "30d0d0ce-9cde-4ee1-a317-3334475a4544"
    },
    {
        "author": "劉應時",
        "paragraphs": [
            "十載江湖寄此身，足香慣踏軟紅塵。",
            "夢回一笑知何有，穩卧家山寂寞濱。"
        ],
        "title": "義上人歸自武林戲作四偈  其一",
        "id": "0ef47dd0-5d1f-4f3c-98be-ae7e36d054a3"
    },
    {
        "author": "劉應時",
        "paragraphs": [
            "行脚從來笑趙州，草鞋踏破竟何求。",
            "百千三昧無窮義，不出頤菴拄杖頭。"
        ],
        "title": "義上人歸自武林戲作四偈  其二",
        "id": "f07f3007-fc6b-4480-986d-5591ae7160bc"
    },
    {
        "author": "劉應時",
        "paragraphs": [
            "老去居然懶出門，故鄉零落暗消魂。",
            "歲寒道義唯松竹，伴我東溪沙水村。"
        ],
        "title": "義上人歸自武林戲作四偈  其三",
        "id": "32db7df6-4bbe-4f4a-b386-07d30329405e"
    },
    {
        "author": "劉應時",
        "paragraphs": [
            "身世總爲閑伎倆，生前須了惡因緣。",
            "把茅約子歸雲壑，品字柴頭坐說禪。"
        ],
        "title": "義上人歸自武林戲作四偈  其四",
        "id": "d0373e15-9814-4830-8531-6326cf5f32aa"
    },
    {
        "author": "劉應時",
        "paragraphs": [
            "雨暗水巖春意濃，尚思采采隔珍叢。",
            "睡魔正壓眉楞重，珍重南屏信息通。"
        ],
        "title": "謝香山禪師惠水巖新茗二首  其一",
        "id": "c687dd8d-fbb8-47dc-9d0e-2df4152a5dcb"
    },
    {
        "author": "劉應時",
        "paragraphs": [
            "趙州古佛不同時，頼有斯人慰所思。",
            "搜攪枯腸無一物，夢回日影上花枝。"
        ],
        "title": "謝香山禪師惠水巖新茗二首  其二",
        "id": "0119e5e4-db29-47f5-9b0a-491cb3ce8476"
    },
    {
        "author": "劉應時",
        "paragraphs": [
            "春來九雨一日晴，藜杖扶人出戶庭。",
            "柳色肯如衰俗眼，向人還似舊時青。"
        ],
        "title": "春日即事三首  其一",
        "id": "d220a7f4-2f29-4b84-83b5-af438d5c8e5a"
    },
    {
        "author": "劉應時",
        "paragraphs": [
            "野草閑花無姓名，疎籬幽逕漸敷榮。",
            "貧居閲盡人間事，只有東風不世情。"
        ],
        "title": "春日即事三首  其二",
        "id": "d7bbe1bc-6141-4a3e-a436-da44fbff7980"
    },
    {
        "author": "劉應時",
        "paragraphs": [
            "二月風光漸惱人，蒙茸細雨濕花唇。",
            "可憐病目長憔悴，坐看紛紛萬卉春。"
        ],
        "title": "春日即事三首  其三",
        "id": "ef279a2b-b809-44b3-a64e-2a770488a107"
    },
    {
        "author": "劉應時",
        "paragraphs": [
            "健即觀書困即眠，飯餘香燼濕茶煙。",
            "客來莫說人間話，我是清貧無事仙。"
        ],
        "title": "頤菴口占",
        "id": "a3abd2d5-1f52-4a55-adc8-9b191333c358"
    },
    {
        "author": "劉應時",
        "paragraphs": [
            "小桃無力困東風，似整殘粧睡思濃。",
            "老子愁腸正如結，蒼苔滿地點殷紅。"
        ],
        "title": "遣懷二首  其一",
        "id": "98846e91-c3fa-4923-8547-c0e6ad2db6c6"
    },
    {
        "author": "劉應時",
        "paragraphs": [
            "蕭蕭叢薄倚頹垣，頗覺舒長春晝喧。",
            "搜攪枯腸無好語，等閑日影過前軒。"
        ],
        "title": "遣懷二首  其二",
        "id": "ab5ea655-8e13-4b5e-b2c1-a883ab5c8821"
    },
    {
        "author": "劉應時",
        "paragraphs": [
            "午日已過人寂寂，虛齋獨坐竹蕭蕭。",
            "睡魔正與詩魔戰，窗外一聲婆餠焦。"
        ],
        "title": "縣庠直舍",
        "id": "db435fee-addc-47f4-ad98-430d174c7e6a"
    },
    {
        "author": "劉應時",
        "paragraphs": [
            "斗轉星稀夜欲闌，月魂斜墮屋頭山。",
            "雞聲喚起十年事，盡在吟窗一枕間。"
        ],
        "title": "早起",
        "id": "c4318f48-e4b9-463e-a18a-b62b16c43114"
    },
    {
        "author": "劉應時",
        "paragraphs": [
            "暖雲芳草媚晴川，花正嬌春柳欲眠。",
            "老景侵尋生事拙，舊巢歸燕自相憐。"
        ],
        "title": "即事",
        "id": "3df34078-3773-42b3-bc84-b023c0ece14a"
    },
    {
        "author": "劉應時",
        "paragraphs": [
            "稽山佳趣勝蓬瀛，橘里漁樵畫不成。",
            "我欲鑑湖分一曲，煩君先與白鷗盟。"
        ],
        "title": "送人還會稽",
        "id": "e297bbb6-b7a0-42ed-a901-edbaa1e9d6d2"
    },
    {
        "author": "劉應時",
        "paragraphs": [
            "少日襟懷眇古今，凶年樂歲不關心。",
            "自憐老去多憂國，白水田頭問淺深。"
        ],
        "title": "郊行三首  其一",
        "id": "3329eccc-4d36-4747-ad29-a65bbb694455"
    },
    {
        "author": "劉應時",
        "paragraphs": [
            "西郊穡事欲迎秋，旱魃肆兇猶未收。",
            "卷地黑風吹雨散，稻花飄蕩滿天浮。"
        ],
        "title": "郊行三首  其二",
        "id": "bd4c67a9-595d-4add-bc52-1a1b0548d99b"
    },
    {
        "author": "劉應時",
        "paragraphs": [
            "茫茫阡陌起黄埃，喜望片雲銜雨來。",
            "霢霂未施風不息，依然白日照樓臺。"
        ],
        "title": "郊行三首  其三",
        "id": "49223903-002d-4418-bb20-a8512ba29a69"
    },
    {
        "author": "劉應時",
        "paragraphs": [
            "詩眼眈眈細八荒，小亭徙倚濕山光。",
            "飛鴻影落遥岑外，興與飛鴻更渺茫。"
        ],
        "title": "霞外亭二首  其一",
        "id": "9a9eacc5-ff2f-4ecd-9db3-964eef07ccdf"
    },
    {
        "author": "劉應時",
        "paragraphs": [
            "數椽屹起枕林丘，雲葉蕭蕭萬木秋。",
            "一縷殘紅曳微日，渺然天際識歸舟。"
        ],
        "title": "霞外亭二首  其二",
        "id": "8fcf5cf5-d891-4a92-b6c0-378eabf21385"
    },
    {
        "author": "劉應時",
        "paragraphs": [
            "迎春寒色愈嚴凝，小閣爐殘冷欲冰。",
            "寂寞黄昏愁弔影，雪窗怕上短檠燈。"
        ],
        "title": "雪夜二首  其一",
        "id": "4f764bdf-a605-4415-94e4-3844e9115570"
    },
    {
        "author": "劉應時",
        "paragraphs": [
            "浮雲著眼不留蹤，獨與梅花共過冬。",
            "淡月故移疎影去，斷魂誰杵暮山鐘。"
        ],
        "title": "雪夜二首  其二",
        "id": "d756b382-83de-4ae1-97e1-76f570f3d4bf"
    },
    {
        "author": "劉應時",
        "paragraphs": [
            "始看紅紫上花稍，倏忽春光半已消。",
            "最是幽窗斷魂處，杜鵑啼月過山腰。"
        ],
        "title": "山中三首  其一",
        "id": "bfe9a44f-d4f3-48f9-9dad-74b2d9beb84b"
    },
    {
        "author": "劉應時",
        "paragraphs": [
            "伏櫪已無千里志，卧雲聊作一枝棲。",
            "田翁笑喜桑麻長，山北山南雨意低。"
        ],
        "title": "山中三首  其二",
        "id": "5b10936f-4cf1-42ad-a636-886877ff20bb"
    },
    {
        "author": "劉應時",
        "paragraphs": [
            "年來世路愈間關，且喜兒童放我閒。",
            "百歲光陰無一半，萊衣能得幾時斑。"
        ],
        "title": "山中三首  其三",
        "id": "1ba7ebc3-933a-4368-bef0-e119fffd1dc6"
    },
    {
        "author": "劉應時",
        "paragraphs": [
            "去馬來牛閲幾秋，濁涇清渭只同流。",
            "斷弦掛壁知音去，旋撲塵編有許愁。"
        ],
        "title": "聞張逸人訃二首  其一",
        "id": "d245f7e0-b96b-4452-acf3-9a5178f64fc0"
    },
    {
        "author": "劉應時",
        "paragraphs": [
            "梅子黄時麥已秋，野塘高下水交流。",
            "小窗聲切哀鴻雁，添我懷人一段愁。"
        ],
        "title": "聞張逸人訃二首  其二",
        "id": "2f578054-3d2e-4241-b5ee-d68824055e4e"
    },
    {
        "author": "劉應時",
        "paragraphs": [
            "世事不復問，舊書時一看。"
        ],
        "title": "句  其一",
        "id": "4f18dd97-9b0d-40fe-a55d-3bb24fd00a6f"
    },
    {
        "author": "劉應時",
        "paragraphs": [
            "燭與梅花共過冬，淡月故移踈影去。"
        ],
        "title": "句  其二",
        "id": "99469b28-6b0a-4e77-875b-423f6f939fe8"
    },
    {
        "author": "曾季貍",
        "paragraphs": [
            "吾聞大幻師，種種示方便。",
            "雖於土石中，神力亦周遍。",
            "君看此翠琅，乃有羅漢面。",
            "殷勤作禮相，形質皆可辨。",
            "初觀頂相殊，次觀雙足現。",
            "僧袍如輕綃，風舉勢轉旋。",
            "得非方廣尊，影落此石片。",
            "千年磨不盡，若堅金百煉。",
            "我來一瞻敬，贊歎未曾見。",
            "摩挲諦玩久，欲去反留戀。",
            "叮嚀善守護，尊者俱神變。",
            "會當清夜闌，神光照金殿。"
        ],
        "title": "羅漢石",
        "id": "578184d8-316f-4c45-953d-62de8b46c3e5"
    },
    {
        "author": "曾季貍",
        "paragraphs": [
            "舊聞伯子記，已得靈谷名。",
            "隠然望此州，奇勝稱山靈。",
            "懸崖瀉瀑布，如高屋建瓴。",
            "喬松數十丈，下有千歲苓。",
            "仄足行鳥道，勢欲摶青冥。",
            "仙事雖渺茫，幽討未忘情。",
            "高秋八月後，擇勝來經行。",
            "黄冠兩三人，淡然亦忘形。",
            "煙霞到几席，爽氣來戶庭。",
            "瘦笻閒指點，老瓦同注傾。",
            "慚非換鵝手，不敢臨黄庭。",
            "或可聯石鼎，未必讓彌明。",
            "重陽無十日，黄菊漸向榮。",
            "佳哉此天氣，一笑未易營。",
            "但願脚力健，年年此尋盟。"
        ],
        "title": "靈谷山",
        "id": "7e9f6917-a92d-413b-9a28-db21cc007b61"
    },
    {
        "author": "曾季貍",
        "paragraphs": [
            "山靈從何來，崩騰躍萬馬。",
            "初疑夫差軍，水犀光照夜。",
            "又疑閼於戰，聲撼武安馬。",
            "森然毛骨竦，舌拄不能下。",
            "對此神驂姿，可以一戰霸。"
        ],
        "title": "躍馬泉",
        "id": "acbfc2c8-b4de-4208-9b05-d39d55ea64ae"
    },
    {
        "author": "曾季貍",
        "paragraphs": [
            "五星耀寒芒，直射入九淵。",
            "化爲石泉眠，位置相聯綿。",
            "相映璧月夜，上下爭珠連。",
            "星光本遊空，著地今何然。",
            "得非泉石癖，如我老不悛。"
        ],
        "title": "五星泉",
        "id": "31f04b85-9e5a-4753-82e6-7ffe534746ca"
    },
    {
        "author": "曾季貍",
        "paragraphs": [
            "正覺江邊寺，風煙罨畫然。",
            "庭羅合抱樹，門泊釣魚船。",
            "暮雨凉初過，中秋月正圓。",
            "無人來共賞，獨自占江天。"
        ],
        "title": "宿正覺寺",
        "id": "ea241f3a-f0c5-4fdc-88d2-ed966fd8eef9"
    },
    {
        "author": "曾季貍",
        "paragraphs": [
            "暫假僧房憩，炎蒸覺頓忘。",
            "誰知六月雨，已似九秋凉。",
            "石徑苔痕滑，稻花田水香。",
            "鳴蟬休聒耳，容我此徜徉。"
        ],
        "title": "白水寺",
        "id": "00dbad50-a90a-4857-b5f1-f572ceb34658"
    },
    {
        "author": "曾季貍",
        "paragraphs": [
            "碧草送春晚，綠陰迎夏凉。",
            "輕風摇細麥，淺水出新秧。",
            "歲月催人老，田園引興長。",
            "一廛如可辦，吾亦學耕桑。"
        ],
        "title": "苦竹行",
        "id": "1c377d08-3cb4-4c0c-9229-8f7b1bd7ef18"
    },
    {
        "author": "曾季貍",
        "paragraphs": [
            "江上岧嶢百尺臺，摩挲塵跡但徘徊。",
            "不辭濁酒三杯醉，坐對晴空萬里開。",
            "楚澤風烟隨處好，仙家桃李有誰栽。",
            "黄花過了梅花發，待我扶藜得復來。"
        ],
        "title": "金石臺",
        "id": "521b3c88-15c1-4c1c-947d-b3bd340e897e"
    },
    {
        "author": "曾季貍",
        "paragraphs": [
            "葛巾藜杖興何長，爲愛南湖六月凉。",
            "雨在山頭作雲氣，風來水面散荷香。",
            "登臨稍喜市聲遠，徙倚猶嫌歸興忙。",
            "後日重來携枕簟，不妨午夢到斜陽。"
        ],
        "title": "南湖",
        "id": "b922bd56-b68a-4261-9af3-5d6e1d6bbc9d"
    },
    {
        "author": "曾季貍",
        "paragraphs": [
            "手捫霄漢摘天星，脚踏丹梯最上層。",
            "須信神仙足官府，能令雞犬亦飛昇。"
        ],
        "title": "積翠樓  其一",
        "id": "e5fed71d-2b49-4bb6-aca1-9a64d8fc78ef"
    },
    {
        "author": "曾季貍",
        "paragraphs": [
            "少日便懷丘壑情，看山看水飽曾經。",
            "如今積翠樓頭望，看盡江南未了青。"
        ],
        "title": "積翠樓  其二",
        "id": "f4f0a2eb-9f9d-4344-992c-33c77fa40d57"
    },
    {
        "author": "曾季貍",
        "paragraphs": [
            "彷彿兒時住此間，重來不記舊山川。",
            "却因坐久僧相問，細數如今二十年。"
        ],
        "title": "西隠寺",
        "id": "c1c0bd4f-2203-41f2-884b-e5f94e28c5a2"
    },
    {
        "author": "曾季貍",
        "paragraphs": [
            "村深谷鳥近人鳴，暮靄收時雨又晴。",
            "極目春山隨處好，笋輿穿盡綠陰行。"
        ],
        "title": "疏山道中",
        "id": "b7f82430-ac83-445d-b438-95d0ad191b72"
    },
    {
        "author": "曾季貍",
        "paragraphs": [
            "船頭觸處浪花生，船尾隨人山影行。",
            "一水到家能幾許，順流東下片時程。"
        ],
        "title": "苦竹舟行",
        "id": "a2e64c92-92ec-4c2b-a336-b5489f40b1cd"
    },
    {
        "author": "曾季貍",
        "paragraphs": [
            "香火頹然寄梵宮，精英不與衆禪同。",
            "臨川千古人心在，猶說當年保障功。"
        ],
        "title": "危全楓祠",
        "id": "921faef4-189f-42ba-a9a9-8b05149eed9d"
    },
    {
        "author": "曾季貍",
        "paragraphs": [
            "來往疏山四十年，主人與客兩華顛。",
            "此心不改澄河見，往事休論過鳥然。",
            "無復仙舟遺跡在，空餘矮叔一燈傳。",
            "危亭獨上窮登眺，古木蒼藤繞暮煙。"
        ],
        "title": "疏山",
        "id": "4e623417-4b33-430a-8db0-8b3c460acde8"
    },
    {
        "author": "曾季貍",
        "paragraphs": [
            "落日郊原獨杖藜，偶尋蕭寺坐移時。",
            "下臨稻壟如棋局，細數僧房似蜜脾。",
            "風裏長松能遠韻，霜餘殘菊尚多姿。",
            "因吟竹院詩人語，笑我勞生力已疲。"
        ],
        "title": "楊源寺",
        "id": "c719cf38-79e7-4e3e-b58b-b857b3d52f79"
    },
    {
        "author": "曾季貍",
        "paragraphs": [
            "江南九月未飛霜，木葉蕭蕭已半黄。",
            "行遍疏山山下路，滿山唯有桂花香。"
        ],
        "title": "疏山三首  其一",
        "id": "9c2e117c-0d25-4197-b789-8da563a309e5"
    },
    {
        "author": "曾季貍",
        "paragraphs": [
            "垍湖潭畔呼舟渡，苦竹林邊策杖回。",
            "衣濕爲穿山雨過，手香因折野梅來。"
        ],
        "title": "疏山三首  其二",
        "id": "12c074bd-aa1a-4bb4-a3c7-630404f9cbe2"
    },
    {
        "author": "曾季貍",
        "paragraphs": [
            "草封支徑路欲斷，雨洗野花山更寒。",
            "西嶺東岡烟漠漠，南溪北澗水潺潺。"
        ],
        "title": "疏山三首  其三",
        "id": "d4b3c619-5506-49bf-8ab4-29547073ed7c"
    },
    {
        "author": "曾季貍",
        "paragraphs": [
            "何人邀我來，白晝朝鈞天。",
            "千官正雜沓，佩有蒼玉懸。",
            "衝牙互擊觸，遠韻聲泠然。",
            "律呂相應和，宮徵更相宣。",
            "應笑居鄛人，玉斗空碎捐。"
        ],
        "title": "鳴玉泉",
        "id": "b272fe46-5c43-4b34-a724-e8106ddf371b"
    },
    {
        "author": "曾季貍",
        "paragraphs": [
            "桃李艷陽態，笑我不入時。",
            "松竹貧賤交，却是同襟期。"
        ],
        "title": "梅花",
        "id": "dc9b8144-13c6-4800-8f92-42c46902d1c7"
    },
    {
        "author": "曾季貍",
        "paragraphs": [
            "衣裁緗纈態纖穠，猶在瑶池午醉中。",
            "嫌近清明時節令，趁渠新火一番紅。"
        ],
        "title": "桃花",
        "id": "8f34a0e9-c483-4436-b735-a4010f0e213f"
    },
    {
        "author": "曾季貍",
        "paragraphs": [
            "妾家家世居淮海，郎罷聲名傳海內。",
            "自從貶死古藤州，門戶凋零三十載。",
            "可憐生長深閨裏，耳濡目染知文字。",
            "亦嘗强學謝娘詩，未敢女子稱博士。",
            "年長以來逢世亂，黄頭鮮卑來入漢。",
            "妾身亦復墮兵間，往事不堪回首看。",
            "飄然一身逐胡兒，被驅不異犬與雞。",
            "奔馳萬里向沙漠，天長地久無還期。",
            "北風蕭蕭易水寒，雪花席地經燕山。",
            "千杯虜酒安能醉，一曲琵琶不忍彈。",
            "吞聲飲恨從誰訴，偶然信口題詩句。",
            "眼前有路可還鄉，馬上無人容我去。",
            "詩成吟罷只茫然，豈意漢地能流傳。",
            "當時情緒亦可想，至今聞者猶悲酸。",
            "憶昔中郎有女子，亦陷虜中垂一紀。",
            "暮年不料逢阿瞞，厚幣贖之歸故里。",
            "惜哉此女不得如，終竟老死留穹廬。",
            "空餘詩話傳悽惻，不減胡笳十八拍。"
        ],
        "title": "秦女行",
        "id": "f46af14e-2b0f-41c7-be60-b09c84a0713c"
    },
    {
        "author": "曾季貍",
        "paragraphs": [
            "我遊保國三十年，昔者童稚今華顛。",
            "僧非昔人屋亦改，仰視喬木皆參天。",
            "惟餘畫壁屹相向，塵封蛛網猶依然。",
            "空王龍鍾曳杖立，彌勒遊戲挑囊眠。",
            "不知寺已幾興廢，獨此經久無變遷。",
            "我來摩挲三太息，欲去不忍空留連。",
            "丁寧老僧爲守護，慎勿破壁隨雲煙。",
            "作詩仍以示來者，此詩此畫當俱傳。"
        ],
        "title": "雷公保國寺畫壁",
        "id": "a1f6d616-70cd-45f1-94af-2c9c1d0abf99"
    },
    {
        "author": "曾季貍",
        "paragraphs": [
            "酒薄飲難醉，山寒夢不成。",
            "窗間殘月影，枕上曉鐘聲。",
            "邱壑平生事，山林少日情。",
            "白頭翁老矣，數畝未經營。"
        ],
        "title": "憩雷公山",
        "id": "945b7af2-e04a-4d62-90a3-74986c30a07f"
    },
    {
        "author": "曾季貍",
        "paragraphs": [
            "古寺同真率，君家更秩筵。",
            "酒杯無算飲，橘樹不論錢。",
            "勝日携佳客，曾來是去年。",
            "莫嫌頻至此，直爲主人賢。"
        ],
        "title": "金沙寺",
        "id": "f7ad657b-55d1-4b13-a8bc-d3ab83567332"
    },
    {
        "author": "曾季貍",
        "paragraphs": [
            "古寺荒凉甚，秋風更颯然。",
            "殿焚猶有礎，僧老不知年。",
            "但可扶藜至，無因假榻眠。",
            "鐘魚久寂寞，誰施一囊錢。"
        ],
        "title": "宿正覺寺",
        "id": "c21c3090-3378-4920-b943-34a407d7ccdd"
    },
    {
        "author": "曾季貍",
        "paragraphs": [
            "檀心素面水沉香，一架清陰滿院凉。",
            "莫道春歸無覓處，春歸却在贊公房。"
        ],
        "title": "寶應寺",
        "id": "771d42f7-a141-4c5a-833a-3c96ffd7a51d"
    },
    {
        "author": "曾季貍",
        "paragraphs": [
            "月落僧窗暗，衾單客夢驚。",
            "雞鳴催客起，犬吠惡人行。",
            "蓐食事已畢，膏車天未明。",
            "畏塗饑餓歲，哪得事宵征。"
        ],
        "title": "宿正覺寺",
        "id": "e36a9873-2c96-4c5a-826c-af6df70d80f6"
    },
    {
        "author": "曾季貍",
        "paragraphs": [
            "一燈投宿阿蘭若，雨過凉生夜氣清。",
            "何許秋聲驚客夢，簷間不斷一鈴鳴。"
        ],
        "title": "相峰寺",
        "id": "66f23150-6cac-45cf-ad32-ad8d67e92e0c"
    },
    {
        "author": "曾季貍",
        "paragraphs": [
            "官椏千尋大，清溪五尺流。",
            "眼看春事適，心與老農謀。",
            "節物年年好，田園事事幽。",
            "緩歸陪皂蓋，覓句待蘇州。"
        ],
        "title": "陪張舍人出郊",
        "id": "525ab458-0208-4dad-821a-d12422c0a452"
    },
    {
        "author": "曾季貍",
        "paragraphs": [
            "悠悠造物何所爲，賢愚共滯令人悲。",
            "男兒不恨功名晚，功名必在老大時。"
        ],
        "title": "句  其一",
        "id": "a23fee8e-f49f-4501-9735-2760a38b13d5"
    },
    {
        "author": "曾季貍",
        "paragraphs": [
            "好事不知誰爾汝，還能郭索到樽前。"
        ],
        "title": "句  其二",
        "id": "775fb57d-4b4b-42ce-bf6e-a1da60dd7fb7"
    },
    {
        "author": "曾季貍",
        "paragraphs": [
            "甘餐不美鴆，毒終非可戒。"
        ],
        "title": "句  其三",
        "id": "143e5802-050e-4dc3-8cec-ea2c4c3312de"
    },
    {
        "author": "曾季貍",
        "paragraphs": [
            "遠及水中蟹，直以投葅醢。"
        ],
        "title": "句  其四",
        "id": "2a5d72d7-b4c7-45aa-8661-ba6d4f7bacba"
    },
    {
        "author": "曾季貍",
        "paragraphs": [
            "故人憐我貧，走送不待買。"
        ],
        "title": "句  其五",
        "id": "1abdcee8-8ac6-4b14-8878-54a82a087d65"
    },
    {
        "author": "曾季貍",
        "paragraphs": [
            "朝來蟹眼方新試，昨夜燈花早得知。"
        ],
        "title": "句  其六",
        "id": "e8571db0-a14a-438e-8c6d-73de794691f7"
    },
    {
        "author": "曾季貍",
        "paragraphs": [
            "惟有山茶殊奈久，獨能探月占春風。"
        ],
        "title": "句  其七",
        "id": "fb9224b1-434c-44fc-88f5-1f59980d45de"
    },
    {
        "author": "陸游",
        "paragraphs": [
            "兒時聞公名，謂在千載前。",
            "稍長誦公文，雜之韓杜編。",
            "夜輒夢見公，皎若月在天。",
            "起坐三嘆息，欲見亡繇緣。",
            "忽聞高軒過，歡喜忘食眠。",
            "袖書拜轅下，此意私自憐。",
            "道若九達衢，小智妄鑿穿。",
            "所願瞻德容，頑固或少痊。",
            "公不謂狂疏，屈體與周旋。",
            "騎氣動原隰，霜日明山川。",
            "匏繫不得從，瞻望抱悁悁。",
            "畫石或十日，刻楮有三年。",
            "賤貧未即死，聞道期華顛。",
            "他時得公心，敢不知所傳。"
        ],
        "title": "别曾學士",
        "id": "3392d4da-4d2e-47ae-808a-304a70ed5bab"
    },
    {
        "author": "陸游",
        "paragraphs": [
            "兄去游東閤，才堪直北扉。",
            "莫憂持槖晚，姑記乞身歸。",
            "道義無今古，功名有是非。",
            "臨分出苦語，不敢計從違。"
        ],
        "tags": [
            "送别",
            "规劝"
        ],
        "title": "送仲高兄宫學秩滿赴行在",
        "id": "3b1701d8-65eb-47fb-90b3-bafa337befb0"
    },
    {
        "author": "陸游",
        "paragraphs": [
            "省中地禁清晝長，侍史深注熏籠香。",
            "榮名挽公公不住，東皋歸去栽花忙。",
            "毿毿華髮映朱紱，同舍半已排雲翔。",
            "正如少陵入嚴幕，本自不用尚書郎。",
            "向令封侯佩金印，不然草詔直玉堂。",
            "萬鍾會作夢幻過，三徑空嘆松菊荒。",
            "樂天十年履道宅，贊皇一夕平泉莊。",
            "公看富貴定何物，一笑乃復坐此妨。",
            "東皋樂哉日成趣，簪花起舞當自強。",
            "知公能容賤子狂，請賦式微之二章。"
        ],
        "title": "題閻郎中溧水東皋園亭",
        "id": "22cdc7b6-8593-4808-a08c-72506349395f"
    },
    {
        "author": "陸游",
        "paragraphs": [
            "言語日益工，風節顧弗競。",
            "杞柳爲桮棬，此豈真物性。",
            "病夫背俗馳，梁甫時一詠。",
            "奈何七尺軀，貴賤視趙孟。"
        ],
        "title": "和陳魯山十詩以孟夏草木長遶屋樹扶疏爲韵  其一",
        "id": "f376c3a9-7d58-45cf-a2fe-2680979043b8"
    },
    {
        "author": "陸游",
        "paragraphs": [
            "唐虞亦人耳，四海可高謝。",
            "哀哉斗升故，諂妄兩憑架。",
            "心明物自賓，能整故能暇。",
            "會當棄人事，面壁度九夏。"
        ],
        "title": "和陳魯山十詩以孟夏草木長遶屋樹扶疏爲韵  其二",
        "id": "cb0e6892-3c2a-4b78-bd05-a55e13bb61d0"
    },
    {
        "author": "陸游",
        "paragraphs": [
            "大父昔在朝，騰上唯恐早。",
            "淡然清班中，灰寒而木槁。",
            "議論主中和，人才進耆老。",
            "至今下馬墳，不生刺人草。"
        ],
        "title": "和陳魯山十詩以孟夏草木長遶屋樹扶疏爲韵  其三",
        "id": "8260c59c-f7de-49f4-a31c-48ea427c21b9"
    },
    {
        "author": "陸游",
        "paragraphs": [
            "櫻酪事已過，角黍配夏熟。",
            "尚憶少小時，綵縷繫腕玉。",
            "此生本幻戲，衰態轉眼足。",
            "三郎老無憀，始解嘆絲木。"
        ],
        "title": "和陳魯山十詩以孟夏草木長遶屋樹扶疏爲韵  其四",
        "id": "2691ac81-31af-4398-909f-92903bc869f5"
    },
    {
        "author": "陸游",
        "paragraphs": [
            "門無容車高，庭止旋馬廣。",
            "富貴固易耳，正恐卿慚長。",
            "時情競脂韋，家法獨骯髒。",
            "靜處看紛紛，桔槔勞頫仰。"
        ],
        "title": "和陳魯山十詩以孟夏草木長遶屋樹扶疏爲韵  其五",
        "id": "2abec948-97e3-4054-9d04-88259ccd7393"
    },
    {
        "author": "陸游",
        "paragraphs": [
            "至人貴其身，不使事物遶。",
            "捐身易富貴，明珠彈飛鳥。",
            "我願稱善人，題作墓上表。",
            "從來尺鷃樂，不羨飛鴻矯。"
        ],
        "title": "和陳魯山十詩以孟夏草木長遶屋樹扶疏爲韵  其六",
        "id": "85771e41-4dbc-465b-af07-d2e1a227189b"
    },
    {
        "author": "陸游",
        "paragraphs": [
            "匆匆過三十，夢境日已蹙。",
            "誰知嘆亡羊，但有喜得鹿。",
            "本來作何面，認此逆旅屋。",
            "逢人吹布毛，出世不忍獨。"
        ],
        "title": "和陳魯山十詩以孟夏草木長遶屋樹扶疏爲韵  其七",
        "id": "69a8c9f1-9d15-49b2-ae1b-ad7cd093a2ee"
    },
    {
        "author": "陸游",
        "paragraphs": [
            "杜門殊省事，百巧輸一粗。",
            "燒香淨掃地，袖手了朝暮。",
            "君看瓦摳手，端自勝金注。",
            "塵機早見貸，不待雞竿樹。"
        ],
        "title": "和陳魯山十詩以孟夏草木長遶屋樹扶疏爲韵  其八",
        "id": "a4cbc77d-e73a-4ef1-ac55-44be2317da96"
    },
    {
        "author": "陸游",
        "paragraphs": [
            "萬物備於我，本來無欠餘。",
            "寠儒可憐生，西抺復東塗。",
            "斯文如大厦，傾壞要力扶。",
            "犬子真鼠輩，辛苦賣子虚。"
        ],
        "title": "和陳魯山十詩以孟夏草木長遶屋樹扶疏爲韵  其九",
        "id": "5812124c-3570-48a8-9e47-449834ffae15"
    },
    {
        "author": "陸游",
        "paragraphs": [
            "風花憐寂寞，起舞爲我娛。",
            "舉酒謝風花，吾道殊不疏。",
            "汝開何自有，汝落何自無。",
            "居然會此理，吾汝皆如如。"
        ],
        "title": "和陳魯山十詩以孟夏草木長遶屋樹扶疏爲韵  其一○",
        "id": "9290f44a-ecbb-4008-b48e-ccfa14a7ffeb"
    },
    {
        "author": "陸游",
        "paragraphs": [
            "梅花宜寒更宜陰，摩挲拄杖過溪尋。",
            "幽香著人索管領，不信如今鐡石心。"
        ],
        "title": "看梅絕句五首  其一",
        "id": "3b0c2583-4795-45a7-8685-3c277f74167b"
    },
    {
        "author": "陸游",
        "paragraphs": [
            "梅花樹下黄茆丘，古人尚能愛花不。",
            "月淡烟深聽牧笛，死生常事不須愁。"
        ],
        "title": "看梅絕句五首  其二",
        "id": "1e2cbd4e-6f46-4515-bcee-6d751fe5c04c"
    },
    {
        "author": "陸游",
        "paragraphs": [
            "荒陂十畆浴鳬鴨，折葦枯蒲寒意深。",
            "何處得船滿載酒，醉時繫著古梅林。"
        ],
        "title": "看梅絕句五首  其三",
        "id": "fbc86160-8b33-4a5b-82b1-838c2dad410b"
    },
    {
        "author": "陸游",
        "paragraphs": [
            "一物不向胸次横，醉中談謔坐中傾。",
            "梅花有情應記得，可惜如今白髮生。"
        ],
        "title": "看梅絕句五首  其四",
        "id": "bcb7b76c-2b94-4ca8-8d8d-e5cc3b0f3bfa"
    },
    {
        "author": "陸游",
        "paragraphs": [
            "老子舞時不須拍，梅花亂插烏巾香。",
            "尊前作劇莫相笑，我死諸君思此狂。"
        ],
        "tags": [
            "爱国",
            "抒情",
            "梅花",
            "花",
            "写花"
        ],
        "title": "看梅絕句五首  其五",
        "id": "b24a1fde-1fe6-4255-a4ef-567946d7e83b"
    },
    {
        "author": "陸游",
        "paragraphs": [
            "春工我輩人，可許不待面。",
            "欲老更增奇，原野紅緑遍。",
            "向來苦摧傷，零雨雜飛霰。",
            "豈知袖此手，天定乃徐見。",
            "吾齋萬花間，輕衫稱團扇。",
            "飛花點書冊，戲蝶遊几研。",
            "吾衰未忘情，小句亦倩絢。",
            "持問陳元龍，試乞語一轉。"
        ],
        "title": "春晚簡陳魯山",
        "id": "a7256eb6-42ec-491c-88aa-43135f93015a"
    },
    {
        "author": "陸游",
        "paragraphs": [
            "庭中下乾鵲，門外傳遠書。",
            "小印紅屈蟠，兩端黄蠟塗。",
            "開緘展矮紙，滑細疑卵膚。",
            "首言勞良苦，後問逮妻孥。",
            "中間勉以仕，語意極勤渠。",
            "字如老瘠竹，墨淡行疏疏。",
            "詩如古鼎篆，可愛不可摹。",
            "快讀醒人意，垢癢逢爬梳。",
            "細讀味益長，炙轂出膏腴。",
            "行吟坐臥看，廢食至日晡。",
            "想見落筆時，萬象聽指呼。",
            "亦知題詩處，緑井石髮粗。",
            "公閑計有客，煎茶置風爐。",
            "倘公無客時，濯纓亦足娛。",
            "井名本季疵，思人理豈無。",
            "居然及賤子，愧謝恩意殊。",
            "幾時得從公，舊學鋤荒蕪。",
            "古文講聲形，誤字辨魯魚。",
            "時時酌井泉，露芽奉瓢盂。",
            "不知公許否，因風報何如。"
        ],
        "title": "寄酬曾學士學宛陵先生體比得書云所寓廣教僧舍有陸子泉每對之輒奉懷",
        "id": "130b5d79-6c74-42b5-9d7f-4bb4aded419f"
    },
    {
        "author": "陸游",
        "paragraphs": [
            "孤燈耿霜夕，窮山讀兵書。",
            "平生萬里心，執戈王前驅。",
            "戰死士所有，恥復守妻孥。",
            "成功亦邂逅，逆料政自疏。",
            "陂澤號饑鴻，歲月欺貧儒。",
            "嘆息鏡中面，安得長膚腴。"
        ],
        "title": "夜讀兵書",
        "id": "620a149e-403a-4014-909c-753efc6e23df"
    },
    {
        "author": "陸游",
        "paragraphs": [
            "棠梨花開社酒濃，南村北村鼓鼕鼕。",
            "且祈麥熟得飽飰，敢說穀賤復傷農。",
            "崖州萬里竄酷吏，湖南幾時起臥龍。",
            "但願諸賢集廊廟，書生窮死勝侯封。"
        ],
        "tags": [
            "忧国忧民",
            "记事",
            "农村"
        ],
        "title": "二月二十四日作",
        "id": "7e47674a-1432-4700-bb8b-a498c5287fbb"
    },
    {
        "author": "陸游",
        "paragraphs": [
            "二月侍燕觴，紅杏寒未坼。",
            "四月送入都，杏子已可摘。",
            "流年不貸人，俯仰遂成昔。",
            "事賢要及時，感此我心惻。",
            "欲書加餐字，寄之西飛翮。",
            "念公爲民起，我得怨乖隔。",
            "揺揺跂前旌，去去望車軛。",
            "亭鄣鬱將暮，落日澹陂澤。",
            "敢忘國士風，涕泣效臧獲。",
            "敬輸千一慮，或取二三策。",
            "公歸對延英，清問方側席。",
            "民瘼公所知，願言寫肝膈。",
            "向來酷吏横，至今有遺螫。",
            "織羅士破膽，白著民碎魄。",
            "詔書已屢下，宿蠧或未革。",
            "期公作醫和，湯劑窮絡脈。",
            "士生恨不用，得位忍辭責。",
            "併乞謝諸賢，努力光竹帛。"
        ],
        "title": "送曾學士赴行在",
        "id": "fb21cdb5-8789-4af9-a57c-63d72e01f8ce"
    },
    {
        "author": "陸游",
        "paragraphs": [
            "雲重真愁無散時，可憐不奈一風吹。",
            "清輝如此那休得，誰悞虚空作許癡。"
        ],
        "title": "霽夜觀月",
        "id": "7f9c5832-45d8-4c48-9f8d-82169507d596"
    },
    {
        "author": "陸游",
        "paragraphs": [
            "百花過盡緑陰成，漠漠爐香睡晚晴。",
            "病起兼旬疏把酒，山深四月始聞鶯。",
            "近傳下詔通言路，已卜餘年見太平。",
            "聖主不忘初政美，小儒唯有涕縱横。"
        ],
        "title": "新夏感事",
        "id": "406f5390-f0af-4375-8340-a0f0725ac92d"
    },
    {
        "author": "陸游",
        "paragraphs": [
            "小住初爲旬月期，二年留滯未應非。",
            "尋碑野寺雲生屨，送客溪橋雪滿衣。",
            "親滌硯池餘墨漬，臥看爐面散烟霏。",
            "他年遊宦應無此，早買漁蓑未老歸。"
        ],
        "title": "留題雲門草堂",
        "id": "8ad87123-d9d4-4b04-b9c0-aa2023d068c4"
    },
    {
        "author": "陸游",
        "paragraphs": [
            "束髮走塲屋，始得從君遊。",
            "燈火都城夜，風雨湖上秋。",
            "追隨不隔日，巖壑窮探搜。",
            "摩挲石屋背，揺兀闇門舟。",
            "酒酣耳頰熱，意氣蓋九州。",
            "夜臥相蹋語，狂笑雜嘲謳。",
            "但恐富貴逼，肯懷貧賤憂。",
            "人事信難料，百戰竟不侯。",
            "我老農圃間，君落天南陬。",
            "相逢會稽市，感嘆歲月遒。",
            "君從上都來，倘逢舊朋儔。",
            "我窮本天命，於人寜有求。",
            "但念侯君房，不知尚癡不。",
            "君聞拊手笑，怪我狂未瘳。",
            "共談平生舊，只欲苦死留。",
            "如何忽決去，病瘧送無由。",
            "秋風墜桐葉，新霜犯貂裘。",
            "君聽馬蹄聲，中有千里愁。"
        ],
        "title": "送韓梓秀才十八韵",
        "id": "94bdcb6d-5aae-4275-a724-979752953659"
    },
    {
        "author": "陸游",
        "paragraphs": [
            "相從何必早，白頭或如新。",
            "登門雖尚疏，數面自成親。",
            "昨者始見公，凜然鬚如銀。",
            "敗席留煮茗，寒廳無雜賓。",
            "平生事賢意，寸心渴生塵。",
            "樂哉得所從，貧病忘吟呻。",
            "恭惟大雅姿，信是邦國珍。",
            "廣文舊官長，二紀轉鴻鈞。",
            "恩仇快報復，禍福出笑顰。",
            "同舍事容悦，腰佩玉麒麟。",
            "群諛更得志，後來如積薪。",
            "於時公淡如，位屈道則伸。",
            "法宫親決事，收召極海濱。",
            "人才方雜沓，公仕益逡巡。",
            "欲以貴祝公，公豈慕要津。",
            "欲以窮託公，公豈私賤貧。",
            "頗欲述古誼，勸公勿愛身。",
            "此又公所存，豈待賤子陳。",
            "高颿泊江渚，歲晚風雨頻。",
            "願言添衣裘，寒陰能薄人。"
        ],
        "title": "送陳德邵宫教赴行在二十韵",
        "id": "356d340c-e3f7-4e82-ab5f-960d19b28e6e"
    },
    {
        "author": "陸游",
        "paragraphs": [
            "我鬢忽已白，君顔非復朱。",
            "花前一杯酒，不樂復何如。",
            "暮看枝上花，已覺不如早。",
            "富貴當及時，吾輩奈何老。",
            "我歌君起舞，竟日爲君留。",
            "安知花無情，不解替人愁。",
            "長安二三月，花滿上林中。",
            "祝君早得意，歸轡聽璁瓏。"
        ],
        "title": "朱子雲園中觀花",
        "id": "33b4dd28-27c0-440d-b5c3-fc1d7c50ce4d"
    },
    {
        "author": "陸游",
        "paragraphs": [
            "昔侍先君故里時，僧中最喜老璘師。",
            "高標無復鄉人識，妙寄惟應弟子知。",
            "山店煎茶留小語，寺橋看雨待幽期。",
            "可人不但詩超絕，玉子紋枰又一奇。"
        ],
        "title": "酬妙湛闍梨見贈妙湛能棋其師璘公蓋嘗與先君遊云",
        "id": "2d778a8d-c9e5-4b6e-a799-b12eec32b04c"
    },
    {
        "author": "陸游",
        "paragraphs": [
            "求得軒車心愧天，不如窮死却陶然。",
            "君曾布衣尚可活，那有日興須萬錢。"
        ],
        "title": "次韵魯山新居絕句二首  其一",
        "id": "c2701754-e7ef-445d-94b6-a9d4e17e9232"
    },
    {
        "author": "陸游",
        "paragraphs": [
            "短牆缺處插疏籬，巷劣容車堂對陂。",
            "天下有公殊可賀，坐中著我不妨奇。"
        ],
        "title": "次韵魯山新居絕句二首  其二",
        "id": "c79baf58-c656-41b2-8ed3-cf9cf680aa80"
    },
    {
        "author": "陸游",
        "paragraphs": [
            "諸公貴人識面稀，胸中璀璨漫珠璣。",
            "即今舉手遮西日，應有流塵化素衣。",
            "舊學極知難少貶，吾儕持此欲安歸。",
            "夜來風雨空堂靜，忽憶燈前語入微。"
        ],
        "title": "寄陳魯山二首  其一",
        "id": "00df2b4c-ec56-4b16-bc6e-8fc6e7681f79"
    },
    {
        "author": "陸游",
        "paragraphs": [
            "天下無虞國論深，書生端合老山林。",
            "平生力學所得處，政要如今不動心。",
            "舊友幾年猶短褐，謫官萬里少來音。",
            "願公思此寬羈旅，靜勝炎曦豈易侵。"
        ],
        "title": "寄陳魯山二首  其二",
        "id": "5ddd5058-84bb-4691-b13d-e411b822ad79"
    },
    {
        "author": "陸游",
        "paragraphs": [
            "史君千騎駐霜天，主簿孤舟冷不眠。",
            "也與史君同快意，臥聽鼓角大江邊。"
        ],
        "title": "戲題江心寺僧房壁",
        "id": "c76869b6-436c-4cfb-af8d-21ae81746c62"
    },
    {
        "author": "陸游",
        "paragraphs": [
            "俯仰兩青空，舟行明鏡中。",
            "蓬萊定不遠，正要一颿風。"
        ],
        "title": "泛瑞安江風濤貼然",
        "id": "c1322235-a93b-492f-be46-ba755aee7a71"
    },
    {
        "author": "陸游",
        "paragraphs": [
            "江路輕陰未成雨，梅花欲過半沾泥。",
            "遠來不負東皇意，一絕清詩手自題。"
        ],
        "title": "平陽驛舍梅花",
        "id": "05fb3962-16a7-42e2-8586-1c3b6921b623"
    },
    {
        "author": "陸游",
        "paragraphs": [
            "客中多病廢登臨，聞說南臺試一尋。",
            "九軌徐行怒濤上，千艘横繫大江心。",
            "寺樓鐘鼓催昏曉，墟落雲烟自古今。",
            "白髮未除豪氣在，醉吹横笛坐榕陰。"
        ],
        "title": "度浮橋至南臺",
        "id": "3f49cf1a-b102-4c6c-ada1-69158b704069"
    },
    {
        "author": "陸游",
        "paragraphs": [
            "匆匆簿領不堪論，出宿聊寬久客魂。",
            "稻壟牛行泥活活，野塘橋壞雨昏昏。",
            "槿籬護藥纔通徑，竹筧分泉自遍村。",
            "歸計未成留亦好，愁腸不用遶吳門。"
        ],
        "title": "出縣",
        "id": "b81a156b-d134-4c40-906f-8b3a1410c9ae"
    },
    {
        "author": "陸游",
        "paragraphs": [
            "霽色清和日已長，綸巾蕭散意差強。",
            "飛飛鷗鷺陂塘緑，鬱鬱桑麻風露香。",
            "南陌東村初過社，輕裝小隊似還鄉。",
            "哦詩忘却登車去，枉是人言作吏忙。"
        ],
        "title": "還縣",
        "id": "2539e977-218e-4ddb-b924-4fd0ad424bd1"
    },
    {
        "author": "陸游",
        "paragraphs": [
            "近水松篁鎖翠微，洞天宫殿對清暉。",
            "快晴似爲酴醿計，急雨還妨燕子飛。",
            "道士晝閑丹竈冷，山童曉出藥苗肥。",
            "拂床不用勤留客，我困文書自怕歸。"
        ],
        "title": "雨晴遊洞宫山天慶觀坐間復雨",
        "id": "61f36fd0-90ac-42ba-81cd-b46c5f854b0d"
    },
    {
        "author": "陸游",
        "paragraphs": [
            "平生交遊中，陳子我所敬。",
            "初猶似豪舉，晚乃抱淵靜。",
            "獨觀心地初，皎若虚室鏡。",
            "人知自渠事，道行君有命。",
            "青衫二十年，老色上鬚鬢。",
            "偶然預收召，瘦馬趁朝請。",
            "退食輒杜門，不省求捷徑。",
            "似聞石渠書，雌黄久未定。",
            "丁字猶恨曲，朋字竟須正。",
            "願君試思之，魚魯何足訂。"
        ],
        "title": "寄陳魯山正字",
        "id": "2e3223a1-72a1-48ab-9044-0126d6a10b63"
    },
    {
        "author": "陸游",
        "paragraphs": [
            "我不如列子，神遊御天風。",
            "尚應似安石，悠然雲海中。",
            "臥看十幅蒲，彎彎若張弓。",
            "潮來湧銀山，忽復磨青銅。",
            "饑鶻掠船舷，大魚舞虚空。",
            "流落何足道，豪氣蕩肺胸。",
            "歌罷海動色，詩成天改容。",
            "行矣跨鵬背，弭節蓬萊宫。"
        ],
        "title": "航海",
        "id": "3ec69f1f-0684-46b0-99e5-04905a48f198"
    },
    {
        "author": "陸游",
        "paragraphs": [
            "羈遊那復恨，奇觀有南溟。",
            "浪蹴半空白，天浮無盡青。",
            "吐吞交日月，澒洞戰雷霆。",
            "醉後吹横笛，魚龍亦出聽。"
        ],
        "title": "海中醉題時雷雨初霽天水相接也",
        "id": "42d829c9-8b8d-4236-b4aa-e08eec2707f5"
    },
    {
        "author": "陸游",
        "paragraphs": [
            "蓬蒻鳴春雨，帆蒲挂暮烟。",
            "買魚尋近市，覓火就鄰船。",
            "愁臥醒還醉，灘行却復前。",
            "長年殊可念，力盡逆風牽。"
        ],
        "title": "溪行二首  其一",
        "id": "61df99f0-9ebe-41b8-aff0-c67f36015d2a"
    },
    {
        "author": "陸游",
        "paragraphs": [
            "冒雨牽何急，爭風力不餘。",
            "逢人問虛市，計日買薪蔬。",
            "烟寺高旛出，山畬一老鋤。",
            "枕書醒醉裏，短髮不曾梳。"
        ],
        "title": "溪行二首  其二",
        "id": "dba2169c-ee13-4efc-a0f0-96e27621a7fb"
    },
    {
        "author": "陸游",
        "paragraphs": [
            "尊酒如江緑，春愁抵草長。",
            "但令閑一日，便擬醉千場。",
            "柳弱風禁絮，花殘雨漬香。",
            "客遊還役役，心賞竟茫茫。"
        ],
        "title": "自來福州詩酒殆廢北歸始稍稍復飲至永嘉括蒼無日不醉詩亦屢作此事不可不記也",
        "id": "ffb80841-042f-4cf2-a4e5-5df5c708df05"
    },
    {
        "author": "陸游",
        "paragraphs": [
            "風欹烏帽送輕寒，雨點春衫作碎斑。",
            "小吏知人當著句，先安筆硯對溪山。"
        ],
        "title": "東陽道中",
        "id": "ea1b3384-d89b-466e-827c-06aa78508c38"
    },
    {
        "author": "陸游",
        "paragraphs": [
            "福州正月把離杯，已見酴醿壓架開。",
            "吳地春寒花漸晚，北歸一路摘香來。"
        ],
        "title": "東陽觀酴醿",
        "id": "b3f1015a-ee66-4df5-b5db-cf5e66ca5db9"
    },
    {
        "author": "陸游",
        "paragraphs": [
            "送騎擁東城，烟帆如鳥輕。",
            "道行端有命，身隱更須名。",
            "旰食煩明主，塵沙暗舊京。",
            "臨分一襟泪，不獨爲交情。"
        ],
        "title": "送李德遠寺丞奉祠歸臨川",
        "id": "5eec2dad-dd1a-4d81-903f-c75e43e331a4"
    },
    {
        "author": "陸游",
        "paragraphs": [
            "玉殿求衣早，鸞臺退食遲。",
            "君看多故日，寜是棄言時。",
            "小作南州計，方觀急詔追。",
            "歸來上霄漢，莫遣此心移。"
        ],
        "title": "送王嘉叟編修出佐南昌",
        "id": "e4728e57-fb5e-4b00-a5f9-90b46147fbba"
    },
    {
        "author": "陸游",
        "paragraphs": [
            "有越逾千載，何人不宦遊。",
            "向來惟一范，真足壯吾州。",
            "高躅今誰繼，先生獨再留。",
            "登堂吊興廢，想像氣横秋。"
        ],
        "title": "送王龜齡著作赴會稽大宗丞二首  其一",
        "id": "a73ade79-8300-4c2d-9ad0-3bbc31ba3b3e"
    },
    {
        "author": "陸游",
        "paragraphs": [
            "大將上兵符，軍容備掃除。",
            "恭惟陛下聖，方采直臣書。",
            "忽報分司去，還尋入幕初。",
            "宗藩雖舊識，莫遣得親疏。"
        ],
        "title": "送王龜齡著作赴會稽大宗丞二首  其二",
        "id": "574786ed-7931-4a09-a7de-8a6be821e774"
    },
    {
        "author": "陸游",
        "paragraphs": [
            "羽檄聨翩晝夜馳，臣憂顧不在邊陲。",
            "軍容地密寜當議，陛下恩深不忍欺。",
            "白簡萬言幾慟哭，青編一傳可前知。",
            "平生所學今無負，未嘆還鄉兩鬢絲。"
        ],
        "title": "送杜起莘殿院出守遂寜",
        "id": "8cfa53bb-ccd5-4496-a781-1dbc9b28ebe8"
    },
    {
        "author": "陸游",
        "paragraphs": [
            "翰林碑立崔嵬上，待制詩題杳靄間。",
            "人天八萬四千塔，便合推爲第一山。"
        ],
        "title": "和曾待制遊兩山三首 題育王山明月堂",
        "id": "5409192f-dfd4-4032-be3f-ada9411b20d3"
    },
    {
        "author": "陸游",
        "paragraphs": [
            "疏鐘迎客到溪亭，碧瓦朱欄相照明。",
            "想得松陰排萬衲，籃輿放處恰詩成。"
        ],
        "title": "和曾待制遊兩山三首 題天章山宿鷺亭",
        "id": "b3bb81ca-cbed-4507-9213-940b8ccb577f"
    },
    {
        "author": "陸游",
        "paragraphs": [
            "攀石捫蘿到更幽，玲瓏咫尺懶窮搜。",
            "旁人不會當時意，爲欠門生作伴遊。"
        ],
        "title": "和曾待制遊兩山三首 題天章山更幽亭且以未到玲瓏爲恨",
        "id": "6fb7189f-3754-44e8-8aa7-5b03e6161b2e"
    },
    {
        "author": "陸游",
        "paragraphs": [
            "小雨南山路，今朝思出遊。",
            "難從子規請，寜遣竹雞憂。",
            "野店寒饒柿，烟津晚喚舟。",
            "歸來對燈火，未恨濕衣裘。"
        ],
        "title": "雨中出遊夜歸",
        "id": "b1476223-d12b-4fb3-882e-df6f55444569"
    },
    {
        "author": "陸游",
        "paragraphs": [
            "吏部朝回早，幽人病始蘇。",
            "過門迂問訊，欹枕聽傳呼。",
            "緣瘦重裁帽，因衰學染鬚。",
            "投詩發公笑，試想此形模。"
        ],
        "title": "謝李平叔郎中問疾",
        "id": "e3976fad-d3e4-4c13-9eee-00da1ed43b3a"
    },
    {
        "author": "陸游",
        "paragraphs": [
            "白髮將軍亦壯哉，西京昨夜捷書來。",
            "胡兒敢作千年計，天意寜知一日回。",
            "列聖仁恩深雨露，中興赦令疾風雷。",
            "懸知寒食朝陵使，驛路梨花處處開。"
        ],
        "tags": [
            "喜悦",
            "战争",
            "抒怀"
        ],
        "title": "聞武均州報已復西京",
        "id": "e6d5c538-a103-4a19-ad44-76285f72e0fc"
    },
    {
        "author": "陸游",
        "paragraphs": [
            "阿綱學書蚓滿幅，阿繪學語鶯囀木。",
            "截竹作馬走不休，小車駕羊聲陸續。",
            "書窗涴壁誰忍嗔，啼呼也復可憐人。",
            "却思胡馬飲江水，敢道春風無戰塵。",
            "傳聞賊棄兩京走，列城爭爲朝廷守。",
            "從今父子見太平，花前飲水勿飲酒。"
        ],
        "title": "喜小兒輩到行在",
        "id": "0ca69435-77ea-46dc-a245-9d38d429dad8"
    },
    {
        "author": "陸游",
        "paragraphs": [
            "意象殊非昨，筋骸劣自持。",
            "衰如霜後木，愁抵盎中絲。",
            "風雪書來少，江山夢到遲。",
            "出門還惘惘，倚杖獨移時。"
        ],
        "title": "病起寄曾原伯兄弟",
        "id": "b6b4d219-7fed-4b53-a445-cf3878090cde"
    },
    {
        "author": "陸游",
        "paragraphs": [
            "吳越東西州，浙江限其中。",
            "黄旗高十丈，大舟凌虚空。",
            "都人送留守，郡吏迎相公。",
            "江心波濤壯，帳下鼓角雄。",
            "樂哉公何憾，廷論則未同。",
            "永懷前年秋，群胡方嘯凶。",
            "閭左發薊北，戈船滿山東。",
            "舊盟顧未解，誰敢嬰其鋒。",
            "公時立殿上，措置極雍容。",
            "南荒竄驕將，京口起元戎。",
            "舊勲與宿貴，屏氣聽指蹤。",
            "規模一朝定，強虜終歸窮。",
            "當時謂易耳，未見回天功。",
            "及今始大服，咨嗟到兒童。",
            "天心佑社稷，主聖肖祖宗。",
            "旌節早來朝，笑談折遐衝。"
        ],
        "title": "送湯岐公鎮會稽",
        "id": "fe62d8ce-c77d-46f3-a5e6-c65823d803a2"
    },
    {
        "author": "陸游",
        "paragraphs": [
            "嫋嫋柔絲不自持，更禁日炙與風吹。",
            "仙家見慣渾閑事，乞與人間看一枝。"
        ],
        "title": "周洪道學士許折贈館中海棠以詩督之",
        "id": "27109a1d-f417-44cb-9467-e50b5183c5b5"
    },
    {
        "author": "陸游",
        "paragraphs": [
            "初報邊烽照石頭，旋聞胡馬集瓜州。",
            "諸公誰聽芻蕘策，吾輩空懷畎畆憂。",
            "急雪打窗心共碎，危樓望遠涕俱流。",
            "豈知今日淮南路，亂絮飛花送客舟。"
        ],
        "tags": [
            "送别",
            "忧国",
            "写景"
        ],
        "title": "送七兄赴楊州帥幕",
        "id": "b3a8a881-f41c-4aab-a750-d26e1258b7e3"
    },
    {
        "author": "陸游",
        "paragraphs": [
            "西湖二月遊人稠，鮮車快馬巷無留。",
            "梨園樂工教坊優，絲竹悲激雜清謳。",
            "追逐下上暮始休，外雖狂酲樂則不。",
            "豈知吾曹淡相求，酒肴取具非預謀。",
            "青梅苦筍助獻酬，意象簡樸足鎮浮。",
            "尚慚一官自拘囚，未免疋馬從兩騶。",
            "南山老翁亦出遊，百錢自挂竹杖頭。"
        ],
        "tags": [
            "西湖"
        ],
        "title": "閏二月二十日遊西湖",
        "id": "b07752f3-981e-4ea5-b94d-27d1d9a43fdb"
    },
    {
        "author": "陸游",
        "paragraphs": [
            "羌胡忘覆育，師旅備非常。",
            "南服更旄節，中軍鑄印章。",
            "馳書諭燕趙，開府冠侯王。",
            "赫赫今何在，門庭冷似霜。"
        ],
        "title": "劉太尉挽歌辭二首  其一",
        "id": "6c9504d9-edab-49e3-bba4-80315bbca06e"
    },
    {
        "author": "陸游",
        "paragraphs": [
            "堅壁臨江日，人疑制敵疏。",
            "安知百萬虜，鋭盡浹旬餘。",
            "智出常情表，功如定計初。",
            "云何媢公者，不置篋中書。"
        ],
        "title": "劉太尉挽歌辭二首  其二",
        "id": "6081be50-c164-4b74-a741-f7e25510ee02"
    },
    {
        "author": "陸游",
        "paragraphs": [
            "博士得黄柑，甚愛不忍擘。",
            "持獻太夫人，遠附海上舶。",
            "故山饒氛霧，可使酒杯窄。",
            "豈無荔枝好，饜飫恐不摘。",
            "相去三千里，無異娛旁側。",
            "乃知母子意，更遠未嘗隔。",
            "我昨往見君，從容弄書冊。",
            "藥分臘劑香，茶泛春芽白。",
            "主意顧未厭，筐筥自搜索。",
            "敢謂甘旨餘，亦及此下客。",
            "霜包纔三四，氣可壓千百。",
            "重是慈孝物，不敢吐其核。",
            "甘寒雖遶齒，悲感已横臆。",
            "半生無歡娛，初不爲湮阨。"
        ],
        "title": "過林黄中食柑子有感學宛陵先生體",
        "id": "bedce2e1-2f17-4b1c-9b35-551b4ecb67e3"
    },
    {
        "author": "陸游",
        "paragraphs": [
            "自卜河橋宅，清談喜屢陪。",
            "今年見騰踔，不恨老氛埃。",
            "曉放宫門鑰，霜彫輦路槐。",
            "班回獨小立，爲待繡鞍來。"
        ],
        "title": "玉牒所迎駕望見周洪道舍人",
        "id": "0b1d532b-d2e6-4f33-8276-70116da4bdc9"
    },
    {
        "author": "陸游",
        "paragraphs": [
            "湖海還朝白髮生，懶隨年少事聲名。",
            "極知憂國人誰及，細看無心語自平。",
            "歸訪鄉人忘位重，乍辭言責覺身輕。",
            "籃輿避暑雲門寺，應過幽居聽水聲。"
        ],
        "title": "送梁諫議",
        "id": "bafb9a88-3cd8-4727-b1e5-dea68882ffff"
    },
    {
        "author": "陸游",
        "paragraphs": [
            "古人重改陽城驛，吾輩欣聞石芥名。",
            "風味可人終骨骾，尊前真見魯諸生。"
        ],
        "title": "以石芥送劉韶美禮部劉比釀酒勁甚因以爲戲二首  其一",
        "id": "0d7eddfb-0944-4de6-aa64-842c9387530a"
    },
    {
        "author": "陸游",
        "paragraphs": [
            "長安官酒甜如蜜，風月雖佳懶舉觴。",
            "持送盤蔬還會否，與公新釀鬭端方。"
        ],
        "title": "以石芥送劉韶美禮部劉比釀酒勁甚因以爲戲二首  其二",
        "id": "e98c1b18-0659-423b-a92b-5dec6cae715b"
    },
    {
        "author": "陸游",
        "paragraphs": [
            "重入修門甫歲餘，又攜琴劍返江湖。",
            "乾坤浩浩何由報，犬馬區區正自愚。",
            "緣熟且爲蓮社客，伻來喜對草堂圖。",
            "西廂屋了吾真足，高枕看雲一事無。"
        ],
        "title": "出都",
        "id": "f5b7ba53-910b-4ff0-8579-08b3a1859b6e"
    },
    {
        "author": "陸游",
        "paragraphs": [
            "借得僧房似釣船，兼旬散髮醉江天。",
            "酒能作病真如此，窮乃工詩却未然。",
            "閑似白鷗雖自許，健如黄犢已無緣。",
            "秋高更欲移家去，先葺雲門屋數椽。"
        ],
        "title": "曾原伯屢勸居城中而僕方欲自梅山入雲門今日病酒偶得長句奉寄",
        "id": "bd058d98-3b7d-410e-b1a2-939fc8052010"
    },
    {
        "author": "陸游",
        "paragraphs": [
            "富貴功名不擬論，且浮舴艋寄烟村。",
            "生憎快馬隨鞭影，寜作癡人記劍痕。",
            "樵牧相諳欲爭席，比鄰漸熟約論婚。",
            "晨舂夜績吾家舊，正要遺風付子孫。"
        ],
        "title": "村居",
        "id": "d7453fe0-0fbc-4e0c-9608-647078ee5655"
    },
    {
        "author": "陸游",
        "paragraphs": [
            "小葺茆茨紫翠間，今年偷得半年閑。",
            "門前木落須霜曉，且看西南一角山。"
        ],
        "title": "看山",
        "id": "c1a3c29b-4ba6-431b-bc0f-455227fdfb68"
    },
    {
        "author": "陸游",
        "paragraphs": [
            "山房猶復畏炎蒸，長掩柴門愧老僧。",
            "兩槳去揺東浦月，一龕回望上方燈。",
            "驚飛宿鳥時呼侣，騰起長魚有脱罾。",
            "夜半歸來步松影，真成赤脚踏層冰。"
        ],
        "title": "夏夜泛舟書所見",
        "id": "5ad9352a-e4b3-439a-b922-4329f59ae927"
    },
    {
        "author": "陸游",
        "paragraphs": [
            "陂澤秋容淡，郊原曉氣清。",
            "雨來鳩有語，社近燕無情。",
            "拄杖扶腰痛，漁舟照眼明。",
            "苦吟緣病輟，隨意或詩成。"
        ],
        "title": "秋陰",
        "id": "b490f5fe-6bfb-46f4-bfc0-8183e3825a2c"
    },
    {
        "author": "陸游",
        "paragraphs": [
            "門外江濤湧雪堆，埋盆作沼亦何哉。",
            "兒曹不解渠翁意，新脱風波嶮處來。"
        ],
        "title": "盆池",
        "id": "8a9f44af-fb0b-4ac1-8b18-730c9d8c423b"
    },
    {
        "author": "陸游",
        "paragraphs": [
            "酒盡聊憑折簡求，不知人要博涼州。",
            "牆隅棄置空三嘆，露下螢飛奈此秋。"
        ],
        "title": "比從人覓酒皆酸薄戲作此詩",
        "id": "2510937c-ce95-4128-8b63-6b3f7347f38f"
    },
    {
        "author": "陸游",
        "paragraphs": [
            "臥沙細肋何由得，出水纖鱗却易求。",
            "一夏與僧同粥飯，朝來破戒醉新秋。"
        ],
        "title": "買魚二首  其一",
        "id": "072103ca-45ad-401d-8918-837d28903b8c"
    },
    {
        "author": "陸游",
        "paragraphs": [
            "兩京春薺論斤賣，江上鱸魚不直錢。",
            "斫膾搗齏香滿屋，雨窗喚起醉中眠。"
        ],
        "title": "買魚二首  其二",
        "id": "3cde0a32-0024-472e-b354-fc7b5d26370b"
    },
    {
        "author": "陸游",
        "paragraphs": [
            "漫道秋來雨，那無一日晴。",
            "只供高枕臥，不放小窗明。",
            "書冊頻開闔，山瓢任濁清。",
            "長年諳世味，不是故逃名。"
        ],
        "title": "秋雨",
        "id": "11c896c9-d6d0-44eb-b495-7837a6cb2f1a"
    },
    {
        "author": "陸游",
        "paragraphs": [
            "城遠不聞長短更，上方鐘鼓自分明。",
            "幽居不負秋來睡，末路偏諳世上情。",
            "大事豈堪重破壞，窮人難與共功名。",
            "風爐歙鉢生涯在，且試新寒芋糝羮。"
        ],
        "title": "晨起偶題",
        "id": "498355ca-7b62-4743-ab0e-b21130c134ea"
    },
    {
        "author": "陸游",
        "paragraphs": [
            "烟草凄迷八月秋，荒村絡緯戒衣裘。",
            "道人大欠修行力，平地閑生爾許愁。"
        ],
        "title": "悲秋",
        "id": "fa60d331-af50-4695-89c6-321c55ed1803"
    },
    {
        "author": "陸游",
        "paragraphs": [
            "諸公方衮衮，無地著斯人。",
            "萬里夔州守，中朝禁省臣。",
            "孤帆秋上峽，五馬曉班春。",
            "想見懷明主，登臨白髮新。"
        ],
        "title": "寄張真父舍人二首  其一",
        "id": "a8647c2a-c2ac-4e65-b109-ae8a261752c5"
    },
    {
        "author": "陸游",
        "paragraphs": [
            "天上紫微省，鶯花繞直廬。",
            "逢時身鼎貴，憂國鬢先疏。",
            "憔悴元當棄，牽聨也得書。",
            "猶能下榻否，擬卜瀼西居。"
        ],
        "title": "寄張真父舍人二首  其二",
        "id": "b1a31631-fcdf-4bcd-b242-2280a91ef0ff"
    },
    {
        "author": "陸游",
        "paragraphs": [
            "翳翳桑麻巷，幽幽水竹居。",
            "紉縫一獠婢，樵汲兩蠻奴。",
            "雨挾清砧急，籬懸野蔓枯。",
            "鄰村有鬻子，吾敢嘆空無。"
        ],
        "title": "幽居",
        "id": "1b5f7354-e44b-4fd4-b23f-5bd4e16d0e5c"
    },
    {
        "author": "陸游",
        "paragraphs": [
            "南軒竹色映谿光，不减吾州五月涼。",
            "猶恨秋來鷗鷺少，須君更爲築横塘。"
        ],
        "title": "法寶璉師求竹軒詩",
        "id": "893c33ef-099b-48d9-8d65-7e57326d058b"
    },
    {
        "author": "陸游",
        "paragraphs": [
            "東來恨不見湯休，千首清詩儻許求。",
            "要與茶山燈下讀，莫令侍者作蠅頭。"
        ],
        "title": "欲遊五峰不果往小詩寄瑩老",
        "id": "f9bb49fe-f1bd-4f44-ba73-719b8ce82d31"
    },
    {
        "author": "陸游",
        "paragraphs": [
            "邇英帷幄舊儒臣，肯顧荒山野水濱。",
            "不怕客嘲輕薄尹，要令我識老成人。",
            "颿回鼓轉東城暮，酒冽橙香一笑新。",
            "遥想解酲須底物，隆興第一壑源春。"
        ],
        "title": "謝王彦光提刑見訪并送茶",
        "id": "a26443d2-38c3-4023-aca4-5aed81a85f9a"
    },
    {
        "author": "陸游",
        "paragraphs": [
            "柳色西門路，看公上馬時。",
            "亦知非久别，不奈自成悲。",
            "白髮劉賓客，青衫杜拾遺。",
            "分留端有待，剩賦竹枝詞。"
        ],
        "title": "送查元章赴夔漕",
        "id": "07077994-b91f-45c3-aa75-5718e433505e"
    },
    {
        "author": "陸游",
        "paragraphs": [
            "臺省諸公日造朝，放慵别駕愧逍遥。",
            "州如斗大真無事，日抵年長未易消。",
            "午坐焚香常寂寂，晨興署字亦寥寥。",
            "時平更喜戈船靜，閑看城邊帯雨潮。"
        ],
        "title": "逍遥",
        "id": "79a35d05-292b-4a52-b8a4-555d8e5cbab8"
    },
    {
        "author": "陸游",
        "paragraphs": [
            "移疾還家暫曲肱，依然耐久北窗燈。",
            "心如澤國春歸雁，身是雲堂旦過僧。",
            "細雨佩壺尋廢寺，夕陽下馬吊荒陵。",
            "小留莫厭時追逐，勝社年來冷欲冰。"
        ],
        "title": "病中簡仲彌性唐克明蘇訓直",
        "id": "690e92ce-5482-48dc-a4ba-491770751ce7"
    },
    {
        "author": "陸游",
        "paragraphs": [
            "張公遂如此，海內共悲辛。",
            "逆胡猶遺種，皇天奪老臣。",
            "深知萬言策，不愧九原人。",
            "風雨津亭暮，辭君泪滿君。"
        ],
        "title": "送王景文",
        "id": "5e695b14-2161-457b-b398-419c252b926c"
    },
    {
        "author": "陸游",
        "paragraphs": [
            "楚塞蕭條久宿師，參謀承詔上丹墀。",
            "苦言到口真當發，聖度如天莫自疑。",
            "萬里寄聲長不達，一尊相屬豈前期。",
            "遥憐霜曉朝衣冷，深愧江城睡足時。"
        ],
        "title": "送吕彦升參謀",
        "id": "92a4de8e-e56d-4ed0-9a65-4c22adc3207f"
    },
    {
        "author": "陸游",
        "paragraphs": [
            "城樓畫角吹晚晴，梅花墮地草欲生。",
            "綺盤翠杓春滿眼，我胡不樂君將行。",
            "君歸吾黨共增氣，往往怪我衰涕横。",
            "我來江干舊交少，見君不啻河之清。",
            "北風共愛地爐暖，西日同賞油窗明。",
            "微吟劇醉不知倦，坐閲漢臘逾周正。",
            "君文雄麗擅一世，凜凜武庫藏五兵。",
            "酸寒如我每自笑，顧辱刻畫爲虛聲。",
            "乃知好士如好色，遇合不必皆傾城。",
            "君方與世作水鏡，如此過許人將驚。",
            "千金敝帚有定價，周玉鄭鼠難強名。",
            "失言議罰不可緩，敬白府主浮金觥。",
            "君看失脚落塵土，豈復毫髮餘詩情。",
            "自傷但似路旁堠，雨剝風摧供送迎。"
        ],
        "title": "无咎兄郡齋燕集有詩末章見及敬次元韵",
        "id": "1dde87e5-f7c3-4604-8aee-7712aaff9c0c"
    },
    {
        "author": "陸游",
        "paragraphs": [
            "平日杯行不解辭，長亭況是送君時。",
            "幾行零落僧窗字，何限流傳樂府詩。",
            "歸思恰如重醖酒，歡情略似欲殘棋。",
            "龍蛇飛動無由見，坐愧文園屬思遲。"
        ],
        "title": "次韵无咎别後見寄",
        "id": "e6f83931-d4a8-4011-a610-d6ac85041810"
    },
    {
        "author": "陸游",
        "paragraphs": [
            "山斷峭崖立，江空翠靄生。",
            "漫多來往客，不盡古今情。",
            "月碎知流急，風高覺笛清。",
            "兒曹笑老子，不睡待潮平。"
        ],
        "title": "晚泊慈姥磯下二首  其一",
        "id": "9639351e-0f1d-4192-adc0-6233d4b0f57a"
    },
    {
        "author": "陸游",
        "paragraphs": [
            "慈姥磯頭月，纖纖照酒杯。",
            "素秋風露重，久客鬢毛催。",
            "宿鳥驚還定，飛螢闔復開。",
            "平生四方志，老去轉悠哉。"
        ],
        "title": "晚泊慈姥磯下二首  其二",
        "id": "87310eab-a5e5-444e-9304-82da59539ad9"
    },
    {
        "author": "陸游",
        "paragraphs": [
            "不復微雲滓太清，浩然風露欲三更。",
            "開簾一寄平生快，萬頃空江著月明。"
        ],
        "title": "七月十四夜觀月",
        "id": "021737d0-567e-44ac-8907-5b0b91e3c345"
    },
    {
        "author": "陸游",
        "paragraphs": [
            "五更顛風吹急雨，倒海翻江洗殘暑。",
            "白浪如山潑入船，家人驚怖篙師舞。",
            "此行十日苦滯留，我亦蘆樷厭鳴艣。",
            "書生快意輕性命，十丈蒲帆百夫舉。",
            "星馳電騖三百里，坡隴聮翩雜平楚。",
            "船頭風浪聲愈厲，助以長笛撾鼉鼓。",
            "豈惟澎湃震山嶽，直恐澒洞連后土。",
            "起看草木盡南靡，水鳥號鳴集洲渚。",
            "稽首龍公謝風伯，區區未禱煩神許。",
            "應知老去負壯心，戲遣窮途出豪語。"
        ],
        "title": "夜宿陽山磯將曉大雨北風甚勁俄頃行三百餘里遂抵雁翅浦",
        "id": "e8f8f100-f019-41ad-b368-7502eaeff44e"
    },
    {
        "author": "陸游",
        "paragraphs": [
            "吾道非邪來曠野，江濤如此去何之。",
            "起隨烏鵲初翻後，宿及牛羊欲下時。",
            "風力漸添帆力健，艣聲常雜雁聲悲。",
            "晚來又入淮南路，紅樹青山合有詩。"
        ],
        "title": "望江道中",
        "id": "b77982af-e449-443a-a9a4-6a9d8708639c"
    },
    {
        "author": "陸游",
        "paragraphs": [
            "腐儒碌碌嘆無奇，獨喜遺編不我欺。",
            "白髮無情侵老境，青燈有味似兒時。",
            "高梧策策傳寒意，疊鼓鼕鼕迫睡期。",
            "秋夜漸長饑作祟，一杯山藥進瓊糜。"
        ],
        "tags": [
            "寒夜",
            "理想",
            "读书"
        ],
        "title": "秋夜讀書每以二鼓盡爲節",
        "id": "bd48ae2c-a19d-4d2b-b338-498bcbbdfa9b"
    },
    {
        "author": "陸游",
        "paragraphs": [
            "巷南巷北秋月明，東家西家讀書聲。",
            "官閑出局各無事，冷落往往思同盟。",
            "出門相尋索一笑，亦或邂逅因俱行。",
            "黄中掀髯語激烈，韶美堅坐書縱横。",
            "子充清言喜置酒，赤梨緑柿相扶檠。",
            "寒燈耿耿地爐暖，宫門風順聞疏更。",
            "故交一作霜葉散，外物已付秋毫輕。",
            "兩窮相遭世果有，我與鄒子俱南征。",
            "豫章高安本一郡，挂帆起柂無三程。",
            "簿書衮衮不少借，懷抱鬱鬱何由傾。",
            "明年君歸我亦去，早卜三畆開柴荆。",
            "軟紅舊路莫重蹋，二升脱粟同煨鐺。"
        ],
        "title": "往在都下時與鄒德章兵部同居百官宅無日不相從僕來佐豫章而德章亦謫高安感事述懷作歌奉寄",
        "id": "3510eda3-98c1-4232-9dc7-a0ccc6379aa8"
    },
    {
        "author": "陸游",
        "paragraphs": [
            "磊落人爲磊落州，滕王閣望越王樓。",
            "欲憑夢去直虚語，賴有詩來寬旅愁。",
            "我老一官書紙尾，君行千騎試遨頭。",
            "遥知小寄平生快，春酒如川炙萬牛。"
        ],
        "tags": [
            "滕王阁"
        ],
        "title": "寄答綿州楊齊伯左司",
        "id": "5c6e3a01-6fb9-462f-9955-14daf4173dac"
    },
    {
        "author": "陸游",
        "paragraphs": [
            "霜葉無停聲，脂車有行色。",
            "正悲南浦秋，又送清湘客。",
            "啼饑兒頰紅，待養親髮白。",
            "努力事上官，世路日已迫。"
        ],
        "title": "送全州趙都曹",
        "id": "a8d1b3e0-3a9f-4e64-ac08-2ff28c413a02"
    },
    {
        "author": "陸游",
        "paragraphs": [
            "豫章瀕大江，氣候頗不令。",
            "孟冬風薄人，十室八九病。",
            "外寒客肺胃，下濕攻脚脛。",
            "俗巫醫不藝，嗚呼安託命。",
            "我始屏藥囊，治病以清靜。",
            "幻妄消六塵，虚白全一性。",
            "三日體遂輕，成此不戰勝。",
            "長年更事多，苦語君試聽。"
        ],
        "title": "病中作",
        "id": "8089f91d-f6bd-430e-85b7-91bb49d5ef88"
    },
    {
        "author": "陸游",
        "paragraphs": [
            "有酒不謀州，能詩自勝侯。",
            "但須繩繫日，安用地埋憂。",
            "射雉侵星出，看花秉燭遊。",
            "殘春杜陵雨，不恨濕貂裘。"
        ],
        "title": "夜夢從數客雨中載酒出遊山川城闕極雄麗云長安也因與客馬上分韵作詩得遊字",
        "id": "51b11a01-e0a9-48c4-a219-dbb1192e39b3"
    },
    {
        "author": "陸游",
        "paragraphs": [
            "河亭挈手共徘徊，萬事寜非有數哉。",
            "黄閣相君三黜去，青雲學士一麾來。",
            "中原故老知誰在，南嶽新丘共此哀。",
            "火冷夜窗聽急雪，相思時取近書開。"
        ],
        "tags": [
            "衡山"
        ],
        "title": "去年余佐京口遇王嘉叟從張魏公督師過焉魏公道免相嘉叟亦出守莆陽近辱書報魏公已葬衡山感嘆不已因用所遺拄頰亭詩韵奉寄",
        "id": "5dfe3e3c-b181-493f-bdbf-d9b9cecbba88"
    },
    {
        "author": "陸游",
        "paragraphs": [
            "衰髮蕭蕭老郡丞，洪州又看上元燈。",
            "羞將枉直分尋尺，寜走東西就斗升。",
            "吏進飽諳箝紙尾，客來苦勸摸床稜。",
            "歸裝漸理君知否，笑指廬山古澗藤。"
        ],
        "tags": [
            "庐山"
        ],
        "title": "自詠示客",
        "id": "23a86e43-1079-49b9-b601-196edbddbd26"
    },
    {
        "author": "陸游",
        "paragraphs": [
            "吾少貧賤真臞儒，貪食嗜味老不除。",
            "折腰斂版日走趨，歸來聊以醉自娛。",
            "長缾巨榼羅杯盂，不須漁翁勸三閭。",
            "牛尾膏美如凝酥，猫頭輪囷欲專車。",
            "黄雀萬里行頭顱，白鵝作鮓天下無。",
            "潯陽糖蟹徑尺餘，吾州之蔊尤嘉蔬。",
            "珍盤餖飣百味俱，不但項臠與腹腴。",
            "悠然一飽自笑愚，顧爲口腹勞形軀。",
            "投劾行矣歸園廬，莫厭糲飯嘗黄葅。"
        ],
        "title": "醉中歌",
        "id": "c8efdbe4-52c2-4746-be90-7cee6551b8c4"
    },
    {
        "author": "陸游",
        "paragraphs": [
            "永州太守鬢毛殘，矍鑠猶能起據鞍。",
            "徴士雖思賦松菊，隱居未可挂衣冠。",
            "功名夢境元非實，歌舞山城且自寬。",
            "也勝鍾陵窮别駕，閉門無客遣憂端。"
        ],
        "title": "寄陶茂安監丞",
        "id": "435ad59a-f072-43d0-a075-dbdbca53b597"
    },
    {
        "author": "陸游",
        "paragraphs": [
            "茹芝却粒世無方，隨食江湖每自傷。",
            "千里一身鳬泛泛，十年萬事海茫茫。",
            "春來鄉夢憑誰說，歸去君恩未敢忘。",
            "一寸丹心幸無愧，庭空月白夜燒香。"
        ],
        "title": "燒香",
        "id": "0496071c-26ad-48f4-8a7c-333b780b96b8"
    },
    {
        "author": "陸游",
        "paragraphs": [
            "百卉千花了不存，墮溪飛絮看無痕。",
            "家人自作清明節，老子來穿緑暗村。",
            "日落啼鴉隨野祭，雨餘荒蔓上頽垣。",
            "道邊醉飽休相避，作吏堪羞甚乞墦。"
        ],
        "title": "寒食臨川道中",
        "id": "6f4af192-4023-4894-bb15-b1de6f7483f2"
    },
    {
        "author": "陸游",
        "paragraphs": [
            "二月六夜春水生，陸子初有臨川行。",
            "溪深橋斷不得渡，城近臥聞吹角聲。",
            "三月三日天氣新，臨川道中愁殺人。",
            "纖纖女手桑葉緑，漠漠客舍桐花春。",
            "平生怕路如怕虎，幽居不省遊城府。",
            "鶴軀苦瘦坐長饑，龜息無聲惟黙數。",
            "如今自憐還自笑，斂版低心事年少。",
            "儒冠未恨終自誤，刀筆最驚非素料。",
            "五更欹枕一凄然，夢裏扁舟水接天。",
            "紅蕖緑芰梅山下，白塔朱樓禹廟邊。"
        ],
        "title": "上巳臨川道中",
        "id": "05a5e8dc-7bab-4774-8f49-bee0c25ab5e3"
    },
    {
        "author": "陸游",
        "paragraphs": [
            "蕭蕭風雨臨川驛，邂逅連床若有期。",
            "自起挑燈貪夜話，疾呼索飯療朝饑。",
            "即今明月共千里，已占深林巢一枝。",
            "惜别自嫌兒女態，夢騎羸馬度芳陂。"
        ],
        "title": "寄别李德遠二首  其一",
        "id": "27ab42d5-4222-41b3-beb8-e7ff04e44eb3"
    },
    {
        "author": "陸游",
        "paragraphs": [
            "李侯不恨世賣友，陸子那須錢買山。",
            "出牧君當千里去，歸耕我判一生閑。",
            "中原亂後儒風替，黨禁興來士氣孱。",
            "復古主盟須老手，勉追慶曆數公間。"
        ],
        "title": "寄别李德遠二首  其二",
        "id": "6186c03d-2328-4113-8dc0-11f9b586a2d5"
    },
    {
        "author": "陸游",
        "paragraphs": [
            "桑間葚熟麥齊腰，鶯語惺惺野雉驕。",
            "日薄人家晒蠶子，雨餘山客買魚苗。",
            "豐年隨處俱堪樂，行路終然不自聊。",
            "獨喜此身強健在，又揺團扇著絺蕉。"
        ],
        "title": "初夏道中",
        "id": "6c7a3eb2-9862-476f-8f16-a3d611fad442"
    },
    {
        "author": "陸游",
        "paragraphs": [
            "父子扶攜返故鄉，欣然擊壤詠陶唐。",
            "墓前自誓寜非隘，澤畔行吟未免狂。",
            "雨潤北窗看洗竹，霜清南陌課剶桑。",
            "秋毫何者非君賜，回首修門敢遽忘。"
        ],
        "title": "示兒子",
        "id": "55ec0449-5ab5-4524-8e73-1a1dcfadc0ac"
    },
    {
        "author": "陸游",
        "paragraphs": [
            "楚人遺俗閲千年，簫鼓喧呼鬭畫船。",
            "風浪如山鮫鰐横，何心此地更爭先。"
        ],
        "title": "重五同尹少稷觀江中競渡",
        "id": "834ca44d-a17a-43cd-bc26-0243a70089da"
    },
    {
        "author": "陸游",
        "paragraphs": [
            "遼東歸老白襦裙，名字何堪遣世聞。",
            "便謂與公長契濶，不知留語故慇懃。",
            "詩章有便猶應寄，禄米無多切莫分。",
            "倘見右司煩說似，每因風月愴離群。"
        ],
        "title": "過玉山辱芮國器檢詳留語甚勤因寄此詩兼呈韓无咎右司",
        "id": "dcffa2fc-ecee-4a32-85c9-83a7a6f72e7d"
    },
    {
        "author": "陸游",
        "paragraphs": [
            "隨意上漁舟，幽尋不預謀。",
            "清溪欣始泛，野寺憶前遊。",
            "豐歲雞豚賤，霜天柿栗稠。",
            "餘生知有幾，且置萬端憂。"
        ],
        "title": "隨意",
        "id": "05b285de-2939-4ea4-9d67-2496d66abbc2"
    },
    {
        "author": "陸游",
        "paragraphs": [
            "臺省諸公歲歲新，平生敬慕獨斯人。",
            "山林不恨音塵遠，夢寐時容笑語親。",
            "學道皮膚雖脫落，憂時肝膽尚輪囷。",
            "至和嘉祐須公了，乞向升平作幸民。"
        ],
        "title": "寄龔實之正言",
        "id": "7efb21be-56f4-4ca0-8f26-5ac672a9e746"
    },
    {
        "author": "陸游",
        "paragraphs": [
            "莫笑農家臘酒渾，豐年留客足雞豚。",
            "山重水複疑無路，柳暗花明又一村。",
            "簫鼓追隨春社近，衣冠簡朴古風存。",
            "從今若許閑乘月，拄杖無時夜叩門。"
        ],
        "tags": [
            "生活",
            "山水",
            "写景",
            "初中古诗",
            "乡村",
            "哲理",
            "八年级上册(课内)",
            "田园",
            "小学古诗",
            "四年级上册"
        ],
        "title": "遊山西村",
        "id": "53f7d126-b9ad-443b-b054-1e2ae8e0e05c"
    },
    {
        "author": "陸游",
        "paragraphs": [
            "雨餘溪水掠堤平，閑看村童戲晚晴。",
            "竹馬踉蹡沖淖去，紙鳶跋扈挾風鳴。",
            "三冬暫就儒生學，千耦還從父老耕。",
            "識字粗堪供賦役，不須辛苦慕公卿。"
        ],
        "tags": [
            "儿童",
            "生活",
            "农民"
        ],
        "title": "觀村童戲溪上",
        "id": "521a0816-94b4-4a1d-978e-a51e248c5e21"
    },
    {
        "author": "陸游",
        "paragraphs": [
            "十日苦雨一日晴，拂拭拄杖西村行。",
            "清溝泠泠流水細，好風習習吹衣輕。",
            "四鄰蛙聲已閤閤，兩岸柳色爭青青。",
            "辛夷先開半委地，海棠獨立方傾城。",
            "春工遇物初不擇，亦秀燕麥開蕪菁。",
            "薺花如雪又爛漫，百草紅紫那知名。",
            "小魚誰取置道側，細柳穿頰危將烹。",
            "欣然買放寄吾意，草萊無地蘇疲氓。"
        ],
        "title": "雨霽出遊書事",
        "id": "ea14a57b-b55f-43a9-be4e-c70e9a8b2e88"
    },
    {
        "author": "陸游",
        "paragraphs": [
            "殘春醉著釣魚庵，花雨娛人落半巖。",
            "豈是天公無皂白，獨悲世俗異酸鹹。",
            "妄身似夢行當覺，談口如狂未易緘。",
            "已作沉舟君勿嘆，年來何止閲千帆。"
        ],
        "title": "殘春",
        "id": "20a630d3-47fe-437a-9bdb-960d6c10f7e8"
    },
    {
        "author": "陸游",
        "paragraphs": [
            "旋作園廬指顧成，柳陰已復著啼鶯。",
            "百年更把幾杯酒，一月元無三日晴。",
            "鷗鷺向人殊耐久，山林與世本無營。",
            "小詩漫付兒曹誦，不用韓公說有聲。"
        ],
        "title": "家園小酌二首  其一",
        "id": "875f4891-2078-445e-9237-3f14b99c0113"
    },
    {
        "author": "陸游",
        "paragraphs": [
            "滿林春筍生無數，竟日鸕鷀來百回。",
            "衣上塵埃真一洗，酒邊懷抱得頻開。",
            "池魚往者憂奇禍，社櫟終然幸散材。",
            "世事紛紛心本懶，閉門豈獨畏嫌猜。"
        ],
        "title": "家園小酌二首  其二",
        "id": "ae92cc4a-bcc3-4be2-bc6e-63210549b702"
    },
    {
        "author": "陸游",
        "paragraphs": [
            "宿負煩公議，隆寬荷聖時。",
            "江湖真送老，藥餌且扶衰。",
            "撫事驚年往，懷人有夢知。",
            "敢嗟貧到骨，飲水誦君詩。"
        ],
        "title": "寄王嘉叟吏部",
        "id": "17bc8c71-6678-43a6-adc4-280023ab0957"
    },
    {
        "author": "陸游",
        "paragraphs": [
            "平生志慕白雲鄉，俯仰人間每自傷。",
            "倦鶴摧頹寜望料，寒龜蹙縮且支床。",
            "力探鴻寶尋奇訣，剩采青精試秘方。",
            "常鄙臞仙老山澤，要令仰首看飛翔。"
        ],
        "title": "夜讀隱書有感",
        "id": "738f6c06-4a79-4555-bcae-b0504c09d540"
    },
    {
        "author": "陸游",
        "paragraphs": [
            "舴艋爲家東復西，今朝破曉下前溪。",
            "青山缺處日初上，孤店開時鶯亂啼。",
            "倦枕不成千里夢，壞牆閑覓十年題。",
            "漆園傲吏猶非達，物我區區豈足齊。"
        ],
        "title": "上虞逆旅見舊題歲月感懷",
        "id": "c6103e6f-4e94-4dd2-971e-aeff82bef9e4"
    },
    {
        "author": "陸游",
        "paragraphs": [
            "雲斷蒼梧竟不歸，江邊古廟鎖朱扉。",
            "山川不爲興亡改，風月應憐感慨非。",
            "孤枕有時鶯喚夢，斜風無賴客添衣。",
            "千年回首消磨盡，輸與漁舟送落暉。"
        ],
        "title": "舜廟懷古",
        "id": "a232464d-d63a-47a8-a804-77b2e6d44d29"
    },
    {
        "author": "陸游",
        "paragraphs": [
            "隋日昏曀東南傾，雷塘風吹草木腥。",
            "平時但忌黑色兒，不知乃有虬髯生。",
            "晉陽龍飛雲滃滃，關洛萬里即日平。",
            "東征歸來脫金甲，天策開府延豪英。",
            "琴書閑暇永清晝，簪履光彩明華星。",
            "高參伊吕列佐命，下者才氣猶崢嶸。",
            "但餘一恨到千載，高陽繆公來竄名。",
            "老奸得志國幾喪，李氏誅徙連孤嬰。",
            "向令亟念履霜戒，危亂安得存勾萌。",
            "衆賢一佞禍尚爾，掩卷涕泪臨風横。"
        ],
        "title": "題十八學士圖",
        "id": "135d2199-1418-4873-9e8a-652a0f8c0118"
    },
    {
        "author": "陸游",
        "paragraphs": [
            "出裹一簞飯，歸收百把禾。",
            "勤勞解堪忍，餘暇更吟哦。",
            "歲惡增吾困，家貧賴汝多。",
            "村醪莫辭醉，羮芋學岷峨。"
        ],
        "title": "統分稻晚歸二首  其一",
        "id": "22928e97-311b-45b0-a686-03198556a3e5"
    },
    {
        "author": "陸游",
        "paragraphs": [
            "薄酒不自酌，夕陽須汝歸。",
            "橘包霜後美，豆莢雨中肥。",
            "路遠應加飯，天寒莫減衣。",
            "老懷憂自切，道眼看皆非。"
        ],
        "title": "統分稻晚歸二首  其二",
        "id": "54c9201a-e6bd-47a2-88b5-ed546e7fd1ed"
    },
    {
        "author": "陸游",
        "paragraphs": [
            "衰病不浪出，閉門烟雨中。",
            "葦花添絮暖，葑火試爐紅。",
            "仕宦螘窠夢，功名馬耳風。",
            "山翁但更事，人看作神通。"
        ],
        "title": "衰病二首  其一",
        "id": "f422d9bd-e24b-4ab4-8bcd-3613c389e7ca"
    },
    {
        "author": "陸游",
        "paragraphs": [
            "病除猶老健，雨止得冬晴。",
            "覓句嗟心在，鈔書試眼明。",
            "朝寒添布褐，晚步出柴荆。",
            "外慕終無益，兒曹且力耕。"
        ],
        "title": "衰病二首  其二",
        "id": "f8d585ce-44a7-4910-9cf9-1f817d953839"
    },
    {
        "author": "陸游",
        "paragraphs": [
            "十月霜風吼屋邊，布裘未辦一銖綿。",
            "豈惟饑索鄰僧米，真是寒無坐客氊。",
            "身老嘯歌悲永夜，家貧撐拄過凶年。",
            "丈夫經此寜非福，破涕燈前一粲然。"
        ],
        "title": "霜風",
        "id": "49eb06b8-96f2-4c39-ad99-4b0b9fd74202"
    },
    {
        "author": "陸游",
        "paragraphs": [
            "盤箸貧猶設，杯盂老更耽。",
            "宗文樹雞柵，靈照挈蔬籃。",
            "徑醉眼花亂，高眠鼻息酣。",
            "覺來寒日晚，落葉擁茆庵。"
        ],
        "title": "小酌",
        "id": "709cb47c-a27d-48cd-8fea-16277a5a02a7"
    },
    {
        "author": "陸游",
        "paragraphs": [
            "村北村南打稻忙，浮雲吹盡見朝陽。",
            "不宜便作晴明看，撲面飛蠅未退藏。"
        ],
        "title": "十月苦蠅二首  其一",
        "id": "8e037350-0130-455a-b201-02aacd784824"
    },
    {
        "author": "陸游",
        "paragraphs": [
            "十月江南未擁爐，癡蠅擾擾莫嫌渠。",
            "細看豈是堅牢物，付與清霜爲掃除。"
        ],
        "title": "十月苦蠅二首  其二",
        "id": "1ed769ad-e155-467e-a0ff-fa74a9da2ca2"
    },
    {
        "author": "陸游",
        "paragraphs": [
            "烏巾白紵蹋京塵，瑶樹瓊林照路人。",
            "西省歸來名蓋代，兩行墨色尚如新。"
        ],
        "title": "丫頭巖見周洪道以進士入都日題字",
        "id": "39524a3f-b5b4-4c65-8411-cca1055de753"
    },
    {
        "author": "陸游",
        "paragraphs": [
            "師友雕零身白首，杜門獨學就誰評。",
            "秋風棄扇知安命，小炷留燈悟養生。",
            "踵息無聲酣午枕，舌根忘味美晨烹。",
            "少年妄起功名念，豈信身閑心太平。"
        ],
        "title": "獨學",
        "id": "172b0072-edf6-499d-af57-bd58c0a3d71d"
    },
    {
        "author": "陸游",
        "paragraphs": [
            "枯草霜花白，寒窗月影新。",
            "驚鴉時繞樹，吠犬遠隨人。",
            "出仕讒銷骨，歸耕病滿身。",
            "世間輸壞衲，切莫勸冠巾。"
        ],
        "title": "霜月",
        "id": "d8ec70ba-5387-4392-a1cc-f195fcf076d0"
    },
    {
        "author": "陸游",
        "paragraphs": [
            "讀書萬卷裂儒衣，黄金可成棄不爲。",
            "快哉天馬不可羈，開口便呼臨濟兒。",
            "諸方蹴蹋莫支持，吾州一老偶得之。",
            "閉門夜付僧伽黎，明日聲價羽檄馳。",
            "弟子不必不如師，黄龍所立尤瑰奇。",
            "空山鬼火號狐狸，築屋千礎食萬緇。",
            "癡人不解公遊嬉，嫉怒欲碎門前碑。",
            "世衰道喪士自欺，山林亦復踐駭機。",
            "長謡寄公公試思，吾輩救此當何施。"
        ],
        "title": "寄黄龍升老",
        "id": "73f47791-e034-4775-ad44-5419e54669be"
    },
    {
        "author": "陸游",
        "paragraphs": [
            "簿領塵埃裏，超然見鳯麟。",
            "性疏忘顧忌，學大有經綸。",
            "正論雖頻接，高標豈易親。",
            "向來相識晚，吾黨欠斯人。"
        ],
        "title": "贈進賢劉令",
        "id": "5bc16ba5-2adc-4ea1-9e6f-3c46a44af936"
    },
    {
        "author": "陸游",
        "paragraphs": [
            "得福常廉禍自輕，坦然無愧亦無驚。",
            "平生秘訣今相付，只向君心可處行。"
        ],
        "title": "書室名可齋或問其義作此告之",
        "id": "4593c7ed-27e4-4277-8c2f-621f3ed80c1b"
    },
    {
        "author": "陸游",
        "paragraphs": [
            "楊卿人材金百鍊，岐公座上初識面。",
            "十年萬事不須說，猶喜歸來且強健。",
            "題詩想見初削瓜，寄到茆堂已歸燕。",
            "辭嚴意密敢輕讀，呼兒炷燈重把卷。",
            "即今相望幾千里，何日蟬聨語忘倦。",
            "就令有使即寄書，豈如無事長相見。"
        ],
        "title": "寄酬楊齊伯少卿",
        "id": "4ba38856-cfa9-4c35-9bcc-764326159188"
    },
    {
        "author": "陸游",
        "paragraphs": [
            "自笑平生醉後狂，千鍾使氣少年塲。",
            "那知病葉先摧落，却羡寒龜巧縮藏。",
            "藥物及時希老健，山家隨日了窮忙。",
            "凶年坐待新春麥，莫厭清吟雪夜長。"
        ],
        "title": "自笑",
        "id": "a0b35d7f-d529-4481-9923-f906e02419e1"
    },
    {
        "author": "陸游",
        "paragraphs": [
            "清晨放船落星石，大風吹颿如箭激。",
            "回頭已失廬山雲，却上吳城觀落日。",
            "夜深龍歸擘祠門，入木數寸留爪痕。",
            "明朝就視心尚慄，腥風卷地雷霆奔。",
            "歸船買酒持自慰，性命平生驚屢戲。",
            "固知神怒有定時，波紋蹙作魚鱗細。",
            "如今衰病臥林坰，霜覆茆簷月滿庭。",
            "松聲驚破三更夢，猶作當時風浪聽。"
        ],
        "tags": [
            "庐山"
        ],
        "title": "夜聞松聲有感",
        "id": "5090d818-798b-4f09-917c-679b8740be3d"
    },
    {
        "author": "陸游",
        "paragraphs": [
            "病愈都忘老，晴和已似春。",
            "畦蔬青長甲，塘水緑生鱗。",
            "酒盌論交密，丹爐作夢新。",
            "窮居那敢恨，幸遠庾公塵。"
        ],
        "title": "十二月一日二首  其一",
        "id": "d85acabe-d585-435b-8f31-feb1d956a384"
    },
    {
        "author": "陸游",
        "paragraphs": [
            "東風吹斗柄，暖律變嚴凝。",
            "草色迷殘燒，溪流帯斷冰。",
            "兒書春日牓，女剪上元燈。",
            "莫笑蒲龕睡，山翁怯歲增。"
        ],
        "title": "十二月一日二首  其二",
        "id": "4beff453-c253-48dd-a658-123a17150a63"
    },
    {
        "author": "陸游",
        "paragraphs": [
            "老夫一臥三山下，兩見城門送土牛。",
            "貧舍春盤還草草，暮年心事轉悠悠。",
            "湖光漲緑分烟浦，柳色揺金映市樓。",
            "藥餌及時身尚健，無風無雨且閑遊。"
        ],
        "title": "春日二首  其一",
        "id": "efa224dd-2c7c-4421-8ff8-364d6a6d8806"
    },
    {
        "author": "陸游",
        "paragraphs": [
            "久抛朝幘懶重彈，華髮蕭然二寸冠。",
            "不恨凄涼侵晚境，猶能語笑向春盤。",
            "銀杯酒色家家緑，篛笠烟波處處寬。",
            "一片梅花無復在，却嫌新暖換餘寒。"
        ],
        "title": "春日二首  其二",
        "id": "b2832845-0213-4b0c-b07f-b42dff9783c0"
    },
    {
        "author": "陸游",
        "paragraphs": [
            "過盡青山喚渡船，晚窗洗脚臥僧氊。",
            "剩償平日清遊願，更結來生熟睡緣。",
            "吞啄漸稀如老鶴，鳴聲已斷似寒蟬。",
            "旁觀莫苦嘲癡鈍，此妙吾宗秘不傳。"
        ],
        "title": "僧房假榻",
        "id": "3b0b438d-13d9-4e49-99b2-36a3fc468d11"
    },
    {
        "author": "陸游",
        "paragraphs": [
            "慷慨心猶壯，蹉跎鬢已秋。",
            "百年殊鼎鼎，萬事秪悠悠。",
            "不悟魚千里，終歸貉一丘。",
            "夜闌聞急雨，起坐涕交流。"
        ],
        "title": "聞雨",
        "id": "ba3859f0-d231-4c9c-b8e9-e7bb343ef542"
    },
    {
        "author": "陸游",
        "paragraphs": [
            "少年從宦地，休日喜無涯。",
            "坐上強留客，街頭旋買花。",
            "開軒催汛掃，脱帽共諠譁。",
            "村巷朋遊絕，逢春祇自嗟。"
        ],
        "title": "休日有感",
        "id": "c91fe76d-54f0-41b6-94af-75a3b31927fd"
    },
    {
        "author": "陸游",
        "paragraphs": [
            "末俗紛紛只自謾，惟公肯向靜中觀。",
            "閑看此事從何得，正自它人著力難。",
            "茶熟松風生石鼎，香殘雲縷遶蒲團。",
            "江湖多少癡禪衲，蹋破青鞵覓話端。"
        ],
        "title": "題徐子禮宗丞自覺齋",
        "id": "8a355f71-3361-44ed-bf05-cea9db884d70"
    },
    {
        "author": "陸游",
        "paragraphs": [
            "此士名高北斗南，眼中獨許我同參。",
            "匆匆却作臨分恨，一月何曾笑二三。"
        ],
        "title": "送張叔潛編修造朝四首  其一",
        "id": "4e03a399-4162-4f13-afaa-bbb830f90223"
    },
    {
        "author": "陸游",
        "paragraphs": [
            "簡牘清閑勝校讐，題詩應肯寄夔州。",
            "東厨羊美聊堪飽，北面鈴稀莫強愁。"
        ],
        "title": "送張叔潛編修造朝四首  其二",
        "id": "6ac5cc72-4d10-4191-91b2-8435202709d0"
    },
    {
        "author": "陸游",
        "paragraphs": [
            "北窗銅碾破雲腴，捫腹翛然一事無。",
            "安用雁行排院吏，正須魚貫看胡俘。"
        ],
        "title": "送張叔潛編修造朝四首  其三",
        "id": "36377fd8-8e01-489a-8407-864efd7e24c3"
    },
    {
        "author": "陸游",
        "paragraphs": [
            "芒屩年來漸懶穿，閉門日日只高眠。",
            "今朝出送張夫子，借得南鄰放鴨船。"
        ],
        "title": "送張叔潛編修造朝四首  其四",
        "id": "00288a8a-4967-4170-8cfd-d24ba0dc3e6c"
    },
    {
        "author": "陸游",
        "paragraphs": [
            "雲崦重重不易尋，庖厨性命走山林。",
            "但令有月同幽夢，更用何人識苦心。",
            "流輩漸稀知死近，鬢毛無色覺愁侵。",
            "平生自許忘情者，頗怪燈前感慨深。"
        ],
        "title": "有感",
        "id": "fb3f1602-c3f3-4379-ad6a-a9e2355697c7"
    },
    {
        "author": "陸游",
        "paragraphs": [
            "藥出山來爲小草，楸成樹後困長藤。",
            "澗松鬱鬱何勞嘆，却是人間奈廢興。"
        ],
        "title": "澗松",
        "id": "f4f72b28-ff34-4812-9daa-5318975da5ed"
    },
    {
        "author": "陸游",
        "paragraphs": [
            "病夫喜山澤，抗志自年少。",
            "有時緣龜饑，妄出丏鶴料。",
            "亦嘗厠朝紳，退懦每自笑。",
            "正如怯酒人，雖愛不敢釂。",
            "一從南昌免，五歲嗟不調。",
            "朝廷每哀矜，幙府誤辟召。",
            "終然斂孤迹，萬里遊絕徼。",
            "民風雜莫徭，封域近無詔。",
            "凄涼黄魔宫，峭絕白帝廟。",
            "又嘗聞此邦，野陋可嘲誚。",
            "通衢舞竹枝，譙門對山燒。",
            "浮生一夢耳，何者可慶吊。",
            "但愁癭纍纍，把鏡羞自照。"
        ],
        "title": "將赴官夔府書懷",
        "id": "7a635612-b9c1-4dfb-9f35-55ca9224f433"
    },
    {
        "author": "陸游",
        "paragraphs": [
            "此心知我豈非天，雙鬢皤然氣浩然。",
            "曾見灰寒百僚底，真能山立萬夫前。",
            "洛城霜重聽宫漏，霅水雲深著釣船。",
            "拈起吾宗安樂法，人生何處不隨緣。"
        ],
        "title": "送芮國器司業二首  其一",
        "id": "376bc09c-3434-4b82-bb43-d18cd3f9a871"
    },
    {
        "author": "陸游",
        "paragraphs": [
            "往歲淮邊虜未歸，諸生合疏論危機。",
            "人材衰靡方當慮，士氣崢嶸未可非。",
            "萬事不如公論久，諸賢莫與衆心違。",
            "還朝此段宜先及，豈獨遺經賴發揮。"
        ],
        "title": "送芮國器司業二首  其二",
        "id": "33a5d52e-4656-4d48-a481-88522c08f957"
    },
    {
        "author": "陸游",
        "paragraphs": [
            "春風浩蕩作春陰，弱燕歸來不自禁。",
            "白塔昏昏纔半露，青山淡淡欲平沉。",
            "裘茸細雨初驚濕，屐齒新泥忽已深。",
            "直怕樓高生客恨，不因病起倦登臨。"
        ],
        "title": "春陰",
        "id": "8d15f455-37fc-4de2-962a-aa1011aafe0d"
    },
    {
        "author": "陸游",
        "paragraphs": [
            "浮生無根株，志士惜浪死。",
            "雞鳴何預人，推枕中夕起。",
            "游也本無奇，腰折百僚底。",
            "流離鬢成絲，悲咤涙如洗。",
            "殘年走巴峽，辛苦爲斗米。",
            "遠衝三伏熱，前指九月水。",
            "回首長安城，未忍便萬里。",
            "袖詩叩東府，再拜求望履。",
            "平生實易足，名幸污黄紙。",
            "但憂死無聞，功不挂青史。",
            "頗聞匈奴亂，天意殄蛇豕。",
            "何時嫖姚師，大刷渭橋恥。",
            "士各奮所長，儒生未宜鄙。",
            "覆氊草軍書，不畏寒墮指。"
        ],
        "title": "投梁參政",
        "id": "fcedabac-b89e-4f79-a748-f826c0e73686"
    },
    {
        "author": "陸游",
        "paragraphs": [
            "七年不到楓橋寺，客枕依然半夜鐘。",
            "風月未須輕感慨，巴山此去尚千重。"
        ],
        "title": "宿楓橋",
        "id": "ee620b8b-9d17-4e8b-81ce-8522d0ebb70e"
    },
    {
        "author": "陸游",
        "paragraphs": [
            "半世無歸似轉蓬，今年作夢到巴東。",
            "身遊萬死一生地，路入千峰百嶂中。",
            "鄰舫有時來乞火，樷祠無處不祈風。",
            "晚潮又泊淮南岸，落日啼鴉戍堞空。"
        ],
        "tags": [
            "抒情",
            "乘船",
            "晚上",
            "写景"
        ],
        "title": "晚泊",
        "id": "3d96d633-75c0-40ba-aa80-6a61f2618245"
    },
    {
        "author": "陸游",
        "paragraphs": [
            "繫船浮玉山，清晨得奇觀。",
            "日輪擘水出，始覺江面寬。",
            "遥波蹙紅鱗，翠靄開金盤。",
            "光彩射樓塔，丹碧浮雲端。",
            "詩人窘筆力，但詠秋月寒。",
            "何當羅浮望，湧海夜未闌。"
        ],
        "title": "金山觀日出",
        "id": "d4e2be64-5e01-4b87-9bcd-4d9cf840d850"
    },
    {
        "author": "陸游",
        "paragraphs": [
            "飲似長鯨快吸川，思如渴驥勇奔泉。",
            "客從縣令初何有，醉忤將軍亦偶然。",
            "駿馬名姬如昨日，斷碑喬木不知年。",
            "浮生今古同歸此，回首桓公亦故阡。"
        ],
        "title": "吊李翰林墓",
        "id": "46c67652-ca17-407a-a2dc-7944cc65789e"
    },
    {
        "author": "陸游",
        "paragraphs": [
            "歸燕羈鴻共斷魂，荻花楓葉泊孤村。",
            "風吹暗浪重添纜，雨送新寒半掩門。",
            "魚市人烟横慘淡，龍祠簫鼓閙黄昏。",
            "此身且健無餘恨，行路雖難莫更論。"
        ],
        "title": "雨中泊趙屯有感",
        "id": "08b1dc40-fe06-4249-8a23-0de8756a01a0"
    },
    {
        "author": "陸游",
        "paragraphs": [
            "局促常悲類楚囚，遷流還嘆學齊優。",
            "江聲不盡英雄恨，天意無私草木秋。",
            "萬里羈愁添白髮，一帆寒日過黄州。",
            "君看赤壁終陳迹，生子何須似仲謀。"
        ],
        "title": "黄州",
        "id": "726e75c1-289e-4aa7-9a85-d52fd78c9e13"
    },
    {
        "author": "陸游",
        "paragraphs": [
            "百萬呼盧事已空，新寒擁褐一衰翁。",
            "但悲鬢色成枯草，不恨生涯似斷蓬。",
            "烟雨凄迷雲夢澤，山川蕭瑟武昌宫。",
            "西遊處處堪流涕，撫枕悲歌興未窮。"
        ],
        "title": "武昌感事",
        "id": "be3bf9a2-5b5f-4e5d-abc3-a3084e18505d"
    },
    {
        "author": "陸游",
        "paragraphs": [
            "露泣啼螿草，潮生宿雁汀。",
            "經年寄孤舫，終夜託丘亭。",
            "楚澤無窮白，巴山何處青。",
            "四方男子事，不敢恨飄零。"
        ],
        "title": "夜思",
        "id": "d5ceb1ed-5d04-4cfc-a4fb-f15a4c0d0616"
    },
    {
        "author": "陸游",
        "paragraphs": [
            "遠接商周祚最長，北盟齊晉勢爭強。",
            "章華歌舞終蕭瑟，雲夢風烟舊莽蒼。",
            "草合故宫惟雁起，盜穿荒冢有狐藏。",
            "離騷未盡靈均恨，志士千秋泪滿裳。"
        ],
        "title": "哀郢二首  其一",
        "id": "f4cfa25b-a9f9-423b-8728-1cdc18e0a86e"
    },
    {
        "author": "陸游",
        "paragraphs": [
            "荆州十月早梅春，徂歲真同下阪輪。",
            "天地何心窮壯士，江湖從古著羈臣。",
            "淋漓痛飲長亭暮，慷慨悲歌白髮新。",
            "欲吊章華無處問，廢城霜露濕荆榛。"
        ],
        "title": "哀郢二首  其二",
        "id": "3af9be82-18d1-4ed6-9686-ef65583815f8"
    },
    {
        "author": "陸游",
        "paragraphs": [
            "山川雜吳楚，氣候接秋冬。",
            "水落魚可拾，霜清裘欲重。",
            "鄉遥歸夢短，酒薄客愁濃。",
            "白帝何時到，高吟酹臥龍。"
        ],
        "title": "江陵道中作",
        "id": "133422d0-5338-481d-96c9-6e6e8e4b4ff2"
    },
    {
        "author": "陸游",
        "paragraphs": [
            "庚寅去吳西適楚，秋晚孤舟泊江渚。",
            "荒林月黑虎欲行，古道人稀鬼相語。",
            "鬼語亦如人語悲，楚國繁華非昔時。",
            "章華臺前小家住，茆屋雨漏秋風吹。",
            "悲哉秦人真虎狼，欺侮六國囚侯王。",
            "亦知興廢古來有，但恨不見秦先亡。",
            "開窗酹汝一杯酒，等爲亡國秦更醜。",
            "驪山冢破已千年，至今過者無傷憐。"
        ],
        "title": "石首縣雨中繫舟戲作短歌",
        "id": "07ee3c3b-e5cd-442d-9e74-a7cc62cbac6c"
    },
    {
        "author": "陸游",
        "paragraphs": [
            "船尾寒風不滿旗，江邊樷祠常掩扉。",
            "行人畏虎少晨起，舟子捕魚多夜歸。",
            "茆葉翻翻带宿雨，葦花漠漠弄斜暉。",
            "傷心到處聞碪杵，九月今年未授衣。"
        ],
        "title": "初寒",
        "id": "52a0917c-9e23-4178-9ba2-9da92d7928c8"
    },
    {
        "author": "陸游",
        "paragraphs": [
            "老夫檣竿插蒼石，水落岸沙痕數尺。",
            "江南秋盡未揺落，槲葉離離楓葉赤。",
            "楚人自古多悲傷，道傍行歌猶感激。",
            "野花碧紫亦滿把，澗果青紅正堪摘。",
            "客中得酒薄亦好，江頭爛醉真不惜。",
            "千古興亡在目前，鬱鬱關河含暝色。",
            "饑鴻垂翅掠舟過，此意與我同凄惻。",
            "三撫闌干恨未平，月明正照頹烏幘。"
        ],
        "title": "醉歌",
        "id": "1d4769db-5421-43eb-a782-fc2abc57bf05"
    },
    {
        "author": "陸游",
        "paragraphs": [
            "秋風吹客檣，節物嘆遐方。",
            "歲事忽云暮，吾行殊未央。",
            "霜清漢水緑，日落楚山蒼。",
            "此去三巴路，無猿亦斷腸。"
        ],
        "title": "秋風",
        "id": "5067fa3d-64aa-427c-8c21-d219c8092f38"
    },
    {
        "author": "陸游",
        "paragraphs": [
            "塔子磯前艇子横，一窗秋月爲誰明。",
            "青山不減年年恨，白髮無端日日生。",
            "七澤蒼茫非故國，九歌哀怨有遺聲。",
            "古來撥亂非無策，夜半潮平意未平。"
        ],
        "title": "塔子磯",
        "id": "3c794407-c4ff-431b-8437-5296eb7317c7"
    },
    {
        "author": "陸游",
        "paragraphs": [
            "照江丹葉一林霜，折得黄花更斷腸。",
            "商略此時須痛飲，細腰宫畔過重陽。"
        ],
        "title": "重陽",
        "id": "b347443d-e0d5-440a-8040-54acf0016724"
    },
    {
        "author": "陸游",
        "paragraphs": [
            "沔鄂猶殘暑，荆巫已早寒。",
            "潦收灘正白，霜重葉初丹。",
            "節物元非惡，情懷自鮮歡。",
            "暮年更世事，唯有醉江干。"
        ],
        "title": "早寒",
        "id": "3f2f7c53-2622-4420-a23f-887c17d45220"
    },
    {
        "author": "陸游",
        "paragraphs": [
            "地曠江天接，沙隤市井移。",
            "避風留半日，買米待多時。",
            "蝶冷停菰葉，鷗馴傍艣枝。",
            "昔人勲業地，搔首嘆吾衰。"
        ],
        "title": "公安",
        "id": "96dadd1b-de52-41ed-b796-d3fb365151bd"
    },
    {
        "author": "陸游",
        "paragraphs": [
            "游子行愈遠，沙頭逢暮秋。",
            "孫劉鼎足地，荆益犬牙州。",
            "鼓角風雲慘，江湖日夜浮。",
            "此生應衮衮，高枕看東流。"
        ],
        "title": "沙頭",
        "id": "0716e141-0389-43cf-aca0-f862c493a1b0"
    },
    {
        "author": "陸游",
        "paragraphs": [
            "平明羸馬出西門，淡日寒雲久吐吞。",
            "醉面衝風驚易醒，重裘藏手取微温。",
            "紛紛狐兔投深莽，點點牛羊散遠村。",
            "不爲山川多感慨，歲窮遊子自消魂。"
        ],
        "title": "大寒出江陵西門",
        "id": "e0bc7030-d5ad-49d4-9fc7-b4ac5e0855fb"
    },
    {
        "author": "陸游",
        "paragraphs": [
            "騎鶴仙人不可呼，一樽猶得與君俱。",
            "未應湖海無豪士，長恨乾坤有腐儒。",
            "壯歲光陰隨手過，晚途衰病要人扶。",
            "凄涼江夏秋風裏，況見新豐舊酒徒。"
        ],
        "title": "江夏與章冠之遇别後寄贈",
        "id": "4df4a2be-a73b-47ef-a31a-0402501e2245"
    },
    {
        "author": "陸游",
        "paragraphs": [
            "青旆三家市，黄茆十里岡。",
            "蓬飛風浩浩，塵起日茫茫。",
            "馳騁多從獸，鉏耰少破荒。",
            "行人相指似，此路走襄陽。"
        ],
        "title": "題江陵村店壁",
        "id": "9b04f21e-ad85-462c-8431-31347c74d694"
    },
    {
        "author": "陸游",
        "paragraphs": [
            "燈前薄飰陳鹽虀，带睡強出行江隄。",
            "五更落月移樹影，十月清霜侵馬蹄。",
            "荒陂嗈嗈已度雁，小市喔喔初鳴雞。",
            "可憐萬里覓歸夢，未到故山先自迷。"
        ],
        "title": "馬上",
        "id": "5e9773dc-57e5-4f38-b7be-fa52f45d884e"
    },
    {
        "author": "陸游",
        "paragraphs": [
            "漁村把酒對丹楓，水驛憑軒送去鴻。",
            "道路半年行不到，江山萬里看無窮。",
            "故人草詔九天上，老子題詩三峽中。",
            "笑謂毛錐可無恨，書生處處與卿同。"
        ],
        "title": "水亭有懷",
        "id": "7704b630-4379-491c-9018-82912abfa9bd"
    },
    {
        "author": "陸游",
        "paragraphs": [
            "沙際舟衘尾，相依作四鄰。",
            "暮年多感慨，分路亦酸辛。",
            "折竹占行日，吹簫賽水神。",
            "無勞問亭驛，久客自知津。"
        ],
        "title": "移船",
        "id": "51416749-322b-4e9b-8c04-6bf3a234862c"
    },
    {
        "author": "陸游",
        "paragraphs": [
            "暮暮過渡頭，旦旦走隄上。",
            "舟人與關吏，見熟識顔狀。",
            "癡頑久不去，常恐遭誚讓。",
            "昨日倒檣竿，今日聮百丈。",
            "買薪備雨雪，儲米滿瓶盎。",
            "明當遂去此，障袂先側望。",
            "即今孟冬月，波濤幸非壯。",
            "潦收出奇石，霧卷見疊嶂。",
            "地嶮多崎嶇，峽束少平曠。",
            "從來樂山水，臨老愈跌宕。",
            "皇天憐其狂，擇地令自放。",
            "山花白似雪，江水緑於釀。",
            "竹枝本楚些，妙句寄悽愴。",
            "何當出清詩，千古續遺唱。"
        ],
        "title": "將離江陵",
        "id": "dbf40d22-daba-4a97-aff2-ebdc78377a97"
    },
    {
        "author": "陸游",
        "paragraphs": [
            "三巴亦有何好，萬里翩然獨尋。",
            "本意爲君說破，消磨夢境光陰。"
        ],
        "title": "六言",
        "id": "392b91a2-b944-4675-b9c7-21439a88b8c1"
    },
    {
        "author": "陸游",
        "paragraphs": [
            "江上霜寒透客衣，閉窗羸臥不支持。",
            "羈孤形影真相吊，衰颯頭顱已可知。",
            "潦縮穩經行雨峽，竹疏賸見挂猿枝。",
            "清樽可置須勤醉，莫望功名老大時。"
        ],
        "title": "江上",
        "id": "02655e51-aa4e-463f-8eca-2a18d5b24309"
    },
    {
        "author": "陸游",
        "paragraphs": [
            "霜餘漢水淺，野逈朔風寒。",
            "炊黍香浮甑，烹蔬緑映盤。",
            "心安失粗糲，味美出艱難。",
            "惟恨虚捐日，無書得縱觀。"
        ],
        "title": "旅食",
        "id": "b7aa136f-0597-4296-9de1-822cf39d0886"
    },
    {
        "author": "陸游",
        "paragraphs": [
            "百夫正讙助鳴艣，舟中對面不得語。",
            "須臾人散寂無譁，惟聞百丈轉兩車。",
            "嘔嘔啞啞車轉急，舟人已在沙際立。",
            "霧斂蘆村落照紅，雨餘漁舍炊烟濕。",
            "故鄉回首已千山，上峽初經第一灘。",
            "少年亦慕宦遊樂，投老方知行路難。"
        ],
        "title": "滄灘",
        "id": "57447d93-fdc8-49cf-9aa5-c93837aecf48"
    },
    {
        "author": "陸游",
        "paragraphs": [
            "西遊六千里，此地最凄涼。",
            "騷客久埋骨，巴歌猶斷腸。",
            "風聲撼雲夢，雪意接瀟湘。",
            "萬古茫茫恨，悠然付一觴。"
        ],
        "title": "松滋小酌",
        "id": "0b5c87c7-2794-4d66-84cc-a03c9ebae31c"
    },
    {
        "author": "陸游",
        "paragraphs": [
            "此行何處不艱難，寸寸強弓且旋彎。",
            "縣近歡欣初得菜，江回徙倚忽逢山。",
            "繫船日落松滋渡，跋馬雲埋灩澦關。",
            "未滿百年均是客，不須數日待東還。"
        ],
        "title": "晚泊松滋渡口二首  其一",
        "id": "fe4093de-5ba7-4ea2-ac4c-74a81c8b1a47"
    },
    {
        "author": "陸游",
        "paragraphs": [
            "小灘拍拍鸕鷀飛，深竹蕭蕭杜宇悲。",
            "看鏡不堪衰病後，繫船最好夕陽時。",
            "生涯落魄惟躭酒，客路蒼茫自詠詩。",
            "莫問長安在何許，亂山孤店是松滋。"
        ],
        "title": "晚泊松滋渡口二首  其二",
        "id": "7e46087a-384a-4cd5-91b5-091ebe4c91e7"
    },
    {
        "author": "陸游",
        "paragraphs": [
            "常饑龜老欲無腸，臥聽寒更自短長。",
            "香椀得閑聊作伴，酒杯因病頗相忘。",
            "有情窗罅恰通月，耐冷櫓枝多得霜。",
            "歴盡風波知險阻，平生錯羨捕魚郎。"
        ],
        "title": "荆門冬夜",
        "id": "f5b56738-9b55-4113-9c9b-e1ccf1f5548c"
    },
    {
        "author": "陸游",
        "paragraphs": [
            "舊觀三峽圖，常謂非人情。",
            "意疑天壤間，豈有此崢嶸。",
            "畫師定戲耳，聊欲窮丹青。",
            "西游過沔鄂，莽莽千里平。",
            "昨日到峽州，所見始可驚。",
            "乃知畫非妄，却恨筆未精。",
            "及兹下牢戍，峰嶂畢自呈。",
            "下入裂坤軸，高鶱插青冥。",
            "角勝多列峙，擅美有孤撐。",
            "或如釡上甑，或如坐後屏。",
            "或如倨而立，或如喜而迎。",
            "或深如螺房，或疏如窗櫺。",
            "峨巍冠冕古，婀娜髻鬟傾。",
            "其間絕出者，虎搏蛟龍獰。",
            "崩崖凜欲墮，修梁架空横。",
            "懸瀑瀉無底，終古何時盈。",
            "幽泉莫知處，但聞珩珮鳴。",
            "怪怪與奇奇，萬狀不可名。",
            "久聞三游洞，疾走忘病嬰。",
            "竇穴初漆黑，傴僂捫壁行。",
            "方虞觸蟄蛇，頫見一點明。",
            "扶接困僮奴，恍然出瓶罌。",
            "穹穹厦屋寬，滴乳成微泓。",
            "題名歐與黄，雲蒸蒼蘚平。",
            "穿林走驚麕，拂面逢飛鼪。",
            "息倦盤石上，拾樵置茶鐺。",
            "長嘯答谷響，清吟和松聲。",
            "辭卑不堪刻，猶足寄友生。"
        ],
        "title": "繫舟下牢溪游三游洞二十八韵",
        "id": "0fd8b6dc-337e-435c-b035-ca045f62ca3e"
    },
    {
        "author": "陸游",
        "paragraphs": [
            "苔徑芒鞵滑不妨，潭邊聊得據胡床。",
            "巖空倒看峰巒影，澗遠中含藥草香。",
            "汲取滿瓶牛乳白，分流觸石珮聲長。",
            "囊中日鑄傳天下，不是名泉不合嘗。"
        ],
        "title": "三游洞前巖下小潭水甚奇取以煎茶",
        "id": "2a8aae59-5911-4e3e-b124-7fcd10e66316"
    },
    {
        "author": "陸游",
        "paragraphs": [
            "絕境慰人心，誰家住玉岑。",
            "亂雲生翠竇，密雪灑青林。",
            "高閣臨空豁，孤亭隠邃深。",
            "定知非俗士，櫓急不容尋。"
        ],
        "title": "扇子峽山腹有草閣小亭極幽邃意其非俗人居也",
        "id": "3710cd89-4134-4181-b19a-7a9a22b9c630"
    },
    {
        "author": "陸游",
        "paragraphs": [
            "不肯爬沙桂樹邊，朵頤千古向巖前。",
            "巴東峽裏最初峽，天下泉中第四泉。",
            "齧雪飲冰疑換骨，掬珠弄玉可忘年。",
            "清游自笑何曾足，疊鼓鼕鼕又解船。"
        ],
        "title": "蝦蟆碚",
        "id": "caf2c8ff-0554-41c2-8636-af3548b209b7"
    },
    {
        "author": "陸游",
        "paragraphs": [
            "三峽束江流，崖谷互吐納。",
            "黄牛不負重，雲表恣蹴蹋。",
            "吳船與蜀舸，有請神必答。",
            "誰憐馬遭刖，百歲創未合。",
            "柂師浪奔走，烹彘陳酒榼。",
            "紛然餕神餘，羮{炙火=肉}爭嘬嚃。",
            "空庭多落葉，日莫聲颯颯。",
            "奇文粲可辨，高古篆籕雜。",
            "村女賣秋茶，簪花髻鬟匝。",
            "襁兒著背上，帖妥若在榻。",
            "山寒雪欲下，虎出門早闔。",
            "我行忽至此，臨風久嗚唈。"
        ],
        "title": "黄牛峽廟",
        "id": "7ab1f9a9-c5af-49d2-9149-5b2ca2487667"
    },
    {
        "author": "陸游",
        "paragraphs": [
            "巴楚夷陵酒最醇，使君風味更清真。",
            "少年恨不從豪飲，薄宦那知託近鄰。",
            "本擬笙歌娛病客，却催雨雪惱行人。",
            "朝來凍手題詩寄，莫笑欹斜字不勻。"
        ],
        "title": "過夷陵適值祈雪與葉使君清飲談括蒼舊游既行舟中雪作戲成長句奉寄",
        "id": "14c010eb-ff72-42f1-bacf-bfd01fae94a7"
    },
    {
        "author": "陸游",
        "paragraphs": [
            "大舟已泊燈火明，小舟猶行聞櫓聲。",
            "虎頭崔嵬鹿角横，人生實難君勿輕。"
        ],
        "title": "泊虎頭灘下",
        "id": "9d41ab96-105e-4e12-b43c-b797b4ad58c9"
    },
    {
        "author": "陸游",
        "paragraphs": [
            "書生就食等奔逃，道路崎嶇信所遭。",
            "船上急灘如退鷁，人緣絕壁似飛猱。",
            "口誇遠嶺青千疊，心憶平波緑一篙。",
            "猶勝溪丁絕輕死，無時來往駕𦨴艚。"
        ],
        "title": "過東𤃩灘入馬肝峽",
        "id": "bc5edeba-bb44-4d3c-91af-0f484b0644b4"
    },
    {
        "author": "陸游",
        "paragraphs": [
            "孤驛荒山與虎鄰，更堪風雪暗南津。",
            "羈遊如此真無策，獨立悽然黙愴神。",
            "木盎汲江人起早，銀釵簇髻女粧新。",
            "蠻風弊惡蛟龍横，未敢全誇見在身。"
        ],
        "title": "新安驛",
        "id": "98a86ee2-a2e2-420f-943c-4ceb57e5bf70"
    },
    {
        "author": "陸游",
        "paragraphs": [
            "長謡爲子說天涯，四坐聽歌且勿譁。",
            "蠻俗殺人供鬼祭，敗舟觸石委江沙。",
            "此身長是滄浪客，何日能爲飽暖家。",
            "坐憶故人空有夢，尺書不敢到京華。"
        ],
        "title": "秭歸醉中懷都下諸公示坐客",
        "id": "9988b4f4-0a1d-4dab-b685-5cfb5d317c39"
    },
    {
        "author": "陸游",
        "paragraphs": [
            "秭歸城畔蹋斜陽，古寺無僧晝閉房。",
            "殘珮斷釵陵谷變，苦茆架竹井閭荒。",
            "虎行欲與人爭路，猿嘯能令客斷腸。",
            "寂寞倚樓搔短髮，剩題新恨付巴娘。"
        ],
        "title": "憩歸州光孝寺寺後有楚冢近歲或發之得寶玉劍佩之類",
        "id": "82ebe438-1875-487a-8f5b-c8e39aa4c162"
    },
    {
        "author": "陸游",
        "paragraphs": [
            "一邑無平土，邦人例得窮。",
            "凄涼遠嫁婦，憔悴獨醒翁。",
            "今古闌干外，悲歡酒醆中。",
            "三巴不揺落，搔首對丹楓。"
        ],
        "title": "飲罷寺門獨立有感",
        "id": "0e2f8ef7-0d64-4ae6-8893-34fdf0e9442b"
    },
    {
        "author": "陸游",
        "paragraphs": [
            "溪船莫嫌迮，船迮始相宜。",
            "兩槳行何駛，重灘過不知。",
            "荒村寇相縣，破屋屈平祠。",
            "不奈新愁得，啼猿挂冷枝。"
        ],
        "title": "泛溪船至巴東",
        "id": "2459253a-cfab-4b2d-8418-0163ae1b1800"
    },
    {
        "author": "陸游",
        "paragraphs": [
            "暫借清溪伴釣翁，沙邊微雨濕孤蓬。",
            "從今詩在巴東縣，不屬灞橋風雪中。"
        ],
        "title": "巴東遇小雨二首  其一",
        "id": "673f587b-fa27-4b4f-ba60-2254e23a8c4d"
    },
    {
        "author": "陸游",
        "paragraphs": [
            "西遊萬里亦何爲，欲就騷人乞棄遺。",
            "到此宛然詩不進，始知才分有窮時。"
        ],
        "title": "巴東遇小雨二首  其二",
        "id": "309ea326-9a79-4029-bd91-d1079cc78348"
    },
    {
        "author": "陸游",
        "paragraphs": [
            "江上秋風宋玉悲，長官手自葺茅茨。",
            "人生窮達誰能料，蠟泪成堆又一時。"
        ],
        "title": "秋風亭拜宼萊公遺像二首  其一",
        "id": "ab474f16-12da-4980-a22b-1baa252f8529"
    },
    {
        "author": "陸游",
        "paragraphs": [
            "豪傑何心後世名，材高遇事即崢嶸。",
            "巴東詩句澶州策，信手拈來盡可驚。"
        ],
        "title": "秋風亭拜宼萊公遺像二首  其二",
        "id": "5531ec5e-af0f-4df4-8d20-62f44818a986"
    },
    {
        "author": "陸游",
        "paragraphs": [
            "寇公壯歲落巴蠻，得意孤亭縹緲間。",
            "常倚曲闌貪看水，不安四壁怕遮山。",
            "遺民雖盡猶能說，老令初來亦愛閑。",
            "正使官清貧至骨，未妨留客聽潺潺。"
        ],
        "title": "巴東令廨白雲亭",
        "id": "60e5d629-cd36-4609-b883-39a29825f92d"
    },
    {
        "author": "陸游",
        "paragraphs": [
            "真人翳鳯駕蛟龍，一念何曾與世同。",
            "不爲行雲求弭謗，那因治水欲論功。",
            "翺翔想見虚無裏，毁譽誰知溷濁中。",
            "讀盡舊碑成絕倒，書生惟慣諂王公。"
        ],
        "title": "謁巫山廟兩廡碑版甚衆皆言神佐禹開峽之功而詆宋玉高唐賦之妄予亦賦詩一首",
        "id": "11f50cbd-ef74-40ce-a662-0ff4162880ec"
    },
    {
        "author": "陸游",
        "paragraphs": [
            "瘦盡腰圍不爲詩，良辰流落自成衰。",
            "也知客裏偏多感，誰料天涯有許悲。",
            "漢塞角殘人不寐，渭城歌罷客將離。",
            "故應未抵聞猿恨，況是巫山廟裏時。"
        ],
        "title": "聞猿",
        "id": "594fc930-a16f-4224-970b-3f60138e7266"
    },
    {
        "author": "陸游",
        "paragraphs": [
            "四月欲盡五月來，峽中水漲何雄哉。",
            "浪花高飛暑路雪，灘石怒轉晴天雷。",
            "千艘萬舸不敢過，篙工柂師心膽破。",
            "人人陰拱待勢衰，誰敢輕行犯奇禍。",
            "一朝時去不自由，山腹空有沙痕留。",
            "君不見陸子歲暮來夔州，瞿唐峽水平如油。"
        ],
        "title": "瞿唐行",
        "id": "4c793d0c-6212-4870-a290-227f738d1ec1"
    },
    {
        "author": "陸游",
        "paragraphs": [
            "曉入大谿口，是爲瞿唐門。",
            "長江從蜀來，日夜東南奔。",
            "兩山對崔嵬，勢如塞乾坤。",
            "峭壁空仰視，欲上不可捫。",
            "禹功何巍巍，尚覩鐫鑿痕。",
            "天不生斯人，人皆化魚黿。",
            "於時仲冬月，水各歸其源。",
            "灩澦屹中流，百尺呈孤根。",
            "參差層顛屋，邦人祀公孫。",
            "力戰死社稷，宜享廟貎尊。",
            "丈夫貴不撓，成敗何足論。",
            "我欲伐巨石，作碑累千言。",
            "上陳躍馬壯，下斥乘騾昏。",
            "雖慚豪偉詞，尚慰雄傑魂。",
            "君王昔玉食，何至歆雞豚。",
            "願言采芳蘭，舞歌薦清尊。"
        ],
        "tags": [
            "长江"
        ],
        "title": "入瞿唐登白帝廟",
        "id": "2ea0562e-356a-4b79-baae-78238f81db86"
    },
    {
        "author": "陸游",
        "paragraphs": [
            "已過瞿唐更少留，小船聊繫古夔州。",
            "簿書未破三年夢，杖履先尋百尺樓。",
            "日暮雪雲迷峽口，歲窮畬火照關頭。",
            "野人不解微官縛，尊酒應來此散愁。"
        ],
        "title": "登江樓",
        "id": "6341b1e6-18df-42b7-98d0-956436e9f259"
    },
    {
        "author": "陸游",
        "paragraphs": [
            "面裂愁出門，指直但藏袖。",
            "誰云三峽熱，有此凛冽候。",
            "殷勤愧雪片，飛舞爲我壽。",
            "方驚四山積，已見萬瓦覆。",
            "豈惟寒到骨，遂覺疾在腠。",
            "地爐熾薪炭，噤坐連昏晝。",
            "梅花真強項，不肯落春後。",
            "俗人愛桃李，苦道太疏瘦。",
            "清芬終見賞，此事非速售。",
            "已矣吾何言，高枕聽簷溜。"
        ],
        "title": "雪中臥病在吿戲作",
        "id": "7eea5e94-cb95-4e3b-932b-38e7b8898f83"
    },
    {
        "author": "陸游",
        "paragraphs": [
            "臘盡春生白帝城，俸錢雖薄勝躬耕。",
            "眼前但恨親朋少，身外元知得喪輕。",
            "日映滿窗松竹影，雪消並舍鳥烏聲。",
            "老來莫道風情減，憶向烟蕪信馬行。"
        ],
        "title": "雪晴",
        "id": "785cd9ba-6f58-4112-83f5-09f8987ffe0e"
    },
    {
        "author": "陸游",
        "paragraphs": [
            "莫笑新霜點鬢鬚，老來却得少工夫。",
            "晨占上古連山易，夜對西真五嶽圖。",
            "叔夜曾聞高士嘯，孔賓豈待異人呼。",
            "眉間喜色誰知得，今日新添火四銖。"
        ],
        "title": "玉笈齋書事二首  其一",
        "id": "e95b4015-3c22-4776-8b91-ffe33f9618c7"
    },
    {
        "author": "陸游",
        "paragraphs": [
            "雪霽茆堂鐘磬清，晨齋枸杞一杯羮。",
            "隠書不厭千回讀，大藥何時九轉成。",
            "孤坐月魂寒徹骨，安眠龜息浩無聲。",
            "剩分松屑爲山信，明日青城有使行。"
        ],
        "title": "玉笈齋書事二首  其二",
        "id": "6ce30d26-30f5-4353-82aa-b2000bf06301"
    },
    {
        "author": "陸游",
        "paragraphs": [
            "夢裏都忘困晚途，縱横草疏論遷都。",
            "不知盡挽銀河水，洗得平生習氣無。"
        ],
        "title": "記夢",
        "id": "6cea4c5b-7e2c-49ca-953d-436dc5653b08"
    },
    {
        "author": "陸游",
        "paragraphs": [
            "千載瀼西路，今年著脚行。",
            "匆匆衰已具，渺渺恨難平。",
            "絕壁猿啼雨，深枝鵲報晴。",
            "亦知憂吏責，未忍廢詩情。"
        ],
        "title": "瀼西",
        "id": "6e9da08d-4de4-440c-b969-7c459f0c7d58"
    },
    {
        "author": "陸游",
        "paragraphs": [
            "籃輿送客過江村，小寺無人半掩門。",
            "古佛負牆塵漠漠，孤燈照殿雨昏昏。",
            "喜投禪榻聊尋夢，懶爲啼猿更斷魂。",
            "要識人間盛衰理，岸沙君看去年痕。"
        ],
        "title": "山寺",
        "id": "017c7db6-cda1-4de2-a8e7-01be306981e3"
    },
    {
        "author": "陸游",
        "paragraphs": [
            "鬼門關外逢人日，蹋磧千家萬家出。",
            "竹枝慘戚雲不動，劍氣聨翩日將夕。",
            "行人十有八九癭，見慣何曾羞顧影。",
            "江邊沽酒沙上臥，峽口月出風吹醒。",
            "人生未死信難知，憔悴夔州生鬢絲。",
            "何日畫船揺桂檝，西湖却賦探春詩。"
        ],
        "tags": [
            "西湖"
        ],
        "title": "蹋磧",
        "id": "14a61562-3b02-4615-81eb-ce3f4119d322"
    },
    {
        "author": "陸游",
        "paragraphs": [
            "峽雲烘日欲成霞，瀼水生紋淺見沙。",
            "又向蠻方作寒食，強持巵酒對梨花。",
            "身如巢燕年年客，心羨游僧處處家。",
            "賴有春風能領略，一生相伴遍天涯。"
        ],
        "title": "寒食",
        "id": "b96c91f3-41d6-4bb0-8a44-e9e525e08153"
    },
    {
        "author": "陸游",
        "paragraphs": [
            "魚復城邊夕照紅，物華偏解惱衰翁。",
            "巴鶯有恨啼芳樹，野水無情入故宫。",
            "許國漸疏悲壯志，讀書多忘愧新功。",
            "因君共語增惆悵，京洛交遊欲半空。"
        ],
        "title": "晚晴書事呈同舍",
        "id": "30ca145b-5e36-4943-87e1-2c29376be291"
    },
    {
        "author": "陸游",
        "paragraphs": [
            "松陰繫馬啟朱扉，粔籹青紅正此時。",
            "守墓萬家猶有日，及親三釡永無期。",
            "詩成謾寫天涯感，泪盡何由地下知。",
            "富貴賤貧俱有恨，此生長廢蓼莪詩。"
        ],
        "title": "鄉中每以寒食立夏之間省墳客夔適逢此時悽然感懷二首  其一",
        "id": "cc010d8f-5611-4e42-91da-46deba74e1b0"
    },
    {
        "author": "陸游",
        "paragraphs": [
            "手持緑酒酹蒼苔，今歲何由疋馬來。",
            "清泪不隨春雨斷，孤吟欲和暮猿哀。",
            "皂貂破弊歸心切，白髮凄涼老境催。",
            "誓墓只思長不出，松門日日手親開。"
        ],
        "title": "鄉中每以寒食立夏之間省墳客夔適逢此時悽然感懷二首  其二",
        "id": "3f66f54a-c0eb-4351-88da-a750771f8dfb"
    },
    {
        "author": "陸游",
        "paragraphs": [
            "病思蕭條掩緑罇，閑坊寂歴鎖朱門。",
            "故人别久難尋夢，遠客愁多易斷魂。",
            "漫漫晚花吹瀼岸，離離春草上宫垣。",
            "此生飄泊何時已，家在山陰水際村。"
        ],
        "title": "試院春晚",
        "id": "b8d3cb75-2507-466c-a7c1-6afe50e5720e"
    },
    {
        "author": "陸游",
        "paragraphs": [
            "故山未敢說歸期，十口相隨又别離。",
            "小雨初收殘照晚，闌干西角立多時。"
        ],
        "title": "倚闌",
        "id": "cce6ee58-d8b7-4bf2-b749-6b11014e5b00"
    },
    {
        "author": "陸游",
        "paragraphs": [
            "朝衣無色如霜葉，將奈雲安别駕何。",
            "鐘鼎山林俱不遂，聲名官職兩無多。",
            "低昻未免聞雞舞，慷慨猶能擊筑歌。",
            "頭白伴人書紙尾，只思歸去弄烟波。"
        ],
        "title": "自詠",
        "id": "e310824b-4c5b-4d3e-b9fe-21fe0443d372"
    },
    {
        "author": "陸游",
        "paragraphs": [
            "漸轉廊腰日，徐來峽口風。",
            "飱漿便北客，淖粥稱衰翁。",
            "槐晚纖纖緑，榴殘續續紅。",
            "責輕仍飽食，三嘆愧無功。"
        ],
        "title": "午興",
        "id": "d8782634-d1cf-4977-826b-6bae20129d37"
    },
    {
        "author": "陸游",
        "paragraphs": [
            "白鹽赤甲天下雄，拔地突兀摩蒼穹。",
            "凜然猛士舞長劍，空有豪健無雍容。",
            "不令氣象少渟滀，常恨天地無全功。",
            "今朝忽悟始嘆息，妙處元在烟雨中。",
            "太陰殺氣横慘澹，元化變態含空濛。",
            "正如奇材遇事見，平日乃與常人同。",
            "安得朱樓高百尺，看此疾雨吹横風。"
        ],
        "title": "風雨中望峽口諸山奇甚戲作短歌",
        "id": "53747d3e-6ac6-4aba-af2e-1fcbe89ae551"
    },
    {
        "author": "陸游",
        "paragraphs": [
            "人靜風褰幔，更闌露泫衣。",
            "暗窗饑鼠嚙，空廡冷螢飛。",
            "歲月背人去，鄉閭何日歸。",
            "脱巾還感嘆，殘髮不勝稀。"
        ],
        "title": "夜坐庭中",
        "id": "678a4d98-975a-4a77-97e6-2fed7c268d57"
    },
    {
        "author": "陸游",
        "paragraphs": [
            "黄瓜翠苣最相宜，上市登盤四月時。",
            "莫擬將軍春薺句，兩京名價有誰知。"
        ],
        "title": "新蔬",
        "id": "8e791695-b597-4ca4-901d-b405d7b49eba"
    },
    {
        "author": "陸游",
        "paragraphs": [
            "鏡湖四月正清和，白塔紅橋小艇過。",
            "梅雨晴時插秧鼓，蘋風生處采菱歌。",
            "沉迷簿領吟哦少，淹泊蠻荒感慨多。",
            "誰謂吾廬六千里，眼中歴歴見漁蓑。"
        ],
        "title": "初夏懷故山",
        "id": "63a42a44-5421-428c-89b2-66aea375531e"
    },
    {
        "author": "陸游",
        "paragraphs": [
            "曲徑泥新晚照明，小軒纔受一床横。",
            "翩翩乳燕穿簾影，蔌蔌新篁解籜聲。",
            "藥物屏除知病減，夢魂安穏覺心平。",
            "深居不恨無來客，時有山禽自贊名。"
        ],
        "title": "初夏新晴",
        "id": "9ce78a71-d146-4775-9bf5-b3c515a6a4da"
    },
    {
        "author": "陸游",
        "paragraphs": [
            "小雨如絲落復收，悄無人語但鳴鳩。",
            "挽鬚預想諸兒喜，倒指猶爲五日留。",
            "滿案堆書惟引睡，侵天圍棘不遮愁。",
            "爲農父子長相守，誤計隨人學宦遊。"
        ],
        "title": "定拆號日喜而有作",
        "id": "4a29cf24-f315-404c-bc74-4a8622da988c"
    },
    {
        "author": "陸游",
        "paragraphs": [
            "深閉重門謝簿書，日長添得睡工夫。",
            "水紋笛簟涼如洗，雲碧紗幮薄欲無。",
            "半吐山榴看著子，新來梁燕見將雛。",
            "夢回茗椀聊須把，自掃桐陰置瓦爐。"
        ],
        "title": "睡起",
        "id": "a404e9d6-61fc-4208-8938-0588dea564be"
    },
    {
        "author": "陸游",
        "paragraphs": [
            "假館猶三日，還家甫四旬。",
            "昏眸雲霧隔，衰鬢雪霜新。",
            "尊酒雖慵近，囊詩却未貧。",
            "但愁門有客，流汗強冠巾。"
        ],
        "title": "四月二十九日作",
        "id": "905afaf7-a5eb-4622-8192-33bea787f952"
    },
    {
        "author": "陸游",
        "paragraphs": [
            "萬瓦鱗鱗若火龍，日車不動汗珠融。",
            "無因羽翮氛埃外，坐覺蒸炊釡甑中。",
            "石磵寒泉空有夢，冰壺團扇欲無功。",
            "餘威向晚猶堪畏，浴罷斜陽滿野紅。"
        ],
        "title": "苦熱",
        "id": "4d560ef5-eaff-46cf-b003-3983be7fa4b7"
    },
    {
        "author": "陸游",
        "paragraphs": [
            "飄零隨處是生涯，斷梗飛蓬但可嗟。",
            "稚子歡迎先入夢，從兵結束待還家。",
            "食眠屢失身多病，憂愧相乘髮易華。",
            "隔日寄聲爲薄具，石榴應有未開花。"
        ],
        "title": "拆號前一日作",
        "id": "0869afe4-d10e-4c1e-bb3d-c8f49d92770b"
    },
    {
        "author": "陸游",
        "paragraphs": [
            "風怒欲掀屋，雨來如決隄。",
            "孤燈映窗滅，羈鳥就簷棲。",
            "暑令方炎赫，秋聲忽慘凄。",
            "傳聞漲江水，已斷瀼東西。"
        ],
        "title": "暴雨",
        "id": "f314db42-4497-40f1-9556-0ce9a4ed3423"
    },
    {
        "author": "陸游",
        "paragraphs": [
            "香碗灰深微炷火，茶鐺聲細緩煎湯。",
            "百年浮世幾人樂，一雨虚齋三日涼。",
            "簾外微風斜燕影，池邊殘照斂萱房。",
            "紗幮石枕蕭然臥，付與今宵幽夢長。"
        ],
        "title": "西齋雨後",
        "id": "6a42ab6b-1df2-4ee4-8f45-b44e25b501db"
    },
    {
        "author": "陸游",
        "paragraphs": [
            "陰雲屯硤口，急雨過城頭。",
            "白舫投沙峽，青帘捲市樓。",
            "漂揺爭闔户，壅溢共疏溝。",
            "抽得驅蠅手，題詩慰旅愁。"
        ],
        "title": "急雨",
        "id": "5721d5b5-6488-4b77-9494-c64c7a9d192f"
    },
    {
        "author": "陸游",
        "paragraphs": [
            "暑雨初收白帝城，小荷新竹夕陽明。",
            "十年塵土青衫色，萬里江山畫角聲。",
            "零落親朋勞遠夢，凄涼鄉社負歸耕。",
            "議郎博士多新奏，誰致當時魯二生。"
        ],
        "title": "晚晴聞角有感",
        "id": "e0e45dd9-18f3-4e27-a866-b26510baf97b"
    },
    {
        "author": "陸游",
        "paragraphs": [
            "風露青冥近九秋，脫巾扶杖冷颼飀。",
            "曲闌影外巴山月，畫角聲中楚塞愁。",
            "巢燕並棲高棟穩，潛魚時躍小池幽。",
            "悠然坐待江城曉，紅日將昇碧霧浮。"
        ],
        "title": "夏夜起坐南亭達曉不復寐",
        "id": "4942001f-f1fb-492b-9e6c-35376fcb8112"
    },
    {
        "author": "陸游",
        "paragraphs": [
            "拾遺白髮有誰憐，零落歌詩遍兩川。",
            "人立飛樓今已矣，浪翻孤月尚依然。",
            "升沉自古無窮事，愚智同歸有限年。",
            "此意凄涼誰共語，夜闌鷗鷺起沙邊。"
        ],
        "title": "夜登白帝城樓懷少陵先生",
        "id": "931a9e83-3767-44ae-afc0-05fcd8627870"
    },
    {
        "author": "陸游",
        "paragraphs": [
            "萬里西來爲一饑，坐曹日日汗霑衣。",
            "但嫌憂畏妨人樂，不恨疏慵與世違。",
            "雕檻迎陽花併發，畫梁避雨燕雙歸。",
            "放懷始得閑中趣，下馬何人又叩扉。"
        ],
        "title": "假日書事",
        "id": "657dcf53-9f40-4984-b2c8-b3446aab907c"
    },
    {
        "author": "陸游",
        "paragraphs": [
            "吏退林亭夏日長，烏紗白紵自生涼。",
            "遶簷密葉帷三面，覆水青萍錦一方。",
            "約束蠻僮收藥富，催呼稚子曬書忙。",
            "平生幽事還拈起，未覺巴山異故鄉。"
        ],
        "title": "林亭書事二首  其一",
        "id": "7764a91a-957f-432b-9a78-91cdb67c455f"
    },
    {
        "author": "陸游",
        "paragraphs": [
            "期會文書日日忙，偷門聊得臥方床。",
            "花藏密葉多時在，風度疏簾特地涼。",
            "野艇空懷菱蔓滑，冰盆誰弄藕絲長。",
            "角聲喚起東歸夢，十里平湖一草堂。"
        ],
        "title": "林亭書事二首  其二",
        "id": "9d449511-ff18-4572-ad3f-b765b40db9e9"
    },
    {
        "author": "陸游",
        "paragraphs": [
            "曉發魚復走瞿唐，沙頭喚渡倚胡床。",
            "峒人爭趁五更市，我亦來追六月涼。",
            "殘星欲盡尚歴落，明河已淡餘蒼茫。",
            "翻翻林表鴉鵲語，渺渺烟邊鷗鷺行。",
            "過江走馬十五里，小寺殘僧真蕞爾。",
            "投鞭入門一爲笑，僻陋稱雄有如此。",
            "君不見天童徑山金碧浮虚空，千衲梵唄層雲中。"
        ],
        "title": "遊臥龍寺",
        "id": "7a9b5801-bca3-4bfc-8cf5-3fe391af8c18"
    },
    {
        "author": "陸游",
        "paragraphs": [
            "白帝城高暮柝傳，幽窗搔首意蕭然。",
            "江邊雲濕初横雁，牆下桐疏不庇蟬。",
            "計出火攻傷老病，臥聞鳶墮嘆蠻烟。",
            "諸賢好試籌戎策，斂退無心競著鞭。"
        ],
        "title": "久病灼艾後獨臥有感",
        "id": "2c4bc422-b046-44b6-af78-96fca13ef1eb"
    },
    {
        "author": "陸游",
        "paragraphs": [
            "心靜病良已，翛然巾屨輕。",
            "灰深地爐暖，日出紙窗明。",
            "宿雨全消瘴，新霜賸得晴。",
            "井梧殊可念，無葉送秋聲。"
        ],
        "title": "秋晚病起",
        "id": "9c34f473-1731-41cf-a7a0-2e81fb64a68d"
    },
    {
        "author": "陸游",
        "paragraphs": [
            "魚復城邊逢雁飛，白頭覊客恨依依。",
            "遠遊眼底故交少，晚歲人間樂事稀。",
            "雲重古關傳夜柝，月斜深巷擣秋衣。",
            "官閑況是頻移疾，藥鼎熒熒臥掩扉。"
        ],
        "title": "秋思",
        "id": "095fb5bb-c053-4512-8435-77142b1bc57c"
    },
    {
        "author": "陸游",
        "paragraphs": [
            "幽人病起鬢毛殘，硤口樓臺九月寒。",
            "暮角又催孤夢斷，早霜初染一林丹。",
            "鄉閭乖隔知誰健，懷抱凄涼用底寬。",
            "麴米春香雖可醉，瀼西新橘尚餘酸。"
        ],
        "title": "一病四十日天氣遂寒感懷有賦",
        "id": "d46f3d5e-30a9-4ead-949f-d33dc4776127"
    },
    {
        "author": "陸游",
        "paragraphs": [
            "簿領無時了，登臨亦快哉。",
            "樓危壓城起，硤迮束江來。",
            "病瘴抛書帙，思鄉泥酒杯。",
            "天寒水盡落，灩澦已崔嵬。"
        ],
        "title": "登城",
        "id": "639a4349-5454-40bd-bbd3-168fa77d1606"
    },
    {
        "author": "陸游",
        "paragraphs": [
            "夔州鼓角晚凄悲，恰是幽窗睡起時。",
            "但憶社醅挼菊蕋，敢希朝士賜茰枝。",
            "山川信美吾廬遠，天地無情客鬢衰。",
            "佳日掩門君莫笑，病來紗帽不禁吹。"
        ],
        "title": "夔州重陽",
        "id": "d217c958-1322-4817-bf1a-9396bcdd412f"
    },
    {
        "author": "陸游",
        "paragraphs": [
            "憶在茶山聽說詩，親從夜半得玄機。",
            "常憂老死無人付，不料窮荒見此奇。",
            "律令合時方帖妥，工夫深處却平夷。",
            "人間可恨知多少，不及同君叩老師。"
        ],
        "title": "追懷曾文清公呈趙教授趙近嘗示詩",
        "id": "bc5542d9-b5ff-4ca6-b437-55e9a6f86053"
    },
    {
        "author": "陸游",
        "paragraphs": [
            "憔悴經年客瘴鄉，把君詩卷意差強。",
            "古人三語猶嗟賞，況是珠璣滿錦囊。"
        ],
        "title": "謝張廷老司理録示山居詩二首  其一",
        "id": "80988e29-39d7-40b0-b243-dd9b1b3a858c"
    },
    {
        "author": "陸游",
        "paragraphs": [
            "老覺人間萬事非，但思茆屋映疏籬。",
            "秋衾已是饒歸夢，更讀山居二十詩。"
        ],
        "title": "謝張廷老司理録示山居詩二首  其二",
        "id": "6a004033-3689-4c00-ab27-25da463ed196"
    },
    {
        "author": "陸游",
        "paragraphs": [
            "古人已云不可回，今人日夜歸泉臺。",
            "浮生細看只此是，到死自苦何爲哉。",
            "矝名飾詐竟一世，忍寒觸熱忘其骸。",
            "不令金樽映翠杓，坐待白骨生蒼苔。",
            "清秋九月瘴如洗，白鹽千仞高崔嵬。",
            "荒庭落葉不可掃，惟有樷菊爭先開。",
            "瀼西黄柑霜落爪，溪口赤梨丹染腮。",
            "熊肪玉潔美香飯，鮓臠花糝宜新醅。",
            "南窗病起亦蕭散，甚欲往探城西梅。",
            "一官底處不敗意，正用此時持事來。"
        ],
        "title": "秋晴欲出城以事不果",
        "id": "a5091640-085d-465e-9959-622552da0b58"
    },
    {
        "author": "陸游",
        "paragraphs": [
            "流落逢知少，疏慵迕俗多。",
            "悶拈如意舞，狂叩唾壺歌。",
            "巴酒禁愁得，金丹奈老何。",
            "南窗好風月，聊復此婆娑。"
        ],
        "title": "南窗",
        "id": "fafe8e4a-5cf8-42d1-9820-2f1a37f6892e"
    },
    {
        "author": "陸游",
        "paragraphs": [
            "酒量愁翻減，詩聲老轉低。",
            "日高羮馬齒，霜冷駕雞栖。",
            "已判功名迕，寜論簿領迷。",
            "賴無權入手，軟弱實如泥。"
        ],
        "title": "遣興",
        "id": "50c4c439-728f-4922-8348-74f762a527e5"
    },
    {
        "author": "陸游",
        "paragraphs": [
            "減盡腰圍白盡頭，經年作客向夔州。",
            "流離去國歸無日，瘴癘侵人病過秋。",
            "菊蕋殘時初把酒，雁行横處更登樓。",
            "蜀江朝暮東南注，我獨胡爲淹此留。"
        ],
        "title": "九月三十日登城門東望悽然有感",
        "id": "68424ffe-0cb6-4bca-b48f-2635f12e0ea8"
    },
    {
        "author": "陸游",
        "paragraphs": [
            "關北關南霜露寒，瀼東瀼西山谷盤。",
            "簟紋細細吹殘水，黿背時時出小灘。",
            "衰髮病來無復緑，寸心老去尚如丹。",
            "逆胡未滅時多事，却爲無才得少安。"
        ],
        "title": "初冬野興",
        "id": "1641e577-560d-4653-93cd-a7f46e0c21ed"
    },
    {
        "author": "陸游",
        "paragraphs": [
            "十月霜雕楓樹林，清溪白石稱幽尋。",
            "按行老子誅茆地，惆悵孤臣許國心。",
            "走馬平沙嫌路近，傳杯小閣喜寒侵。",
            "也思試索梅花笑，凍蕊疏疏欲不禁。"
        ],
        "title": "東屯呈同遊諸公",
        "id": "bd861905-2322-476b-b0a6-641d8794bd54"
    },
    {
        "author": "陸游",
        "paragraphs": [
            "冷落何人肯見尋，斷弦塵匣愧知音。",
            "傾家釀酒猶嫌少，入海求詩未厭深。",
            "薄宦簿書常衮衮，中年光景易駸駸。",
            "香匳贈别非無意，共約跏趺看此心。"
        ],
        "title": "别王伯高",
        "id": "8dc4c37a-40db-4dcb-aa06-a9400fb62f2f"
    },
    {
        "author": "陸游",
        "paragraphs": [
            "猿叫鋪前雪欲作，鬼門關頭路正惡。",
            "泥深三尺馬蹄弱，霜厚一寸客衣薄。",
            "朝行過棧暮渡笮，夜投破驛火煜爚。",
            "人生但要無媿怍，萬里竄身元不錯。"
        ],
        "title": "書驛壁二首  其一",
        "id": "ca8251fe-19ac-42f2-bd41-69689290b30f"
    },
    {
        "author": "陸游",
        "paragraphs": [
            "峽中山多甲天下，萬嶂千峰通一罅。",
            "峒民無地習耕稼，射麋捕虎連晝夜。",
            "女兒薄命天不借，青燈獨宿江邊舍。",
            "黎明賣薪勿悲吒，女生豈有終不嫁。"
        ],
        "title": "書驛壁二首  其二",
        "id": "404ad5ad-1003-453a-914e-a17bac057984"
    },
    {
        "author": "陸游",
        "paragraphs": [
            "醉眼朦朧萬事空，今年痛飲瀼西東。",
            "偶呼快馬迎新月，却上輕輿御晚風。",
            "行路八千常是客，丈夫五十未稱翁。",
            "亂山缺處如横綫，遥指孤城翠靄中。"
        ],
        "title": "醉中到白崖而歸",
        "id": "5ce214c1-7cb3-4b17-9e07-75b9bc0db218"
    },
    {
        "author": "陸游",
        "paragraphs": [
            "送客沙頭落日催，遥看重閣更同來。",
            "清尊與悶都傾盡，倦馬和詩總勒回。",
            "憔悴遠遊悲騎省，豪華前事記章臺。",
            "歸時燈火參差晚，自脱征衣拂帽埃。"
        ],
        "title": "十二月十九日晚巫山送客歸回望西寺小閣縹緲可愛遂與趙郭二教授同遊抵夜乃還楚鄉偶得長句呈二君",
        "id": "0663756e-961f-480d-8d78-5b852249d812"
    },
    {
        "author": "陸游",
        "paragraphs": [
            "平生愛山每自嘆，舉世但覺山可玩。",
            "皇天憐之足其願，著在荒山更何怨。",
            "南窮閩粤西蜀漢，馬蹏幾歴天下半。",
            "山横水掩路欲斷，崔嵬可陟流可亂。",
            "春風桃李方漫漫，飛棧凌空又奇觀。",
            "但令身健能強飯，萬里只作遊山看。"
        ],
        "title": "飯三折鋪鋪在亂山中",
        "id": "5f85fafd-9922-4aa0-866b-885d8c3e1afa"
    },
    {
        "author": "陸游",
        "paragraphs": [
            "小市門前沙作堤，杏花雖落不霑泥。",
            "客心尚壯身先老，江水方東我獨西。",
            "蹔憩軒窗仍汛掃，遠遊書劍亦提攜。",
            "子規應笑飄零慣，故傍茆簷盡意啼。"
        ],
        "title": "小市",
        "id": "49aeb40a-8fa4-4dc2-8c7b-6cc411a76024"
    },
    {
        "author": "陸游",
        "paragraphs": [
            "酒無獨飲理，常恨欠佳客。",
            "忽得我輩人，豈計晨與夕。",
            "少年事虚名，歲月駒過隙。",
            "自從老大來，一日亦可惜。",
            "糟丘未易辦，小計且千石。",
            "頺然置萬事，天地爲幕帟。",
            "人生如刀礪，磨盡要有日。",
            "不須荷鍤隨，況問幾兩屐。"
        ],
        "title": "酒無獨飲理",
        "id": "ad55c1e2-d95a-4180-bd9c-f27176797c43"
    },
    {
        "author": "陸游",
        "paragraphs": [
            "滑路滑如苔，澀路澀若梯。",
            "更堪都梁下，一雪三日泥。",
            "泥深尚云可，委身餓虎蹊。",
            "心寒道上迹，魄碎茆葉低。",
            "常恐不自免，一死均猪雞。",
            "老馬亦甚畏，愶愶不敢嘶。",
            "吾聞虎雖暴，未嘗窺汝棲。",
            "孤行暮不止，取禍非排擠。",
            "彼讒實有心，平地生溝谿。",
            "哀哉馬新息，薏苡成珠犀。"
        ],
        "title": "畏虎",
        "id": "87363b5f-7dca-4768-8d1e-f9af80a9ccaf"
    },
    {
        "author": "陸游",
        "paragraphs": [
            "走馬平欺刺繡坡，放船横截亂絲渦。",
            "從來倚箇心平穩，遇險方知得力多。"
        ],
        "title": "戲題",
        "id": "8c12f15e-5550-460f-9dd5-38c4822b8c17"
    },
    {
        "author": "陸游",
        "paragraphs": [
            "遠望紛珠纓，近觀轉雷霆。",
            "人言水出奇，意使行人驚。",
            "人驚我何得，定非水之情。",
            "水亦有何情，因物以賦形。",
            "處高勢趨下，豈樂與石爭。",
            "退之亦隘人，強言不平鳴。",
            "古來賢達士，初亦願躬耕。",
            "意氣或感激，邂逅成功名。"
        ],
        "title": "蟠龍瀑布",
        "id": "967bbdb1-ca8e-4824-b409-d6992c974743"
    },
    {
        "author": "陸游",
        "paragraphs": [
            "我行都梁窘風雪，史君喜事能留客。",
            "瑞豐亭上一尊酒，渺渺郊原水初白。",
            "峽中地褊常苦貧，政令愈簡民愈淳。",
            "本來無事只畏擾，擾者才吏非庸人。",
            "都梁之民獨無苦，須晴得晴雨得雨。",
            "史君心愛稼如雲，時上斯亭按歌舞。",
            "歌闌舞罷史君醉，父老羅拜豐年賜。",
            "聖朝尚實抑虚文，縱産芝房非上瑞。"
        ],
        "title": "題梁山軍瑞豐亭",
        "id": "01171bc3-67fb-42c2-98fc-3760b754ddfe"
    },
    {
        "author": "陸游",
        "paragraphs": [
            "殘年流轉似萍根，馬上傷春易斷魂。",
            "烘暖花無經日蕊，漲深水過去年痕。",
            "迷行每問樵夫路，投宿時敲竹寺門。",
            "不信太平元有象，牛羊點點散烟村。"
        ],
        "title": "馬上",
        "id": "794ed05c-5dde-4f70-90ee-d6ac18af16e7"
    },
    {
        "author": "陸游",
        "paragraphs": [
            "微雨晴時出驛門，亂鶯啼處過江村。",
            "挽花醉袖霑餘馥，迎日征鞍借小温。",
            "客路一身真吊影，故園萬里欲招魂。",
            "鬢毛無色心猶壯，藉草悲歌對酒尊。"
        ],
        "title": "鄰山縣道上作",
        "id": "14457bb5-fc3c-4b31-a1f2-573b11385008"
    },
    {
        "author": "陸游",
        "paragraphs": [
            "化蝶方酣枕，聞雞又著鞭。",
            "亂山徐吐日，積水遠生烟。",
            "淹泊真衰矣，登臨獨惘然。",
            "桃花應笑客，無酒到愁邊。"
        ],
        "title": "鄰水延福寺早行",
        "id": "8bfbaae2-6910-4b15-9de2-726b34851733"
    },
    {
        "author": "陸游",
        "paragraphs": [
            "春深農家耕未足，原頭叱叱兩黄犢。",
            "泥融無塊水初渾，雨細有痕秧正緑。",
            "緑秧分時風日美，時平未有差科起。",
            "買花西舍喜成婚，持酒東鄰賀生子。",
            "誰言農家不入時，小姑畫得城中眉。",
            "一雙素手無人識，空村相喚看繅絲。",
            "農家農家樂復樂，不比市朝爭奪惡。",
            "宦遊所得真幾何，我已三年廢東作。"
        ],
        "title": "岳池農家",
        "id": "9b2d2d78-c5d9-4633-a074-ce3f21ed75d2"
    },
    {
        "author": "陸游",
        "paragraphs": [
            "春風疋馬過孤城，欲吊先賢涕已傾。",
            "許國肺肝知激烈，照人眉宇尚崢嶸。",
            "中原成敗寜非數，後世忠邪自有評。",
            "嘆息知人真未易，流芳遺臭盡書生。"
        ],
        "title": "過廣安吊張才叔諫議",
        "id": "7f74edb4-c034-479d-a855-e0155bdaebec"
    },
    {
        "author": "陸游",
        "paragraphs": [
            "驛前官路堠纍纍，嘆息何時送我歸。",
            "池館鶯花春漸老，窗扉燈火夜相依。",
            "孤鸞怯舞愁窺鏡，老馬貪行強受鞿。",
            "到處風塵常撲面，豈惟京洛化人衣。"
        ],
        "title": "果州驛",
        "id": "bb11e8bd-c16f-41e7-b721-24ebd397b9f0"
    },
    {
        "author": "陸游",
        "paragraphs": [
            "留落猶能領物華，名園又作醉生涯。",
            "何妨海內功名士，共賞人間富貴花。"
        ],
        "title": "留樊亭三日王覺民檢詳日攜酒來飲海棠下比去花亦衰矣二首  其一",
        "id": "4c5e3dba-b839-4ba3-90fa-09bf7bd8e53d"
    },
    {
        "author": "陸游",
        "paragraphs": [
            "石衛尉家錦步障，移在樊家園館中。",
            "醉到花殘呼馬去，聊將俠氣壓春風。"
        ],
        "title": "留樊亭三日王覺民檢詳日攜酒來飲海棠下比去花亦衰矣二首  其二",
        "id": "42e41dbf-f4d4-42cc-aba4-b8214be3f1c4"
    },
    {
        "author": "陸游",
        "paragraphs": [
            "桃花如燒酒如油，緩轡郊原當出遊。",
            "微倦放教成午夢，宿酲留得伴春愁。",
            "遠途始悟乾坤大，晚節偏驚歲月遒。",
            "記取晴明果州路，半天高柳小青樓。"
        ],
        "title": "柳林酒家小樓",
        "id": "aa1f69ac-4ddc-4875-9c9c-92a1eb7f6372"
    },
    {
        "author": "陸游",
        "paragraphs": [
            "二月鶯花滿閬中，城南搔首立衰翁。",
            "數莖白髮愁無那，萬頃蒼池事已空。",
            "陂復豈惟民食足，渠成終助霸圖雄。",
            "眼前碌碌誰知此，漫走樷祠乞歲豐。"
        ],
        "title": "南池",
        "id": "acdd1cc5-6bdc-4b2e-b9c1-08fe6dcb4b13"
    },
    {
        "author": "陸游",
        "paragraphs": [
            "池廢新亭亦已無，遺碑半滅臥春蕪。",
            "文章綺靡雖非古，今代詞人不辦渠。"
        ],
        "title": "唐長慶中南池新亭碑在漢高帝廟側亭已失所在矣",
        "id": "ea151b3a-676e-48d2-8c1d-87b0d8ef90bf"
    },
    {
        "author": "陸游",
        "paragraphs": [
            "半世羈遊厭路岐，憑鞍日日數歸期。",
            "勞君樹杪丁寜語，似勸饑人食肉糜。"
        ],
        "title": "聞杜鵑戲作絕句",
        "id": "f2ba136f-a5a2-474c-8271-399e4cec2a1d"
    },
    {
        "author": "陸游",
        "paragraphs": [
            "書生迫饑寒，一飽輕三巴。",
            "三巴未云已，北首趨褒斜。",
            "匆匆出門去，裘馬不復華。",
            "短帽障赤日，烈風吹黄沙。",
            "俶裝先晨雞，投鞭後昏鴉。",
            "壯哉利閬間，崖谷何谽谺。",
            "地荒多牧卒，往往聞蘆笳。",
            "我行春未動，原野今無花。",
            "稚子入旅夢，挽鬚勸還家。",
            "起坐不能寐，愁腸如轉車。",
            "四方丈夫事，行矣勿咨嗟。"
        ],
        "title": "鼓樓鋪醉歌",
        "id": "40582873-9ca0-4489-b89b-e93c054c2dea"
    },
    {
        "author": "陸游",
        "paragraphs": [
            "少年富貴已悠悠，老大功名定有不。",
            "歲月消磨閲亭傳，山川遼邈弊衣裘。",
            "殺身有地初非惜，報國無時未免愁。",
            "局促每思舒望眼，雖非吾土強登樓。"
        ],
        "title": "登慧照寺小閣",
        "id": "e5ac6ee2-ed21-409c-94ae-5548f27dd2af"
    },
    {
        "author": "陸游",
        "paragraphs": [
            "江頭一夜雨，曉路無新花。",
            "我今爲陳人，感此重嘆嗟。",
            "羲和挾兩曜，疾走不可遮。",
            "古今俛仰間，那暇惜物華。"
        ],
        "title": "春雨",
        "id": "67421347-93d9-4b0e-a664-b7119e7959fb"
    },
    {
        "author": "陸游",
        "paragraphs": [
            "飄然醉袖怒人扶，箇裏何曾有畏塗。",
            "卷地黑風吹慘澹，半天朱閣插虚無。",
            "闌邊歸鶴如爭捷，雲表飛仙定可呼。",
            "莫怪衰翁心膽壯，此身元是一枯株。"
        ],
        "title": "風雨中過龍洞閣",
        "id": "8d20eb81-b5e8-494c-baf0-d27c0b88ff2d"
    },
    {
        "author": "陸游",
        "paragraphs": [
            "凄涼古驛官道傍，朱門沈沈春日長。",
            "暄妍光景老海棠，顛風吹花滿空廊。",
            "物生榮顇固其常，惜哉無與持一觴。",
            "遊蜂戲蝶空自忙，豈知美人在西廂。",
            "我雖已老猶能狂，竚立爲爾悲容光。",
            "盛時不遇誠可傷，零落逢知更斷腸。"
        ],
        "title": "驛舍海棠已過有感",
        "id": "e6b6a979-4b51-43e4-ace7-6348c8abb5a8"
    },
    {
        "author": "陸游",
        "paragraphs": [
            "運籌陳迹故依然，想見旌旗駐道邊。",
            "一等人間管城子，不堪譙叟作降牋。"
        ],
        "title": "籌筆驛",
        "id": "731303fe-f4d9-4485-84eb-4b5a33656e8d"
    },
    {
        "author": "陸游",
        "paragraphs": [
            "一春客路厭風埃，小雨山行亦樂哉。",
            "危棧巧依青嶂出，飛花併下緑巖來。",
            "面前雲氣翔孤鳯，脚底江聲轉疾雷。",
            "堪笑書生輕性命，每逢險處更徘徊。"
        ],
        "title": "嘉川鋪遇小雨景物尤奇",
        "id": "ee5875e0-1be3-4b64-9fed-85782cbd4305"
    },
    {
        "author": "陸游",
        "paragraphs": [
            "丹鳯樓頭語未終，崎嶇蜀道復相逢。",
            "太清宫闕俱煨燼，豈亦南來避賊鋒。"
        ],
        "title": "老君洞",
        "id": "8787a316-b1c6-4803-b37f-938ee4a481a4"
    },
    {
        "author": "陸游",
        "paragraphs": [
            "江驛春酲半日留，更煩送酒爲扶頭。",
            "柳花漠漠嘉陵岸，别是天涯一段愁。"
        ],
        "title": "大安病酒留半日王守復來招不往送酒解酲因小飲江月館",
        "id": "d1bc056a-3fd0-41df-adb8-0cf4dd56136d"
    },
    {
        "author": "陸游",
        "paragraphs": [
            "乍换春衫一倍輕，況逢寒食十分晴。",
            "鶯穿驛樹惺愡語，馬過溪橋蹀躞行。",
            "畫柱綵繩喧笑樂，豔粧麗服角鮮明。",
            "誰知此日金牛道，非復當時鐵馬聲。"
        ],
        "title": "金牛道中遇寒食",
        "id": "94c4456d-9590-4464-9987-a175fc3ff6da"
    },
    {
        "author": "陸游",
        "paragraphs": [
            "客枕何時穏，匆匆又束裝。",
            "快晴生馬影，新暖坼花房。",
            "沮水春流緑，嶓山曉色蒼。",
            "阿瞞狼狽地，千古有遺傷。"
        ],
        "title": "曉發金牛",
        "id": "05e0f070-5338-4542-8caa-def84fde7d13"
    },
    {
        "author": "陸游",
        "paragraphs": [
            "我行山南已三日，如繩大路東西出。",
            "平川沃野望不盡，麥隴青青桑鬱鬱。",
            "地近函秦氣俗豪，鞦韆蹴鞠分朋曹。",
            "苜蓿連雲馬蹄健，楊柳夾道車聲高。",
            "古來歴歴興亡處，舉目山川尚如故。",
            "將軍壇上冷雲低，丞相祠前春日暮。",
            "國家四紀失中原，師出江淮未易吞。",
            "會看金鼓從天下，却用關中作本根。"
        ],
        "title": "山南行",
        "id": "a0bcd6e5-94f6-4b8b-af0a-bb555d69ea05"
    },
    {
        "author": "陸游",
        "paragraphs": [
            "南鄭春殘信馬行，通都氣象尚崢嶸。",
            "迷空遊絮憑陵去，曵綫飛鳶跋扈鳴。",
            "落日斷雲唐闕廢，淡烟芳草漢壇平。",
            "猶嫌未豁胸中氣，目斷南山天際横。"
        ],
        "title": "南鄭馬上作",
        "id": "8eed3f53-e210-4f53-b311-3de5b2448f0e"
    },
    {
        "author": "陸游",
        "paragraphs": [
            "梁州四月晚鶯啼，共憶扁舟罨畫谿。",
            "莫作世間兒女態，明年萬里駐安西。"
        ],
        "title": "和高子長參議道中二絕  其一",
        "id": "4ab097ce-26cb-4f58-9391-cc32ac597305"
    },
    {
        "author": "陸游",
        "paragraphs": [
            "豐年食少厭兒啼，覓得微官落五谿。",
            "大似無家老禪衲，打包還度棧雲西。"
        ],
        "title": "和高子長參議道中二絕  其二",
        "id": "0934e37c-ea77-43d5-898e-afb941e73c11"
    },
    {
        "author": "陸游",
        "paragraphs": [
            "我昔謁紫皇，翳鳯驂虬龍。",
            "俯不見塵世，浩浩萬里空。",
            "謫墮尚遠遊，忽到漢始封。",
            "西望接蜀道，北顧連秦中。",
            "壯哉形勝區，有此蜿蜒宫。",
            "雷霆自鞺鞳，環玦亦璁瓏。",
            "石屋如建章，萬户交相通。",
            "來者各有得，盡取知無從。",
            "憑高三嘆息，自古幾英雄。",
            "老我文字衰，揮毫看諸公。"
        ],
        "title": "次韵張季長題龍洞",
        "id": "863a8ee3-1bc8-4798-aec8-164847935189"
    },
    {
        "author": "陸游",
        "paragraphs": [
            "參謀健筆落縱横，太尉清罇賞快晴。",
            "文雅風流雖可愛，關中遺虜要人平。"
        ],
        "title": "次韵子長題吳太尉雲山亭",
        "id": "3ccfbf89-6d5e-475f-aaa3-4ca6873bad7b"
    },
    {
        "author": "陸游",
        "paragraphs": [
            "去國三年恨未平，東城況復送君行。",
            "難憑魂夢尋言笑，空向除書見姓名。",
            "殘日半竿斜谷路，西風萬里玉關情。",
            "蘭臺粉署朝回晚，肻記麤官數寄聲。"
        ],
        "title": "送劉戒之東歸",
        "id": "bd71c4e1-c739-42a5-b30e-e64a6a719670"
    },
    {
        "author": "陸游",
        "paragraphs": [
            "天下有廣居，非阿房建章。",
            "賔餞日及月，闔闢陰與陽。",
            "山川坦然平，何者爲藩牆。",
            "孔公暨瞿聃，同坐此道塲。",
            "哀哉世日隘，肝膽分界疆。",
            "蹙縮戰蝸角，崎嶇走羊腸。",
            "周先早得道，所證非復常。",
            "小室古城隅，宛如野僧房。",
            "能容人天衆，雜沓來燒香。",
            "三萬二千人，各據獅子床。",
            "實際正如此，切忌錯商量。",
            "須彌芥子話，今夕當舉揚。"
        ],
        "title": "周元吉蟠室詩",
        "id": "468ab110-c965-4c69-baff-964c3e9bed72"
    },
    {
        "author": "陸游",
        "paragraphs": [
            "天涯流落過重陽，楓葉揺丹已著霜。",
            "衰病強陪蓮幕客，凄涼又送石渠郎。",
            "杜陵雁下悲徂歲，笠澤魚肥夢故鄉。",
            "便恐從今長隔濶，舊交新貴例相忘。"
        ],
        "title": "送范西叔赴召二首  其一",
        "id": "bae1260e-dea0-4af6-80e6-5acee16fc8c5"
    },
    {
        "author": "陸游",
        "paragraphs": [
            "欲駕征車勸小留，南山南畔更逢秋。",
            "數聲過雁催行色，一醆昏燈話别愁。",
            "自昔文章關治道，即今臺閣要名流。",
            "白頭尚作書癡在，剩乞朱黄與校讐。"
        ],
        "title": "送范西叔赴召二首  其二",
        "id": "731e1307-3b7f-402a-8faf-875133798483"
    },
    {
        "author": "陸游",
        "paragraphs": [
            "高標瑶樹與瓊林，靈府清寒出苦吟。",
            "海內十年求識面，江邊一見即論心。",
            "紛紛俗子常成市，亹亹微言孰賞音。",
            "聞道南池梅最早，要君攜手試同尋。"
        ],
        "title": "寄鄧公壽",
        "id": "b6dd1b0b-64ea-4b7b-8a23-e5551e29ba27"
    },
    {
        "author": "陸游",
        "paragraphs": [
            "殊方邂逅豈無緣，世事多乖復悵然。",
            "造物無情吾輩老，古人不死此心傳。",
            "冷雲黯黯朝横棧，紅葉蕭蕭夜滿船。",
            "箇裏約君同著句，不應輸與灞橋邊。"
        ],
        "title": "簡章德茂",
        "id": "a29a71f8-a02f-4ea3-9341-4cbd36eb051e"
    },
    {
        "author": "陸游",
        "paragraphs": [
            "日日邅途處處詩，書生活計絕堪悲。",
            "江雲垂地灘風急，一似前年上硤時。"
        ],
        "title": "自三泉泛嘉陵至利州",
        "id": "f24d08fe-48ff-44b8-a720-1980fb30b489"
    },
    {
        "author": "陸游",
        "paragraphs": [
            "鼓樓坡前木瓜鋪，歲晚悲辛利州路。",
            "當車礧礧石如屋，百里夷途無十步。",
            "溪橋缺斷水齧沙，崖腹崩頺風拔樹。",
            "虎狼妥尾擇肉食，狐狸竪毛啼日莫。",
            "冢丘短草聲窸窣，往往精靈與人遇。",
            "我生胡爲忽在此，正坐一饑忘百慮。",
            "五更出門寒裂面，半夜燎衣泥滿袴。",
            "妻孥八月離夔州，寄書未到今何處。",
            "餘年有幾百憂集，日夜朱顔不如故。",
            "即今臺省盛諸賢，細思寜是儒冠誤。"
        ],
        "title": "木瓜鋪短歌",
        "id": "436733ee-e28c-4e50-b17b-fae8cbc58910"
    },
    {
        "author": "陸游",
        "paragraphs": [
            "亭驛驅馳髀肉消，故山歸夢愈迢迢。",
            "夜行觸尉那能避，旦過隨僧不待招。",
            "雨後風雲猶慘澹，霜前草木已蕭條。",
            "衰遲事事非平日，醉裏題詩亦復聊。"
        ],
        "title": "夜抵葭萌惠照寺寓榻小閣",
        "id": "82b5eb2e-0433-40a5-ab98-f8e03870b28a"
    },
    {
        "author": "陸游",
        "paragraphs": [
            "太息重太息，吾行無終極。",
            "冰霜迫殘歲，鳥獸號落日。",
            "秋砧滿孤村，枯葉擁破驛。",
            "白頭鄉萬里，墮此虎豹宅。",
            "道邊新食人，膏血染草棘。",
            "平生鐵石心，忘家思報國。",
            "即今冒九死，家國兩無益。",
            "中原久喪亂，志士泪横臆。",
            "切勿輕書生，上馬能擊賊。"
        ],
        "title": "太息二首  其一",
        "id": "fa10f71f-cfdc-4864-9709-d02905dfcade"
    },
    {
        "author": "陸游",
        "paragraphs": [
            "凄凄復凄凄，山路窮攀躋。",
            "僕病臥草間，馬困聲酸嘶。",
            "脱兔截道奔，窮狖上樹啼。",
            "崩湍一何哀，下落萬仞谿。",
            "昏黑投孤戍，洗我衣上泥。",
            "下愚不可遷，大惑終身迷。",
            "仕宦十五年，曾不飽糠粞。",
            "客路少睡眠，月白聞號雞。",
            "欲行且復止，虎來茆葉低。"
        ],
        "title": "太息二首  其二",
        "id": "a0a64cd9-65fa-4ea9-ba4c-f3c5bd94d017"
    },
    {
        "author": "陸游",
        "paragraphs": [
            "殘年作客遍天涯，下馬長亭便似家。",
            "三疊凄涼渭城曲，數枝閑澹閬中花。",
            "襞牋授管相逢晚，理鬢熏衣一笑譁。",
            "俱是邯鄲枕中夢，墜鞭不用憶京華。"
        ],
        "title": "閬中作二首  其一",
        "id": "181ff947-2fd6-46b5-bf41-260e333e0594"
    },
    {
        "author": "陸游",
        "paragraphs": [
            "挽住征衣爲濯塵，閬州齋釀絕芳醇。",
            "鶯花舊識非生客，山水曾遊是故人。",
            "遨樂無時冠巴蜀，語音漸正带咸秦。",
            "平生賸有尋梅債，作意城南看小春。"
        ],
        "title": "閬中作二首  其二",
        "id": "c271038e-2232-4602-b527-10c7279983ac"
    },
    {
        "author": "陸游",
        "paragraphs": [
            "城中飛閣連危亭，處處軒窗臨錦屏。",
            "涉江親到錦屏上，却望城郭如丹青。",
            "虚堂奉祠子杜子，眉宇高寒照江水。",
            "古來磨滅知幾人，此老至今元不死。",
            "山川寂寞客子迷，草木揺落壯士悲。",
            "文章垂世自一事，忠義凛凛令人思。",
            "夜歸沙頭雨如注，北風吹船横半渡。",
            "亦知此老憤未平，萬竅爭號泄悲怒。"
        ],
        "title": "遊錦屏山謁少陵祠堂",
        "id": "8b8c9ed6-d4e7-4429-88a0-d045e7e6dbad"
    },
    {
        "author": "陸游",
        "paragraphs": [
            "病酒今朝載臥輿，秋雲漠漠雨疏疏。",
            "閬州城北仙魚鋪，忽得山陰萬里書。"
        ],
        "title": "仙魚鋪得仲高兄書",
        "id": "ac31ddd9-ef9a-4314-bca4-ec8569943555"
    },
    {
        "author": "陸游",
        "paragraphs": [
            "北首褒斜又幾程，驕雲未放十分晴。",
            "馬經斷棧危無路，風掠枯茆颯有聲。",
            "季子貂裘端已弊，吳中菰菜正堪烹。",
            "朱顔漸改功名晚，擊筑悲歌一再行。"
        ],
        "title": "自閬復還漢中次益昌",
        "id": "ef75a087-7112-41f5-b921-4eb0e2e0f8fd"
    },
    {
        "author": "陸游",
        "paragraphs": [
            "淡日微雲共陸離，曲闌危棧出參差。",
            "老松臨道閲千載，杜宇號山連四時。",
            "漢水東流那有極，秦關北望不勝悲。",
            "郵亭下馬開孤劍，老大功名頗自期。"
        ],
        "title": "驛亭小憩遣興",
        "id": "31513dc4-82bb-4562-9105-1309cb279743"
    },
    {
        "author": "陸游",
        "paragraphs": [
            "天險龍門道，霜清客子遊。",
            "一笻緣絕壁，萬仞俯洪流。",
            "著脚初疑夢，回頭始欲愁。",
            "危身無補國，忠孝兩堪羞。"
        ],
        "title": "再過龍洞閣",
        "id": "f9259f31-5015-4fb7-b745-6eab09fa7a6f"
    },
    {
        "author": "陸游",
        "paragraphs": [
            "自笑謀生事事疏，年來錐與地俱無。",
            "平章春韭秋菘味，拆補天吳紫鳯圖。",
            "食肉定知無骨相，珥貂空自誑頭顱。",
            "惟餘數卷殘書在，破篋蕭然笑獠奴。"
        ],
        "title": "自笑",
        "id": "d7737476-a826-496f-bbfd-6e37fbbc3b9a"
    },
    {
        "author": "陸游",
        "paragraphs": [
            "殘鐘斷角度黄昏，小驛孤燈早閉門。",
            "霜氣峭深摧草木，風聲浩蕩卷郊原。",
            "故山有約頻回首，末路無歸易斷魂。",
            "短鬢蕭蕭不禁白，強排幽恨近清罇。"
        ],
        "title": "三泉驛舍",
        "id": "93d1eaff-80c6-4574-881b-5f0e07dc9c16"
    },
    {
        "author": "陸游",
        "paragraphs": [
            "黄旗傳檄趣歸程，急服單裝破夜行。",
            "肅肅霜飛當十月，離離斗轉欲三更。",
            "酒消頓覺衣裘薄，驛近先看炬火迎。",
            "渭水函關元不遠，著鞭無日涕空横。"
        ],
        "title": "嘉川鋪得檄遂行中夜次小柏",
        "id": "a650e9cd-d1d0-4c26-9c91-96acc3ed1872"
    },
    {
        "author": "陸游",
        "paragraphs": [
            "雲棧屏山閲月遊，馬蹄初喜蹋梁州。",
            "地連秦雍川原壯，水下荆楊日夜流。",
            "遺虜孱孱寜遠略，孤臣耿耿獨私憂。",
            "良時恐作他年恨，大散關頭又一秋。"
        ],
        "title": "歸次漢中境上",
        "id": "dc3b8e15-ceef-4cb1-8ebc-cfaab4a7e994"
    },
    {
        "author": "陸游",
        "paragraphs": [
            "夜發沔陽驛，坡陁岡阜重。",
            "月斜欹帽影，霜重濕裘茸。",
            "野岸鳴枯葉，烟林度曉鐘。",
            "梁州明日到，一笑解衰容。"
        ],
        "title": "沔陽夜行",
        "id": "47f188a4-466a-48a2-9a9b-1042cae84fa2"
    },
    {
        "author": "陸游",
        "paragraphs": [
            "門外倚車轅，頺然就醉昏。",
            "棧餘羊絕美，壓近酒微渾。",
            "一洗窮邊恨，重招去國魂。",
            "客中無晤語，燈燼爲誰繁。"
        ],
        "title": "道中累日不肉食至西縣市中得羊因小酌",
        "id": "a3ec8b1a-d3f9-4529-a38c-302969c72673"
    },
    {
        "author": "陸游",
        "paragraphs": [
            "夢裏何曾有去來，高城無奈角聲哀。",
            "連林秋葉吹初盡，滿路寒泥蹋欲開。",
            "笠澤決歸猶小憩，錦城未到莫輕回。",
            "炊菰斫膾明年事，却憶斯遊亦壯哉。"
        ],
        "title": "初離興元",
        "id": "342b17d7-c01f-4730-9140-e7295de5e97d"
    },
    {
        "author": "陸游",
        "paragraphs": [
            "平生無遠謀，一飽百念已。",
            "造物戲饑之，聊遣行萬里。",
            "梁州在何處，飛蓬起孤壘。",
            "憑高望杜陵，烟樹略可指。",
            "今朝忽夢破，跋馬臨漾水。",
            "此生均是客，處處皆可死。",
            "劍南亦何好，小憩聊爾爾。",
            "舟車有通塗，吾行良未止。"
        ],
        "title": "自興元赴官成都",
        "id": "9a80ad81-6b8d-4847-8f30-52c997b5475a"
    },
    {
        "author": "陸游",
        "paragraphs": [
            "生長江湖狎釣船，跨鞍塞上亦前緣。",
            "雲埋廢苑呼鷹處，雪暗荒郊射虎天。",
            "醪酒芳醇偏易醉，胡羊肥美了無羶。",
            "楊州雖有東歸日，閉置車中定悵然。"
        ],
        "tags": [
            "长江"
        ],
        "title": "書事",
        "id": "9d903238-60d8-471c-b1e4-51005e23a0a0"
    },
    {
        "author": "陸游",
        "paragraphs": [
            "道邊相送驛邊迎，水隔山遮似有情。",
            "歲晚無聊莫相笑，君方雨立我泥行。"
        ],
        "title": "雨中過臨溪古堠",
        "id": "b3c07fbf-4f2b-42a6-b5ad-2ab117298837"
    },
    {
        "author": "陸游",
        "paragraphs": [
            "磑舍臨湍瀨，罾船聚小潭。",
            "山形寒漸瘦，雪意暮方酣。",
            "久客情懷惡，頻來道路諳。",
            "家山空悵望，無夢到江南。"
        ],
        "title": "南沮水道中",
        "id": "684d0c6c-323d-4c37-8a83-8a24e81c531f"
    },
    {
        "author": "陸游",
        "paragraphs": [
            "沮水嶓山名古今，聊將行役當登臨。",
            "斷橋烟雨梅花瘦，絕磵風霜槲葉深。",
            "末路清愁常衮衮，殘冬急景易駸駸。",
            "故巢東望知何處，空羨歸鴉解滿林。"
        ],
        "title": "長木晚興",
        "id": "030663af-a0ea-42c6-be1d-da1e4875c974"
    },
    {
        "author": "陸游",
        "paragraphs": [
            "貂裘破弊色凄涼，塞上歸來路更長。",
            "老驥嘶鳴常伏櫪，寒龜藏縮正支床。",
            "雕零客路新霜鬢，掃灑先師舊草堂。",
            "九折阪頭休絕嘆，世間何地不羊腸。"
        ],
        "title": "遣興",
        "id": "a09243f3-3168-4dbf-b383-28d31b281bf0"
    },
    {
        "author": "陸游",
        "paragraphs": [
            "夜行長木村，重霧雜零雨。",
            "濕螢粘野蔓，寒犬吠雲塢。",
            "道壞交細泉，亭廢立遺堵。",
            "時時過農家，燈火照鳴杼。",
            "嗟予獨何事，無歲得安處。",
            "即今窮谷中，性命寄豺虎。",
            "三更投小市，買酒慰羈旅。",
            "高詠東山詩，悵望懷往古。"
        ],
        "title": "長木夜行抵金堆市",
        "id": "585dc329-1d4e-48ed-b7e4-129b8eb47ccb"
    },
    {
        "author": "陸游",
        "paragraphs": [
            "詩酒清狂二十年，又摩病眼看西川。",
            "心如老驥常千里，身似春蠶已再眠。",
            "暮雪烏奴停醉帽，秋風白帝放歸船。",
            "飄零自是關天命，錯被人呼作地仙。"
        ],
        "title": "赴成都泛舟自三泉至益昌謀以明年下三峽",
        "id": "7c83d069-a0fc-4e5b-a3d2-d45207a25520"
    },
    {
        "author": "陸游",
        "paragraphs": [
            "勝地惜輕别，短笻成後遊。",
            "門呀一境異，木落四山秋。",
            "野鴿翔深竇，蟠蛟擅古湫。",
            "棧危縈峭壁，橋逈跨奔流。",
            "白雨穿林至，腥風卷地浮。",
            "真成起衰病，不但洗孤愁。",
            "登陟知難再，吟哦爲小留。",
            "回頭即萬里，雪滿戴谿舟。"
        ],
        "title": "壬辰十月十三日自閬中還興元遊三泉龍門十一月二日自興元適成都復攜兒曹往遊賦詩",
        "id": "4f3f5a96-c067-4064-ad66-6def966985df"
    },
    {
        "author": "陸游",
        "paragraphs": [
            "山光軒上幾閑遊，潭毒關前又小留。",
            "麥隴雪苗寒剡剡，柘林風葉莫颼颼。",
            "馬行劍閣從今始，門泊吳船亦已謀。",
            "醉眼每嫌天地迮，盡將萬里著吾愁。"
        ],
        "title": "予行蜀漢間道出潭毒關下每憩羅漢院山光軒今復過之悵然有感",
        "id": "4e4229da-dd7f-41d3-9180-c99e45316f28"
    },
    {
        "author": "陸游",
        "paragraphs": [
            "危閣聞鈴馱，湍流見磑船。",
            "汲江人負盎，騎馬客蒙氊。",
            "梨美來秦地，橙香接楚天。",
            "癡頑殊耐事，隨處一欣然。"
        ],
        "title": "棧路書事",
        "id": "f7b0a8a3-8151-4e71-902b-160bc640c296"
    },
    {
        "author": "陸游",
        "paragraphs": [
            "杜陵雁下歲將殘，疋馬西遊雪擁關。",
            "憔悴敢忘雙闕路，淹遲遍看兩川山。",
            "春回柳眼梅鬚裏，愁在鞭絲帽影間。",
            "安得黄金成大藥，爲人千載駐頺顔。"
        ],
        "title": "雪晴行益昌道中頗有春意",
        "id": "db916d33-a925-4a57-9072-1239b0cef17a"
    },
    {
        "author": "陸游",
        "paragraphs": [
            "善泅不如穩乘舟，善騎不如謹持轡。",
            "妙於服食不如寡欲，工於揣摩不如省事。",
            "在天有命誰得逃，在我無求直差易。",
            "散人家風脫糾纏，烟蓑雨笠全其天。",
            "蒓絲老盡歸不得，但坐長饑須俸錢。",
            "此身不堪阿堵役，寜待秋風始投檄。",
            "山林聊復取熊掌，仕宦真當棄雞肋。",
            "錦城小憩不淹遲，即是輕舠下硤時。",
            "那用更爲麟閣夢，從今正有鹿門期。"
        ],
        "title": "思歸引",
        "id": "f5864887-00d2-42fd-aa3c-2e1615ec37f9"
    },
    {
        "author": "陸游",
        "paragraphs": [
            "江東爭奪纏妖祲，哀哉斯民亂方甚。",
            "錦幪老人蓋古佛，現身爲作大慈蔭。",
            "蕭翁八十尚兒癡，旛蓋鍾螺閙中禁。",
            "當時此老黙笑渠，大法棟梁身獨任。",
            "杖頭示人三轉語，開口喪身如飲鴆。",
            "紛紛放弑但可憐，何曾爲汝陳符讖。"
        ],
        "title": "誌公院在劍門東五里院東石壁間有若僧負杖者杖端髣髴有刀尺拂子之狀",
        "id": "15daae3f-0e71-40f0-8af5-7711f8635b77"
    },
    {
        "author": "陸游",
        "paragraphs": [
            "衣上征塵雜酒痕，遠遊無處不消魂。",
            "此身合是詩人未，細雨騎驢入劍門。"
        ],
        "tags": [
            "写雨",
            "古诗三百首",
            "抒怀",
            "雨",
            "宋诗"
        ],
        "title": "劍門道中遇微雨",
        "id": "e3968594-3315-41a9-9c79-bc08107019a0"
    },
    {
        "author": "陸游",
        "paragraphs": [
            "劍門天設險，北鄉控函秦。",
            "客主固殊勢，存亡終在人。",
            "棧雲寒欲雨，關柳暗知春。",
            "羈客垂垂老，憑高一愴神。"
        ],
        "title": "劍門關",
        "id": "d69f04e4-4a56-4fb1-b81c-da3f7c9c7f3e"
    },
    {
        "author": "陸游",
        "paragraphs": [
            "自昔英雄有屈信，危機變化亦逡巡。",
            "陰平窮宼非難禦，如此江山坐付人。"
        ],
        "title": "劍門城北回望劍關諸峰青入雲漢感蜀亡事慨然有賦",
        "id": "bb9c5616-6ea5-4f40-8419-a2787ebd8965"
    },
    {
        "author": "陸游",
        "paragraphs": [
            "劍山峨峨插穹蒼，千林萬谷蟠其陽。",
            "大丹九轉古所藏，靈芝三秀夜吐光。",
            "如火非火森有芒，朝陽欲升尚煌煌。",
            "何由劚取换肝腸，往駕素虬朝紫皇。"
        ],
        "title": "丹芝行",
        "id": "fd2b306d-56ff-4267-a42f-9cb85d9a73a4"
    },
    {
        "author": "陸游",
        "paragraphs": [
            "滴瀝珠璣翠壁間，遭時曾得奉龍顔。",
            "欄傾甃缺無人管，滿院松風晝掩關。"
        ],
        "title": "過武連縣北柳池安國院煮泉試日鑄顧渚茶院有二泉皆甘寒傳云唐僖宗幸蜀在道不豫至此飲泉而愈賜名報國靈泉云三首  其一",
        "id": "787ac2a8-f7e8-4836-bb0f-58ea85924aaf"
    },
    {
        "author": "陸游",
        "paragraphs": [
            "行殿凄涼迹已陳，至今父老記南巡。",
            "一泓寒碧無今古，付與閑人作主人。"
        ],
        "title": "過武連縣北柳池安國院煮泉試日鑄顧渚茶院有二泉皆甘寒傳云唐僖宗幸蜀在道不豫至此飲泉而愈賜名報國靈泉云三首  其二",
        "id": "78335ed7-4169-44e8-8f4b-9efb73348e52"
    },
    {
        "author": "陸游",
        "paragraphs": [
            "我是江南桑苧家，汲泉閑品故園茶。",
            "只應碧缶蒼鷹爪，可壓紅囊白雪芽。"
        ],
        "title": "過武連縣北柳池安國院煮泉試日鑄顧渚茶院有二泉皆甘寒傳云唐僖宗幸蜀在道不豫至此飲泉而愈賜名報國靈泉云三首  其三",
        "id": "642a3815-50a1-4b8d-b22f-5b0c63b8a049"
    },
    {
        "author": "陸游",
        "paragraphs": [
            "平日功名浪自期，頭顱到此不難知。",
            "宦情薄似秋蟬翼，鄉思多於春繭絲。",
            "野店風霜俶裝早，縣橋燈火下程遲。",
            "鞭寒熨手戎衣窄，忽憶南山射虎時。"
        ],
        "title": "宿武連縣驛",
        "id": "087a8c0f-3936-4e5e-96ef-76a1dcd007b4"
    },
    {
        "author": "陸游",
        "paragraphs": [
            "我無飛仙術，御氣周八極。",
            "寸步常依人，艱哉萬里役。",
            "自行劍關南，大道平如席。",
            "日高徐駕車，薄暮亦兩驛。",
            "及兹山愈遠，原野若加闢。",
            "茂樹冬不凋，寒花晚猶拆。",
            "昔我卜遠遊，至蜀龜輒食。",
            "弛裝有定處，嗚呼豈人力。",
            "頗傳岷山下，清淑無癘疫。",
            "士風尚豪舉，意氣喜遠客。",
            "薪米家可求，借書亦易得。",
            "思吳雖不忘，所願少休息。",
            "吾聞右達人，雅志在山澤。",
            "豈無及物心，但恨俗褊迫。",
            "攬德雖成留，引去常勇決。",
            "駭機滿人間，著脚無上策。"
        ],
        "title": "初入西州境述懷",
        "id": "8d7243d5-6ee2-4d40-9b03-1df7ed88f6b6"
    },
    {
        "author": "陸游",
        "paragraphs": [
            "老夫乘興忽西遊，遠跨秦吳萬里秋。",
            "尊酒登臨遍山寺，歌辭散落滿江樓。",
            "孤城木葉蕭蕭下，古驛灘聲㶁㶁流。",
            "未許詩人誇此地，茂林修竹憶吾州。"
        ],
        "title": "綿州魏成縣驛有羅江東詩云芳草有情皆礙馬好雲無處不遮樓戲用其韵",
        "id": "236196a4-4901-4d0d-abdf-b33b1b47c752"
    },
    {
        "author": "陸游",
        "paragraphs": [
            "渭水岐山不出兵，却攜琴劍錦官城。",
            "醉來身外窮通小，老去人間毁譽輕。",
            "捫蝨雄豪空自許，屠龍工巧竟何成。",
            "雅聞岷下多區芋，聊試寒爐玉糝羮。"
        ],
        "title": "即事",
        "id": "44d6d927-bf11-408a-8e2e-bae48d6abc12"
    },
    {
        "author": "陸游",
        "paragraphs": [
            "十年淹泊望修門，臨水登山幾斷魂。",
            "短鬢星星身欲老，小樓微月宿青村。"
        ],
        "title": "青村寺",
        "id": "2d82e679-00ad-4122-b056-78db3e2a2da1"
    },
    {
        "author": "陸游",
        "paragraphs": [
            "三年客江硤，萬死脱魚黿。",
            "平地從今始，窮塗敢復論。",
            "園畦棋局整，坡壟海濤翻。",
            "瘦犢應多恨，泥塗伏短轅。"
        ],
        "title": "行綿州道中",
        "id": "fd26c5ba-6276-4b61-8752-e364801747b6"
    },
    {
        "author": "陸游",
        "paragraphs": [
            "上盡江邊百尺樓，倚欄極目莫江秋。",
            "未甘便作衰翁在，兩脚猶堪蹋九州。"
        ],
        "title": "越王樓二首  其一",
        "id": "51fbcd86-e066-40a4-873d-cc986ff9e14f"
    },
    {
        "author": "陸游",
        "paragraphs": [
            "蒲萄酒緑似江流，夜燕唐家帝子樓。",
            "約住筦絃呼羯鼓，要渠打散醉中愁。"
        ],
        "title": "越王樓二首  其二",
        "id": "c3370065-fd2f-4590-b708-4b9bb74c7cd6"
    },
    {
        "author": "陸游",
        "paragraphs": [
            "歲暮涪江水歸壑，白沙渺然石犖确。",
            "蜀天常燠少雪霜，緑樹青林不揺落。",
            "闌干詰曲臨官道，烟靄參差望城郭。",
            "打魚斫膾修故事，豪竹哀絲奉歡樂。",
            "樂莫樂於新相知，美人一笑回春姿。",
            "四方本是丈夫事，安用一生無别離。"
        ],
        "title": "東津",
        "id": "fae7b26a-bc48-47fb-baf5-97245593e00e"
    },
    {
        "author": "陸游",
        "paragraphs": [
            "今日之集何佳哉，入關劇飲始此回。",
            "登山正可小天下，跨海何用尋蓬萊。",
            "青天肯爲陸子見，妍日似趣梅花開。",
            "有酒如涪緑可愛，一醉直欲空千罍。",
            "駞酥鵝黄出隴右，熊肪玉白黔南來。",
            "眼花耳熱不知夜，但見銀燭高花摧。",
            "京華故人死太半，歡極往往潛生哀。",
            "聊將豪縱壓憂患，鼓吹動地聲如雷。"
        ],
        "title": "東山",
        "id": "2475280c-c3ff-45ee-a469-696ac8d2b567"
    },
    {
        "author": "陸游",
        "paragraphs": [
            "我來訪古涪之濱，不辭百罔冀一真。",
            "走馬朝尋海椶館，斫膾夜醉魴魚津。",
            "越王高樓亦已換，俯仰今古堪悲辛。",
            "督郵官舍最卑陋，棟撓楹腐知幾春。",
            "巋然此壁獨亡恙，老槎勁翮完如新。",
            "向來劫火何自免，叱呵守護疑有神。",
            "妖狐九尾穴中國，共置不問如越秦。",
            "天時此物合致用，下韝指呼端在人。",
            "會當原野灑毛血，坐令萬里清烟塵。",
            "老眼還憂不及見，詩成肝膽空輪囷。"
        ],
        "title": "綿州録參廳觀姜楚公畫鷹少陵爲作詩者",
        "id": "28187612-3d8c-4457-aba8-0eeb5cac949c"
    },
    {
        "author": "陸游",
        "paragraphs": [
            "撲馬征塵拂不開，高亭欹帽一徘徊。",
            "蜀山地暖稀逢雪，閏歲春遲未見梅。",
            "陂水近人無鷺下，烟林藏寺有鐘來。",
            "宋公出牧曾題壁，錦段雖殘試剪裁。"
        ],
        "title": "羅江驛翠望亭讀宋景文公詩",
        "id": "3bdc1071-b656-4b11-a0b1-6052779ca2fd"
    },
    {
        "author": "陸游",
        "paragraphs": [
            "士元死千載，凄惻過遺祠。",
            "海內常難合，天心豈易知。",
            "英雄今古恨，父老歲時思。",
            "蒼蘚無情極，秋來滿斷碑。"
        ],
        "title": "鹿頭關過龐士元廟",
        "id": "4bfcfae6-31bc-48d0-9900-0c975207ed86"
    },
    {
        "author": "陸游",
        "paragraphs": [
            "房公一跌樷衆毁，八年漢州爲刺史。",
            "遶城鑿湖一百頃，島嶼曲折三四里。",
            "小庵靜院穿竹入，危榭飛樓壓城起。",
            "空濛烟雨媚松楠，顛倒風霜老葮葦。",
            "日月苦長身苦閑，萬事不理看湖水。",
            "向來愛琴雖一癖，觀過自足知夫子。",
            "畫船載酒凌湖光，想公樂飲千萬場。",
            "嘆息風流今未泯，兩川名醖避鵝黄。"
        ],
        "tags": [
            "西湖"
        ],
        "title": "遊漢州西湖",
        "id": "5827fddf-c37d-4ce4-97d0-3094608f726d"
    },
    {
        "author": "陸游",
        "paragraphs": [
            "先生久已蛻氛埃，道上猶傳舊卜臺。",
            "乞得寒泉濯肝肺，真成萬里不虚來。"
        ],
        "title": "嚴君平卜臺",
        "id": "e6ea76ae-9704-41dd-9136-70a1d97c4dc7"
    },
    {
        "author": "陸游",
        "paragraphs": [
            "家是江南友是蘭，水邊月底怯新寒。",
            "畫圖省識驚春早，玉笛孤吹怨夜殘。",
            "冷淡合教閑處著，清臞難遣俗人看。",
            "相逢剩作樽前恨，索笑情懷老漸闌。"
        ],
        "title": "梅花",
        "id": "9539ef93-9ed7-48aa-bbeb-3e11525f2acf"
    },
    {
        "author": "陸游",
        "paragraphs": [
            "張公世外人，與蜀偶有緣。",
            "天將靖蜀亂，生公在人間。",
            "厥初大盜興，樂禍迭相挻。",
            "天子輟玉食，貴臣擁戎旃。",
            "生殺出喜怒，死者常差肩。",
            "公曰此何哉，從之吾欺天。",
            "河流觸地軸，砥柱屹不遷。",
            "脅從盡縱捨，飛章交帝前。",
            "上意竟開悟，至仁勝兇殘。",
            "貴臣不極賞，追還黜其權。",
            "安危關社稷，豈惟蜀民全。",
            "後來有阿童，握兵事開邊。",
            "晚策睦州功，上公珥金蟬。",
            "勢張不可禦，北鄉挑幽燕。",
            "神京遂丘墟，迄今天步艱。",
            "時無忠定公，孰能折其姧。",
            "我來拜遺祠，喬木含蒼烟。",
            "死者不可作，愀然衰涕澘。",
            "憤切感虜禍，慷慨思公賢。",
            "春秋送迎神，誰爲歌此篇。"
        ],
        "title": "拜張忠定公祠二十韵",
        "id": "4a82d63b-d0dc-47d4-8bab-8050bff8e8dc"
    },
    {
        "author": "陸游",
        "paragraphs": [
            "革带頻移紗帽寬，茶鐺欲熟篆香殘。",
            "疏梅已報先春信，小雨初成十月寒。",
            "身似野僧猶有髮，門如村舍強名官。",
            "鼠肝蟲臂元無擇，遇酒猶能罄一歡。"
        ],
        "title": "成都歲暮始微寒小酌遣興",
        "id": "490292cc-6b1d-4f44-b776-fb7f18f41bd4"
    },
    {
        "author": "陸游",
        "paragraphs": [
            "老來愛酒賸狂顛，況復梅花到眼邊。",
            "不怕幽香妨靜觀，正須疏影伴癯仙。",
            "松筠共嘆冰霜晚，桃李從教雨露偏。",
            "此去西湖八千里，破愁一笑得無緣。"
        ],
        "tags": [
            "西湖"
        ],
        "title": "再賦梅花",
        "id": "2e9bdded-97f3-4cc2-84e7-0deb3c2dfe74"
    },
    {
        "author": "陸游",
        "paragraphs": [
            "冷官無一事，日日得閑遊。",
            "壯哉千尺塔，攝衣上上頭。",
            "眼力老未減，足疾新有瘳。",
            "幸兹濟勝具，俯仰隘九州。",
            "雪山西北横，大江東南流。",
            "畫棟雲氣涌，鐵鐸風聲遒。",
            "旅懷忽惻愴，涕下不能收。",
            "十年辭象魏，萬里懷松楸。",
            "仰視去天咫，絕叫當聞不。",
            "帝閽守虎豹，此計終悠悠。"
        ],
        "title": "登塔",
        "id": "abdb10a2-8ced-4527-b9f8-d6489b68ba52"
    },
    {
        "author": "陸游",
        "paragraphs": [
            "猾賊挾至尊，天命矜在已。",
            "豈知高帝業，煌煌漢中起。"
        ],
        "title": "先主廟次唐貞元中張儼詩韵三首  其一",
        "id": "cc3a30c5-a020-4553-915a-810f82d8742e"
    },
    {
        "author": "陸游",
        "paragraphs": [
            "吳蜀本脣齒，悲哉乃連兵。",
            "盡銳下三峽，誰使復兩京。"
        ],
        "title": "先主廟次唐貞元中張儼詩韵三首  其二",
        "id": "5be36ff9-2650-49d4-81ad-7b8ded76b51d"
    },
    {
        "author": "陸游",
        "paragraphs": [
            "洛陽化爲灰，棘生銅駞陌。",
            "討賊志不成，父老泣陵柏。"
        ],
        "title": "先主廟次唐貞元中張儼詩韵三首  其三",
        "id": "ea6b621f-2083-493f-8d27-6bad4fd4b751"
    },
    {
        "author": "陸游",
        "paragraphs": [
            "京華豪飲釂千鍾，濯錦江邊怯酒濃。",
            "烈士壯心雖未減，狂奴故態有誰容。",
            "折梅著句聊排悶，閉户焚香剩放慵。",
            "午枕如雷君莫怪，西風吹夢過吳松。"
        ],
        "title": "睡起書事",
        "id": "90b6e792-d871-4330-8036-8581ed012581"
    },
    {
        "author": "陸游",
        "paragraphs": [
            "西郊梅花矜絕豔，走馬獨來看不厭。",
            "似羞流落蒙市塵，寜墮荒寒傍茆店。",
            "翛然自是世外人，過去生中差一念。",
            "淺顰常鄙桃李學，獨立不容鶯蝶覘。",
            "山礬水仙晚角出，大是春秋吳楚僭。",
            "餘花豈無好顔色，病在一俗無由砭。",
            "朱欄玉砌渠有命，斷橋流水君何欠。",
            "嗟余相與頗同調，身客劍南家在剡。",
            "凄涼萬里歸無日，蕭颯二毛衰有漸。",
            "尚能作意晚相從，爛醉不辭杯瀲灩。"
        ],
        "title": "西郊尋梅",
        "id": "b3cef789-4395-4569-81e2-56763ecf4d01"
    },
    {
        "author": "陸游",
        "paragraphs": [
            "淺寒籬落清霜後，疏影池塘淡月中。",
            "北客同春俱稅駕，南枝與我兩飄蓬。",
            "從來遇酒千鍾少，此外評花四海空。",
            "惟恨廣平風味減，坐看徐庾擅江東。"
        ],
        "title": "分韵作梅花詩得東字",
        "id": "434d2db9-8150-4c76-9d54-076fee793385"
    },
    {
        "author": "陸游",
        "paragraphs": [
            "拾遺遺跡付緇郎，槁葉凝塵欲滿堂。",
            "已恨罇罍孤勝餞，更堪風雨病幽芳。",
            "蘭蓀千古有同調，蜂蝶一春空自忙。",
            "馬上得詩歸絕嘆，故園三徑久成荒。"
        ],
        "title": "宇文子友聞予有西郊尋梅詩以詩借觀次其韵",
        "id": "24bb325c-52cc-4624-a75a-49b7222347c2"
    },
    {
        "author": "陸游",
        "paragraphs": [
            "誰道名花獨故宫，東城盛麗足爭雄。",
            "横陳錦障闌干外，盡吸紅雲酒醆中。",
            "貪看不辭持夜燭，倚狂直欲擅春風。",
            "拾遺舊詠悲零落，瘦損腰圍擬未工。"
        ],
        "title": "海棠",
        "id": "50b5c66a-6ec8-4bc0-a4b0-705201bbbb35"
    },
    {
        "author": "陸游",
        "paragraphs": [
            "宦遊處處是君恩，歸去無期莫更論。",
            "眼正修行新有力，心空憂患已無根。",
            "缽盂分我雲堂飯，拄杖敲君竹院門。",
            "屈宋向來堪一笑，故鄉何戀更招魂。"
        ],
        "title": "簡南禪勤長老",
        "id": "a6c50c90-ac68-4381-b707-83d0152fb17c"
    },
    {
        "author": "陸游",
        "paragraphs": [
            "洛陽春色擅中州，檀暈鞓紅總勝流。",
            "憔悴劍南人不管，問渠情味似儂不。"
        ],
        "title": "和譚德稱送牡丹二首  其一",
        "id": "bebe4278-c8af-41a0-928f-018342cfca67"
    },
    {
        "author": "陸游",
        "paragraphs": [
            "吾生何拙亦何工，憂患如山一笑空。",
            "猶有餘情被花惱，醉搔華髮倚屏風。"
        ],
        "title": "和譚德稱送牡丹二首  其二",
        "id": "4bbb1b01-c61d-4d54-acff-f682f8849f63"
    },
    {
        "author": "陸游",
        "paragraphs": [
            "流落天涯鬢欲絲，年來用短始能奇。",
            "無材藉作長閑地，有懣留爲劇飲資。",
            "萬里不通京洛夢，一春最負牡丹時。",
            "襞牋報與諸公道，罨畫亭邊第一詩。"
        ],
        "title": "初到蜀州寄成都諸友",
        "id": "814f14b7-4ec7-40fa-b83b-ee3d165e6771"
    },
    {
        "author": "陸游",
        "paragraphs": [
            "不染元規一點塵，行歌偶到錦江濵。",
            "淋漓詩酒無虚日，判斷鶯花又過春。",
            "客路柳陰初墮絮，還家梅子欲生仁。",
            "更須作意勤相過，要信年光屬散人。"
        ],
        "title": "自蜀州暫還成都奉簡諸公",
        "id": "ee2dc01b-04e6-4a0c-8b16-53ffc1f54f27"
    },
    {
        "author": "陸游",
        "paragraphs": [
            "摩訶古池苑，一過一消魂。",
            "春水生新漲，烟蕪没舊痕。",
            "年光走車轂，人事轉萍根。",
            "猶有宫梁燕，衘泥入水門。"
        ],
        "title": "摩訶池",
        "id": "5980c66a-ed7c-4048-b782-0d3ea639f533"
    },
    {
        "author": "陸游",
        "paragraphs": [
            "前年膾鯨東海上，白浪如山寄豪壯。",
            "去年射虎南山秋，夜歸急雪滿貂裘。",
            "今年摧頹最堪笑，華髮蒼顔羞自照。",
            "誰知得酒尚能狂，脫帽向人時大叫。",
            "逆胡未滅心未平，孤劍床頭鏗有聲。",
            "破驛夢回燈欲死，打窗風雨正三更。"
        ],
        "tags": [
            "壮志难酬",
            "爱国"
        ],
        "title": "三月十七日夜醉中作",
        "id": "672f5607-88ce-4b9c-97e4-e977416643ed"
    },
    {
        "author": "陸游",
        "paragraphs": [
            "石室先生筆有神，我來拂拭一酸辛。",
            "敗牆慘澹欲無色，老氣森嚴猶逼人。",
            "慣閲冰霜元耐久，恥隨兒女更爭春。",
            "紛紛可笑空摹擬，爾輩毫端萬斛塵。"
        ],
        "title": "嘉祐院觀壁間文湖州墨竹",
        "id": "1c632724-3495-4fc1-ac80-216038a57c38"
    },
    {
        "author": "陸游",
        "paragraphs": [
            "吹盡郊原萬點紅，燕梁考室亦匆匆。",
            "老來偏覺歲華速，客裏忽驚春事空。",
            "病有藥方傳肘後，懶無詩句付囊中。",
            "歸心日夜隨江水，只欲東門覓短篷。"
        ],
        "title": "春晚書懷三首  其一",
        "id": "ff5bac7d-3005-47a8-b00c-dbf083e74a61"
    },
    {
        "author": "陸游",
        "paragraphs": [
            "經春淹泊錦官城，作箇歸期苦未成。",
            "老向軒裳增力量，病於風月減心情。",
            "官閑有味緣高臥，酒貴無憂爲細傾。",
            "憶探梅花如昨日，西齋榆莢與階平。"
        ],
        "title": "春晚書懷三首  其二",
        "id": "a76d6330-a1c8-4ce2-b49d-a1a45ec2b8a4"
    },
    {
        "author": "陸游",
        "paragraphs": [
            "老客天涯心尚孩，惜春直欲挽春回。",
            "長繩縱繫斜陽住，右手難移故國來。",
            "暑近蚊雷先隠轔，雨前螘垤正崔嵬。",
            "茹芝却粒終無術，萬事惟須付一杯。"
        ],
        "title": "春晚書懷三首  其三",
        "id": "eb38cf67-1ed4-4eec-87fc-d54b75fec574"
    },
    {
        "author": "陸游",
        "paragraphs": [
            "峽中天下最窮處，萬州蕭條誰肯顧。",
            "去年正月偶過之，曾爲巴人三日住。",
            "南浦尋梅雪滿舟，西山載酒雲生屨。",
            "至今夢聽竹枝聲，燈火紛紛驛前路。",
            "殘春猶客蜀江邊，陳迹回思一愴然。",
            "漸老定知歡漸少，明年還復憶今年。"
        ],
        "title": "偶憶萬州戲作短歌",
        "id": "c03b5217-81f9-4492-8095-d0e94342f2af"
    },
    {
        "author": "陸游",
        "paragraphs": [
            "厭煩只欲長面壁，此心安得頑如石。",
            "杜門復出嘆習氣，止酒還開慚定力。",
            "成都二月海棠開，錦繡裹城迷巷陌。",
            "燕宫最盛號花海，霸國雄豪有遺迹。",
            "猩紅鴨緑極天巧，疊蕚重跗眩朝日。",
            "繁華一夢忽吹散，閉眼細思猶歴歴。",
            "憂樂相尋豈易知，故人應記醉中詩。",
            "夜闌風雨嘉州驛，愁向屏風見折枝。"
        ],
        "title": "驛舍見故屏風畫海棠有感",
        "id": "eac54ad9-3258-4177-b571-56c039f71e0e"
    },
    {
        "author": "陸游",
        "paragraphs": [
            "羈愁酒病兩無聊，小篆吹香已半消。",
            "喚起十年閩嶺夢，赬桐花畔見紅蕉。"
        ],
        "title": "思政堂東軒偶題",
        "id": "3b00cac5-f615-40ae-9a64-46806c83fa0c"
    },
    {
        "author": "陸游",
        "paragraphs": [
            "碧瓦朱欄已半摧，強呼歌舞試樽罍。",
            "邦人莫訝心情懶，新出鶯花海裏來。"
        ],
        "title": "荔枝樓小酌二首  其一",
        "id": "3441d9f3-d2c1-4853-9903-41e3abcc5c7d"
    },
    {
        "author": "陸游",
        "paragraphs": [
            "病與愁兼怯酒船，巴歌聞罷更悽然。",
            "此身未死長爲客，回首夔州又二年。"
        ],
        "title": "荔枝樓小酌二首  其二",
        "id": "a0eea4a3-3817-4ba1-bce4-06f352182c6b"
    },
    {
        "author": "陸游",
        "paragraphs": [
            "昔人何人愛巖壑，爲山未成儲犖确。",
            "散落支床壓酒槽，大或專車小拳握。",
            "幽人邂逅爲絕嘆，修綆趣取寒泉濯。",
            "峭峰幽竇相吐吞，翠嶺丹崖渺聨絡。",
            "石不能言意可解，問我胡爲憐寂寞。",
            "人間興廢自有數，昔棄何傷今豈樂。",
            "斯言妙矣予則陋，敢對石友辭罸爵。",
            "爲君寬作十日留，在眼便同真著脚。"
        ],
        "title": "嘉陽官舍奇石甚富散棄無領略者予始取作假山因名西齋曰小山堂爲賦短歌",
        "id": "dbc8c2a4-283e-4494-b8e9-0072d725c0b8"
    },
    {
        "author": "陸游",
        "paragraphs": [
            "小閣東南獨詠詩，此生終與世差池。",
            "夕陽明處蒼烟合，棲燕歸時畫角悲。",
            "人與江山均是夢，心非風月尚誰知。",
            "舊交幾歲音塵隔，三撫闌干有所思。"
        ],
        "title": "望雲樓晚興",
        "id": "7b59b6ae-ad88-4689-a32b-0f27c2a97e95"
    },
    {
        "author": "陸游",
        "paragraphs": [
            "太霄帝君神霄府，一日璽書行海宇。",
            "築宫奔走誰敢後，萬牛挽材山作礎。",
            "步虚夜半落雲間，玉磬漻漻鸞鶴舞。",
            "帝師丞相領使君，侍晨校籍紛如雨。",
            "洛陽臨淮小睥睨，御史立奏投裔土。",
            "從來桑門喜嘲競，舉國冠巾噤無語。",
            "古傳東海會揚塵，君看此地亦荆榛。",
            "霓旌仙仗空遺堵，甃缺臺傾知幾春。",
            "牧兒驅牛齧庭草，誰記劍佩來朝真。",
            "斜陽却上筍輿去，溝水泠泠愁殺人。"
        ],
        "title": "護國天王院故神霄玉清萬壽宫也廢圯略盡而規模尚極壯麗過之有感",
        "id": "5628b996-8d86-4121-b440-d9c8abac3a8d"
    },
    {
        "author": "陸游",
        "paragraphs": [
            "平羌江水接天流，涼入簾櫳已似秋。",
            "喚作主人元是客，知非吾土強登樓。",
            "閑憑曲檻常忘去，欲下危梯更小留。",
            "公事無多厨釀美，此身不負負嘉州。"
        ],
        "title": "登荔枝樓",
        "id": "de0fe27c-e523-4298-9ddc-37b76739c9ef"
    },
    {
        "author": "陸游",
        "paragraphs": [
            "只道文書撥不開，未妨高處獨徘徊。",
            "山横瓦屋披雲出，水自牂牁裂地來。",
            "暝入簾陰吹細雨，涼生樓角轉輕雷。",
            "癡頑也擬忘鄉國，不奈城頭暮角哀。"
        ],
        "title": "再賦荔枝樓",
        "id": "36f5a988-2169-4472-a292-bb9ae4aec1b9"
    },
    {
        "author": "陸游",
        "paragraphs": [
            "江閣欲開千尺像，雲龕先定此規模。",
            "斜陽徙倚空三嘆，嘗試成功自古無。"
        ],
        "title": "能仁院前有石像丈餘蓋作大像時様也",
        "id": "238d59e4-a69b-471b-acd6-91068d4bb5c0"
    },
    {
        "author": "陸游",
        "paragraphs": [
            "出郭幽尋一笑新，徑呼艇子截烟津。",
            "不辭疾步登重閣，聊欲今生識偉人。",
            "泉鏡正涵螺髻緑，浪花不犯寶趺塵。",
            "始知神力無窮盡，丈六黄金果小身。"
        ],
        "title": "謁凌雲大像",
        "id": "c79bf425-0e43-407f-b482-6694e717b88b"
    },
    {
        "author": "陸游",
        "paragraphs": [
            "峨嵋月入平羌水，嘆息吾行俄至此。",
            "謫仙一去五百年，至今醉魂呼不起。",
            "玻瓈春滿琉璃鍾，宦情苦薄酒興濃。",
            "飲如長鯨渴赴海，詩成放筆千觴空。",
            "十年看盡人間事，更覺麴生偏有味。",
            "君不見蒲萄一斗換得西涼州，不如將軍告身供一醉。"
        ],
        "title": "凌雲醉歸作",
        "id": "30b0e8c9-3ab7-4103-8ff5-e7710a487a6f"
    },
    {
        "author": "陸游",
        "paragraphs": [
            "我是天公度外人，看山看水自由身。",
            "蘚崖直上飛雙屐，雲洞前頭岸幅巾。",
            "萬里欲呼牛渚月，一生不受庾公塵。",
            "非無好客堪招喚，獨往飄然覺更真。"
        ],
        "title": "獨遊城西諸僧舍",
        "id": "1e2269d3-0c66-4a47-bbd5-e4ebb9f72881"
    },
    {
        "author": "陸游",
        "paragraphs": [
            "一邦盡對江邊像，試比西林總不如。",
            "群玉蕭森開士宅，五雲飛動相君書。",
            "磴危漸覺山爭出，屐響方驚閣半虚。",
            "安得棄官長住此，一杯香飯薦珍蔬。"
        ],
        "title": "西林院",
        "id": "2ec2ccfe-d29d-4b75-bb56-d4fcca4f04ad"
    },
    {
        "author": "陸游",
        "paragraphs": [
            "紅藥紫薇西省春，從來惟慣對詞臣。",
            "問囚自是粗官分，無奈名花解笑人。"
        ],
        "title": "聽事前紫薇花二本甚盛戲題絕句",
        "id": "859ab83e-f164-4fd8-a524-48be41819321"
    },
    {
        "author": "陸游",
        "paragraphs": [
            "一州佳處盡裴回，惟有東丁院未來。",
            "身是江南老桑苧，諸君小住共茶杯。"
        ],
        "title": "同何元立蔡肩吾至東丁院汲泉煮茶二首  其一",
        "id": "bf2870ce-f64a-48ce-8426-5346c966fa2c"
    },
    {
        "author": "陸游",
        "paragraphs": [
            "雪芽近自峨嵋得，不減紅囊顧渚春。",
            "旋置風爐清樾下，他年奇事記三人。"
        ],
        "title": "同何元立蔡肩吾至東丁院汲泉煮茶二首  其二",
        "id": "b872fc43-f20a-4473-a890-66f2c13dcb40"
    },
    {
        "author": "陸游",
        "paragraphs": [
            "畫簷鳴雨早秋天，不喜新涼喜有年。",
            "眼裏香秔三萬頃，寄聲父老共欣然。"
        ],
        "title": "癸巳夏旁郡多苦旱惟漢嘉數得雨然未足也立秋夜三鼓雨至明日晡後未止高下霑足喜而有賦二首  其一",
        "id": "70a07e94-95a5-4c70-b0be-8f12253ed421"
    },
    {
        "author": "陸游",
        "paragraphs": [
            "五十衰翁髮半華，猶能把酒醉天涯。",
            "絲毫美政何曾有，惟把豐年贈漢嘉。"
        ],
        "title": "癸巳夏旁郡多苦旱惟漢嘉數得雨然未足也立秋夜三鼓雨至明日晡後未止高下霑足喜而有賦二首  其二",
        "id": "0891e0d9-ccf2-4648-8b4b-a31a6ec5e3f7"
    },
    {
        "author": "陸游",
        "paragraphs": [
            "一出修門又十年，輩流多已珥金蟬。",
            "衰如蠧葉秋先覺，愁似鰥魚夜不眠。",
            "輦路疏槐迎駕處，苑城殘日泛湖天。",
            "君恩未報身今老，徙倚危樓一泫然。"
        ],
        "title": "晚登望雲二首  其一",
        "id": "fff468bd-ac92-4e1b-ab4e-eb0cf4e7a2c3"
    },
    {
        "author": "陸游",
        "paragraphs": [
            "晚來烟雨暗江干，烽火遥傳畫角殘。",
            "看鏡功名空自許，上樓懷抱若爲寬。",
            "青楓揺落新秋令，白髮凄涼舊史官。",
            "飽見少年輕宿士，可憐隨處強追歡。"
        ],
        "title": "晚登望雲二首  其二",
        "id": "4e856988-9399-4309-ad07-a191fa99e1b7"
    }
]