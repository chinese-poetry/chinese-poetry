[
    {
        "author": "陸文圭",
        "paragraphs": [
            "汝父昔吾友，汝翁昔我師。",
            "汝時侍親側，楚楚玉雪兒。",
            "稍長從吾游，學問乃大奇。",
            "風木不待養，垣室空遺基。",
            "成立汝有望，修短吾莫推。",
            "四世積善心，一門無龐眉。",
            "俯仰三十載，三喪路人悲。",
            "受氣各有終，勞生嗟奚爲。",
            "牆東荷鋤叟，夙受汝翁知。",
            "老懷念疇昔，不覺哀涕垂。",
            "欲誌殿中墓，健筆慚退之。"
        ],
        "title": "挽趙益之",
        "id": "bef18c14-aa15-4e03-ae26-467d1bee6d82"
    },
    {
        "author": "陸文圭",
        "paragraphs": [
            "簫鼓何闐闐，西風弔客船。",
            "主人辭華屋，輤車落荒阡。",
            "芙蓉一片石，千古懷人賢。",
            "喚醒梅花魂，薦之秋菊泉。"
        ],
        "title": "挽鄧友梅",
        "id": "7a197def-5302-4dd0-8f31-ecd59cdfa838"
    },
    {
        "author": "陸文圭",
        "paragraphs": [
            "大風北來沙觸面，行人咫尺不相見。",
            "寒日無光天地晦，一似項劉睢水戰。",
            "四山确犖路摧車，磵壑涓流長一線。",
            "土簷烟突兩三家，鬼貌鵠形何物變。",
            "葛盧牛語誰能別，公冶禽言難復辨。",
            "古磁濁酒時招飲，破甕酸虀聊自薦。",
            "吾聞臨菑稱鉅麗，十二山河據形便。",
            "姑尤聊攝舊提封，夷吾小白初營建。",
            "三歸反坫侈國中，九合衣裳出幽鄄。",
            "孟姜洵美共翱翔，稷下群遊逞雄辯。",
            "盛衰氣脈不可測，往來今古更相禪。",
            "干戈流徙人物換，水火崩騰陵谷轉。",
            "會使雍門重感慨，無復蘇秦昔誇羨。",
            "山東負海猶如此，六合茫茫難臯遍。",
            "安得長劍倚白雲，手抉狂飈清九縣。"
        ],
        "title": "北入穆陵關皆山石崩沙北風塵起行人良苦因作",
        "id": "04dcbfe8-c618-44d6-a26a-8693ef9c9ae0"
    },
    {
        "author": "陸文圭",
        "paragraphs": [
            "鎮東小峰獨無侶，中峰徐來顧其弟。",
            "大峰偃蹇背面去，似嫌俗客不與語。",
            "無奈我行節節高，山欲藏身恐無所。"
        ],
        "title": "出鎮口止見小峰",
        "id": "5236ff21-cea7-4dd7-ae5e-874ea6a83014"
    },
    {
        "author": "陸文圭",
        "paragraphs": [
            "山收雨脚雲氣濕，葛藤刺屨穿徑入。",
            "精廬桃李花漫山，磬鐘聲繞落花間。",
            "野僧凈設伊蒲供，譯說西方如說夢。",
            "我方談笑耳不聞，寒窗暮對西山雲。"
        ],
        "title": "訪何庵觀水陸功德",
        "id": "43e03b36-a215-424f-917d-e747d6a1b79b"
    },
    {
        "author": "陸文圭",
        "paragraphs": [
            "南窗陰陰日色薄，北窗烈烈風聲惡。",
            "破衲蒙頭睡正濃，地爐煮餠鐺折脚。",
            "小奴驚叫老婢嗔，我愧口腹煩他人。",
            "豪家香閣暖生春，人乳蒸豚蠟代薪。"
        ],
        "title": "即事",
        "id": "a78cdd91-a505-4001-9dd3-4ad9c16264fd"
    },
    {
        "author": "陸文圭",
        "paragraphs": [
            "六月朔旦昧爽天，我夢蝴蝶飛翻翻。",
            "一聲驚覺不可執，鏗然有物墮我前。",
            "陰風蕭蕭榻震動，褰帷一咤聲寂然。",
            "向空抹漆無所臯，堂上呼燈人自眠。",
            "一生學道心勿動，養氣未敢輕先賢。",
            "元忠昔日鬼移牀，廳廡之下凡三遷。",
            "稚圭卧內見匕首，金带忽置城頭邊。",
            "二公名德余不及，鬼賊揶揄空自憐。",
            "神姦無復照金鼎，偷兒何暇哀青氈。",
            "二端是否吁莫辨，一夕倉卒嗟何緣。",
            "吟哦未斷紙窗白，山寺風雨鳴鐘懸。",
            "起來搔首空四壁，濕薪竈婢愁炊烟。"
        ],
        "title": "壬辰六月旦日記異",
        "id": "256aef65-5090-46eb-bec8-36a7614ca579"
    },
    {
        "author": "陸文圭",
        "paragraphs": [
            "今年低漥水生魚，去年高亢旱坼龜。",
            "陰陽似屬天公事，廟堂可是無臯夔。",
            "勸分納粟令如火，老稚依然鵠形餓。",
            "嗟汝命薄獨可憐，穹官巨室無凶年。"
        ],
        "title": "庚子七月書事",
        "id": "9186f79a-cd8d-4693-8594-8fd24d2e6a93"
    },
    {
        "author": "陸文圭",
        "paragraphs": [
            "夜漫漫，塵冥冥。",
            "大車道上檻檻聲，三十餘里天未明。",
            "一軒一輊不得寧，倚坐兀兀摇心旌。",
            "天寒歲暮霜雪零，嗟哉客子誰汝令。"
        ],
        "title": "臘月二十九日作",
        "id": "83f8178f-044f-417a-85f0-36605dd23f29"
    },
    {
        "author": "陸文圭",
        "paragraphs": [
            "南臺御史忠貫日，當晝妖狐屏無跡。",
            "端方自是廊廟器，錯落天球間宏璧。",
            "記曾緩带理江城，猶憶尊前坐談客。",
            "春樹相思白日晚，月梁入夢青燈夕。",
            "乘車戴笠高與下，倚樓看鏡今非昔。",
            "壯心無復夜聞雞，莫比司空鬚恨赤。"
        ],
        "title": "和曹士開侍御見寄韵",
        "id": "16302e99-78d4-4c7e-bbc9-ecbd5b0a7bb6"
    },
    {
        "author": "陸文圭",
        "paragraphs": [
            "去年中秋月色高，吳山痛飲推文豪。",
            "今年依舊故鄉月，紛紛青紫誇兒曹。",
            "世間兒曹何足數，芙蓉仙人在江浦。",
            "握荃懷瑾遺世紛，黄卷日與聖賢伍。",
            "曾攀月桂臼邊枝，素娥夜半睡不知。",
            "覺來薄怒赬自持，與仙重約三秋期。",
            "一朝功成九霄去，小黠肯顧偷桃兒。",
            "城東白髪龍鍾叟，瓣香來祝仙人壽。",
            "長生辟穀未要學，千載與君期不朽。"
        ],
        "title": "壽王君明",
        "id": "855775ee-f9e5-4c22-ba01-817d09d6ea1e"
    },
    {
        "author": "陸文圭",
        "paragraphs": [
            "王氣初不限中華，至性未嘗根六籍。",
            "門閭節行世所欽，父子忠孝天應惜。",
            "連環解玉理堅緻，老蚌剖珠光的皪。",
            "伯也執殳萬人敵，血染征衣歸不得。",
            "空留明鏡照孤鸞，妾顔如花心如石。",
            "鬒雲漸變蠶絲白，蓬首何曾御脂澤。",
            "北堂手植忘憂草，幸有斑衣可娛老。",
            "不須遣使寄當歸，兒無遠志歸來早。",
            "事親日短當愛日，祇今三年已素鞸。",
            "宰予衣錦殊未安，溫嶠絕裾非小失。"
        ],
        "title": "察罕布哈忠翊父歿王事母表門閭本官棄職侍養守制三年一門節孝人所難能作詩美之",
        "id": "3eb9af0d-6b1f-4e46-9187-3595ae30ad95"
    },
    {
        "author": "陸文圭",
        "paragraphs": [
            "雅宜山低一拳石，氣壓華嵩千丈碧。",
            "不論城市與林丘，愛山例是詩人癖。",
            "寒泉修竹蒼崖底，青山解與高人語。",
            "花落猿吟總是機，舉似山僧盡成句。",
            "山僧來獻詩人號，百種不如山色好。",
            "德慶禪牀明月夜，館娃人海紅塵曉。",
            "我知山心雅好靜，犖确不容車馬造。",
            "草堂宜雨又宜晴，藜杖芒鞋時一到。"
        ],
        "title": "雅宜山在城西五十里有德慶庵在其下穹窿山福順寺長老紹堯翁作詩取以雅宜爲號求詩",
        "id": "daa9e3a1-17ca-45e4-aee1-a0d3b2745790"
    },
    {
        "author": "陸文圭",
        "paragraphs": [
            "道家者流雙鳳仙，迂訪牆東老田叟。",
            "叟讀儒書五十年，一事不成今白首。",
            "道人過門何所求，期將汗漫東北游。",
            "青蛇三尺風雷吼，玄鶴一聲天地秋。",
            "吏商奔走日百里，區區嗜利與名耳。",
            "道眼視之海中漚，炎夏長途何必爾。",
            "吾師之師柱下史，紫氣曾驚關尹喜。",
            "當時剩却五千言，焉用老人詩一紙。"
        ],
        "title": "贈道人周大方",
        "id": "a9d66354-167c-449b-9ee4-48adbb45dcf3"
    },
    {
        "author": "陸文圭",
        "paragraphs": [
            "人天相距尺有咫，雷電六丁繞吾指。",
            "藥師馬上寄小瓢，夜半一滴灑千里。",
            "古湫源竭老蛟泣，新秧秀濯田畯喜。",
            "匣收寶劍捲陰符，師歸宴坐茅峰裏。"
        ],
        "title": "贈潘道士祈雨",
        "id": "73607b08-fd54-4a1c-8abe-4a3abb9b8b66"
    },
    {
        "author": "陸文圭",
        "paragraphs": [
            "梁灝八十有二歲，自從天福逮雍熙。",
            "中更乾德五星聚，晚賜龍頭拜玉墀。",
            "吾今之年灝相若，布衣落拓何能爲。",
            "吟詩獨與熊兒和，作賦那求狗監知。",
            "龍鍾久納少年侮，耿介尤爲諂子嗤。",
            "吾聞長沙趙彥仁，豫知鄭相秉化鈞。",
            "從容杯酒託二子，端嘉之際俱名臣。",
            "是時宋德已衰謝，扶顛江左尚有人。",
            "安晚之孫今爲庶，嗟我與子俱邅迍。",
            "不須諛我有許壽，且道何時脫子貧。",
            "清和四月天氣新，共買一醉拋青春。",
            "窮通壽夭俱莫問，蓋世英雄一窖塵，草間惟有石麒麟。"
        ],
        "title": "贈鄭元明術士自言安晚之孫故詩及之",
        "id": "28b45b23-f2e9-4dac-aa7f-73e31a53e849"
    },
    {
        "author": "陸文圭",
        "paragraphs": [
            "二曜五緯萬古懸，甘石之學今不傳。",
            "術家能以天占人，聖人乃以人占天。",
            "仁義禮智性所具，吉凶禍福命使然。",
            "命天俵賦定不易，性我受用修則全。",
            "經文二百有五字，明德乃在新民先。",
            "君從何處講此學，直遡建洛窺先賢。",
            "工夫潜深秋日靜，本真瑩靜霜月圓。",
            "市聲初散簾欲下，龜筴未收客下馬。",
            "一人妄計秩崇庳，一人猥算資高下。",
            "縱橫二位布逆順，錯落五行分制化。",
            "先生拊掌笑且答，二客相看面如赭。",
            "徐言至善同一初，非愚不足智有餘。",
            "萬物不齊氣雜揉，是心本明如太虛。",
            "不須詹尹就决疑，客如不信問子輿。"
        ],
        "title": "贈張明德星士",
        "id": "c3a67cfe-e7f5-422a-836d-e26cc7c6db79"
    },
    {
        "author": "陸文圭",
        "paragraphs": [
            "蒼頡製字傳羲皇，鬼神夜哭殊倉黄。",
            "語言聲律未易下，嗟君楚産學北方。",
            "又能經術飾吏事，筆墨豈足盡所長。",
            "郵亭一夕飲離觴，他年富貴勿相忘。",
            "天無烈風海波靜，白雉九譯貢越裳。",
            "盛時努力早出仕，成誦姬旦坐明堂。"
        ],
        "title": "壬申冬晦叔譯史歸別小詩奉餞",
        "id": "d7410906-a578-4925-a147-032cdce1b46f"
    },
    {
        "author": "陸文圭",
        "paragraphs": [
            "龍門世家史學祖，足涉淮湘到鄒魯。",
            "兒生墮地弧在左，婦閉車中爲誰苦。",
            "二君雁蕩游虎林，逆旅一笑論古心。",
            "地爐畫灰事未竟，推窗看天雪意深。",
            "山寒約共梅花語，江水東流予北去。",
            "明年春風上石渠，道傍爲我弔望諸。"
        ],
        "title": "從聖國寶二茂才敘別",
        "id": "a3f0cba9-3d37-4b9a-9641-ee6d417d5852"
    },
    {
        "author": "陸文圭",
        "paragraphs": [
            "南來飛雪如柳花，北歸柳花如飛雪。",
            "乾坤偪仄困羈旅，江山蒼莽驚歲月。",
            "白雲冉冉千里外，滴盡春林子規血。",
            "故人回首亂峰青，古堠斜陽照離別。"
        ],
        "title": "留別山村樂閑菊存愛山梅村并寄景初慎與國華",
        "id": "543cb06a-cb6e-403e-8930-5ca03bb08b34"
    },
    {
        "author": "陸文圭",
        "paragraphs": [
            "驚吾學問非少年，羨君功業當壯年。",
            "曾聞雞聲共起舞，老我輸君獨著鞭。",
            "臘寒枯柳不堪折，欲別未別心茫然。",
            "關塞黑風虎方嘯，江湖白浪龍正眠。",
            "洪都西統數千里，俊乂如林足驅使。",
            "好將舊榻拂塵埃，佳客可能無孺子。"
        ],
        "title": "送馬伯亨西省郎中",
        "id": "433c5e43-30f3-4c60-a3eb-5e3e1839eba7"
    },
    {
        "author": "陸文圭",
        "paragraphs": [
            "甲寅詔下興賢才，吳中多士轟春雷。",
            "門外鵠袍那可數，一人獨上黄金臺。",
            "宦途詰曲容不得，直向東海窺蓬萊。",
            "蓬萊水闊雲氣浮，眼看健翮摩天游。",
            "故鄉六載不歸去，老盡西風菊徑秋。",
            "歸來四壁亦不惡，人羨錦衣君不覺。",
            "館娃茂苑正凄凉，古汴黄河復漂泊。",
            "問鄉安在遲一見，承恩內直金華殿。",
            "從容薇閣演絲綸，花間應隔同年面。",
            "自恨山中老樗櫟，擁腫不堪逢匠石。",
            "枯梢無復起春風，一生空負吹噓力。"
        ],
        "title": "送干壽道同知北上",
        "id": "5c0272f2-a67a-4af7-a65f-d623c15f7fd6"
    },
    {
        "author": "陸文圭",
        "paragraphs": [
            "九里河梁昔携手，酒酣共折城南柳。",
            "春風六載忽吹過，浮雲萬事無不有。",
            "餘生閉戶忍寒餓，薄宦隨方困奔走。",
            "徑從蓮幕換青衫，猶勝兔園嘲白首。",
            "我床昨夜破却甕，君印何時大如斗。",
            "肯將車服耀故人，未覺來往煩佳友。",
            "從今出處可忘言，柳邊重飲城南酒。"
        ],
        "title": "送祝君晟之官昌化",
        "id": "42320fe8-ac43-4a64-9328-50b40a4687de"
    },
    {
        "author": "陸文圭",
        "paragraphs": [
            "君馬三渡白溝河，溝水東流青草多。",
            "踞鞍顧盼聊試耳，伏櫪悲歌奈老何。",
            "古人千金重然諾，把臂况受生死託。",
            "肯先申白獨辭楚，且伴機雲雙入洛。",
            "道遠始知離別苦，地僻應思宦游樂。",
            "榮名日久當日厭，浮生花開又花落。",
            "平世應無戰國材，選賢何日到金臺。",
            "寄聲玉堂老仙伯，桂樹秋風歸去來。"
        ],
        "title": "送經之偕義齋兩舍人入燕併呈善之待制",
        "id": "0acc5d90-f2a0-480d-a413-ecd9f963ff19"
    },
    {
        "author": "陸文圭",
        "paragraphs": [
            "龍駒鳳雛兩陸子，並駕秋風鞭騄駬。",
            "老眼一見失驚喜，定知乃翁元不死。",
            "生子真足慰人心，景升諸兒豚犬耳。",
            "滿朝譽翁不容口，世祿固應傳不朽。",
            "爲官豈計多得錢，取印終須大如斗。",
            "我是韓家十八郎，里中曾拜北平王。",
            "碧梧停鵠已飛去，玉雪娟娟今在傍。",
            "往事傷懷淚如水，矻矻窮年吾老矣。",
            "欲追霞佩小頡頏，手倦束書携不起。"
        ],
        "title": "送節之衡之兩舍人入燕",
        "id": "4cb7cc36-03aa-4552-90af-fb716a18d1e6"
    },
    {
        "author": "陸文圭",
        "paragraphs": [
            "芍陂茫茫古邊城，雞犬相聞今樂土。",
            "交兵往事空流水，避亂居民尚遺堵。",
            "似聞此地歲豐穰，要得清官手摩拊。",
            "君才天馬足神駿，老大去年參選部。",
            "閩中實歷禆風憲，淮右先聲動官府。",
            "爭看祖道車騎衆，力疾登途霜月苦。",
            "牆東故人懶出門，濁酒黄花對誰舞。"
        ],
        "title": "送楊起之安豐錄判",
        "id": "f05ccc1c-6880-4be5-9a3d-0a24be6bcd70"
    },
    {
        "author": "陸文圭",
        "paragraphs": [
            "儒科一廢四十年，甲寅詔下初興賢。",
            "雞窗夜半同起舞，竟讓祖生先著鞭。",
            "去乘騄駬首燕路，歸騎赤鯉游琴川。",
            "川中疑有古文學，子游故里今依然。",
            "采芹思樂絃且歌，官况雖清奈冷何。",
            "省臺衮衮豈足羨，燕雀喧啾入網羅。",
            "殘春積雨困花柳，天氣昏昏如中酒。",
            "怕逢北客問新事，更恨東人奪佳友。",
            "暮年離別意鮮歡，追思得失空長歎。",
            "詩成寫寄掩關卧，夢逐飛絮黏征鞍。"
        ],
        "title": "送黄子高常熟教授",
        "id": "48d2d32a-bba9-4509-ae62-9c5b5b9bd66f"
    },
    {
        "author": "陸文圭",
        "paragraphs": [
            "清明上巳三月中，一春天氣少沖融。",
            "曈曈初日翳復吐，黄塵漲起西北風。",
            "有客束書挾兩童，南來兩馬一馬驄。",
            "舉鞭蕭蕭易水東，博徒劍客時相逢。",
            "怪君體弱心甚雄，聲名壯健驚老翁。",
            "元英磨室渺無蹤，黄金誰爲隗築宮。",
            "茫茫宇宙今古同，天時人事安有終，江柳自綠山花紅。"
        ],
        "title": "奉餞子華教授北上時癸酉三月",
        "id": "af65f550-820f-45a4-9704-52dda1cd4bb6"
    },
    {
        "author": "陸文圭",
        "paragraphs": [
            "吏員務選才具良，不問他邦與吾鄉。",
            "珠金出産已足貴，蘭桂移根亦自香。",
            "諸君此行良不惡，居家何如宦游樂。",
            "季鷹曾憶松江鱸，士龍空歎華亭鶴。",
            "昔人還鄉苦不早，今人離鄉涉遠道。",
            "漁舟泛澤青茫茫，客衣吹霜白皜皜。",
            "朱甍結構井邑富，畫戟清閑官府好。",
            "紛紛刀筆心自厭，落落功名身未老。",
            "要看入海運大鵬，不恨出山成小草。"
        ],
        "title": "送吏員遷調松江",
        "id": "6b4a75b2-319a-461d-a997-3079449f4af7"
    },
    {
        "author": "陸文圭",
        "paragraphs": [
            "乙亥江城守宵遁，連營錦帳排鋒刃。",
            "丁男釋耒兒女啼，朱門一夕黄金盡。",
            "我時擁卒護鄉井，紵袍白馬君來省。",
            "石牀試劍人血腥，地爐傳酒牛炙冷。",
            "手揮談麈看落月，平明索飯出門別。",
            "虎林山頭却寄書，一字不問家何如。",
            "乾坤風雨旦復旦，家家昇平喫飽飯。",
            "君才筦庫久繁劇，我老詩書更憂患。",
            "肯將出處問猿鶴，自覺高低笑鵬鷃。",
            "浩蕩炎風扇區野，斜日征鞍古榆下。",
            "功名不復念遠道，富貴自覺顔色好。",
            "俯仰疇昔予何言，梅雨敲窗濕詩草。"
        ],
        "title": "送吳子長入京",
        "id": "ba9d1a81-43c1-47e4-a9a9-4727d7575e38"
    },
    {
        "author": "陸文圭",
        "paragraphs": [
            "宰相昔起富春山，門生四海皆達官。",
            "牋書爭寶朵雲樣，題詩便隔紗籠看。",
            "知君相與有瓜葛，絕口不道人所難。",
            "何不跨鼇上金鑾，胡爲采芹坐江干。",
            "群鴞飛來爭野葚，三鱣不足供朝餐。",
            "人生榮悴何足歎，海水會使桑田乾。",
            "當軒下馬昔日盛，閉門羅雀今朝閒。",
            "群兒瑟縮手不熱，先生落魄氈猶寒。",
            "范陽城南丹旐歸，何人送者車班班。",
            "羊曇獨灑西州淚，孟嘗空感雍門彈。",
            "老樹春殘蝴蝶去，滄江歲晚白鷗還。",
            "北風吹雪被長巒，詩囊酒榼隨征鞍。",
            "請君讀詩飲美酒，歸日謝客牢閉關。",
            "世間萬事不須問，西湖柳色差可觀。"
        ],
        "tags": [
            "西湖"
        ],
        "title": "送羅秋崖",
        "id": "aa4af61c-14f0-46c3-ab5b-93178910f91a"
    },
    {
        "author": "陸文圭",
        "paragraphs": [
            "暨陽幕職無他奇，置薤一本水一盂。",
            "鐘鳴張燭起署事，坐看日落庭西隅。",
            "雁行鉗紙走却立，高懸明鏡分絲銖。",
            "長官堂上口嘯諾，時時隔舍聞歌呼。",
            "荒村人閒花自落，圜扉晝靜草欲蕪。",
            "褰帷使者上治狀，爲出清冰置玉壺。",
            "小兒踉蹡老翁怒，細問代者如君無。",
            "楚苔漬雨古驛寒，酒酣寫出陽關圖。",
            "君行上馬慎勿驅，梅水綠漲南興湖。"
        ],
        "title": "送吳君遠",
        "id": "af480558-eb6c-4756-93c1-82e9acb1497b"
    },
    {
        "author": "陸文圭",
        "paragraphs": [
            "采采江蘺步石磵，東望海堤青不斷。",
            "故人泮上誰飲酒，尺素不來魚尾短。",
            "黄子卓犖文更奇，命駕千里赴相思。",
            "長江鳬雁不足數，曠野虎兕將何之。",
            "景德寺前讀書閣，彥國九原不可作。",
            "寄聲故人加餐食，昨夜秋風淮水惡。"
        ],
        "tags": [
            "长江"
        ],
        "title": "送黄子高如泰州謁朱南伯",
        "id": "9b81f161-d0c7-49c4-8749-9f4ac946d9dc"
    },
    {
        "author": "陸文圭",
        "paragraphs": [
            "江淮落南俯閩嶠，山水相背風馬牛。",
            "間關草就北征賦，日暮彈鋏君何求。",
            "袖中漫刺通姓名，猶及慶曆思中州。",
            "子京永叔老交友，白首鶑燕陪風流。",
            "今無花月聽水調，但見滿目森戈矛。",
            "長歌送君萬里游，天荒地老令人愁。"
        ],
        "title": "送張子野",
        "id": "ffc3daf4-6d64-4c32-988c-51954d6a7c42"
    },
    {
        "author": "陸文圭",
        "paragraphs": [
            "彥霖父子魏公客，持國之兄招不得。",
            "豪華落盡漳水流，主人眠石扃醉白。",
            "天傾地坼古今愁，浣花窮殺老參謀。",
            "窗寒雪壓燈昏夜，門靜蟲吟葉落秋。",
            "平生故人渺江浦，誰往省之遣宗武。",
            "惜哉赤白兩洪崖，敢道交情棄如土。",
            "回舟蘋浦思依依，空憶桃花鱭鱠肥。",
            "竹西騎鶴不可去，西州萬里將安歸。",
            "南山之陽木已老，南山之陰木尤槁。",
            "不信春風吹不蘇，珍重歲寒宜自保。"
        ],
        "title": "送徐舜輯",
        "id": "28f51d15-31de-4e0a-a652-c7c2da1c4635"
    },
    {
        "author": "陸文圭",
        "paragraphs": [
            "蓉城諸葛何綿綿，一門青紫三百年。",
            "聞孫流落湘江上，手握美瑾懷香荃。",
            "夜行衣綉豈足榮，歸夢皛皛經山川。",
            "君家元有紫荆樹，一枝兩枝枯或妍。",
            "當暑歸來憩其下，俯仰陳迹心茫然。",
            "牆東野人頭雪白，乃翁坐上琴書客。",
            "鳳毛一見眼雙明，豚犬吾兒空自責。",
            "追思老少各時異，坐閲興衰疑世隔。",
            "江湖來往慎風波，他年重會銅駝陌。"
        ],
        "title": "送仲華葛兄",
        "id": "f578c78c-f2c6-4641-a2f7-5155310a6673"
    },
    {
        "author": "陸文圭",
        "paragraphs": [
            "金身夢覺白馬東，西來禪教各一宗。",
            "講師高據獅子座，緇素群集驚盲聾。",
            "天華咫尺飛墜地，夜燭神光滿室紅。",
            "遠師道林嗣宗風，專談義學離禪鋒。",
            "三葉五性總超詣，一枝擘與天泉翁。",
            "不泥筌蹄求解脫，不執文字迷本空。",
            "黄梅四月上盧龍，騎馿不下莫相逢。",
            "徐州麥飯足可飽，青州布衫誰與縫。",
            "盧溝橋邊石頭滑，飛錫徑入明光宮。",
            "手揮玉麈天顔喜，身被紅綃帝渥濃。",
            "回頭却笑虎丘石，夜半不憶寒山鐘。",
            "君不見懶殘昔住衡山峰，使者召之終不從，天寒垂涕石窟中。"
        ],
        "tags": [
            "衡山"
        ],
        "title": "送北禪釋天泉長老入燕",
        "id": "755b3d45-b2fa-43fc-b7f2-b26e847f5caf"
    },
    {
        "author": "陸文圭",
        "paragraphs": [
            "瓜步投鞭濕馬尾，吳江猶是衣带水。",
            "陽侯不敢駕風濤，神劍自斷長虹死。",
            "木罌夜半飛渡軍，縛筏驅丁命如蟻。",
            "波心兩龍忽跳出，一聲金鼓波神泣。",
            "興廢相望五六載，斜陽獨倚欄干立。",
            "酒酹波神叫不應，劍鋩冷浸秋蒲碧。",
            "江頭朱欄四千尺，一望初疑幾十里。",
            "左約江流右截湖，橋東出日橋西雨。",
            "漁歌答響遠相失，群雁旅泊迷葭葦。",
            "荒村獨木橫野渡，深厲纔能濕衣履。",
            "乘輿足受兩三人，猶當杠梁涉溱洧。",
            "書生眼力小如甕，一臯巨麗心驚喜。",
            "吁嗟人力不可到，毋乃神功役山鬼。",
            "憶昔燕兵下江浙，馬逸風騣卷灘尾。",
            "長驅水陸一時進，錢塘破竹從風靡。",
            "川流衰竭王氣盡，成敗反復固其理。",
            "汴師平南將彬美，南人死恨樊若水。",
            "采石浮橋一夕成，曉出降幡人姓李。"
        ],
        "title": "己卯題吳江長橋二首",
        "id": "b86d684b-8828-40d4-9b25-72cd513e0d35"
    },
    {
        "author": "陸文圭",
        "paragraphs": [
            "口誦嚴君口授書，手提慈姥手縫衣。",
            "寸草安能報春暉，遠志不敢回當歸。",
            "嗟兒客宦游有方，舅姑晨興婦在旁。",
            "手供鮭菜晡下堂，几席代汝親扶將。",
            "白雲英英趙州山，玉琴石榻窗戶閒。",
            "上池飲罷燕坐間，生香滿室光照顔。",
            "鍾英毓秀自乃翁，草木臭味將毋同。",
            "借鋤取箒面發紅，偕飲甘露薰祥風。"
        ],
        "title": "寧晉李照磨築室奉親名曰芝室索客賦之",
        "id": "d790bea8-a1f5-4f5d-b4b2-4de9143a5751"
    },
    {
        "author": "陸文圭",
        "paragraphs": [
            "浣花老人溪上住，野梅官柳橋西路。",
            "碧雞坊外少人行，曉带春星自來去。",
            "荒基蘚合無尋處，峽川萬古流詩句。",
            "紫芝之孫居澄江，瓊茅結宇青竹窗。",
            "南牆夜深塔鈴語，古寺白鶴飛來雙。",
            "索我新吟寫君趣，開卷悠然起幽思。",
            "我嘗十年卜山居，經營未有瀼西地。",
            "風流縱似老參謀，資給應無賢錄事。",
            "願君分借半間雲，勝日當携茶具至。"
        ],
        "title": "寄題俞氏草堂",
        "id": "8daf64de-66db-462b-92a7-7fea05e33342"
    },
    {
        "author": "陸文圭",
        "paragraphs": [
            "桐川博士老文學，出處乃在可否間。",
            "舍東支徑劣百步，牆北危亭俯兩山。",
            "風花辭枝黏草碧，雨竹卸籜連苔斑。",
            "林臯紅葉白雁早，江國瓊英翠羽寒。",
            "一年天與四時景，百歲人無半日閒。",
            "擾擾鳴鐘戒晨起，昏昏秉燭愁夜闌。",
            "蜉蝣生死寄黄壤，烏兔飛走凋朱顔。",
            "主人自得靜中趣，物理常於動處觀。",
            "從容琴書寓真樂，邂逅樽前追清歡。",
            "良時佳友不易得，惡客未至門先關。"
        ],
        "title": "題南夫四時佳致園亭",
        "id": "6fdb8532-ef1a-4b66-a49d-8916d474f52b"
    },
    {
        "author": "陸文圭",
        "paragraphs": [
            "英英山中雲，蒼蒼雲外山。",
            "雲山偃蹇若高士，不傍貴人門戶間。",
            "藕堂老人家四壁，詩句曾參浣花客。",
            "一亭半落平疇外，拾盡乾坤眼猶窄。",
            "樵歌斷處起寒青，鳥影明邊際空碧。",
            "玉鸞不入巫陽夢，滿榻凝塵室生白。",
            "昨宵礎潤卜雨來，岸巾欄角小徘徊。",
            "忽然一片黑模糊，失却萬丈青崔嵬。",
            "有風颯然起林薄，如覺天日徐徐開。",
            "推窗看山色如故，斷雲飄零不知處。"
        ],
        "title": "題立齋不礙雲山亭",
        "id": "c3f3a84e-ae56-4bff-82a5-260cee03456c"
    },
    {
        "author": "陸文圭",
        "paragraphs": [
            "渡江莫盛乾淳間，虞范諸賢鬢未斑。",
            "功名草草負遺恨，老死不見鞏洛山。",
            "我近經行石湖路，范家水名王家墓。",
            "風流一代竟澌盡，手澤何人爲珍護。",
            "直當慷慨論興亡，奚暇悲歌嘆衰暮。"
        ],
        "title": "書范石湖白髭行後",
        "id": "116c61d8-8f14-42a5-942e-2056abf09d6e"
    },
    {
        "author": "陸文圭",
        "paragraphs": [
            "教子惟欲諂，嫁女惟欲官。",
            "床屏觸頭乃翁怒，文書銜袖媒姥謾。",
            "癡人一笑可絕倒，古訓相傳良獨難。",
            "大夫有愧程監察，上谷敢望元遺山。",
            "易簀微言尚典刑，出門別語重丁寧。",
            "子無橐裝與寶劍，女無綉褥與金屏。",
            "各贈驪珠五十六，藏在肺腑爲深銘。",
            "梓喬俯仰俱莫及，冰玉清潤尤相形。",
            "水衡使者直而溫，遺山宅相監察孫。",
            "禔身務學承先志，範世傳家示格言。",
            "正大去今八十年，流風遺俗猶有存。",
            "誰能題詩墓柏下，使兩仙翁起九原。"
        ],
        "title": "題程子充少監家藏二詩遺墨",
        "id": "8a2529e9-1d99-4ff8-9b1d-7649915edc15"
    },
    {
        "author": "陸文圭",
        "paragraphs": [
            "春申下邑荒江濱，有眼不識錢塘春。",
            "朅來南北兩高峰，乍見西施真美人。",
            "曉妝濃淡看不足，誓結鶉衣老湖曲。",
            "安知湖曲有高人，如此仙姿尚嫌俗。",
            "別尋大滌登天柱，氣壓群峰三十六。",
            "歸來書窗風雨夕，潜聽三竺山靈哭。",
            "睠言玉局老飛仙，摩挲銅狄今幾年。",
            "神蛟飛鼠亦何有，金堂玉室空茫然。",
            "天風吹醒丹泉酒，碧桃津遠人回首。",
            "石上禽餘搗药聲，絕憐無訣授長生。",
            "今年却被山靈笑，依舊湖堤拾芳草。"
        ],
        "title": "甲申春張菊存遊洞霄諸公餞詩盈軸越明年余過故都補行卷之末",
        "id": "eb956cd9-5300-4baf-b094-52cd7cb08f92"
    },
    {
        "author": "陸文圭",
        "paragraphs": [
            "太陰朔望有盈虧，海外隨之互消長。",
            "夜半秦淮湧月來，一輪却掛鍾山上。",
            "山中那得有潮音，尊師鼻息如雷響。"
        ],
        "title": "題金陵海月潮卷",
        "id": "9ad29eab-b73d-4958-a130-85e0eeaeaefd"
    },
    {
        "author": "陸文圭",
        "paragraphs": [
            "錢塘築塢高於郿，黄金鑄成九鼎移。",
            "木棉羈魂招不得，方士入海從安期。",
            "廬陵二老當時在，翰墨光芒透紙背。",
            "爾後空聞化鶴歸，我今欲見啼鵑拜。",
            "長安市上重經過，逢人問是伯休那。",
            "勸君且尋遂初賦，人家國事竟如何。"
        ],
        "title": "題尹存庵行卷",
        "id": "923255d3-c1d9-4eed-96e8-c31ac9f4ee73"
    },
    {
        "author": "陸文圭",
        "paragraphs": [
            "袁曹官渡爭雌雄，荆州僑寄大耳翁。",
            "涕流髀肉消不盡，試與元直游隆中。",
            "隆中自有躬耕者，布衣抱膝茅簷下。",
            "從容一曲梁甫吟，不覺將軍三枉駕。",
            "室中屏人纔數語，跨荆包益成鼎峙。",
            "南陽陌上龍出雲，永安宮中魚得水。",
            "古今成敗真郵傳，英傑千年不一見。",
            "識拔端由品藻公，位置無嫌草茅賤。",
            "山中謝客江烟昏，誰携行卷到柴門。",
            "手披康樂草廬賦，知是蘭庭佳子孫。",
            "春塘柳禽成昨夢，炎興相業更誰論。",
            "洞庭三江風浪奔，鯨魚出沒相吐吞。",
            "何爲四方歸來些，山堂鶴怨能移文。"
        ],
        "tags": [
            "洞庭湖"
        ],
        "title": "題分宜謝草廬行卷",
        "id": "2a75ed6a-e125-431d-9fc7-a85e4bb09764"
    },
    {
        "author": "陸文圭",
        "paragraphs": [
            "翁今百歲少十年，我少公年二十五。",
            "天與翁齡百二十，我已化作原頭土。",
            "延年賸得飲食樂，損壽多應作詩苦。",
            "梅開儻獲登公堂，一醉猶能戴花舞。",
            "兒孫拍手向我語，公漆點鬚貝齊齒。",
            "降原陟巘步如飛，飽飯何曾飲人乳。",
            "夢中猶記前朝事，二老相逢必歡喜。"
        ],
        "title": "題張南山慶九十詩卷",
        "id": "da0328f7-21ac-4118-bc91-0cffacf1359e"
    },
    {
        "author": "陸文圭",
        "paragraphs": [
            "昭陵玉函出人間，開平經今四百年。",
            "永和遠距貞觀先，俯仰陳跡俱可憐。",
            "古人學書如學仙，筆鋒誰入玄之玄。",
            "水晶宮裏佳公子，風流翰墨皆天然。",
            "我評逸少非真逸，史載深謀并絕識。",
            "獨留繭紙博千金，似是藝成能掩德。",
            "名士由來贋逼真，書空咄咄彼何人。",
            "遺才流落稽山下，修竹娟娟萬古春。"
        ],
        "title": "題王復初所藏子昂臨禊帖",
        "id": "3726b8e6-a2f7-4115-a428-a70c3b7af5b0"
    },
    {
        "author": "陸文圭",
        "paragraphs": [
            "世傳閻公學士圖，意象曠雅難形模。",
            "山僧臨本持索句，展卷復掩空長吁。",
            "秦王功高塞宇宙，搜攬豪雋供馳驅。",
            "內懷矛甲伺同氣，外示閒暇耽文儒。",
            "臨城開館構傑閣，坐見瀛海移西都。",
            "分番夕宿無厭倦，珍膳日給何豐腴。",
            "天光下照天策府，煌煌星象經天衢。",
            "房喬夜半進危計，平明一矢驚臨湖。",
            "群賢崛起輔貞觀，亦有淹滯如顔蘇。",
            "惜哉燕翼謀未善，祥麟接武容妖狐。",
            "殿階置笏怒未解，田舍收麥言何諛。",
            "策名書府真有靦，空與老姥扶天樞。",
            "貴人一代骨已朽，史筆千載心猶誅。",
            "閻公絕藝今亦無，長安落日明榛蕪。"
        ],
        "title": "題登瀛圖",
        "id": "119fd554-fac0-42fc-8006-9e4fcf955c59"
    },
    {
        "author": "陸文圭",
        "paragraphs": [
            "聲殘玉笛梨花月，笑指驪泉浴香雪。",
            "宣來天駟玉花驄，醉僛金勒摇東風。",
            "阿環並轡微相顧，一點芳心倩鶑訴。",
            "五溪老奴侍鞍側，招摇先入華清路。",
            "行幸東西春復秋，那知憂樂兩相酬。",
            "朝元警蹕猶清道，胡馬長嘶出薊幽。",
            "猿聲霜冷巴山曉，錦襪遺香清渺渺。",
            "南內凄凉稀進御，海雲空闊蓬萊小。",
            "淚濕花容春雨餘，縱有丹青畫不如。"
        ],
        "title": "跋明皇貴妃並馬圖",
        "id": "595d6953-8b20-437a-b4d1-c5f1ce8b1abe"
    },
    {
        "author": "陸文圭",
        "paragraphs": [
            "紫微垣近一小星，作戲敢與太陽敵。",
            "諸將旁觀信雄武，不逃書記收兵策。",
            "開封府尹真天人，受譖朱崖疑老臣。",
            "幸自宮中啟金匱，忍使涪陵竟隕身。"
        ],
        "title": "跋趙太祖與韓王蹴踘太宗石守信楚昭輔党進環而觀之",
        "id": "cc17fc02-0264-441f-97d7-6bddd1ffc759"
    },
    {
        "author": "陸文圭",
        "paragraphs": [
            "河中之野木連理，文人作頌何所美。",
            "鯉湖之水蓮雙葩，史臣紀異不足誇。",
            "木葉饑來豈堪食，蓮花遠觀空有色。",
            "由來上瑞是豐年，芙蓉池外麥連天。",
            "一莖三穗攢秀穎，好事軍中萬口傳。",
            "閲武堂成政多暇，刀劍不如牛犢價。",
            "老農噉飯看昇平，奇祥異産從天下。",
            "香餌先收夏隴雲，雪匙可卜秋田稼。",
            "絕憐西蜀杜參謀，困饑空懷當世憂。",
            "崆峒麥熟無人穫，且問王師休未休。"
        ],
        "title": "題萬戶府瑞麥圖",
        "id": "e6262010-db61-44c8-bf38-35e2326da118"
    },
    {
        "author": "陸文圭",
        "paragraphs": [
            "君不見劉越石，晉陽鐵騎圍城急。",
            "一聲長嘯震山谷，拋弓散走群兒泣。",
            "又不見庾元規，武昌僚佐相追隨。",
            "坐據胡牀夜笑語，不知賓主竟爲誰。",
            "枕戈待旦成何事，終讓著鞭先士稚。",
            "況復西風塵污人，茂宏舉扇思還第。",
            "嗟嗟二子逢世亂，誤長清談空致患。",
            "爭如今夕倚闌人，一生飽喫升平飯。",
            "百城桴鼓夜不鳴，萬里山川秋愈明。",
            "黄鶴孤飛白鷗睡，捲簾露氣下三更。",
            "初聽笛聲何激烈，再聽書聲更清越。",
            "素娥密約無人知，今秋丹桂來先折。"
        ],
        "title": "題劉晦卿月樓圖并餞秋闈之行仍不犯月樓字",
        "id": "7ea656bf-3040-47c8-be23-271f433741ea"
    },
    {
        "author": "陸文圭",
        "paragraphs": [
            "吳姿楚態誰使然，白石齒齒山娟娟。",
            "孤雲欲斷不斷處，中有萬斛瀟湘烟。",
            "黄榆日晚長洲路，木葉山頭幾風雨。",
            "一聲寒雁江南書，萱草靈椿解相語。",
            "解相語，君應知。",
            "山風獵獵遊子衣，畢逋有待何當歸。"
        ],
        "title": "題金君澤家山飛雲圖",
        "id": "bd181c9f-a86a-4f80-b164-ec23c5da59df"
    },
    {
        "author": "陸文圭",
        "paragraphs": [
            "盧龍迤北道應昌，八月飛雪六月霜。",
            "陰風蕭颯百草僵，牛羊隴坂狐兔岡。",
            "破郵古廟人鬼靜，傍植巨木百尺强。",
            "孤根綿綿蟄幽土，枝榦直上凌穹蒼。",
            "何年堂堂十八公，會朝侍立冠劍長。",
            "中有二公能死節，張許崛强存睢陽。",
            "餘生幸或逃斤斧，遠地何由選棟梁。",
            "西江行客苦好事，一見携之袖裏藏。",
            "摩挲老眼識奇怪，興作萬里神蒼茫。",
            "寒齋無復丁生夢，腹內惟聞葵藿香。"
        ],
        "title": "應昌路驛傍有古松一榦生十八枝爲斧所傷江西胡生圖以示州長官命余作詩",
        "id": "f179a612-951a-4f90-990a-5a06575bd43d"
    },
    {
        "author": "陸文圭",
        "paragraphs": [
            "君不見雀鼠谷抵介休壁，馬甲不解王不食。",
            "又不見泰山馬色別爲群，東封望之如錦雲。",
            "英雄角力多相值，嬖倖承恩思自媚。",
            "不辭汗血千里勞，驅死塵沙那得避。",
            "何如落日清水灣，驊騮獨步春草閒。",
            "圉人袒肩沒兩踝，控轡欲上未上間。",
            "靜觀物理坐歎息，玉花慘淡何人筆。",
            "少陵野老最善評，弟子曾入將軍室。"
        ],
        "tags": [
            "泰山"
        ],
        "title": "唐人洗馬圖",
        "id": "6b042c25-785b-4e64-b1d1-099939fbd33c"
    },
    {
        "author": "陸文圭",
        "paragraphs": [
            "平原淺陂，水草甘美。",
            "枯梢吹風，日落塵起。",
            "物色祁連山前路，又似踰關渡隴水。",
            "一人解鞍枕欲睡，一人褶袴手仰指。",
            "一人持轡却回頭，萬馬攢蹄行復止。",
            "飲者嚙者各自然，馳者忽在立者前。",
            "駒而幼者隨壯者，浴者出沒晴波川。",
            "風騣雪尾不受鞭，並驅逐者如爭先。",
            "須臾兩騎獨殿後，戎笠持兵相格鬬。",
            "老羝挾乳自成群，牧羝人遠傍無救。",
            "何人丹青手摸寫，崿礴胸中有全馬。",
            "陸子作詩配駉野，千古傳流好事者。"
        ],
        "title": "跋牧馬圖",
        "id": "ef089ef6-88f7-4362-9d05-926177a057b0"
    },
    {
        "author": "陸文圭",
        "paragraphs": [
            "細聽鄰婦低眉說，年年育蠶苦無葉。",
            "山童執筐入市賣，一稱百錢猶未愜。",
            "更兼春雨土窗寒，忍見蠶饑頭戢戢。",
            "買絲織絹輸官外，空借鄰機閒一月。",
            "阿姑卒歲無繻袴，小兒露骭風吹裂。",
            "今時縣官清且明，課民務本令必行。",
            "擔桑赬肩荷鋤去，青青布種環郊城。",
            "明年家養一百箔，巷響繰車楝花落。",
            "滿籠新絲白雪香，聽賽蠶官鼓聲樂。"
        ],
        "title": "栽桑",
        "id": "62cf04d9-5aeb-4783-ac3f-233dbacd0a77"
    },
    {
        "author": "陸文圭",
        "paragraphs": [
            "先生朝槃厭苜蓿，筍味得全差勝肉。",
            "蒼頭掃地犀角出，赤燄騰烟龍尾禿。",
            "土膏漸竭外欲枯，火候微溫酒已熟。",
            "撥灰可惜衣殘錦，解籜猶憐膚躍玉。",
            "青青無日長兒孫，草草爲人供口腹。",
            "盧家丞相蒸葫蘆，石家無人煮豆粥。",
            "去毛留頂有何好，擣韭作虀空自速。",
            "不如野人工食淡，自辦行厨入修竹。",
            "句裏曾參玉版禪，胸中會著篔簹谷。",
            "主人不問不須嗔，昨夜西風響林屋。"
        ],
        "title": "賦燒筍竹字韻",
        "id": "6ab8dd49-1764-4b87-93c1-492db8eaf71b"
    },
    {
        "author": "陸文圭",
        "paragraphs": [
            "秦馬投鞭江可竭，別墅從容謀已决。",
            "蘭階小兒呼與棋，敵手不覺平時劣。",
            "青岡鶴唳走先聲，捷書上牀屐齒折。",
            "局中勝負俄今古，身後功名謾豪傑。",
            "何如山中靜相對，風度幽篁韻清絕。",
            "林深有客遇神機，柯爛無人傳妙訣。",
            "白頭老姥獨解事，化作仙禽欲饒舌。",
            "石枰落子忽驚飛，五月驪山啄殘雪。"
        ],
        "title": "竹鶴窺棋雪字韻",
        "id": "867b208a-ce09-4259-9198-aedd77898aaa"
    },
    {
        "author": "陸文圭",
        "paragraphs": [
            "門外青山寺，西行半里强。",
            "童分泉茗潔，僧供飯蔬香。",
            "地僻紅塵靜，心閑白日長。",
            "少年餘氣習，棋酒愧疏狂。"
        ],
        "title": "四月八日偕張菊村鄧匪石洪樂閑遊城西諸寺以山高水長分韻得長字",
        "id": "757f5987-14ba-4a93-bdfa-f278aafad49b"
    },
    {
        "author": "陸文圭",
        "paragraphs": [
            "山城春强半，雨脚亂如麻。",
            "潤麥還傷麥，催花又落花。",
            "閑來憂歲事，老去惜年華。",
            "卧聽空簷滴，應無夢到家。"
        ],
        "title": "春雨歎",
        "id": "290b89b8-7774-465d-8241-ab32978155fd"
    },
    {
        "author": "陸文圭",
        "paragraphs": [
            "絳帳虛堂設，簷牙雨驟傾。",
            "已過驚蟄日，未聽候蟲聲。",
            "向晚飛蚊出，偏工傍耳鳴。",
            "山靈戲窮士，邀喝夜相迎。"
        ],
        "title": "驟雨",
        "id": "500a679a-8e08-4c8b-8ed2-9fb317dfb6b7"
    },
    {
        "author": "陸文圭",
        "paragraphs": [
            "早久何當雨，秋深漸入冬。",
            "黄花猶带露，紅葉已隨風。",
            "邊思吹寒角，村歌相晚舂。",
            "籬門日高卧，衰懶愧無功。"
        ],
        "title": "立冬",
        "id": "e9745a95-337a-40cc-a141-9719ae13307c"
    },
    {
        "author": "陸文圭",
        "paragraphs": [
            "微暖背曝日，輕寒面受風。",
            "人行官路側，鵲起野田中。",
            "細草陳根綠，疏林病葉紅。",
            "故人雲水隔，來往愧衰翁。"
        ],
        "title": "夏港道中",
        "id": "01d71b19-8425-47a0-bf06-2cfa50161c4a"
    },
    {
        "author": "陸文圭",
        "paragraphs": [
            "長淮昔戰爭，廢地少人耕。",
            "野壁三家市，官亭十里程。",
            "田夫時識字，水鳥不知名。",
            "薄暮宿何處，孤雲又一城。"
        ],
        "title": "高郵寶應道中",
        "id": "a8968d06-5d15-4c0f-a016-f5015d3284aa"
    },
    {
        "author": "陸文圭",
        "paragraphs": [
            "歷遍青徐路，東風送入京。",
            "車中守殘歲，道上拜新正。",
            "椒酒今誰獻，桃符舊未更。",
            "故園梅正發，不見玉崢嶸。"
        ],
        "title": "客中度歲",
        "id": "e4225f32-cd0e-4b81-9fc2-abc3cdb78e96"
    },
    {
        "author": "陸文圭",
        "paragraphs": [
            "蒼蒼雖莫測，誠意儘能回。",
            "履草穿雲去，爐香带雨來。",
            "神龍如有喜，旱魃不成災。",
            "四野車聲歇，歡聲却似雷。"
        ],
        "title": "喜雨上理同知",
        "id": "0d12c49d-14fb-4bff-9fc3-26406b9c38b6"
    },
    {
        "author": "陸文圭",
        "paragraphs": [
            "勁竹持高節，餘花表晚香。",
            "一瓢顔子巷，六籍鄭公鄉。",
            "後學師珪行，先天發寶藏。",
            "空携經世具，獨立暮山蒼。"
        ],
        "title": "贄王容溪",
        "id": "af615914-5d13-4f28-82b5-b0f335e4df1e"
    },
    {
        "author": "陸文圭",
        "paragraphs": [
            "練江詩酒社，聚散十年春。",
            "君作并州客，身爲絳縣人。",
            "一牛甘送老，五馬未全貧。",
            "出處嗟殊異，相思意却真。"
        ],
        "title": "和宋春卿寄詩韻二首  其一",
        "id": "66ab2be4-ba68-4fe5-a195-74efe38810fa"
    },
    {
        "author": "陸文圭",
        "paragraphs": [
            "壯游不知倦，老境怕逢春。",
            "自分無知己，何堪從避人。",
            "飛花空有恨，巢燕不嫌貧。",
            "獨憶延陵客，風流似季真。"
        ],
        "title": "和宋春卿寄詩韻二首  其二",
        "id": "5c3827cc-aaf6-42a6-a12f-44deff24eeff"
    },
    {
        "author": "陸文圭",
        "paragraphs": [
            "鴞室徒勞甚，鳩居奈拙何。",
            "田園空歲晚，梅柳得春多。",
            "徑合思除蔓，墉高許附蘿。",
            "呼兒凈掃地，恐有故人過。"
        ],
        "title": "和誼齋惠詩",
        "id": "4aae367d-324d-4937-ab8d-e38c610c9704"
    },
    {
        "author": "陸文圭",
        "paragraphs": [
            "天公惡作劇，翻手變炎凉。",
            "海運三山動，江高數尺彊。",
            "震雷驚失匕，漏雨苦移牀。",
            "不慮填溝壑，真成老更狂。"
        ],
        "title": "和心淵雷雨地震詩",
        "id": "559cbd1c-81c6-4d0e-8c24-22b79125791e"
    },
    {
        "author": "陸文圭",
        "paragraphs": [
            "九日秋懷惡，那禁暑氣隆。",
            "苦吟愁作祟，多病藥無功。",
            "有客來相訪，扃門弗爲通。",
            "怕談當世事，遺患及孩童。"
        ],
        "title": "奉和子華秋懷四首  其一",
        "id": "4385774f-d1de-4d3d-92fa-1580a573ac69"
    },
    {
        "author": "陸文圭",
        "paragraphs": [
            "况值艱難日，那當老病身。",
            "後生欺舊輩，俗吏笑高人。",
            "易掃張超霧，難清庾亮塵。",
            "鹽梅正相得，鼎鼐盍調新。"
        ],
        "title": "奉和子華秋懷四首  其二",
        "id": "f9bc8d3f-193d-41fb-8026-7a46d7087c57"
    },
    {
        "author": "陸文圭",
        "paragraphs": [
            "痛飲消愁酒，愁城未肯降。",
            "陰風吹北戶，斜日上西窗。",
            "艱食懸禾畝，苛征及葦江。",
            "何曾入官府，深愧鹿門龐。"
        ],
        "title": "奉和子華秋懷四首  其三",
        "id": "885e5ca4-a345-45cf-84df-8db74c0f2207"
    },
    {
        "author": "陸文圭",
        "paragraphs": [
            "得志瘳民瘼，何期與願違。",
            "青燈疏簡冊，黄土污征衣。",
            "道路嗟于役，山川賦式微。",
            "秋風動鱸興，應不踐危機。"
        ],
        "title": "奉和子華秋懷四首  其四",
        "id": "45bf50b2-056f-4cd2-a0e1-59b3867e86e0"
    },
    {
        "author": "陸文圭",
        "paragraphs": [
            "鼎鼎百年內，何由一日閑。",
            "衝冠無怒髪，攬鏡已蒼顔。",
            "未易桴浮海，應難屐上山。",
            "春逢甲子雨，愁聽溜潺潺。"
        ],
        "title": "和唐人閑字韻詩卷",
        "id": "2d73abfb-9a29-4dfc-99c1-5996227f9baf"
    },
    {
        "author": "陸文圭",
        "paragraphs": [
            "三江懷故國，七澤弔孤臣。",
            "有客詩招隠，何心賦問鈞。",
            "明時無棄士，晚節少全人。",
            "游子歸何日，農工已及春。"
        ],
        "title": "贈游士艾介翁",
        "id": "d76ae81e-9dc9-41e8-b59d-e1c9bc3fed86"
    },
    {
        "author": "陸文圭",
        "paragraphs": [
            "襁褓已離乳，干戈復異居。",
            "關河行欲盡，母子遂如初。",
            "卓行先賢傳，前緣釋氏書。",
            "悲歡知已極，讚詠欲何如。"
        ],
        "title": "丁酉春識慶上人于錢塘鄧君善之索余同賦孝僧詩余請以二十字盡記其實既成善之喜而書之不知何人持去後二年上人訪余江上復書以遺之",
        "id": "e38974e5-53e1-4ec5-a108-1701e1f157c7"
    },
    {
        "author": "陸文圭",
        "paragraphs": [
            "日者旱太甚，天乎禱有諸。",
            "震雷驚破柱，驟雨喜隨車。",
            "精意通無間，神功斂不居。",
            "魯侯明德頌，好接有年書。"
        ],
        "title": "贈潘道士祈雨",
        "id": "b2f6a600-ebe6-4afc-b1d6-d2d3433d9f91"
    },
    {
        "author": "陸文圭",
        "paragraphs": [
            "飄然南去客，使者趣揚舲。",
            "白帝秋雲滑，黄牛暮雨腥。",
            "尋詩行楚甸，問酒宿巴汀。",
            "北道人多朴，無詞到訟庭。"
        ],
        "title": "送劉青璧湖北道按察",
        "id": "cd64cbf3-c872-42a9-a708-5acae33776eb"
    },
    {
        "author": "陸文圭",
        "paragraphs": [
            "專城鎮西土，世祿食南方。",
            "紈袴洗餘習，簪纓襲舊芳。",
            "高風仰喬木，遺愛指甘棠。",
            "他日循良傳，應留姓字香。"
        ],
        "title": "送班同知",
        "id": "2efdf5c9-0c75-46e3-af0d-b67aef934d6e"
    },
    {
        "author": "陸文圭",
        "paragraphs": [
            "秋水芙蓉幕，時聞嘯諾歌。",
            "簿書精力盡，臺省故人多。",
            "別酒禁愁得，交情奈久何。",
            "懷君四德備，廉正復謙和。"
        ],
        "title": "送楊伯可赴省",
        "id": "8991a94c-8dc8-40db-beab-c8390aa8843f"
    },
    {
        "author": "陸文圭",
        "paragraphs": [
            "淮楚俗輕揚，蕭蕭古戰場。",
            "殘兵空壁壘，曠野失農桑。",
            "魚蟹西風市，菰蒲淺水塘。",
            "君山足詩景，何事訪漁郎。"
        ],
        "title": "丙申歲侯仲達之官洪澤",
        "id": "fde2d964-ba08-44ec-9283-14b3cace66c7"
    },
    {
        "author": "陸文圭",
        "paragraphs": [
            "江亭重執手，雪壓暮潮平。",
            "臺閣踰三載，絃歌又一城。",
            "遺鄉因楚俗，令尹似湘清。",
            "別駕余知己，分廷託寄聲。"
        ],
        "title": "送王縣尹之官湘潭",
        "id": "399a0b3f-fa8f-48b7-981b-1e7025986604"
    },
    {
        "author": "陸文圭",
        "paragraphs": [
            "憲府自清要，胡爲墮冗曹。",
            "平反猶用恕，糾錄肯辭勞。",
            "才富家何瘠，官卑志愈高。",
            "青雲遲得路，勝我落蓬蒿。"
        ],
        "title": "送郭仁卿之官三衢",
        "id": "e3ae4bf6-f478-4bcd-acf8-dc4fcbe3dfa6"
    },
    {
        "author": "陸文圭",
        "paragraphs": [
            "萬古羅浮洞，江樓著老坡。",
            "子西相繼出，廷秀晚經過。",
            "欲訪先賢去，其如遠道何。",
            "天寒與君別，莫聽扊扅歌。"
        ],
        "title": "送吳次尹惠州巡檢",
        "id": "f358c7a6-87f4-462e-ad2c-d5ba1cd63a79"
    },
    {
        "author": "陸文圭",
        "paragraphs": [
            "小却官雖晚，先登藝最優。",
            "文章九州外，科目萬人頭。",
            "桂折金天月，芹空泮水秋。",
            "澄清頼君輩，憲府正旁搜。"
        ],
        "title": "察罕布哈教授滿別",
        "id": "667fd853-a6ef-4e52-ba58-0bb0b830ae7d"
    },
    {
        "author": "陸文圭",
        "paragraphs": [
            "廣平河水北，古暨浙江南。",
            "兩地音郵闊，三年官况諳。",
            "采芹聊共樂，食蘗豈能甘。",
            "別酒黄梅浦，情懷老不堪。"
        ],
        "title": "送廣平孫教授",
        "id": "e39a1750-4e27-4a7c-a3bd-fcd260020c5e"
    },
    {
        "author": "陸文圭",
        "paragraphs": [
            "南楚離騷國，清風澧有蘭。",
            "相從泮水樂，獨棹一江寒。",
            "遠地重逢少，新知欲別難。",
            "高平讀書室，好爲掃荒殘。"
        ],
        "title": "送句景范教授之官澧浦",
        "id": "5e09a564-1166-4215-959b-dfad8ca5f63d"
    },
    {
        "author": "陸文圭",
        "paragraphs": [
            "湖風吹柳絮，記別一年餘。",
            "君出當歸養，吾窮久索居。",
            "乍逢論繾綣，欲別又躊躇。",
            "一葦長江隔，時時卜鯉魚。"
        ],
        "tags": [
            "长江"
        ],
        "title": "送張慎與歸海陵侍養二首  其一",
        "id": "4da5f302-2903-4f46-9762-efef4bedbe3c"
    },
    {
        "author": "陸文圭",
        "paragraphs": [
            "英才銷落盡，世事一凭欄。",
            "以我相思切，知君欲別難。",
            "暮雲南國暝，早雁北江寒。",
            "獨羨萊衣樂，春風鬢未皤。"
        ],
        "title": "送張慎與歸海陵侍養二首  其二",
        "id": "4de135c9-9159-41ad-bbda-7bfd366e1555"
    },
    {
        "author": "陸文圭",
        "paragraphs": [
            "江城少公事，幕府得詩人。",
            "乍見顔如舊，相思意轉親。",
            "不堪時事改，贏得鬢毛新。",
            "後夜孤舟別，西風漾月輪。"
        ],
        "title": "送周子華南歸二首  其一",
        "id": "812bc138-93b8-46dd-a572-49aa17e8bb26"
    },
    {
        "author": "陸文圭",
        "paragraphs": [
            "此日與君別，重逢未有期。",
            "衰年行欲盡，近事或難知。",
            "浩蕩風雲會，蕭條草木悲。",
            "三吳多俊傑，試與問安危。"
        ],
        "title": "送周子華南歸二首  其二",
        "id": "4f5331d5-cb73-4768-af5e-69c316264cde"
    },
    {
        "author": "陸文圭",
        "paragraphs": [
            "閲世滄江上，柴門幾送迎。",
            "雲泥雖異路，車笠見交情。",
            "春雨西興渡，梅花古粵城。",
            "寄聲賣樵叟，莫羨錦衣榮。"
        ],
        "title": "送魏叔華歸越",
        "id": "760fe57c-49be-4cb8-8392-ab21bd600864"
    },
    {
        "author": "陸文圭",
        "paragraphs": [
            "聞君返桑梓，老我屏丘樊。",
            "命駕輕千里，臨岐贈一言。",
            "爲山方進簣，有水必觀瀾。",
            "顔孟千年在，遺經得盡繙。"
        ],
        "title": "送長蘆穆生歸鄉來別",
        "id": "0fb816d8-e838-4e2c-96f2-c4a0227de7a9"
    },
    {
        "author": "陸文圭",
        "paragraphs": [
            "四海張公子，騰書盛贊賢。",
            "論心纔幾日，屈指遂經年。",
            "鶩案翻新牘，雞窗理舊編。",
            "遲君得小暇，已索贈遊篇。"
        ],
        "title": "送張仁卿二首  其一",
        "id": "01d0a2da-7505-4f57-ab72-931d62507c35"
    },
    {
        "author": "陸文圭",
        "paragraphs": [
            "作縣徒勞爾，飛黄服短轅。",
            "棄官真不惡，惜別却無言。",
            "再試知何地，孤生老是村。",
            "去逢南國友，梅嶺正花繁。"
        ],
        "title": "送張仁卿二首  其二",
        "id": "44e85f5c-0d92-4685-865e-c2d17708ed22"
    },
    {
        "author": "陸文圭",
        "paragraphs": [
            "龔黄吁已遠，循吏捨公誰。",
            "卧轍留行色，歸裝減到時。",
            "朝爭馳薦剡，郡議立生祠。",
            "寂寂燕臺客，難酬國士知。"
        ],
        "title": "送李正齋",
        "id": "b3a67347-ee82-411e-86cd-5c45629257de"
    },
    {
        "author": "陸文圭",
        "paragraphs": [
            "海內多英俊，交情得似君。",
            "慇懃別後語，嗚咽病中聞。",
            "吟棹秋溪月，歸帆晚浦雲。",
            "可憐江樹隔，何日更論文。"
        ],
        "title": "送唐子華",
        "id": "3567862f-2dcd-4b62-8d99-ef65bf5e18ad"
    },
    {
        "author": "陸文圭",
        "paragraphs": [
            "行李不盈車，西風兩鬢華。",
            "歷官多在考，歸蜀已無家。",
            "人去空芹水，舟行及藕花。",
            "飛騰君有日，吾計老桑麻。"
        ],
        "title": "送龐西山",
        "id": "8f09dbc4-e9ae-40da-bee2-f2bf0e1c388b"
    },
    {
        "author": "陸文圭",
        "paragraphs": [
            "面带青山色，道人何處來。",
            "一壺懸日月，兩袖裹風雷。",
            "鉛鼎養活火，寒爐撥死灰。",
            "出尋方外友，不語又空回。"
        ],
        "title": "送汪太無道人",
        "id": "a7f8303f-207d-4d04-a42b-aebdf6ee6ab4"
    },
    {
        "author": "陸文圭",
        "paragraphs": [
            "麻姑一女子，處處有仙壇。",
            "地古留遺跡，君今住此山。",
            "流泉清澗底，落日亂峰間。",
            "聞有蔡經者，時時得往還。"
        ],
        "title": "送麻姑山道人",
        "id": "1e996653-1989-4ba9-850b-b90b233bf4dc"
    },
    {
        "author": "陸文圭",
        "paragraphs": [
            "五福人間有，吾兼疾與貧。",
            "死寧遭疫鬼，生不媚錢神。",
            "採藥思方士，貽書荷故人。",
            "城東有別墅，風雨失殘春。"
        ],
        "title": "病中寄諸友",
        "id": "ff8a76a5-12cc-4708-8d9d-ed837b6c43c3"
    },
    {
        "author": "陸文圭",
        "paragraphs": [
            "瀟瀟風雨夜，病枕厭長更。",
            "輾轉終無寐，呻吟不絕聲。",
            "鼠牙乘壁暗，雞翼報窗明。",
            "辛苦牀前婢，頻呼睡不驚。"
        ],
        "title": "病枕",
        "id": "682ee32b-a6bc-4fc2-ad9e-f75b19faca4c"
    },
    {
        "author": "陸文圭",
        "paragraphs": [
            "大率憂兼病，尤非老所宜。",
            "吟愁枯兩鬢，時事鎖雙眉。",
            "瘦削嫌衾薄，醒眠覺漏遲。",
            "拒霜三五朵，應愛北風吹。"
        ],
        "title": "病枕不寐",
        "id": "3d84fc42-d978-46d9-a46e-b083ff0ebfe8"
    },
    {
        "author": "陸文圭",
        "paragraphs": [
            "筋寒苦蹠盭，尊足詎能勝。",
            "誰謂行多露，全如履薄冰。",
            "城非靴可踢，階豈襪堪登。",
            "設有蒲輪召，安車未易乘。"
        ],
        "title": "病足",
        "id": "20113628-c82b-47d4-8a9d-43f35628de14"
    },
    {
        "author": "陸文圭",
        "paragraphs": [
            "危機在平地，險不是丘陵。",
            "偶爾一投足，幾乎三折肱。",
            "鞠躬難盡力，攘臂必須繩。",
            "他日三公貴，軺車好穩乘。"
        ],
        "title": "許正卿傷臂",
        "id": "fcfad2eb-625f-4058-88fd-ec5032bf4e0a"
    },
    {
        "author": "陸文圭",
        "paragraphs": [
            "輕兵戒深入，險寇勿窮追。",
            "失勢因魚服，留名有豹皮。",
            "空歸先軫面，竟裹伏波尸。",
            "廟食真無愧，嵯峨死節碑。"
        ],
        "title": "題張招討墓碑",
        "id": "4af92630-08f8-4bfb-887c-7076e292cff1"
    },
    {
        "author": "陸文圭",
        "paragraphs": [
            "東魯家猶在，尼山道最尊。",
            "教能行萬世，福不庇諸孫。",
            "薄宦三千里，遺銘數百言。",
            "不埋防墓側，空弔雨花魂。"
        ],
        "title": "題孔平山墓銘",
        "id": "116b7f25-d510-4c46-96f2-81b96d103b55"
    },
    {
        "author": "陸文圭",
        "paragraphs": [
            "堂堂遺一老，五福壽而康。",
            "系出安仁譜，身居榮祿鄉。",
            "春山樵獨隠，晚圃菊尤香。",
            "有子知何憾，騎龍下大荒。"
        ],
        "title": "挽閑閑真人父司徒",
        "id": "f3b28a71-15e2-4e74-85b1-7b7d836771a9"
    },
    {
        "author": "陸文圭",
        "paragraphs": [
            "郡紱雖重綰，齋銘祇自修。",
            "陰功淮海積，遺愛浙江留。",
            "世事桑田水，人生薤露秋。",
            "蓋棺奚復憾，簫鼓咽原頭。"
        ],
        "title": "挽朱自齋總管",
        "id": "62b6e354-7dd8-442e-bc52-4799839c167f"
    },
    {
        "author": "陸文圭",
        "paragraphs": [
            "才優如貢禹，經行復精純。",
            "海內多知己，江東尚有人。",
            "林泉隠君子，臺閣古名臣。",
            "九轉丹成去，青山宰木春。"
        ],
        "title": "挽貢仲章學士",
        "id": "f74df67d-09fa-452d-b80b-d2591c5c7d3f"
    },
    {
        "author": "陸文圭",
        "paragraphs": [
            "幼時桑梓敬，耆舊惜凋殘。",
            "蕭誡師吾儉，龐言遺以安。",
            "天乎非不壽，命也亦何歎。",
            "誰筆延陵墓，嗚呼永不刊。"
        ],
        "title": "挽吳朝奉",
        "id": "901f0729-83e6-4bab-9123-f0c18f9e0a88"
    },
    {
        "author": "陸文圭",
        "paragraphs": [
            "有數應前定，浮生難豫期。",
            "爲親嘗藥去，俄自載喪歸。",
            "循吏堪爲傳，遺民議立祠。",
            "靈輀無路送，老淚不勝揮。"
        ],
        "title": "挽許士元州判",
        "id": "1fe8e02b-fa55-40ed-9ea9-8560abc5bf6c"
    },
    {
        "author": "陸文圭",
        "paragraphs": [
            "君家全盛日，父子佩金魚。",
            "太母嘗甘旨，曾孫列起居。",
            "榮華既消歇，憂患却乘除。",
            "執紼門生老，何堪數輓車。"
        ],
        "title": "李君美夫婦挽詩二首  其一",
        "id": "7df44b1f-e61f-4c59-a1c4-7a610a868fdf"
    },
    {
        "author": "陸文圭",
        "paragraphs": [
            "一死人誰免，如君獨可哀。",
            "離鸞不忍訣，止鵩併成災。",
            "從吏聯翩去，喪車寂寞回。",
            "淵明本無疾，早歲賦歸來。"
        ],
        "title": "李君美夫婦挽詩二首  其二",
        "id": "17a94151-49ab-44e3-86ae-57ad64f37318"
    },
    {
        "author": "陸文圭",
        "paragraphs": [
            "此老典刑在，粹然瞻德容。",
            "百年守經學，一邑號儒宗。",
            "泗水乾別派，泰山摧小峰。",
            "孝哉廬墓子，滴淚死青松。"
        ],
        "tags": [
            "泰山"
        ],
        "title": "挽孔東岡",
        "id": "00030740-9c73-4a6a-af66-e9a172a3f272"
    },
    {
        "author": "陸文圭",
        "paragraphs": [
            "未游通德里，曾識謝家兒。",
            "鄉邑推先輩，山林養令姿。",
            "梅花記開落，江水閲興衰。",
            "耆舊凋零盡，西風老淚垂。"
        ],
        "title": "挽沈梅溪",
        "id": "e8a61275-31b6-4e3f-a8e5-2d06f44d8260"
    },
    {
        "author": "陸文圭",
        "paragraphs": [
            "地望掄魁重，冰銜博士清。",
            "棄官爲隠計，因謗得詩名。",
            "水竹方成趣，松楸忽愴情。",
            "鄉中耆舊盡，老淚灑銘旌。"
        ],
        "title": "挽趙石居",
        "id": "06d7a050-bbd0-4cb2-b969-f57fd64b3ec9"
    },
    {
        "author": "陸文圭",
        "paragraphs": [
            "一種金籯業，相傳五世餘。",
            "貧同司馬壁，富有善和書。",
            "四子供甘旨，諸生問起居。",
            "典刑無復在，丹旐泣隨車。"
        ],
        "title": "挽李德夫",
        "id": "4a936afe-dc28-458d-9490-f0e359377c72"
    },
    {
        "author": "陸文圭",
        "paragraphs": [
            "衣冠百世祀，齒德一時尊。",
            "白馬朝京客，青山負郭門。",
            "廢興疑有數，生死復何言。",
            "空有懷賢淚，西風滴古原。"
        ],
        "title": "挽柴青山",
        "id": "9e77494b-f8e1-478c-bfdd-eb6f7ede6376"
    },
    {
        "author": "陸文圭",
        "paragraphs": [
            "被服安儒素，行藏任性真。",
            "終于太平世，奪我老成人。",
            "喬木蒼蒼古，孫枝奕奕新。",
            "西鄰聞夜笛，衰淚一霑巾。"
        ],
        "title": "挽何漢卿",
        "id": "58832cc5-2d6b-4693-8d49-4df4f97cc6b1"
    },
    {
        "author": "陸文圭",
        "paragraphs": [
            "爵齒不踰德，天乎奪此君。",
            "官纔稱主簿，郎已轉修文。",
            "玉質埋黄壤，葩辭散彩雲。",
            "從今書带草，不獨鄭公墳。"
        ],
        "title": "挽朱南伯",
        "id": "f6bfc8de-f4a5-419b-b14e-e8349477f0f5"
    },
    {
        "author": "陸文圭",
        "paragraphs": [
            "江左稱群謝，青山幾夕陽。",
            "田園遺一老，詩禮訓諸郎。",
            "勝日携樽樂，清風隠几忘。",
            "靈輀無路送，東望涕霑裳。"
        ],
        "title": "挽謝竹所",
        "id": "5adf29ab-43ff-4099-b3ed-5fe0c0c8ed03"
    },
    {
        "author": "陸文圭",
        "paragraphs": [
            "鄉里多遺老，朝廷少用儒。",
            "公初升國學，官止教生徒。",
            "衛道心猶壯，憂時骨已臞。",
            "遥知埋玉處，風雨暗山隅。"
        ],
        "title": "挽杜華父",
        "id": "77925e52-044c-4d5d-bd58-9b72a8660868"
    },
    {
        "author": "陸文圭",
        "paragraphs": [
            "太息佳公子，樽中了此生。",
            "吐茵人不怒，駡坐客皆驚。",
            "北闕名垂就，南柯夢已成。",
            "老親併弱子，此恨若爲平。"
        ],
        "title": "挽趙鼎之",
        "id": "3dd3693e-9c33-4e15-bd86-efc1317fc94f"
    },
    {
        "author": "陸文圭",
        "paragraphs": [
            "勞勞百年內，人物老滄洲。",
            "大志生難測，微官病即休。",
            "江花自終古，榕樹不禁秋。",
            "雌甲嗟猶在，哀詞淚不收。"
        ],
        "title": "挽榕山陳同年",
        "id": "a117519b-84fa-484c-8255-1ebac6ca66fa"
    },
    {
        "author": "陸文圭",
        "paragraphs": [
            "粹德如金玉，鄉人稱善人。",
            "百年蔭喬木，五子拱靈椿。",
            "桂管經行路，蒲龕宴坐身。",
            "今歸兜率去，弔客謾霑巾。"
        ],
        "title": "挽邱景游二首  其一",
        "id": "47e4e126-41f3-47bb-b79e-d0267cead317"
    },
    {
        "author": "陸文圭",
        "paragraphs": [
            "游公門下久，公亦眷吾深。",
            "疾病煩憂卜，詩詞辱賞音。",
            "衰年空滴淚，舊事獨傷心。",
            "秉筆書潜德，空疏力不任。"
        ],
        "title": "挽邱景游二首  其二",
        "id": "49172c24-d9ef-4ec9-91e9-f0b161c996dc"
    },
    {
        "author": "陸文圭",
        "paragraphs": [
            "襄陽耆舊傳，一覽涕無從。",
            "入社深衣叟，齋居糲食翁。",
            "市朝終不到，林澗或相逢。",
            "有子能傳業，棺衾得慎終。"
        ],
        "title": "挽俞時齋",
        "id": "e27adfc3-a4f3-4b81-a70c-ff136e4d2b49"
    },
    {
        "author": "陸文圭",
        "paragraphs": [
            "少日增庭秀，暮年山澤臞。",
            "吟魂繞花竹，客淚灑江湖。",
            "莫唱貞元曲，空遺洛社圖。",
            "絕憐埋片玉，幸喜産雙珠。"
        ],
        "title": "立齋挽詩",
        "id": "4a2bd3bf-b14d-446b-b965-687ed87607ca"
    },
    {
        "author": "陸文圭",
        "paragraphs": [
            "遺才今已老，生計晚方宜。",
            "卧病經旬月，孤墳寄一隅。",
            "逢原惟有女，伯道竟無兒。",
            "執紼嗟何及，哀詞與淚俱。"
        ],
        "title": "挽陳葵心",
        "id": "cef966dd-7c44-466a-9b84-fb52bb4f2814"
    },
    {
        "author": "陸文圭",
        "paragraphs": [
            "捧檄垂三考，還家甫一旬。",
            "風雲千里志，露電百年身。",
            "講席辭多士，帷堂泣老親。",
            "三生有遺恨，五福少全人。"
        ],
        "title": "挽何有開",
        "id": "a53c2934-169d-4404-8d4d-1b7b8e86e2cc"
    },
    {
        "author": "陸文圭",
        "paragraphs": [
            "江淮離舊隠，遼碣著新功。",
            "騄耳非凡馬，蒼髯獨老龍。",
            "韓銘空紀實，曾簀遂長終。",
            "先世盟猶在，寒山淚滴松。"
        ],
        "title": "代挽奉政陳公",
        "id": "f4ab09ef-db38-4186-86e0-7aad720c253f"
    },
    {
        "author": "陸文圭",
        "paragraphs": [
            "誓節携孤幼，塵奩不復妝。",
            "夜機同婦織，曉隴課僮秧。",
            "甘旨期終養，哀榮畢後喪。",
            "前岡指陶墓，弔鶴重凄凉。"
        ],
        "title": "故夫人陳氏挽章四首  其一",
        "id": "dd2e7ea6-8de9-4acf-90f7-706e26ac36f7"
    },
    {
        "author": "陸文圭",
        "paragraphs": [
            "白首萱堂上，兒孫卓有成。",
            "膝前分栗果，枕上聽書聲。",
            "鳳誥將金闕，鸞驂遽玉京。",
            "舍西蘿月夜，嗚咽隴泉鳴。"
        ],
        "title": "故夫人陳氏挽章四首  其二",
        "id": "f0fd4f36-ac7a-4d7c-aa49-3f3ba52285fe"
    },
    {
        "author": "陸文圭",
        "paragraphs": [
            "憶昨升堂拜，通家指舊盟。",
            "爲言兒有立，多頼友相成。",
            "喜檄方形色，哀銘忽愴情。",
            "生芻一掬淚，端爲玉人傾。"
        ],
        "title": "故夫人陳氏挽章四首  其三",
        "id": "7e4f411c-33ed-4d39-ad13-1debfad9e759"
    },
    {
        "author": "陸文圭",
        "paragraphs": [
            "萱草北堂深，霜風一夕侵。",
            "斷機思往訓，捧檄負初心。",
            "仙府雲軿遠，佳城月魄陰。",
            "平生五鼎養，空復美衣衾。"
        ],
        "title": "故夫人陳氏挽章四首  其四",
        "id": "09e3c118-9bc3-436f-82c5-5f27b7cabb23"
    },
    {
        "author": "陸文圭",
        "paragraphs": [
            "臚傳居第一，科目艷當年。",
            "慷慨誅奸佞，從容秉政權。",
            "諸孫今白屋，舊物止青氈。",
            "幾見黄粱熟，何當鐵硯穿。",
            "書聲月廡下，燈影雨窗前。",
            "學者師王式，時人老伏虔。",
            "不令官濟濟，空負腹便便。",
            "桑葚鴞偏惡，桐花鳳可憐。",
            "縱無當食祿，猶有可耕田。",
            "卒卒纔傾蓋，依依願執鞭。",
            "二翁俱耄矣，一別重凄然。",
            "握手出門去，桂花香滿船。"
        ],
        "title": "送衛月山歸鄉",
        "id": "e33d692f-5fee-4b71-86f5-13429204f5f4"
    },
    {
        "author": "陸文圭",
        "paragraphs": [
            "鳳歷歸明主，龍韜識老臣。",
            "衣冠朝日月，劍履步星辰。",
            "極品躋黄閣，齋居入紫宸。",
            "存心妙經緯，贊化極彌綸。",
            "道教崇簪笏，詞林壓搢紳。",
            "儉慈爲世寶，安樂是天民。",
            "夢卜親如見，祈禳立有神。",
            "穀城黄石老，衡岳白衣人。",
            "密勿天心契，便蕃帝渥新。",
            "壽尊來玉醴，法樂宴崇真。",
            "重錦頒衣襲，精糜享膳珍。",
            "青溪合瑶草，玄圃植靈椿。",
            "化鶴聲逾遠，飛鳬跡已陳。",
            "松青凋晚歲，林縞失殘春。",
            "世事柯山局，人生桑海塵。",
            "十齡傳正印，一德鏤堅珉。"
        ],
        "title": "挽張宗師",
        "id": "6ba1bc21-009e-4158-a262-b567ae58139d"
    },
    {
        "author": "陸文圭",
        "paragraphs": [
            "保護兵衝日，焦勞歲歉時。",
            "江湖一老重，州里百年思。",
            "家尚玄元學，人遵義役規。",
            "陰功宜有後，隠德固應祠。",
            "擬作榮鄉記，誰鎸有道碑。",
            "碧梧雖未識，宿草尚堪悲。",
            "偶泊梅江堰，空吟薤露詩。"
        ],
        "title": "挽吳野堂",
        "id": "9d2dc3e4-4ee6-4f15-8419-e10156d6da0a"
    },
    {
        "author": "陸文圭",
        "paragraphs": [
            "外直中通異衆芳，嗅來葉氣勝花香。",
            "一杯先吸鑑湖月，滿口潜消玉井霜。",
            "尤勝朱櫻煎作蜜，何須紫蔗壓爲漿。",
            "細看象鼻彎彎曲，刺手猶嫌綠柄長。"
        ],
        "title": "洛中鄭慤三伏之際率賓僚避暑于使君林取大蓮葉盛酒以簪刺葉令與柄通屈莖輪囷如象鼻焉傳吸之名碧筒杯故坡詩云碧碗猶作象鼻彎白酒時带蓮心苦丙寅五月宜興州賞誠以此爲題爲賦十一首  其一",
        "id": "bc9f5370-3a80-48c0-aced-dbda3bc277c9"
    },
    {
        "author": "陸文圭",
        "paragraphs": [
            "昔宴賓僚避暑林，傳杯故事到如今。",
            "屈莖聊當黄金杓，刺葉先抽碧玉簪。",
            "聞得鼻端香馥馥，流從舌底味森森。",
            "坡仙愛釀柑爲酒，却道清蓮带苦心。"
        ],
        "title": "洛中鄭慤三伏之際率賓僚避暑于使君林取大蓮葉盛酒以簪刺葉令與柄通屈莖輪囷如象鼻焉傳吸之名碧筒杯故坡詩云碧碗猶作象鼻彎白酒時带蓮心苦丙寅五月宜興州賞誠以此爲題爲賦十一首  其二",
        "id": "40b58208-5782-467b-8b55-fe1a6eac2463"
    },
    {
        "author": "陸文圭",
        "paragraphs": [
            "有客相傳避暑方，採蓮不用採花房。",
            "綠盤擎重盛珠露，碧管虛中溜玉漿。",
            "象鼻捲風隨手曲，麝臍入水透肌香。",
            "醒來忽憶涪翁句，摘實分甘共母嘗。"
        ],
        "title": "洛中鄭慤三伏之際率賓僚避暑于使君林取大蓮葉盛酒以簪刺葉令與柄通屈莖輪囷如象鼻焉傳吸之名碧筒杯故坡詩云碧碗猶作象鼻彎白酒時带蓮心苦丙寅五月宜興州賞誠以此爲題爲賦十一首  其三",
        "id": "41240d57-0a27-46fd-8f38-f394fade0338"
    },
    {
        "author": "陸文圭",
        "paragraphs": [
            "碧雲影裏倚欄干，鯨吸詩人酒量寬。",
            "惟有鑑湖堪避暑，遥知玉井正生寒。",
            "簪開翡翠微通竅，滴下真珠滿走盤。",
            "一葉偶因風颭破，帕羅香沁幾時乾。"
        ],
        "title": "洛中鄭慤三伏之際率賓僚避暑于使君林取大蓮葉盛酒以簪刺葉令與柄通屈莖輪囷如象鼻焉傳吸之名碧筒杯故坡詩云碧碗猶作象鼻彎白酒時带蓮心苦丙寅五月宜興州賞誠以此爲題爲賦十一首  其四",
        "id": "f3abb074-f45b-431f-bf86-6adc305ebf55"
    },
    {
        "author": "陸文圭",
        "paragraphs": [
            "荷亭避暑約傳杯，醉引清風入手來。",
            "象鼻形彎通曲柄，鴨頭色重潑新醅。",
            "中擎玉液休傾滿，半捲青心莫展開。",
            "春酒一江能吸盡，始知李白是仙才。"
        ],
        "title": "洛中鄭慤三伏之際率賓僚避暑于使君林取大蓮葉盛酒以簪刺葉令與柄通屈莖輪囷如象鼻焉傳吸之名碧筒杯故坡詩云碧碗猶作象鼻彎白酒時带蓮心苦丙寅五月宜興州賞誠以此爲題爲賦十一首  其五",
        "id": "0a803df0-9aa0-4b86-9f4c-874d918a8c1d"
    },
    {
        "author": "陸文圭",
        "paragraphs": [
            "當年避暑使君林，暇日諸賢肯過臨。",
            "荷带露香須緩折，酒無風韻莫輕斟。",
            "玉簪先透玲瓏玉，金注徐傾瀲灧金。",
            "葉底可能甘勝蜜，却憐小苦是蓮心。"
        ],
        "title": "洛中鄭慤三伏之際率賓僚避暑于使君林取大蓮葉盛酒以簪刺葉令與柄通屈莖輪囷如象鼻焉傳吸之名碧筒杯故坡詩云碧碗猶作象鼻彎白酒時带蓮心苦丙寅五月宜興州賞誠以此爲題爲賦十一首  其六",
        "id": "4957e943-c868-48c0-95cd-4e304952d97e"
    },
    {
        "author": "陸文圭",
        "paragraphs": [
            "不須酒盞吸雲紅，刺葉潜令與柄通。",
            "碧色輪囷彎到底，黄流瀲灧注當中。",
            "醉來欲捉波心月，醒後因吹水面風。",
            "却笑求仙求不得，金莖半折露盤空。"
        ],
        "title": "洛中鄭慤三伏之際率賓僚避暑于使君林取大蓮葉盛酒以簪刺葉令與柄通屈莖輪囷如象鼻焉傳吸之名碧筒杯故坡詩云碧碗猶作象鼻彎白酒時带蓮心苦丙寅五月宜興州賞誠以此爲題爲賦十一首  其七",
        "id": "88faa9ae-f924-42af-811f-c2aef5ca6f2e"
    },
    {
        "author": "陸文圭",
        "paragraphs": [
            "露盤凈植水中央，好借詩人引玉觴。",
            "象鼻巧能通葉柄，馬蹄更與摘蓮房。",
            "吸川不覺西湖闊，漱石尤便玉井凉。",
            "醉裏興來休折遍，也留數葉覆鴛鴦。"
        ],
        "tags": [
            "西湖"
        ],
        "title": "洛中鄭慤三伏之際率賓僚避暑于使君林取大蓮葉盛酒以簪刺葉令與柄通屈莖輪囷如象鼻焉傳吸之名碧筒杯故坡詩云碧碗猶作象鼻彎白酒時带蓮心苦丙寅五月宜興州賞誠以此爲題爲賦十一首  其八",
        "id": "02dbb37d-263e-469c-80bd-06360772f91f"
    },
    {
        "author": "陸文圭",
        "paragraphs": [
            "越溪女子翠紅裳，來與群仙侑一觴。",
            "葉展圓盤如許大，絲連曲柄更能長。",
            "清高勝飲金莖露，甘滑疑餐玉薤霜。",
            "醉手傳杯猶未穩，碧痕微損迸瓊漿。"
        ],
        "title": "洛中鄭慤三伏之際率賓僚避暑于使君林取大蓮葉盛酒以簪刺葉令與柄通屈莖輪囷如象鼻焉傳吸之名碧筒杯故坡詩云碧碗猶作象鼻彎白酒時带蓮心苦丙寅五月宜興州賞誠以此爲題爲賦十一首  其九",
        "id": "aea9cee0-018d-46e6-9d4d-f103c393e33e"
    },
    {
        "author": "陸文圭",
        "paragraphs": [
            "樽罍自古宴嘉賓，末世風流意轉新。",
            "筒葉捲來由鄭氏，杯荷製出始唐人。",
            "一時花草空傳玩，他日賓僚但飲醇。",
            "外直中通比君子，輸他光霽滿懷春。"
        ],
        "title": "洛中鄭慤三伏之際率賓僚避暑于使君林取大蓮葉盛酒以簪刺葉令與柄通屈莖輪囷如象鼻焉傳吸之名碧筒杯故坡詩云碧碗猶作象鼻彎白酒時带蓮心苦丙寅五月宜興州賞誠以此爲題爲賦十一首  其一○",
        "id": "c5dfdd5f-db68-465f-82ec-865918f5030d"
    },
    {
        "author": "陸文圭",
        "paragraphs": [
            "刺葉爲筩製頗奇，鄭公故事老坡詩。",
            "擎來入手成欹器，注在當心即漏巵。",
            "玉露有香黏翡翠，碧雲無影浸琉璃。",
            "假饒吸盡西江水，鉢內生蓮是幾時。"
        ],
        "tags": [
            "长江"
        ],
        "title": "洛中鄭慤三伏之際率賓僚避暑于使君林取大蓮葉盛酒以簪刺葉令與柄通屈莖輪囷如象鼻焉傳吸之名碧筒杯故坡詩云碧碗猶作象鼻彎白酒時带蓮心苦丙寅五月宜興州賞誠以此爲題爲賦十一首  其一一",
        "id": "d3dda69b-6380-4bba-9b4a-97bdf758e9af"
    },
    {
        "author": "陸文圭",
        "paragraphs": [
            "孔明孟德兩馳驅，三國人才信有餘。",
            "未肯草廬終此世，不知精舍讀何書。",
            "木牛古不傳遺法，銅雀今成一廢墟。",
            "畢竟忠邪天不識，當年成敗復何如。"
        ],
        "title": "孟德孔明",
        "id": "2b503874-d8b5-410a-ae84-e0b37f4a674b"
    },
    {
        "author": "陸文圭",
        "paragraphs": [
            "至樂無聲識者希，有聲終是假人爲。",
            "一時得趣惟元亮，千載知音欠子期。",
            "欲寫性情初動處，當原律呂未生時。",
            "夜寒月照虛堂壁，鶴唳猿吟總是詩。"
        ],
        "title": "與琴師談琴",
        "id": "6f288640-e710-487a-95f6-fd07f30ded51"
    },
    {
        "author": "陸文圭",
        "paragraphs": [
            "名花濃淡總相宜，對此如何不醉歸。",
            "絲竹既無娛朗日，園林可是樂清時。",
            "蛙聲閣閣那成部，蝶陣團團戲作圍。",
            "酸杏不堪嘗煮酒，纍垂空自壓青枝。"
        ],
        "title": "癸酉三月園亭小飲之明日又適澹齋所薄暮醉歸廣文寄佳句二首走筆次韻  其一",
        "id": "6029f00d-1336-4ef8-98d7-60d7ae244e84"
    },
    {
        "author": "陸文圭",
        "paragraphs": [
            "綠陰未暗漸紅稀，逢閏春遲一月歸。",
            "古有惜花如子美，今無好客似當時。",
            "酒雖薄薄聊澆渴，棋亦平平旋解圍。",
            "斜日倚闌人半醒，試尋青子摘梅枝。"
        ],
        "title": "癸酉三月園亭小飲之明日又適澹齋所薄暮醉歸廣文寄佳句二首走筆次韻  其二",
        "id": "4f1a7f5b-e822-42e9-9895-9d67649aa905"
    },
    {
        "author": "陸文圭",
        "paragraphs": [
            "歲華摇落江頭樹，客子漂流海上萍。",
            "盡染緇衣無復素，空留白眼爲誰青。",
            "對牀便可供高卧，把酒何妨弔獨醒。",
            "太息此心徒炯炯，奈何余髪已星星。"
        ],
        "title": "同善之仲實無逸遊飲夜歸分韻得星字",
        "id": "8b305c80-51d5-4920-aa76-ce696013aa3b"
    },
    {
        "author": "陸文圭",
        "paragraphs": [
            "曉渚風移畫舫輕，秋原日射繡衣明。",
            "自携玉麈看山色，盡屏繁絃聽水聲。",
            "季子高風喬木古，春申往事暮潮平。",
            "塔鈴自語無人會，飲散江空霽月生。"
        ],
        "title": "八月初游君山誼齋有詩同賦二首  其一",
        "id": "95b4f603-7ebf-4299-a750-bc591795f784"
    },
    {
        "author": "陸文圭",
        "paragraphs": [
            "此山猶姓楚春申，珠履風流幾斛塵。",
            "樽俎一時俱上客，興亡千載屬何人。",
            "蕭蕭病葉悲霜木，采采幽花識澗蘋。",
            "白鷺不知今古事，臨江一笑岸綸巾。"
        ],
        "title": "八月初游君山誼齋有詩同賦二首  其二",
        "id": "8b667ecd-49ed-4348-92c6-44bb574d1d09"
    },
    {
        "author": "陸文圭",
        "paragraphs": [
            "誰教老子誤諸君，幸自庵中卧白雲。",
            "舊令尹非新令尹，今將軍是故將軍。",
            "相知自謂樂莫樂，一見不如聞所聞。",
            "逋客急須回俗駕，北山早已有移文。"
        ],
        "title": "句容賦歸",
        "id": "e750f472-b222-4096-84b1-1b09112a7194"
    },
    {
        "author": "陸文圭",
        "paragraphs": [
            "洗凈人間萬斛塵，玉虛壇上夜朝真。",
            "井深莫探丹泉髓，屋小難容老檜身。",
            "符召得龍聊小戲，料分與鶴未全貧。",
            "名山採藥無空返，不見仙方見異人。"
        ],
        "title": "迴途入玉晨觀圖經云周時太史郭真人宅周安得有真人哉有丹井養龍池白馬老君瑞像在焉壁間刻林靈素塵字韻詩戲次二首  其一",
        "id": "ca8e2277-3441-4512-9156-f83e3d89bd5b"
    },
    {
        "author": "陸文圭",
        "paragraphs": [
            "太虛自是隔凡塵，惟恨神霄事不真。",
            "泥馬空遺玄聖像，池魚恐是小龍身。",
            "久知天上仙官貴，不救山中道士貧。",
            "舊宅固應存太史，徽稱早已號真人。"
        ],
        "title": "迴途入玉晨觀圖經云周時太史郭真人宅周安得有真人哉有丹井養龍池白馬老君瑞像在焉壁間刻林靈素塵字韻詩戲次二首  其二",
        "id": "5a5b7f3d-4047-4f6b-8bf1-a1713deaedf1"
    },
    {
        "author": "陸文圭",
        "paragraphs": [
            "高僧自有神通力，杖錫橫空搭兩堤。",
            "會見大夫乘駟馬，寧無學士助腰犀。",
            "一溪帆影浪花轉，百尺欄桿石笋齊。",
            "有客天津閑信步，杜鵑聲裏夕陽西。"
        ],
        "title": "無文上人捨財鳩工建新安橋普濟衆生聞者讚歎隨喜賦詩一首",
        "id": "27c7bebe-fc7f-4b86-b8c0-15883e4ec9e2"
    },
    {
        "author": "陸文圭",
        "paragraphs": [
            "夜行被酒止公亭，耳熱呼烏坐盡驚。",
            "甕下自慚非畢子，吐中不覺卧王生。",
            "相寬吏舍情何厚，誤污車茵罪亦輕。",
            "戲馬倘容賓落帽，更拚投轄飲天明。"
        ],
        "title": "七月二十九日夜大醉宿陸宣慰廨旦日以一詩謝之",
        "id": "4ae3ef19-9280-4cfd-a97d-8048849e35e2"
    },
    {
        "author": "陸文圭",
        "paragraphs": [
            "不到青州已月餘，麴生風味近何如。",
            "東坡杯小君應怪，北海樽空客漸稀。",
            "奇士正堪來問字，癡人那復肯還書。",
            "分田種秫嗟何晚，獨盼庭柯望白衣。"
        ],
        "title": "柬人索酒",
        "id": "851ed8bf-0c5a-4f0c-aef6-1073323ffe6a"
    },
    {
        "author": "陸文圭",
        "paragraphs": [
            "雁叫霜寒木葉飛，西風亭下立瑶姬。",
            "從來冷淡能禁雪，不意孤高也競時。",
            "松友舊盟寒歲晚，桂華佳約赴秋期。",
            "倚窗索笑空姝媚，汝解能寬宋玉悲。"
        ],
        "title": "中秋見梅",
        "id": "5cd88dfe-9cb4-48bf-9dee-93a46e210dd3"
    },
    {
        "author": "陸文圭",
        "paragraphs": [
            "朔風翻屋浪喧豗，潑墨濃陰掃不開。",
            "天下撒來雲母粉，人間喚作豆稭灰。",
            "細民共喜宜新麥，老子先須探早梅。",
            "爲怕玉容禁不得，數枝和淚折將來。"
        ],
        "title": "十月下旬驟寒小雪",
        "id": "75beca48-57fc-48e5-b609-4af267c4e9c9"
    },
    {
        "author": "陸文圭",
        "paragraphs": [
            "極浦寒雲壓雁低，石磯老叟手如龜。",
            "茫茫沙上銀千頃，裊裊風前玉一絲。",
            "鷺失蘆花驚月早，魚吹柳絮上冰遲。",
            "故人物色嫌相認，縱有羊裘不敢披。"
        ],
        "title": "雪江獨釣",
        "id": "7186d6d4-dd09-4f50-a202-ac87c7635bcf"
    },
    {
        "author": "陸文圭",
        "paragraphs": [
            "霸業荒丘春草長，只聽兒女話真娘。",
            "虎來墓上猶應怪，鹿入宮中儘可傷。",
            "太息乾坤空浩蕩，不留豪傑管興亡。",
            "屬鏤抱恨沈江底，潭碧猶生古劍光。"
        ],
        "title": "虎丘留題辛卯三月書于劍池",
        "id": "5c17f0da-fe7d-4b7d-b919-66a762dad9b8"
    },
    {
        "author": "陸文圭",
        "paragraphs": [
            "中州人物古猶今，復見風流正始音。",
            "當日乘驄持繡斧，他年化鶴度青林。",
            "誰知救世安民術，即是求仙訪道心。",
            "鯨浪駕風吹未散，溪山何處獨追尋。"
        ],
        "title": "辛卯入杭呈王察判  其一",
        "id": "d45e829d-b795-4563-877a-aa02ef9e07eb"
    },
    {
        "author": "陸文圭",
        "paragraphs": [
            "古人糟粕在遺經，聖學非由積累成。",
            "每向同中參孔釋，時於異處別朱程。",
            "一川水滿源頭活，半夜天高月色明。",
            "下學工夫遲十載，小儒終是霧中行。"
        ],
        "title": "辛卯入杭呈王察判  其二",
        "id": "9cdc8548-cca3-49ce-a1bc-2b55a8b77281"
    },
    {
        "author": "陸文圭",
        "paragraphs": [
            "某丘某水記兒時，陳迹迷茫問不知。",
            "觀裏看花空有菜，山南種豆落爲萁。",
            "林疏想弋逋仙鶴，壁壞應墁坡老詩。",
            "只怪西湖頑面目，濃妝猶自學西施。"
        ],
        "tags": [
            "西湖"
        ],
        "title": "入杭懷古呈史药房",
        "id": "a2c27c21-508d-42be-b238-a49946149beb"
    },
    {
        "author": "陸文圭",
        "paragraphs": [
            "黄堂曾著宰官身，彷彿兒時記不真。",
            "圖誌雖存千載舊，棟梁安有百年新。",
            "繁華開落無三日，雙檜輪囷經幾春。",
            "應比首陽高節士，採薇不食爲求仁。"
        ],
        "title": "浙西道院并題雙檜詩",
        "id": "ba3e0b1f-2d28-478b-8e32-f9e43dd41884"
    },
    {
        "author": "陸文圭",
        "paragraphs": [
            "積雨能令朱夏寒，少曾見日上三竿。",
            "風吹滄海俄然立，水瀉銀河透底乾。",
            "誰辦好心來拯溺，姑留老眼去觀瀾。",
            "蛙聲只在牆根草，却怪泥龍不久蟠。"
        ],
        "title": "苦雨",
        "id": "e3c13a1a-a471-4a44-9e1a-35ae5260f14f"
    },
    {
        "author": "陸文圭",
        "paragraphs": [
            "每愁仲夏多溽暑，更逢今歲少南風。",
            "身無臺榭可獨處，眼到山川便不同。",
            "直從月令高明處，參透中庸問學功。",
            "虛靜若能超物外，炎凉何必介胸中。"
        ],
        "title": "居高明",
        "id": "24e8e3f1-604d-4421-b7eb-da524b5626f1"
    },
    {
        "author": "陸文圭",
        "paragraphs": [
            "彩雲朵朵西風散，銀漢昭昭北斗傾。",
            "車上耕夫愁欲泣，橋邊織女笑相迎。",
            "蝗飛近境行將及，龍卧深淵自不驚。",
            "病枕怕聞簫鼓閙，誰家乞巧到天明。"
        ],
        "title": "七夕祈雨",
        "id": "81151f5c-89b1-44aa-a982-d6a8fc364aa1"
    },
    {
        "author": "陸文圭",
        "paragraphs": [
            "俯仰隨人似桔槔，功名落落倦英豪。",
            "婆娑僅可供賓戲，寂寞安能免客嘲。",
            "空有雲心懷鶴髪，竟無風力舉鴻毛。",
            "祖劉起舞成何事，歲晚柴桑是故交。"
        ],
        "title": "偶書邸壁",
        "id": "334b0395-6720-47d3-a6e7-483da9bc10ed"
    },
    {
        "author": "陸文圭",
        "paragraphs": [
            "十載村居學養恬，未忘習氣有人嫌。",
            "課僮薙草心先快，助僕移梅力尚兼。",
            "不分烏鴉啼錦樹，絕憐紫燕傍茅簷。",
            "路逢野老閒相問，新歲凶穰可豫占。"
        ],
        "title": "效後村體",
        "id": "38a95c6d-a70e-4973-8416-96f2212797bc"
    },
    {
        "author": "陸文圭",
        "paragraphs": [
            "場屋當年負雋聲，白頭牢落竟何成。",
            "一生受用兔園冊，千載應無麟閣名。",
            "被服易招山鳥怪，題詩難學野狐精。",
            "羊裘老棄漁灘上，印綬新加少傅榮。"
        ],
        "title": "有感三首  其一",
        "id": "ad84f3e9-0cf2-4ad8-a41e-9d11b683fb4e"
    },
    {
        "author": "陸文圭",
        "paragraphs": [
            "子美間關離亂際，堯夫生長太平年。",
            "可憐橡栗天寒拾，不似鶑花日晏眠。",
            "憂樂在人均是命，盛衰有數總由天。",
            "腐儒老矣無奇計，獨立斜陽意惘然。"
        ],
        "title": "有感三首  其二",
        "id": "4f2b2c43-cadb-4c22-adca-d6164fb0b57c"
    },
    {
        "author": "陸文圭",
        "paragraphs": [
            "歲晚田園半已蕪，緇塵衮衮落征途。",
            "送窮不見昌黎富，乞巧翻成子厚愚。",
            "瓿下早知嘲尚白，缶邊何似醉呼烏。",
            "鳶肩枉作常何客，只合新豐伴酒徒。"
        ],
        "title": "有感三首  其三",
        "id": "536deb76-a9a8-4961-bfb7-31bfe680ea31"
    },
    {
        "author": "陸文圭",
        "paragraphs": [
            "區區抱甕不辭勞，俯仰安能似桔槔。",
            "兒子從教耀車服，丈夫何用樹旌旄。",
            "但思有酒身無事，始信求田策最高。",
            "妄想虛憍無處著，退然斂手是英豪。"
        ],
        "title": "闕題",
        "id": "4330be68-f9f2-4e96-bceb-b047e64e6ff6"
    },
    {
        "author": "陸文圭",
        "paragraphs": [
            "一盂麥飯一豚肩，寒食風花淚眼邊。",
            "倘得黄泉相見母，勝如白日上升天。",
            "萬家置去成何用，雙鶴飛來亦偶然。",
            "事死如生莫言孝，幾曾廬墓過三年。"
        ],
        "title": "黄山上先冢舊葬處",
        "id": "8fd6ed3a-4fb1-46e3-8532-599e9a5f2868"
    },
    {
        "author": "陸文圭",
        "paragraphs": [
            "祭筵跪拜膝難擡，連歲何曾上冢來。",
            "老子七旬看又過，幻身多病復相催。",
            "人間願棄姑云耳，地下從遊亦壯哉。",
            "寒食江村舊行路，道旁相弔總悲哀。"
        ],
        "title": "庚午三月初九日寒食有感",
        "id": "ddd65364-34c1-4187-9d21-ca8ee709a00b"
    },
    {
        "author": "陸文圭",
        "paragraphs": [
            "抄書燈下語吾兒，歉歲艱辛汝未知。",
            "坡老忍饑常并日，少游厭粥亦多時。",
            "但令後世師吾儉，深怪諸人遺以危。",
            "天意從今吾儘解，窮人大抵欲昌詩。"
        ],
        "title": "連日食粥兒輩慍見示之以詩",
        "id": "a3274a5c-5ecb-40fe-9489-d5a3517c975c"
    },
    {
        "author": "陸文圭",
        "paragraphs": [
            "幾年本分做家公，雖是癡頑幸不聾。",
            "何必張皇驚鬬蟻，更須辛苦望攀龍。",
            "濕窗暗想催花雨，開戶遥知戛竹風。",
            "問夜何其將夜半，元來野寺已鳴鐘。"
        ],
        "title": "耳聵二首  其一",
        "id": "c774eef7-19c2-4c55-b66f-ff4d6219a780"
    },
    {
        "author": "陸文圭",
        "paragraphs": [
            "血氣衰微性不靈，非非是是幾曾聽。",
            "胸中不著許多事，天下本來無正聲。",
            "但覺颼颼戰風雨，誰知虩虩震雷霆。",
            "先生耐靜坐終日，怪底作勞吾耳鳴。"
        ],
        "title": "耳聵二首  其二",
        "id": "b7b4a215-0ec8-4c28-8cb0-0e38be6e0523"
    },
    {
        "author": "陸文圭",
        "paragraphs": [
            "紫泥詔下九重天，文治初興正急賢。",
            "草木輝光霑雨露，鳶魚鼓舞樂天淵。",
            "雲衢接武懷新渥，雪案潜心理舊編。",
            "禮樂三千攄素藴，丹墀他日聽臚傳。"
        ],
        "title": "齎科詔使臣索詩",
        "id": "de1c2130-ba8a-4eed-b358-edf79b878b4b"
    },
    {
        "author": "陸文圭",
        "paragraphs": [
            "堂堂四世三公後，今日乘驄出案臨。",
            "坐上即時聞減樂，袖中雖暮不懷金。",
            "官民乘訪皆公論，獄卒平成有恕心。",
            "古柏臺邊霜氣冽，肯分春意到寒林。"
        ],
        "title": "贄楊子裕中丞",
        "id": "e015cd05-d09d-49d0-97f1-d79d566abf1c"
    },
    {
        "author": "陸文圭",
        "paragraphs": [
            "漢家陵闕已蒼烟，魯國靈光獨巋然。",
            "衛玠音聞永嘉末，陶潜詩著義熙前。",
            "可憐閣下投幾死，不及車中寢獲全。",
            "寄語牙郎莫酬價，匵中韞玉可求旃。"
        ],
        "title": "贄尤端木二首  其一",
        "id": "0ce16964-bd14-4d17-a41e-a1c9feb15722"
    },
    {
        "author": "陸文圭",
        "paragraphs": [
            "萬里梯航走貢珍，乾坤無地著孤臣。",
            "湘江空記庚寅渡，石壁曾題癸巳人。",
            "國士猶嫌先事范，仙家莫問幾經秦。",
            "願提草履從君後，煮茗寒泉代拾薪。"
        ],
        "title": "贄尤端木二首  其二",
        "id": "264b4280-f635-46dc-9025-12e010b603db"
    },
    {
        "author": "陸文圭",
        "paragraphs": [
            "一代風流獨老庵，再扶道脈起東南。",
            "家聲可與諸洪繼，易學曾同小阮參。",
            "晝錦羨君榮世胄，寒氈容我坐清談。",
            "願爲藥籠中間物，才匪芝苓愧不堪。"
        ],
        "title": "代上樂平傅知州初庵",
        "id": "3e1fa787-2af9-4090-bce9-e5617f50890c"
    },
    {
        "author": "陸文圭",
        "paragraphs": [
            "蓬山閣上冠群賢，出擁朱旛浙水邊。",
            "但看兩州歌善政，宜膺多福享遐年。",
            "當生自是長生佛，未老應爲不老仙。",
            "欲就瓣香稱壽去，梅林一夕漲江天。"
        ],
        "title": "壽常州路達嚕噶齊",
        "id": "679f7dee-51ae-48f3-a0c8-bcb89ee01b28"
    },
    {
        "author": "陸文圭",
        "paragraphs": [
            "濯錦峨嵋誇最勝，子昂太白記前生。",
            "一川風雨睡正熟，千頃波濤心不驚。",
            "手試功名棋勝負，眼看富貴槿枯榮。",
            "壽杯肯向人間飲，携傍蓮峰玉井傾。"
        ],
        "title": "壽與可錄判",
        "id": "c8f605ee-6d0b-4bfe-ba6f-5baaa23b46ac"
    },
    {
        "author": "陸文圭",
        "paragraphs": [
            "誕日曾生陸地花，雙鸞扶下五雲車。",
            "安期共約游三島，方朔應留醉九霞。",
            "盛集儒流勝仙侶，多培陰德種丹砂。",
            "冷齋書客來稱壽，自笑東風兩鬢華。"
        ],
        "title": "壽陸雲閑道判",
        "id": "9e2fbbd0-3b97-4266-bd3c-5f6771881d8f"
    },
    {
        "author": "陸文圭",
        "paragraphs": [
            "日月同生豈偶然，聲名不減雪堂仙。",
            "岷峨西去八千里，蘇史相望二百年。",
            "赤壁舊磯如昨否，李生新曲至今傳。",
            "祝公壽比南飛鶴，共結梅花歲歲緣。"
        ],
        "title": "史药房壽與東坡同日",
        "id": "9542190e-2004-47f0-9a2a-0af49c66c64b"
    },
    {
        "author": "陸文圭",
        "paragraphs": [
            "歸棹石門江水長，肯留一片廣州香。",
            "不須人祝千年壽，但願公流百世芳。",
            "長侍潘輿游故里，勝持漢節落南荒。",
            "芙蓉金菊秋風逕，好和陶辭引玉觴。"
        ],
        "title": "壽陸義齋  其一",
        "id": "fd845d0a-4fdf-4322-9ede-c1d5ac7636a5"
    },
    {
        "author": "陸文圭",
        "paragraphs": [
            "綠髪仙童馭彩鸞，九秋彌節下人間。",
            "明分月影山河動，清入霜華草木寒。",
            "已報除書來北闕，不妨拄笏看西山。",
            "霞杯淺注黄花酒，留取餘香晚節看。"
        ],
        "title": "壽陸義齋  其二",
        "id": "0e9cd9d9-f04e-4c1e-b7a3-a7bea62c29ce"
    },
    {
        "author": "陸文圭",
        "paragraphs": [
            "雙成遥下五雲車，獻壽仙杯吸紫霞。",
            "愛惜孫枝長萱草，摩挲老樹著桃花。",
            "斑衣就養榮三釜，錦誥分封備六珈。",
            "他日肩輿扶上殿，侍郎正踏相堤沙。"
        ],
        "title": "壽李侍郎母",
        "id": "b45ac585-1210-4064-990e-b3e2dcfa2bb6"
    },
    {
        "author": "陸文圭",
        "paragraphs": [
            "詞章科目溯當年，璧水名流孰子先。",
            "杜甫生逢天寶末，陶潜空憶義熙前。",
            "明庭結綬懷新渥，暗壁移燈理舊編。",
            "約對青山譚出處，一冬澗雪長新泉。"
        ],
        "title": "寄戴帥初先生",
        "id": "f8a1d064-d542-46a6-9527-9ff3b4ceb00c"
    },
    {
        "author": "陸文圭",
        "paragraphs": [
            "綈袍誰念故人寒，轉徙蕭然老伯鸞。",
            "幸喜雲山無屋礙，始知天地出門寬。",
            "悠悠歲月蟻旋磨，落落功名魚上竿。",
            "金谷已無歌舞地，輞川猶有畫圖看。"
        ],
        "title": "和陳無逸見贈草堂詩韻",
        "id": "0e3d38bb-3c70-47bb-8933-f970b7dbd03b"
    },
    {
        "author": "陸文圭",
        "paragraphs": [
            "不爲祁寒暫輟冬，肯移蓮幕下芹宮。",
            "深青豈必從藍出，美玉何煩就石礱。",
            "殘雪五更侵几白，一燈深夜照書紅。",
            "他年共赴長安召，正恐諸儒却誚通。"
        ],
        "title": "郡幕請講書和药房先生韻",
        "id": "711fe52a-5086-4d31-84a0-279190616174"
    },
    {
        "author": "陸文圭",
        "paragraphs": [
            "不愁世路太行難，自歎行藏愧孔顔。",
            "借榻寺中分兩寺，思鄉山上又重山。",
            "凄然碧草天連遠，輸與白雲僧對閒。",
            "我亦天涯流落客，何時同賦大刀還。"
        ],
        "title": "和蔣公秉思歸韻",
        "id": "1662f81b-fa00-45cb-8801-b54e26c47e41"
    },
    {
        "author": "陸文圭",
        "paragraphs": [
            "敬亭山屬謝家詩，太白重來又一奇。",
            "天既生才宜用世，士多有志不逢時。",
            "屠龍合讓高人手，捫虱纔堪童子師。",
            "大厦支顛要梁木，獨甘杞菊老天隨。"
        ],
        "title": "和郭有章見贈韻",
        "id": "234aaff9-c0fc-4f1b-a873-0b24c89c0a10"
    },
    {
        "author": "陸文圭",
        "paragraphs": [
            "日長不廢讀書功，我與宗人老頗同。",
            "病起自羞黄面老，興來人笑白頭翁。",
            "剖瓜未信能祈巧，結柳終須學送窮。",
            "樽酒論文定何日，碧雲暮合憶江東。"
        ],
        "title": "和陸振之見寄韻",
        "id": "3a6016ad-e9ab-4272-92e2-8f7e1c13d30e"
    },
    {
        "author": "陸文圭",
        "paragraphs": [
            "登臨送目際天涯，人物風流勝永嘉。",
            "已泝清流乘畫鷁，尚留醉墨看塗鴉。",
            "長空黯淡吹雲葉，別浦微茫蹴浪花。",
            "老守江城閑兀坐，秋宵短夢苦思家。"
        ],
        "title": "代和翟知事舟中寄登光陽樓詩韻",
        "id": "54cbe369-2483-4850-b9d2-a53c521c73c9"
    },
    {
        "author": "陸文圭",
        "paragraphs": [
            "踽踽凉凉莫我知，讀書漸懶任嘲師。",
            "荷鋤亦欲耕綿上，把釣因思入漢陂。",
            "姑讓著鞭先士稚，何須舉扇障元規。",
            "巴人白雪難同調，今古應無兩子期。"
        ],
        "title": "和劉濬見贄韻",
        "id": "e737269a-1904-404d-a476-940727f7947b"
    },
    {
        "author": "陸文圭",
        "paragraphs": [
            "抱拙投閑計未疏，但看歲晏復何如。",
            "丹山碧水吟招隠，白髪蒼顔賦遂初。",
            "逸少幽情誰與暢，元龍豪氣未全除。",
            "柴門有客迂雙屐，何不相逢許史廬。"
        ],
        "title": "和鄧善之寄王一初并見柬韻",
        "id": "f7bb37f7-b2e5-4a81-9ef4-ce783c616501"
    },
    {
        "author": "陸文圭",
        "paragraphs": [
            "入海逢車陸用艘，仁人不遇歎游遨。",
            "登龍有意師元禮，刻鵠何心效伯高。",
            "每笑囚山非國語，絕憐投閣反離騷。",
            "此身幸免官驅使，兩手猶能把酒螯。"
        ],
        "title": "和戴帥初寄詩韻",
        "id": "96e58899-0fca-46c5-841c-d7bafa576ea1"
    },
    {
        "author": "陸文圭",
        "paragraphs": [
            "閉戶柴車久不巾，但思言行謹書紳。",
            "可憐麋鹿山中友，不是麒麟閣上人。",
            "作賦也應曾感舊，爲師那敢望知新。",
            "老饕誰獻先生壽，自酌蒲桃舞鬰輪。"
        ],
        "title": "次樊晉山長贄見韻二首  其一",
        "id": "6b9b4512-6f44-4e5e-9717-96b8652c8266"
    },
    {
        "author": "陸文圭",
        "paragraphs": [
            "我羨君才桂一枝，天門步擔束書歸。",
            "藥方按古藏芝籠，花樣翻新織錦機。",
            "不恥緼袍身自貴，能知璞玉世尤稀。",
            "天寒野曠來時路，一笑應疑吾道非。"
        ],
        "title": "次樊晉山長贄見韻二首  其二",
        "id": "1f738d36-4942-45b4-8da8-f522bc4d73db"
    },
    {
        "author": "陸文圭",
        "paragraphs": [
            "意氣沖霄義薄雲，白頭傾蓋即相親。",
            "耳邊久不聞瑰論，眼底初驚見玉人。",
            "歷代文章空自變，致君風俗幾時淳。",
            "世間別有經綸手，不屬柴門老病身。"
        ],
        "title": "次韻袁艮所投贈",
        "id": "891b416d-dfab-46e4-bf08-b60d5546e33f"
    },
    {
        "author": "陸文圭",
        "paragraphs": [
            "人笑學官如兔絲，誰能千里遠尋師。",
            "歸田便覺知機早，舂市應嫌見事遲。",
            "縱欲著鞭何所往，奚須按劍復相疑。",
            "世人多享容容福，白璧從來不可爲。"
        ],
        "title": "次鄭前山絲字韻",
        "id": "d57dacfc-516b-4a1f-ba4b-3b2cfbae2cf3"
    },
    {
        "author": "陸文圭",
        "paragraphs": [
            "幼從翰墨場中出，晚見車書宇內同。",
            "四十年前沾雨露，三千里外犯霜風。",
            "蛾眉共妬嬋娟女，鶴髪誰憐矍鑠翁。",
            "回首束書歸舊隠，江南笋蕨滿山中。"
        ],
        "title": "留別王伯洪平章高顯卿左丞",
        "id": "253acc8b-ed78-42c3-8c7c-8ba8f41a4f40"
    },
    {
        "author": "陸文圭",
        "paragraphs": [
            "胸中耿耿挾孤征，刺口逢人輒論兵。",
            "投筆少年真燕頷，著鞭中夜忽鷄聲。",
            "功名險處方成就，節義窮時要講明。",
            "別有中庸書一卷，勸君西謁范高平。"
        ],
        "title": "別管韶夫",
        "id": "9085e74e-5dd4-4421-b4db-c8f72d3b8fb8"
    },
    {
        "author": "陸文圭",
        "paragraphs": [
            "十乘元戎又啟行，澄川老稚送傾城。",
            "北風吹轉旌旗影，東海歡騰鼓吹聲。",
            "桑麥千村無吠犬，波濤萬里息奔鯨。",
            "新年鳳詔催歸覲，殿內金甌覆姓名。"
        ],
        "title": "送元帥移屯太倉",
        "id": "dc506af7-a800-4098-93a8-9346938db391"
    },
    {
        "author": "陸文圭",
        "paragraphs": [
            "使星出照三吳地，原隰馳驅遠有光。",
            "鷹擊何如學鸞鳳，狐多且莫問豺狼。",
            "懷金昌邑難污震，置酒清河反怒章。",
            "今日故人無請託，他年鴻燕勿相忘。"
        ],
        "title": "送陸誼齋按察",
        "id": "078f7f06-c2a6-4626-85ad-33ebc967efe1"
    },
    {
        "author": "陸文圭",
        "paragraphs": [
            "牆東老檜屋三間，几案亭亭背遠山。",
            "時事浮雲蒼狗變，機心滄海白鷗閒。",
            "歸與乍出紅蓮幕，行矣催歸玉筍班。",
            "老子婆娑今得計，底須坐客唱陽關。"
        ],
        "title": "送葉敏卿提領",
        "id": "4af92df7-f200-4656-81f7-ab8df3d7166d"
    },
    {
        "author": "陸文圭",
        "paragraphs": [
            "漢儒多辟司徒掾，掾屬雖卑地望高。",
            "聞有袁安在公府，可無陳寵作辭曹。",
            "修鯨未肯隨鱗介，威鳳終須現羽毛。",
            "少壯功名當拾取，金臺落日射征袍。"
        ],
        "title": "送嚴簡卿之燕爲司徒掾",
        "id": "b29fe7cc-271f-4e5e-9d86-f1df30153a92"
    },
    {
        "author": "陸文圭",
        "paragraphs": [
            "暨州美政不三年，江右遺民借二天。",
            "皂蓋朱旙新牧守，青原白鷺舊山川。",
            "邦衡奏疏雲中有，永叔詩章洛下傳。",
            "故里諸孫無恙否，下車第一表先賢。"
        ],
        "title": "送劉侯之官吉州",
        "id": "843e7efe-1153-4dcd-9857-f4b8b948fd8f"
    },
    {
        "author": "陸文圭",
        "paragraphs": [
            "江上故人今送別，淮頭往事獨凄凉。",
            "陂成孫叔能强楚，城破劉公不負唐。",
            "千載與君期事業，一區憐我老耕桑。",
            "昇平幕府應多暇，書問時時遠寄將。"
        ],
        "title": "送侯仲逵安豐之任",
        "id": "65b39cf0-8088-4327-835c-e635db858a19"
    },
    {
        "author": "陸文圭",
        "paragraphs": [
            "小郡凋零不可爲，長官賢厚莫能欺。",
            "政聲鄰邑皆傳說，心事同僚盡得知。",
            "堪笑青蠅工點污，敢將白璧强瑕疵。",
            "清時公論終難冺，遺愛空留去後思。"
        ],
        "title": "送州官解任",
        "id": "58192d8b-2fbe-4c7b-9250-5e42c80a2fe1"
    },
    {
        "author": "陸文圭",
        "paragraphs": [
            "太息君侯有祖風，棲棲五載簿書叢。",
            "功臣昔繪雲臺上，循吏今標漢傳中。",
            "綠水江風送行色，紫金關月照孤忠。",
            "預人家國非吾事，但喜詩書氣味同。"
        ],
        "title": "送張文友州判",
        "id": "0990e886-677e-4558-b63f-fd0188c4b6bb"
    },
    {
        "author": "陸文圭",
        "paragraphs": [
            "元樞出督宣威地，名姓江淮草木知。",
            "今見聞孫騎款段，去爲博士擁臯比。",
            "詩書澤遠真難繼，功業時來亦可爲。",
            "往事百年無處問，慶豐亭下稻連陂。"
        ],
        "title": "送丘景唐赴安豐教",
        "id": "cc43945e-8a47-41d0-83dd-15f709a3a1d5"
    },
    {
        "author": "陸文圭",
        "paragraphs": [
            "燕黍寒生春未回，可堪早別故園梅。",
            "新豐斗酒馬周去，京兆束書韓愈來。",
            "賦就不須呈狗監，敕除先合拜鸞臺。",
            "青雲附驥非吾願，自守書燈撥冷灰。"
        ],
        "title": "送朱伯海入京",
        "id": "3b802616-ac07-4f16-885f-e19b645569ad"
    },
    {
        "author": "陸文圭",
        "paragraphs": [
            "故人天上調金鼎，應念先生苜蓿盤。",
            "博士不煩重講席，拾遺無復歎儒冠。",
            "蓬萊海闊還須險，太華峰高不道寒。",
            "茅屋三間老書客，逢人懶問日長安。"
        ],
        "title": "送朱鶴皋入京",
        "id": "ff51ba06-3c06-4b33-bf87-d91a2aa5455c"
    },
    {
        "author": "陸文圭",
        "paragraphs": [
            "破氈吟雪擁清寒，有客虬髯急扣關。",
            "歲月蒼茫千里暮，乾坤博大幾人閑。",
            "依乘自許風雲際，邂逅相逢草澤間。",
            "西上月林春未半，白鷗黄鵠看江山。"
        ],
        "title": "送王居實遊金陵",
        "id": "6b260b69-8391-4cfb-8f79-3a98f5a0e1a5"
    },
    {
        "author": "陸文圭",
        "paragraphs": [
            "與君丱角志相期，歲晏行藏各有違。",
            "老樹晚花空自媚，秋林病葉更先稀。",
            "時情淡薄元無味，世路艱危總是機。",
            "門外北風吹自冽，旅人瑣瑣欲安歸。"
        ],
        "title": "送李義夫出遊二首  其一",
        "id": "653b8467-f880-4fcc-9b56-7c71b78ee429"
    },
    {
        "author": "陸文圭",
        "paragraphs": [
            "少年有志東山卧，晚歲方圖北海遊。",
            "餬口饑寧甘半菽，拄胸氣尚食全牛。",
            "問唐元振今誰在，欲趙平原何處求。",
            "赤白洪崖兩相厄，不妨詩句各風流。"
        ],
        "title": "送李義夫出遊二首  其二",
        "id": "602d275f-a57d-48ca-afa9-082e9bd5d17b"
    },
    {
        "author": "陸文圭",
        "paragraphs": [
            "青山出郭兩相迎，潮去潮回客子程。",
            "門外送車今幾輛，筵中祝酒已三行。",
            "對牀有弟酬佳約，擁髻何人訴別情。",
            "桂樹結花當灑掃，重來曾指白鷗盟。"
        ],
        "title": "送魏叔華歸杭州得行字  其一",
        "id": "da25e6f1-f933-4484-a84c-df39fc34803f"
    },
    {
        "author": "陸文圭",
        "paragraphs": [
            "杜康橋下水如傾，九里岡頭路轉城。",
            "風雨小樓清夢遠，山河古道幾人行。",
            "別懷漸覺傷安石，祖席何曾傲正平。",
            "珍重去逢南國友，爲言白髪老書檠。"
        ],
        "title": "送魏叔華歸杭州得行字  其二",
        "id": "1703390e-c399-4e29-979d-c88e77ff06ef"
    },
    {
        "author": "陸文圭",
        "paragraphs": [
            "人生有三事如一，父子師友皆人倫。",
            "入向親闈奉甘旨，出當書案服辛勤。",
            "老成識見無如子，少壯功名肯讓人。",
            "老我卑枝棲鷃爵，仰看黄鵠上青雲。"
        ],
        "title": "餞劉繼明西歸",
        "id": "ff3e6a67-53ea-4472-9907-d23a3bed346d"
    },
    {
        "author": "陸文圭",
        "paragraphs": [
            "百花頭上和羹手，乃祖聲名似孝先。",
            "太息北朝開府老，真成故里爛柯仙。",
            "慶流冢嗣承先澤，學到孫枝又一傳。",
            "野叟臨岐無別語，勤修世業復青氈。"
        ],
        "title": "送劉中齋孫歸三衢",
        "id": "b9da7b11-ccf3-4779-8fa6-ee86983b979e"
    },
    {
        "author": "陸文圭",
        "paragraphs": [
            "種柳栽桃總是春，興亡千古一沾巾。",
            "只評隠者非仙者，莫悟秦人即晉人。",
            "年號記曾題甲子，兒孫肯使識君臣。",
            "南陽高士空遐想，不向柴桑去問津。"
        ],
        "title": "題桃源手卷",
        "id": "0f5998dd-9590-4e5e-97bb-4faacb61905c"
    },
    {
        "author": "陸文圭",
        "paragraphs": [
            "潮擁寒沙疋練長，東南人物老江鄉。",
            "藕花秋晚吳霜落，杜若春深楚水香。",
            "閑對漁樵談治亂，貪看鷗鷺失興亡。",
            "無人會得乘桴意，東面區區嘆海洋。"
        ],
        "title": "題三洲詩卷",
        "id": "10f8ad6c-a0a1-4dc1-bca1-3662bbf77e2e"
    },
    {
        "author": "陸文圭",
        "paragraphs": [
            "紅粉香中雙並蒂，碧絲藕下暗連株。",
            "主人一笑偶然爾，客子競誇前所無。",
            "堂上塤箎兄友弟，房中琴瑟婦隨夫。",
            "君家和氣濃如酒，此即雙蓮瑞慶圖。"
        ],
        "title": "題陸義齋雙蓮圖",
        "id": "1adfa91f-b11f-4777-b0d3-6369c560cb35"
    },
    {
        "author": "陸文圭",
        "paragraphs": [
            "年光催客過郵亭，八十餘翁尚典刑。",
            "見說近成遺老傳，未當上應少微星。",
            "履香竊笑空題墓，寶玩何須自乞銘。",
            "今古達觀惟一士，山童負鍤醉劉伶。"
        ],
        "title": "强南坡自作墓銘生求挽詩",
        "id": "c50b7c3f-5229-446c-a438-48fd6c0c8f71"
    },
    {
        "author": "陸文圭",
        "paragraphs": [
            "畫戟清香彼一時，歸舟素幔不勝悲。",
            "墳成共負犍爲土，堂在空留蜀郡祠。",
            "亂起赤眉徐自定，憂侵白髪已先衰。",
            "平原歲晚多賓客，泉下難酬國士知。"
        ],
        "title": "挽吉州劉總管",
        "id": "20125009-1e49-4c64-ae8a-ee0f962580a9"
    },
    {
        "author": "陸文圭",
        "paragraphs": [
            "公騎箕尾上秋旻，忍見龜趺對石麟。",
            "盛德固應祠百世，陰功何止活千人。",
            "壯圖落落心空在，華髪蕭蕭事轉新。",
            "耆老凋零關世運，可能知己獨沾巾。"
        ],
        "title": "挽李宣慰",
        "id": "33dc260b-29b2-445a-8c86-0b58456a289f"
    },
    {
        "author": "陸文圭",
        "paragraphs": [
            "燐草原頭十七霜，宛丘改卜日辰良。",
            "可憐先軫如生面，疑住靈均不死鄉。",
            "抔土豈能埋宿憤，遺民聊與發幽光。",
            "護喪諸子皆稱孝，萬室他年置墓傍。"
        ],
        "title": "挽晉千戶",
        "id": "d32653a9-473c-4677-8a3a-9ca53067541d"
    },
    {
        "author": "陸文圭",
        "paragraphs": [
            "穿楊折桂黄粱夢，庭下哦松白髪秋。",
            "興廢乃關千古事，榮枯肯爲一身謀。",
            "江南有客朝金闕，天上無人記玉樓。",
            "丹旐西風范陽路，行人回首憶林丘。"
        ],
        "title": "挽唐可竹",
        "id": "d61963f4-d6bb-44a4-abd6-b78afac2629e"
    },
    {
        "author": "陸文圭",
        "paragraphs": [
            "今年星度歲爲龍，掩袂竟嗟吾道窮。",
            "正始遺音從此絕，貞元舊曲爲誰工。",
            "飾棺不待百年盡，隠几元知萬事空。",
            "里有水心銘筆古，宜書潜德賁幽宮。"
        ],
        "title": "挽孫石山二首  其一",
        "id": "0d66f407-bd4e-47e8-8e72-6c288a907bcb"
    },
    {
        "author": "陸文圭",
        "paragraphs": [
            "榮華露槿落紛紛，蒼狗依然是白雲。",
            "荆渚止稱前進士，灞亭不識故將軍。",
            "人間無樂徒勞子，天上求文即召君。",
            "楚些西風將淚去，隻鷄他日酹秋墳。"
        ],
        "title": "挽孫石山二首  其二",
        "id": "06351417-f0da-4602-a766-7f856c7067cf"
    },
    {
        "author": "陸文圭",
        "paragraphs": [
            "堂堂山立萬人英，一夕霜風玉樹傾。",
            "公去隠然關世道，客來何止哭交情。",
            "安知死不如生樂，但恨才難與命爭。",
            "幸喜肯堂丹雘手，隴西依舊振家聲。"
        ],
        "title": "弔李古巖",
        "id": "361d78bf-0895-4b2b-95c7-c737594ac366"
    },
    {
        "author": "陸文圭",
        "paragraphs": [
            "惡夢無端歲在蛇，先賢遺落重堪嗟。",
            "粹然踐履終身實，老矣婆娑兩鬢華。",
            "不見鯉庭人獨立，忽驚鵩舍日西斜。",
            "窆碑好爲書潜德，窮巷誰尋仵作家。"
        ],
        "title": "挽闕南夫",
        "id": "ed609631-5763-48e5-8932-b7a6669df96c"
    },
    {
        "author": "陸文圭",
        "paragraphs": [
            "四持憲節遍南方，屢表陳情返故鄉。",
            "殊俗今猶歌德政，老天胡不愛忠良。",
            "山空虎逝狐狸出，春去花殘蛺蝶忙。",
            "五十人生不稱夭，獨憐華髪在高堂。"
        ],
        "title": "挽陸義齋二首  其一",
        "id": "075c3079-99a4-49a0-a0f6-e9a178df2c94"
    },
    {
        "author": "陸文圭",
        "paragraphs": [
            "生平意氣每相期，歲晚行藏各自知。",
            "見事略同因撫掌，憂時不語共攢眉。",
            "闔棺已矣公何憾，聞笛凄然我獨悲。",
            "回首秋山寒雨外，青松滴淚作枯枝。"
        ],
        "title": "挽陸義齋二首  其二",
        "id": "5e28577d-a675-4097-b097-a61213426ecc"
    },
    {
        "author": "陸文圭",
        "paragraphs": [
            "夢覺黄粱僅一炊，人生適意不多時。",
            "杜陵老病親桃竹，白傅清閒憶柳枝。",
            "有意出山尋樹檟，傷心歸櫬頼門楣。",
            "秋風淚滴長江水，遥寄東原薤露詩。"
        ],
        "tags": [
            "长江"
        ],
        "title": "挽東平張彥明",
        "id": "ca02358a-105d-49b5-8579-b0a19fad7c27"
    },
    {
        "author": "陸文圭",
        "paragraphs": [
            "場屋初興選異才，先生闊步上金臺。",
            "蓬山渺渺仙舟隔，泮水悠悠講席開。",
            "同是甲辰雌正伏，胡然庚子鵩爲災。",
            "天寒病叟那能出，一束生芻寄淚來。"
        ],
        "title": "挽黄子高",
        "id": "ee2af571-7bb6-4176-8b57-a4e64af73990"
    },
    {
        "author": "陸文圭",
        "paragraphs": [
            "紫荆庭下列三株，十五年中次第枯。",
            "餘慶後來英俊有，老成先輩典刑無。",
            "每懷素志甘瓢飲，不覺長身要杖扶。",
            "頭白少公門下客，酸風吹淚灑輤塗。"
        ],
        "title": "挽丘景南",
        "id": "dd07f306-7691-4cc6-a4c7-4c8e3ffc5b21"
    },
    {
        "author": "陸文圭",
        "paragraphs": [
            "樽酒吟梅憶舊遊，忍聽笳鼓咽原頭。",
            "曾廬柏下三年墓，退卧花間百尺樓。",
            "淮海壯心空落落，山林晚興寄悠悠。",
            "寒窗寂寞留孤月，勸孝坊前客淚流。"
        ],
        "title": "蔡梅邊挽詩二首  其一",
        "id": "cbda1ac9-a783-4fcb-9ba7-4e9b8b263fee"
    },
    {
        "author": "陸文圭",
        "paragraphs": [
            "憶昔艱難共避兵，轉於貴賤見交情。",
            "長江一水分南北，異姓兩家真弟兄。",
            "回首忽驚人世換，傷心敢負歲寒盟。",
            "空亭花月如春夢，惟有清溪一带橫。"
        ],
        "tags": [
            "长江"
        ],
        "title": "蔡梅邊挽詩二首  其二",
        "id": "f2389b66-d9da-4023-85f2-72a6492b8da0"
    },
    {
        "author": "陸文圭",
        "paragraphs": [
            "新頒五色金花誥，彩服兒孫正滿堂。",
            "不見魚軒隨五馬，空令鸞鏡照孤凰。",
            "車中鬢老愁潘岳，案上眉低憶孟光。",
            "流水無情飄素幔，凉宵燕寢獨凝香。"
        ],
        "title": "挽張州尹夫人",
        "id": "c1e1bf5d-2c30-456e-9a7e-240585f8830a"
    },
    {
        "author": "陸文圭",
        "paragraphs": [
            "車薪勝杯水，輿羽重鈎金。",
            "物理元無定，權衡只在心。"
        ],
        "title": "絕句三首  其一",
        "id": "7c8ebab5-e207-45da-86af-3e94a2943c15"
    },
    {
        "author": "陸文圭",
        "paragraphs": [
            "買絲繡平原，儗金鑄子期。",
            "君子病無能，不病人不知。"
        ],
        "title": "絕句三首  其二",
        "id": "feb8d971-7ac6-40fd-bd82-31eb8d619cf7"
    },
    {
        "author": "陸文圭",
        "paragraphs": [
            "杜欲誅雲師，韓將訟風伯。",
            "水旱不由天，那是詩人責。"
        ],
        "title": "絕句三首  其三",
        "id": "d29c3c25-5034-4805-8305-2a52a175319c"
    },
    {
        "author": "陸文圭",
        "paragraphs": [
            "丈夫慎出處，功成乃身退。",
            "古人夫何如，八十釣清渭。"
        ],
        "title": "雪夜不寐偶成短句十首用渭北春天樹江東日暮雲爲韻  其一",
        "id": "f90c389f-a764-4141-b581-160a15a8a661"
    },
    {
        "author": "陸文圭",
        "paragraphs": [
            "四時循化機，萬物隨動息。",
            "衆星紛熒熒，天運齊拱北。"
        ],
        "title": "雪夜不寐偶成短句十首用渭北春天樹江東日暮雲爲韻  其二",
        "id": "eda9f448-368c-47c3-a728-89ef2998646b"
    },
    {
        "author": "陸文圭",
        "paragraphs": [
            "縞素製野服，誤染京華塵。",
            "舊業在何處，梅花江上春。"
        ],
        "title": "雪夜不寐偶成短句十首用渭北春天樹江東日暮雲爲韻  其三",
        "id": "1d09793d-4be2-4ce9-9b89-343717f00ad3"
    },
    {
        "author": "陸文圭",
        "paragraphs": [
            "男兒不得志，壯心惜徂年。",
            "長空起鵰鶚，目送入寥天。"
        ],
        "title": "雪夜不寐偶成短句十首用渭北春天樹江東日暮雲爲韻  其四",
        "id": "06976650-5b76-4630-b839-e4be03f0ed56"
    },
    {
        "author": "陸文圭",
        "paragraphs": [
            "布衾生凄寒，夜夜夢歸去。",
            "心恐秋風深，摧殘紫荆樹。"
        ],
        "title": "雪夜不寐偶成短句十首用渭北春天樹江東日暮雲爲韻  其五",
        "id": "a804a330-fc7e-4230-bd6d-b83e0836b1c8"
    },
    {
        "author": "陸文圭",
        "paragraphs": [
            "吟苦不成寐，寒窗凝夜缸。",
            "千古誰知心，遥遥賈長江。"
        ],
        "tags": [
            "长江"
        ],
        "title": "雪夜不寐偶成短句十首用渭北春天樹江東日暮雲爲韻  其六",
        "id": "56ab1945-c17d-4663-8c96-a7a3ff2db987"
    },
    {
        "author": "陸文圭",
        "paragraphs": [
            "此身如斷蓬，飄蕭隨北風。",
            "錢塘一望地，家住西湖東。"
        ],
        "tags": [
            "西湖"
        ],
        "title": "雪夜不寐偶成短句十首用渭北春天樹江東日暮雲爲韻  其七",
        "id": "108e84d4-eb9b-47af-b192-380ef0a277ce"
    },
    {
        "author": "陸文圭",
        "paragraphs": [
            "客慮千萬端，長吁愁不出。",
            "誰能事低首，揮杯送白日。"
        ],
        "title": "雪夜不寐偶成短句十首用渭北春天樹江東日暮雲爲韻  其八",
        "id": "140d163a-4556-4600-bd05-4fd5e8b1a4c0"
    },
    {
        "author": "陸文圭",
        "paragraphs": [
            "幾欲膏吾車，老眼不識路。",
            "弟妹今何之，蕭蕭白髪暮。"
        ],
        "title": "雪夜不寐偶成短句十首用渭北春天樹江東日暮雲爲韻  其九",
        "id": "8c2ffd84-d46b-4a2a-8254-2e36855e57ad"
    },
    {
        "author": "陸文圭",
        "paragraphs": [
            "昨日家書至，慰我久離群。",
            "游子眼欲斷，日日望白雲。"
        ],
        "title": "雪夜不寐偶成短句十首用渭北春天樹江東日暮雲爲韻  其一○",
        "id": "6b581b03-7110-4afc-bbdc-aa5749c474ce"
    },
    {
        "author": "陸文圭",
        "paragraphs": [
            "東風何太急，日落黄塵起。",
            "篝燈吹欲滅，驟雨打窗紙。"
        ],
        "title": "東風",
        "id": "c42da937-420b-4346-94d9-66f824d06098"
    },
    {
        "author": "陸文圭",
        "paragraphs": [
            "野塘落芙蕖，下有潜鱗躍。",
            "漁多罟日深，圉圉方自樂。"
        ],
        "title": "秋塘觀魚",
        "id": "ba5d0315-12d6-4cd5-9f6d-a4441b870a89"
    },
    {
        "author": "陸文圭",
        "paragraphs": [
            "雲英捧玉液，真是裴郎偶。",
            "不知幾萬錢，買得玉杵臼。"
        ],
        "title": "戲書所見",
        "id": "62f9c5c3-f2b8-48f6-84d4-900c4987d1c1"
    },
    {
        "author": "陸文圭",
        "paragraphs": [
            "幕府今何處，青山水繞城。",
            "烏程有美酒，還肯餉春耕。"
        ],
        "title": "送祝君晟湖州提領案牘",
        "id": "08c5b2a4-089b-4d2d-b420-00a1208f2405"
    },
    {
        "author": "陸文圭",
        "paragraphs": [
            "清風四無邊，曠然此君宅。",
            "可不問主人，不可容俗客。"
        ],
        "title": "題李義夫無鎖亭二首  其一",
        "id": "39939ed1-9eb4-4193-8ec4-7589551e7118"
    },
    {
        "author": "陸文圭",
        "paragraphs": [
            "昨日蒼溪叟，曾來斫釣竿。",
            "山童尋鶴去，失却報平安。"
        ],
        "title": "題李義夫無鎖亭二首  其二",
        "id": "aead2e91-08fb-44b9-b99b-71ba70656ed7"
    },
    {
        "author": "陸文圭",
        "paragraphs": [
            "雲巢八十翁，觀化得三昧。",
            "無聲凉月下，適意芳草外。"
        ],
        "title": "題畫二首  其一",
        "id": "faa2c0b5-4f9c-4865-a7a8-e6089e59c36b"
    },
    {
        "author": "陸文圭",
        "paragraphs": [
            "物物具天機，緣何紙上生。",
            "有時掛素壁，自動亦自鳴。"
        ],
        "title": "題畫二首  其二",
        "id": "b4d91dc7-f9e7-4422-8b1d-f338273c70bb"
    },
    {
        "author": "陸文圭",
        "paragraphs": [
            "青山多喬木，柳枝低婀娜。",
            "春風在毫端，高遷無不可。"
        ],
        "title": "題畫春景",
        "id": "650c464c-56d2-4154-95a7-fa53cedc410b"
    },
    {
        "author": "陸文圭",
        "paragraphs": [
            "太陰水之精，浴水光愈潔。",
            "常怪市中人，不識沙頭月。"
        ],
        "title": "題月汀圖二首  其一",
        "id": "e8336ae2-7914-47b7-8f80-49423a41e35e"
    },
    {
        "author": "陸文圭",
        "paragraphs": [
            "露垂蘭葉光，風翻藕花影。",
            "灘前白鷺睡，夜半莫摇艇。"
        ],
        "title": "題月汀圖二首  其二",
        "id": "c7d45cd0-a38b-4b4f-8ab4-589a109b42a9"
    },
    {
        "author": "陸文圭",
        "paragraphs": [
            "淡容露如洗，生色春欲動。",
            "紙帳小屏低，同入梅花夢。"
        ],
        "title": "題畫梨花",
        "id": "c3bc1c35-87eb-4556-be7c-0aed587da0c9"
    },
    {
        "author": "陸文圭",
        "paragraphs": [
            "爛枝空有色，飛羽本無情。",
            "獨立春風裏，如聞三兩聲。"
        ],
        "title": "題碧桃手卷",
        "id": "aeb292f1-2edc-47d6-a26c-591c2d1fa950"
    },
    {
        "author": "陸文圭",
        "paragraphs": [
            "傳神疑有月，著色淡無烟。",
            "此是詩人筆，胸中有渭川。"
        ],
        "title": "寫竹",
        "id": "e0c7342e-75e9-4901-9507-f03d26859221"
    },
    {
        "author": "陸文圭",
        "paragraphs": [
            "金衣何璀璀，飛向垂楊樹。",
            "久立却無聲，東風吹不去。"
        ],
        "title": "題南宮子中畫鶑",
        "id": "f6fe899a-7563-4bf5-b1d5-938f997e587c"
    },
    {
        "author": "陸文圭",
        "paragraphs": [
            "蘆花秋半黄，三兩下寒塘。",
            "北風正蕭瑟，書遠不曾將。"
        ],
        "title": "題畫白雁二首  其一",
        "id": "072ddec6-6c62-4714-9d03-597612876b9f"
    },
    {
        "author": "陸文圭",
        "paragraphs": [
            "未曾至雁門，安知食雁美。",
            "若讀潜夫論，當不保此紙。"
        ],
        "title": "題畫白雁二首  其二",
        "id": "e00c8b96-78bc-4b56-936d-f5bf220d30b8"
    },
    {
        "author": "陸文圭",
        "paragraphs": [
            "公瑾子瞻二龍，文辭可敵武功。",
            "却怪紫烟烈焰，不如白月清風。"
        ],
        "title": "赤壁圖二首  其一",
        "id": "a3bf053e-14a0-4981-975a-87323808ba11"
    },
    {
        "author": "陸文圭",
        "paragraphs": [
            "烏臺夜雨傷神，赤壁秋風岸巾。",
            "此老眼空四海，舟中二客何人。"
        ],
        "title": "赤壁圖二首  其二",
        "id": "56bcd187-40df-4bc3-bb7d-084e60af76da"
    },
    {
        "author": "陸文圭",
        "paragraphs": [
            "閉門十日風雨，神遊湘浦峽川。",
            "樹影分開草店，雁聲吹落漁船。"
        ],
        "title": "題蕭照山水",
        "id": "7315bb86-be62-4a4e-a265-2331975fb621"
    },
    {
        "author": "陸文圭",
        "paragraphs": [
            "試問滄洲漁叟，長松山崦誰家。",
            "終日拏舟不語，江風吹老蘆花。"
        ],
        "title": "王黄華山水小景二首  其一",
        "id": "599ec32e-c07c-429d-b466-4933675c205a"
    },
    {
        "author": "陸文圭",
        "paragraphs": [
            "此紙無脂粉氣，之子有山水淫。",
            "當時以意摸寫，今我以目登臨。"
        ],
        "title": "王黄華山水小景二首  其二",
        "id": "601bf604-7cc9-415d-b516-ed6a711ff6a0"
    },
    {
        "author": "陸文圭",
        "paragraphs": [
            "一雛已飽毒手，反顧又欲其餘。",
            "大貪得隴望蜀，小貪取熊兼魚。"
        ],
        "title": "題鷹捕雀圖  其一",
        "id": "d15412ac-275c-4b62-a048-0ef20a695d1a"
    },
    {
        "author": "陸文圭",
        "paragraphs": [
            "死生命判須臾，一去一不得去。",
            "兩三竹葉成叢，被敺復向何處。"
        ],
        "title": "題鷹捕雀圖  其二",
        "id": "c7731729-6f0b-4c3c-be0c-5657566d77cf"
    },
    {
        "author": "陸文圭",
        "paragraphs": [
            "隴上躬耕力倦，歸坐茅齋展卷。",
            "耳邊如聞笛聲，却看牧童不見。"
        ],
        "title": "題戴嵩牛圖",
        "id": "1e59a465-e275-46f4-9806-dbdf157aeb1f"
    },
    {
        "author": "陸文圭",
        "paragraphs": [
            "逐鹿紛紛盡向秦，東門牽犬亦無人。",
            "月宮穩上青冥去，桂樹秋風老此身。"
        ],
        "title": "讀史六首  其一",
        "id": "64a53ea2-1dfd-47c6-93bd-f49eebfff520"
    },
    {
        "author": "陸文圭",
        "paragraphs": [
            "暮年百事已心降，牀下無人拜老龐。",
            "病眼欲開還又閉，偷看日影下西窗。"
        ],
        "title": "讀史六首  其二",
        "id": "80de54c3-204d-4e4c-9d5a-6da1087df3cf"
    },
    {
        "author": "陸文圭",
        "paragraphs": [
            "曠懷雅思人人有，濟世經邦事事無。",
            "終日醉眠呼不醒，明朝典午代當塗。"
        ],
        "title": "讀史六首  其三",
        "id": "21d2e9db-a989-4241-a68f-749dfd07bded"
    },
    {
        "author": "陸文圭",
        "paragraphs": [
            "廣陵琴與山陽笛，哀怨千年尚未平。",
            "正始諸賢零落盡，山王去作晉公卿。"
        ],
        "title": "讀史六首  其四",
        "id": "930e5ad6-7ec0-4fb3-9091-204c9fc9655f"
    },
    {
        "author": "陸文圭",
        "paragraphs": [
            "曉看嵩少玉嶙峋，枉駕應憐處士貧。",
            "令尹若能爲保障，長衾盡覆洛城人。"
        ],
        "title": "讀史六首  其五",
        "id": "420ca538-dfe9-4d34-8ae1-4110156fefea"
    },
    {
        "author": "陸文圭",
        "paragraphs": [
            "司徒太尉總三公，奢儉由來性不同。",
            "錦帳羊羔酣未省，誰能僵卧里門中。"
        ],
        "title": "讀史六首  其六",
        "id": "5d805155-6777-4da6-ada3-11fee3c52fef"
    },
    {
        "author": "陸文圭",
        "paragraphs": [
            "姦雄往往墮危機，成敗安能論是非。",
            "空笑狂生投益智，絕憐老母遺當歸。"
        ],
        "title": "偶作",
        "id": "14c75cd0-bcf4-4a85-912f-75a9e1db81d0"
    },
    {
        "author": "陸文圭",
        "paragraphs": [
            "憂時耿耿丹心在，無事悠悠白日過。",
            "萬里山河音信少，一春風雨悶懷多。"
        ],
        "title": "偶書",
        "id": "492d3923-1758-4073-8039-e5411fa20b6d"
    },
    {
        "author": "陸文圭",
        "paragraphs": [
            "賸得清明一半春，蜂衙蝶使往來頻。",
            "東風自動鞦韆索，不見海棠花下人。"
        ],
        "title": "舊題",
        "id": "e7dd1e41-0eb9-4c0e-8c82-4df3455cdd1f"
    },
    {
        "author": "陸文圭",
        "paragraphs": [
            "花樣精神月樣妝，妖魂不敢近忠良。",
            "如何鳳閣平章老，却事宮中嫵媚娘。"
        ],
        "title": "戲狄懷英",
        "id": "82dcd551-0c11-43a2-98f8-fcf48d5bcb21"
    },
    {
        "author": "陸文圭",
        "paragraphs": [
            "鞭春已罷燒燈近，十日西風未轉東。",
            "料得化工無別意，祇因不放小桃紅。"
        ],
        "title": "己巳新春  其一",
        "id": "a31b7405-2482-4e33-bc7a-37e46e115496"
    },
    {
        "author": "陸文圭",
        "paragraphs": [
            "年年春色先催柳，萬紫千紅次第開。",
            "零落牆陰人不問，可憐殘雪一株梅。"
        ],
        "title": "己巳新春  其二",
        "id": "aac02cc7-e382-4abf-ac40-2ef178e834a9"
    },
    {
        "author": "陸文圭",
        "paragraphs": [
            "懷哉春晚故山薇，冉冉江雲日暮低。",
            "爲問柳橋看燕舞，何如松嶺聽猿啼。"
        ],
        "title": "山村示暮春三絕句和韻  其一",
        "id": "4560ce3b-2a5a-420f-82d9-36ddfaa155f7"
    },
    {
        "author": "陸文圭",
        "paragraphs": [
            "樵兒拾樵不畏虎，隔溪看花如隔霧。",
            "鷓鴣聲在柘崗西，落日腰鐮下山去。"
        ],
        "title": "山村示暮春三絕句和韻  其二",
        "id": "8b84daaa-5371-466d-a75c-6898f77d82b3"
    },
    {
        "author": "陸文圭",
        "paragraphs": [
            "畫簾朱箔燕爲家，青草門庭只産蛙。",
            "一樹櫻桃紅半落，園丁愁殺雨如麻。"
        ],
        "title": "山村示暮春三絕句和韻  其三",
        "id": "57e51a0a-b5e2-4671-8db5-2e96e623a275"
    },
    {
        "author": "陸文圭",
        "paragraphs": [
            "秋空碾上一輪冰，積雨連宵洗更清。",
            "縱有浮雲容易散，吹開不待管絃聲。"
        ],
        "title": "王祈伊中秋不見月四首  其一",
        "id": "0a86a14e-74bd-4750-ab12-71a8603a47be"
    },
    {
        "author": "陸文圭",
        "paragraphs": [
            "家家望月試停杯，怪底濃雲撥不開。",
            "身入廣寒人不見，却從袖裏裹將來。"
        ],
        "title": "王祈伊中秋不見月四首  其二",
        "id": "daa53657-f1d4-4795-bd8e-fdc02e88e531"
    },
    {
        "author": "陸文圭",
        "paragraphs": [
            "中秋萬里共陰晴，曾記坡翁最善評。",
            "誰信九霄風雨外，群仙正賞月華明。"
        ],
        "title": "王祈伊中秋不見月四首  其三",
        "id": "0f500d19-c0c9-4f15-aac7-ce4b1e0643da"
    },
    {
        "author": "陸文圭",
        "paragraphs": [
            "開元以後可堪憂，秋雨霪霖稼不收。",
            "此際霓裳歌一曲，君王正在月宮游。"
        ],
        "title": "王祈伊中秋不見月四首  其四",
        "id": "6384e46d-7b22-4889-a8f2-f0220b7e81a0"
    },
    {
        "author": "陸文圭",
        "paragraphs": [
            "隴梅未寄江南信，鄒黍先回燕谷春。",
            "忽憶少陵巫峽句，菜盤思見玉纖人。"
        ],
        "title": "臘月二十六日立春",
        "id": "ee5c4e78-e5e6-4a69-86ba-2e910fc717a3"
    },
    {
        "author": "陸文圭",
        "paragraphs": [
            "入夜不聞簫鼓聲，千門月色爲誰明。",
            "無端邏騎階前過，錯認戎家櫪馬鳴。"
        ],
        "title": "丁丑元夕",
        "id": "a63bc3e3-8a0f-4c58-ae47-7675055f4e2d"
    },
    {
        "author": "陸文圭",
        "paragraphs": [
            "仙子驂鸞不可呼，故園花石久應蕪。",
            "不知綠野何人買，試問平泉有子無。"
        ],
        "title": "石湖留題三絕  其一",
        "id": "a6036661-92ec-4e1a-8c85-afeaee06711b"
    },
    {
        "author": "陸文圭",
        "paragraphs": [
            "高築詩壇據越城，醉呼楊陸主文盟。",
            "至今月下蒼苔石，時有先生杖履聲。"
        ],
        "title": "石湖留題三絕  其二",
        "id": "136b188d-b832-4a3e-baee-5fa40ef44bf4"
    },
    {
        "author": "陸文圭",
        "paragraphs": [
            "當年彬父遣詞臣，列戟傍觀色怒嗔。",
            "穀水曾無歸璧日，稽山已有摸金人。"
        ],
        "title": "石湖留題三絕  其三",
        "id": "2d22afdd-bf1e-4ebf-a5cf-6cd33f74d8ea"
    },
    {
        "author": "陸文圭",
        "paragraphs": [
            "笋輿咿軋下山田，遥指三峰返照邊。",
            "安得肉身生兩翅，霎時飛過此山前。"
        ],
        "title": "望三峰",
        "id": "ec0e1c7c-4f4d-4998-b89c-546a8850c584"
    },
    {
        "author": "陸文圭",
        "paragraphs": [
            "懸崖石磴刷苔青，空谷無仙鬼亦靈。",
            "聞說遊人多好事，誰能扶直半山亭。"
        ],
        "title": "大茅峰四絕句  其一",
        "id": "e726009b-e1fe-4600-a37b-2ae4186fbb31"
    },
    {
        "author": "陸文圭",
        "paragraphs": [
            "風吹天朗見秋毫，足力窮時所歷高。",
            "老子何曾煩一步，輿夫攀陟不辭勞。"
        ],
        "title": "大茅峰四絕句  其二",
        "id": "674362b2-f9d9-4b1a-b0f9-c3a709c240c0"
    },
    {
        "author": "陸文圭",
        "paragraphs": [
            "羊腸九折路盤嶇，不覺騰身上太虛。",
            "失脚從知高處險，西風斜日早回車。"
        ],
        "title": "大茅峰四絕句  其三",
        "id": "4c882456-6f5b-44ed-8503-831a523f6341"
    },
    {
        "author": "陸文圭",
        "paragraphs": [
            "一家兄弟入仙門，誰把名山鼎足分。",
            "我讀儒書知長幼，瓣香先禮大茅君。"
        ],
        "title": "大茅峰四絕句  其四",
        "id": "a4a2d975-b4ab-47a0-a6e7-dba379a95678"
    },
    {
        "author": "陸文圭",
        "paragraphs": [
            "玉真仙子雪爲膚，枉被群兒識塞酥。",
            "寂寞扶風三尺土，可憐香火至今無。"
        ],
        "title": "露筋娘子廟",
        "id": "8cc1b6d2-7064-4151-9924-ab76528cd1a3"
    },
    {
        "author": "陸文圭",
        "paragraphs": [
            "張家橋西車馬塵，北風刮地瞇行人。",
            "籬落枯桃三五樹，不應此地可逃秦。"
        ],
        "title": "桃源縣",
        "id": "ddf39969-4089-47f9-9b1d-ec08ab65d6b7"
    },
    {
        "author": "陸文圭",
        "paragraphs": [
            "平生知己富歐韓，辛苦修書博一官。",
            "自是朝廷重科目，且教主簿到文安。"
        ],
        "title": "文安縣",
        "id": "5d3a1d92-1393-4c48-a451-f3f72d637f1b"
    },
    {
        "author": "陸文圭",
        "paragraphs": [
            "扶風豪士不知名，樽酒相逢意便傾。",
            "爭似何莊今夜宿，梅花燭影照三更。"
        ],
        "title": "夜宿何莊唐主事宅",
        "id": "9acea81b-ad6d-4d6e-af50-d94fd71b3c25"
    },
    {
        "author": "陸文圭",
        "paragraphs": [
            "猿啼夾澗聲逾遠，鶴啄荒苔跡更清。",
            "身在千林頭上立，忽從脚底白雲生。"
        ],
        "title": "夜宿范以善提舉雲林清遠風大作偶成二絕句  其一",
        "id": "6d3d6c6d-611a-40b4-8dcf-c183dd0b3160"
    },
    {
        "author": "陸文圭",
        "paragraphs": [
            "雲峰頂上玉仙家，誤入修廊一逕斜。",
            "夜半月寒風力勁，滿山松影走龍蛇。"
        ],
        "title": "夜宿范以善提舉雲林清遠風大作偶成二絕句  其二",
        "id": "5c3ccb0a-9fd8-49f8-926d-ca558bf3dc8c"
    },
    {
        "author": "陸文圭",
        "paragraphs": [
            "臨沂以北沂水東，行人揚袂塵沙中。",
            "縱有溫泉能自潔，雩壇安得可乘風。"
        ],
        "title": "臨沂沂水道中塵沙瞇目不可行聞東北有溫泉即浴沂處不及往",
        "id": "05452cfc-2ef3-432e-a584-f8fb1a9bdc74"
    },
    {
        "author": "陸文圭",
        "paragraphs": [
            "臘雪窮途一月中，明朝老鬢又春風。",
            "遥知兒女團圞處，飲遍屠蘇憶乃翁。"
        ],
        "title": "除夕二首呈北溪  其一",
        "id": "9318134f-9a95-4353-ab2d-46351b0389bd"
    },
    {
        "author": "陸文圭",
        "paragraphs": [
            "杯盤今日偶相逢，客路飄飄過一冬。",
            "爲問玉堂春帖子，不知學士有誰供。"
        ],
        "title": "除夕二首呈北溪  其二",
        "id": "66c3a4f3-2080-4111-a2ed-1e8a871eeab4"
    },
    {
        "author": "陸文圭",
        "paragraphs": [
            "細柳東風甲馬營，鞦韆花下笑相迎。",
            "舟中自有傷春客，暗數歸家幾日程。"
        ],
        "title": "清明日泊舟甲馬營",
        "id": "da54e922-8d69-4d5b-ac04-bb57d901bc12"
    },
    {
        "author": "陸文圭",
        "paragraphs": [
            "花開花落總無情，贏得詩人百感生。",
            "今日東闌看梨雪，坡仙去後幾清明。"
        ],
        "title": "清明",
        "id": "e6805381-9a60-48b2-8dbb-6809707634b0"
    },
    {
        "author": "陸文圭",
        "paragraphs": [
            "塵沙終日意昏昏，落日炊烟又一村。",
            "客子倦游求止宿，主翁搔首更無言。"
        ],
        "title": "宿黄村土人索詩  其一",
        "id": "9c3f86ea-42d1-42b5-84da-17bd483cdfbc"
    },
    {
        "author": "陸文圭",
        "paragraphs": [
            "黄村落日下山低，宿鳥歸林亦倦飛。",
            "夜半驅車投北去，誰能慷慨泣牛衣。"
        ],
        "title": "宿黄村土人索詩  其二",
        "id": "c303b69f-b7f5-40bf-b784-1d8347892a07"
    },
    {
        "author": "陸文圭",
        "paragraphs": [
            "觚稜棲雀五雲深，此日江湖向闕心。",
            "朽骨不堪重拂拭，涓人莫枉費黄金。"
        ],
        "title": "入京二首  其一",
        "id": "e0a55257-68cd-4401-8b96-8e684f7b245f"
    },
    {
        "author": "陸文圭",
        "paragraphs": [
            "手携布被入關中，頗似菑川六十翁。",
            "未必漢廷推第一，不須側目事轅公。"
        ],
        "title": "入京二首  其二",
        "id": "db384716-2bb3-469c-84b8-eb985496de3f"
    },
    {
        "author": "陸文圭",
        "paragraphs": [
            "柳色鵝黄蘸碧沙，隔溪遥指四娘家。",
            "故園春事如今晚，可見東欄芍藥花。"
        ],
        "title": "舟中追和遜卿早春即事十首  其一",
        "id": "5e886957-f947-4622-8a99-aeda1824cb8f"
    },
    {
        "author": "陸文圭",
        "paragraphs": [
            "清江漠漠漾晴沙，門對青山買酒家。",
            "檣外一聲金彈子，流鶑驚起落庭花。"
        ],
        "title": "舟中追和遜卿早春即事十首  其二",
        "id": "055a5d73-0930-4f02-bf9d-69d15d4f74fe"
    },
    {
        "author": "陸文圭",
        "paragraphs": [
            "莫惜春衫污酒痕，欲將遺恨寄芳樽。",
            "清明客裏匆匆過，不記桃花笑倚門。"
        ],
        "title": "舟中追和遜卿早春即事十首  其三",
        "id": "54b30c60-13cc-4cd9-8ea1-b5c348e64038"
    },
    {
        "author": "陸文圭",
        "paragraphs": [
            "草色青青沒燒痕，山川滿目酒盈樽。",
            "只愁逋客回家日，先被春風緊閉門。"
        ],
        "title": "舟中追和遜卿早春即事十首  其四",
        "id": "2a6c5f1f-6e68-41dd-b116-acfe91f93f40"
    },
    {
        "author": "陸文圭",
        "paragraphs": [
            "乍別親朋似久違，西風塵起染緇衣。",
            "不須杜宇聲聲勸，如此江山胡不歸。"
        ],
        "title": "舟中追和遜卿早春即事十首  其五",
        "id": "5bf9a700-53fb-4156-b618-72e448a1e332"
    },
    {
        "author": "陸文圭",
        "paragraphs": [
            "壯圖落落與時違，不信經綸起布衣。",
            "縱使茝魚從北化，也隨烏鵲向南歸。"
        ],
        "title": "舟中追和遜卿早春即事十首  其六",
        "id": "8a0e5703-bb8d-4f09-9c5b-72d4685dad56"
    },
    {
        "author": "陸文圭",
        "paragraphs": [
            "客至從容奉笑談，晚知蔗境味尤甘。",
            "曲江進士題名遍，安用山人起水南。"
        ],
        "title": "舟中追和遜卿早春即事十首  其七",
        "id": "091a3e4f-bffe-4f16-b75e-aabf936f7483"
    },
    {
        "author": "陸文圭",
        "paragraphs": [
            "虎溪何必與禪談，唯有東籬菊味甘。",
            "束带肯爲兒輩屈，悠然興在此山南。"
        ],
        "title": "舟中追和遜卿早春即事十首  其八",
        "id": "f41d2ef5-02a4-4965-8347-03a0ac31f61a"
    },
    {
        "author": "陸文圭",
        "paragraphs": [
            "科斗臨池學篆文，燕雛带雨掠香芹。",
            "春閨應恨歸來晚，南浦當時錯送君。"
        ],
        "title": "舟中追和遜卿早春即事十首  其九",
        "id": "32884a54-091a-4544-98fa-bd28335e93f7"
    },
    {
        "author": "陸文圭",
        "paragraphs": [
            "草堂未可便移文，自煮清香碧澗芹。",
            "更向白雲深處宿，山頭回首謝諸君。"
        ],
        "title": "舟中追和遜卿早春即事十首  其一○",
        "id": "9b0f7da1-54cc-42d3-b536-9f8a0a940d30"
    },
    {
        "author": "陸文圭",
        "paragraphs": [
            "興盡歸期漸有涯，夢中昨夜已還家。",
            "兒童笑引池西去，菡萏猶餘一朵花。"
        ],
        "title": "賦歸四絕呈句容諸友  其一",
        "id": "07a89288-e93c-4f63-95fe-446c64fccaa0"
    },
    {
        "author": "陸文圭",
        "paragraphs": [
            "故里青松百尺强，亭亭三徑儼成行。",
            "東籬雨後無人葺，舊菊多應一半荒。"
        ],
        "title": "賦歸四絕呈句容諸友  其二",
        "id": "e7d1ece6-ddf1-48c3-97c6-5938074fd1bc"
    },
    {
        "author": "陸文圭",
        "paragraphs": [
            "我與茅君宿有緣，四年五度過山前。",
            "元符直下崇禧路，回首三峰意愴然。"
        ],
        "title": "賦歸四絕呈句容諸友  其三",
        "id": "09f10dca-04ad-4c27-92e7-bc3c9c1249d5"
    },
    {
        "author": "陸文圭",
        "paragraphs": [
            "一見諸賢蓋便傾，秋風猶動故鄉情。",
            "餘生無復重來日，再世何當結弟兄。"
        ],
        "title": "賦歸四絕呈句容諸友  其四",
        "id": "f296ab82-f304-4af8-b266-0068093bc22d"
    },
    {
        "author": "陸文圭",
        "paragraphs": [
            "來尋禹穴何容易，却上龍門得許勞。",
            "擬借梅梁浮海去，坐登三級浪頭高。"
        ],
        "title": "題禹廟",
        "id": "53bbf573-cf45-460d-94c6-bfa6214d60ac"
    },
    {
        "author": "陸文圭",
        "paragraphs": [
            "城樓戍鼓盡三更，燈射齋窗一黍明。",
            "窗下有人勤不寐，隔牆猶聽讀書聲。"
        ],
        "title": "仲冬雪夜偶書三絕句  其一",
        "id": "167720ef-8810-4139-836c-4e659d51ae47"
    },
    {
        "author": "陸文圭",
        "paragraphs": [
            "擁衾危坐夜沉沉，門外誰知雪寸深。",
            "掩卷不言空太息，靜中忽見古人心。"
        ],
        "title": "仲冬雪夜偶書三絕句  其二",
        "id": "28233fe4-4f65-471b-b58a-1831ecd5c05d"
    },
    {
        "author": "陸文圭",
        "paragraphs": [
            "長廊風緊雨冥冥，花落寒燈酒半醒。",
            "但覺晨光何太早，不知飛霰集窗櫺。"
        ],
        "title": "仲冬雪夜偶書三絕句  其三",
        "id": "d12bd51b-d9d1-478b-9c83-b9f293ba9bca"
    },
    {
        "author": "陸文圭",
        "paragraphs": [
            "荒城戍卒打殘更，道上無人天未明。",
            "一似銜枚蔡州去，只無鵝鴨混軍聲。"
        ],
        "title": "諸生和韻復吟三絕  其一",
        "id": "c735a63c-8cc4-4e4a-b2cb-cb737f780cff"
    },
    {
        "author": "陸文圭",
        "paragraphs": [
            "猿啾鬼哭杳冥冥，夜半何人弔獨醒。",
            "歌罷離騷心正苦，陰風吹雨響疏櫺。"
        ],
        "title": "諸生和韻復吟三絕  其二",
        "id": "f6820ba1-1f56-49c6-92ed-443f000915fb"
    },
    {
        "author": "陸文圭",
        "paragraphs": [
            "地爐無分爇香沉，畫盡殘灰夜正深。",
            "窗外梅花消息動，要知子半是天心。"
        ],
        "title": "諸生和韻復吟三絕  其三",
        "id": "3c5798d9-34fc-4f85-9c44-cf7750bcd3ab"
    },
    {
        "author": "陸文圭",
        "paragraphs": [
            "既聾不用誇三耳，純白安能辨二毛。",
            "自笑先生書案上，又將論語教兒曹。"
        ],
        "title": "自笑",
        "id": "879c464d-f47f-445f-81ef-d0439280b00f"
    },
    {
        "author": "陸文圭",
        "paragraphs": [
            "懶將詩句上桃符，柏葉椒花一例無。",
            "却笑簡齋元不簡，舟中猶自飲屠蘇。"
        ],
        "title": "丁卯新正紀懷四首  其一",
        "id": "24a64d57-ea51-4d67-9384-41a6505311a9"
    },
    {
        "author": "陸文圭",
        "paragraphs": [
            "土潤耕牛不受鞭，風和花鳥各忻然。",
            "老人猶記兵戈日，自後昇平五十年。"
        ],
        "title": "丁卯新正紀懷四首  其二",
        "id": "79183c26-4fbc-4be3-91ef-0f0d606fb3ed"
    },
    {
        "author": "陸文圭",
        "paragraphs": [
            "紛紛兒女競新年，老去思親獨愴然。",
            "墓上只堪供灑掃，無由綵服拜堂前。"
        ],
        "title": "丁卯新正紀懷四首  其三",
        "id": "4553df72-c832-4e5d-ba67-1a4659fbdbcc"
    },
    {
        "author": "陸文圭",
        "paragraphs": [
            "魯史曾書雨木冰，坤爻切切戒陰凝。",
            "衡門空把憂時志，無奈華軒盡鶴乘。"
        ],
        "title": "丁卯新正紀懷四首  其四",
        "id": "ff5f6aa4-5a0e-43a9-ac4a-c13d2e4f1cd1"
    },
    {
        "author": "陸文圭",
        "paragraphs": [
            "先生日日好窺園，學圃工夫細討論。",
            "賣李不須先去核，耘瓜只恐誤傷根。"
        ],
        "title": "窺園",
        "id": "93c112cf-cfe6-43cd-afbc-dbf2282e7bf1"
    },
    {
        "author": "陸文圭",
        "paragraphs": [
            "坎蛙曉渴上苔欄，石甃泥渾底欲乾。",
            "焦稼不爲簞食計，一瓢飲水亦良難。"
        ],
        "title": "井竭",
        "id": "c554726f-f70d-4964-8e55-2648a7041f34"
    },
    {
        "author": "陸文圭",
        "paragraphs": [
            "一妻一妾閟泉扃，老柏蒼蒼蔓草青。",
            "我肯墦間求饜足，魂歸不必訕中庭。"
        ],
        "title": "啟山掃松",
        "id": "b152c019-6df4-43e6-aebf-acea7d5073de"
    },
    {
        "author": "陸文圭",
        "paragraphs": [
            "南山處士老尤貧，頗恨故交無一人。",
            "若使知心得良友，更因多病轉相親。"
        ],
        "title": "病中四絕  其一",
        "id": "f5a8065e-bc3b-4d76-b9eb-1570694b0cb8"
    },
    {
        "author": "陸文圭",
        "paragraphs": [
            "老去無憀病轉多，櫻桃楊柳奈情何。",
            "故人又比佳人薄，莫怪門前雀可羅。"
        ],
        "title": "病中四絕  其二",
        "id": "84ad0a48-f536-4618-8a90-513ffd40de75"
    },
    {
        "author": "陸文圭",
        "paragraphs": [
            "葉落蕭蕭壅樹根，疏林带郭半疑村。",
            "卧聞車馬牆邊過，無事呼兒早閉門。"
        ],
        "title": "病中四絕  其三",
        "id": "61d73438-7ee4-4fb9-9281-2c929b7dbae3"
    },
    {
        "author": "陸文圭",
        "paragraphs": [
            "浪說蘇公久已仙，豈知翁自厭餘年。",
            "雪堂二客能相從，姓字當時惜不傳。"
        ],
        "title": "病中四絕  其四",
        "id": "ccdd639b-36eb-490f-8ca0-bfd0dc5b8dd4"
    },
    {
        "author": "陸文圭",
        "paragraphs": [
            "文士多嬰疾與貧，浩然東野即其人。",
            "唱酬從此詩筒簡，炮炙時於藥裹親。"
        ],
        "title": "追和四絕  其一",
        "id": "ef4af587-d9c3-4a91-abf6-79f99b10e9d8"
    },
    {
        "author": "陸文圭",
        "paragraphs": [
            "餔餟糟醨醉者多，獨醒無奈衆人何。",
            "寒窗細讀離騷語，遺恨千年弔汨羅。"
        ],
        "title": "追和四絕  其二",
        "id": "edc14632-2dab-43db-86d9-c481ea2ea787"
    },
    {
        "author": "陸文圭",
        "paragraphs": [
            "三十尋思擬學仙，蹉跎已過古稀年。",
            "一生只作邯鄲夢，枕上奇方秘不傳。"
        ],
        "title": "追和四絕  其三",
        "id": "be36c302-fd43-4a3d-8016-99d9987782a0"
    },
    {
        "author": "陸文圭",
        "paragraphs": [
            "卧看山雲起石根，意行隨犬至前村。",
            "廛居自是無人識，何必移家上鹿門。"
        ],
        "title": "追和四絕  其四",
        "id": "768a5e1b-1363-40a4-aa9f-dbfabce23df7"
    },
    {
        "author": "陸文圭",
        "paragraphs": [
            "賀客門關刺莫傳，日高厨傳尚蕭然。",
            "遥知獨鶴蒼苔舞，自點丹砂註內篇。"
        ],
        "title": "丁亥壽药房先生四首  其一",
        "id": "d909ced2-1278-4434-ae8b-107744d10e6c"
    },
    {
        "author": "陸文圭",
        "paragraphs": [
            "蜀苑梅花號兩龍，千年矯立受霜風。",
            "若爲健步能移取，遠供寒香壽乃翁。"
        ],
        "title": "丁亥壽药房先生四首  其二",
        "id": "ac48c545-9522-4f53-90fe-8d642efea7ff"
    },
    {
        "author": "陸文圭",
        "paragraphs": [
            "出處窮通若命何，月居南斗類東坡。",
            "底須內翰還公做，勘破已輸春夢婆。"
        ],
        "title": "丁亥壽药房先生四首  其三",
        "id": "237cf398-9b5d-4da5-8ec6-fd8f6f2da8b7"
    },
    {
        "author": "陸文圭",
        "paragraphs": [
            "曲度珠簾懷呂相，廡排紅榜媚韓王。",
            "先生清隠心如水，消得編詩一瓣香。"
        ],
        "title": "丁亥壽药房先生四首  其四",
        "id": "b0c6212e-bad4-4719-a60e-fab2e3e5dff4"
    },
    {
        "author": "陸文圭",
        "paragraphs": [
            "南枝春早爲誰容，遠供寒香壽乃翁。",
            "不信廣平心似鐵，能禁索笑倚東風。"
        ],
        "title": "折梅壽宋春卿",
        "id": "366fbbc2-5b22-4d18-bfd7-368839933dc1"
    },
    {
        "author": "陸文圭",
        "paragraphs": [
            "洛陽亭下昔埋輪，當道豺狼不避人。",
            "今日黄花故園酒，獨携野鶴伴閒身。"
        ],
        "title": "又口號四首  其一",
        "id": "88a7cdb5-c5bd-4c97-aae2-94f9bdd2b06d"
    },
    {
        "author": "陸文圭",
        "paragraphs": [
            "仁挾翔風勇駕霆，皇華使者出祥刑。",
            "福星一夕遷吳分，却向龍山現壽星。"
        ],
        "title": "又口號四首  其二",
        "id": "8bbc2499-f60d-463b-9114-8fc550f34538"
    },
    {
        "author": "陸文圭",
        "paragraphs": [
            "華堂捧勸紫霞杯，紅粉回頭御史來。",
            "直道素知嫌嫵媚，羞將白鶴放籠開。"
        ],
        "title": "又口號四首  其三",
        "id": "e9d80c76-d22b-4219-9006-ba21b896c2ed"
    },
    {
        "author": "陸文圭",
        "paragraphs": [
            "幼安伯可號文雄，詞壽秦韓枉自工。",
            "賢相肯交窮處士，何如魏野祝萊公。"
        ],
        "title": "又口號四首  其四",
        "id": "1c97bf81-78ba-4370-a3e2-998c5fa33a76"
    },
    {
        "author": "陸文圭",
        "paragraphs": [
            "故交皆疏柳子厚，新貴不識王元之。",
            "袖中刺字已漫盡，一童猶負囊中詩。"
        ],
        "title": "贈松窗",
        "id": "fcc9d338-0187-4005-9bee-990f51dc9b34"
    },
    {
        "author": "陸文圭",
        "paragraphs": [
            "昨夜春風到柳枝，客衣偏愛薄寒欺。",
            "囊錐穎脫無人見，欲繡平原未有絲。"
        ],
        "title": "贈復初二首  其一",
        "id": "b3db2c23-2417-452b-b2e5-a4568f83324e"
    },
    {
        "author": "陸文圭",
        "paragraphs": [
            "有客袖中懷短刺，何人門下曳長裾。",
            "每評陸子毀茶論，大勝顔公乞米書。"
        ],
        "title": "贈復初二首  其二",
        "id": "8672699d-7e94-4b44-a174-96e8ada72199"
    },
    {
        "author": "陸文圭",
        "paragraphs": [
            "葛藟綿綿長道邊，獨行踽踽亦堪憐。",
            "邯鄲正近君鄉里，好借仙翁一枕眠。"
        ],
        "title": "寧華張尉衛輝人也因寇失官妻子爲擄行乞歸鄉贈以二絕句  其一",
        "id": "c44bebf4-707c-4fd4-a096-d04913863f20"
    },
    {
        "author": "陸文圭",
        "paragraphs": [
            "南來憔悴一身存，歸雁哀鳴久失群。",
            "莫怪夜行人不問，形容豈似故將軍。"
        ],
        "title": "寧華張尉衛輝人也因寇失官妻子爲擄行乞歸鄉贈以二絕句  其二",
        "id": "952143e1-bb60-4bbc-909a-1c31f19c05a2"
    },
    {
        "author": "陸文圭",
        "paragraphs": [
            "十二支辰配十干，此專主日論財官。",
            "豈無辭祿安貧者，說與先生仔細看。"
        ],
        "title": "桂松巖以子平星禽二術推人多驗戲贈二絕  其一",
        "id": "92618810-0c74-486c-9e61-e173dadec6d6"
    },
    {
        "author": "陸文圭",
        "paragraphs": [
            "異類于人總不干，止聞列宿應郎官。",
            "區區女蝠并危燕，却與蛟龍一例看。"
        ],
        "title": "桂松巖以子平星禽二術推人多驗戲贈二絕  其二",
        "id": "55fd6a48-de1b-4eb1-a951-26c62ecaca8b"
    },
    {
        "author": "陸文圭",
        "paragraphs": [
            "顯微元是紫微仙，天上星辰手斡旋。",
            "爲向人間多漏洩，謫下茅峰五百年。"
        ],
        "title": "贈星禽趙顯微詩三絕  其一",
        "id": "16a4346f-35a5-47f6-b767-f13376e0fa8d"
    },
    {
        "author": "陸文圭",
        "paragraphs": [
            "莫把行藏問斗牛，年將八十更何求。",
            "願言奎宿長明健，文治從今遍九州。"
        ],
        "title": "贈星禽趙顯微詩三絕  其二",
        "id": "12bcd165-33ff-499a-95f4-e7b23e004f9a"
    },
    {
        "author": "陸文圭",
        "paragraphs": [
            "奎宿如何號木狼，尾箕虎豹若爲詳。",
            "獸心人面凡皆是，瑞物如何無鳳凰。"
        ],
        "title": "贈星禽趙顯微詩三絕  其三",
        "id": "be43e609-3f86-432e-bfb8-050cbf2c70bd"
    },
    {
        "author": "陸文圭",
        "paragraphs": [
            "莫倚承恩賦上林，記曾薄倖託琴心。",
            "白頭又欲輕相背，令蹙山眉作苦吟。"
        ],
        "title": "和史药房三絕  其一",
        "id": "cb28742e-41e6-490f-8416-68eeb2b132c2"
    },
    {
        "author": "陸文圭",
        "paragraphs": [
            "出處何如漢二疏，返耕聊以遂吾初。",
            "虎頭未可輕摇筆，牛角何妨且讀書。"
        ],
        "title": "和史药房三絕  其二",
        "id": "fa2b528b-d4bc-4200-9653-a162466e1f9e"
    },
    {
        "author": "陸文圭",
        "paragraphs": [
            "春被山顛與水涯，盡供物料入詩家。",
            "陸劉近世升沉異，一爲梅花一杏花。"
        ],
        "title": "和史药房三絕  其三",
        "id": "d8ba83ad-d4ba-4a5a-bcc2-804f9743b439"
    },
    {
        "author": "陸文圭",
        "paragraphs": [
            "江梅歲晚獨清妍，南國相逢亦偶然。",
            "料得知心有寒月，不消重霧與輕烟。"
        ],
        "title": "和張仲實絕句四首  其一",
        "id": "99aadec7-b051-471f-b7d1-ac4e4549373f"
    },
    {
        "author": "陸文圭",
        "paragraphs": [
            "平生夢不到黄扉，安得京塵染素衣。",
            "只把一竿江海去，相看鷗鳥亦忘機。"
        ],
        "title": "和張仲實絕句四首  其二",
        "id": "86ce0695-f4ad-467f-817e-9a6624b80e1a"
    },
    {
        "author": "陸文圭",
        "paragraphs": [
            "十年講席坐無氈，盡把行藏付與天。",
            "策馬已甘之反後，著鞭莫競祖生先。"
        ],
        "title": "和張仲實絕句四首  其三",
        "id": "087d71de-38e7-4575-9506-5ae2540532dc"
    },
    {
        "author": "陸文圭",
        "paragraphs": [
            "兀坐書林閉董帷，時尋佳句寫烏絲。",
            "兒時論語今忘却，且讓安昌作帝師。"
        ],
        "title": "和張仲實絕句四首  其四",
        "id": "6f2bc96c-2870-4ff3-bc0d-02477d79c80d"
    },
    {
        "author": "陸文圭",
        "paragraphs": [
            "西抹東塗衒一鄉，阿婆羞憶少年妝。",
            "如今閉戶無人識，旋學仙翁却老方。"
        ],
        "title": "山村贈禮敬龍澤上人詩有幾年不踏澄江路耆舊唯存陸子方之句和之二首  其一",
        "id": "e01b2d5d-2514-4ba3-a214-b81c54ff2999"
    },
    {
        "author": "陸文圭",
        "paragraphs": [
            "西山爽氣入吾詩，拄頰含毫有所思。",
            "欲把求田語玄德，莫因學圃笑樊遲。"
        ],
        "title": "山村贈禮敬龍澤上人詩有幾年不踏澄江路耆舊唯存陸子方之句和之二首  其二",
        "id": "98b87b36-b0d7-42ac-bfd8-40cc2f6e9583"
    },
    {
        "author": "陸文圭",
        "paragraphs": [
            "梅天風雨一江寒，濕却灘頭舊釣竿。",
            "自著漁蓑沽酒去，路逢賈客問長安。"
        ],
        "title": "次伯機絕句",
        "id": "b2f8fb29-1949-4e3e-9342-0db072958d1b"
    },
    {
        "author": "陸文圭",
        "paragraphs": [
            "待詔明廷百有餘，一人釋褐向江都。",
            "諸生對策無奇語，田竇何曾不喜儒。"
        ],
        "title": "留別袁伯長待制凌德庸少監周南翁待制諸公三絕句  其一",
        "id": "017375b0-c6bc-4aad-8604-852203aa8de8"
    },
    {
        "author": "陸文圭",
        "paragraphs": [
            "書生骨相太邅迍，地位還須有福人。",
            "老我終身友麋鹿，看君他日上麒麟。"
        ],
        "title": "留別袁伯長待制凌德庸少監周南翁待制諸公三絕句  其二",
        "id": "f99c40e9-98fc-4be4-8239-05274bdd442b"
    },
    {
        "author": "陸文圭",
        "paragraphs": [
            "獰獰虎豹守天關，月殿蟾宮不可攀。",
            "歸路春風無限好，一聲啼鳥破青山。"
        ],
        "title": "留別袁伯長待制凌德庸少監周南翁待制諸公三絕句  其三",
        "id": "706247bb-dd6d-40a3-94b0-ffddc8647e7b"
    },
    {
        "author": "陸文圭",
        "paragraphs": [
            "今夜征帆淺渚邊，何時樽酒落花前。",
            "白雲繞舍歸心切，不爲春林聽杜鵑。"
        ],
        "title": "絕句留別善之仲實併呈松澗雲仲無逸四首  其一",
        "id": "e0a188f3-82ce-4059-b683-e773da89b03e"
    },
    {
        "author": "陸文圭",
        "paragraphs": [
            "手拈花草弄春愁，兒女安知稼穡秋。",
            "山北山南游未遍，歸歟且復事西疇。"
        ],
        "title": "絕句留別善之仲實併呈松澗雲仲無逸四首  其二",
        "id": "488ce236-82cb-4b1c-98d6-462ccdf6ee14"
    },
    {
        "author": "陸文圭",
        "paragraphs": [
            "江上春雲生暮寒，故城回首離長安。",
            "殘桃剩柳應無分，留與諸君取次看。"
        ],
        "title": "絕句留別善之仲實併呈松澗雲仲無逸四首  其三",
        "id": "0fec428a-9bcd-48c5-b0fb-deb2ee8dfbc0"
    },
    {
        "author": "陸文圭",
        "paragraphs": [
            "老檜榮枯不計春，好花開落止經旬。",
            "莫將文翰誇餘子，共擬勳名及古人。"
        ],
        "title": "絕句留別善之仲實併呈松澗雲仲無逸四首  其四",
        "id": "ad1b4d07-dcae-4b94-ba25-1eefb7e2e652"
    },
    {
        "author": "陸文圭",
        "paragraphs": [
            "長安城頭紅日斜，王孫金彈打烏鴉。",
            "寄聲翠鳳穿雲去，霜寒莫戀梧桐花。"
        ],
        "title": "古意四首寄張可與孫晉卿  其一",
        "id": "6e05b29d-acdd-49cd-ba4b-b3e465fb9e74"
    },
    {
        "author": "陸文圭",
        "paragraphs": [
            "長松百尺蔭官街，街吏斧鋸充官柴。",
            "高寒自是飽風雪，歲晚只合居窮崖。"
        ],
        "title": "古意四首寄張可與孫晉卿  其二",
        "id": "88b8d315-d982-4394-9a08-7c88370f134b"
    },
    {
        "author": "陸文圭",
        "paragraphs": [
            "老翁持鏡向市賣，銅光的皪秋水清。",
            "醜婦鑑容驚墮地，想渠嫌殺太分明。"
        ],
        "title": "古意四首寄張可與孫晉卿  其三",
        "id": "2afa3b3b-6b2f-407e-acee-432339529221"
    },
    {
        "author": "陸文圭",
        "paragraphs": [
            "牧兒狹逕礙樵枝，樵兒格鬬暮不歸。",
            "於菟一聲嘯篁谷，兩兒驚散走如飛。"
        ],
        "title": "古意四首寄張可與孫晉卿  其四",
        "id": "e3453a7a-0965-4ca0-9a97-285713d37459"
    },
    {
        "author": "陸文圭",
        "paragraphs": [
            "送客征衫秋八月，懷人病枕夜三更。",
            "牀頭稚子呼不覺，窗外瀟瀟風雨聲。"
        ],
        "title": "夜得二絕寄子華  其一",
        "id": "00c72f05-6ffc-4e52-88b7-0c7bd621ac65"
    },
    {
        "author": "陸文圭",
        "paragraphs": [
            "雞鳴風雨思君子，雁過瀟湘憶故人。",
            "別去情懷渾欲醉，夢回詩筆已如神。"
        ],
        "title": "夜得二絕寄子華  其二",
        "id": "7b0dca1a-270c-4b98-b64f-68594e4cc750"
    },
    {
        "author": "陸文圭",
        "paragraphs": [
            "籬根怪石起層雲，淺带春泥碧蘚紋。",
            "乞與詩人時醒酒，也勝豪奪任監軍。"
        ],
        "title": "絕句二首寄紹堂求巧石  其一",
        "id": "4bd9746b-ccf8-4b48-8b39-46f5a03cc90a"
    },
    {
        "author": "陸文圭",
        "paragraphs": [
            "幾年石友卧蒼苔，曾受南宮雅拜來。",
            "老子暮年行脚倦，只宜窗裏看崔嵬。"
        ],
        "title": "絕句二首寄紹堂求巧石  其二",
        "id": "19b0c788-2dcf-4508-9392-8b8ca3c9f04e"
    },
    {
        "author": "陸文圭",
        "paragraphs": [
            "泮水三年惟飲水，不知芹藻味何如。",
            "群鴞無故爭桑葚，挾彈何人莫問渠。"
        ],
        "title": "送唐孟方教授三首  其一",
        "id": "9fc2f3c8-7952-4094-9c23-4c1d65856208"
    },
    {
        "author": "陸文圭",
        "paragraphs": [
            "禦兒溪北浣征衣，重拂蒼苔舊釣磯。",
            "有弟對牀思久別，呼兒置酒話遲歸。"
        ],
        "title": "送唐孟方教授三首  其二",
        "id": "4c8231d2-36c8-41f7-ac89-11f2aea1e4b2"
    },
    {
        "author": "陸文圭",
        "paragraphs": [
            "城東老圃舊書生，緊閉柴門懶送迎。",
            "獨袖篇詩與君別，相看白首不勝情。"
        ],
        "title": "送唐孟方教授三首  其三",
        "id": "0722831b-d35e-4af6-bbfb-494dba58eeae"
    },
    {
        "author": "陸文圭",
        "paragraphs": [
            "梅花卸玉春寒淺，柳色描金雪意消。",
            "老子偶然詩興動，又挑行李過溪橋。"
        ],
        "title": "送李義夫出遊二首  其一",
        "id": "6913cce6-d1b9-4a97-955d-e2a96e545503"
    },
    {
        "author": "陸文圭",
        "paragraphs": [
            "三千丈髪從渠脫，九十日春須我遊。",
            "出却草堂三五里，囊中無得一錢留。"
        ],
        "title": "送李義夫出遊二首  其二",
        "id": "aeed6fb0-42aa-4fdc-8740-46a92a416dc1"
    },
    {
        "author": "陸文圭",
        "paragraphs": [
            "老人白帽子青衿，二水相滋兌澤深。",
            "易學已隨丁氏去，金蘭何日慰同心。"
        ],
        "title": "送吳仲魯回烏江二首  其一",
        "id": "9a5b740d-8241-4bed-ad37-94cb4f9b14f5"
    },
    {
        "author": "陸文圭",
        "paragraphs": [
            "黄田西望歷陽城，風水蕭蕭數日程。",
            "紙上陳言刊落盡，滄浪時聽棹歌聲。"
        ],
        "title": "送吳仲魯回烏江二首  其二",
        "id": "ac8235cf-9a9e-42ae-b188-1ab53977dc67"
    },
    {
        "author": "陸文圭",
        "paragraphs": [
            "二君才斡俱優裕，數載相從意未休。",
            "短棹西風吹過泖，相思霜月落南州。"
        ],
        "title": "送留君玉高雲卿自江陰遷松江四絕  其一",
        "id": "e5658e60-01b8-4db9-be92-eb3ba67aaddd"
    },
    {
        "author": "陸文圭",
        "paragraphs": [
            "江浦買鱸秋正美，山亭聞鶴夜尤清。",
            "送君此去因懷古，海水東來意未平。"
        ],
        "title": "送留君玉高雲卿自江陰遷松江四絕  其二",
        "id": "10b73935-eade-4de7-8756-6a624cbda27f"
    },
    {
        "author": "陸文圭",
        "paragraphs": [
            "老我卑枝甘伏鷃，羨君喬木又遷鶑。",
            "清平官府無公事，分我絲蓴一箸羹。"
        ],
        "title": "送留君玉高雲卿自江陰遷松江四絕  其三",
        "id": "86b25518-bf94-4bb4-8f94-a332b727b677"
    },
    {
        "author": "陸文圭",
        "paragraphs": [
            "暨州風土今非昔，安得珠犀賈客船。",
            "莫笑歸裝無一物，江頭魚蟹亦論錢。"
        ],
        "title": "送留君玉高雲卿自江陰遷松江四絕  其四",
        "id": "58fbb4ac-2597-4892-b2ad-1c8d16bcdab6"
    },
    {
        "author": "陸文圭",
        "paragraphs": [
            "流水涓涓止水停，要令漱玉結層冰。",
            "深溪不泛桃花出，誰識仙源在武陵。"
        ],
        "title": "鑒止堂",
        "id": "58267f11-94af-422b-b380-1731762412be"
    },
    {
        "author": "陸文圭",
        "paragraphs": [
            "雪花剪白忘安蒂，霜葉雕紅不戀枝。",
            "爭似隋家宮樹上，四時錦綵不曾離。"
        ],
        "title": "西苑",
        "id": "31dd40a6-b8bf-482d-a7c5-eddf73c710b8"
    },
    {
        "author": "陸文圭",
        "paragraphs": [
            "樓上西風野望時，冥冥禾黍沒高低。",
            "勸農使者來行水，還凭朱欄憶舊題。"
        ],
        "title": "丘莊多稼樓二首  其一",
        "id": "c7665753-401c-430e-86ed-a8c6c20436c2"
    },
    {
        "author": "陸文圭",
        "paragraphs": [
            "萬畝耕耘卒歲勤，可曾一飽慰農人。",
            "催租令急如風火，輸入官倉化腐塵。"
        ],
        "title": "丘莊多稼樓二首  其二",
        "id": "7d43e582-741a-4f17-ad86-23d2d406b700"
    },
    {
        "author": "陸文圭",
        "paragraphs": [
            "幽篁夾道少人居，山骨清寒草木疏。",
            "泉見客來空自喜，春懷渺渺正愁余。"
        ],
        "title": "喜客泉二首  其一",
        "id": "59ebd879-0ef7-46b4-995c-e73b6e9c388d"
    },
    {
        "author": "陸文圭",
        "paragraphs": [
            "一飲懷金出嶺南，蓮花峰下絕清甘。",
            "我來欲與流泉約，獨喜廉人莫喜貪。"
        ],
        "title": "喜客泉二首  其二",
        "id": "912d66ea-0fdf-4f7f-9a09-02707b0aa833"
    },
    {
        "author": "陸文圭",
        "paragraphs": [
            "溶溶川上花光午，冉冉窗前草色春。",
            "能識此中真樂處，聖門只有兩三人。"
        ],
        "title": "四時佳興題徐景陽園堂五首  其一",
        "id": "b8d5b085-9f5e-454e-bbdf-a9024952b8d0"
    },
    {
        "author": "陸文圭",
        "paragraphs": [
            "門前車馬客方散，堂下樽罍酒半醒。",
            "不信鏡中添白髪，君山依舊去年青。"
        ],
        "title": "四時佳興題徐景陽園堂五首  其二",
        "id": "66489589-3579-4a95-8d8f-dd50029d0f11"
    },
    {
        "author": "陸文圭",
        "paragraphs": [
            "窮秋破屋簷頭雨，殘臘征夫陌上霜。",
            "公子閒居無一事，可能憂樂兩相忘。"
        ],
        "title": "四時佳興題徐景陽園堂五首  其三",
        "id": "bb7380e0-d93f-46b9-9c9b-64793a01cc5e"
    },
    {
        "author": "陸文圭",
        "paragraphs": [
            "華陽洞口金泉水，流入宮牆作小渠。",
            "任轉秦淮出江去，不應久住化龍魚。"
        ],
        "title": "四時佳興題徐景陽園堂五首  其四",
        "id": "5744b6be-c2b8-443e-883d-46506cb4e18e"
    },
    {
        "author": "陸文圭",
        "paragraphs": [
            "半奩玉鏡照鬚眉，長笑東坡與水嬉。",
            "直下琤然投小石，一波先動萬波隨。"
        ],
        "title": "四時佳興題徐景陽園堂五首  其五",
        "id": "c7e19bce-3b69-4b78-a659-85f9677e56c1"
    },
    {
        "author": "陸文圭",
        "paragraphs": [
            "把酒看花貧亦樂，携琴對竹靜相宜。",
            "客來若問朝家事，回首東風謝不知。"
        ],
        "title": "題園亭",
        "id": "18d5f199-c01f-4f83-bda8-7e28a50ad6d0"
    },
    {
        "author": "陸文圭",
        "paragraphs": [
            "冷雲低壓翠禽巢，碎玉玲瓏不耐敲。",
            "蜂蝶遲來探芳信，暖風已逼杏花稍。"
        ],
        "title": "同善之仲實無逸共賦雪中香亭",
        "id": "4f0b8ad7-8e37-4c6d-a3cc-ec2efe8e4ed2"
    },
    {
        "author": "陸文圭",
        "paragraphs": [
            "鸛鳴于垤婦長歎，鴻漸于陸夫遠征。",
            "何似山亭聞鶴唳，無人靜坐月三更。"
        ],
        "title": "鶴皋詩爲振之作",
        "id": "fa229be3-7254-423c-9a2c-cb6fee0448c8"
    },
    {
        "author": "陸文圭",
        "paragraphs": [
            "文士清高數米顛，蔡公門下詎能賢。",
            "探囊萬一逢江盜，錯認真州發運船。"
        ],
        "title": "劉澹齋求米船謾賦二絕  其一",
        "id": "da8ef8f7-e299-4eb4-a035-600653ccbfdd"
    },
    {
        "author": "陸文圭",
        "paragraphs": [
            "靈寶生平愛虎頭，每傍戰艦繫輕舟。",
            "晚無書畫真無益，洗手莫嫌寒具油。"
        ],
        "title": "劉澹齋求米船謾賦二絕  其二",
        "id": "cb57ed30-7957-425e-97fd-23fc6a8924e7"
    },
    {
        "author": "陸文圭",
        "paragraphs": [
            "曾草華清妙入神，涪翁以後更無人。",
            "捧心終是西施好，里婦何緣輒效顰。"
        ],
        "title": "臨山谷帖不似",
        "id": "8c205b4f-0927-43df-9831-015fca2a172d"
    },
    {
        "author": "陸文圭",
        "paragraphs": [
            "卷中人物想乾淳，老筆題詩意轉新。",
            "却怪洪楊交不合，誠齋亦自是詩人。"
        ],
        "title": "危金仙示容齋清暉堂詩求跋洪景盧乃危驪塘之座主也因成二首  其一",
        "id": "455cf4cb-555a-4d28-a156-f05f7107d02a"
    },
    {
        "author": "陸文圭",
        "paragraphs": [
            "清暉何處有園堂，消得先生句發揚。",
            "百世空留遺墨在，後生併不識驪塘。"
        ],
        "title": "危金仙示容齋清暉堂詩求跋洪景盧乃危驪塘之座主也因成二首  其二",
        "id": "6366acb6-9352-4e0d-b3b0-e84d76e04f8c"
    },
    {
        "author": "陸文圭",
        "paragraphs": [
            "江左知名許叔微，公來示之衡氣機。",
            "天下呻吟尚未息，公持肘後將安歸。"
        ],
        "title": "題敬威卿參政贈許正卿針詩卷末敬公之章許卿之藝諸君發揮盡矣終以二絕貂續尾蛇添足乎  其一",
        "id": "5fe225dd-7c18-4304-ba79-7b7ca6ae7cbb"
    },
    {
        "author": "陸文圭",
        "paragraphs": [
            "正人一脈係安危，溫公身事亦付醫。",
            "此身强健無著處，不如枕卧看兒嬉。"
        ],
        "title": "題敬威卿參政贈許正卿針詩卷末敬公之章許卿之藝諸君發揮盡矣終以二絕貂續尾蛇添足乎  其二",
        "id": "679febc8-0bb2-4c16-a3b5-861b29d1ea9b"
    },
    {
        "author": "陸文圭",
        "paragraphs": [
            "集中有句儘堪傳，一夢科名十二年。",
            "音好空聞永嘉末，命乖不遇竟陵前。"
        ],
        "title": "題李兄課卷",
        "id": "d327d349-ab63-4e14-b248-704f449a091f"
    },
    {
        "author": "陸文圭",
        "paragraphs": [
            "公子王孫逞富豪，連雲甲第競相高。",
            "誰是錦里秋風客，不辦三重屋上茅。"
        ],
        "title": "題趙子德修屋疏二首  其一",
        "id": "3d547d81-6dc1-4a16-8c6e-692816838fbd"
    },
    {
        "author": "陸文圭",
        "paragraphs": [
            "神有青囊號救貧，如何無術自謀身。",
            "道南大宅今安在，欲向龍舒覓主人。"
        ],
        "title": "題趙子德修屋疏二首  其二",
        "id": "be6f7674-c87c-4595-af67-80e0659bc456"
    },
    {
        "author": "陸文圭",
        "paragraphs": [
            "流水高山不用彈，巴人下里衆皆歡。",
            "只今何處求鍾子，多向文闈作考官。"
        ],
        "title": "戲題聽琴手卷",
        "id": "839de5e9-7de3-4c0b-8825-d6debcf9f5de"
    },
    {
        "author": "陸文圭",
        "paragraphs": [
            "當時隨例與黄金，不遣君王有悔心。",
            "近使來傳延壽死，回思終是漢恩深。"
        ],
        "title": "題昭君畫卷五絕  其一",
        "id": "d0f2ac2c-0759-4a80-b470-1d8b5f40c2f8"
    },
    {
        "author": "陸文圭",
        "paragraphs": [
            "妍醜何須問畫工，美人終日侍宮中。",
            "奉春初計真堪恨，欲望單于敬外翁。"
        ],
        "title": "題昭君畫卷五絕  其二",
        "id": "c31cb107-4774-4dc1-9e3b-d4f60f06726c"
    },
    {
        "author": "陸文圭",
        "paragraphs": [
            "青冢千年恨不埋，琵琶馬上幾時回。",
            "宇文高氏爭雄日，突厥柔然獻女來。"
        ],
        "title": "題昭君畫卷五絕  其三",
        "id": "9fbae327-6885-4ca6-beea-8097c85e68ea"
    },
    {
        "author": "陸文圭",
        "paragraphs": [
            "己恨丹青誤妾身，何消更與妾傳神。",
            "那知塞北風塵貌，不似昭陽殿裏人。"
        ],
        "title": "題昭君畫卷五絕  其四",
        "id": "bfa8c7e1-627d-46ee-b06d-9147edc1353c"
    },
    {
        "author": "陸文圭",
        "paragraphs": [
            "嚙雪中郎妾不如，脫身無計謾相於。",
            "勸君莫射南飛雁，欲寄思鄉萬里書。"
        ],
        "title": "題昭君畫卷五絕  其五",
        "id": "dc0af1d5-9491-466d-9979-e5907642f1f0"
    },
    {
        "author": "陸文圭",
        "paragraphs": [
            "國色嬌嬈畫不如，風流二婿儘消渠。",
            "阿承醜女無人聘，自挈衣裝過草廬。"
        ],
        "title": "題二喬手卷二絕  其一",
        "id": "27bebaa9-5a87-4603-8c72-029b30cda706"
    },
    {
        "author": "陸文圭",
        "paragraphs": [
            "小郎斫案怒生嗔，亞婿提兵算若神。",
            "借使橫江風不便，可能銅雀鎖佳人。"
        ],
        "title": "題二喬手卷二絕  其二",
        "id": "5cbaca84-3023-4208-94e3-31c02818bcb5"
    },
    {
        "author": "陸文圭",
        "paragraphs": [
            "宋文心腹寄王宏，來刺江州却有聲。",
            "不怪孤臣書甲子，時時送酒賞淵明。"
        ],
        "title": "淵明像",
        "id": "224ccdbd-e95b-407e-beec-f919cfb98947"
    },
    {
        "author": "陸文圭",
        "paragraphs": [
            "五斗區區肯折腰，眉山早計不如陶。",
            "小屏一枕還鄉夢，五柳門前月正高。"
        ],
        "title": "小銅屏鑄淵明歸去詩并坡和章以贈子華侑以絕句",
        "id": "355eddbd-dac6-4271-91e0-4bc1afb80123"
    },
    {
        "author": "陸文圭",
        "paragraphs": [
            "潜夫兩跋最窮研，通老安身是契玄。",
            "偶向晴窗展臨本，無人當日扣龍眠。"
        ],
        "title": "移居圖二首  其一",
        "id": "f4eb2f52-401a-4759-82d6-4dc15d0b4ec4"
    },
    {
        "author": "陸文圭",
        "paragraphs": [
            "細君散髻抱嬰兒，底事移家不皺眉。",
            "有句曾嘲窮處士，四婆元自解吟詩。"
        ],
        "title": "移居圖二首  其二",
        "id": "01681df3-3793-4b94-b872-9e5c6b813b90"
    },
    {
        "author": "陸文圭",
        "paragraphs": [
            "不自柴桑記裏來，似傳晨肇入天台。",
            "世間多少荒唐事，何獨神仙有是哉。"
        ],
        "title": "江陰有桃源圖方圓尺許宮室人物如針粟可數相傳有仙宿民家刻桶板爲之一夕而成明日遁去友人以本遺余戲題二絕  其一",
        "id": "92e174fd-bc86-4f37-8164-9a9df8105129"
    },
    {
        "author": "陸文圭",
        "paragraphs": [
            "人說桃源是隠民，神仙幻景即非真。",
            "如何谷口漁舟路，不許人間再問津。"
        ],
        "title": "江陰有桃源圖方圓尺許宮室人物如針粟可數相傳有仙宿民家刻桶板爲之一夕而成明日遁去友人以本遺余戲題二絕  其二",
        "id": "395d32a5-93be-464e-8d27-edb560d818a1"
    },
    {
        "author": "陸文圭",
        "paragraphs": [
            "蕭蕭落木壞無枝，冉冉細竹愛風僛。",
            "疑非松雪齋中畫，似是唐人野望詩。"
        ],
        "title": "題子昂學士小景",
        "id": "90502411-10a4-47a8-81f2-6483030f8d8a"
    },
    {
        "author": "陸文圭",
        "paragraphs": [
            "渭城客舍柳烟遮，漁叟桃源去路賒。",
            "松竹林中讀書處，一圖風景屬三家。"
        ],
        "title": "馬道士爲詹仲明作柳城春色圖城門外柳樹連堤桃花夾竹小橋漁艇茅屋下有讀書人不知何處景也爲題二絕  其一",
        "id": "eca1cf7c-9316-4f8a-b1c4-46a9cb3a0352"
    },
    {
        "author": "陸文圭",
        "paragraphs": [
            "城外春風野水渾，橋頭雙槳下孤村。",
            "柳桃紅綠撩人眼，獨坐書齋懶出門。"
        ],
        "title": "馬道士爲詹仲明作柳城春色圖城門外柳樹連堤桃花夾竹小橋漁艇茅屋下有讀書人不知何處景也爲題二絕  其二",
        "id": "ecf8a5ab-ca07-42c1-a9d6-3828c0ed6f86"
    },
    {
        "author": "陸文圭",
        "paragraphs": [
            "沉香宴罷索人扶，重向銀屏臯雪膚。",
            "一笑不償千古恨，玉環當日倚闌圖。"
        ],
        "title": "題牡丹梨花手卷",
        "id": "e9ea8049-c070-43f0-b74b-d41867fd3a9c"
    },
    {
        "author": "陸文圭",
        "paragraphs": [
            "曾看月下挂疏影，更憐雪後折橫枝。",
            "逋仙此詩真是畫，王生非畫却成詩。"
        ],
        "title": "王隠齋墨梅",
        "id": "e8af5157-2737-4ce6-b5b2-060966b7eaf7"
    },
    {
        "author": "陸文圭",
        "paragraphs": [
            "含章殿裏雪中開，曾共君王索笑來。",
            "著在荒蹊枯竹畔，可知準敕號村梅。"
        ],
        "title": "題補之梅",
        "id": "3496f3a8-71b0-4db5-b7ac-46c087918cec"
    },
    {
        "author": "陸文圭",
        "paragraphs": [
            "圓如寶月潔如霜，素手輕摇玉體凉。",
            "報道明朝秋節至，婕妤無復望專房。"
        ],
        "title": "題扇有所贈",
        "id": "9d4f144f-ca73-41a7-9f5e-5d78f76f41f6"
    },
    {
        "author": "陸文圭",
        "paragraphs": [
            "初如春笋露纖嬌，拆似紅蓮白羽摇。",
            "亭下吟翁步明月，玉人虛度可憐宵。"
        ],
        "title": "亭下玉蘭花開",
        "id": "73884453-a120-40dd-8933-eea6f64c4c54"
    },
    {
        "author": "陸文圭",
        "paragraphs": [
            "粉香初試曉妝勻，花貌參差是玉真。",
            "茅屋詩人嗟老去，東風勿送一枝春。"
        ],
        "title": "梨花",
        "id": "8574e052-d0a5-4437-a582-a41b2599f97b"
    },
    {
        "author": "陸文圭",
        "paragraphs": [
            "誰見當年長髪鬚，變成龍虎卧交衢。",
            "雖然擁腫無人問，投老猶堪作大夫。"
        ],
        "title": "枯松",
        "id": "a4f4fa13-0de6-4e5a-8611-73988706e30e"
    },
    {
        "author": "陸文圭",
        "paragraphs": [
            "丹葩信不類苹蒿，雨後常抽綠玉條。",
            "此草豈宜充鹿食，瘦莖却比沈郎腰。"
        ],
        "title": "鹿葱絕句",
        "id": "a89c53fd-9a0c-4778-b57b-35f5bdcd4521"
    },
    {
        "author": "陸文圭",
        "paragraphs": [
            "少年不更事，新學多誤人。",
            "桓沖成繆語，張禹豈純臣。"
        ],
        "title": "偶題  其一",
        "id": "47c5886a-30a1-4ca1-a852-bee2544ae1fa"
    },
    {
        "author": "陸文圭",
        "paragraphs": [
            "旋沽臘醑供園菜，小簇春盤擷土蔬。",
            "老子興來猶不淺，故人病後肯相疏。",
            "遠書每勸加餐食，新學多承問起居。",
            "大息吾年餘幾耳，閒愁不樂復何如。"
        ],
        "title": "偶題  其二",
        "id": "d931b0d5-42f3-4542-ae7e-d5f877289f7d"
    },
    {
        "author": "陸文圭",
        "paragraphs": [
            "飛龍殿闕何崔嵬，黄鬚龍種去不回。",
            "只見長安不見日，不聞人從日邊來。",
            "軟紅濕雨騰香霧，歌童舞女錢塘路。",
            "沙磧秋乾雁落群，日光寒薄西風暮。"
        ],
        "title": "過朝天門留題茶肆壁",
        "id": "66ddc54e-e490-4e9b-961d-4ec030800c5e"
    },
    {
        "author": "陸文圭",
        "paragraphs": [
            "我來古茅州，未登三茅峰。",
            "自愧塵中人，遽希雲外蹤。",
            "明日作寒食，命駕吾欲東。",
            "白羊古城門，坡隴何重重。",
            "我行涉其顛，忽下澗井中。",
            "一曲復一曲，直道何由逢。",
            "時於荆棘裏，小樹櫻桃紅。",
            "茁茁丘中麥，類我頭髪蓬。",
            "髪白日日脫，麥青長芃芃。",
            "安得長生訣，稽首華陽翁。",
            "兩唐古君子，居鄰昇元宮。",
            "探仙在何許，爲我作先容。"
        ],
        "title": "甲子三月二日出白羊門將遊茅山詩",
        "id": "f55f407e-aecf-4c18-a8c7-0bded331a640"
    },
    {
        "author": "陸文圭",
        "paragraphs": [
            "故籯無黄金，子弟政欲佳。",
            "芬芳聞數里，譬若蘭當階。",
            "念昔登高門，始見玉在懷。",
            "顧余齒髪盡，歎子頭角乖。",
            "妙齡探學海，浩博無津涯。",
            "翁季遥相望，燈雪分一齋。",
            "翳翳山陽木，春風幾時回。",
            "嫋嫋北堂萱，日暮意悠哉。",
            "游方非遠道，心動數歸來。"
        ],
        "title": "贈曹德玉子達卿父子同赴錫山館",
        "id": "6e14747f-c85c-4bf4-a279-c4ce63864801"
    },
    {
        "author": "陸文圭",
        "paragraphs": [
            "濁流不受美女鑒，醜石乃似頑夫形。",
            "行盡溪山千百里，只宜此地結茅亭。"
        ],
        "title": "深山佳處子昂爲宣城友人書  其一",
        "id": "347c1db3-197c-4974-a27a-538680e07a73"
    },
    {
        "author": "陸文圭",
        "paragraphs": [
            "巖花半識玄暉面，溪聲細和謫仙詩。",
            "行雲流水自今古，漁叟樵童了不知。"
        ],
        "title": "深山佳處子昂爲宣城友人書  其二",
        "id": "92851660-1e39-49cf-b4d8-65d4942925da"
    },
    {
        "author": "陸文圭",
        "paragraphs": [
            "會稽俯伏遣行人，吳國池臺日日新。",
            "幕下盟歸金甲散，宮中舞罷翠眉顰。",
            "悠悠今古三江水，寂寂英雄一窖塵。",
            "笑問鴟夷身退後，漁商何苦勸齊民。"
        ],
        "title": "姑蘇懷古和鮮于伯機韻",
        "id": "016e6a06-10e8-4fd7-af7a-ef51ae3bc42a"
    },
    {
        "author": "繆鑑",
        "paragraphs": [
            "白髪蒼顔，谿籐兔穎。",
            "水月光中，梅花弄影。"
        ],
        "title": "自題小像",
        "id": "49b6ac5e-08b7-47ca-ae46-248fc52b95e5"
    },
    {
        "author": "繆鑑",
        "paragraphs": [
            "花木最無情，春風一番好。",
            "人憐新態度，一歲一回老。"
        ],
        "title": "詠妓",
        "id": "99d189e0-c11d-4fd3-ad3c-a204a967d316"
    },
    {
        "author": "繆鑑",
        "paragraphs": [
            "甚矣吾衰矣，深居不用名。",
            "瘦因詩思苦，貧爲利心輕。",
            "有竹堪醫俗，無花可問盟。",
            "醉眠閒聽雨，饑鼠齧書檠。"
        ],
        "title": "題竹",
        "id": "5b5286e3-2eec-4b0a-92b1-3cfd6b721417"
    },
    {
        "author": "繆鑑",
        "paragraphs": [
            "錚錚金鐵夜交鋒，酷敵秋聲殺氣雄。",
            "戰退曉天塵不動，依然橫槊待西風。"
        ],
        "title": "簷馬",
        "id": "6bbeee66-7de9-4457-aeb8-d13f32c77722"
    },
    {
        "author": "繆鑑",
        "paragraphs": [
            "老死儒生習未除，殘膏分得燎原餘。",
            "一枝冷焰摇清夜，要讀生前未了書。"
        ],
        "title": "鬼燈檠花",
        "id": "91dbfb29-c23c-4ef9-b0f4-beda7878db9f"
    },
    {
        "author": "繆鑑",
        "paragraphs": [
            "折柳期春春便歸，叮嚀好與護柴扉。",
            "東風怪我歸鞍晚，調撥楊花到處飛。"
        ],
        "title": "懷歸",
        "id": "604f6f5c-9203-4092-bad8-7fbcbc06c468"
    },
    {
        "author": "繆鑑",
        "paragraphs": [
            "龜紋薄薄勝紈紗，不用銷金學党家。",
            "却似矮篷晴載雪，白雲橫幅亂梅花。"
        ],
        "title": "紙帳",
        "id": "fdc14e48-cddb-4f88-89b6-270ea7cffa7d"
    },
    {
        "author": "繆鑑",
        "paragraphs": [
            "數載書窗伴讀鳴，群中剛雉羽毛新。",
            "今朝命試牛刀手，望斷函關夜度人。"
        ],
        "title": "詠雞",
        "id": "f57d91ee-23ec-4366-9f32-dc1b461f9700"
    },
    {
        "author": "繆鑑",
        "paragraphs": [
            "漠漠冥鴻萬里飛，倚闌身與白雲齊。",
            "中原山色青如舊，惟有時人眼力低。"
        ],
        "title": "無題",
        "id": "635ea8e9-8b28-44b8-b938-c8318b534291"
    },
    {
        "author": "繆鑑",
        "paragraphs": [
            "滴滴妖嬈睡未醒，碎花猶带馬嵬塵。",
            "少年正抱憂時恨，更有因花比太真。"
        ],
        "title": "海棠",
        "id": "a4323860-c60c-4e6f-8f75-889afab26019"
    },
    {
        "author": "繆鑑",
        "paragraphs": [
            "聞說商山有隠仙，劉郎引入洞中天。",
            "誰知白石蒼苔客，獨守孤燈夜不眠。"
        ],
        "title": "寄劉澹齋",
        "id": "5f590ed0-8806-4796-9fed-36634be3547d"
    },
    {
        "author": "繆鑑",
        "paragraphs": [
            "青山修竹矮籬笆，彷彿林泉隠者家。",
            "酷愛綠窗風日美，鶴梳輕毳亂楊花。"
        ],
        "title": "詠鶴",
        "id": "3bd8f3e3-d27b-49a8-ae44-d0b1fd1ad662"
    },
    {
        "author": "繆鑑",
        "paragraphs": [
            "誰去東籬號菊莊，饑來三嗅飽詩腸。",
            "何如陶令歸南圃，天賜西風萬斛香。"
        ],
        "title": "詠菊",
        "id": "aae46b59-0a81-4586-a868-e78cdd1dcf6b"
    },
    {
        "author": "繆鑑",
        "paragraphs": [
            "午香簾影靜浮華，對面機心萬里賒。",
            "夾騎倒戈窺虎穴，亂烏橫陣占鷗沙。",
            "當人不讓爭先著，袖手須饒老作家。",
            "欲訪爛柯山下客，洞深春染碧桃花。"
        ],
        "title": "詠圍棋",
        "id": "fb5c7a53-a63a-44c4-a00a-e5117201b406"
    },
    {
        "author": "繆鑑",
        "paragraphs": [
            "莫笑詩翁懶出門，詩翁樂事在山村。",
            "鶑啼楊柳金歌舞，蝶宿梨花雪夢魂。",
            "罨畫丹青分曙色，壓醅醽醁漲溪痕。",
            "燕簾風裏茶煙外，自選唐詩教子孫。"
        ],
        "title": "解嘲",
        "id": "05391cbf-ebd4-4ae9-9372-6a76d047725e"
    },
    {
        "author": "繆鑑",
        "paragraphs": [
            "修竹垂楊映戶栽，清風長送午陰來。",
            "門因好客時時掃，窗爲看山面面開。",
            "此樂恐於兒輩覺，長貧能免俗情猜。",
            "儒衣不似牛衣好，叮囑糠妻放窄裁。"
        ],
        "title": "端居",
        "id": "0e3e0949-3d91-4817-a2e2-517428091a64"
    },
    {
        "author": "繆鑑",
        "paragraphs": [
            "老矣無心競寸陰，不知公道爲何人。",
            "晴梳櫛齒千絲雪，靜掩梨花一鏡春。",
            "鑷處癡兒愁是種，染來因藥怪無嗔。",
            "兒曹共日誇頭角，笑說非熊有渭濱。"
        ],
        "title": "白髪",
        "id": "97ac993e-6628-4a12-bde4-1d2778de7617"
    },
    {
        "author": "繆鑑",
        "paragraphs": [
            "不到招提二十霜，眼明猶識魯靈光。",
            "雲餐已供伊蒲塞，風鐸猶傳替戾岡。",
            "新寺金湯龍化遠，舊家王謝燕飛忙。",
            "行人指點簪犀地，十里春風土尚香。"
        ],
        "title": "題悟空寺",
        "id": "5719b9f8-afcd-4d17-8af2-ac687150d3c4"
    },
    {
        "author": "繆鑑",
        "paragraphs": [
            "得駒未必真權奇，中雀未必有淑姿。",
            "男兒未必勳鼎彝，女子未必光門楣。",
            "吾今素髪紛如絲，得此一笑春生眉。",
            "蒼蒼天道不我遺，猶勝伯道全無兒。"
        ],
        "title": "得女",
        "id": "7cd831ee-dd5a-4c18-8575-587db22f2128"
    },
    {
        "author": "繆鑑",
        "paragraphs": [
            "江雲漠漠水悠悠，望斷春風燕子樓。",
            "書寄碧雲千里雁，鏡分明月半奩秋。",
            "來時楊柳陰連陌，歸路蘋花雪滿洲。",
            "遥想瑣窗挑錦字，淚珠如粉冷銀鉤。"
        ],
        "title": "春題",
        "id": "5f760548-8fcf-44ed-91cc-6877936cde77"
    },
    {
        "author": "繆鑑",
        "paragraphs": [
            "鐵石槎牙玉粒姿，詩中圖畫畫中詩。",
            "半稜山色初晴後，一截谿煙欲暝時。",
            "流水带雲棲瘦影，小窗和月上橫枝。",
            "老來自覺吟情拙，莫遣孤山怨鶴知。"
        ],
        "title": "梅花",
        "id": "473efa9c-5a41-4620-8516-43eb6168f4da"
    },
    {
        "author": "繆鑑",
        "paragraphs": [
            "一室虛明萬境寬，水晶簾映玉闌干。",
            "不從此處逢仙子，爭信人間有廣寒。",
            "梅影夜窺霜鏡滿，桂香秋吸酒壺乾。",
            "客來試問推敲字，笑指湖光上下看。"
        ],
        "title": "月屋",
        "id": "e36af9f0-468e-4e93-ae94-ca8411f9f99a"
    },
    {
        "author": "繆鑑",
        "paragraphs": [
            "誰去江雲問牧之，玉樓人醉半離披。",
            "燭摇窗影三更月，人醉花陰十二時。",
            "訪杜秋娘惟我老，夢揚州鶴有誰知。",
            "臨風笑却垂楊下，重解連環寄所思。"
        ],
        "title": "咏妓",
        "id": "bdaa113f-604d-43f5-992e-9b1b582491b6"
    },
    {
        "author": "繆鑑",
        "paragraphs": [
            "撩亂春風作陣飛，曉來餘片尚離披。",
            "細看山色空明處，應似乾坤混沌時。",
            "一轉陽和回土脈，十分清氣入詩脾。",
            "芒鞋蹋碎瓊瑶窟，問著梅花總不知。"
        ],
        "title": "春雪",
        "id": "b61688ea-7552-497d-97cd-9a929cbfb460"
    },
    {
        "author": "繆鑑",
        "paragraphs": [
            "兩脚行來鐵石堅，相逢去住總隨緣。",
            "談空舌本原無語，打破機關不用拳。",
            "山檻看雲齋鼓後，竹窗聽雨夜燈前。",
            "客來瀹茗煨寒柮，味勝廬峰第一泉。"
        ],
        "title": "贈僧",
        "id": "368e60f1-f4f0-483a-8c2c-5604a15492a1"
    },
    {
        "author": "繆鑑",
        "paragraphs": [
            "雁沈秋驛雨，鷄送曉窗燈。"
        ],
        "title": "句  其一",
        "id": "019e69a4-69e8-4c4f-9f64-8f348cd35a62"
    },
    {
        "author": "繆鑑",
        "paragraphs": [
            "門當車馬道，簾隔利名塵。"
        ],
        "title": "句  其二",
        "id": "3e8a7d78-e3f2-404f-89de-559c25fa8d3d"
    },
    {
        "author": "繆鑑",
        "paragraphs": [
            "病猶有药扶持老，貧爲無心俯仰人。"
        ],
        "title": "句  其三",
        "id": "bbef3583-2740-4727-9c09-09e83402a192"
    },
    {
        "author": "繆鑑",
        "paragraphs": [
            "門因好客時時掃，窗爲看山面面開。"
        ],
        "title": "句  其四",
        "id": "245882c1-d720-41f3-8f9f-cf188dd67fd7"
    },
    {
        "author": "繆鑑",
        "paragraphs": [
            "既能事漢識真主，何必下齊求假王。"
        ],
        "title": "句  其五",
        "id": "6be82fee-294c-4d02-93bb-6c624050169f"
    },
    {
        "author": "張玉孃",
        "paragraphs": [
            "川上女，行踽踽。",
            "翠鬢濕輕雲，冰肌清溽暑。",
            "霞裾瓊佩動春風，蘭操蘋心常似縷。",
            "却恨征途輕薄兒，笑隔山花問妾期。",
            "妾情清澈川中水，朝暮風波無改時。"
        ],
        "title": "川上女",
        "id": "336612e1-26cf-416d-a289-44c9e74c1053"
    },
    {
        "author": "張玉孃",
        "paragraphs": [
            "把酒上河梁，送君灞陵道。",
            "去去不復返，古道生秋草。",
            "迢遞山河長，縹緲音書杳。",
            "愁結雨冥冥，情深天浩浩。",
            "人云松菊荒，不言桃李好。",
            "澹泊羅衣裳，容顔萎枯槁。",
            "不見鏡中人，愁向鏡中老。"
        ],
        "title": "古別離",
        "id": "f05575f2-2abc-475f-bec7-8a5e2dd38a96"
    },
    {
        "author": "張玉孃",
        "paragraphs": [
            "閨中女兒蘭蕙性，寒冰清澈秋霜瑩。",
            "感君恩重不勝情，容光自抱悲明鏡。"
        ],
        "title": "結襪子",
        "id": "f417975d-d268-4836-8de6-8cf9f3d67b30"
    },
    {
        "author": "張玉孃",
        "paragraphs": [
            "拜新月，拜月願月圓。",
            "新月有圓時，人別何時見。"
        ],
        "title": "拜新月二章  其一",
        "id": "7ecfadfc-d18b-44e1-a08d-e46756dec5cf"
    },
    {
        "author": "張玉孃",
        "paragraphs": [
            "拜新月，新月下庭除。",
            "欲祝心間事，未語先慘悽。"
        ],
        "title": "拜新月二章  其二",
        "id": "b97367f6-d1c6-4e05-95d9-de7c7dbc783c"
    },
    {
        "author": "張玉孃",
        "paragraphs": [
            "簾白明窗雪，風急寒威冽。",
            "欲起理冰絃，如凝指尖折。",
            "霜幃眠不穩，愁重腸千結。",
            "閒看臘梅梢，埋沒清塵絕。"
        ],
        "title": "白雪曲",
        "id": "26ef9d1f-bba0-43d6-a406-bfaee44189a2"
    },
    {
        "author": "張玉孃",
        "paragraphs": [
            "入夜砧聲滿四鄰，一天霜月秋雲輕。",
            "自憐歲歲衣裁就，欲寄無因到遠人。"
        ],
        "title": "搗衣曲",
        "id": "29217fcf-be35-48b9-a2d9-9a46709ee5b9"
    },
    {
        "author": "張玉孃",
        "paragraphs": [
            "明月度天飛，團團散清暉。",
            "中有后羿妻，竊藥化蟾蜍。",
            "碧海心如夢，澹澹生寒虛。",
            "關山一夜愁多少，照影令人添慘悽。"
        ],
        "title": "明月引",
        "id": "956d3871-cd20-47e1-b3b0-c9acddde7d3c"
    },
    {
        "author": "張玉孃",
        "paragraphs": [
            "白楊花發春正美，黄鵠簾垂低。",
            "燕子雙去復雙來，將雛成舊壘。",
            "秋風忽夜起，相呼度江水。",
            "風高江浪危，拆散東西飛。",
            "紅徑紫陌芳情斷，朱戶瓊窗旅夢違。",
            "憔悴衛佳人，年年愁獨歸。"
        ],
        "title": "雙燕離",
        "id": "29ed283b-626f-440a-b32b-4b0ef5a13a21"
    },
    {
        "author": "張玉孃",
        "paragraphs": [
            "女兒採蓮拽畫船，船拽水動波摇天。",
            "春風笑隔荷花面，面對荷花更可憐。"
        ],
        "title": "採蓮曲",
        "id": "e94e2252-776e-4f6b-8729-58d8e6631443"
    },
    {
        "author": "張玉孃",
        "paragraphs": [
            "一自憐捐棄，香跡玉階疏。",
            "聞道西宮路，近亦絕鸞輿。"
        ],
        "title": "班婕妤  其一",
        "id": "0ef095a5-c71f-44f6-afb7-182a43803c94"
    },
    {
        "author": "張玉孃",
        "paragraphs": [
            "翠箔玉蟾窺，天街仙籟絕。",
            "抱恨坐夜長，銀釭半明滅。"
        ],
        "title": "班婕妤  其二",
        "id": "f45e76d0-c063-414f-8f28-72347c910956"
    },
    {
        "author": "張玉孃",
        "paragraphs": [
            "寒入關榆霜滿天，鐵衣馬上枕戈眠。",
            "愁生畫角鄉心破，月度深閨舊夢牽。",
            "愁絕驚聞邊騎報，匈奴已牧隴西還。"
        ],
        "title": "塞下曲",
        "id": "d836030a-358b-4924-b836-99d8bd8a54a9"
    },
    {
        "author": "張玉孃",
        "paragraphs": [
            "爲國勞戎事，迢迢出玉關。",
            "虎帳春風遠，鎧甲清霜寒。",
            "落雁行銀箭，開弓響鐵環。",
            "三更豪鼓角，頻催鄉夢殘。",
            "勒兵嚴鐵騎，破虜燕然山。",
            "宵傳前路捷，游馬斬樓蘭。",
            "歸書語孀婦，一宵私昵難。"
        ],
        "title": "塞上曲",
        "id": "b9163cd2-c740-457f-a592-300036fac6a1"
    },
    {
        "author": "張玉孃",
        "paragraphs": [
            "二十遴驍勇，從軍事北荒。",
            "流星飛玉彈，寶劍落秋霜。",
            "畫角吹楊柳，金山險馬當。",
            "長驅空朔漠，馳捷報明王。"
        ],
        "tags": [
            "赞颂",
            "将士",
            "生活",
            "边塞"
        ],
        "title": "從軍行",
        "id": "ffc6994f-cb9c-4574-bcb6-1a30d57ed7cc"
    },
    {
        "author": "張玉孃",
        "paragraphs": [
            "幽州胡馬客，蓮劍寒鋒清。",
            "笑看華海靜，怒振河山傾。",
            "金鞍試風雪，千里一宵征。",
            "韔底揪羽箭，彎弓新月明。",
            "仰天墜雕鵠，回首貫長鯨。",
            "慷慨激忠烈，許國一身輕。",
            "願繫匈奴頸，狼烟夜不驚。"
        ],
        "title": "幽州胡馬客",
        "id": "44350d06-9822-4fd3-bb82-2e40c957fed6"
    },
    {
        "author": "張玉孃",
        "paragraphs": [
            "山之高，月出小。",
            "月之小，何皎皎。",
            "我有所思在遠道，一日不見兮我心悄悄。"
        ],
        "title": "山之高三章  其一",
        "id": "009cf8b8-9c5d-48bf-a6a9-7ab40f294092"
    },
    {
        "author": "張玉孃",
        "paragraphs": [
            "采苦采苦，于山之南。",
            "忡忡憂心，其何以堪。"
        ],
        "title": "山之高三章  其二",
        "id": "aaad4457-3498-456a-86ae-d265981c07bd"
    },
    {
        "author": "張玉孃",
        "paragraphs": [
            "汝心金石堅，我操冰雪潔。",
            "擬結百歲盟，忽成一朝別。",
            "朝雲暮雨心去來，千里相思共明月。"
        ],
        "title": "山之高三章  其三",
        "id": "5a8d4f6f-1ed2-4e4d-87ff-94342837f1c2"
    },
    {
        "author": "張玉孃",
        "paragraphs": [
            "嶺上松如旗，抉疏鐵石姿。",
            "下有烈士魂，上有青菟絲。",
            "烈士節不改，青松色愈滋。",
            "欲識烈士心，請看青松枝。"
        ],
        "title": "王將軍墓",
        "id": "4409e383-5d2f-4611-ad07-755b0da9db46"
    },
    {
        "author": "張玉孃",
        "paragraphs": [
            "鳴雁征征，白露既零。",
            "猗嗟清兮，懷彼春冰。"
        ],
        "title": "鳴雁二章  其一",
        "id": "256483ed-6c7c-46a0-97ce-c7b67c3c0bec"
    },
    {
        "author": "張玉孃",
        "paragraphs": [
            "鳴雁嗥嗥，凉風飄颻。",
            "猗嗟孌兮，懷彼春宵。"
        ],
        "title": "鳴雁二章  其二",
        "id": "fe9a880d-4c29-45a2-b341-7755b8147535"
    },
    {
        "author": "張玉孃",
        "paragraphs": [
            "凉蟾吹浪羅衫濕，貪看無眠久延立。",
            "欲將高調寄瑶琴，一聲絃斷霜風急。",
            "鳳膠難煮令人傷，茫然背向西窗泣。",
            "寒機欲把相思織，織又不成心愈戚。",
            "掩淚含羞下階看，仰見牛女隔河漢。",
            "天河雖隔牛女情，一年一度能相見。",
            "獨此絃斷無續期，梧桐葉上不勝悲。",
            "抱琴曉對菱花鏡，重恨風從手上吹。"
        ],
        "title": "瑶琴怨",
        "id": "22903d60-a08b-48c1-85aa-e43004468b2c"
    },
    {
        "author": "張玉孃",
        "paragraphs": [
            "烟迷浦口人跡稀，老松瘦竹橫斜暉。",
            "舟人鱠切蓴羹美，竹葉香清蟹正肥。",
            "醉眠篷底呼不醒，一任春風吹鬢影。",
            "起來霜月白滿天，淅瀝蒹葭凉夜靜。"
        ],
        "title": "秋江辭",
        "id": "6e5e3000-ffa1-49bd-b810-85efbebc04e3"
    },
    {
        "author": "張玉孃",
        "paragraphs": [
            "到枕一聲鶑，曉窗生虛白。",
            "烟柳影參差，薔薇紅半拆。",
            "乘風雙蛺蝶，欲入珠簾隔。",
            "獨向花下吟，翠篠剌羅襟。",
            "徘徊吟不就，婢子整瑶琴。",
            "撫弦不堪彈，調別無好音。",
            "一弦腸一斷，斷盡幾回心。"
        ],
        "title": "春曉謠",
        "id": "8b1b0b1b-ceec-4ebc-88a8-4836a625a81e"
    },
    {
        "author": "張玉孃",
        "paragraphs": [
            "朝驅牛，出竹扉，平野春深草正肥。",
            "暮驅牛，下短陂，谷口烟斜山雨微。",
            "飽采黄精歸不飯，倒騎黄犢笛橫吹。"
        ],
        "title": "牧童辭",
        "id": "976c3b66-b667-4ad1-8dcd-e1b087faa0d3"
    },
    {
        "author": "張玉孃",
        "paragraphs": [
            "遠山翠不減，滿庭摇空青。",
            "坐對太古色，終日有餘情。"
        ],
        "title": "幽居四景 山色",
        "id": "1d795118-f96e-4fbf-ab53-0f7d9c62bf65"
    },
    {
        "author": "張玉孃",
        "paragraphs": [
            "渺渺涵秋色，澄澄生曉烟。",
            "四山潦初歇，寒玉一溪完。"
        ],
        "title": "幽居四景 水光",
        "id": "9d96f5b9-a426-4fad-975a-2ad081f7874b"
    },
    {
        "author": "張玉孃",
        "paragraphs": [
            "山月流素暉，小窗絕囂響。",
            "四壁寂無聲，合座生靈爽。"
        ],
        "title": "幽居四景 窗月",
        "id": "3942e707-3adf-4433-9d20-01129ff6f5e3"
    },
    {
        "author": "張玉孃",
        "paragraphs": [
            "落木舊山寺，霜清葉掃風。",
            "已無雞犬聲，虛殿鳴秋蛩。"
        ],
        "title": "幽居四景 蛩音",
        "id": "60cbf7b1-c386-4755-8186-72ee91de8c74"
    },
    {
        "author": "張玉孃",
        "paragraphs": [
            "古石橫青壁，蒼蛟松下蟠。",
            "日斜山氣濕，瘦甲動餘寒。"
        ],
        "title": "龍鱗石",
        "id": "66510a3b-94ad-44c0-b87d-c98dbe6bddbd"
    },
    {
        "author": "張玉孃",
        "paragraphs": [
            "瀟灑石池邊，清標出自然。",
            "東風零亂後，蛻甲玉蜿蜒。"
        ],
        "title": "梅花",
        "id": "07a1f50a-bef4-42ec-b90e-d0397cc47d1a"
    },
    {
        "author": "張玉孃",
        "paragraphs": [
            "山合雲初盡，溪陰下夕陽。",
            "貪看無限好，柳底坐秋光。"
        ],
        "title": "題畫小景",
        "id": "a11fd5eb-219a-48a8-9896-d652d021f8a0"
    },
    {
        "author": "張玉孃",
        "paragraphs": [
            "獨坐幽篁陰，停繡更鳴琴。",
            "葉齊林影密，惟有清風心。"
        ],
        "title": "竹亭納凉",
        "id": "75b8723a-1a8a-40af-ac31-2e5af268f7e2"
    },
    {
        "author": "張玉孃",
        "paragraphs": [
            "向晚登高樓，簾閒樓上頭。",
            "白烟凝野水，望斷使人愁。"
        ],
        "title": "西樓晚眺",
        "id": "82e48bd5-b1bf-4f0b-a0be-a422d8d5ff8c"
    },
    {
        "author": "張玉孃",
        "paragraphs": [
            "中路憐長別，無因復見聞。",
            "願將今日意，化作陽臺雲。"
        ],
        "title": "哭沈生",
        "id": "76213172-f7fa-43cd-8613-af5c9cb0cc23"
    },
    {
        "author": "張玉孃",
        "paragraphs": [
            "白鷺宿秋陂，夜寒如墮雪。",
            "久立不飛去，月明霜氣冽。"
        ],
        "title": "夜鷺",
        "id": "f9087f08-1050-48e0-a87b-22f80a709278"
    },
    {
        "author": "張玉孃",
        "paragraphs": [
            "獨坐看花枝，無言雙淚垂。",
            "癡婢不知意，問我心恨誰。"
        ],
        "title": "閒坐口謠",
        "id": "615ba8f1-21c9-46f2-9ea3-bfbaebc78644"
    },
    {
        "author": "張玉孃",
        "paragraphs": [
            "秋風生夜凉，風凉秋夜長。",
            "貪看山月白，清露濕衣裳。"
        ],
        "title": "秋夜長",
        "id": "696eeb0a-c7a2-4a07-a0a0-63264e044f37"
    },
    {
        "author": "張玉孃",
        "paragraphs": [
            "竹外結枯桐，琅琅生松風。",
            "聽來還自惜，坐對燭花紅。"
        ],
        "title": "聽琴",
        "id": "516ecca9-f3b5-4daf-af9c-2f87df98a275"
    },
    {
        "author": "張玉孃",
        "paragraphs": [
            "柳暗春風遠，花飛香夢殘。",
            "夜深明月度，寂寞玉雕闌。"
        ],
        "title": "華清宮",
        "id": "bbfe822f-7940-4ed6-a093-faa46d29bdee"
    },
    {
        "author": "張玉孃",
        "paragraphs": [
            "珠箔疏流月，螢歸定繡裳。",
            "宮西燈火合，歌吹起昭陽。"
        ],
        "title": "長信宮",
        "id": "f9bc6e68-23e2-4d77-8cf3-cab018603688"
    },
    {
        "author": "張玉孃",
        "paragraphs": [
            "夜雨連階碧草，東風滿院飛花。",
            "湘竹簾凝曉色，石楠樹散棲鴉。"
        ],
        "title": "春曉",
        "id": "beea0586-d69c-4cd2-848f-64ab20b2d2b1"
    },
    {
        "author": "張玉孃",
        "paragraphs": [
            "簾外落花萬點，枝頭啼鳥一聲。",
            "喚轉枕邊春夢，倚闌終日凝情。"
        ],
        "title": "春殘",
        "id": "11441217-4ed4-45c3-9f94-4b45d53b569f"
    },
    {
        "author": "張玉孃",
        "paragraphs": [
            "細雨吹凉入戶，閒花扶影移階。",
            "愁人紫燕相語，古道清風去來。"
        ],
        "title": "幽居漫賦",
        "id": "710e518b-7046-43ba-adfb-a114a2f34489"
    },
    {
        "author": "張玉孃",
        "paragraphs": [
            "裊裊斜籠寒雨，年年縈亂愁腸。",
            "相對不堪憔悴，畫眉羞鬬纖長。"
        ],
        "title": "詠楊柳",
        "id": "f5d2fea4-cf2f-43c2-a795-e32fb57da612"
    },
    {
        "author": "張玉孃",
        "paragraphs": [
            "蘭徑香薰幽佩，竹風凉度疏簾。",
            "情長錦瑟絃斷，繡倦金緘倒拈。"
        ],
        "title": "閒謠",
        "id": "081f3b60-29cd-4950-a7af-34891bf71e8c"
    },
    {
        "author": "張玉孃",
        "paragraphs": [
            "玉勒雕鞍燕北春，閒愁空自惜芳塵。",
            "楊花入戶還飛去，應笑虛幃翠被新。"
        ],
        "title": "春思",
        "id": "6ff32462-8ecf-4740-950a-c43e7d975340"
    },
    {
        "author": "張玉孃",
        "paragraphs": [
            "南窗無事倦春妍，繡罷沉香火底眠。",
            "清夢却同飛絮杳，悞隨雙蝶度秋千。"
        ],
        "title": "晝寢",
        "id": "e8ccfd07-6405-4522-8362-ff712878b75b"
    },
    {
        "author": "張玉孃",
        "paragraphs": [
            "曉糝蒲玉泛瓊漿，臂結紅絲暗自傷。",
            "莫漫相逢宜楚節，獨憐清夢隔瀟湘。"
        ],
        "title": "端午",
        "id": "064b31fd-c00c-4c79-a6bb-e36dfa75bf69"
    },
    {
        "author": "張玉孃",
        "paragraphs": [
            "秋入銀牀老井梧，能言鸚鵡日相呼。",
            "蘭閨半月閒鍼線，學得崔徽一鏡圖。"
        ],
        "title": "秋思",
        "id": "7da40902-560c-4dc6-bbb0-9f1a69eae9ce"
    },
    {
        "author": "張玉孃",
        "paragraphs": [
            "夢回隔竹漏聲殘，春起移燈看牡丹。",
            "無力東風暗吹燭，獨披清露倚雕闌。"
        ],
        "title": "春曉",
        "id": "e9f4da0a-75a8-4102-958d-8bdf2430f21a"
    },
    {
        "author": "張玉孃",
        "paragraphs": [
            "濃花粧點一枝春，影拂瀟湘月半輪。",
            "歌徹霓裳風力軟，釵橫鬢亂曉寒新。"
        ],
        "title": "香閨十詠 桃花扇",
        "id": "60db6362-f8be-4a8c-a53f-d54707d0803c"
    },
    {
        "author": "張玉孃",
        "paragraphs": [
            "半幅生綃雪色寒，鮫人相贈比琅玕。",
            "華清浴罷恩波媚，南浦傷時淚雨斑。"
        ],
        "title": "香閨十詠 鮫綃帨",
        "id": "5b3989fb-3b77-42f0-9f44-f50371c9e20e"
    },
    {
        "author": "張玉孃",
        "paragraphs": [
            "漢宮早送瑶池信，荀令堂前夜氣浮。",
            "憑仗花間拜新月，重添新篆炷春愁。"
        ],
        "title": "香閨十詠 鵲尾爐",
        "id": "dee4d76b-a2e0-4820-b38d-2ef27bca94fe"
    },
    {
        "author": "張玉孃",
        "paragraphs": [
            "繡罷南窗睡思催，花生銀海玉山頹。",
            "東風斜倚嬌無力，夢入湘江隔楚臺。"
        ],
        "title": "香閨十詠 扶玉椅",
        "id": "40ed98be-96a4-4e81-b2ec-f89b0846a534"
    },
    {
        "author": "張玉孃",
        "paragraphs": [
            "天孫夜半剪雲羅，翠幄春分巧思多。",
            "一束金蓮微印月，香塵不動步凌波。"
        ],
        "title": "香閨十詠 凌波襪",
        "id": "35a1f54e-facb-4206-b370-b9becadb7b58"
    },
    {
        "author": "張玉孃",
        "paragraphs": [
            "玉膚冰骨獨英英，繡向珊瑚照睡屏。",
            "疑有暗香生紙帳，羅浮夢斷曉魂驚。"
        ],
        "title": "香閨十詠 梅花枕",
        "id": "7351f413-90f4-42fe-b257-fa091d4731ce"
    },
    {
        "author": "張玉孃",
        "paragraphs": [
            "珍重天孫剪紫霞，沉香羞認舊繁華。",
            "紉蘭獨抱靈均操，不带春風兒女花。"
        ],
        "title": "香閨十詠 紫香囊",
        "id": "db934e6f-187b-48cd-898f-a94a9bec5ca0"
    },
    {
        "author": "張玉孃",
        "paragraphs": [
            "匠出崑山一片珍，白虹氣爽晚凉新。",
            "鴛鴦不作湘波夢，幽獨還嫌錦繡裀。"
        ],
        "title": "香閨十詠 玉壓衾",
        "id": "ee644030-6b66-43c2-801f-5a29fb3e859e"
    },
    {
        "author": "張玉孃",
        "paragraphs": [
            "雲奩初展曉光寒，幽思重重獨舞鸞。",
            "自是傷秋憐瘦影，不慚綵筆寫春山。"
        ],
        "title": "香閨十詠 青鸞鏡",
        "id": "78e505ae-c900-4510-8d1b-87a25dd9621b"
    },
    {
        "author": "張玉孃",
        "paragraphs": [
            "金蹙釵頭雙鳳凰，曉來巧拂鬢雲光。",
            "自憐不带蕭郎思，獨對菱花學淡妝。"
        ],
        "title": "香閨十詠 鳳頭釵",
        "id": "fcffd429-2d35-4394-bfed-d1b5c1670560"
    },
    {
        "author": "張玉孃",
        "paragraphs": [
            "山家茆屋隔寒林，獨抱枯桐覓舊吟。",
            "門掩無人飛蛺蝶，白雲垂地結晴陰。"
        ],
        "title": "題畫 伯牙",
        "id": "b2417d67-9211-4f96-b296-c1f36b641f17"
    },
    {
        "author": "張玉孃",
        "paragraphs": [
            "楚水吳山作勝游，竹牀石枕寫離愁。",
            "晚烟何處吹漁笛，猶憶琵琶怨碧秋。"
        ],
        "title": "題畫 蔡確",
        "id": "73797c68-034e-4421-a375-e6c4ac303ff5"
    },
    {
        "author": "張玉孃",
        "paragraphs": [
            "天白山高月滿川，蘆花風漾木蘭船。",
            "倚舷一曲嗚嗚調，驚起潜蛟夜不眠。"
        ],
        "title": "題畫 蘇子",
        "id": "84fd2f51-859c-4f7e-b3d0-fbedcfbb9045"
    },
    {
        "author": "張玉孃",
        "paragraphs": [
            "日暮天寒白雪頻，扁舟夜半未歸人。",
            "想因不盡山陰興，留向丹青入夢清。"
        ],
        "title": "題畫 子猷",
        "id": "77747731-7a9f-4899-9e04-58f9a461ae35"
    },
    {
        "author": "張玉孃",
        "paragraphs": [
            "秋水秋空一樣明，柳陰不繫小舟輕。",
            "玉堂金馬非吾夢，月色蘆花同醉醒。"
        ],
        "title": "題畫 漁舟",
        "id": "4c0f7d6f-d141-4bfe-8a99-0fe63334325e"
    },
    {
        "author": "張玉孃",
        "paragraphs": [
            "幽禽底事倦春芳，相與棲遲宿野棠。",
            "風攪一枝香夢醒，四天烟景夜茫茫。"
        ],
        "title": "題畫 海棠宿鳥",
        "id": "fdeb3fb2-ea10-4e11-85a6-c196aedef5b7"
    },
    {
        "author": "張玉孃",
        "paragraphs": [
            "風捲胡沙動地塵，薔薇深洞藹餘春。",
            "棋終偶折登山屐，方信風流社稷臣。"
        ],
        "title": "詠史 謝東山",
        "id": "13e927f5-3896-40a4-ab7a-2866e64677d0"
    },
    {
        "author": "張玉孃",
        "paragraphs": [
            "珠易佳人勝阿嬌，香塵微步獨憐腰。",
            "危樓花落繁華盡，總付春風舞柳條。"
        ],
        "title": "詠史 綠珠",
        "id": "07276525-d6c6-4386-9d89-34403cbec17b"
    },
    {
        "author": "張玉孃",
        "paragraphs": [
            "愛賞佳人白雪辭，雲綾一束費春機。",
            "翻然席上呈詩句，羞殺歌喉與舞衣。"
        ],
        "title": "詠史 蒨桃",
        "id": "1e6035ec-bbe9-4fa2-a33a-38e9a1c4f34a"
    },
    {
        "author": "張玉孃",
        "paragraphs": [
            "江雪寒連酒思豪，歌傳錦帳醉烹羔。",
            "爭如取水陶承旨，茗椀清新興味高。"
        ],
        "title": "詠史 黨奴",
        "id": "7edd79bd-a14d-4edf-a046-11c9ab2c7cd8"
    },
    {
        "author": "張玉孃",
        "paragraphs": [
            "楚炬秦坑六籍埃，芳心爭忍不同灰。",
            "若非斯道終難墜，雪鬢應消異世才。"
        ],
        "title": "詠史 伏生",
        "id": "d6536ec8-ef05-41a7-8ea8-79985f7d81a7"
    },
    {
        "author": "張玉孃",
        "paragraphs": [
            "堂下青衿日就文，帳中絲竹遏行雲。",
            "豈應魯壁遺經日，雅奏洋洋滿耳聞。"
        ],
        "title": "詠史 馬融",
        "id": "9d2b376a-a6ab-4d0e-9ac7-ad6e7788b4f1"
    },
    {
        "author": "張玉孃",
        "paragraphs": [
            "自剪冰絲譬遠歸，學成何異此成衣。",
            "妾身不是輕恩愛，祇恐蘇郎戒下機。"
        ],
        "title": "詠史 樂羊",
        "id": "2141e7c6-bc14-4a4f-adf4-0e19c2aef634"
    },
    {
        "author": "張玉孃",
        "paragraphs": [
            "乘馿迢遞走紅塵，十二街中草色春。",
            "不是眼空京兆尹，敲推原已入詩神。"
        ],
        "title": "詠史 賈浪仙",
        "id": "8a44e161-006b-4ce0-8c0b-13b643d24a24"
    },
    {
        "author": "張玉孃",
        "paragraphs": [
            "避名高卧白雲深，扶醉騎馿下碧岑。",
            "一笑披袍驚墮處，遯時知有濟時心。"
        ],
        "title": "詠史 陳圖南",
        "id": "9d95d973-317c-4748-947b-9f3081343ed9"
    },
    {
        "author": "張玉孃",
        "paragraphs": [
            "風剪銀潢雪滿天，蹇馿騎過灞橋邊。",
            "詩愁萬斛應難載，非爲馳驅老不便。"
        ],
        "title": "詠史 孟浩然",
        "id": "f697c7c7-7022-4593-9f60-7b21bba9a08c"
    },
    {
        "author": "張玉孃",
        "paragraphs": [
            "飲盡春觴興轉賒，竹陰扶日印窗斜。",
            "騎馿踏遍吳山曲，處處東風出杏花。"
        ],
        "title": "詠史 林和靖",
        "id": "6263335f-f193-4c21-a8db-a0fe353b0ed2"
    },
    {
        "author": "張玉孃",
        "paragraphs": [
            "草香雲暖雨初晴，對竹敲詩坐小亭。",
            "晝永人閒啼鳥靜，花飛無語春冥冥。"
        ],
        "title": "暮春偶成",
        "id": "de0a3f6f-e7eb-4e7b-bb57-939eda2c5b96"
    },
    {
        "author": "張玉孃",
        "paragraphs": [
            "小樓吹夜笛聲飛，暗度梅花入翠幃。",
            "曲罷夢回腸欲斷，起看秋月色凝衣。"
        ],
        "title": "聞笛",
        "id": "9a53e5a2-a120-46e0-9e5a-ad9cc71032f3"
    },
    {
        "author": "張玉孃",
        "paragraphs": [
            "征雁初聞廢織梭，支頤機杼恨偏多。",
            "溪頭返影留斜日，湖上行舟蕩芰荷。"
        ],
        "title": "無題二首  其一",
        "id": "9a5003b9-1158-44c0-9748-4b65cfc8c54b"
    },
    {
        "author": "張玉孃",
        "paragraphs": [
            "悶來彈鵲漫停梭，竹島花潭思轉多。",
            "秋老莫言春度盡，若邪猶自惜凉荷。"
        ],
        "title": "無題二首  其二",
        "id": "683a3c0f-1072-4d9d-9610-82a9baac4453"
    },
    {
        "author": "張玉孃",
        "paragraphs": [
            "膏雨初乾風日晴，綠陰深處一聲鶑。",
            "喚回午枕傷春夢，起向薔薇花下行。"
        ],
        "title": "暮春聞鶑",
        "id": "d707e459-92d6-4b50-a269-fdcc95892b0b"
    },
    {
        "author": "張玉孃",
        "paragraphs": [
            "夜凉春寂寞，淑氣浸虛堂。",
            "花外鐘初轉，江南夢更長。",
            "野春鳴澗水，山月照羅裳。",
            "此景誰相問，飛螢入繡牀。"
        ],
        "title": "暮春夜思",
        "id": "1ce22560-38c1-4c70-bf2b-8ad59de4a013"
    },
    {
        "author": "張玉孃",
        "paragraphs": [
            "侍兒傳野約，趣伴出鄰姬。",
            "竹外花迎佩，溪邊柳笑眉。",
            "春隨流水遠，日度錦雲遲。",
            "拾翠人爭問，含羞獨有詩。"
        ],
        "title": "游春",
        "id": "e50fb134-a0d1-4198-a41f-92a11975c7b1"
    },
    {
        "author": "張玉孃",
        "paragraphs": [
            "暮聲雜鳴葉，靈籟生郊墟。",
            "白霧脆楊柳，秋水翻芙蕖。",
            "蟾蜍澹簾箔，機杼織寒虛。",
            "幾度思蘋藻，茫然愧鹿車。"
        ],
        "title": "秋夜",
        "id": "225f14dd-3d51-4ddc-af86-9d4bd02253bc"
    },
    {
        "author": "張玉孃",
        "paragraphs": [
            "南園有凉氣，移席散餘情。",
            "新月隠修竹，清風開小亭。",
            "水骨靜香汗，霜紈撲亂螢。",
            "忽然微雨至，爽籟拂簷楹。"
        ],
        "title": "夏夜園亭納凉",
        "id": "7707d68f-6e10-4d5e-b3b4-60682c73f8af"
    },
    {
        "author": "張玉孃",
        "paragraphs": [
            "繡倦南窗下，翛然睡思催。",
            "紅日過牆去，清風入幕來。",
            "幽夢迷莊蝶，荒雲隔楚臺。",
            "覺來香縷在，虛室絕塵埃。"
        ],
        "title": "春睡",
        "id": "d0b221eb-5c15-4cb9-b75a-6c76c6a2672e"
    },
    {
        "author": "張玉孃",
        "paragraphs": [
            "薰風初轉夏，綠樹老春鶑。",
            "暗溜穿花入，輕雲隔竹生。",
            "倚凉欹畫扇，拭淚聽秦箏。",
            "素襪香塵暗，槐陰樹底行。"
        ],
        "title": "新夏納凉",
        "id": "5a648ff2-ccc5-4417-a6f5-011670d47d84"
    },
    {
        "author": "張玉孃",
        "paragraphs": [
            "晝靜春偏遠，詩成興轉賒。",
            "看山凭畫閣，問竹過鄰家。",
            "摘翠閒驚鳥，燒烟曉煮茶。",
            "無端雙蛺蝶，遶袖錯尋花。"
        ],
        "title": "清晝",
        "id": "2dfd7611-5265-45fc-af4f-72331e4e5dd6"
    },
    {
        "author": "張玉孃",
        "paragraphs": [
            "曈日破寒天，紅光生紫烟。",
            "詩情歸草夢，春色染桃牋。",
            "眉月添明鏡，梅粧靜翠鈿。",
            "堂開諸弟集，相對笑迎年。"
        ],
        "title": "元日",
        "id": "0a9849c7-9ab7-4428-85db-15e87d4a0432"
    },
    {
        "author": "張玉孃",
        "paragraphs": [
            "滿庭修竹動秋風，掠地無痕一徑通。",
            "影弄綠窗金瑣碎，聲歸寶瑟玉玲瓏。",
            "流雲不礙湘妃佩，隔水還疑蔡女桐。",
            "曲罷豈知鸞鶴在，翠霞飛去玉臺空。"
        ],
        "title": "詠竹 風",
        "id": "76321632-9d7b-4bd7-aaa0-fc5241793f75"
    },
    {
        "author": "張玉孃",
        "paragraphs": [
            "數枝瀟灑碧溪寒，水氣冥冥日欲昏。",
            "青玉案前雙翡翠，紫絲帳裏萬琅玕。",
            "湘江舊事迷歸夢，陸海春陰無羽翰。",
            "晚來獨倚闌干望，暝色連天何處村。"
        ],
        "title": "詠竹 烟",
        "id": "1dad47d2-fc37-4a4b-a6c7-71df5ce69485"
    },
    {
        "author": "張玉孃",
        "paragraphs": [
            "凍雪霏霏墮九皋，竹枝垂地翠旋銷。",
            "玉龍戰退飛鱗甲，青鳳翻成白羽毛。",
            "歲晚餘寒知勁節，夢回佳興訝清標。",
            "隔雲誰弄柯亭笛，落盡梅花風韻高。"
        ],
        "title": "詠竹 雪",
        "id": "8c35086f-45a3-4da2-912e-b0f7708e8dad"
    },
    {
        "author": "張玉孃",
        "paragraphs": [
            "幽幽萬籟竹千竿，凉夜宜從月裏看。",
            "翠節參差邀玉兔，金波晃漾浴青鸞。",
            "半簷蒼月催詩思，一徑寒輝醒醉魂。",
            "吹徹霓裳清露下，嫦娥猶自對芳樽。"
        ],
        "title": "詠竹 月",
        "id": "aea14994-b1ee-4173-acc4-49d00ef58226"
    },
    {
        "author": "張玉孃",
        "paragraphs": [
            "一貢西支路八千，端溪無石玉還堅。",
            "龍媒带雨滴秋月，霜兔和雲染翠烟。",
            "鳳咮山荒幽草合，雀臺春老野花妍。",
            "丹砂不用醫繁鬢，留爾芸窗勗草玄。"
        ],
        "title": "詠案頭四俊 馬肝硯",
        "id": "49a7e68d-85dd-4410-93f8-8577af92f76f"
    },
    {
        "author": "張玉孃",
        "paragraphs": [
            "近來覓得管城子，修竹枝頭彩影高。",
            "氣挾風雲驅陣勢，光摇文彩動旌旄。",
            "詩成覽德三書俊，夢入生花五色豪。",
            "聖代祇今皆有象，晴窗處處鳳凰毛。"
        ],
        "title": "詠案頭四俊 鳳尾筆",
        "id": "c0fe79a7-11bc-43ee-9b92-720c10439de6"
    },
    {
        "author": "張玉孃",
        "paragraphs": [
            "薛濤詩思饒春色，十樣鸞箋五采誇。",
            "香染桃英清入觀，影翻藤角眩生花。",
            "涓涓錦水涵秋葉，苒苒剡波漾晚霞。",
            "却笑迴文蘇氏子，工夫空自廢韶華。"
        ],
        "title": "詠案頭四俊 錦花牋",
        "id": "67533533-f3bb-4fc6-a804-2b4ff9a32cf7"
    },
    {
        "author": "張玉孃",
        "paragraphs": [
            "蘭煤薰透漏星房，蒼璧無痕暈漆光。",
            "萬杵龍珠凝海水，十分麝淚泣玄霜。",
            "松烟入硯還矜色，江雨翻雲別有香。",
            "風靜月林秋氣逼，滿天詩思動清商。"
        ],
        "title": "詠案頭四俊 珠麝墨",
        "id": "1833b9f3-be32-40f4-b76f-d781816d6ce3"
    },
    {
        "author": "張玉孃",
        "paragraphs": [
            "淑氣回春雪漸融，星河天上一宵通。",
            "芙蕖萬點交秋月，鼓角三更度曉風。",
            "燭影暈迷光綽約，簾環聲徹珮玲瓏。",
            "不妨鳥篆留仙迹，鳳輦殷勤出紫宮。"
        ],
        "title": "燈夕迎紫姑神",
        "id": "a847da35-082f-4e8a-9128-24b3aa4c1be1"
    },
    {
        "author": "張玉孃",
        "paragraphs": [
            "松花香度漏初沈，人靜庭空落暗金。",
            "一枕嫩風清曉露，半窗凉月弄輕陰。",
            "坐移十二闌干曲，興入千層積翠深。",
            "彈罷雲和重問夜，薔薇影裏復長吟。"
        ],
        "title": "春夜",
        "id": "9c916a4e-3cd6-49a5-a264-eb9227313862"
    },
    {
        "author": "張玉孃",
        "paragraphs": [
            "鴛鴦繡罷閣新愁，獨抱雲和散畫樓。",
            "風竹入絃歸別調，湘簾捲月笑銀鈎。",
            "行天雁向寒烟沒，倚檻人將清淚流。",
            "自是病多鬆寶釧，不因宋玉故悲秋。"
        ],
        "title": "晚樓凝思",
        "id": "00b5a113-a4be-4fee-a668-9bf9de7762f3"
    },
    {
        "author": "張玉孃",
        "paragraphs": [
            "鳥道縈紆入劍門，謫居惟汝獨憐恩。",
            "鎖天烟黑疑無地，隔樹人言知有村。",
            "聽雨不生池草夢，看雲應斷故鄉魂。",
            "平安日問南歸雁，三峽清秋依曉猿。"
        ],
        "title": "和謫弟三一三峽曉征寄回韻",
        "id": "5ee28ebd-a373-4daf-9a19-917b418a5b9f"
    },
    {
        "author": "張玉孃",
        "paragraphs": [
            "春來常是見花羞，終日簾垂懶上鈎。",
            "淑氣薰人饒舊夢，柳條縈带綰新愁。",
            "情歸野草泥寒雨，目斷長江送去舟。",
            "笑比南金身自許，鏡鸞獨抱下粧樓。"
        ],
        "tags": [
            "长江"
        ],
        "title": "春粧凝思",
        "id": "a60a457b-42c1-408e-87da-276415da5c5f"
    },
    {
        "author": "張玉孃",
        "paragraphs": [
            "三月江南綠正肥，陰陰深院燕初歸。",
            "亂銜飛絮營新壘，閒逐花香避繡幃。",
            "却笑秋風紅縷在，獨憐舊事玉京非。",
            "蘭閨終日流清淚，愧爾雙飛拂落暉。"
        ],
        "title": "新燕憶女弟京娘",
        "id": "87fa0bdd-664b-44a2-823c-962734311bcd"
    },
    {
        "author": "張玉孃",
        "paragraphs": [
            "永夜無人玉漏遲，團團月上海棠枝。",
            "月留凉露芳塵暗，花弄清暉淑影移。",
            "粉黛三千春對鏡，銀波萬頃曉凝脂。",
            "深閨爲爾牽愁興，坐問容光强賦詩。"
        ],
        "title": "海棠月",
        "id": "6a79f504-5ff7-4e2c-b66b-7a43384feda9"
    },
    {
        "author": "張玉孃",
        "paragraphs": [
            "南浦蕭條音信稀，百勞東去燕西飛。",
            "玉釵敲斷燈花冷，游網乘空蟢子非。",
            "沉水齋心燃寶鼎，金錢纖手卜靈龜。",
            "數期細認先天課，甲乙爻加歸未歸。"
        ],
        "title": "閨情 卜歸",
        "id": "4e521f0e-734b-4eb1-82c4-d21ec435ad39"
    },
    {
        "author": "張玉孃",
        "paragraphs": [
            "綠窗春睡起常遲，繡罷鴛鴦聽子規。",
            "斜倚睡屏閒悵望，慵臨鸞鏡獨支頤。",
            "工餘綵線日空永，愁伴珊瑚夢已違。",
            "細數目前花落盡，傷心都付不言時。"
        ],
        "title": "閨情 倦繡",
        "id": "bd689d25-bc66-439d-8e88-08d6900f2bd1"
    },
    {
        "author": "張玉孃",
        "paragraphs": [
            "膩滑青螺寶髻黏，金盤香水吸寒蟾。",
            "指尖巧弄琅玕影，楚髪輕披雲母簾。",
            "掠霧暗疑星點點，拂波深見玉纖纖。",
            "起來亂綰慵雙鳳，熏徹沉檀强自添。"
        ],
        "title": "閨情 沐髪",
        "id": "f32309cf-ac72-443b-b06a-aecced7036cb"
    },
    {
        "author": "張玉孃",
        "paragraphs": [
            "瘦腰春病不成圍，閑逐秋千蕩畫衣。",
            "香散天風蘭佩墮，聲摇環玉綵繩飛。",
            "飄颻似跨雙鸞去，閑雅宜從月殿歸。",
            "無力尚憐扶不起，翠蛾猶蹙怨斜暉。"
        ],
        "title": "閨情 秋千",
        "id": "94c90b8b-257f-4238-83b8-1ce0f4c1130e"
    },
    {
        "author": "張玉孃",
        "paragraphs": [
            "永漏報高閣，榴亭出夜筵。",
            "紫檀熏寶鼎，銀燭散青烟。",
            "靈籟生修竹，香風入夏絃。",
            "露濃羅袖重，歌遏酒杯傳。",
            "諸婦酣春夢，雙娥失翠鈿。",
            "玉山推不倒，看月背花眠。"
        ],
        "title": "石榴亭諸父夜酌",
        "id": "6ff7ba1b-185e-412c-9edc-286e1007ea78"
    },
    {
        "author": "張玉孃",
        "paragraphs": [
            "頭上雲俱黑，一片雨浪浪。",
            "慘澹隠高樹，霏微迷綠楊。",
            "冷冷添澗水，點點落危檣。",
            "簾捲山流翠，郊虛草自香。",
            "靜嫌聲間竹，醉愛爽凝觴。",
            "殿閣羅閒扇，池亭送嫩凉。",
            "荷珠圓復碎，蘭芷脆還芳。",
            "拂埃亂天際，度雲喧草堂。",
            "乘空曳輕練，向晚洗炎光。",
            "幽徑荒苔滑，短簷飛鳥忙。",
            "湛湛翻萍影，溶溶浸柳塘。",
            "無心留石洞，有夢惱襄王。",
            "暝色欺明月，高飆透薄裳。",
            "入更生闃寂，欹坐訝清商。",
            "潤氣清湘簟，徘徊怯繡牀。"
        ],
        "title": "詠夏雨",
        "id": "cbaed48c-fcc4-4553-8fb8-b5ae6c4c67c4"
    },
    {
        "author": "張玉孃",
        "paragraphs": [
            "護檻花濃夢欲欹，五更清露鎖寒扉。",
            "明朝恐負尋芳約，拂曉平瞻霽影依。",
            "貼翠自憐羞舞鏡，送春無奈聽啼規。",
            "金蓮破蘚留芳跡，梨萼翻風作雪飛。",
            "沙上晴鳬窺淺渚，松邊黄蝶繞疏籬。",
            "催吟片雨雲俱黑，狂絮欺人故點衣。",
            "心事肯隨流水盡，新愁不與酒尊宜。",
            "青梅已結梢頭實，驛使難傳隴外枝。",
            "笑折野花輕插鬢，却嫌溪柳妬修眉。",
            "因過竹院參禪意，覓得雲林舊日詩。",
            "聽徹游郎歌古調，停看漁父下苔磯。",
            "紫山迢遞行應好，蒼磴縈迴出每遲。",
            "羅袖翩翩香氣滿，綠陰冉冉鳥聲微。",
            "等閒無限傷春思，芳草天涯腸斷時。"
        ],
        "title": "游春",
        "id": "086f6d9a-7abb-41c7-89ef-2fd4050ec033"
    },
    {
        "author": "張玉孃",
        "paragraphs": [
            "香魂夜靜趨龍闕，天風吹袂凌波襪。",
            "鮫人愁織雪綃衣，飛瓊笑問青華髪。",
            "肌澈冰霜玉樹寒，步摇環珮玻璃滑。",
            "一聲夢覺曉鶑啼，簾篩半枕梨花月。"
        ],
        "title": "夢遊龍闕",
        "id": "1d04f47b-ff84-4e38-b5f7-3690f9375f5a"
    },
    {
        "author": "張玉孃",
        "paragraphs": [
            "待月月未升，看池池水清。",
            "冰夷吹海浪，薄霧約雲英。",
            "惟見寒波動，嫦娥明鏡行。"
        ],
        "title": "池邊待月",
        "id": "7bf6170c-5c9c-4771-89c8-8bf08170f613"
    },
    {
        "author": "張玉孃",
        "paragraphs": [
            "爽籟生靈逕，清秋澹碧空。",
            "乘凉賒月色，問夜出簾櫳。",
            "獨坐憐團扇，羅衣吹暗風。"
        ],
        "title": "秋思",
        "id": "fa083bee-d385-4879-ab88-aa6f97e0a8d8"
    },
    {
        "author": "張玉孃",
        "paragraphs": [
            "仙郎久未歸，一歸笑春風。",
            "中塗成永絕，翠袖染啼紅。",
            "悵恨生死異，夢魂還再逢。",
            "寶鏡照秋水，明此一寸衷。",
            "素情無所著，怨逐雙飛鴻。"
        ],
        "title": "哭沈生",
        "id": "ed372fd7-6602-4e9a-8cba-f762b0a3f504"
    },
    {
        "author": "張玉孃",
        "paragraphs": [
            "羅浮山下玉千株，十里長洲五里湖。",
            "嘉樹留人舒嘯地，飛花送客醉歸途。",
            "影橫烏帽月隨步，香襟羔裘水在鬢。",
            "夢想湖山身不到，詩成憑寄老申屠。"
        ],
        "title": "梅花村",
        "id": "3e123285-a111-4785-8e12-51c633b05c50"
    },
    {
        "author": "沈佺",
        "paragraphs": [
            "隔水度仙妃，清絕雲爭飛。",
            "嬌花羞秀質，秋月見寒輝。",
            "高情春不染，心境塵難依。",
            "何當飲雲液，共跨雙鸞歸。"
        ],
        "title": "病中贈張玉孃",
        "id": "59d9c9ab-539a-46bd-a1c7-d658248d785c"
    },
    {
        "author": "江砢",
        "paragraphs": [
            "西風野如赭，見者輒吐舌。"
        ],
        "title": "句  其一",
        "id": "c487e476-c427-45bf-881a-d075df37b148"
    },
    {
        "author": "江砢",
        "paragraphs": [
            "太傅數日別，劉公一紙書。"
        ],
        "title": "句  其二",
        "id": "d44224bc-34c2-4ec0-a5d5-7448f8b072b2"
    },
    {
        "author": "江砢",
        "paragraphs": [
            "讀書三年艾，逢世四角輪。"
        ],
        "title": "句  其三",
        "id": "80fb0af6-12fd-4de2-b675-22d77bf98857"
    },
    {
        "author": "鄭君老",
        "paragraphs": [
            "哀哉吾妹兮，生不逢時。",
            "痛哉吾妹兮，死此亂離。",
            "灰塵漲空兮，鐵騎南馳。",
            "旌旗蔽野兮，日色無輝。",
            "兇徒蜂起兮，濁亂民彝。",
            "恣行劫掠兮，四野傷悲。",
            "我妹遇茲兮，尚在閨闈。",
            "若逃患難兮，計無可爲。",
            "恐被污辱兮，决死無疑。",
            "一刀自刎兮，澌血淋漓。",
            "死仆於床兮，不變容儀。",
            "刀不落地兮，手尚堅持。",
            "英烈如生兮，人誰敢欺。",
            "嗟我獨生兮，於世何裨。",
            "汝危莫援兮，恨無窮期。",
            "悠悠我思兮，泣涕漣如。",
            "人皆有死兮，特出異宜。",
            "哀哉痛哉兮，噫嘻。",
            "獨存汝名兮，萬古無遺。"
        ],
        "title": "哭妹貞娘節烈",
        "id": "dfcf5363-9101-4a9a-ad8e-bd4a5547c835"
    },
    {
        "author": "王炎午",
        "paragraphs": [
            "琢之磨之，玉汝于成。",
            "孰爲玉工，師友父兄。",
            "他山之石，今則在我。",
            "彼璞之棄，我責之墮。",
            "爲瑚爲璉，如珪如璋。",
            "山澤之潤，邦家之光。",
            "玉不自毀，人自喪寶。",
            "聞士稱名，不離其道。"
        ],
        "title": "贈戴石玉",
        "id": "9cb54746-a00e-4411-bf3f-bf8a235cbd29"
    },
    {
        "author": "韓信同",
        "paragraphs": [
            "妖星隳地芒角赤，龍劍悲吼風蕭瑟。",
            "中原王氣挽不回，將軍一死鴻毛擲。",
            "秦家小兒真戲劇，播弄造化摇樞極。",
            "指讎爲親忠且逆，隻手上遮天眼碧。",
            "九重茫茫隔天日，無由下燭臣愚直。",
            "臣愚萬死不足惜，國恥未湔猶憤激。",
            "古墳埋冤血空瀝，西風年年土花蝕。",
            "我恐精忠埋不得，白日英魂土中泣。",
            "請將衰骨斵苔痕，獻作吾皇補天石。"
        ],
        "title": "岳王墓",
        "id": "54d5ea26-f620-46bf-bc53-6a067431f554"
    },
    {
        "author": "韓信同",
        "paragraphs": [
            "寒林靜對展翠屏，六花粧點風景清。",
            "四山簇簇瓊瑶樹，恍然照映芝蘭庭。",
            "寒生晴光色爍爍，含輝照耀銀海明。",
            "巉岩石化崑山玉，負暄猿猱出深谷。",
            "可憐不老山白頭，梅萼藏春暗香馥。",
            "紫陽留讖歌翠寒，中有玉人在其間。",
            "道傳前聖發未發，教開來學難亦難。",
            "豁然胸次冰雪釋，白照紅日上團團。"
        ],
        "title": "翠屏霽雪",
        "id": "88189c4f-9a47-472d-aa0a-66ef84c1d2e5"
    },
    {
        "author": "韓信同",
        "paragraphs": [
            "海上神山名自昔，來去隨潮無定迹。",
            "天人俯覽念虛浮，六鰲頂戴窮神力。",
            "群仙貝闕蕊珠宮，多種瑶芝瓊草碧。",
            "依然根著不堅牢，飛入石堂作南壁。",
            "螺紋蠣迹石龍存，雲氣隨潮時雨濕。",
            "仙風颯爽生羽翰，招納霓裳羽衣客。",
            "試登絕頂望五湖，高樓洞天纔咫尺。",
            "藥爐灰冷多登真，九轉丹成人未識。",
            "雲間鶴迹託來篇，王鄧真人久相憶。"
        ],
        "title": "蓬萊飛峰",
        "id": "4812905e-54b4-4c95-8985-bb9e8ecf7661"
    },
    {
        "author": "韓信同",
        "paragraphs": [
            "唐山絕頂棋盤石，戲局流傳名自昔。",
            "殷勤細問白髪翁，云是仙人曾對奕。",
            "苔封石磴不敢移，竹引清風時拂拭。",
            "箇中黑白子不留，想是仙童爲收拾。",
            "又不聞樵採之人王子質，邂逅仙人執手談，贏輸未决藏機密。",
            "貪看柯爛不知時，少憩山中方七日。",
            "誰識囊中日月長，歸來塵世無相識。"
        ],
        "title": "棋盤仙迹",
        "id": "be110d78-ade0-4e3f-9852-fba23e2c8e15"
    },
    {
        "author": "韓信同",
        "paragraphs": [
            "白鶴岧嶢枕江曲，接岫連峰衍林麓。",
            "石堂峻峭萬山雄，擁翠亭亭多喬木。",
            "雙撐石柱峙東南，勢力擎天名不俗。",
            "鍾英特産棟梁材，不墜簪纓美如玉。",
            "左接蓬萊右洞天，峰前水带縈九曲。",
            "依然幻出武陵源，擬就峰傍新卜築。",
            "鶴歸錯認華表存，應笑世人枉追逐。"
        ],
        "title": "雙柱擎天",
        "id": "1acbda7c-5373-444f-8231-13829fe51202"
    },
    {
        "author": "文起傳",
        "paragraphs": [
            "拭目澹巖景，鶑花三月時。",
            "洞堆鍾乳石，林擁梵宮基。",
            "泉瑩宜烹茗，崖穹好筆詩。",
            "勝遊情未倦，又促解舟維。"
        ],
        "title": "澹山巖",
        "id": "e511ba88-86f7-4f41-8a8a-314861679a1d"
    },
    {
        "author": "劉邊",
        "paragraphs": [
            "仙舟等奡盪，萬仞架雲表。",
            "木石渾莫分，風雨能不朽。",
            "恐因堯年水，艤櫂寄巖竇。",
            "猶勝夜壑藏，有力莫負走。",
            "奈何苦海深，忍袖慈航手。",
            "我欲遡靈源，乘槎問牛斗。"
        ],
        "title": "仙船巖",
        "id": "5d206f26-e893-47d2-9b4e-f653bf651b2e"
    },
    {
        "author": "劉邊",
        "paragraphs": [
            "嘗聞昔天孫，謫落人世間。",
            "雲霞入組織，機杼空留山。",
            "朅來巧相逢，遺我錦繡端。",
            "欲報乏綺語，再拜重捲還。",
            "我有大布衣，可以禦歲寒。"
        ],
        "title": "仙機巖",
        "id": "1d04b07a-0f63-4a4f-8edb-d49d5c2e10d8"
    },
    {
        "author": "劉邊",
        "paragraphs": [
            "青山解隨人，遠近互相對。",
            "寒潭入陵谷，龍去知何處。",
            "歷歷沙上石，群仙昔來會。",
            "日暮一童歸，橫吹卧牛背。"
        ],
        "title": "會仙巖",
        "id": "a2760b64-a88b-4b5b-8049-8aa9d72f4a50"
    },
    {
        "author": "劉邊",
        "paragraphs": [
            "仙人足戲劇，盤石留渦房。",
            "紫陽此來遊，與客煮茗嘗。",
            "青烟久消歇，白雲時飛揚。",
            "至今潭中水，猶作笑語香。",
            "蒙茸履跡在，欲步不敢翔。",
            "三吸此清泠，回首入空蒼。"
        ],
        "title": "茶竈",
        "id": "dbdf4897-4875-4c7a-9b61-6d1ee13c6edb"
    },
    {
        "author": "劉邊",
        "paragraphs": [
            "采芳仍漱潔，散策到來遲。",
            "客坐自相語，僧禪了不知。",
            "疏風潜入戶，暗水細鳴池。",
            "小作石牀夢，夢中還覓詩。"
        ],
        "title": "林泉寺",
        "id": "688ab46a-6105-4c2e-b7c1-573f80f20491"
    },
    {
        "author": "劉邊",
        "paragraphs": [
            "紫翠飛來石蕊間，何年幻出小瀛寰。",
            "崖懸瘦瀑一千尺，峽束寒流八九灣。",
            "蒼壁向人如有待，白雲何事未知還。",
            "歌酣更挹浮丘伯，坐對中臺話半閒。"
        ],
        "title": "天遊峰",
        "id": "f495287d-febb-4666-b9be-55f93e77201d"
    },
    {
        "author": "劉邊",
        "paragraphs": [
            "已是吳門變姓名，後來誰更識先生。",
            "一抔漢土丹墟在，萬古閩山劍氣橫。",
            "步入白雲秋石瘦，坐分黄葉午風清。",
            "逃奴不返松門靜，隔水寒烟起暮城。"
        ],
        "title": "梅仙山",
        "id": "9f62f8f7-f659-4fa6-9f97-0395b00905c5"
    },
    {
        "author": "劉邊",
        "paragraphs": [
            "一水之玄去復歸，衆峰向背儼相持。",
            "天荒地老無從問，鬼刻神劖未解奇。",
            "丹嶂漫留仙幻跡，白雲仍似太初時。",
            "欲窮畫底羲皇意，一束靈蓍萬古知。"
        ],
        "title": "伏羲洞",
        "id": "473a7a6c-22a8-43b4-b4b6-289c020c4793"
    },
    {
        "author": "劉邊",
        "paragraphs": [
            "不作巫陽雲雨羞，風鬟霧鬢亂蕭颼。",
            "行人莫問當年事，獨立寒潭空幾秋。"
        ],
        "title": "玉女峰",
        "id": "4bc208e8-a7ed-4288-a659-0f9baf7f650e"
    },
    {
        "author": "劉邊",
        "paragraphs": [
            "九曲溪邊玉女峰，年年獨倚落花風。",
            "何因不駕青鸞去，佇立空山皓月中。"
        ],
        "title": "答彥修",
        "id": "4b45a91b-a8ef-4810-b868-dbe1d5f3c6e0"
    },
    {
        "author": "劉邊",
        "paragraphs": [
            "銅盤捧露幾何年，渭水秋風淚泫然。",
            "已向山中閒袖手，爲誰半壁更擎天。"
        ],
        "title": "仙掌峰",
        "id": "b6950f20-af8c-40dc-a36f-8039197f64a3"
    },
    {
        "author": "劉邊",
        "paragraphs": [
            "百尺臺磯瞰碧流，紫陽仙子幾經秋。",
            "遊魚何事偏深逝，不道人間有直鈎。"
        ],
        "title": "釣磯石",
        "id": "cdbea030-ef02-405a-8200-20c467758b1f"
    },
    {
        "author": "劉邊",
        "paragraphs": [
            "耕鋤曉雨有餘地，應接東風無暇時。"
        ],
        "title": "句",
        "id": "02cd77f2-21b5-4de6-8e4f-059d7a517ffb"
    },
    {
        "author": "陳紀",
        "paragraphs": [
            "一葉井梧落，微凉生瘦藤。",
            "老兼秋共至，衰與病相仍。",
            "砌近蟲號枕，簷疏雨翳燈。",
            "熏爐對經卷，清似住山僧。"
        ],
        "title": "早秋有懷寄趙華顛",
        "id": "670c6e86-5457-40be-a802-a47d24eb9000"
    },
    {
        "author": "陳紀",
        "paragraphs": [
            "危磴上嶙峋，泉聲靜更聞。",
            "雨添三尺水，僧卧半間雲。",
            "境勝詩難好，林深日易曛。",
            "忘言觀衆妙，一縷起爐熏。"
        ],
        "title": "遊深溪龍潭",
        "id": "4dc2e5f9-2bc8-457d-b2f7-172e300b9fdc"
    },
    {
        "author": "陳紀",
        "paragraphs": [
            "幽興忽不愜，山蹊策杖遊。",
            "林深樹疊影，溪漲水重流。",
            "對酒愁先醉，看花老却羞。",
            "平生倚樓意，搔首轉悠悠。"
        ],
        "title": "暮春山行  其一",
        "id": "e72d9b18-5c0f-4914-8651-9aa0ce4b39e1"
    },
    {
        "author": "陳紀",
        "paragraphs": [
            "不具看花眼，蕭然綠暗邨。",
            "貧來疑筆硯，老去信乾坤。",
            "日澹樹無影，潮回草有痕。",
            "詩成鷗沒處，鴉外又黄昏。"
        ],
        "title": "暮春山行  其二",
        "id": "99f678a2-4f3a-4e81-9424-0fd65d44b1d3"
    },
    {
        "author": "陳紀",
        "paragraphs": [
            "星斗淡欲落，銀河白向斜。",
            "人間猶夢蟻，樹杪已聞鴉。",
            "池水偷山影，朝陽禪月華。",
            "升沈無限事，秋草滿天涯。"
        ],
        "title": "早起",
        "id": "a48ff68f-4a56-4cab-8ad9-04978a37a27b"
    },
    {
        "author": "陳紀",
        "paragraphs": [
            "幽人寧免俗，踸踔且泥行。",
            "雲過溪流動，雨餘池草生。",
            "長身成跼蹐，暮景學將迎。",
            "應被鄰翁笑，有田胡不耕。"
        ],
        "title": "雨中出廓",
        "id": "66c7b642-d576-4268-8d9a-71fe2a7ea8b7"
    },
    {
        "author": "陳紀",
        "paragraphs": [
            "前輩風流盡，鄉枌孰表儀。",
            "如公又凋謝，末俗恐澆漓。",
            "幼學皆真踐，瀕危屬近思。",
            "端爲吾道慟，不但哭吾私。"
        ],
        "title": "哭月橋兄",
        "id": "282b8d2e-91f9-429a-bc95-94fc16eba629"
    },
    {
        "author": "陳紀",
        "paragraphs": [
            "鵬運南來駐海涯，熟聞諸老說瑰奇。",
            "周瓜正接雲仍瓞，郗桂駢生父子枝。",
            "閲世忽更龍漢劫，蓋棺猶見義熙詩。",
            "每嗟嶺海無英特，况失斯人重可悲。"
        ],
        "title": "輓趙秋曉  其一",
        "id": "3a07fd66-609a-432a-aefe-9f09d098ecdc"
    },
    {
        "author": "陳紀",
        "paragraphs": [
            "摩室興居問亦詳，祗言永訣語琅琅。",
            "情知豎子膏肓病，謾試庸醫補瀉方。",
            "華屋邱山真俛仰，長瓶短管付淒凉。",
            "平生曾賞窮吟者，莫訝銜哀入些章。"
        ],
        "title": "輓趙秋曉  其二",
        "id": "4b634599-a6af-4318-a0c7-3eda0eb50f30"
    },
    {
        "author": "陳紀",
        "paragraphs": [
            "年頭歲尾足追隨，暢飲高歌送落暉。",
            "賡詠每思彈丸句，談諧常落箭鋒機。",
            "漸成瓜葛緣方熟，共看茱萸事已非。",
            "數尺茅簷楊柳岸，故應經此尚依依。"
        ],
        "title": "輓趙秋曉  其三",
        "id": "9b8fdf2a-34ac-4962-8f42-09a73745154c"
    },
    {
        "author": "陳紀",
        "paragraphs": [
            "窮吟之外百無功，鬢髪蕭蕭漸已翁。",
            "自枕書眠聽夜雨，偶披襟去納雌風。",
            "男兒未死身難量，豪傑雖貧氣未窮。",
            "緩步短筇誰會得，野花啼鳥夕陽紅。"
        ],
        "title": "窮吟",
        "id": "8cc9a792-7002-4a83-893c-a76fa3a2d3e4"
    },
    {
        "author": "陳紀",
        "paragraphs": [
            "屋角雞聲一歲分，起搔吟鬢惜芳辰。",
            "江山有恨英雄老，天地無私草木春。",
            "柏葉又傾新歲酒，梅花同是隔年人。",
            "東風著物能多少，寫入清詩句句新。"
        ],
        "title": "甲辰元日",
        "id": "388a9a98-4227-4ace-8e3d-f4caf67bdc4b"
    },
    {
        "author": "陳紀",
        "paragraphs": [
            "一徑蒼寒長綠筠，雞聲人語隔林聞。",
            "與誰共住祇明月，所可論交惟此君。",
            "世事乘除天已定，人生勞逸念中分。",
            "卜鄰倘許通來往，分我南山一片雲。"
        ],
        "title": "夜夢遊一野人家萬竹蒼寒老翁款留意甚厚予題詩贈之獨記一聯云與誰共住只明月所可論交惟此君覺足成之亦夢中意也",
        "id": "63e08376-d762-4b67-9b4f-61e61a29f551"
    },
    {
        "author": "陳紀",
        "paragraphs": [
            "法界人寰共一邱，欲窮遠目更登樓。",
            "蒼藤碧蘚樹容晚，凉月好風山意秋。",
            "莎徑荒寒聞鶴唳，竹叢摇落見漁舟。",
            "一聲橫笛碧天暮，詩在滄波蘆荻洲。"
        ],
        "title": "題李竹隠山齋",
        "id": "9cf5a0cb-01af-4afc-a1f8-774e4038c2b4"
    },
    {
        "author": "陳紀",
        "paragraphs": [
            "落日殘霞島嶼明，淡烟衰草古今情。",
            "青山偏向意中遠，白鳥正當吟處橫。",
            "歲晚梅花和我老，愁來竹葉向誰傾。",
            "浪遊無奈徂年感，遠浦晚風潮又生。"
        ],
        "title": "舟行",
        "id": "ad639c23-05ef-4e69-88c2-fba6c7a45c37"
    },
    {
        "author": "陳紀",
        "paragraphs": [
            "萬籟沈沈見息機，輕寒獵獵入單衣。",
            "新霜欲落露痕重，缺月漸高河影微。",
            "村犬驚寒時自吠，水禽失侶夜猶飛。",
            "更須景物完詩句，莫訝更闌未掩扉。"
        ],
        "title": "夜起",
        "id": "a6bcad9d-88d0-441c-9f0a-3189bd0563c7"
    },
    {
        "author": "陳紀",
        "paragraphs": [
            "梅子黄時雨又晴，春衫未脫暑猶輕。",
            "天橫遠岫半眉綠，雲漏斜陽一眼明。",
            "野樹晚風清蝶夢，曲池芳草亂蛙聲。",
            "浮生囂寂何窮已，搔首蓬窗感慨生。"
        ],
        "title": "初夏",
        "id": "ed018710-c0af-43a5-b1b6-e5efd0ce9b83"
    },
    {
        "author": "陳紀",
        "paragraphs": [
            "起舞簪花老尚狂，梅花應記舊高陽。",
            "蕊宮仙子無塵韻，幽谷佳人有靚粧。",
            "斜月半簷微弄影，斷橋深夜忽聞香。",
            "真成坐對被渠惱，不信先生鐵石腸。"
        ],
        "title": "和趙華顛梅花",
        "id": "386decf6-8ef4-45d0-9f31-da9a3d3ecee0"
    },
    {
        "author": "陳紀",
        "paragraphs": [
            "貪詩如蜜睡如餳，二貺偕來敢不登。",
            "錦軸一編夔府稿，雪衾萬桿剡溪藤。",
            "朝來誦句能驅瘧，夜半眠雲稱伴僧。",
            "只恐癡兒驕踏裂，起來仍喚讀書燈。"
        ],
        "title": "謝謝疊山惠杜詩紙被",
        "id": "ba5efd7b-773e-42a2-adda-bfb5c0310c7c"
    },
    {
        "author": "陳紀",
        "paragraphs": [
            "唾壺壯氣已休休，呼酒田翁與勸酬。",
            "九十日春長是雨，三千丈髪總緣愁。",
            "棱棱顔面塵埃滿，渺渺山河歲月遒。",
            "谷飲芝餐皆可飽，人生何必稻粱謀。"
        ],
        "title": "春感",
        "id": "138851f4-5bb9-4387-adbc-d45d0e10b163"
    },
    {
        "author": "陳紀",
        "paragraphs": [
            "書劍飄零學稼遲，吾儕捨此欲安之。",
            "愁懷慣對寒燈話，老態惟應曉鏡知。",
            "中散不堪長忤俗，陶潜所好每違時。",
            "西風落日蘋花岸，獨立蒼茫自詠詩。"
        ],
        "title": "秋懷",
        "id": "49489a8b-9442-453a-a7a2-4d80964a96c9"
    },
    {
        "author": "陳紀",
        "paragraphs": [
            "木落風高夜欲冰，襥衾來此愛幽清。",
            "壁燈未滅見花影，山雨忽來聞竹聲。",
            "謾憶同遊期後會，因思往事悟前生。",
            "自憐粗带山林骨，坐待寒鐘吼五更。"
        ],
        "title": "夜宿增江松鶴庵",
        "id": "72aa5db6-2901-46a2-959f-6d8b0dcbcf65"
    },
    {
        "author": "陳紀",
        "paragraphs": [
            "不見滄洲已十霜，夢中炯炯此靈光。",
            "青山拄杖尚能否，華髪與秋俱老蒼。",
            "夜雨豐湖吟浩蕩，夕陽鶴觀弔興亡。",
            "通家有子今頭白，此意堪君累十觴。"
        ],
        "title": "寄朱滄洲",
        "id": "ae4110fb-b8af-457b-a7df-b0e9d6aae7a0"
    },
    {
        "author": "陳紀",
        "paragraphs": [
            "詩成誰與共賡酬，又綠前汀杜若洲。",
            "舊友凋零渾似夢，新春蕭索亦如秋。",
            "陰晴氣候惟供睡，今古乾坤只載愁。",
            "我與東風俱是客，肯緣華屋妬山邱。"
        ],
        "title": "早春有懷亡友秋曉恕齋小山諸公",
        "id": "52666388-8e3f-460a-aa88-655f4a2c80a9"
    },
    {
        "author": "陳紀",
        "paragraphs": [
            "冷官仍冷地，况味淡於僧。",
            "泮水無一畝，亂山知幾層。",
            "樹雲侵絳帳，山雨翳青燈。",
            "若有登臨句，寄予能不能。"
        ],
        "title": "餞黎希明赴興寧教諭",
        "id": "9cd6b2db-75d9-4405-9ee0-a6d51c3542fb"
    },
    {
        "author": "陳紀",
        "paragraphs": [
            "冰霜骨格玉精神，索笑巡簷不厭頻。",
            "清瘦絕如人有韻，品題除是筆無塵。",
            "一枝影裏溪山晚，萬斛香中天地春。",
            "幾度見渠詩便好，此花前世定詩人。"
        ],
        "title": "梅花",
        "id": "cf83ce2b-dc86-44e8-9b7b-72eec8678979"
    },
    {
        "author": "汪斗建",
        "paragraphs": [
            "江上城低烟樹紅，江潮西去幾時東。",
            "吳王花草隨春暮，禹會樓臺入夢空。",
            "萬里孤雲留夕照，千年遺恨訴秋風。",
            "鳳凰飛去無消息，漠漠遥岑烟雨中。"
        ],
        "title": "錢唐懷古",
        "id": "573cb7cb-a67b-494d-8ec3-ccc9249384af"
    },
    {
        "author": "鍾克俊",
        "paragraphs": [
            "自許有身埋漢土，終憐無淚哭秦廷。"
        ],
        "title": "句",
        "id": "5508e866-d892-4653-b183-1a0b138395bc"
    },
    {
        "author": "陳宗傳",
        "paragraphs": [
            "胡馬出幽燕，風塵起北陬。",
            "天兵偶不利，王氣黯然收。",
            "六龍守沙漠，誰復爲報仇。",
            "耿耿孤臣衷，長懷麥秀憂。",
            "回首望京闕，血淚相和流。",
            "安得衆猛士，盡如穰苴儔。",
            "戮力共廝殺，梟取可汗頭。",
            "掃清犬羊群，釐復舊神州。",
            "奇功勒燕石，芳名播千秋。"
        ],
        "title": "軍中行",
        "id": "ea159391-60a5-4052-99a6-404bc47fb9f1"
    },
    {
        "author": "徐瑞",
        "paragraphs": [
            "峭壁空翠濕，幽林煙霏清。",
            "峰巔忽長嘯，疑是孫登聲。"
        ],
        "title": "義合寺二首  其一",
        "id": "8b72b131-ebe7-49b4-a89a-fa3e29d6048e"
    },
    {
        "author": "徐瑞",
        "paragraphs": [
            "枯根絆老石，槁葉填古逕。",
            "四山悄無人，鏗然一聲磬。"
        ],
        "title": "義合寺二首  其二",
        "id": "a6599cf5-46b3-445c-94fc-55dfae535753"
    },
    {
        "author": "徐瑞",
        "paragraphs": [
            "尋幽烏石谷，曳杖白雲岡。",
            "野燒半空赤，西風萬葉黄。"
        ],
        "title": "尋幽",
        "id": "4f27e7c0-8313-4551-ba87-a4c527d435b2"
    },
    {
        "author": "徐瑞",
        "paragraphs": [
            "一掬岩下水，不滿數寸深。",
            "當其伏坎時，已有東注心。"
        ],
        "title": "己丑正月二日入山中題岩石二首  其一",
        "id": "16776cfd-f92f-4a8e-9c8b-b8cb520a254f"
    },
    {
        "author": "徐瑞",
        "paragraphs": [
            "我訪桃源人，桃源在何處。",
            "世上無桃源，何必移家去。"
        ],
        "title": "己丑正月二日入山中題岩石二首  其二",
        "id": "919f0ffc-a432-4330-9f25-cb4e141877a4"
    },
    {
        "author": "徐瑞",
        "paragraphs": [
            "石浪嚙我足，山雨濕我衣。",
            "冥行果爲誰，笑撫桄榔枝。"
        ],
        "title": "余自入山距出山五十五日竹屋青燈山陰杖屨忘其癡不了事矣隨所賦錄之得二十首 入山",
        "id": "ae20ab36-af9d-4432-8af5-fb293b34deeb"
    },
    {
        "author": "徐瑞",
        "paragraphs": [
            "投裝即虛館，簷溜猶浪浪。",
            "主人眼爲青，熾薪燎衣裳。"
        ],
        "title": "余自入山距出山五十五日竹屋青燈山陰杖屨忘其癡不了事矣隨所賦錄之得二十首 解包",
        "id": "417c638d-d853-4e9a-a1ec-3d6180b12735"
    },
    {
        "author": "徐瑞",
        "paragraphs": [
            "濛濛穿石罅，片片宿簷端。",
            "如示變滅相，時出復時還。"
        ],
        "title": "余自入山距出山五十五日竹屋青燈山陰杖屨忘其癡不了事矣隨所賦錄之得二十首 看雲",
        "id": "e6eaecfb-7386-4584-ad7c-5cc3246c7015"
    },
    {
        "author": "徐瑞",
        "paragraphs": [
            "晃晃紙窗明，簌簌時聞落。",
            "出戶欲尋詩，瘦馿雙耳卓。"
        ],
        "title": "余自入山距出山五十五日竹屋青燈山陰杖屨忘其癡不了事矣隨所賦錄之得二十首 對雪",
        "id": "a5ee67ec-61fe-45cb-9541-e918a34a6e77"
    },
    {
        "author": "徐瑞",
        "paragraphs": [
            "疏聲連永夜，寒意薄吟身。",
            "惆悵三生夢，彭城古木春。"
        ],
        "title": "余自入山距出山五十五日竹屋青燈山陰杖屨忘其癡不了事矣隨所賦錄之得二十首 聽雨",
        "id": "2c62ed31-baf0-42b5-bb58-030d2b0e94d9"
    },
    {
        "author": "徐瑞",
        "paragraphs": [
            "出山靜而清，遇石何不平。",
            "誰能携素琴，爲我寫此聲。"
        ],
        "title": "余自入山距出山五十五日竹屋青燈山陰杖屨忘其癡不了事矣隨所賦錄之得二十首 聽泉",
        "id": "5b5fbcce-719f-47d8-a415-9bac3bbb3fbe"
    },
    {
        "author": "徐瑞",
        "paragraphs": [
            "嗚嗚傳素恨，渺渺起新愁。",
            "臺空鳳已去，楚山千頃秋。"
        ],
        "title": "余自入山距出山五十五日竹屋青燈山陰杖屨忘其癡不了事矣隨所賦錄之得二十首 聽簫",
        "id": "0a6bb382-763b-4cbb-aa9f-d62551cd95de"
    },
    {
        "author": "徐瑞",
        "paragraphs": [
            "有客携笛來，一聲山石裂。",
            "老子據胡床，東峰方吐月。"
        ],
        "title": "余自入山距出山五十五日竹屋青燈山陰杖屨忘其癡不了事矣隨所賦錄之得二十首 聽笛",
        "id": "5fd479f5-2ca8-4ae0-92f4-efb8494b8bef"
    },
    {
        "author": "徐瑞",
        "paragraphs": [
            "大雅久寂寥，落落爲誰語。",
            "我欲友古人，參到無言處。"
        ],
        "title": "余自入山距出山五十五日竹屋青燈山陰杖屨忘其癡不了事矣隨所賦錄之得二十首 論詩",
        "id": "556a8610-eb40-4e48-853d-55ecbfae9c9e"
    },
    {
        "author": "徐瑞",
        "paragraphs": [
            "枯樵生活火，清瀑薦靈芽。",
            "且賞此味永，從渠客未嘉。"
        ],
        "title": "余自入山距出山五十五日竹屋青燈山陰杖屨忘其癡不了事矣隨所賦錄之得二十首 煮茶",
        "id": "f854ab43-85c3-41ce-b878-f227f1e4a298"
    },
    {
        "author": "徐瑞",
        "paragraphs": [
            "綠葉映芳蕤，貞姿在空谷。",
            "紛紛世人同，寂寂君子獨。"
        ],
        "title": "余自入山距出山五十五日竹屋青燈山陰杖屨忘其癡不了事矣隨所賦錄之得二十首 蘭",
        "id": "5cc5e074-eacb-477c-9656-8b65506777a4"
    },
    {
        "author": "徐瑞",
        "paragraphs": [
            "枯根寄斷崖，槎牙老風雪。",
            "疏花如高人，歛衽不敢折。"
        ],
        "title": "余自入山距出山五十五日竹屋青燈山陰杖屨忘其癡不了事矣隨所賦錄之得二十首 老梅",
        "id": "f184bccc-db50-42a9-b0a0-07869cdc886a"
    },
    {
        "author": "徐瑞",
        "paragraphs": [
            "采苦南山下，載咏采苦詩。",
            "舍旃復舍旃，此味人得知。"
        ],
        "title": "余自入山距出山五十五日竹屋青燈山陰杖屨忘其癡不了事矣隨所賦錄之得二十首 苦菜",
        "id": "6441fbf6-a9f8-4b24-9ba0-de0373613e72"
    },
    {
        "author": "徐瑞",
        "paragraphs": [
            "離離生澗底，薇蕨敢雁行。",
            "人皆美其羹，我獨采其芳。"
        ],
        "title": "余自入山距出山五十五日竹屋青燈山陰杖屨忘其癡不了事矣隨所賦錄之得二十首 芹",
        "id": "592a286d-72f6-4e03-8124-9b3aa7d2d80a"
    },
    {
        "author": "徐瑞",
        "paragraphs": [
            "天台採藥客，此地菜留名。",
            "流水年年恨，春風歲歲生。"
        ],
        "title": "余自入山距出山五十五日竹屋青燈山陰杖屨忘其癡不了事矣隨所賦錄之得二十首 劉郎菜",
        "id": "0272d8e9-0dd8-4609-8223-dd4aed30379e"
    },
    {
        "author": "徐瑞",
        "paragraphs": [
            "東風抽靈芽，厚土長黄玉。",
            "我欲勤服食，從此長辟穀。"
        ],
        "title": "余自入山距出山五十五日竹屋青燈山陰杖屨忘其癡不了事矣隨所賦錄之得二十首 黄精",
        "id": "657dc494-39a8-4d19-942b-5fbd16f0bcf5"
    },
    {
        "author": "徐瑞",
        "paragraphs": [
            "何人品小草，乃以鷹爪名。",
            "吾舌安用甘，且得吾眼明。"
        ],
        "title": "余自入山距出山五十五日竹屋青燈山陰杖屨忘其癡不了事矣隨所賦錄之得二十首 鷹爪菜",
        "id": "afc5704a-7ae8-4703-920c-c0c2b2abb670"
    },
    {
        "author": "徐瑞",
        "paragraphs": [
            "綠穟糝輕黄，隨風墮霏屑。",
            "富貴未足道，看取十二節。"
        ],
        "title": "余自入山距出山五十五日竹屋青燈山陰杖屨忘其癡不了事矣隨所賦錄之得二十首 蒲花",
        "id": "0c56f521-7410-4da9-a655-3283a3a9df2e"
    },
    {
        "author": "徐瑞",
        "paragraphs": [
            "飛泉所舂撞，懸崖偶成窾。",
            "信似太山溜，吾欲銘其坎。"
        ],
        "title": "余自入山距出山五十五日竹屋青燈山陰杖屨忘其癡不了事矣隨所賦錄之得二十首 石漥",
        "id": "1b5a87e6-6462-4f42-99e0-fc6a576ddcb7"
    },
    {
        "author": "徐瑞",
        "paragraphs": [
            "坐覺日月長，還疑宇宙隘。",
            "長嘯出山來，如在太虛外。"
        ],
        "title": "余自入山距出山五十五日竹屋青燈山陰杖屨忘其癡不了事矣隨所賦錄之得二十首 出山",
        "id": "4f192d54-c56d-4a92-8eaf-1f74221c5663"
    },
    {
        "author": "徐瑞",
        "paragraphs": [
            "懷人耿青燈，兀兀香事已。",
            "夢繞明月灣，水清見石底。"
        ],
        "title": "用仲退韻奉寄三首  其一",
        "id": "08ccd5ec-3eb0-4b2c-9819-25f081ac88c0"
    },
    {
        "author": "徐瑞",
        "paragraphs": [
            "與君外形骸，更自離言說。",
            "此聚雖難常，此意終不別。"
        ],
        "title": "用仲退韻奉寄三首  其二",
        "id": "841cc4a1-eba4-41e9-abf9-d26ab1c3473f"
    },
    {
        "author": "徐瑞",
        "paragraphs": [
            "約略古堰西，坡陀山外路。",
            "相從十二年，迎送幾來去。"
        ],
        "title": "用仲退韻奉寄三首  其三",
        "id": "7f4b3365-cfcc-47af-89a8-b9b761b536c8"
    },
    {
        "author": "徐瑞",
        "paragraphs": [
            "老樹冰霜晚，孤花天地心。",
            "翛然懷遠韻，相對意彌深。"
        ],
        "title": "大德二年戊戌正月梅始花",
        "id": "3b34a10d-f134-4b88-9fc7-55cbe558e552"
    },
    {
        "author": "徐瑞",
        "paragraphs": [
            "重陽當痛飲，對酒更生悲。",
            "惆悵芝山夢，死生俱別離。"
        ],
        "title": "己亥重九夜歸篝燈獨酌因思乙未歲是日陪余敬可携趙定庵馬寧卿王叔文雲隠二三道伴登芝山駐接仙亭蔬盤果食清談竟日今諸道萍散而敬可九原不可作對酒凄然殆無以爲懷也",
        "id": "7174e845-eb67-4c31-b457-2240071a2d10"
    },
    {
        "author": "徐瑞",
        "paragraphs": [
            "萬里朝宗勢，其源可濫觴。",
            "從來不在險，畫裏論興亡。"
        ],
        "tags": [
            "长江"
        ],
        "title": "書芳洲題長江萬里圖詩後",
        "id": "de0c4223-0739-47b3-8fe3-64a01968ebaa"
    },
    {
        "author": "徐瑞",
        "paragraphs": [
            "問酒竹籬深，尋詩土花碧。",
            "石上更盤桓，長嘯情何極。"
        ],
        "title": "庚子九月十四日陪芳洲觀山中泉石次韻",
        "id": "dd20fce5-9816-4f8e-9934-6dff49223cb3"
    },
    {
        "author": "徐瑞",
        "paragraphs": [
            "佳木交穉綠，小閣掩春深。",
            "唯有山西叟，相看識此心。"
        ],
        "title": "書壁",
        "id": "1d2ab099-2f67-46c4-846b-72e309969d02"
    },
    {
        "author": "徐瑞",
        "paragraphs": [
            "清坐不知疲，相對忘賓主。",
            "他年記此夜，青燈聽疏雨。"
        ],
        "title": "夜坐與劉信翁清談",
        "id": "ac1c9bf9-606b-4873-9358-24060430212e"
    },
    {
        "author": "徐瑞",
        "paragraphs": [
            "老樹千年意，枯槎一點春。",
            "相逢驚別久，佇立重凝神。"
        ],
        "title": "十一月十五山行見梅一枝",
        "id": "e320f003-eff2-4a3f-a11d-86fb75584b91"
    },
    {
        "author": "徐瑞",
        "paragraphs": [
            "美人塵外姿，胸次澹孤清。",
            "空堂語三日，隠隠金石聲。"
        ],
        "tags": [
            "庐山"
        ],
        "title": "周德言游小廬山觀余壁間詩次韻示教走筆奉謝  其一",
        "id": "a5a871ee-6f63-4458-9748-07eaac8d4d75"
    },
    {
        "author": "徐瑞",
        "paragraphs": [
            "蘭茗尋舊題，媿我昔好逕。",
            "妙語爲湔祓，清越泗濱磬。"
        ],
        "tags": [
            "庐山"
        ],
        "title": "周德言游小廬山觀余壁間詩次韻示教走筆奉謝  其二",
        "id": "9f7044c2-860f-4678-b75e-17509ddbf5d9"
    },
    {
        "author": "徐瑞",
        "paragraphs": [
            "江流千丈碧，崖樹一枝紅。",
            "臨眺延緣久，扁舟我欲東。"
        ],
        "title": "舟行即景",
        "id": "95115c9b-008f-4455-b106-18c640487940"
    },
    {
        "author": "徐瑞",
        "paragraphs": [
            "小樓臨水際，一塔出林端。",
            "爲報山僧喜，無勞問數灘。"
        ],
        "title": "宿常山  其一",
        "id": "2f71c1db-d622-4a2a-8b5a-6b4e24558c52"
    },
    {
        "author": "徐瑞",
        "paragraphs": [
            "燈影照白髪，清酤浣旅顔。",
            "半生堪一笑，四度宿常山。"
        ],
        "title": "宿常山  其二",
        "id": "e8e4cbe6-2fd2-4d84-95bd-6ad9b8c21e03"
    },
    {
        "author": "徐瑞",
        "paragraphs": [
            "細雨沾庭濕，驚風入袖寒。",
            "黄花有佳色，獨自倚闌看。"
        ],
        "title": "秋懷二首  其一",
        "id": "209add69-bb7e-450e-bf4f-40607d870e1f"
    },
    {
        "author": "徐瑞",
        "paragraphs": [
            "門巷鳴乾葉，階除吟候蟲。",
            "幽懷不可奈，絲雨更濛濛。"
        ],
        "title": "秋懷二首  其二",
        "id": "9b2b22a9-c93a-4248-a456-c3f615774d9c"
    },
    {
        "author": "徐瑞",
        "paragraphs": [
            "丈室四壁靜，孤燈永夜明。",
            "蒲團清坐穩，簷鐵兩三聲。"
        ],
        "title": "夜坐",
        "id": "38ecd823-a23b-49f1-b378-6f361791ce59"
    },
    {
        "author": "徐瑞",
        "paragraphs": [
            "屋上小山叢桂，門前綠水芙蕖。",
            "問事唯唯否否，逢人睢睢盱盱。"
        ],
        "title": "夏日六首  其一",
        "id": "7bdccbc3-2539-4ba3-862a-19e8cb8fd151"
    },
    {
        "author": "徐瑞",
        "paragraphs": [
            "客散幽庭鳥集，日長高樹蟬嘶。",
            "有士懷戴安道，無人鑄鍾子期。"
        ],
        "title": "夏日六首  其二",
        "id": "9757a982-dfa7-4a40-aa5b-c693ba5f8228"
    },
    {
        "author": "徐瑞",
        "paragraphs": [
            "世眼看朱成碧，人情覆雨翻雲。",
            "寧甘頭責子羽，莫教腹負將軍。"
        ],
        "title": "夏日六首  其三",
        "id": "5b2af0a4-711e-428b-8ba5-279fb82f3cd1"
    },
    {
        "author": "徐瑞",
        "paragraphs": [
            "偶自棲遲偃仰，誰無歷落嶔崎。",
            "兩刖足見美玉，九折臂爲良醫。"
        ],
        "title": "夏日六首  其四",
        "id": "13b9a302-817f-4cb7-b3da-9d7434f3aee1"
    },
    {
        "author": "徐瑞",
        "paragraphs": [
            "我生尚友千載，不願爭名一時。",
            "閉門寫范滂傳，飽飯和淵明詩。"
        ],
        "title": "夏日六首  其五",
        "id": "e1a89109-6e64-4424-a5a2-2b0b1d088424"
    },
    {
        "author": "徐瑞",
        "paragraphs": [
            "宇宙千年遺事，江山幾段閒情。",
            "一笑無人領略，杖藜竹外徐行。"
        ],
        "title": "夏日六首  其六",
        "id": "1d13194d-59da-47c0-ad2e-bf1c18121fc8"
    },
    {
        "author": "徐瑞",
        "paragraphs": [
            "脚下行萬里路，胸中貯千卷書。",
            "到底只供一笑，屋烏何似除胥。"
        ],
        "title": "六言四首  其一",
        "id": "38840736-c94b-44ee-8564-7279d884817b"
    },
    {
        "author": "徐瑞",
        "paragraphs": [
            "畜耳何如畜眼，觀人孰與觀頤。",
            "遠道紛紛飛鞚，深山有客爭棋。"
        ],
        "title": "六言四首  其二",
        "id": "0be7ba6e-228c-42b2-9f73-44d3af4217f4"
    },
    {
        "author": "徐瑞",
        "paragraphs": [
            "悟得字中有筆，却參畫外無詩。",
            "今人見謂癡絕，異世神交特奇。"
        ],
        "title": "六言四首  其三",
        "id": "bff6425d-e2b1-4b36-b871-c52db40bc689"
    },
    {
        "author": "徐瑞",
        "paragraphs": [
            "隠几反觀唯我，出門與語者誰。",
            "飲酒止酒俱達，借書還書一癡。"
        ],
        "title": "六言四首  其四",
        "id": "10de24eb-3df1-454e-aab8-2db098be7f1f"
    },
    {
        "author": "徐瑞",
        "paragraphs": [
            "夜語連床未了，村醪時復一鍾。",
            "不怕石頭路滑，要聽古社松風。"
        ],
        "title": "故夏與南翁往來里社共聽松風盤旋久之欲作數語不果近日偶至其下悵然興懷追賦六言一首",
        "id": "5237301b-e1c5-4aaf-9483-386b5a28ed74"
    },
    {
        "author": "徐瑞",
        "paragraphs": [
            "俗子紛紛束閣，此客亹亹逼人。",
            "未論探丸起死，壺中刀匕通神。"
        ],
        "title": "送醫士方存方歸弋陽  其一",
        "id": "75082eb4-5510-4d70-b83e-341d48421b3b"
    },
    {
        "author": "徐瑞",
        "paragraphs": [
            "桔梗時而爲帝，昌陽或笑引年。",
            "無用乃知有用，妙處當是不傳。"
        ],
        "title": "送醫士方存方歸弋陽  其二",
        "id": "69012c6d-6c67-4c33-b918-c5a5f8bf5d63"
    },
    {
        "author": "徐瑞",
        "paragraphs": [
            "但識身中大藥，不須肘後奇方。",
            "我欲與君談此，暑途行計何忙。"
        ],
        "title": "送醫士方存方歸弋陽  其三",
        "id": "6e4097da-ede5-4863-a70e-b2aaed10d6dc"
    },
    {
        "author": "徐瑞",
        "paragraphs": [
            "曾駐金華傲紫烟，偶來此地了塵緣。",
            "春風白石岡頭路，虛老松花過一年。"
        ],
        "title": "偶題",
        "id": "ff4059c8-8172-40e9-be36-e1b578fffe66"
    },
    {
        "author": "徐瑞",
        "paragraphs": [
            "斷崖斗絕小舟行，煙樹崔嵬草一汀。",
            "宛是釣臺臺下路，楊梅、盧橘正青青。"
        ],
        "title": "舟行書感",
        "id": "edfdc0b2-3bb0-4488-ba7f-86af36f4af4b"
    },
    {
        "author": "徐瑞",
        "paragraphs": [
            "兩山盤屈水中分，紫翠深深日欲曛。",
            "孤枕短蓬吟夢曉，一鶑啼破半溪雲。"
        ],
        "title": "東溪舟中呈石齋",
        "id": "eef166e9-79c1-4ac6-a659-6e9ee828acf1"
    },
    {
        "author": "徐瑞",
        "paragraphs": [
            "雲邊假息竹方床，天地詩翁一枕凉。",
            "杳杳磬聲清入夢，上方老衲起燒香。"
        ],
        "title": "東湖枕上",
        "id": "f01d2327-c112-4c84-b688-981f8c4703da"
    },
    {
        "author": "徐瑞",
        "paragraphs": [
            "客夢朦朧酒力銷，梨雲漠漠路迢迢。",
            "醒來便欲尋春去，楊柳江南十五橋。"
        ],
        "title": "丙戌除夜泊舟東湖用白石歸苕溪韻書懷  其一",
        "id": "1f4334e9-75ed-4cb5-82a5-0bee6726c2b5"
    },
    {
        "author": "徐瑞",
        "paragraphs": [
            "空山歲晚足堪娛，殘雪千峰水半湖。",
            "明發臨風想諸弟，共扶白髪進屠蘇。"
        ],
        "title": "丙戌除夜泊舟東湖用白石歸苕溪韻書懷  其二",
        "id": "abe229ec-769c-4e97-ae2f-7ff982360b3c"
    },
    {
        "author": "徐瑞",
        "paragraphs": [
            "出山歸隠計無成，舟泊菰叢膠斷冰。",
            "記取東湖風雪夜，青熒一點隔林燈。"
        ],
        "title": "丙戌除夜泊舟東湖用白石歸苕溪韻書懷  其三",
        "id": "f4312420-49ca-43c1-87c0-eeb99e12c6f4"
    },
    {
        "author": "徐瑞",
        "paragraphs": [
            "津亭空樹集饑鴉，望斷孤雲是我家。",
            "暮角吹寒風漸落，自呼斗酒對梅花。"
        ],
        "title": "丙戌除夜泊舟東湖用白石歸苕溪韻書懷  其四",
        "id": "3c7a4812-c537-4660-b0d6-7af6a72bc6db"
    },
    {
        "author": "徐瑞",
        "paragraphs": [
            "一卷陰符偶自隨，奴星解事亦忘歸。",
            "參橫斗轉吟魂瘦，愁絕寒梢兩綠衣。"
        ],
        "title": "丙戌除夜泊舟東湖用白石歸苕溪韻書懷  其五",
        "id": "ad28a34b-b837-478a-b394-d632bdb61d80"
    },
    {
        "author": "徐瑞",
        "paragraphs": [
            "城郭人家餞歲寒，裁紅剪翠饌春盤。",
            "湖濱老圃無時態，繞屋畦蔬向曉看。"
        ],
        "title": "丙戌除夜泊舟東湖用白石歸苕溪韻書懷  其六",
        "id": "95440dc9-22a0-4910-b73e-3787ab5d2922"
    },
    {
        "author": "徐瑞",
        "paragraphs": [
            "隔岸重門笑語微，摇摇燭影颭簾衣。",
            "翠環玉指箜篌夢，尚識輕舟天際歸。"
        ],
        "title": "丙戌除夜泊舟東湖用白石歸苕溪韻書懷  其七",
        "id": "e7f48991-48ac-4376-8edf-a0273e1b0fa8"
    },
    {
        "author": "徐瑞",
        "paragraphs": [
            "勞生可笑類原蠶，世路羊腸更熟諳。",
            "自古詩人例如此，咸陽客舍老青衫。"
        ],
        "title": "丙戌除夜泊舟東湖用白石歸苕溪韻書懷  其八",
        "id": "523f06e1-b28d-4c29-80fa-cef34da3f09e"
    },
    {
        "author": "徐瑞",
        "paragraphs": [
            "歸撫蒼松笑一場，誓無滋味博西凉。",
            "春風爛熳春雲熱，釀取松花一甕香。"
        ],
        "title": "丙戌除夜泊舟東湖用白石歸苕溪韻書懷  其九",
        "id": "8c34f537-ceaa-45ea-a686-50c904d3b82c"
    },
    {
        "author": "徐瑞",
        "paragraphs": [
            "封侯幾見夢魂銷，千萬徒勞重壓腰。",
            "只待區中緣了盡，携家採藥住中條。"
        ],
        "title": "丙戌除夜泊舟東湖用白石歸苕溪韻書懷  其一○",
        "id": "aa444b18-4123-4e8d-8089-0bb54d6fe0b2"
    },
    {
        "author": "徐瑞",
        "paragraphs": [
            "貰酒張帆古渡頭，半篙新水送歸舟。",
            "梅花惜我漂零久，一片飛香入柁樓。"
        ],
        "title": "丁亥正月二日自東湖泛舟歸鵲湖",
        "id": "7adfd829-5f45-4ea9-b133-75bc0b4b24f3"
    },
    {
        "author": "徐瑞",
        "paragraphs": [
            "古渡開帆破暮烟，平明回棹浪鳴舷。",
            "可憐煙雨東湖興，絕似山陰雪夜船。"
        ],
        "title": "正月晦日泛舟詣東湖興盡而返戲作",
        "id": "57905eff-4db5-4521-a516-536d9e86da71"
    },
    {
        "author": "徐瑞",
        "paragraphs": [
            "瘦樹枯枝蘚暈青，嫩寒清曉雨冥冥。",
            "道人不管花開落，獨愛殘香繞硯屏。"
        ],
        "title": "小齋前老梅至二月半花猶未落餘香最可愛",
        "id": "0241b7a9-99ba-484e-8460-5cb0e84bce49"
    },
    {
        "author": "徐瑞",
        "paragraphs": [
            "胡兒爭問大蘇集，仙官解作太史書。",
            "當時同朝人欲殺，所能者天信不虛。"
        ],
        "title": "讀蘇黄集",
        "id": "d3abeb4b-5245-476a-9de4-1435835896ca"
    },
    {
        "author": "徐瑞",
        "paragraphs": [
            "伊優骯髒子自擇，籧篨戚施我不能。",
            "試看洛陽紅紫國，何如空谷一枯藤。"
        ],
        "title": "書懷五首  其一",
        "id": "631abe50-6d8b-430e-9ba1-c7c619233386"
    },
    {
        "author": "徐瑞",
        "paragraphs": [
            "朱雲豈是丞相吏，子房偶作帝者師。",
            "去就誰能明此道，西風落木鬢成絲。"
        ],
        "title": "書懷五首  其二",
        "id": "fae65f97-c64e-4842-ad6f-fb61a054ba13"
    },
    {
        "author": "徐瑞",
        "paragraphs": [
            "文章意造乃天趣，學奇學澀爲誰妍。",
            "皮毛落盡真實在，千載誰續鵾雞絃。"
        ],
        "title": "書懷五首  其三",
        "id": "74151150-83a2-4891-8ae1-4c9c21d5778b"
    },
    {
        "author": "徐瑞",
        "paragraphs": [
            "曹劉沈謝易摸索，楊王盧駱哂未休。",
            "眼底輪囷能有幾，蛛絲塵網百尺樓。"
        ],
        "title": "書懷五首  其四",
        "id": "4378e84a-25f8-44be-bd58-729bca888b13"
    },
    {
        "author": "徐瑞",
        "paragraphs": [
            "枯桐三尺寄古意，懸崖夜半鳴風泉。",
            "廣陵散曲世不傳，五柳先生更無絃。"
        ],
        "title": "書懷五首  其五",
        "id": "26759c4a-367d-47fc-b325-b4acc0f44202"
    },
    {
        "author": "徐瑞",
        "paragraphs": [
            "蘸碧輕綃一捻垂，蜿蜒細蔓滿枯籬。",
            "曉來風露深深巷，記得相看覓句時。"
        ],
        "title": "秋晚對牽牛花懷友",
        "id": "c0d240d2-5ab8-43b3-bdfa-7aef4ecf9893"
    },
    {
        "author": "徐瑞",
        "paragraphs": [
            "聽泉聽雨不須悲，聲本無情我自癡。",
            "夢覺不同均是夢，寂然妙在不聞時。"
        ],
        "title": "聽雨",
        "id": "94e4b5b8-66cd-4432-a1ed-d11247262252"
    },
    {
        "author": "徐瑞",
        "paragraphs": [
            "活火枯樵煮露芽，瓢盂顛倒岸烏紗。",
            "君詩味永加嚴苦，可恨山中客未嘉。"
        ],
        "title": "偶潔甆鼎煮芽茶可玉弟以雲松吟藁至且啜且哦就成小絕并以卷錦",
        "id": "7eda566f-d969-4d10-8a09-eb6bb99b82cf"
    },
    {
        "author": "徐瑞",
        "paragraphs": [
            "梁間客燕一采芑，韝上饑鷹肉不肥。",
            "愛殺前溪雙屬玉，羽毛如雪背人飛。"
        ],
        "title": "甲午夏日讀爾雅有感",
        "id": "7552b3a0-3015-43bb-be34-5542fa421c9a"
    },
    {
        "author": "徐瑞",
        "paragraphs": [
            "東風滿眼皆陳迹，老樹荒園更斷煙。",
            "今昔相看只如此，但拚痛飲過年年。"
        ],
        "title": "丙申二月既望仲退再來山中意行談舊送別悵望寄兩絕句其一云別君烏石岡頭路一樹梨花照晚煙總是舊來携手處東風回首十三年其二云入山不遠六七里老我應行千百回昨日與君談未了今朝策蹇又重來讀之黯然次韻用謝  其一",
        "id": "4351d1f2-0c40-42e4-974c-ff800e437076"
    },
    {
        "author": "徐瑞",
        "paragraphs": [
            "夢中幾度尋安道，也似當年泛剡回。",
            "可是山中緣未斷，又從雲外寄詩來。"
        ],
        "title": "丙申二月既望仲退再來山中意行談舊送別悵望寄兩絕句其一云別君烏石岡頭路一樹梨花照晚煙總是舊來携手處東風回首十三年其二云入山不遠六七里老我應行千百回昨日與君談未了今朝策蹇又重來讀之黯然次韻用謝  其二",
        "id": "dcc2a905-4857-4e97-8635-e3c886a14de9"
    },
    {
        "author": "徐瑞",
        "paragraphs": [
            "故人念我忍饑坐，送我靈苗意甚勤。",
            "便作深根千歲計，雲間要聽吠狺狺。"
        ],
        "title": "程明大送枸杞數本侑以古詩兩絕奉謝  其一",
        "id": "33c5350d-2e7d-452e-88c8-09ac25783096"
    },
    {
        "author": "徐瑞",
        "paragraphs": [
            "坡翁尚感黄柑意，杜老深知菜把恩。",
            "此意世間寥落久，自哦詩句繞荒園。"
        ],
        "title": "程明大送枸杞數本侑以古詩兩絕奉謝  其二",
        "id": "12b85afa-6e3a-4526-9b19-2824c6556329"
    },
    {
        "author": "徐瑞",
        "paragraphs": [
            "愛山日凭西樓角，聽雨長來破寺中。",
            "可恨無人同此味，繞簷疏竹鳥呼風。"
        ],
        "title": "書壁",
        "id": "9c084b0b-53fb-4a67-b2a3-7908134f5a82"
    },
    {
        "author": "徐瑞",
        "paragraphs": [
            "去年冰雪梅開晚，立春半月始見花。",
            "只今至後未五日，南枝已破兩三丫。"
        ],
        "title": "尋梅十首  其一",
        "id": "cbc06bc4-f05c-4c7d-9619-39741660f950"
    },
    {
        "author": "徐瑞",
        "paragraphs": [
            "冰溪凍合路迢迢，雪片疏疏著地消。",
            "幽香襲人無覓處，信步行過獨樹橋。"
        ],
        "title": "尋梅十首  其二",
        "id": "a8536603-1122-4d10-a475-ff0c5499eb27"
    },
    {
        "author": "徐瑞",
        "paragraphs": [
            "山中峭壁孤絕處，瘦樹獨立殊風標。",
            "我行矯首坐嘆息，正似高人不可招。"
        ],
        "title": "尋梅十首  其三",
        "id": "b56d7a13-e08a-43da-a95c-196cb9016ee4"
    },
    {
        "author": "徐瑞",
        "paragraphs": [
            "石梁溪上鴛鴦樹，昔年樵斧摧爲薪。",
            "詩翁賦詩慰不遇，險語至今驚鬼神。"
        ],
        "title": "尋梅十首  其四",
        "id": "8bc21e82-34b9-4ea7-bb99-a1d4c6dfccfd"
    },
    {
        "author": "徐瑞",
        "paragraphs": [
            "牆東一株蒼蘚身，故人手斸山中雲。",
            "封植敢忘角弓賦，每到花開如見君。"
        ],
        "title": "尋梅十首  其五",
        "id": "6968d096-d78c-4330-90a2-c702f54181ce"
    },
    {
        "author": "徐瑞",
        "paragraphs": [
            "首陽食薇千古瘦，商山茹芝絕世清。",
            "誰能嚼花卧空谷，一物不向胸中橫。"
        ],
        "title": "尋梅十首  其六",
        "id": "81219380-e8c6-4a2a-b145-0866e849f241"
    },
    {
        "author": "徐瑞",
        "paragraphs": [
            "項里苔梅妙天下，蜀苑梅龍天下無。",
            "放翁詩酒白石笛，二老風流不可摹。"
        ],
        "title": "尋梅十首  其七",
        "id": "bde329bb-b7ee-4901-a9af-46bafbb66666"
    },
    {
        "author": "徐瑞",
        "paragraphs": [
            "種性還如賦苦筍，趣味一似傳冰壺。",
            "持此問梅翻絕倒，荔支瑶柱有同無。"
        ],
        "title": "尋梅十首  其八",
        "id": "f0857b2c-8cdc-4ff5-9c83-65946f4ae8a5"
    },
    {
        "author": "徐瑞",
        "paragraphs": [
            "烟蕪牧笛不勝哀，夢繞西湖幾百回。",
            "應是詩人有餘恨，斷橋流水爲誰開。"
        ],
        "tags": [
            "西湖"
        ],
        "title": "尋梅十首  其九",
        "id": "798c2b1b-4900-4c8b-a953-d706f0982196"
    },
    {
        "author": "徐瑞",
        "paragraphs": [
            "十畝荒園野水邊，盡栽梅樹不論錢。",
            "珍重木瓢任真率，年年携此醉花前。"
        ],
        "title": "尋梅十首  其一○",
        "id": "b1ff201b-145d-4886-8785-60cce290938f"
    },
    {
        "author": "徐瑞",
        "paragraphs": [
            "秋來多病怯新寒，香冷衣篝夢易殘。",
            "夜半忽驚風雨惡，開門雪已滿前山。"
        ],
        "title": "九月廿五夜小雨成雪",
        "id": "51682162-4945-42b9-b2d4-f7fbb4434d3d"
    },
    {
        "author": "徐瑞",
        "paragraphs": [
            "山中二十三年約，今日尋詩始得來。",
            "舉瓢酌水爲君壽，從此登臨歲一回。"
        ],
        "title": "寄芳洲先生  其一",
        "id": "96e9b2a5-2a61-4e0e-83a1-d861fac53b9f"
    },
    {
        "author": "徐瑞",
        "paragraphs": [
            "周郎折簡應難致，退叟高騫招不來。",
            "石上留題有神護，不教雨漬長蒼苔。"
        ],
        "title": "寄芳洲先生  其二",
        "id": "f2be46ef-5c8d-47ed-9a95-019557b09fcf"
    },
    {
        "author": "徐瑞",
        "paragraphs": [
            "時人近日多輕士，造物從來亦忌名。",
            "只有青山無世態，與君一見若平生。"
        ],
        "title": "寄芳洲先生  其三",
        "id": "2ea5db9d-1623-4b6a-b046-f7db3adfe88a"
    },
    {
        "author": "徐瑞",
        "paragraphs": [
            "官銜雅似何水部，文學老于元道州。",
            "如此身名應貴重，世間清濁易同流。"
        ],
        "title": "寄芳洲先生  其四",
        "id": "b554b495-7dde-42ca-8e5a-a44af335cea8"
    },
    {
        "author": "徐瑞",
        "paragraphs": [
            "生來道義勝紛華，晚抱遺經學種瓜。",
            "猶有愛山心不厭，時時幽夢到煙霞。"
        ],
        "title": "寄芳洲先生  其五",
        "id": "89f5001f-7411-48d7-99b6-af5a620f1a71"
    },
    {
        "author": "徐瑞",
        "paragraphs": [
            "數間老屋雲松下，半畝方塘水竹村。",
            "先生觀化耿獨坐，不覺寒深雪塞門。"
        ],
        "title": "雪中夜坐雜詠十首  其一",
        "id": "cf39eb14-d3e6-4eba-8580-eca6f05b9a2a"
    },
    {
        "author": "徐瑞",
        "paragraphs": [
            "簷頭風鐵響錚錚，簷外浪浪槁葉鳴。",
            "別有宮商人未識，一爐活火聽瓶笙。"
        ],
        "title": "雪中夜坐雜詠十首  其二",
        "id": "5c037f47-be30-46eb-9b60-d2d2df2c0480"
    },
    {
        "author": "徐瑞",
        "paragraphs": [
            "讀書聲歇茶初熟，古鼎香銷詩未成。",
            "起喚歐蘇索白戰，天高海闊不勝情。"
        ],
        "title": "雪中夜坐雜詠十首  其三",
        "id": "80c32379-68c1-4aa4-9a61-0c23db38c236"
    },
    {
        "author": "徐瑞",
        "paragraphs": [
            "古人何者是不朽，舉世何人善打乖。",
            "總是流連光景處，天分幽事屬吾儕。"
        ],
        "title": "雪中夜坐雜詠十首  其四",
        "id": "9df748c0-e31a-4d87-a99e-1bd4a6321450"
    },
    {
        "author": "徐瑞",
        "paragraphs": [
            "文章有皮有骨髓，欲參此語如參禪。",
            "我從諸老得印可，妙處可悟不可傳。"
        ],
        "title": "雪中夜坐雜詠十首  其五",
        "id": "fbb8e229-4bd2-4425-9baa-0e8a4935f09c"
    },
    {
        "author": "徐瑞",
        "paragraphs": [
            "古人骨爛心猶在，欲觀古人觀其心。",
            "我讀古書忘寢食，去之千載一如今。"
        ],
        "title": "雪中夜坐雜詠十首  其六",
        "id": "e4ea5259-94fa-4278-963c-b8ec217eacd3"
    },
    {
        "author": "徐瑞",
        "paragraphs": [
            "何人求死不得死，有士欲生而舍生。",
            "誰謂古今人品異，要於出處自權衡。"
        ],
        "title": "雪中夜坐雜詠十首  其七",
        "id": "36e7a221-2205-44ed-b3f0-26093f9bbf07"
    },
    {
        "author": "徐瑞",
        "paragraphs": [
            "穀粟桑麻里俗淳，農談竟夕意彌真。",
            "半壺濁酒陶陶醉，便是羲皇以上人。"
        ],
        "title": "雪中夜坐雜詠十首  其八",
        "id": "a495aa9b-bea4-4743-8f44-94a9d7c715ce"
    },
    {
        "author": "徐瑞",
        "paragraphs": [
            "絕憐山北松間寺，門逕漫漫雪作堆。",
            "衲僧定起夜將半，自撥寒爐分芋魁。"
        ],
        "title": "雪中夜坐雜詠十首  其九",
        "id": "1f4b35bf-e6d1-452e-b2b7-e2816c04836b"
    },
    {
        "author": "徐瑞",
        "paragraphs": [
            "看梅不睡非愁夜，對酒高談別是春。",
            "水北山南清興發，遲明踏雪度煙津。"
        ],
        "title": "雪中夜坐雜詠十首  其一○",
        "id": "c588ceb0-5783-4675-bbeb-50cef5aa9bb6"
    },
    {
        "author": "徐瑞",
        "paragraphs": [
            "出山兩足涴塵土，幾夜夢聽山中泉。",
            "行到向來結茆處，瘦藤枯樹仍風煙。"
        ],
        "title": "二月望暫寓山中感舊  其一",
        "id": "5dd4e1aa-7b39-4715-85db-f1c75f44131b"
    },
    {
        "author": "徐瑞",
        "paragraphs": [
            "茆茨高下倚蒼石，略彴參差跨碧流。",
            "白髪前坡兩翁媼，相逢漫說十春秋。"
        ],
        "title": "二月望暫寓山中感舊  其二",
        "id": "feea75b0-7b1a-43ee-8e50-e197201cadf0"
    },
    {
        "author": "徐瑞",
        "paragraphs": [
            "野花綠水紅香動，石壁晴霞倒影奇。",
            "好句詩人曾拾得，重來絕笑劍痕癡。"
        ],
        "title": "二月望暫寓山中感舊  其三",
        "id": "2dfe6724-f391-4be0-b100-fceb24b36a85"
    },
    {
        "author": "徐瑞",
        "paragraphs": [
            "石臼凝泉瑩似冰，山椒雲氣起如蒸。",
            "小溪流出桃花片，我欲窮源客不能。"
        ],
        "title": "二月望暫寓山中感舊  其四",
        "id": "ca7c4e15-7e89-4e0c-bdc5-a65319ac8c7b"
    },
    {
        "author": "徐瑞",
        "paragraphs": [
            "破雪折梅相料理，要將春信報新年。",
            "獨跨瘦馿披鶴氅，更於何處覓神仙。"
        ],
        "title": "病瘧新差仲退折梅一枝冒雪跨馿訪我松下且賦詩一首次韻以謝閴月廿八日也",
        "id": "ffc95581-2dc6-4060-a741-07e6ce599ae2"
    },
    {
        "author": "徐瑞",
        "paragraphs": [
            "故人雪裏寄梅花，妙句清寒逼齒牙。",
            "睡起病隨殘臈去，坐看神水長金華。"
        ],
        "title": "閴月廿九日芳洲寄綠萼梅一枝詩二首次韻爲謝  其一",
        "id": "a7402137-16b5-4f6f-a6e3-7ea6a00b06a1"
    },
    {
        "author": "徐瑞",
        "paragraphs": [
            "鶴背從來不載錢，老梅風雪是忘年。",
            "春風若肯留相待，定趁灣頭水上船。"
        ],
        "title": "閴月廿九日芳洲寄綠萼梅一枝詩二首次韻爲謝  其二",
        "id": "8fa597ed-487c-4f41-a7b6-8561f7a796ed"
    },
    {
        "author": "徐瑞",
        "paragraphs": [
            "芝山携酒詩猶在，芹泮橫經夢已空。",
            "篋底更藏書數紙，不堪和淚對秋風。"
        ],
        "title": "挽李思宣",
        "id": "5c383030-a096-4455-b70d-6949e3704762"
    },
    {
        "author": "徐瑞",
        "paragraphs": [
            "魚雁迢迢不一書，尋真豈爲出無馿。",
            "去年偶誤梅花約，心密何須泥迹疏。"
        ],
        "title": "次韻謝拙逸見寄",
        "id": "488d14fa-be45-4336-ac51-08f80199e003"
    },
    {
        "author": "徐瑞",
        "paragraphs": [
            "昔年熟看靈山面，常怪寶氣充其間。",
            "此行乃與公相識，不負平生識此山。"
        ],
        "title": "與弋陽徐覺民主簿  其一",
        "id": "303bc09e-e671-41e3-a0d1-3311a98cab7c"
    },
    {
        "author": "徐瑞",
        "paragraphs": [
            "文章政事本一貫，道在從教俗論譁。",
            "爲問匆匆赴期會，何如騎馬看煙霞。"
        ],
        "title": "與弋陽徐覺民主簿  其二",
        "id": "bfdfba55-2d86-4380-b33d-62f5ac3675c7"
    },
    {
        "author": "徐瑞",
        "paragraphs": [
            "向來自許千年鶴，老去真成六日蟾。",
            "且喜宗盟今日合，歸程不惜爲公淹。"
        ],
        "title": "與弋陽徐覺民主簿  其三",
        "id": "64930705-b1ad-4693-b047-80ba36471832"
    },
    {
        "author": "徐瑞",
        "paragraphs": [
            "柳侯種柳柳江邊，歲歲春風歲歲妍。",
            "若訪韓碑尋柳廟，爲持菊蘂薦寒泉。"
        ],
        "title": "送從弟蘭玉視牘柳州  其一",
        "id": "ea242bd7-6925-4ecc-9642-8489a6c1c227"
    },
    {
        "author": "徐瑞",
        "paragraphs": [
            "折花呼酒醉南樓，草草三年一笑留。",
            "今日要游難似舊，玉釵占喜白雲秋。"
        ],
        "title": "送從弟蘭玉視牘柳州  其二",
        "id": "144b636a-27fd-46be-97d5-1cfe211fdf6d"
    },
    {
        "author": "徐瑞",
        "paragraphs": [
            "久悟看山勝看書，夢中猶愛倒騎馿。",
            "武夷夙有煙霞侶，目斷晴雲雁影疏。"
        ],
        "title": "再用韻送謝拙逸  其一",
        "id": "b95b9fc8-50ab-4c99-874b-71d7cc06cdd7"
    },
    {
        "author": "徐瑞",
        "paragraphs": [
            "辟俗尋常晝掩門，弄丸聊復了朝昏。",
            "折梅且寄春風信，終待相逢慰渴魂。"
        ],
        "title": "再用韻送謝拙逸  其二",
        "id": "a22ae827-bd95-4d9c-9c66-f1affe2ed025"
    },
    {
        "author": "徐瑞",
        "paragraphs": [
            "紙上磊落太師字，行間突兀玄晏名。",
            "斯人變幻不可測，卒然見之令人驚。"
        ],
        "title": "馬天心遠游而歸椎髻變而巾幘袖衣變而逢掖名字號俱變書亦學顔作三詩寄之  其一",
        "id": "14cd17db-02b0-44af-a9c5-9ebf7e27ef7c"
    },
    {
        "author": "徐瑞",
        "paragraphs": [
            "風流千載賀知章，晚歲黄冠歸故鄉。",
            "三島煙霞鏡湖月，此意與之誰短長。"
        ],
        "title": "馬天心遠游而歸椎髻變而巾幘袖衣變而逢掖名字號俱變書亦學顔作三詩寄之  其二",
        "id": "df0694db-698e-4590-aa76-e4229babe10b"
    },
    {
        "author": "徐瑞",
        "paragraphs": [
            "吾鄉灣頭有明月，照映空山草木寒。",
            "頗怪近來光采變，乃知珠徙上餘干。"
        ],
        "title": "送馬君采赴忠定書院教諭  其一",
        "id": "ccce7d9b-9288-437b-9eb8-544f4476ee51"
    },
    {
        "author": "徐瑞",
        "paragraphs": [
            "孤城上與白雲齊，唐宋諸人舊有題。",
            "弔古不須深感慨，但教殘剩付歸奚。"
        ],
        "title": "送馬君采赴忠定書院教諭  其二",
        "id": "a11b1a9f-7996-4b39-a8b8-2426d77d438d"
    },
    {
        "author": "徐瑞",
        "paragraphs": [
            "采詩直須別具眼，論人尤貴平其心。",
            "莫重所聞輕所見，四方岩穴有知音。"
        ],
        "title": "贈別高則山王叔浩  其一",
        "id": "abf43d6c-5033-49cb-a942-803b7633113b"
    },
    {
        "author": "徐瑞",
        "paragraphs": [
            "孤洲蘭蕊春風晚，老樹絲苓夜雨寒。",
            "何日抱琴重過我，焚香煮茗聽君彈。"
        ],
        "title": "贈別高則山王叔浩  其二",
        "id": "74c3aef5-3492-4052-a9aa-57a414ac532b"
    },
    {
        "author": "徐瑞",
        "paragraphs": [
            "賣藥城南二十秋，得錢取醉酒家樓。",
            "近來不敢出山去，怕有人呼韓伯休。"
        ],
        "title": "題小齋壁",
        "id": "d3e01d8e-babd-4670-bdb4-bf2ce2604c6d"
    },
    {
        "author": "徐瑞",
        "paragraphs": [
            "出市難逢陳處士，叩門誰識傅先生。",
            "此行若遇孫郎宴，借筆不妨題子名。"
        ],
        "title": "題鄧梅邊買馿卷後",
        "id": "a684588e-592d-41cf-a9f5-693dbe1a1542"
    },
    {
        "author": "徐瑞",
        "paragraphs": [
            "子敦尚受坡翁謔，山谷何心戲炳之。",
            "抵掌相看成一笑，折肱始信是良醫。"
        ],
        "title": "次韻怡如解嘲",
        "id": "96703ba4-580e-4cb1-ac4d-555802436edb"
    },
    {
        "author": "徐瑞",
        "paragraphs": [
            "四山竹樹與雲齊，淛水東流江水西。",
            "獨策短筇過歇嶺，亂峰疊疊翠禽啼。"
        ],
        "title": "過歇嶺",
        "id": "37593996-1e0f-4cf0-a4af-1fe7f9797a72"
    },
    {
        "author": "徐瑞",
        "paragraphs": [
            "晚凉信步十三灣，疏柳高荷欲半殘。",
            "時有小舟橋下過，無言獨倚石闌干。"
        ],
        "title": "晚行三橋",
        "id": "09931116-8233-42ba-b502-5c27154f118a"
    },
    {
        "author": "徐瑞",
        "paragraphs": [
            "爲愛嘉名似故鄉，芒鞋日日此徜徉。",
            "非關貪禮瞿曇相，自是三生有願香。"
        ],
        "title": "靈芝寺",
        "id": "78a93470-607b-4d0f-a295-537f44d0ddc7"
    },
    {
        "author": "徐瑞",
        "paragraphs": [
            "海門乍見一線白，江下濤頭十丈黄。",
            "數點紅旗爭出沒，千艘飛櫓下滄浪。"
        ],
        "tags": [
            "钱塘江"
        ],
        "title": "八月十八日觀潮",
        "id": "6f1b6570-7eda-460e-b509-e35a0257cafd"
    },
    {
        "author": "徐瑞",
        "paragraphs": [
            "雪手升堂讀古碑，先生應笑鬢成絲。",
            "滿庭黄葉無人掃，唯有清風似舊時。"
        ],
        "title": "登釣臺  其一",
        "id": "a0881182-a509-46ab-8f7e-c201334adae8"
    },
    {
        "author": "徐瑞",
        "paragraphs": [
            "欲薦山中十九泉，荒榛塞路上無緣。",
            "凄凉不盡懷賢意，黄帽催呼蚤下船。"
        ],
        "title": "登釣臺  其二",
        "id": "26bc742b-a47f-4ac3-9101-7fc67056145e"
    },
    {
        "author": "徐瑞",
        "paragraphs": [
            "客中無酒浣羈愁，想見家山菊自秋。",
            "記取今年重九日，大郎灘下泛孤舟。"
        ],
        "title": "舟行不勝節物之感",
        "id": "38499b09-b2c3-451a-b3c3-1b9e67706db4"
    },
    {
        "author": "徐瑞",
        "paragraphs": [
            "良朋難合易參差，處獨頻頻入夢思。",
            "歲晚得君相料理，老懷磊落更誰知。"
        ],
        "title": "次馬初心韻  其一",
        "id": "f83e5b64-61c6-4453-a842-e6c889189921"
    },
    {
        "author": "徐瑞",
        "paragraphs": [
            "濁酒陶陶時一鍾，柴門牢鍵畏迎逢。",
            "夜來風雪敲窗紙，喜見前山玉作峰。"
        ],
        "title": "次馬初心韻  其二",
        "id": "353c430a-c8de-4a31-b861-755549632700"
    },
    {
        "author": "徐瑞",
        "paragraphs": [
            "爆竹聲殘曉色分，漫天雪片報新春。",
            "絕憐今日屠蘇酒，不見丁年共飲人。"
        ],
        "title": "戊午元日  其一",
        "id": "2333147d-12e3-461c-a665-0943e8f65a81"
    },
    {
        "author": "徐瑞",
        "paragraphs": [
            "屋角紅梅雪裏香，索人管領意深長。",
            "老松秀出千林表，甲裂皮皺色轉蒼。"
        ],
        "title": "戊午元日  其二",
        "id": "d5fe40b5-834e-436c-892f-7ada035eba71"
    },
    {
        "author": "徐瑞",
        "paragraphs": [
            "廢壘迢迢睥睨連，兩堤橫截鎖蒼煙。",
            "柳絲繫得春光住，畫舫時時雜釣船。"
        ],
        "title": "次韻月灣東湖十咏 兩堤柳色",
        "id": "7d523f19-162a-4ed7-b86b-8369ba80054c"
    },
    {
        "author": "徐瑞",
        "paragraphs": [
            "浮屠雙筆仰書天，簷鐸吟風破曙煙。",
            "似爲衆生說般若，興亡莫問劫灰年。"
        ],
        "title": "次韻月灣東湖十咏 雙塔鈴音",
        "id": "6fec73c6-fe45-44d6-ab10-46b601f7999f"
    },
    {
        "author": "徐瑞",
        "paragraphs": [
            "蒼然五鬣東海來，直幹參天不可回。",
            "堂上不聞金石韻，空中時聽殷晴雷。"
        ],
        "title": "次韻月灣東湖十咏 孔廟松風",
        "id": "2968c61d-0478-4984-a400-abcd0f3fa833"
    },
    {
        "author": "徐瑞",
        "paragraphs": [
            "急雨高荷汞走盤，顔公一去歲如千。",
            "天公不爲游人計，端爲忠臣雪怒肝。"
        ],
        "title": "次韻月灣東湖十咏 顔亭荷雨",
        "id": "2a11f078-589d-4c12-ba25-be3dd836ba22"
    },
    {
        "author": "徐瑞",
        "paragraphs": [
            "崔嵬銀屋漭相圍，突兀禪房水半扉。",
            "便是金山古蘭若，坐看孤鳥斷雲飛。"
        ],
        "title": "次韻月灣東湖十咏 湖中孤寺",
        "id": "f73d6955-98a3-403b-a912-f8a855f4265e"
    },
    {
        "author": "徐瑞",
        "paragraphs": [
            "後臺花發映前臺，紅紫成林綠作堆。",
            "三日一花尤盡在，願言均作四時開。"
        ],
        "title": "次韻月灣東湖十咏 洲上百花",
        "id": "fd0714e5-2a5a-48df-ba68-f3eb02682bbc"
    },
    {
        "author": "徐瑞",
        "paragraphs": [
            "老衲松根拾槁枝，石鐺煮茗日舒遲。",
            "青青亭上晴雲散，正是禪僧出定時。"
        ],
        "title": "次韻月灣東湖十咏 薦福茶煙",
        "id": "c9fe75e4-707e-47e0-9ed5-2116c3317721"
    },
    {
        "author": "徐瑞",
        "paragraphs": [
            "裊裊垂楊映小樓，吳姬喚客酒新篘。",
            "倚簷高揭青帘處，認取牆東最上頭。"
        ],
        "title": "次韻月灣東湖十咏 新橋酒斾",
        "id": "931dfdbd-32b4-4105-995f-c2867cd58dfc"
    },
    {
        "author": "徐瑞",
        "paragraphs": [
            "梅花三疊暮雲橫，戍客懷鄉夢自驚。",
            "縱是時平爭戰息，不堪吹出入雲聲。"
        ],
        "title": "次韻月灣東湖十咏 江城暮角",
        "id": "66ab89a8-4266-49ce-987d-fa03d1ebac4e"
    },
    {
        "author": "徐瑞",
        "paragraphs": [
            "深谷逶迤縹緲中，白衣遥映曉暾紅。",
            "時清不嘆唐虞遠，可有商山四老翁。"
        ],
        "title": "次韻月灣東湖十咏 芝嶠晴雲",
        "id": "b535d891-7673-4f08-9b6f-9232b5c66208"
    },
    {
        "author": "徐瑞",
        "paragraphs": [
            "夢汝頎然立我傍，言辭慷慨巧趨蹌。",
            "覺來落月明窗戶，撫枕潸然泪滿床。"
        ],
        "title": "七月十七夜夢中見亡孫概覺而悽愴不已",
        "id": "8d474291-b109-4902-b71d-53cc129f45d5"
    },
    {
        "author": "徐瑞",
        "paragraphs": [
            "小圃秋花孰是强，唯餘老菊殿年光。",
            "寒英不獨華予晚，九死猶能不改香。"
        ],
        "title": "對菊用先大父雲巖先生仰高堂壁間韻",
        "id": "a0612f23-9b25-471f-a4f1-c7d42564572f"
    },
    {
        "author": "徐瑞",
        "paragraphs": [
            "逋仙只住西湖上，靖節終身栗里中。",
            "千古修名垂宇宙，何曾南北與西東。"
        ],
        "tags": [
            "西湖"
        ],
        "title": "讀靖節和靖詩偶成寄仲退",
        "id": "893c2700-000e-4a0a-bcf5-6804e18a0d31"
    },
    {
        "author": "徐瑞",
        "paragraphs": [
            "戎壓塵沙汗血勞，君如孤鶴立危梢。",
            "何時過我長松下，共候風爐湧雪濤。"
        ],
        "title": "次韻江道可見寄五絕  其一",
        "id": "73178d22-6d66-4302-a952-510c128c3458"
    },
    {
        "author": "徐瑞",
        "paragraphs": [
            "世間萬事匪人爲，消長神機祗自知。",
            "飲酒不求千日醉，讀書空悔十年遲。"
        ],
        "title": "次韻江道可見寄五絕  其二",
        "id": "0a4a244e-0423-4b9a-a0d7-00a178ef1db2"
    },
    {
        "author": "徐瑞",
        "paragraphs": [
            "我看黄花意甚長，紛紛蕭艾不能荒。",
            "無論楚晉韓家事，萬古秋風只自芳。"
        ],
        "title": "次韻寄題文溪許氏秋圃",
        "id": "fb2b446f-e8ce-4c4a-bf0a-ec48ab4b84db"
    },
    {
        "author": "徐瑞",
        "paragraphs": [
            "飯牛夙志老方酬，看似溈山水牯牛。",
            "水草尋常自調伏，鼻端不用拽繩頭。"
        ],
        "title": "飯牛",
        "id": "97b6372d-3859-4be0-afd8-803a757121c8"
    },
    {
        "author": "徐瑞",
        "paragraphs": [
            "十萬腰纏不足珍，腰圍頓減可憐人。",
            "折腰不爲五斗米，彭澤元來解忍貧。"
        ],
        "title": "腰痛苦甚戲作二絕句",
        "id": "28e9d25c-f017-4296-bc38-1f7dddc1ff9d"
    },
    {
        "author": "徐瑞",
        "paragraphs": [
            "喜聞環佩響然臻，笑語芬芳絕世塵。",
            "林壑荒凉無所有，殷勤送似一枝春。"
        ],
        "title": "正月廿七月灣來訪折千葉紅梅一枝爲贈",
        "id": "faeee415-6c98-4026-87b4-89965fe25db7"
    },
    {
        "author": "徐瑞",
        "paragraphs": [
            "神遊赤壁水光浮，想見元豐壬戌秋。",
            "甲子四周月長好，更無人續宋風流。"
        ],
        "title": "七月十六夜對月有感",
        "id": "6d857873-055d-4634-b23e-02a220fca584"
    },
    {
        "author": "徐瑞",
        "paragraphs": [
            "瘦竹相隨立，輕堅九節青。",
            "川平雲澹澹，風定樹亭亭。",
            "汩沒悲流俗，驅馳累有形。",
            "揜關差有味，危坐玩羲經。"
        ],
        "title": "次韻吳仲退見貽  其一",
        "id": "622d6d56-5898-4d0d-943c-71db0f5fca66"
    },
    {
        "author": "徐瑞",
        "paragraphs": [
            "天秋分袂後，擾擾似年時。",
            "竟負梅花約，空哦春樹詩。",
            "斷崖粘凍雪，碎石漾流嘶。",
            "悵望灣頭路，扁舟樂泳思。"
        ],
        "title": "次韻吳仲退見貽  其二",
        "id": "002729e7-192e-401e-9ba6-47d943008055"
    },
    {
        "author": "徐瑞",
        "paragraphs": [
            "望逐飛雲去，天低落景黄。",
            "江湖流不盡，宇宙事何長。",
            "帆影行空闊，漁歌出莽蒼。",
            "沙平秋草遠，鷗鷺未相忘。"
        ],
        "title": "溪上晚眺",
        "id": "778e4947-64f0-4cad-95c1-6fc855a9a4f9"
    },
    {
        "author": "徐瑞",
        "paragraphs": [
            "沉沉秋夜靜，輕策步中庭。",
            "止酒天真澹，烹茶世夢醒。",
            "風枝繞驚鵲，露草度流螢。",
            "物化猶如此，浮生可得停。"
        ],
        "title": "秋夜",
        "id": "2e5373ef-158f-4329-b143-9db85265109f"
    },
    {
        "author": "徐瑞",
        "paragraphs": [
            "扁舟駐寒瀨，輕策到臨泉。",
            "僧說黄巢事，碑鑱慶曆年。",
            "幽花荒甃晚，落木古城煙。",
            "興廢俱陳迹，相看一惘然。"
        ],
        "title": "臨泉寺",
        "id": "49112480-df45-4cb5-a1ef-780e8cf90cbf"
    },
    {
        "author": "徐瑞",
        "paragraphs": [
            "五年三到此，門逕怪頻移。",
            "絕壁何年樹，空廊異代碑。",
            "微瀾生古瀨，浮翠擁修眉。",
            "煮茗談時事，山僧總未知。"
        ],
        "title": "重過鐘潭寺月灣有詩次韻",
        "id": "f34a9319-dba5-4e5d-9c43-90740710fe9d"
    },
    {
        "author": "徐瑞",
        "paragraphs": [
            "別去驚離索，重來更劇談。",
            "送人還有硯，住世却無庵。",
            "白鶴千年化，黄粱萬枕酣。",
            "區中緣未畢，一見一回慚。"
        ],
        "title": "無庵道人贈硯報之以詩",
        "id": "19bee1cb-acc1-4fb3-9762-9bdcd38d9258"
    },
    {
        "author": "徐瑞",
        "paragraphs": [
            "點槸今誰妙，波戈古莫稽。",
            "要令識陣馬，不是厭家雞。",
            "鄴瓦玄雲濕，溪藤暮雨凄。",
            "媿無鵝可換，萬一付歸奚。"
        ],
        "title": "求余敬可字與小兒習不至",
        "id": "c3c27a92-f813-474d-aac5-b40491d337a6"
    },
    {
        "author": "徐瑞",
        "paragraphs": [
            "記別秋風裏，聞歸禁火初。",
            "深慚聊爾耳，久闕問何如。",
            "梅雪西湖鶴，潮風東海魚。",
            "經行入詩否，早晚叩精廬。"
        ],
        "tags": [
            "西湖"
        ],
        "title": "月磵自杭歸以詩問訊",
        "id": "91b840b9-ce2e-4955-8813-017436fa3369"
    },
    {
        "author": "徐瑞",
        "paragraphs": [
            "涉世頭將白，耽詩貌欲枯。",
            "晨齋參玉版，夜渴飲冰壺。",
            "咄咄知今是，栖栖媿故吾。",
            "窮通端有命，一笑視平蕪。"
        ],
        "title": "涉世",
        "id": "6db15702-5f50-41b2-947e-59e46ed72f5c"
    },
    {
        "author": "徐瑞",
        "paragraphs": [
            "書向愁邊著，詩添病後吟。",
            "不成千古事，空費一生心。",
            "華髪江湖晚，青燈風雪深。",
            "鍾期那可鑄，塵網斷紋琴。"
        ],
        "title": "題舊藁",
        "id": "639fe135-f499-4b95-9da4-70a11379f43d"
    },
    {
        "author": "徐瑞",
        "paragraphs": [
            "歲月驚虛擲，風霜信飽更。",
            "蚤知窮有命，惟以飲留名。",
            "人事宜藏拙，天工亦惡盈。",
            "浩歌因起舞，月到紙窗明。"
        ],
        "title": "醉中作",
        "id": "59316f7d-2a17-4077-9e8f-a23118047fa9"
    },
    {
        "author": "徐瑞",
        "paragraphs": [
            "歲歲春風面，年年山澤儒。",
            "不知老將至，但有醉如愚。",
            "殘雪明岡阜，新晴樂鳥烏。",
            "身安即如願，何必問清湖。"
        ],
        "title": "戊子元日",
        "id": "878e5eab-2131-49e5-ac7b-3ac1f2c5760a"
    },
    {
        "author": "徐瑞",
        "paragraphs": [
            "隠隠滃綠霧，盈盈積玉塵。",
            "濃香欲醉客，妙質不爭春。",
            "已是園林晚，那堪風雨頻。",
            "先生如有素，終日澹相親。"
        ],
        "title": "雨中對酴醿",
        "id": "7f61347f-9b8f-41a2-b14e-b851c253ed79"
    },
    {
        "author": "徐瑞",
        "paragraphs": [
            "子敬因成駮，曹興偶畫蠅。",
            "初非有意作，竟以絕倫稱。",
            "鑄錯吾何恨，求全古所懲。",
            "中年思爛熟，巧力不須矜。"
        ],
        "title": "讀畫史",
        "id": "6881c068-f753-42f4-9231-6e05b80bf86b"
    },
    {
        "author": "徐瑞",
        "paragraphs": [
            "文章虎豹皮，標格雪霜枝。",
            "孤立天所賦，一清人得知。",
            "勿論千戶等，可忍十年饑。",
            "會得箇中趣，何須汗漫期。"
        ],
        "title": "題王朝英修竹齋",
        "id": "b7b88a21-7a1d-47f7-857e-9e13193d50d6"
    },
    {
        "author": "徐瑞",
        "paragraphs": [
            "出門小天下，知子欲昌詩。",
            "廬阜孤雲眼，芝山夜雨思。",
            "勿輕千里別，動是隔年期。",
            "萬一踰淮去，毋忘橘頌詞。"
        ],
        "title": "與陳善從",
        "id": "da8e5a28-a5bb-4158-a00a-f5efc6697e09"
    },
    {
        "author": "徐瑞",
        "paragraphs": [
            "辟俗過逢少，離居感慨多。",
            "豈伊泉石勝，奈此簡書何。",
            "風雪日如此，乾坤理則那。",
            "鄰翁能貰酒，一笑且酣歌。"
        ],
        "title": "庚寅正月十六携家入山大雪彌旬止既月叔祖東綠翁以那知風雨夜復此對床眠分韻瑞得那眠字  其一",
        "id": "bf12bfe8-6d64-4634-a99a-8cc5b09b329a"
    },
    {
        "author": "徐瑞",
        "paragraphs": [
            "骨肉終青眼，一林有素緣。",
            "偶來成許日，此聚豈非天。",
            "悟解由災疾，遲留費歲年。",
            "東風方作惡，萬事付佳眠。"
        ],
        "title": "庚寅正月十六携家入山大雪彌旬止既月叔祖東綠翁以那知風雨夜復此對床眠分韻瑞得那眠字  其二",
        "id": "5c801e30-a940-40dd-b3c9-32c255262f71"
    },
    {
        "author": "徐瑞",
        "paragraphs": [
            "去國羈懷惡，開帆眼界新。",
            "同爲萬里客，猶是一鄉人。",
            "浪說王孫富，誰憐郭解貧。",
            "江妃應笑我，從此素衣塵。"
        ],
        "title": "夏五有旨徙豪右郡邑以吾家充數與章正卿同泊舟琵琶洲下",
        "id": "084f5c74-2459-44ad-a767-4f7f7fa45ec5"
    },
    {
        "author": "徐瑞",
        "paragraphs": [
            "占氣頻翹首，青牛忽度關。",
            "相看雙眼碧，劇論寸心丹。",
            "時俗容遲鈍，交情見往還。",
            "盟言天爲聽，萬一莫辭難。"
        ],
        "title": "故友湯景文別六年乃十月廿一尋我松下臨別見贈次韻奉答",
        "id": "dfaef9f9-9bd7-4a77-bf92-738664c3e593"
    },
    {
        "author": "徐瑞",
        "paragraphs": [
            "四海誰知己，江濤正渺然。",
            "山林聊偃息，歲月易流連。",
            "行李清霜曉，荒祠落木天。",
            "留題不盡意，感激尚君賢。"
        ],
        "title": "次韻景文社屋留題",
        "id": "66dd7206-9e7a-490e-b754-f4737a49be08"
    },
    {
        "author": "徐瑞",
        "paragraphs": [
            "去去休驚俗，循循且任真。",
            "端能一宿覺，不負百年身。",
            "有種穀斯熟，深根樹自春。",
            "向來陳處士，還带華陽巾。"
        ],
        "title": "馬可卿棄家學道衲衣椎髻飄然有物外之思賦二詩爲贈  其一",
        "id": "edf3b1ff-6a7c-4ba0-8687-575dd669a9d3"
    },
    {
        "author": "徐瑞",
        "paragraphs": [
            "我祖徐從事，君家馬自然。",
            "何曾絕倫誼，皆得列神仙。",
            "四百金丹字，參同鼎器篇。",
            "能通言外意，即此是單傳。"
        ],
        "title": "馬可卿棄家學道衲衣椎髻飄然有物外之思賦二詩爲贈  其二",
        "id": "e7196f13-b757-495b-9fa5-debb8e9a2f18"
    },
    {
        "author": "徐瑞",
        "paragraphs": [
            "地偏寡迎送，書至慰蹉跎。",
            "此世知音少，吾生可悔多。",
            "虛懷忘寵辱，遇物任誰何。",
            "未了山中約，期君難重過。"
        ],
        "title": "次韻芳洲見寄",
        "id": "214e3723-9e94-4fb6-9199-a720b903eb71"
    },
    {
        "author": "徐瑞",
        "paragraphs": [
            "雨餘春意足，睡起曉光懸。",
            "衆卉自開落，吾心無醜妍。",
            "掃空方是道，下語已非禪。",
            "隠几翛然久，疏林起淡烟。"
        ],
        "title": "次仲退賦牡丹韻詩中有欲將傾國色故惱在家禪之句",
        "id": "b6803023-6aef-4598-be05-5cb992e7576f"
    },
    {
        "author": "徐瑞",
        "paragraphs": [
            "爲愛山宜隠，從教世莫知。",
            "虛心觀象緯，戲墨出蛟螭。",
            "詩卷今餘事，丹爐彼一時。",
            "宜山子姚子，千載共風期。"
        ],
        "title": "吳義甫號宜山以星躔推賤庚并遺以詩次韻奉謝",
        "id": "89cf58ca-ccba-42bf-9b4c-0e92aa042b62"
    },
    {
        "author": "徐瑞",
        "paragraphs": [
            "渺渺箜篌夢，茫茫石鏡緣。",
            "斷絃終莫續，浮沫更堪憐。",
            "濕土新阡雨，啼鴉老樹煙。",
            "一聲鄰笛起，凄咽泪如泉。"
        ],
        "title": "十月乙酉西山訖事悼亡二首  其一",
        "id": "0b6ed83e-6175-4be7-932e-86a0314b7914"
    },
    {
        "author": "徐瑞",
        "paragraphs": [
            "我已空諸幻，君今斷後緣。",
            "圓明應頓悟，成壞不須憐。",
            "玉宇行孤月，冰溪破冥烟。",
            "兒曹修菲薦，再拜酹寒泉。"
        ],
        "title": "十月乙酉西山訖事悼亡二首  其二",
        "id": "c84214c0-b565-481d-852f-a086e5dac39c"
    },
    {
        "author": "徐瑞",
        "paragraphs": [
            "識面三年久，論心此日同。",
            "相從方款款，索去又匆匆。",
            "宇宙塵機息，江湖老眼空。",
            "南枝春信早，歸路載東風。"
        ],
        "title": "送姚聖可歸旴江  其一",
        "id": "f2c42f8c-0e2e-4fef-9c7d-0ff41ecb8c94"
    },
    {
        "author": "徐瑞",
        "paragraphs": [
            "未了區中事，先留方外盟。",
            "仙才雖有數，大器豈無成。",
            "白髪高堂夢，青山故國情。",
            "君歸相慰藉，未及水初生。"
        ],
        "title": "送姚聖可歸旴江  其二",
        "id": "179522cb-44b9-4067-8833-02331264da97"
    },
    {
        "author": "徐瑞",
        "paragraphs": [
            "久雨書闈坐，初晴竹伴行。",
            "遠林更舊綠，流水带新聲。",
            "隨境皆天趣，無心任世情。",
            "芒田公獨樂，吟嘯了浮生。"
        ],
        "title": "次韻東皋雨後行",
        "id": "73aa4592-7ff8-4b7d-89b2-8367d53a4943"
    },
    {
        "author": "徐瑞",
        "paragraphs": [
            "才力千鈞弩，襟期百尺樓。",
            "吾生能幾見，異世有同流。",
            "起起悲前夢，堂堂閟一丘。",
            "哀榮動州里，外此復何求。"
        ],
        "title": "梅山周公挽章  其一",
        "id": "7b3bf1e4-e093-41cf-8747-343f09d30765"
    },
    {
        "author": "徐瑞",
        "paragraphs": [
            "東閣游從久，西州慟哭頻。",
            "感君敦古誼，待我異他人。",
            "對酒言猶在，看山迹已陳。",
            "惟應舊賓客，相對一沾巾。"
        ],
        "title": "梅山周公挽章  其二",
        "id": "f840be8c-0f8d-4c6f-87da-5be67e995310"
    },
    {
        "author": "徐瑞",
        "paragraphs": [
            "獨夢雲千里，清愁雨一林。",
            "江山空有約，桃李易成陰。",
            "自是乖幽賞，何由話苦心。",
            "興來當逕造，剪燭夜堂深。"
        ],
        "title": "寄周南翁用月灣寒食韻",
        "id": "463da222-a87d-4c6d-9a78-89abf094d925"
    },
    {
        "author": "徐瑞",
        "paragraphs": [
            "詩道貴和平，由來寫性情。",
            "要知衝口出，絕勝撚髭成。",
            "理到辭須達，神超韻自清。",
            "無人融此趣，庭戶綠陰生。"
        ],
        "title": "夏日讀陶韋詩偶成",
        "id": "2d0d3805-4aad-4d0a-acb7-1bb5909371f3"
    },
    {
        "author": "徐瑞",
        "paragraphs": [
            "此士睽違久，流年倏忽更。",
            "詞章如水進，談笑喜風生。",
            "無以小害大，當期實勝名。",
            "傳家有師法，晦木定春榮。"
        ],
        "title": "吳長裕惠詩次韻爲贈",
        "id": "5e68e448-f1d8-44bc-8923-f0b253678ac9"
    },
    {
        "author": "徐瑞",
        "paragraphs": [
            "老樹圍修竹，清流浸白沙。",
            "沿山石磊磈，隔岸路丫叉。",
            "漸漸鄉音別，迢迢去意賒。",
            "瀹茶誰氏女，鬒髪墮烏鴉。"
        ],
        "title": "李田道中",
        "id": "f9516686-185b-4799-9d4d-005e1e9484eb"
    },
    {
        "author": "徐瑞",
        "paragraphs": [
            "階庭皆秀發，念汝獨敦龐。",
            "處事怯藏勇，臨機智若戇。",
            "痛渠二豎惡，何日片心降。",
            "硯席凝塵滿，依然在北窗。"
        ],
        "title": "除夜哭仲孫概  其一",
        "id": "0b5f906f-35c2-45e5-a8d4-4a2a3abdc898"
    },
    {
        "author": "徐瑞",
        "paragraphs": [
            "我老那堪哭，吞聲泪一襟。",
            "應門差慰眼，伏枕獨傷心。",
            "白璧歸黄壤，孤墳寄古林。",
            "凄凉重泣痛，臨絕有遺音。"
        ],
        "title": "除夜哭仲孫概  其二",
        "id": "ab637413-1417-4d8e-a7c6-0a128812436a"
    },
    {
        "author": "徐瑞",
        "paragraphs": [
            "丰姿明玉樹，清論瀉秋泉。",
            "霧豹文何澤，風鸞意自仙。",
            "超然由靜悟，妙處可言傳。",
            "倘遂卜鄰願，游從不計年。"
        ],
        "title": "次劉東仲見寄咏",
        "id": "14ce0c53-fad9-4b95-94f4-b2efaa2d95f3"
    },
    {
        "author": "徐瑞",
        "paragraphs": [
            "湛湛秋潭靜，沉沉夜璧光。",
            "歛之不盈握，舒則可包荒。",
            "今古事無盡，乾坤夢正長。",
            "爐香清晝永，物我兩俱忘。"
        ],
        "title": "用月灣咏寄題江儀仲心遠堂",
        "id": "5b59d7aa-4b49-42db-979a-7509080e502c"
    },
    {
        "author": "徐瑞",
        "paragraphs": [
            "歸來便覺此身尊，傲世猶嫌習氣存。",
            "已是半生走風雨，但持一笑信乾坤。",
            "貪閒且復逃空谷，自衒終羞倚市門。",
            "庭院綠陰生午寂，坐聽禽語對清樽。"
        ],
        "title": "歸來",
        "id": "b738420a-eea5-4d14-bff2-a2f5fd2a0c7b"
    },
    {
        "author": "徐瑞",
        "paragraphs": [
            "兩僮自足負琴書，載具何勞遠借車。",
            "客至未妨投轄飲，地荒正好带經鉏。",
            "欲從隠者歸盤谷，尚念先人有敝廬。",
            "擇勝懷居竟誰是，定知明哲笑迂疏。"
        ],
        "title": "東綠叔祖得園池之勝於萬山深處將拔宅而居焉以詩奉餞",
        "id": "52100edc-2fbb-41d7-871c-75e1d0744332"
    },
    {
        "author": "徐瑞",
        "paragraphs": [
            "見說移居只載書，高人從此可懸車。",
            "看松北崦風吹面，種豆南山月滿鉏。",
            "拙計不能爭子所，癡心尚自愛吾廬。",
            "辟人辟世將焉擇，獨立西風鬢影疏。"
        ],
        "title": "東綠翁既居山中而瑞方葺敝廬再用前韻",
        "id": "5861a649-fbb1-4c64-a2b7-e9f0727435b0"
    },
    {
        "author": "徐瑞",
        "paragraphs": [
            "美人渺渺隔秋水，六年不見心茫茫。",
            "麥昂黍低各自媚，鶴長鳬短庸何傷。",
            "荷鉏未厭素業在，讀書從來真味長。",
            "是間偪仄不稱意，待晴携酒登重岡。"
        ],
        "title": "留汪子明",
        "id": "fd704724-5218-45a8-a3c5-8bfb4a95ea06"
    },
    {
        "author": "徐瑞",
        "paragraphs": [
            "坎陽爲心亦爲月，妙質一點何玲瓏。",
            "君看靈光湛止水，孰與明鏡行秋空。",
            "萬古娟娟不改色，百年忽忽俱成翁。",
            "盈虛如彼莫消長，試參此語將無同。"
        ],
        "title": "次韻寄題李氏月心精舍",
        "id": "693fb224-6126-4e90-a499-eeae9a79ba5e"
    },
    {
        "author": "徐瑞",
        "paragraphs": [
            "想見從來種種迂，讀書採藥灌園蔬。",
            "看山不厭風期別，與世相忘機事疏。",
            "正自未妨犀首飲，足知不作子公書。",
            "詩名莫落江湖去，怕有人來畫子廬。"
        ],
        "title": "次韻陳心田郊居即事二首  其一",
        "id": "1a8a32b9-4ec6-45b9-827c-2ff212bd1705"
    },
    {
        "author": "徐瑞",
        "paragraphs": [
            "五老亭亭翠塞門，煙霏雲氣濕前軒。",
            "浮華安有千年寶，至潔何如一尺渾。",
            "曉瀑分寒歸茗椀，春江瀉綠入藤樽。",
            "君詩已是肱三折，爲我探囊試合昏。"
        ],
        "title": "次韻陳心田郊居即事二首  其二",
        "id": "08b12916-3ba6-4552-8789-bd229af6c234"
    },
    {
        "author": "徐瑞",
        "paragraphs": [
            "薄俗難諧祇自知，百年幾見費心思。",
            "平生鮑叔深憐我，後代揚雲不並時。",
            "春雨情懷惟有酒，男兒歲月但供詩。",
            "汀洲草長東風軟，一笑旗亭又語離。"
        ],
        "title": "用仲退韻別周南翁",
        "id": "62d66662-58f2-448e-a724-e551c1b782d6"
    },
    {
        "author": "徐瑞",
        "paragraphs": [
            "城郭春深午夢醒，覺來玄思獨冥冥。",
            "靜中自笑渠非我，醉裏渾忘影答形。",
            "有客不傳皇極數，何人獨愛太玄經。",
            "古今此意誰能會，雨暗長堤草樹青。"
        ],
        "title": "癸巳二月寓城與趙希文",
        "id": "5f7e7c6e-2f7f-41ac-b40c-64e5b1968201"
    },
    {
        "author": "徐瑞",
        "paragraphs": [
            "俗論卑卑不足聞，相從松下慰離群。",
            "喜師一吸西江水，許我平分華嶽雲。",
            "更向鋒前來妙悟，莫于紙上泥陳文。",
            "純陽石薜黄龍老，肥瘦何曾彼此分。"
        ],
        "tags": [
            "华山",
            "长江"
        ],
        "title": "壁侍者來訪作此贈之",
        "id": "f981c3c3-de1e-4bb7-8891-7f342f00434a"
    },
    {
        "author": "徐瑞",
        "paragraphs": [
            "秋入郊原四望空，石梁老樹立西風。",
            "文章子不減班掾，丘壑吾能過庾公。",
            "池上紛紛成底事，尊前兀兀有奇功。",
            "山中芋栗今朝熟，萬一尋盟榾柮紅。"
        ],
        "title": "寄芳洲先生",
        "id": "df76c67f-31e2-4eaf-92ae-f6804f50bab0"
    },
    {
        "author": "徐瑞",
        "paragraphs": [
            "虛堂宴坐萬緣空，疏竹泠泠度晚風。",
            "政自悠悠隨世運，無論憒憒到天公。",
            "病來茗枕成奇祟，老去蒲團策雋功。",
            "忽憶樂平吳直學，八年不共地爐紅。"
        ],
        "title": "用前韻寄仲退",
        "id": "12ce4430-f69b-478b-af55-74100fd3230e"
    },
    {
        "author": "徐瑞",
        "paragraphs": [
            "前修零落典刑空，堆筆須君振古風。",
            "敢意嚴詩編杜集，但希顔詠黜山公。",
            "區中隨順何妨道，物外佯狂更有功。",
            "安得相携登岱嶽，天門夜看海濤紅。"
        ],
        "tags": [
            "泰山"
        ],
        "title": "芳洲寄示和章且及方外之學再疊奉謝",
        "id": "699a2b34-e2f8-431f-964f-66d04127132e"
    },
    {
        "author": "徐瑞",
        "paragraphs": [
            "天高地下物林林，生化無過陽與陰。",
            "誰向一中窺竅妙，君于靜處見幾深。",
            "蟾烏有象明生鏡，桐梓何情音在琴。",
            "正好小留論此事，可堪杜宇促歸吟。"
        ],
        "title": "三月廿夜同徐月齋讀參同契次所贈詩韻以謝",
        "id": "75097cff-0a14-441c-90d3-2625e1fbf87a"
    },
    {
        "author": "徐瑞",
        "paragraphs": [
            "坎止流行信此身，只憑詩酒過殘春。",
            "地偏自覺日成趣，道在何妨歲食貧。",
            "且養金丹娛晚境，難將白髪事時人。",
            "但餘未了名山債，竹杖芒鞋入夢頻。"
        ],
        "title": "對酒",
        "id": "31d1f23e-7cb2-442e-bfcc-adfaaa81dccb"
    },
    {
        "author": "徐瑞",
        "paragraphs": [
            "吾生汩汩何所就，祇送流光添鬢絲。",
            "起尋諸老已半鬼，回首十年無百詩。",
            "刻意文章終害道，無心世路任多岐。",
            "便須擘畫三千歲，不住青城即武夷。"
        ],
        "title": "余自戊子至丁酉十年之間詩不及百首而困窮流落之狀歷歷可見雖然政使歲得百首亦不過流連光景而已焉攸用感嘆之餘賦此自警",
        "id": "6b654107-ff42-4ab9-8968-47bd7323bae7"
    },
    {
        "author": "徐瑞",
        "paragraphs": [
            "日長獨坐耿相思，每報平安慰我饑。",
            "舉動豈知遭齒舌，送迎誰念用符移。",
            "轉丸鳴鏑應無滯，絅錦弢旌未是癡。",
            "更著加餐題紙背，晚成在子莫憂遲。"
        ],
        "title": "寄宗玉弟",
        "id": "37738e78-80bb-4b0e-aacc-726e71ca0c57"
    },
    {
        "author": "徐瑞",
        "paragraphs": [
            "陶公恒得法外意，張顛獨悟書中神。",
            "口耳不到方是妙，言動可擬皆非真。",
            "寒泉泠泠出空谷，幽鳥亹亹鳴陽春。",
            "政索解人不可得，舉似俗子翻成嗔。"
        ],
        "title": "偶題",
        "id": "af151161-dc91-42c6-91f9-61a3293fefa0"
    },
    {
        "author": "徐瑞",
        "paragraphs": [
            "獨聽松風度九夏，兩鬢無情生二毛。",
            "渠儂翰墨流聲遠，老我山林畜眼高。",
            "往日相從不知樂，只今說夢竟徒勞。",
            "男兒肯受人拘束，相見頻頻賦大刀。"
        ],
        "title": "余與仲退讀書山間壬午至戊子無一日相捨己丑仲退去此余亦連年憂患回首已九寒暑念此樂不可復得感慨不已作字寄仲退覬其蚤賦歸來也",
        "id": "35da5017-6208-4558-bc3d-1bea2c0fb007"
    },
    {
        "author": "徐瑞",
        "paragraphs": [
            "閉閣焚香一欠伸，晴窗如鏡暖如春。",
            "平生自有會心處，後世豈無知我人。",
            "漫註蟲魚消白日，莫緣蠻觸喪天真。",
            "客來指點牆東柏，雪壓風欺色轉新。"
        ],
        "title": "自省",
        "id": "ab6b65d5-7e1f-4132-9c53-db3a2d289a6a"
    },
    {
        "author": "徐瑞",
        "paragraphs": [
            "契闊難逢笑口開，溪雲山雨首頻回。",
            "未能千橘爲身計，尚笑三槐待子栽。",
            "我道從來高勇退，君詩况自耻嗟來。",
            "有親可養人生樂，拚取餘年學老萊。"
        ],
        "title": "仲退示芳洲閒居律詩三首并示和章次韻寄芳洲一笑并簡仲退  其一",
        "id": "0eac5d15-3e39-42f6-b115-8e0e91ba118f"
    },
    {
        "author": "徐瑞",
        "paragraphs": [
            "老子文章興尚狂，看花可復夢名場。",
            "誰憐用意平生苦，欲俟知音來世長。",
            "郢俗但能聽下里，騷人更待賦高唐。",
            "年來頗欲焚吾硯，蓑笠田間百念忘。"
        ],
        "title": "仲退示芳洲閒居律詩三首并示和章次韻寄芳洲一笑并簡仲退  其二",
        "id": "b036b806-b9b8-4e0d-a9d8-b66a43ba8822"
    },
    {
        "author": "徐瑞",
        "paragraphs": [
            "翟公莫厭雀羅門，杜老甘居獨樹村。",
            "諤諤固應賢唯唯，昭昭元不似昏昏。",
            "窮居有分行吾意，君子觀人論所存。",
            "未必鍾期曠千載，興來一再撫桐孫。"
        ],
        "title": "仲退示芳洲閒居律詩三首并示和章次韻寄芳洲一笑并簡仲退  其三",
        "id": "aa108121-449c-4199-992e-05af25b7f434"
    },
    {
        "author": "徐瑞",
        "paragraphs": [
            "文章聖處無誰語，獨立蒼茫祇屢臏。",
            "從渠高眼空四海，自古名家能幾人。",
            "愛烏怒蟹言何淺，畫虎雕龍技漫新。",
            "吾道澹成終雋永，莫矜盛氣怨私貧。"
        ],
        "title": "讀仲退和胡秀才詩有感斯文用韻",
        "id": "3fd598e0-e2a1-4b01-83c2-ffe5f6f1c7a8"
    },
    {
        "author": "徐瑞",
        "paragraphs": [
            "馬圖龜畫未是易，龍文鳥章豈其書。",
            "能窮有象有數外，始識無聲無臭初。",
            "身從浩劫得所賦，神遊太虛以爲居。",
            "吾人尋古儻悟此，以後觀今非古與。"
        ],
        "title": "次韻寄題嚴氏尋古齋",
        "id": "d1031e2e-7753-4ca4-b149-421e1fed4ec1"
    },
    {
        "author": "徐瑞",
        "paragraphs": [
            "萬緣勘破等飛煙，習氣消除得聖顛。",
            "撲滿無情又佚老，鴟夷有味可留年。",
            "美人渺渺空勤夢，吾道悠悠莫問天。",
            "上界從來足官府，山林自好更求仙。"
        ],
        "title": "次韻金壁夫見寄",
        "id": "6174e5f7-bc75-4877-bb74-03d1246b1687"
    },
    {
        "author": "徐瑞",
        "paragraphs": [
            "半歲無書界我胸，短蓬念汝過殘冬。",
            "官情但可京口酒，客夢應隨浮玉鐘。",
            "棄縱向來緣底事，妍粧今日爲誰容。",
            "書來賸喜歸期近，伴我清吟倚老松。"
        ],
        "title": "二月廿九日收宗玉弟京口書還家有日喜而賦詩",
        "id": "4964d555-9599-427e-a640-25c77f8e635a"
    },
    {
        "author": "徐瑞",
        "paragraphs": [
            "塵埃野馬謾勞形，遠想高標愧此生。",
            "已許過從陪杖屨，敢辭來往涉途程。",
            "幔亭山色長如畫，破衲秋風自有情。",
            "更待焚香參太極，朱絃端爲發奇聲。"
        ],
        "title": "壬寅和謝拙逸寄芳洲韻",
        "id": "1d6189ef-fb6f-41b5-baa5-c9035233bca1"
    },
    {
        "author": "徐瑞",
        "paragraphs": [
            "敲門驚怪有此客，清似金莖秋露盤。",
            "名驥已超千里疾，老松甘卧故山寒。",
            "共商今古須臻極，遠遡風騷不作難。",
            "從此頻頻相料理，案頭苜蓿對闌干。"
        ],
        "title": "正月十五日月灣偕胡茂元來訪別後用月灣韻寄贈茂元",
        "id": "3a731644-5313-45bf-9115-6b3bd8c2c72c"
    },
    {
        "author": "徐瑞",
        "paragraphs": [
            "北李骨朽呼不起，老石珍藏癡可憐。",
            "松身鏡面徒外美，犀紋玉質知誰傳。",
            "古今賞覽那復有，舉世繆幻何由湔。",
            "一螺點漆倘寄我，會見枯筆生春煙。"
        ],
        "title": "寄徐逢原求墨",
        "id": "1fc0e4b6-5f2a-4834-9ce2-7ab7829d6c40"
    },
    {
        "author": "徐瑞",
        "paragraphs": [
            "漢朝最貴文學掾，況遇明時早及瓜。",
            "鄉國幾年工取友，詩書累世克承家。",
            "斜飛聊展天南翼，逸興應隨海上槎。",
            "聞說秦人遺跡在，更尋漁父問桃花。"
        ],
        "title": "送表弟王復翁赴武陵教諭",
        "id": "c6d7b53e-63b3-4294-a1e0-df26aedade17"
    },
    {
        "author": "徐瑞",
        "paragraphs": [
            "世味居然如嚼蠟，貪閒猶愛故丘瓜。",
            "寸心自欲期千載，一理端能貫百家。",
            "爲山功夫在進簣，窮源消息問乘槎。",
            "此去相從須有日，裂牋聊當寄梅花。"
        ],
        "title": "胡和卿用所贈王復翁韻見寄疊韻奉謝",
        "id": "2ddec953-decb-4b9d-92c3-6a627ef21454"
    },
    {
        "author": "徐瑞",
        "paragraphs": [
            "禮服悠悠歲月深，歸來城郭豈堪尋。",
            "葬防不背先師訓，居潁能知前輩心。",
            "古驛桃花勞遠夢，征途柳色動新吟。",
            "秋風儻有南飛雁，莫惜頻頻一寄音。"
        ],
        "title": "送從祖還黄州桃花鎮寓居",
        "id": "6594ac0f-7ba9-41f1-ae81-a21c72585b01"
    },
    {
        "author": "徐瑞",
        "paragraphs": [
            "番君遠韻衆辟易，崖仙清致莫誰何。",
            "二士共談敦古誼，一夫獨醉許高歌。",
            "人疑桑下留何久，我喜鋒前悟已多。",
            "會見漁樵成保社，典衣先自買青蓑。"
        ],
        "title": "仲春留周氏館中與仲退怡如劇論旬日而後返二君寄詩次韻爲謝",
        "id": "c6975592-e1e4-4d31-9999-35cc900f103b"
    },
    {
        "author": "徐瑞",
        "paragraphs": [
            "南嶽崚嶒太古色，青湘窈窕千尺深。",
            "山川絕勝宜嘉客，兄弟相望愜素心。",
            "共看驊騮誇汗血，從知朝市遠雲林。",
            "高堂白髪能無念，可是朝朝候鵲音。"
        ],
        "tags": [
            "衡山"
        ],
        "title": "從弟楚玉來言將有湘陰之役蘭玉見寓衡陽甚適求詩送行爲賦長句",
        "id": "0074dcd3-6eed-4008-8e53-894c1aa83ce0"
    },
    {
        "author": "徐瑞",
        "paragraphs": [
            "早年厭俗不免俗，老去求閒未遂閒。",
            "學道已輸先得髓，讀書空媿僅窺班。",
            "逍遥我欲遊塵外，屈曲渠能自世間。",
            "目斷漢廬煙樹老，悠悠白鳥獨飛還。"
        ],
        "title": "用仲退韻寄芳洲",
        "id": "47af60e7-93a1-40cb-a3cd-6147c688598d"
    },
    {
        "author": "徐瑞",
        "paragraphs": [
            "光陰迅速一百六，老境侵尋五十三。",
            "千里懷人黯風雨，五更歸夢到松柟。",
            "丹爐火足心兵息，茗椀香濃舌本甘。",
            "次第盡償芒竹債，結茅歸老此山南。"
        ],
        "title": "客中清明",
        "id": "67fa9bd7-a969-46d6-b3ce-1ff957a5978e"
    },
    {
        "author": "徐瑞",
        "paragraphs": [
            "門前老樹繁秋英，濃香醉客我獨醒。",
            "空山無人境寂寂，蕭齋如水風冥冥。",
            "清標自是欠花譜，遠韻差堪著酒經。",
            "君家剛猛兩荒幻，且挹危露培修齡。"
        ],
        "title": "次韻仲退木犀一首",
        "id": "afd191a4-0068-4bf7-ad3a-f93aab27eb20"
    },
    {
        "author": "徐瑞",
        "paragraphs": [
            "天星墜地化爲石，盤石即是星之精。",
            "觀天必識經緯象，相地始知流峙情。",
            "豹林將軍累世顯，龍岡文章千載名。",
            "古人妙中非浪漫，發抉幽微在此行。"
        ],
        "title": "吾族盤石將挾堪輿家出遊索詩送行",
        "id": "a8d6173e-68b1-4e18-b663-e8a0652c34e8"
    },
    {
        "author": "徐瑞",
        "paragraphs": [
            "老去空驚歲月遒，桑榆雖晚尚堪收。",
            "鬢霜任自桃花笑，客意難憑燕語留。",
            "勝地有緣頻入夢，清吟無興獨登樓。",
            "故人家住滄洲上，幾夜相思欲泛舟。"
        ],
        "title": "春日感興有懷芳洲",
        "id": "5c517364-6ea0-4a38-9ef7-d9108db0ef34"
    },
    {
        "author": "徐瑞",
        "paragraphs": [
            "永嘉諸老不可作，史傳紛紜孰與評。",
            "一字不輕嚴衮鉞，千年如見審權衡。",
            "常憂此道無人識，忽得公詩老眼明。",
            "雪手焚香三讀罷，小樓坐對晚山橫。"
        ],
        "title": "劉元輔寄詠史詩六十首賦此爲謝",
        "id": "e54a0bad-0e8d-48dc-ae1c-bad363c5957e"
    },
    {
        "author": "徐瑞",
        "paragraphs": [
            "芝山相識廿年前，我齒如冰子鬢玄。",
            "顔貌頓驚俱醜老，光陰自嘆祇流連。",
            "近來酒渴應剛制，此去詩篇莫浪傳。",
            "語別有期頻作惡，預憐清夢繞新田。"
        ],
        "title": "贈別彭東皋",
        "id": "ac84ea5d-e79b-4ccf-b01d-b44075f95971"
    },
    {
        "author": "徐瑞",
        "paragraphs": [
            "去家幾度憶瓜丘，付與閒人一壑秋。",
            "林下定知無俗駕，室中應自有天游。",
            "幽懷時撫竹根枕，清賞堪浮蓮葉舟。",
            "夜直玉堂明月冷，迴光還是照高樓。"
        ],
        "title": "次韻題南翁悠然閣",
        "id": "5beb1935-db45-414f-82bb-edc8c17da1cb"
    },
    {
        "author": "徐瑞",
        "paragraphs": [
            "夫征婦孕判居行，夫沒兒存婦節清。",
            "不背所天終此義，信知有欲甚于生。",
            "芳名真足留千載，百僞無如仗一誠。",
            "定謚何人敢當筆，春秋萬古自昭明。"
        ],
        "title": "題節婦馮氏傳後用南翁韻",
        "id": "fbe3c3f6-2c5e-4925-907e-3b7302acd47a"
    },
    {
        "author": "徐瑞",
        "paragraphs": [
            "鵝塘阻趁登山屐，廬阜端隨下水船。",
            "況是故人當送遠，不乘清興待何年。",
            "英雄埋沒龍長卧，道學榛蕪鹿自眠。",
            "訪古歸來春意動，倚峰要了看山緣。"
        ],
        "title": "月灣約遊鵝塘不果再約送南翁北上共了廬阜之債以詩訂盟",
        "id": "7bfa8ff1-7dac-4b9e-8c6b-0010322e1c9d"
    },
    {
        "author": "徐瑞",
        "paragraphs": [
            "生來畏別不堪聞，十四年中三送君。",
            "挂席壓平彭蠡浪，載家喜見太行雲。",
            "對揚入掌絲綸寵，紀頌行看金石文。",
            "猶有鵝塘遺意在，一麾須早乞江濆。"
        ],
        "title": "送南翁待制北上",
        "id": "ceab4c06-fa18-4e56-860e-ec0989017b64"
    },
    {
        "author": "徐瑞",
        "paragraphs": [
            "年來與世亦嬰兒，衆欲紛紛看朵頤。",
            "簡策祇留遺事在，英雄空有大名垂。",
            "斵輪老去誰堪付，彈鋏歸來未覺遲。",
            "少約林泉今白髪，不償素願待何時。"
        ],
        "title": "次韻月灣午坐偶成",
        "id": "2ef11598-f1ab-4144-8001-aa7704d29106"
    },
    {
        "author": "徐瑞",
        "paragraphs": [
            "一去山中廿二年，重來有約竟茫然。",
            "窮居笑我頑同石，文事多君彩印椽。",
            "今日開山作宗祖，向來彈鋏等風煙。",
            "餘齡賸喜遊從樂，更結青烏白鶴緣。"
        ],
        "title": "月灣闢地山中誅茅歸隠怡如賦詩次韻贊决  其一",
        "id": "fe2b4315-5d31-4345-af91-2ac64b280c64"
    },
    {
        "author": "徐瑞",
        "paragraphs": [
            "作意歸來孰謂非，挹芳有地復何疑。",
            "遲留固是全交道，勇退方知識事宜。",
            "尚用侍郎書戶契，肯求節度買山貲。",
            "風流莫遣諸兒覺，共被同行又一奇。"
        ],
        "title": "月灣闢地山中誅茅歸隠怡如賦詩次韻贊决  其二",
        "id": "0f2bafe2-8323-4a21-a497-1a22de7eb19c"
    },
    {
        "author": "徐瑞",
        "paragraphs": [
            "水中鹽味誰能識，鐸裏宮聲未易聽。",
            "正惜無人繼風雅，忽傳佳句到林坰。",
            "雲開灊岳撐千仞，春入雷江漲四溟。",
            "遥想清吟得天趣，窗前草色自青青。"
        ],
        "title": "題周南甫草窗吟卷後",
        "id": "b50c8443-0630-4284-a3bd-ad6c8edaf620"
    },
    {
        "author": "徐瑞",
        "paragraphs": [
            "鳴呼二子遂如此，里閈凄凉誰與歸。",
            "生養死藏情永痛，霤號野哭涕徒揮。",
            "久悲前輩存無幾，今嘆斯文事轉非。",
            "獨到青燈哦楚些，西風獵獵颭簾衣。"
        ],
        "title": "許季高怡如相繼而逝仲退有詩悼之亦復次韻",
        "id": "04727c94-3380-4fb5-8a4f-2ccdd3f140a3"
    },
    {
        "author": "徐瑞",
        "paragraphs": [
            "天門振鐸聲彌遠，越上橫經任更專。",
            "頗怪風雲紆宦轍，故因山水著名賢。",
            "圩田秋足先生飯，海月春浮坐客氈。",
            "聞有世南遺墨在，歸鴻儻一寄林泉。"
        ],
        "title": "送凌霽雲赴餘姚州學正",
        "id": "fb897697-31b6-4607-971e-5e16636b2552"
    },
    {
        "author": "徐瑞",
        "paragraphs": [
            "夫君汗漫路萬里，翰墨游戲詩百篇。",
            "高歌不覺屢擊節，畫寫似曾親執鞭。",
            "奇探馬遷作史意，老氣杜陵出峽年。",
            "何當囊筆撰杖屨，與君題徧名山川。"
        ],
        "title": "元日題仲退漫游四藁後",
        "id": "65258655-d444-43b8-bbc1-a858c8cd4c13"
    },
    {
        "author": "徐瑞",
        "paragraphs": [
            "松根坐穩逢元日，雲外詩來寄此翁。",
            "入眼辛盤春意綠，多情蜜炬曉光紅。",
            "兒孫拜舞歡聲洽，節物暄妍往日同。",
            "却憶少年觴柏酒，觥船到手吸長虹。"
        ],
        "title": "次韻仲退元日  其一",
        "id": "670a0033-33af-4d79-a384-9b86d0385af0"
    },
    {
        "author": "徐瑞",
        "paragraphs": [
            "上元曾記昔年游，歌曲如山浩莫收。",
            "公子喜陪蒼玉佩，佳人笑指水晶球。",
            "一天星斗飄仙樂，萬頃芙蓉簇彩樓。",
            "風雪與誰堪說夢，酒闌驚覺在吾州。"
        ],
        "title": "次韻仲退元日  其二",
        "id": "511b3714-301f-467c-8939-23b5219fe17d"
    },
    {
        "author": "徐瑞",
        "paragraphs": [
            "不見此山四十載，巖石相看亦粲然。",
            "顧我丹心今不改，信渠鐵面晚猶堅。",
            "人生出處無非數，文運昌明自屬天。",
            "尚恨山靈知我淺，小樓呼酒對嬋娟。"
        ],
        "title": "梅巖",
        "id": "36804e6f-9ba5-41bd-a1f4-0ef9d398a6a1"
    },
    {
        "author": "徐瑞",
        "paragraphs": [
            "七里灘光照客裘，雙臺登覽意難休。",
            "當時蔑視麒麟楦，季漢反成黨錮鈎。",
            "山水何心供弔古，奸雄有面肯包羞。",
            "摩挲蒼峭追陳迹，四十四年重泛舟。"
        ],
        "title": "王辛甫示朱敬堂釣臺詩卷次韻",
        "id": "b17ad0ec-e00c-44da-bebe-684dcc2119b9"
    },
    {
        "author": "徐瑞",
        "paragraphs": [
            "秋風吹破木綿裘，一棹東遊興未休。",
            "幼學古人徒自好，遺經深義不能鈎。",
            "槐黄滿路君宜往，髪白盈簪我亦羞。",
            "共飲番江不相識，富陽磯下却聯舟。"
        ],
        "title": "江道可用前韻見屬再疊謝之",
        "id": "7bce994d-eb75-44da-bf97-41e26e2f9a40"
    },
    {
        "author": "徐瑞",
        "paragraphs": [
            "學道如撐上峽船，蹉跎富貴與神仙。",
            "對床猶記聽風雨，講席何堪數歲年。",
            "少日朋儕隨化盡，晚塗老病有誰憐。",
            "故人厚問今何似，筋力雖衰尚服田。"
        ],
        "title": "月灣以路學正攝番江長收租長洲有懷朽鈍賦詩遠寄次韻爲謝",
        "id": "6476509b-29e0-457e-a969-9f7acf5856e2"
    },
    {
        "author": "徐瑞",
        "paragraphs": [
            "天風吹我上崔嵬，凍面灑塵亦快哉。",
            "止水泓澄金鏡凈，遠峰羅列畫屏開。",
            "幽奇定有神仙到，險怪從教俗子咍。",
            "莫道此中無勝概，會看變化起風雷。"
        ],
        "title": "閏八月望日登青陽峰觀可玉所得天池之勝",
        "id": "c1cf6a39-ad4e-4051-bf0c-571adf27395c"
    },
    {
        "author": "徐瑞",
        "paragraphs": [
            "石林居士詹山老，鶴骨山清出秀眉。",
            "己卯相逢芹泮日，戊申共釂菊花枝。",
            "年華迅若東流去，道貌巋然太古遺。",
            "不恨文溪不同會，續貂猶得寄篇詩。"
        ],
        "title": "石林董先生年八十七厚齋詹先生年八十四會于文溪月灣賦詩次韻奉寄",
        "id": "3730a5e0-bbb1-4e94-88be-7cfa214ee76b"
    },
    {
        "author": "徐瑞",
        "paragraphs": [
            "囊錦當時兩度傳，篋藏中襲墨尤鮮。",
            "高情應怪詩郵斷，末路那禁俗累纏。",
            "過客談君吟轉妙，閉門笑我病堪憐。",
            "擘牋漫寄西風去，喚起鄉盟三十年。"
        ],
        "title": "李俊民三十年前凡兩寄詩時困于世故俱不克和常抱此欠近理敗篋忽見兩詩歲月可驚凄然有感輒賦長句附便以謝不敏",
        "id": "6db53116-f350-4c9d-8b52-9d7db1407a1c"
    },
    {
        "author": "徐瑞",
        "paragraphs": [
            "門前老樹飽風霜，封植良勤不可忘。",
            "累世衣冠流澤遠，百年基緒慶源長。",
            "穉松怒長堪藏屋，新筍初抽已過牆。",
            "珍重先人有遺訓，讀書餘力及耕桑。"
        ],
        "title": "門外意行有感書示二孫",
        "id": "797af959-d837-4818-bf1f-94b6cf1a2a8c"
    },
    {
        "author": "徐瑞",
        "paragraphs": [
            "溪堂相望一百里，音問相疏十五年。",
            "眼底浮華俱已矣，籬東老菊獨依然。",
            "登臨不減青山興，陶寫猶懷白石編。",
            "待得秋風稍凉冷，方壺深處扣真玄。"
        ],
        "title": "夏五寄趙菊東",
        "id": "84285023-1f30-49f7-8d41-8a19b925c7d0"
    },
    {
        "author": "徐瑞",
        "paragraphs": [
            "山村老子知何似，想見龐眉鶴骨清。",
            "千里相望勞遠夢，六年不見耿深情。",
            "雲歸山翠沾衣濕，雨過湖光照眼明。",
            "最是湖山圖畫裏，輸公吟嘯了平生。"
        ],
        "title": "寄山村仇公",
        "id": "34e5f376-1711-40bc-9fc2-d87fd67959e6"
    },
    {
        "author": "徐瑞",
        "paragraphs": [
            "世途險隘任崖顛，萬古人心只一天。",
            "桂辣何須分老嫩，蜜甜自是透中邊。",
            "多君歌嘯酬風月，顧我呻吟了歲年。",
            "何日相從討幽事，松醪滿意泛觥船。"
        ],
        "title": "李俊民寄詩一首次韻答之",
        "id": "06273d4a-8fa0-4f2c-a52a-84801f203365"
    },
    {
        "author": "徐瑞",
        "paragraphs": [
            "夸父以渴斃，麥杖終死兵。",
            "項王稱拔山，霸圖竟無成。",
            "區區諸勇力，如何與天爭。",
            "子房類婦人，談笑立功名。",
            "去去從穀城，迢遥學長生。"
        ],
        "title": "雜感  其一",
        "id": "151905e3-e70d-42f0-b799-fcb4abbc3e7f"
    },
    {
        "author": "徐瑞",
        "paragraphs": [
            "阿瞞事鞍馬，橫槊尚賦詩。",
            "淮淝政交鋒，別墅方圍棋。",
            "何哉情事迂，俗論乃嗤嗤。",
            "斯人機械深，政爾未易窺。"
        ],
        "title": "雜感  其二",
        "id": "d1e652ac-a522-44b6-a9bc-03ef08fd357b"
    },
    {
        "author": "徐瑞",
        "paragraphs": [
            "長公不肯仕，曼容亦辭官。",
            "高車與駟馬，祇可誇外觀。",
            "玄鳳棲崑崙，杳杳天風寒。",
            "沆瀣以爲飲，朝霞以爲餐。"
        ],
        "title": "雜感  其三",
        "id": "bc5d50f1-7207-4463-b93d-c8002a46d020"
    },
    {
        "author": "徐瑞",
        "paragraphs": [
            "六根本清凈，人自滓六根。",
            "傾奪相糾結，不如此身尊。",
            "梯空智愈鑿，金注道逾昏。",
            "稽首劉伯倫，酒放過一生。"
        ],
        "title": "雜感  其四",
        "id": "106c0249-aac5-48fb-8a3f-8475209d2b3a"
    },
    {
        "author": "徐瑞",
        "paragraphs": [
            "獻璞乃取刖，求封而得黥。",
            "進退當以道，自售胡爾輕。",
            "堪嗟賤良貴，甘作狼藉人。",
            "寄語張季鷹，見幾已近神。"
        ],
        "title": "雜感  其五",
        "id": "97777c58-71ed-43a3-8789-5ec6b5b0514b"
    },
    {
        "author": "徐瑞",
        "paragraphs": [
            "鏘鏘澗水鳴，陰陰宰木春。",
            "晨興羞清酌，酹我柏下人。",
            "山蹊塞欲斷，呼童剪荆榛。",
            "斷甃土暈碧，古瓦垣衣青。",
            "席草再俛伏，泫然淚沾巾。",
            "音容一以遠，魂夢何由尋。",
            "終天不可報，九原諒斯聞。",
            "願言領諸孤，年年拜清明。"
        ],
        "title": "壬午清明拜先君墓下",
        "id": "97b0924e-0497-4bf2-bc1a-e763813bedf6"
    },
    {
        "author": "徐瑞",
        "paragraphs": [
            "讀書了清暇，空齋長閉門。",
            "冥冥晚雨潤，唶唶時禽喧。",
            "悠悠白雲度，沉沉綠陰繁。",
            "枯桐覓古意，石鼎烹山泉。",
            "清吟振巖木，亂以離騷篇。",
            "此道無不在，但覺山林尊。",
            "意根漸無有，世累何時捐。",
            "即事良可娛，一笑俱忘言。"
        ],
        "title": "五月初一日煮茶偶作",
        "id": "812d028b-59f6-4c77-b074-f8745e56c86c"
    },
    {
        "author": "徐瑞",
        "paragraphs": [
            "屋山老髯龍，雪霜不能死。",
            "長身傲林壑，翠雲屯萬壘。",
            "夜半天風生，颯颯動窗几。",
            "秋江響怒潮，春空行急雨。",
            "須臾逗餘音，九霄笙鶴起。",
            "虛庭坐落月，欲去還復止。",
            "獨恨世間人，無此天籟耳。"
        ],
        "title": "松風",
        "id": "85660384-9663-474d-b984-45660bbe84c9"
    },
    {
        "author": "徐瑞",
        "paragraphs": [
            "河淡星欲無，碧展天一幅。",
            "天孫分錦章，薦此半規玉。",
            "明入千家窗，此興幾人足。",
            "慷慨商聲歌，主客俱不俗。",
            "泠泠古松根，枯樵煮寒瀑。",
            "清嘯拍闌干，悲猿挂高木。"
        ],
        "title": "夜月如晝與仲退坐松巢煮茶",
        "id": "3730b5ac-7f66-4342-9e78-1011f5371faa"
    },
    {
        "author": "徐瑞",
        "paragraphs": [
            "深巷足秋意，市聲寂無譁。",
            "門前籬落閒，淡淡牽牛花。",
            "老樹罷西風，羈鴻叫寒沙。",
            "念我同袍子，渺焉天一涯。",
            "別離悵交情，漂零惜年華。",
            "清坐撫遺編，行吟岸烏紗。",
            "世味嘗已熟，呼童烹靈芽。"
        ],
        "title": "九月初七夜寓雙溪精舍",
        "id": "781f57f9-e28b-4a7e-9364-8c42bd36ed92"
    },
    {
        "author": "徐瑞",
        "paragraphs": [
            "寒關掩秋寂，幽齋俗塵空。",
            "沉沉夜將半，孤燈結花紅。",
            "衣杵響深巷，塔鈴哦天風。",
            "依依訴幽恨，四壁惟秋蟲。",
            "市人競刀錐，奔走猶憧憧。",
            "衆欲何有涯，百年會須窮。",
            "高眠道心長，無言候晨鐘。"
        ],
        "title": "客枕有感",
        "id": "af9bda2e-d48c-4de8-bfa8-482b2d39ab23"
    },
    {
        "author": "徐瑞",
        "paragraphs": [
            "短篷載煙雨，鼓栧過東溪。",
            "盤桓萬山間，乘興信所之。",
            "桃花流水岸，繚繞路欲迷。",
            "隠隠雞犬聲，時時出翠微。",
            "支筇試幽討，中有高人居。",
            "平湖湛寒碧，疏林擢新枝。",
            "始至俗眼明，延緣遂忘疲。",
            "方瞳綠髪翁，一笑深相知。",
            "高譚潄芳潤，探囊出新詩。",
            "拍手孤鴻翔，拄杖凌空飛。",
            "舉酒對東風，獻酬各不辭。",
            "欲去不忍去，綠樹鳴催歸。",
            "我欲從公住，奈此塵鞅羈。"
        ],
        "title": "癸未三月初七日泛舟東溪尋訪趙石齋於方壺山中臨分留呈",
        "id": "6d02a121-191e-4569-96fb-c3f11289d9f2"
    },
    {
        "author": "徐瑞",
        "paragraphs": [
            "沉沉萬竹間，舟行欲佳適。",
            "樵兒未歸來，笛聲在蒼壁。",
            "我本非隠淪，偶得喧中寂。",
            "延緣不知疲，小逕光已夕。"
        ],
        "title": "晚步用簡齋韻",
        "id": "fca63a38-d7df-4079-ac84-ceb82ebc3038"
    },
    {
        "author": "徐瑞",
        "paragraphs": [
            "結茅北山下，竹樹深以幽。",
            "門前二頃田，躬耕遂吾謀。",
            "東風二三月，綠水如潑油。",
            "戴星事犁鉏，戮力期有秋。",
            "經行彼何人，黄金絡馬頭。",
            "停鞭略躊躇，爲問幾時休。",
            "所得不償勞，胡不從我遊。",
            "再拜謝行人，此意何綢繆。",
            "相從良不惡，違己誠所羞。",
            "卿宜用卿法，吾亦飯吾牛。"
        ],
        "title": "田園  其一",
        "id": "0afae99d-300d-445c-a721-84cb10bbf717"
    },
    {
        "author": "徐瑞",
        "paragraphs": [
            "去年種麥時，瘦骨寒欲折。",
            "芃芃麥苗青，貿貿積霜雪。",
            "今年麥上場，鄰家粒已絕。",
            "我麥難堪飯，我耕力已竭。",
            "我力雖已竭，我計未爲拙。"
        ],
        "title": "田園  其二",
        "id": "0287f5a0-aca4-4e72-bd70-cd56481dc97a"
    },
    {
        "author": "徐瑞",
        "paragraphs": [
            "山下十畝陂，可灌十頃田。",
            "頻年費修築，堤堰久不完。",
            "泥沙況填壅，旱歲無源泉。",
            "凶荒貴有備，烏可盡付天。",
            "呼兒運木石，及此冬日暄。",
            "悠悠最害道，努力勿辭難。"
        ],
        "title": "田園  其三",
        "id": "c88a4540-5aee-4cb5-bd10-f11f60bcabb5"
    },
    {
        "author": "徐瑞",
        "paragraphs": [
            "斵桐作秧馬，斷木刳泥船。",
            "咄此至微物，當趁歲月閒。",
            "阿童御觳𧥆，吹笛前山前。",
            "迎我相指似，村西吹晚煙。"
        ],
        "title": "田園  其四",
        "id": "0c9f8195-a74a-47fe-b5e0-64f010cdf361"
    },
    {
        "author": "徐瑞",
        "paragraphs": [
            "屋山東南偏，手種一區芋。",
            "炎炎六七月，挈瓶事灌注。",
            "茲焉有佳思，役役不知暑。",
            "寒夜羹玉糝，聊用娛歲暮。"
        ],
        "title": "田園  其五",
        "id": "f5a3b021-5350-4666-b575-db192624ac65"
    },
    {
        "author": "徐瑞",
        "paragraphs": [
            "連筒通稻渠，分溉五畝園。",
            "桑麻日青青，畦蔬亦已繁。",
            "晨興荷鉏出，日入荷鉏還。",
            "所樂固有在，辛苦不足言。",
            "鄰翁笑相勞，子乃不憚煩。"
        ],
        "title": "田園  其六",
        "id": "8955628d-bb5f-4f02-90eb-188657f80858"
    },
    {
        "author": "徐瑞",
        "paragraphs": [
            "寒溪橫略彴，窄徑通村墟。",
            "樵夫下山來，俗氣鄙且麤。",
            "野花鬢闌斑，藍縷寒無襦。",
            "賣薪招我飲，醉倒相携扶。",
            "明日復入山，真樂孰爾如。"
        ],
        "title": "田園  其七",
        "id": "21610fb7-7f58-44fe-ac22-806913f3aafd"
    },
    {
        "author": "徐瑞",
        "paragraphs": [
            "種茶石岡上，草盛茶欲枯。",
            "劬躬自薅薙，青青復厥初。",
            "新雷破幽鬰，一雨土脈蘇。",
            "槍旗漸堪摘，纖纖出香腴。",
            "此物不救饑，此味何可無。"
        ],
        "title": "田園  其八",
        "id": "252cda88-a63c-414a-bc02-cc6683eb1578"
    },
    {
        "author": "徐瑞",
        "paragraphs": [
            "方湖涵深碧，移種水芙蕖。",
            "壤沃不待培，周回已芬敷。",
            "豈惟花實美，根葉尤所須。",
            "今年種菱芡，明年種菰蒲。",
            "生涯日已廣，而不勞耘鋤。",
            "月明撐舴艋，長嘯足自娛。"
        ],
        "title": "田園  其九",
        "id": "62a47b6d-4836-4dcb-a70d-7e99bebc4d88"
    },
    {
        "author": "徐瑞",
        "paragraphs": [
            "飛梅收宿潤，曉氣含晴暉。",
            "摩挲鐵如意，一笑千里期。",
            "江山信如昨，興廢良可悲。",
            "執手言遠別，念當何時歸。",
            "利害况同途，舉足皆危機。",
            "爰陳素履戒，爲誦行路詩。",
            "行行重回首，莫忘孤雲飛。"
        ],
        "title": "送八家叔之蘄春",
        "id": "db8ff964-8359-44a7-8fb6-c84be998300d"
    },
    {
        "author": "徐瑞",
        "paragraphs": [
            "濕雲低古城，絲雨迷寒空。",
            "平湖北風惡，雁叫菰蒲叢。",
            "疑有隠君子，孤舟釣空濛。",
            "煙波渺蒼莽，欲往嗟無從。",
            "道人數龜息，默坐饑腸充。",
            "湖東古招提，暮鼓鳴鼕鼕。"
        ],
        "title": "雨坐城邸登葆真院小樓望湖山清坐至暮",
        "id": "7930a66d-6b84-4e14-864d-91609ef9b993"
    },
    {
        "author": "徐瑞",
        "paragraphs": [
            "齋居屏塵迹，讀易洗我心。",
            "微風逗天香，縹緲不可尋。",
            "時時觸鼻觀，恍恍生空林。",
            "掩卷坐床側，桂樹交繁陰。"
        ],
        "title": "修禊後三日與仲退坐小齋煖雨初歇忽聞異香於是花事已罷春在塵土意其爲草木暢茂有自然之香而卒莫詰其所從來明日仲退以心清聞妙香爲韻作五詩奉次一噱  其一",
        "id": "066cbbb4-cea0-4c9a-9ebf-4b56fcedacbe"
    },
    {
        "author": "徐瑞",
        "paragraphs": [
            "金華太史公，隠几降心兵。",
            "濛濛香事已，吟事方施行。",
            "我方慕高致，澹境奇趣生。",
            "不知何從來，乃有如許清。"
        ],
        "title": "修禊後三日與仲退坐小齋煖雨初歇忽聞異香於是花事已罷春在塵土意其爲草木暢茂有自然之香而卒莫詰其所從來明日仲退以心清聞妙香爲韻作五詩奉次一噱  其二",
        "id": "f88b20e6-fc73-4518-a0c4-afb8e005195a"
    },
    {
        "author": "徐瑞",
        "paragraphs": [
            "異時參上乘，成種芸自薰。",
            "茫茫世界中，變幻如浮雲。",
            "豈知無盡法，真修不在聞。",
            "我猶未免俗，志一誰能分。"
        ],
        "title": "修禊後三日與仲退坐小齋煖雨初歇忽聞異香於是花事已罷春在塵土意其爲草木暢茂有自然之香而卒莫詰其所從來明日仲退以心清聞妙香爲韻作五詩奉次一噱  其三",
        "id": "7a8b849e-15e9-4878-a5c0-286cd0bca70a"
    },
    {
        "author": "徐瑞",
        "paragraphs": [
            "眼纈龜甲屏，耳聞蚯蚓竅。",
            "二者本無有，客感足悲弔。",
            "君看此幽芬，無情尤可笑。",
            "只作偶然觀，冥冥會衆妙。"
        ],
        "title": "修禊後三日與仲退坐小齋煖雨初歇忽聞異香於是花事已罷春在塵土意其爲草木暢茂有自然之香而卒莫詰其所從來明日仲退以心清聞妙香爲韻作五詩奉次一噱  其四",
        "id": "c49aa988-7069-4bcf-b4fe-cd4e2dadde48"
    },
    {
        "author": "徐瑞",
        "paragraphs": [
            "何年有野人，聞香未肯忘。",
            "世俗誇富貴，爭費柟櫖黄。",
            "我雖一掃空，奈此風韻長。",
            "一笑與神遇，底用譜異香。"
        ],
        "title": "修禊後三日與仲退坐小齋煖雨初歇忽聞異香於是花事已罷春在塵土意其爲草木暢茂有自然之香而卒莫詰其所從來明日仲退以心清聞妙香爲韻作五詩奉次一噱  其五",
        "id": "4f2d8986-8999-473d-87cb-b1e95776c5ac"
    },
    {
        "author": "徐瑞",
        "paragraphs": [
            "暝煙出山阿，返照映紅樹。",
            "微茫極有態，目盡鴻飛處。",
            "迢遞溪西鐘，繚繞溪上路。",
            "惟聞喚渡人，兩岸爭來去。"
        ],
        "title": "次韻仲退山中小景四首 夕陽煙樹",
        "id": "05e19c93-658a-4b8b-80db-5df9d04f60e2"
    }
]