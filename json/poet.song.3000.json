[
    {
        "author": "王禹偁",
        "paragraphs": [
            "柱史有名迹，清才自天纵。",
            "构思庆云合，落笔醴泉涌。",
            "歌诗与文赋，铮铮人口讽。",
            "扬袂入泽宫，鹄心一箭中。",
            "恃才善戏谑，负气好侮弄。",
            "大志有谁知，细行乖自讼。",
            "小谏事世宗，惕惕佩光宠。",
            "太祖方历试，握兵权已重。",
            "上书范鲁公，先见不能用。",
            "历数不在周，讴谣卒归宋。",
            "汗漫失屠龙，接舆遂歌凤。",
            "行荷伯伦锸，高卧毕卓瓮。",
            "神德不为嫌，优待台谏俸。",
            "晚求万泉令，吏隠官资冗。",
            "一旦随朝露，识者弥哀痛。",
            "无子嗣家声，身世若一梦。",
            "文编多散失，人口时传诵。",
            "空持一器酒，何处浇孤冢。"
        ],
        "title": "五哀诗 故殿中侍御史荥阳郑公",
        "id": "d1909f26-5479-4a92-a5d8-201187c4d4cf"
    },
    {
        "author": "王禹偁",
        "paragraphs": [
            "汾阳饱经术，赋性甚坦率。",
            "在昔举神童，广场推杰出。",
            "尚书诵在口，何论落自笔。",
            "总角取科名，弱冠纡缨绂。",
            "早佐湘阴幕，汉鼎入周室。",
            "失志罢屠龙，佯狂遂扪蝨。",
            "周行亦黾勉，吏隠多放逸。",
            "滑稽东方朔，图画王摩诘。",
            "古文识科斗，奥学辨萍实。",
            "字穷苍颉本，篆证阳冰失。",
            "王绩醉为乡，伯伦居无匹。",
            "俸钱乏一囊，宦路从三黜。",
            "朱衣多不著，白发仍慵栉。",
            "渐老覊旅年，方见升平日。",
            "忽以伎术召，此意殊鬰鬰。",
            "放口忤无须，何门求造膝。",
            "遁逃终见捕，谴逐道中卒。",
            "遗孤落闾阎，荒冢鸣蟋蟀。",
            "手泽渐难求，谁家耀箱帙。",
            "投吊焚此诗，九原应有物。"
        ],
        "title": "五哀诗 故国子博士郭公",
        "id": "35f33db7-c4c6-4f03-8ed5-06882daf036a"
    },
    {
        "author": "王禹偁",
        "paragraphs": [
            "洛阳富文彩，峭拔四子流。",
            "提笔入广场，辞气干斗牛。",
            "擢第在芸阁，言事触冕旒。",
            "左降宰百里，道胜心无忧。",
            "才高耻吏役，放荡不检脩。",
            "起应贤良科，下笔不见休。",
            "青宫尚淹恤，赤县且优游。",
            "轻财粪土贱，高义云天浮。",
            "悬磬任贫窭，盈樽长献酬。",
            "知己彼何人，凤阁与鼇头。",
            "推挽终不起，壮志将焉收。",
            "晚年圯桥役，关市良可羞。",
            "忽然为异物，寒草封一丘。",
            "孀嫠应冻饿，交友谁寻求。",
            "遗孙方稚齿，爽秀已遒遒。",
            "皇天若有凭，必使光贻谋。"
        ],
        "title": "五哀诗 故太子中允知洛阳县颍公",
        "id": "ae10db23-dd6a-4c54-9b1a-1ab071a95a27"
    },
    {
        "author": "王禹偁",
        "paragraphs": [
            "去年暨今夏，承诏祠天神。",
            "昔当摇落时，宫叶红纷纷。",
            "此来芳春暮，宫草青蓁蓁。",
            "三日奉斋洁，百骸祛垢氛。",
            "御署致恭虔，天香何絪缊。",
            "监祀黄门郎，摄官紫微臣。",
            "松枝拂剑佩，树影光搢绅。",
            "灯烛晃白昼，香花蔼清芬。",
            "金殿礼神仙，瑶坛醮星辰。",
            "至诚不为己，玄鉴当福仁。",
            "质明祀事毕，复命趋紫宸。",
            "扬鞭入村落，缓辔聊逡巡。",
            "麦田少时雨，蚕月无闲人。",
            "自惭怀禄仕，蠹此力穑民。",
            "又抛三洞趣，来入九衢尘。",
            "不如韩道士，长此养天真。"
        ],
        "title": "太一宫祭回马上偶作寄韩德纯道士",
        "id": "cd42fda2-d1f9-45bb-ac0a-845485958bc4"
    },
    {
        "author": "王禹偁",
        "paragraphs": [
            "有客遗竹杖，九节共一枝。",
            "鹤脰老更长，龙骨干且奇。",
            "我问何所来，来从西南夷。",
            "因思汉武帝，求此民力疲。",
            "明明圣天子，德教加四维。",
            "蛮貊尽臣妾，县道皆覊縻。",
            "僰僮与笮马，入贡何累累。",
            "此竹日已贱，轻视如蒿藜。",
            "我年三十七，血气未全衰。",
            "况在紫微垣，动为簪笏覊。",
            "倚壁如长物，岁月无所施。",
            "寸心空爱惜，惜此来天涯。",
            "忽承明主诏，来谒太一祠。",
            "再见刘先生，气貌清且羸。",
            "持此以为赠，所谓得其宜。",
            "少助橘童力，好引花鹿随。",
            "步月莫离手，看山聊搘颐。",
            "微物懒致书，故作筇竹诗。"
        ],
        "title": "送筇杖与刘湛然道士",
        "id": "c39c410d-53f1-4fae-855a-150e49672e00"
    },
    {
        "author": "王禹偁",
        "paragraphs": [
            "帝乡岁云暮，衡门昼长闭。",
            "五日免常参，三馆无公事。",
            "读书夜卧迟，多成日高睡。",
            "睡起毛骨寒，窗牖琼花坠。",
            "披衣出户看，飘飘满天地。",
            "岂敢患贫居，聊将贺丰岁。",
            "月俸虽无余，晨炊且相继。",
            "薪刍未阙供，酒肴亦能备。",
            "数杯奉亲老，一酌均兄弟。",
            "妻子不饥寒，相聚歌时瑞。",
            "因思河朔民，输税供边鄙。",
            "车重数十斛，路遥几百里。",
            "羸蹄冻不行，死辙冰难曳。",
            "夜来何处宿，阒寂荒陂里。",
            "又思边塞兵，荷戈御胡骑。",
            "城上卓旌旗，楼中望烽燧。",
            "弓劲添气力，甲寒侵骨髓。",
            "今日何处行，牢落穷沙际。",
            "自念亦何人，偷安得如是。",
            "深为苍生蠹，仍尸谏官位。",
            "謇谔无一言，岂得为直士。",
            "褒贬无一词，岂得为良史。",
            "不耕一亩田，不持一只矢。",
            "多惭富人术，且乏安边议。",
            "空作对雪吟，勤勤谢知己。"
        ],
        "title": "对雪",
        "id": "f82e6c67-68cd-4022-aee0-d292e1526e9d"
    },
    {
        "author": "王禹偁",
        "paragraphs": [
            "金吾河朔人，事郡在贱列。",
            "攀附周世宗，龙飞起鱼鳖。",
            "委质向圣朝，积功取旄钺。",
            "所在肆贪残，乘时恃勋伐。",
            "皇家平金陵，九江聚遗孽。",
            "弥年城乃陷，不使鸡犬活。",
            "老小数千人，一怒尽流血。",
            "三惑无不具，五福何尝缺。",
            "晚年得执金，富贵居朝阙。",
            "娱乐有清商，康强无白发。",
            "享年六十九，固不为夭折。",
            "考终北牖下，手足全启发。",
            "子孙十数人，解珮就衰绖。",
            "赠典颇优崇，视朝为之辍。",
            "哀荣既如是，报应何足说。",
            "责簿李广死，赐剑武安灭。",
            "侥幸过古人，况无大功烈。",
            "福善与祸淫，斯言仅虚设。",
            "吁嗟为儒者，寒饿守名节。",
            "五十朝大夫，龙钟头似雪。",
            "无故不杀羊，礼文安可越。",
            "何况宾祀间，贫苦无羊杀。"
        ],
        "title": "金吾",
        "id": "27b07236-c77e-4032-9f14-fa98bc98d46a"
    },
    {
        "author": "王禹偁",
        "paragraphs": [
            "古人贵道德，岂以禄位拘。",
            "有道不在位，颜回舜之徒。",
            "无德殃且至，商受为独夫。",
            "以此固名节，富贵安足图。",
            "睢阳戚先生，今世古之儒。",
            "终身不求仕，没齿唯诵书。",
            "孝爱睦姻族，淳谨化里闾。",
            "文翁变蜀土，尚以德位俱。",
            "仲淹居汾水，专用素教敷。",
            "青青子衿辈，栉比曳朝裾。",
            "盛德苟无报，吾道将焉如。",
            "鲤庭生二子，骊颔委双珠。",
            "朴厚有父风，学业张皇谟。",
            "各登进士科，齐乘使者车。",
            "阆中佐郡政，亳社司搉酤。",
            "佐郡古半刺，可使惸嫠苏。",
            "搉酤今权道，亦助军国须。",
            "牵车骥虽屈，补履刃有余。",
            "谁谓佐著作，在上积薪刍。",
            "谁谓光禄勋，其中混琼琚。",
            "我亦何为者，先上青云衢。",
            "伐木空求友，拔茅未连茹。",
            "终待奋直笔，会当伏青蒲。",
            "请慎名与器，愿分贤与愚。",
            "汇征补皇极，戮力张道枢。",
            "巨鱼方喣沫，相忘在江湖。",
            "冥鸿当顺风，接翼摩太虚。",
            "此志尚壹鬰，此别良悲吁。",
            "苦县且密迩，剑关多崎岖。",
            "于役勿为叹，加饭聊自娱。",
            "尺素惠好音，无惜双鲤鱼。"
        ],
        "title": "送戚维戚纶之阆州亳州",
        "id": "9da0840c-7dde-4b33-a582-60a5c0112bce"
    },
    {
        "author": "王禹偁",
        "paragraphs": [
            "丈夫贵自奋，何必恃贻谋。",
            "当年功不立，古人重为忧。",
            "太师忠顺公，没世有余休。",
            "令子一何贤，耻随资荫流。",
            "碌碌奉朝请，帝恩何以酬。",
            "鬰鬰不快意，上章闻冕旒。",
            "愿为循良吏，未甘恩泽侯。",
            "天子嘉乃诚，锡命莅同州。",
            "同州古三辅，北望雄且优。",
            "诏条得以布，民瘼得以求。",
            "勿谓绮纨子，当有襦袴讴。",
            "诗云无忝尔，礼云必为裘。",
            "去去继旄节，免作将门羞。"
        ],
        "title": "送陈侯之任同州",
        "id": "97e4ae89-2a87-4d05-b4c6-48d8e7e6dc40"
    },
    {
        "author": "王禹偁",
        "paragraphs": [
            "吏隠不求贵，亲老不择禄。",
            "之子有俊才，弱冠中正鹄。",
            "弗坠先人业，何惭有道谷。",
            "一命佐砀山，枳棘聊容足。",
            "再命宰嘉兴，丝桐几易俗。",
            "率身甘菜茹，养母求粱肉。",
            "承颜苟不亏，折腰未为辱。",
            "解印无余赀，舟中只琴筑。",
            "十口寄淮泗，一身来辇毂。",
            "又说东南行，秋风江水渌。",
            "鄱阳古名郡，赤金流山谷。",
            "每岁鼓钱刀，从来设官局。",
            "还得便高堂，无辞縻逸躅。",
            "飏帆江湖思，木脱天地肃。",
            "枫叶紫斓斒，蓼花红{罒/彔}𦌊。",
            "津吏晓来迎，溪僧夜留宿。",
            "至止事方简，优游从所欲。",
            "江城丰稻粱，水市多鱼蔌。",
            "三载奉甘饴，百钱饱家族。",
            "自有彩衣华，勿叹蓝袍绿。",
            "行年未三十，气壮颜如玉。",
            "行义日以闻，焉能长碌碌。",
            "终列侍臣班，耀我同年录。",
            "且赋白华诗，唱作离筵曲。"
        ],
        "title": "送朱九龄",
        "id": "8a07a99b-7aea-4a09-808b-70716bf4a4a5"
    },
    {
        "author": "王禹偁",
        "paragraphs": [
            "孟郊常贫苦，忽吟不贫句。",
            "为喜玉川子，书船归洛浦。",
            "迺知君子心，所乐在稽古。",
            "汉公得高科，不足唯坟素。",
            "二年佐棠阴，眼黑怕文簿。",
            "跃身入三馆，烂目阅四库。",
            "孟贫昔不贫，孙贫今暴富。",
            "暴富亦须防，文高被人妬。"
        ],
        "title": "暴富送孙何入史馆",
        "id": "0dddabcc-a515-4690-9571-9fd0f20a4f03"
    },
    {
        "author": "王禹偁",
        "paragraphs": [
            "刘生颇少秀，为学识根柢。",
            "丘轲有堂奥，试脚到阶砌。",
            "杨墨恣荒榛，挥手欲芟薙。",
            "携文访谪居，趣向非权势。",
            "对挹雏凤下，交言孤鹤唳。",
            "在璞认良玉，行当为国器。",
            "彼茁见灵芽，伫可供王祭。",
            "岂止随众人，区区一枝桂。",
            "宜哉孙汉公，妻之以女弟。",
            "吾家兄之子，笄年未伉俪。",
            "恨不早相逢，取子为佳壻。"
        ],
        "title": "赠刘仲堪",
        "id": "18e3b863-7e9a-4d74-a5b0-bd0d558e4e2c"
    },
    {
        "author": "王禹偁",
        "paragraphs": [
            "前日访潘阆，下马入穷巷。",
            "忽见双笋石，卧向青苔上。",
            "云是冯尊师，秋来留在兹。",
            "今说东南行，问我坚乞诗。",
            "又见宋阁老，亦言师甚好。",
            "欲去天台山，即别长安道。",
            "台阁有羣英，赠别瑰与琼。",
            "琤然满怀袖，此事殊为荣。",
            "安用征吾句，吾道方龃龉。",
            "老为八品官，有山未能去。",
            "束发号男儿，出处贵得宜。",
            "出则学臯夔，独立称帝师。",
            "处则同乔松，决起如冥鸿。",
            "谁能似蚯蚓，蟠屈泥土中。",
            "师行甚可羨，云鹤无覊绊。",
            "为我持此诗，题于桐栢观。"
        ],
        "title": "送冯尊师",
        "id": "8940edca-493e-4f0c-9acd-fb8d08bec28f"
    },
    {
        "author": "王禹偁",
        "paragraphs": [
            "物形固天造，物景不自胜。",
            "泉乎未遇人，石罅徒流迸。",
            "宫相政多暇，行乐蹑巖磴。",
            "发蒙涨为溪，幽致兹焉盛。",
            "唐贤大历后，峭壁刻名姓。",
            "我来一何暮，今秋始乘兴。",
            "山势环有缺，山门壶引柄。",
            "乍挹清泚姿，颇惬幽闲性。",
            "味将春茗宜，光与晓岚暝。",
            "架竹落僧厨，远声入清磬。",
            "何当宿禅室，欹枕终夜听。",
            "饮多病骨换，照久尘逈。",
            "销尽谪居愁，无心治归艇。"
        ],
        "title": "八绝诗 庶子泉",
        "id": "5f260934-9243-47ba-ac49-6be68456945e"
    },
    {
        "author": "王禹偁",
        "paragraphs": [
            "崖石何凿凿，渤潏涌山脚。",
            "含虚光可鉴，倒影壁如削。",
            "弥漫到前溪，支脉通远壑。",
            "白龙乃神物，胡此恋一勺。",
            "势能为霖雨，力可兴雷雹。",
            "上天未有命，兹焉缩头角。",
            "应防困蝼蚁，泥蟠讵敢跃。",
            "葅醢曾是忧，豢养殊非乐。",
            "亦如君子道，出处贵先觉。",
            "吾生苦迁谪，未免郡政缚。",
            "偶来泉畔坐，感兴题秋箨。",
            "斗薮缨上尘，试就清涟濯。",
            "聊将一掬水，洗我面惭怍。",
            "日暮不忍归，风埃满城郭。"
        ],
        "title": "八绝诗 白龙泉",
        "id": "004958b0-138a-4937-9582-3ecdb072f095"
    },
    {
        "author": "王禹偁",
        "paragraphs": [
            "涨溪者为谁，人骨皆已朽。",
            "我来寻故迹，溪荒乱泉吼。",
            "惜哉幽胜事，尽落唐贤手。",
            "唯余旧时月，团团照山口。"
        ],
        "title": "八绝诗 明月溪",
        "id": "217d8fba-5b6a-44c0-b61e-9eea99225ebd"
    },
    {
        "author": "王禹偁",
        "paragraphs": [
            "兹亭废已久，厥趾犹在哉。",
            "清风为我起，疑有精灵来。",
            "神交念宫相，临砌倾一杯。",
            "回头问黄菊，寂寞与谁开。"
        ],
        "title": "八绝诗 清风亭",
        "id": "eaa9a751-4e5b-4770-ae13-d4bdf95dbd43"
    },
    {
        "author": "王禹偁",
        "paragraphs": [
            "荒台隠层碧，云磴踰百尺。",
            "攀萝试一上，依然有遗迹。",
            "掌舒旧砌平，屏卓诸峰直。",
            "凭高聊写望，孤怀念乡国。",
            "长安不可见，但对金乌赤。",
            "倾尽葵藿心，庶免浮云隔。"
        ],
        "title": "八绝诗 望日台",
        "id": "763be229-e8f1-45cb-ad4c-dd60068814bc"
    },
    {
        "author": "王禹偁",
        "paragraphs": [
            "碧洞何眈眈，呀然倚山根。",
            "朝云出如呕，暮云归如吞。",
            "大块气不死，兹为玄牝门。",
            "怪石拥左右，势若䝙虎蹲。",
            "旁行数十步，漆黑不可扪。",
            "安得鞭烛龙，为吾前驰奔。",
            "寻尽神仙窟，一一知其源。"
        ],
        "title": "八绝诗 归云洞",
        "id": "5bb87b29-36d1-4c38-80f7-9b20eb1aa0d6"
    },
    {
        "author": "王禹偁",
        "paragraphs": [
            "泠泠庶子泉，落落阳冰笔。",
            "云气势崩垂，龙蛇互蟠屈。",
            "峄山既劘灭，石鼓又缺失。",
            "唯兹数十字，遒劲倚云窟。",
            "模印徧华夷，流传耀缃帙。",
            "书诚一艺尔，小道讵可忽。",
            "乃知出人事，千古名不没。"
        ],
        "title": "八绝诗 阳冰篆",
        "id": "beb443d9-acb0-41c4-9dd4-b02768cba03f"
    },
    {
        "author": "王禹偁",
        "paragraphs": [
            "古藤何樛蟠，低荫庶子泉。",
            "童童若青盖，挂在绝壁前。",
            "月穿波影碎，露滴岸声圆。",
            "晓笼使君醉，夜覆溪僧禅。",
            "昔之好事者，为作出偶然。",
            "人亡藤已朽，犹得声名传。",
            "我欲移青松，植向泉眼边。",
            "既图岁月久，复取节操全。",
            "所为亦一时，所期或千年。",
            "庶吾不朽名，长与偃盖悬。"
        ],
        "title": "八绝诗 垂藤盖",
        "id": "6a60343f-e91f-4582-9731-a1a91689fa6e"
    },
    {
        "author": "王禹偁",
        "paragraphs": [
            "西门送仆射，鞍马照路光。",
            "南门送贰卿，冠盖遥相望。",
            "东门送郎吏，舣舟隋堤傍。",
            "郎吏诚隔品，同直白玉堂。",
            "丈人况知己，振拔在举场。",
            "怜才惜我去，深劝离别觞。",
            "醉中不记事，烟水空茫茫。",
            "醒来闻鸣橹，呕轧摇斜阳。",
            "犹疑在禁中，残漏寒丁当。",
            "回望银台门，五云遮帝乡。",
            "聚散本如此，升沉庸何伤。",
            "丈人名位峻，只欠登巖廊。",
            "平居倦朝请，高论思退藏。",
            "圃田有别业，古木罗修篁。",
            "艸亭寒萧萧，池波碧泱泱。",
            "尝云拂袖去，可以傲羲皇。",
            "丈人果能尔，识度非寻常。",
            "安车比疏广，辟谷如张良。",
            "再拜愿丈人，寿考仍康强。",
            "自念山野士，不解随圆方。",
            "宦途多龃龉，身计颇悲凉。",
            "行将解簪笏，归去事农桑。",
            "幸容操杖履，洒扫近丘墙。"
        ],
        "title": "东门送郎吏行寄承旨宋侍郎",
        "id": "4f2d5d34-9a8d-4fab-bb0b-d9fbb8f542f8"
    },
    {
        "author": "王禹偁",
        "paragraphs": [
            "八年困名场，万里有慈亲。",
            "吟变闽越声，衣有京洛尘。",
            "况复久相依，知子文行淳。",
            "不能致一第，虚作金銮臣。",
            "昔予贬商洛，相送远涉溱。",
            "今予谪滁上，语别清淮滨。",
            "途穷与道丧，讵免同沾巾。"
        ],
        "title": "送林介",
        "id": "042e368d-3ae6-4e04-b3e2-6aae2726e5a7"
    },
    {
        "author": "王禹偁",
        "paragraphs": [
            "北楼出林杪，登览开病姿。",
            "旁带滁州城，雉堞何逶迤。",
            "下入刺史宅，却临统军池。",
            "伊予翰林客，失职方在兹。",
            "两衙簿领外，尽日吟望时。",
            "晚窗度急雨，夏木交繁枝。",
            "淮南气候殊，经秋啭黄鹂。",
            "簷前有山果，采掇亦甘滋。",
            "樽中有官酝，倾酌任醇醨。",
            "忘机得真趣，怀古生远思。",
            "念昔李太尉，落落邦家基。",
            "下笔到西汉，料兵如六奇。",
            "谪官来此郡，鬰鬰持一麾。",
            "尝作怀嵩楼，记文悲盛衰。",
            "甚得进退理，深明祸福机。",
            "未几再入用，斯言忽如遗。",
            "君恩匪胶柱，天殃若影随。",
            "六月万里行，炎荒竟不归。",
            "功成又名遂，不退将安之。",
            "姑以人事较，勿凭天命推。",
            "矧予草泽士，被褐复羹藜。",
            "谬因弄文翰，八载侍丹墀。",
            "三入承明卢，古人期并驰。",
            "玉堂百日罢，所累非文词。",
            "强仕未为老，望郎不为卑。",
            "淮边永阳郡，人物自熙熙。",
            "费用量所入，丰约从其宜。",
            "一妻本糟糠，不识金翠施。",
            "三男无庶孽，讵爱纨绮赀。",
            "甘贫绝诛求，易退无覊縻。",
            "五十拟归耕，何必悬车期。",
            "且予望卫公，云龙与山麋。",
            "唐贤昔际遇，文雅道光辉。",
            "进士取将相，易于俯拾棋。",
            "自从五代来，素风已陵迟。",
            "干戈为政事，茅土输健儿。",
            "儒冠筮仕者，仅免寒与饥。",
            "至今明圣代，此风犹未移。",
            "自无经济术，乌用碌碌为。",
            "归欤复归欤，无忘北楼诗。"
        ],
        "title": "北楼感事",
        "id": "2b1cb921-9797-4c99-a98c-1b2058111ce7"
    },
    {
        "author": "王禹偁",
        "paragraphs": [
            "罢直出玉堂，诏授尚书郎。",
            "朝佥假郡印，承乏来永阳。",
            "喜开黄纸书，云替刘职方。",
            "职方老状头，畴昔名擅场。",
            "宦游三十载，寸进鸳鹭行。",
            "未出六品班，须鬓已垂霜。",
            "顾予新进生，遭时恣翱翔。",
            "纶闱与内署，掌诰侍玉皇。",
            "夜召赴浴殿，春游醉柏梁。",
            "晚出银台门，朝服含天香。",
            "为儒能到此，自道摩穹苍。",
            "今年四十二，典郡清淮旁。",
            "卧锦郎位正，腰金服色光。",
            "见君深自愧，抚己庸何伤。",
            "古人重交代，子孙不相忘。",
            "西掖替左司，刘白形诗章。",
            "况我忝翰林，而君列文昌。",
            "待将官与氏，山寺题修篁。",
            "共保不朽名，他年比甘棠。",
            "升沉何足道，聚散安有常。",
            "且当唱此诗，为君送离觞。"
        ],
        "title": "送刘职方",
        "id": "4629c1cc-a7d7-4863-838d-456e5f296758"
    },
    {
        "author": "王禹偁",
        "paragraphs": [
            "吾尝入深山，谿谷寒且沍。",
            "杉桧颇凌云，岁月自朽蠹。",
            "般输目不见，何由用斤斧。",
            "东山大夫松，中岳金鸡树。",
            "秦政本独夫，则天乃淫妪。",
            "名号被常材，所幸因一顾。",
            "为木岂有命，偶然生要路。",
            "谁取涧底松，立作明堂柱。"
        ],
        "title": "感兴",
        "id": "a307b197-c8ba-4e53-96a5-bead6d04107e"
    },
    {
        "author": "王禹偁",
        "paragraphs": [
            "白发不相饶，秋来生鬓边。",
            "黑花最相亲，终日在眼前。",
            "老态固具矣，宦情信悠然。",
            "唯当共心约，收拾早归田。"
        ],
        "title": "老态",
        "id": "a66e7582-6cff-4b40-9a70-80c9a4de5ab7"
    },
    {
        "author": "王禹偁",
        "paragraphs": [
            "为郡得官酝，月给盈三斛。",
            "地僻少使车，时清罕留狱。",
            "老大复迁谪，吾怀颇幽独。",
            "婵娟楼上月，烂漫池边菊。",
            "东院与西亭，翛翛风弄竹。",
            "对此不开樽，骚人应恸哭。",
            "独酌入醉乡，陶然瞑双目。",
            "醒来成浩叹，胡为事口腹。",
            "彝酒书垂诫，羣饮圣所戮。",
            "汉文亦禁酒，患在糜人谷。",
            "自从孝武来，用度常不足。",
            "榷酤夺人利，取钱入官屋。",
            "古今事相倍，帝皇道难复。",
            "吾无奈尔何，更尽杯中渌。"
        ],
        "title": "官酝",
        "id": "fdb36bbc-7e9d-4bc6-96cf-696b5a072b10"
    },
    {
        "author": "王禹偁",
        "paragraphs": [
            "蹷张见旧史，强弩亦古官。",
            "如何壮夫事，今作儒者欢。",
            "罚郡在僻左，时清政多闲。",
            "戎装命宾侣，作此开愁颜。",
            "吴弩号健捷，仆夫为吾弯。",
            "正侯废已久，画纸为雕盘。",
            "日晕生几重，挂壁何团团。",
            "记筹鼓声急，中的酒量宽。",
            "诚非军旅事，亦有堵墙观。",
            "安得十万枝，长驱过桑干。",
            "射彼老上庭，夺取燕脂山。",
            "不见一匈奴，直抵瀚海还。",
            "北方尽纳款，献寿天可汗。",
            "吾徒久不武，干禄为饥寒。",
            "所得才升斗，龌龊在朝班。",
            "不如执戈士，意气登韩坛。",
            "笑拥白玉妓，醉驰黄金鞍。",
            "郎官一生俸，供尔数月间。",
            "儒将古所重，料兵如转丸。",
            "谁知戴章甫，终老弄辛酸。",
            "偶因儿戏为，痛念边事艰。",
            "临风自慷慨，素发冲儒冠。"
        ],
        "title": "射弩",
        "id": "8a97678f-096b-4af9-ac3c-dbc4237d3db5"
    },
    {
        "author": "王禹偁",
        "paragraphs": [
            "野蚕自成茧，缲络为山䌷。",
            "此物产何许，莱夷负海州。",
            "一端重数斤，裁染为吾裘。",
            "守黑异华楚，示俭非轻柔。",
            "燻香则无取，风雪曾何忧。",
            "朝可奉冠带，夜以为衾裯。",
            "晏婴三十年，庶几迹相侔。",
            "季子苦貂弊，吾服仍为优。",
            "不耻狐貉者，亦当师仲由。",
            "况我屡迁谪，行将耕故丘。",
            "映发垂鹭顶，植杖昂鸠头。",
            "袖宽可以舞，老农即为俦。",
            "紫绶挂君门，任尔争封侯。"
        ],
        "title": "黑裘",
        "id": "d4b4baa6-54b3-4e2f-9a86-d22db0d48c52"
    },
    {
        "author": "王禹偁",
        "paragraphs": [
            "元精育万汇，羽族何茫茫。",
            "为怪有鸱鸮，为瑞称凤皇。",
            "凤皇不时出，未识五色章。",
            "吾生在邹鲁，风土殊远方。",
            "鸣鸠随乳燕，日夕巢我梁。",
            "翩翾杂鸟雀，穿屋率为常。",
            "又从筮仕来，五年居帝乡。",
            "更直入承明，侍宴趋未央。",
            "上林闻鶑啭，巧舌如笙簧。",
            "鸱鸮徒知名，闻见实未尝。",
            "顷年谪商山，听之已悲凉。",
            "今兹出内庭，罚郡来永阳。",
            "谁知尔鸋鴂，营巢在城墙。",
            "年加睡渐少，秋尽漏且长。",
            "鸣啸殊不已，历历含微霜。",
            "孺人泣我右，稚子啼我傍。",
            "吾心非达士，讵免亦伥伥。",
            "人生纵百岁，忽若石火光。",
            "其间有穷通，幽昧难自量。",
            "我爱臯与夔，峨冠虞舜堂。",
            "箫韶闻九成，丹穴来锵锵。",
            "又爱闳与散，陈力遇文王。",
            "鸑鷟听岐山，多士周道昌。",
            "嗟嗟汉贾谊，年少谪南荒。",
            "故有鵩鸟赋，倚伏理甚详。",
            "郇公暨邺侯，放逐同一邦。",
            "夜深闻此鸟，韦公涕霑裳。",
            "李侯举酒令，斯音非不祥。",
            "坐客如不闻，罚之以巨觞。",
            "遂使恶鸟声，听之靡所伤。",
            "赞皇贬袁州，怀鸮义亦臧。",
            "乃知昔贤哲，未免亦悽遑。",
            "况予不肖者，冒宠登朝行。",
            "报国惟直道，谋身昧周防。",
            "四年两度黜，鬓发已苍苍。",
            "虽得五品官，销尽百炼钢。",
            "何当解印绶，归田谢膏粱。",
            "教儿勤稼穑，与妻甘糟糠。",
            "凤来非我庆，鸮集非吾殃。",
            "优游尽天年，身世俱可忘。"
        ],
        "title": "闻鸮",
        "id": "dfc80323-2b04-4188-9431-73089ac2a472"
    },
    {
        "author": "王禹偁",
        "paragraphs": [
            "经年厌粱肉，颇觉道气浑。",
            "孟春奉斋戒，敕厨唯素飧。",
            "淮南地甚暖，甘菊生篱根。",
            "长芽触土膏，小叶弄晴暾。",
            "采采忽盈把，洗去朝露痕。",
            "俸面新且细，溲摄如玉墩。",
            "随刀落银镂，煮投寒泉盆。",
            "杂此青青色，芳草敌兰荪。",
            "一举无孑遗，空媿越盌存。",
            "解衣露其腹，稚子为我扪。",
            "饱惭广文郑，饥谢鲁山元。",
            "况吾草泽士，藜藿供朝昏。",
            "谬因事笔砚，名通金马门。",
            "官供政事食，久直紫微垣。",
            "谁言谪滁上，吾族饱且温。",
            "既无甘旨庆，焉用品味繁。",
            "子美重槐叶，直欲献至尊。",
            "起予有遗韵，甫也可与言。"
        ],
        "title": "甘菊冷淘",
        "id": "7ad81fbb-9371-48c3-854c-d22cbd0494f5"
    },
    {
        "author": "王禹偁",
        "paragraphs": [
            "丙申二月七，是夕月离毕。",
            "春云忽霮䨴，春雨复蒙密。",
            "绵绵殆三旬，不见天上日。",
            "谪官在淮甸，幽抱常鬰鬰。",
            "岂无瑯邪山，泥泞不可出。",
            "空庭唯蚯蚓，得势互蟠屈。",
            "乘兹积阴气，小穴恣出没。",
            "山禽忽飞下，长嘴啄深窟。",
            "倒曳方力争，强吞遽全失。",
            "食土与巢林，上下非俦匹。",
            "胡然罗此酷，不能保微质。",
            "嗟嗟彼羣小，倾夺事匪一。",
            "仪凤去九夷，神龙入泉室。",
            "如何役吾眼，瞻视此小物。",
            "归来因浩叹，自悔成诗笔。"
        ],
        "title": "霪雨中偶书所见",
        "id": "1e84e4d0-49d4-4406-a117-8af7380fc234"
    },
    {
        "author": "王禹偁",
        "paragraphs": [
            "滁民带楚俗，下俚同巴音。",
            "岁稔又时安，春来恣歌吟。",
            "接臂转若环，聚首丛如林。",
            "男女互相调，其词非奔淫。",
            "修教不易俗，吾亦弗之禁。",
            "夜阑尚未阕，其乐何愔愔。",
            "用此散楚兵，子房谋计深。",
            "乃知国家事，成败因人心。"
        ],
        "title": "唱山歌",
        "id": "71c63058-5d2d-4d2d-9344-a25509bd45d9"
    },
    {
        "author": "王禹偁",
        "paragraphs": [
            "杨君江左士，文律何飘飘。",
            "人言未冠时，作赋凌洞箫。",
            "甲科中南国，通籍趋东朝。",
            "轗轲位不进，陶潜还折腰。",
            "宰邑向蜀道，龿蒲忽兴妖。",
            "官小力不支，奔窜避枪刀。",
            "朝廷责守土，黜入县佐僚。",
            "昨朝写孤愤，遗我有客谣。",
            "伊予亦左迁，讽之心无憀。",
            "人生一世间，否泰安可逃。",
            "姑问道何如，未必论卑高。",
            "自古富贵者，撩乱如藜蒿。",
            "德业苟无取，未死名已消。",
            "岂期颜子渊，不朽在一瓢。",
            "推此任穷达，其乐方陶陶。",
            "达则为鹍鹏，穷则为鹪鹩。",
            "垂天与巢林，识分皆逍遥。"
        ],
        "title": "酬杨遂",
        "id": "06d335da-6f76-48aa-81ec-fae45bfa77c7"
    },
    {
        "author": "王禹偁",
        "paragraphs": [
            "我罢内庭职，出临永阳民。",
            "永阳民虽庶，未免多饥贫。",
            "富之既无术，龊龊为谨身。",
            "可堪今夏旱，如燎复如焚。",
            "厥田本涂泥，坐见生埃氛。",
            "稚老无所诉，嗷嗷望穹旻。",
            "食禄忧人忧，蚤夜眉不伸。",
            "促决狱中囚，徧祷境内神。",
            "楚辞有山鬼，庙貌罗水滨。",
            "胡法有浮图，寺宇连城闉。",
            "斋庄命寮采，供给抽俸缗。",
            "鼓笛迎湫水，香花照金轮。",
            "诚知非典故，且慰旱熯人。",
            "偶与天雨会，霶霶四郊匀。",
            "插秧复修堰，野叟何欣欣。",
            "可办官赋调，亦免农艰辛。",
            "燮调頼时相，感应由圣君。",
            "于吾复何有，敢望歌颂云。",
            "清流杨水部，德与我为邻。",
            "仇香官位屈，何逊诗格新。",
            "见投贺雨篇，言自人口闻。",
            "夫君盖私我，过实岂相亲。",
            "为霖非我事，职业唯词臣。",
            "若有民谣起，当歌帝泽春。",
            "庶使采诗官，入奏助南薰。"
        ],
        "title": "和杨遂贺雨",
        "id": "5e97a1df-8b02-4d48-97f5-3a1d74c307d6"
    },
    {
        "author": "王禹偁",
        "paragraphs": [
            "前年寒食节，待诏直内庭。",
            "休假百官出，独掩深严扃。",
            "近侍不敢醉，赐酒空满瓶。",
            "闲就通中枕，时闻索上铃。",
            "思入无何乡，兀然欲忘形。",
            "去年寒食日，滁上忝专城。",
            "山歌喧里巷，春物媚池亭。",
            "永阳溪水渌，琅邪山色青。",
            "谪宦自消遣，不敢夸独醒。",
            "往往取官酝，时时对花倾。",
            "醉来念身世，翻使泪纵横。",
            "今年莅淮海，时节又清明。",
            "堆案有留事，听歌无欢声。",
            "胥徒费簿领，使客烦送迎。",
            "狴牢未空歇，堰埭劳修营。",
            "衰病力不支，懒慢性已成。",
            "虚花满双目，素发添几茎。",
            "酒肴略无味，妓乐固难听。",
            "谁言寒食下，终日取茶烹。",
            "屯田布素交，屈此关市征。",
            "昔年同应举，典衣飞巨觥。",
            "博士东观客，求官得步兵。",
            "况且丹陛前，同为出谷鶑。",
            "殿丞尹我邑，桑梓复弟兄。",
            "吏隠掌鹾茗，终朝看道经。",
            "三贤宴会少，七夕休假并。",
            "何不策我马，废苑寻放萤。",
            "何不荡我舟，楼基访摘星。",
            "三春景欲尽，九曲波始平。",
            "居然逼吏役，顿此阻交情。",
            "老态厌春华，病身忧宿酲。",
            "如水若不改，藉糟亦胡宁。",
            "解印蓄素志，吟诗露丹诚。",
            "维扬非所爱，有便即归耕。"
        ],
        "title": "扬州寒食赠屯田张员外成均吴博士同年殿省柳丞",
        "id": "77428d2c-8287-40c9-a82f-2e99a1f63017"
    },
    {
        "author": "王禹偁",
        "paragraphs": [
            "冥心阅羣动，亦各趋所安。",
            "胡为名利人，戚戚常鲜欢。",
            "吾生四十四，结佩呼郎官。",
            "掌言入纶阁，待诏直金銮。",
            "匪谓得禄少，所嗟行道难。",
            "前年谪滁上，忧畏双鬓残。",
            "頼有琅邪溪，时濯尘缨冠。",
            "朝佥徙淮海，任重力易殚。",
            "君恩讵可报，感激涕汍澜。",
            "民瘼不能治，恻隠情悲酸。",
            "况复多病身，名宦心已阑。",
            "归田未果决，怀禄尚盘桓。",
            "公退何所适，池亭一凭栏。",
            "旭日媚春卉，微风生鸣湍。",
            "呵僮勿挟弹，留客不持竿。",
            "用冀鱼鸟驯，熙熙肆游观。",
            "神仙未可学，吏隠聊自宽。",
            "孤吟刻幽石，此义非考槃。"
        ],
        "title": "扬州池亭即事",
        "id": "23cc2985-dff1-4550-bdbf-cef15a09a4aa"
    },
    {
        "author": "王禹偁",
        "paragraphs": [
            "卜葬得假告，南出安上门。",
            "鞭马六十里，暮投中书村。",
            "村翁馆我宿，茅屋欲黄昏。",
            "有客忽投刺，自称一品孙。",
            "气貌不凡俗，因为开酒樽。",
            "坐久问家谍，其族大且繁。",
            "池州有清节，滥觞登洪源。",
            "太傅擅鸿笔，入相又出藩。",
            "其家本开封，改号一何尊。",
            "至昱始六代，布衣老丘樊。",
            "跨馿入府县，驱犊耕郊原。",
            "家庙固已毁，国史空具存。",
            "盛德百世著，功必格干坤。",
            "高太已不祀，羨絪何可论。",
            "况复起章句，乘时宠便蕃。",
            "子孙虽替陵，尚得守田园。",
            "我爱三代时，法度有深根。",
            "卿大夫称家，世世奉苹蘩。",
            "四民有定分，宦路无驰奔。",
            "自从杂伯道，倾夺日喧喧。",
            "脱耒秉金钺，吮笔乘朱轩。",
            "朝荣又暮辱，容易如掌翻。",
            "古道不可复，颓波益以浑。",
            "何况度木者，倒置轮与辕。",
            "我亦起白屋，两朝直紫垣。",
            "荫子有官常，赏延弟与昆。",
            "尽待食人禄，将何报君恩。",
            "农桑国之本，孝义古所敦。",
            "吾族不力穑，终岁饱且温。",
            "虽非享富贵，亦以蠹黎元。",
            "唐贤尚消歇，我辈奚足言。",
            "呼儿讽此诗，播在篪与埙。"
        ],
        "title": "一品孙郑昱",
        "id": "a76ab562-3de8-485d-b279-070832476137"
    },
    {
        "author": "王禹偁",
        "paragraphs": [
            "次公治颍川，仁政被一方。",
            "神物不藏瑞，兹焉集凤皇。",
            "在昔奏箫韶，舜庭来跄跄。",
            "西伯有至化，亦见鸣岐阳。",
            "仲尼岂无德，已矣空悲伤。",
            "夫何刀笔吏，而能致殊祥。",
            "我来过荒陂，烟草但苍苍。",
            "缅怀汉循吏，史笔恐未详。"
        ],
        "title": "凤皇陂",
        "id": "2adf06ee-c587-4679-8037-4a1dac4db52d"
    },
    {
        "author": "王禹偁",
        "paragraphs": [
            "郡城无大小，雉堞皆有楼。",
            "其间著名者，不过十数州。",
            "吹箫事辽夐，仙迹难寻求。",
            "庾公在九江，缔构何风流。",
            "谢守镇宣城，叠嶂名有由。",
            "东阳敞八咏，吾闻沈隠侯。",
            "白雪架郢中，调高难和酬。",
            "黄鹤倚鄂渚，仙去事悠悠。",
            "赞皇谪滁上，作赋怀嵩丘。",
            "楼居出俗态，泽国多胜游。",
            "好景不遇人，安得名存留。",
            "齐安古郡废，移此清江头。",
            "筑城随山势，屈曲复环周。",
            "兹楼最轩豁，旷望西北陬。",
            "武昌地如掌，天末入双眸。",
            "平远无林木，一望同离娄。",
            "山形如八字，会合势相勾。",
            "三国事既远，六朝名亦休。",
            "近从唐末来，争夺互仇仇。",
            "斯楼备矢石，此地控咽喉。",
            "终朝望烽燧，连岁事戈矛。",
            "可怜好诗景，牢落无人收。",
            "皇家统万国，远迩尽怀柔。",
            "三圣四十年，荡荡文德修。",
            "淮甸为内地，黄冈压上游。",
            "儒冠假郡印，践更若公邮。",
            "况多办职吏，谁肯恣吟讴。",
            "伊余何为者，窃慕骚人俦。",
            "两朝掌文翰，十年侍冕旒。",
            "去岁出西掖，谪居抱穷愁。",
            "日日江楼上，风物得冥搜。",
            "何人名月波，此义颇为优。",
            "西南新桂魄，初上悬玉钩。",
            "晓濑清且浅，漂荡影沉浮。",
            "三五金波满，夜光如暗投。",
            "骊龙弄颔珠，晃朗照汀洲。",
            "澹台拔宝剑，碎璧斩长虬。",
            "冰轮晓入地，推下赤金毬。",
            "阑干四五星，斜汉印清秋。",
            "谁家上元灯，儿戏刳𦸈𧁾。",
            "此景吟不出，谩使声呦呦。",
            "千里画图阔，四时诗兴幽。",
            "野花媚宫缬，芳草铺碧䌷。",
            "火云照沙浦，暴雨倾瓦沟。",
            "白乱芦花散，红殷蓼穗稠。",
            "簷冰垂若绠，雪片大于鸥。",
            "江蓠烟漠漠，官柳雨飕飕。",
            "舟子斜荡桨，牧童倒骑牛。",
            "水獭有时戏，江豚颇能泅。",
            "山鸟奏竽籁，落霞展衾裯。",
            "鱼网雪离离，酒旗风飂飂。",
            "旅怀虽自适，诗物奈相尤。",
            "右顾徐邈洞，精灵知在否。",
            "左瞰伍员庙，荒隙令人羞。",
            "楼中何所有，官酝湛蚍蜉。",
            "棋枰留客坐，琴调待僧抽。",
            "橘苞邻药鼎，诗笔间茶瓯。",
            "平生性幽独，寂寞谁献酬。",
            "官常已三黜，怀抱罹百忧。",
            "凭栏忆王粲，望阙同子牟。",
            "自甘成潦倒，无复事声猷。",
            "身世喻泡幻，衣冠如赘瘤。",
            "放意无何乡，谁分亲与仇。",
            "寓形朝籍中，毁誉任啁啾。",
            "君恩无路报，民瘼无术瘳。",
            "唯惭恋禄俸，未去耕田畴。",
            "题诗郡楼上，含毫思夷犹。",
            "功名非范蠡，何必泛扁舟。"
        ],
        "title": "月波楼咏怀",
        "id": "d21a7c4f-9f46-4ba4-988d-26497ea39954"
    },
    {
        "author": "王禹偁",
        "paragraphs": [
            "重衾又重茵，盖覆衰孏身。",
            "中夜忽涕泗，无复及吾亲。",
            "须臾残漏歇，吏报国忌辰。",
            "凌旦骑马出，溪冰薄潾潾。",
            "路傍饥冻者，颜色颇悲辛。",
            "饱暖我不觉，羞见黄州民。",
            "昔贤终禄养，往往归隠沦。",
            "谁教为妻子，头白走风尘。",
            "修身与行道，多愧古时人。"
        ],
        "title": "十月二十日作",
        "id": "cd4ccbaf-19b6-4778-a70c-0c3b9297cd34"
    },
    {
        "author": "王禹偁",
        "paragraphs": [
            "商山春夏旱，旱雷不降雨。",
            "及秋又霖霪，雷声时一举。",
            "南山复北山，渹礚若贙虎。",
            "君子容必变，所以敬天怒。",
            "无乃丰隆鬼，恣意挝雷鼓。",
            "此怒既非天，敬之亦奚取。"
        ],
        "title": "雷",
        "id": "c1cefdcf-1e41-47ce-8414-b539e3c3775a"
    },
    {
        "author": "王禹偁",
        "paragraphs": [
            "秋霖过百日，岁望终何如。",
            "嘉谷就穗生，茁茁垂青须。",
            "宿麦未入土，大田多泥涂。",
            "河阔不辨马，原高恐生鱼。",
            "时政苟云失，生民亦何辜。",
            "雨若是天泪，天眼应已枯。"
        ],
        "title": "秋霖二首  其一",
        "id": "669d0199-f466-44d8-8013-260f8bee4322"
    },
    {
        "author": "王禹偁",
        "paragraphs": [
            "山云百日雨，山水十丈波。",
            "田畴与道路，一夕成江河。",
            "巨石大于瓮，吹转如蓬窠。",
            "夏旱既损麦，秋潦复无禾。",
            "津梁尽倾坏，商贩绝经过。",
            "斗米二百金，吾生将奈何。",
            "安敢比夷齐，愚圣不同科。",
            "应如元鲁山，饿死深山阿。"
        ],
        "title": "秋霖二首  其二",
        "id": "9ce07f38-0c64-4389-9fc0-a97d3a81e9e6"
    },
    {
        "author": "王禹偁",
        "paragraphs": [
            "女命在于色，士命在于才。",
            "无色无才者，未死如尘灰。",
            "虎丘真娘墓，止是空土堆。",
            "香魂与腻骨，销散随黄埃。",
            "何事千百年，一名长在哉。",
            "吴越多妇人，死即藏山隈。",
            "无色固无名，丘冢空崔嵬。",
            "唯此真娘墓，客到情徘徊。",
            "我是好名士，为尔倾一杯。",
            "我非好色者，后人无相咍。"
        ],
        "title": "真娘墓",
        "id": "3f87aa8d-547f-4a33-b9f7-7364a43b49f2"
    },
    {
        "author": "王禹偁",
        "paragraphs": [
            "乐天曾守郡，酷爱虎丘山。",
            "一年十二度，五马来松关。",
            "我今方吏隠，心在云水间。",
            "野性羣麋鹿，忘机狎鸥鹇。",
            "乘兴即一到，兴尽复自还。",
            "不知使君贵，何似长官闲。"
        ],
        "title": "游虎丘",
        "id": "c7972c84-c5f1-4413-a115-58794c548463"
    },
    {
        "author": "王禹偁",
        "paragraphs": [
            "惜哉吴王墓，秦帝尝开破。",
            "应笑埋金玉，千年贾余祸。",
            "不待虎迹销，已闻鲍车过。",
            "又是骊山头，炎炎三月火。"
        ],
        "title": "吴王墓",
        "id": "62f898fd-6fe7-4bd0-8ada-9a036f39f1ad"
    },
    {
        "author": "王禹偁",
        "paragraphs": [
            "江东多果实，橄榄称珍奇。",
            "北人将就酒，食之先颦眉。",
            "皮核苦且涩，历口复弃遗。",
            "良久有回味，始觉甘如饴。",
            "我今何所喻，喻彼忠臣词。",
            "直道逆君耳，斥逐投天涯。",
            "世乱思其言，噬脐焉能追。",
            "寄语采诗者，无轻橄榄诗。"
        ],
        "title": "橄榄",
        "id": "98abd9e6-3928-45bb-9805-abe9d301ecd5"
    },
    {
        "author": "王禹偁",
        "paragraphs": [
            "明时巧言士，乱世佞幸郎。",
            "佞幸惟苟且，巧言颇包藏。",
            "为恶虽不同，同归于覆亡。"
        ],
        "title": "为恶",
        "id": "df6c058b-70c1-4808-8f99-0847e756e95c"
    },
    {
        "author": "王禹偁",
        "paragraphs": [
            "释褐来成武，初官且自强。",
            "位卑松在涧，俸薄叶经霜。",
            "雨菌生书案，饥禽啄印床。",
            "犹惊写秋卷，槐砌落花黄。"
        ],
        "title": "成武县作",
        "id": "286276be-3d73-4e6c-b428-919fcb5648b2"
    },
    {
        "author": "王禹偁",
        "paragraphs": [
            "闲思蓬岛会羣仙，二百同年最少年。",
            "利市襴衫抛白纻，风流名纸写红牋。",
            "歌楼夜宴停银烛，柳巷春泥污锦鞯。",
            "今日折腰尘土里，共君追想好凄然。"
        ],
        "title": "寄砀山主簿朱九龄",
        "id": "061f87db-d450-4288-a3e8-7300a248bb70"
    },
    {
        "author": "王禹偁",
        "paragraphs": [
            "健羨鱼台景最奇，鲍参军到语多时。",
            "波平绿野悬鱼网，木脱空城露酒旗。",
            "锦掷鲜鳞红拨剌，雪翘寒鹭白䙰褷。",
            "仍夸县尹风骚客，应有秋来唱和诗。"
        ],
        "title": "寄鱼台主簿傅翶",
        "id": "05bec1dd-c141-40f7-82c4-227c49a66352"
    },
    {
        "author": "王禹偁",
        "paragraphs": [
            "吏隠宁陵县，琴堂枕古河。",
            "家山隔江远，风雨过船多。",
            "假日亲寻药，公庭自种莎。",
            "相逢如旧识，执手动劳歌。"
        ],
        "title": "寄宁陵陈长官",
        "id": "05ff9e22-e475-47e7-ae5e-ba0677362636"
    },
    {
        "author": "王禹偁",
        "paragraphs": [
            "年少辞荣自古稀，朝衣不著著斑衣。",
            "北堂侍膳侵星起，南亩催耕冒雨归。",
            "种竹野塘春笋脆，采兰幽涧露牙肥。",
            "伊予自是徒劳者，未得同寻旧钓矶。"
        ],
        "title": "寄金乡张赞善",
        "id": "71b32578-f82e-43ae-b520-658895958a6e"
    },
    {
        "author": "王禹偁",
        "paragraphs": [
            "移任长洲县，扁舟兴有余。",
            "篷高时见月，棹稳不妨书。",
            "雨碧芦枝亚，霜红蓼穗疏。",
            "此行纡墨绶，不是为鲈鱼。"
        ],
        "title": "赴长洲县作  其一",
        "id": "00dacf55-16a2-4ee1-9e92-16d971c14dec"
    },
    {
        "author": "王禹偁",
        "paragraphs": [
            "移任长洲县，辞亲泪满衣。",
            "折腰虽未免，搔首欲何归。",
            "晓白霜华重，晴红栗叶飞。",
            "江头鸥鸟在，应怪不忘机。"
        ],
        "title": "赴长洲县作  其二",
        "id": "cc560e33-b475-427a-a798-724ac811cccf"
    },
    {
        "author": "王禹偁",
        "paragraphs": [
            "移任长洲县，孤帆冒雨行。",
            "全家随逆旅，一夜泊江城。",
            "身世漂沦极，功名早晚成。",
            "惟当泥尊酒，得丧任浮生。"
        ],
        "title": "赴长洲县作  其三",
        "id": "d9624f9f-802f-4e58-ac78-2684a0e41842"
    },
    {
        "author": "王禹偁",
        "paragraphs": [
            "移任长洲县，穷秋入水乡。",
            "江涵千顷月，船载一篷霜。",
            "竹密藏鱼市，云疏漏雁行。",
            "故园渐迢递，烟浪白茫茫。"
        ],
        "title": "赴长洲县作  其四",
        "id": "fc83787a-b8f6-4e92-ae53-bc1cc1e13036"
    },
    {
        "author": "王禹偁",
        "paragraphs": [
            "移任长洲县，沿流渐入吴。",
            "见碑时下岸，逢店自征酤。",
            "野庙连荒冢，江禽似画图。",
            "高堂从别后，应梦宿菰蒲。"
        ],
        "title": "赴长洲县作  其五",
        "id": "ff219bbd-88cc-46c1-8bf9-cd9b19a79df0"
    },
    {
        "author": "王禹偁",
        "paragraphs": [
            "吟入惠山山下寺，古泉闲挹味何嘉。",
            "好抛此日陶潜米，学煮当年陆羽茶。",
            "犹负片心眠水石，略开尘眼识烟霞。",
            "劳生未了还东去，孤棹寒篷宿浪花。"
        ],
        "title": "惠山寺留题",
        "id": "d8fbbdad-be44-494f-8d6c-cfd415dde3de"
    },
    {
        "author": "王禹偁",
        "paragraphs": [
            "寺墙围著碧孱颜，曾是当年海涌山。",
            "尽抱好峰藏院里，不教幽景落人间。",
            "剑池草色经冬在，石座苔花自古斑。",
            "珍重晋朝吾祖宅，一回来此便忘还。"
        ],
        "title": "游虎丘寺",
        "id": "ac964ed8-4d1c-4853-8d44-c5708f49b7e3"
    },
    {
        "author": "王禹偁",
        "paragraphs": [
            "南徐城古树苍苍，衙府楼台尽枕江。",
            "甘露钟声清醉榻，海门山色滴吟窗。",
            "直庐久负题红叶，出镇何妨拥碧幢。",
            "闻说秋来自高尚，道装筇竹鹤成双。"
        ],
        "title": "寄献润州赵舍人  其一",
        "id": "1bee8d7c-686a-4724-80b1-cc8a12acc186"
    },
    {
        "author": "王禹偁",
        "paragraphs": [
            "记言彩笔罢摛华，郡阁高闲似道家。",
            "琴院坐听江寺磬，郡楼吟见海山霞。",
            "春园遗母亲烧笋，夜榻留僧自煮茶。",
            "应笑陶潜未归去，折腰奔走在泥沙。"
        ],
        "title": "寄献润州赵舍人  其二",
        "id": "aba3b459-8267-45f6-b531-d14777ddc944"
    },
    {
        "author": "王禹偁",
        "paragraphs": [
            "毗陵古郡接江堧，赴任琴书共一船。",
            "下岸且寻甘露寺，到城先问惠山泉。",
            "秋蟾吐槛供吟兴，野鹤偎床伴醉眠。",
            "官散道孤诗格老，算应双鬓更皤然。"
        ],
        "title": "寄毗陵刘博士",
        "id": "71692646-4f1f-43a1-9784-ce29715fd23a"
    },
    {
        "author": "王禹偁",
        "paragraphs": [
            "两朵春云堕世间，霜台乞与县僚看。",
            "骨含仙气生来瘦，羽插天风过处寒。",
            "唳别绣衣声寂寞，舞随蓝绶意阑珊。",
            "今朝窗外频相顾，应怪头无獬豸冠。"
        ],
        "title": "谢柴侍御送鹤",
        "id": "267409a8-b112-46af-a102-82dfe6220dfb"
    },
    {
        "author": "王禹偁",
        "paragraphs": [
            "同年事分几般同，墨绶逶迤一郡中。",
            "仙桂并枝攀月魄，县花交影笑春风。",
            "分莎种就寻僧迳，借竹编成养鹤笼。",
            "公暇不妨闲唱和，免教来往递诗筒。"
        ],
        "title": "官舍书怀呈罗思纯",
        "id": "de4e4163-afb2-463a-9965-56451073e88b"
    },
    {
        "author": "王禹偁",
        "paragraphs": [
            "岁暮洞庭山，知君思浩然。",
            "年侵晓色尽，人枕夜涛眠。",
            "移棹灯摇浪，开窗雪满天。",
            "无因一乘兴，同醉太湖船。"
        ],
        "tags": [
            "太湖",
            "洞庭湖"
        ],
        "title": "除夜寄罗评事同年  其一",
        "id": "067bd20a-0f3d-49a2-a986-13bd167563ea"
    },
    {
        "author": "王禹偁",
        "paragraphs": [
            "除夜在天涯，共君同忆归。",
            "梦中倾寿酒，堂下著斑衣。",
            "腊雪通宵舞，梅花到处飞。",
            "更堪洞庭宿，愁思倍依依。"
        ],
        "tags": [
            "洞庭湖"
        ],
        "title": "除夜寄罗评事同年  其二",
        "id": "e39da049-6b89-4a71-9838-81d014bf6a4e"
    },
    {
        "author": "王禹偁",
        "paragraphs": [
            "郡僚方贺正，独宿太湖棱。",
            "阶下羞为吏，船中祗载僧。",
            "折梅和薄雪，煮茗对孤灯。",
            "应笑排衙早，寒靴踏晓冰。"
        ],
        "tags": [
            "太湖"
        ],
        "title": "除夜寄罗评事同年  其三",
        "id": "748a06eb-8bc7-4edb-bcbd-b88de3906160"
    },
    {
        "author": "王禹偁",
        "paragraphs": [
            "甃石封苔百尺深，试茶尝味少知音。",
            "唯余半夜泉中月，留得先生一片心。"
        ],
        "title": "陆羽泉茶",
        "id": "214b8059-db5a-4bf4-9c81-f19d9dbec4f9"
    },
    {
        "author": "王禹偁",
        "paragraphs": [
            "南面修文德，东吴纳土疆。",
            "苍生思抚育，丹诏择循良。",
            "乌府官新转，龙头桂旧香。",
            "渡江骢马瘦，垂地绣衣长。",
            "纶阁材知屈，苏台俗必康。",
            "恩流一车雨，威凛柏台霜。",
            "休假寻山寺，行春泊野塘。",
            "白公是前政，鲁望有维桑。",
            "求瘼心虽切，颐神道岂妨。",
            "煎茶虎丘井，捣药木兰堂。",
            "笋蕨供家馔，园林著道装。",
            "击筇教鹤舞，收橘待僧尝。",
            "迎使朝衣稳，娱宾绮席张。",
            "犬声销巷陌，鶑舌动笙簧。",
            "冷句题秋叶，孤琴贮夜囊。",
            "歌楼寒月白，饮舫晚波凉。",
            "官业除苛法，家风袭雅章。",
            "豸冠危肃物，象简醉横床。",
            "熊轼淹宁久，鼇头誉转芳。",
            "南园休命侣，北阙即征黄。",
            "清贵容谁见，遭逢合自强。",
            "字人叨属邑，畏德每循墙。",
            "名品知悬隔，孤危俟荐扬。",
            "折腰休太息，青眼异寻常。",
            "岱岳容拳石，沧溟纳滥觞。",
            "扶摇如借便，羽翼必高翔。",
            "从事员多阙，徒劳迹可伤。",
            "金台虽载筑，珠履未成行。",
            "始隗前言在，依刘后进光。",
            "免教青史上，徒美一燕王。"
        ],
        "title": "投柴殿院",
        "id": "90e41a39-b0fb-42a5-9134-824d9ca326f4"
    },
    {
        "author": "王禹偁",
        "paragraphs": [
            "东邻谁种竹，偏称长官心。",
            "月上分清影，风来惠好音。",
            "低枝疑见接，迸笋似相寻。",
            "多谢此君意，墙头诱我吟。"
        ],
        "title": "东邻竹",
        "id": "c6f9c86b-0f0b-485b-b6a7-13bafa605f37"
    },
    {
        "author": "王禹偁",
        "paragraphs": [
            "天子优贤是有唐，鉴湖恩赐贺知章。",
            "他年我若功成去，乞取南园作醉乡。"
        ],
        "title": "南园偶题",
        "id": "663d8a92-9876-421a-bde2-dfc2df86a669"
    },
    {
        "author": "王禹偁",
        "paragraphs": [
            "县前苏小旧荒坟，应作行云入梦频。",
            "犹胜白公尉盩厔，庭花刚唤作夫人。"
        ],
        "title": "戏赠嘉兴朱宰同年",
        "id": "6061807c-7fe6-42ef-804d-30865e471375"
    },
    {
        "author": "王禹偁",
        "paragraphs": [
            "薄宦苦流离，壮年心已衰。",
            "鶑花愁不觉，风雨病先知。",
            "晓月晃竹屋，寒苔叠槿篱。",
            "无人慰幽寂，庭柳自低垂。"
        ],
        "title": "春日官舍偶题",
        "id": "fe050b1e-d6c8-412f-b881-3f74140142e7"
    },
    {
        "author": "王禹偁",
        "paragraphs": [
            "金鼎盐梅偶未和，位高犹说野情多。",
            "宫墙月上开琴匣，道院风清响药罗。",
            "留客旋烧含露笋，倩僧教种耐霜莎。",
            "孤寒知有为霖望，未忍江头钓渌波。"
        ],
        "title": "寄献翰林宋舍人",
        "id": "92aa0dc0-6a66-42b1-bafa-92994955d3cc"
    },
    {
        "author": "王禹偁",
        "paragraphs": [
            "松江江寺对峰峦，槛外生池接野滩。",
            "幽鹭静翘春草碧，病僧闲说夜涛寒。",
            "晨斋施笋唯溪叟，国忌行香祇县官。",
            "尽日门前照流水，尘缨浑疑濯汍澜。"
        ],
        "title": "吴江县寺留题",
        "id": "4c355adc-d9ec-48ef-86dc-839cdac7cb8f"
    },
    {
        "author": "王禹偁",
        "paragraphs": [
            "当年辞气压朱云，老作皇家谏诤臣。",
            "章疏罢封无事日，朝廷犹惜直言人。",
            "题诗野馆光泉石，讲易秋堂动鬼神。",
            "棘寺下僚叨末路，斋心唯愿秉陶钧。"
        ],
        "title": "献转运使雷谏议  其一",
        "id": "3d6f88a4-956a-4dc7-94cb-bc3e995bb1b2"
    },
    {
        "author": "王禹偁",
        "paragraphs": [
            "江南江北接王畿，漕运帆樯去似飞。",
            "父子有才同富国，君王无事免宵衣。",
            "屏除奸吏魂应丧，养活疲民肉渐肥。",
            "还有文场受恩客，望尘情抱倍依依。"
        ],
        "title": "献转运使雷谏议  其二",
        "id": "5558646d-ee97-4d7a-9905-4b7cbd4c7137"
    },
    {
        "author": "王禹偁",
        "paragraphs": [
            "雪干朱澹殒仙姿，千岁无征事可悲。",
            "埋瘗肯饶鹦鹉冢，飞鸣不到凤凰池。",
            "遗翎尚在飘松迳，旧迹犹存傍槿篱。",
            "应得羽人尸解术，夜来何处啄灵芝。"
        ],
        "title": "罗思纯鹤毙为四韵吊之",
        "id": "d2335b6e-f66f-49a5-b622-31f959142ce2"
    },
    {
        "author": "王禹偁",
        "paragraphs": [
            "梅烂荷圆六月天，归帆高背虎丘烟。",
            "到时自是成行雁，别处休听满树蝉。",
            "卖剑为赊吴市酒，携家犹借洞庭船。",
            "待看春榜来江外，名占蓬莱第几仙。"
        ],
        "tags": [
            "洞庭湖"
        ],
        "title": "即席送许制之曹南省兄",
        "id": "2c251c30-4502-4b6c-8c19-55ae452de628"
    },
    {
        "author": "王禹偁",
        "paragraphs": [
            "祭庙回来略问禅，苏墙莎迳碧山前。",
            "风疏远磬秋开讲，水响寒车夜救田。",
            "蓝绶有香花菡萏，竹窗无寐月婵娟。",
            "自惭政术贻枯旱，忍卧松阴漱石泉。"
        ],
        "title": "中元夜宿余杭仙泉寺留题",
        "id": "82f6d14e-daed-496a-ba51-7b5dcb7693c4"
    },
    {
        "author": "王禹偁",
        "paragraphs": [
            "阳山山下草庵深，寂寂香灯对远岑。",
            "莫怪相看总无语，坐禅为政一般心。"
        ],
        "title": "赠草庵禅师",
        "id": "cd6d4fc5-5c36-4385-a6e6-33d3a5069aad"
    },
    {
        "author": "王禹偁",
        "paragraphs": [
            "宦途日日与心违，人事纷纷任是非。",
            "却为游山置行李，渔家船舫道家衣。"
        ],
        "title": "言怀",
        "id": "66b5b086-1104-4560-838d-f1b9a198f90e"
    },
    {
        "author": "王禹偁",
        "paragraphs": [
            "廊坏空留响屧名，为因西子遶廊行。",
            "可怜伍相终朝谏，谁记当时曳履声。"
        ],
        "title": "题响屧廊壁",
        "id": "432077dd-6009-46d9-9154-387f7e2ce828"
    },
    {
        "author": "王禹偁",
        "paragraphs": [
            "何处见清辉，登楼正午时。",
            "莫辞终夕看，动是隔年期。",
            "冷湿流萤草，光凝宿鹤枝。",
            "不禁鸡唱晓，轻别下天涯。"
        ],
        "title": "中秋月",
        "id": "6ba129c3-9b15-4195-ab74-4284f33747dc"
    },
    {
        "author": "王禹偁",
        "paragraphs": [
            "经略十三州，东南帝不忧。",
            "二年辞玉砌，几夜梦珠旒。",
            "旌旆虽遐适，江山是胜游。",
            "风谣随处采，民瘼尽心求。",
            "报国机钤密，供吟景象幽。",
            "煮茶溪畔寺，望月海边楼。",
            "步武思龙尾，琴书在鹢舟。",
            "听泉调玉轸，拂石试银钩。",
            "古画多收买，新诗寡和詶。",
            "酒醒闻瀑响，睡起见潮头。",
            "奉使时将久，归朝礼必优。",
            "一麾先出守，万户待封侯。",
            "遇主当宜贵，遗材亦合收。",
            "此身居下位，无路画良筹。",
            "已悔田园废，堪惊鬓发秋。",
            "凭谁念寒苦，祇自拟归休。",
            "僻甚陶元亮，贫过鲁仲由。",
            "品题殊不滥，清浊肯同流。",
            "复命期三接，陈诗说四愁。",
            "荐雄如有便，还解杀身酬。"
        ],
        "title": "赠采访使合门穆舍人",
        "id": "98ef1211-4417-42aa-ace6-0187f786635e"
    },
    {
        "author": "王禹偁",
        "paragraphs": [
            "苇篷疏薄漏斜阳，半日孤吟未过江。",
            "唯有鹭鹚和我意，时时翘足对船窗。"
        ],
        "tags": [
            "厌恶",
            "抒情",
            "政治",
            "写景",
            "仕途"
        ],
        "title": "泛吴松江",
        "id": "84595013-d3e8-4f74-9595-da10a24b7194"
    },
    {
        "author": "王禹偁",
        "paragraphs": [
            "邦计动宸衷，时贤莅浙东。",
            "量宽吞渤澥，气直禀崆峒。",
            "捧诏瑶池下，辞班玉笋中。",
            "馈粮萧相国，制礼叔孙通。",
            "举措敦儒行，谈谐有古风。",
            "冀方思旧政，江表伫成功。",
            "吏畏严霜白，民歌爱日红。",
            "勤王虽运智，修道岂妨公。",
            "旋种烟莎迳，闲科雨竹丛。",
            "养成丹顶鹤，瘦尽雪花骢。",
            "移石情无倦，抄书俸不充。",
            "晨餐烧露笋，秋句写霜枫。",
            "棋阁连花坞，书窗映烛笼。",
            "僧传栽树法，客献递诗筒。",
            "饮席螺为盏，吟舟苇作篷。",
            "按琴苔院冷，捣药月堂空。",
            "清白成家计，操修达圣聪。",
            "即征归象阙，清秩冠鸳鸿。"
        ],
        "title": "献转运副使太常李博士",
        "id": "16ab72a7-008e-421d-b278-4e8e07ef562f"
    },
    {
        "author": "王禹偁",
        "paragraphs": [
            "江城寒食下，花木惨离魂。",
            "几宿投山寺，孤帆过海门。",
            "篷声泼火雨，柳色禁烟村。",
            "定省高堂后，斑衣减泪痕。"
        ],
        "title": "苏州寒食日送人归觐",
        "id": "f0a162e5-6519-4f6b-bbd4-74586a09184b"
    },
    {
        "author": "王禹偁",
        "paragraphs": [
            "数里新萍夹岸莎，春来乘兴宿烟萝。",
            "随风蝴蝶颠狂甚，当路花枝采折多。",
            "绛节参差抽苦笋，翠钿狼籍撒圆荷。",
            "湖山满眼不休去，空羨渔翁雨一蓑。"
        ],
        "title": "春晚游太和宫",
        "id": "f5589b63-f2dd-4601-beb4-c1f845e28a56"
    },
    {
        "author": "王禹偁",
        "paragraphs": [
            "二年为吏住江滨，重到江头照病身。",
            "满眼碧波输野鸟，一蓑疏雨属渔人。",
            "随船晓月孤轮白，入座晴山数点春。",
            "张翰精灵还笑我，绿袍依旧惹埃尘。"
        ],
        "title": "再泛吴江",
        "id": "8dbb4ed0-3690-4bf1-8bab-3b25d70f3afe"
    },
    {
        "author": "王禹偁",
        "paragraphs": [
            "数里春蹊独自寻，迸犀抽锦乱森森。",
            "田文死去宾朋散，抛掷三千玳瑁簪。"
        ],
        "title": "笋  其一",
        "id": "d16b9ae6-c51d-46dd-9780-5d31dd1a2f9f"
    },
    {
        "author": "王禹偁",
        "paragraphs": [
            "绿玉脩脩冷罩烟，一溪春雨洗婵娟。",
            "不知徐福归何处，丱女童男泣海田。"
        ],
        "title": "笋  其二",
        "id": "5f873c83-3bb4-4131-ba7e-538ee4951365"
    },
    {
        "author": "王禹偁",
        "paragraphs": [
            "一夜春雷起旧根，乱披烟箨出溪门。",
            "稚川龙过频回首，认得青青数代孙。"
        ],
        "title": "笋  其三",
        "id": "37772d88-f99b-479f-bb63-80430860d1c6"
    },
    {
        "author": "王禹偁",
        "paragraphs": [
            "年来潘令鬓初凋，瘦马青衫耻下僚。",
            "药债渐多医宿疾，宦情犹切恋明朝。",
            "空江梅雨添幽鬰，古县槐花鏁寂寥。",
            "頼有郡侯知己在，每怜憔悴贳金貂。"
        ],
        "title": "官舍书怀呈郡守",
        "id": "46bd6190-5135-4181-9818-dba66bae79c2"
    },
    {
        "author": "王禹偁",
        "paragraphs": [
            "岭表榆关路崄巇，颁条持节两无辞。",
            "四方自是男儿事，万里归来圣主知。",
            "碛雪旧行闲入梦，贪泉曾饮别留诗。",
            "如今已见功名立，休忆当年一桂枝。"
        ],
        "title": "赠毋中舍",
        "id": "49da8fd9-9eea-48ba-9744-2a668a4d2ee0"
    },
    {
        "author": "王禹偁",
        "paragraphs": [
            "诏修僧史浙江滨，万卷书中老一身。",
            "赴阙尚留支遁马，援毫应待仲尼麟。",
            "溟濛雪影松窗晓，狼籍苔花竹院春。",
            "还许幽斋暂相访，却惭陶令满衣尘。"
        ],
        "title": "赠赞宁大师",
        "id": "08b6efdb-94db-40ce-8c6f-da6f3c2eab05"
    },
    {
        "author": "王禹偁",
        "paragraphs": [
            "江东遗迹在钱塘，手植庭花满县香。",
            "若使当年居显位，海棠今日是甘棠。"
        ],
        "title": "题钱塘县罗江东手植海棠",
        "id": "d46d5ea6-a0a9-4f56-be4c-414e81d0a1c1"
    },
    {
        "author": "王禹偁",
        "paragraphs": [
            "县斋东面是禅斋，公退何妨引鹤来。",
            "长爱座中如洞府，却惭衣上有尘埃。",
            "竹声冷撼秋窗雨，山影青笼晓院苔。",
            "最忆去年飞雪里，煮茶煨栗夜深回。"
        ],
        "title": "武平寺留题",
        "id": "f67d0bb8-abff-46ce-83b8-71f6b3e2d296"
    },
    {
        "author": "王禹偁",
        "paragraphs": [
            "前年春牓亚龙头，词赋曾推第一流。",
            "上直未归红药院，供吟先得白苹洲。",
            "酒醒野寺烹山蕨，公退溪亭狎海鸥。",
            "自是吴门折腰吏，满衣尘土为君羞。"
        ],
        "title": "赠湖州张从事",
        "id": "39ac97cf-d623-4db4-a208-28f5c5d12896"
    },
    {
        "author": "王禹偁",
        "paragraphs": [
            "吏隠江东五六年，归时犹恋好山川。",
            "野僧送别携诗句，瘦马临歧当酒钱。",
            "吴苑醉逢梅弄雪，隋堤吟见柳垂烟。",
            "自言更共秋涛约，未舍四兴一钓船。"
        ],
        "title": "送李中舍罢萧山赴阙",
        "id": "b2429d1a-f1c6-4756-a17c-aa95b3cc8d83"
    },
    {
        "author": "王禹偁",
        "paragraphs": [
            "罢郡归兰省，还愁到帝乡。",
            "趋朝骑瘦马，赁宅住闲坊。",
            "命服纡春草，吟髭镊夜霜。",
            "有心忆云水，无语狎班行。",
            "药债经年欠，文编满箧藏。",
            "教儿诵诗赋，倩客卖囊装。",
            "寻寺谁同步，留僧自拂床。",
            "举公投卷轴，时相觅文章。",
            "穷达君虽了，沉沦我亦伤。",
            "何当升大用，吾道始辉光。"
        ],
        "title": "寄主客安员外十韵",
        "id": "7ee66b85-afb5-4f08-87d2-e85d6f70d56c"
    },
    {
        "author": "王禹偁",
        "paragraphs": [
            "树影池光映晓霞，绿杨阴下吏排衙。",
            "闲拖屐齿妨横笋，静拂琴床有落花。",
            "地脉暗分吴苑水，厨烟时煮洞庭茶。",
            "青宫词客多闲暇，按曲飞觞待岁华。"
        ],
        "tags": [
            "洞庭湖"
        ],
        "title": "和郡僚题李中舍公署",
        "id": "7e7cdc8a-ea95-4da1-8ebf-9312c670af0d"
    },
    {
        "author": "王禹偁",
        "paragraphs": [
            "江城方话旧，捧诏去长安。",
            "宦路相逢少，乡情叙别难。",
            "烟波迷晓渡，风雨动春寒。",
            "初夏应回首，重期看牡丹。"
        ],
        "title": "送奉常李丞赴阙",
        "id": "db13c817-d7eb-426e-89e6-bb96dda7672f"
    },
    {
        "author": "王禹偁",
        "paragraphs": [
            "云里寒溪竹里桥，野人居处绝尘嚣。",
            "病来芳草生渔艇，睡起残花落酒瓢。",
            "闲把道书寻晚迳，静携茶鼎洗春潮。",
            "长洲懒吏频过此，为爱盘飧有药苗。"
        ],
        "title": "题张处士溪居",
        "id": "02e9de48-8d29-4e85-ac79-310fa4224c1c"
    },
    {
        "author": "王禹偁",
        "paragraphs": [
            "开宴曾游此缀行，五年为吏别仙乡。",
            "杏园鶑蝶如相识，应怪重来蒨绶香。"
        ],
        "title": "初拜拾遗游琼林苑",
        "id": "09196d9b-e643-45b5-9920-b362df30a35b"
    },
    {
        "author": "王禹偁",
        "paragraphs": [
            "御柳差差拂禁墙，菲才何事直仙乡。",
            "坐闻鸡唱皇宫近，睡枕鱼须白日长。",
            "帘挂藓庭微雨霁，研添桐井落花香。",
            "春风老尽诗情淡，翻卷青编独绕廊。"
        ],
        "title": "馆中春值偶题",
        "id": "a70900ec-f2d7-4237-8f1f-8cbd6253e6ed"
    },
    {
        "author": "王禹偁",
        "paragraphs": [
            "支公兼有董狐才，史传修成乙夜开。",
            "天子远酬丹诏去，高僧不出白云来。",
            "眉毫久别应垂雪，心印休传本似灰。",
            "若念重瞳欲相见，未妨西上一浮杯。"
        ],
        "title": "寄赞宁上人",
        "id": "3f2b8d3f-b069-47aa-a8e4-c9c61c5a6538"
    },
    {
        "author": "王禹偁",
        "paragraphs": [
            "吴门吏隠过三年，何事陶潜捧诏还。",
            "步武已趋龙尾道，梦魂犹忆虎丘山。",
            "花开茂苑谁同醉，雪满梁园独掩关。",
            "会待他年求郡印，剑池重遶碧潺潺。"
        ],
        "title": "岁暮偶书寄苏台旧僚友",
        "id": "6f445762-fcd9-4c8e-911d-0d03c70b1a52"
    },
    {
        "author": "王禹偁",
        "paragraphs": [
            "吏隠金门祗似闲，退朝穷巷懒开关。",
            "经年不到公卿宅，五日空随侍从班。",
            "禁漏出花寒历历，御泉通市细潺潺。",
            "功名未立年犹少，争忍携琴去旧山。"
        ],
        "title": "朝退偶题",
        "id": "3ccb956b-881f-494c-ad79-0562bedddec6"
    },
    {
        "author": "王禹偁",
        "paragraphs": [
            "白兽樽前侍玉除，暂分邦计别宸居。",
            "映淮风月供吟笔，拱极星辰伴使车。",
            "别岸酒浓桑叶落，野亭霜薄菊花疏。",
            "东南莫作三年调，红药香繁在直庐。"
        ],
        "title": "送王司谏赴淮南转运",
        "id": "bfdc9dc8-5d8d-4272-91ca-5cb53ea78970"
    },
    {
        "author": "王禹偁",
        "paragraphs": [
            "提笔从戎别帝乡，官清兼领校书郎。",
            "将军幕下红莲媚，诗客袖中丹桂香。",
            "吟倚旌旗春过雨，醉听刁斗夜含霜。",
            "金台莫作多时计，非久应归振鹭行。"
        ],
        "title": "送郝校书从事相州",
        "id": "da3915f1-c236-47de-a941-d97b610d602a"
    },
    {
        "author": "王禹偁",
        "paragraphs": [
            "罢调金鼎道光辉，闻说闲园自种薇。",
            "书院日斜春睡觉，沙堤人静早朝归。",
            "吟穿竹迳僧同步，醉遶花庭蝶上衣。",
            "却恐优游未终岁，台星依旧照黄扉。"
        ],
        "title": "献仆射相公  其一",
        "id": "70f44fc9-1d7a-4fd2-ad4a-838807f0e315"
    },
    {
        "author": "王禹偁",
        "paragraphs": [
            "五年黄阁掌陶甄，忧国翻成两鬓斑。",
            "初到庙堂温树冷，暂收霖雨岳云闲。",
            "春园领鹤寻芳草，小阁留僧画远山。",
            "惟有门生苦求见，竹斋花院一开关。"
        ],
        "title": "献仆射相公  其二",
        "id": "10bba0cf-1794-411c-ac3b-da5e5e6c111e"
    },
    {
        "author": "王禹偁",
        "paragraphs": [
            "祕省官清住帝乡，春来春榜探花郎。",
            "未吟红药归西掖，且著青衫侍北堂。",
            "射策更期挥健笔，骑馿犹得醉闲坊。",
            "同年佐邑应相羨，衣上芸香杂桂香。"
        ],
        "title": "贺李宗谔先辈除校书郎",
        "id": "97c6ad28-62b6-40d7-9070-52a9e88777f7"
    },
    {
        "author": "王禹偁",
        "paragraphs": [
            "兰省方仇乙夜书，襄阳迎侍暂脂车。",
            "挥毫偶未归纶阁，衣锦何妨奉板舆。",
            "岘首碑前留马足，鹿门山下宿僧居。",
            "汉臯游女曾相识，应解鸣珰换佩鱼。"
        ],
        "title": "送夏侯正言襄阳迎亲",
        "id": "4c51dccb-0de4-43c4-973e-f2c2e2d6628f"
    },
    {
        "author": "王禹偁",
        "paragraphs": [
            "东下兰溪数十程，几多山水入图经。",
            "科名旧捷仙人桂，县界遥看婺女星。",
            "琴院静笼江树绿，敕楼高对海峰青。",
            "三年吏隠无嗟叹，百里封疆似画屏。"
        ],
        "title": "送鞠评事宰兰溪",
        "id": "04fb6c4e-4b80-44f4-a7e1-07e6befb9445"
    },
    {
        "author": "王禹偁",
        "paragraphs": [
            "佐幕徐方鬓未秋，官升芸阁更风流。",
            "姓名旧在鶑迁榜，诗什重题燕子楼。",
            "渐有俸钱供药债，应无归梦到渔舟。",
            "公余时上台头寺，珠履金貂共胜游。"
        ],
        "title": "送查校书从事彭门",
        "id": "a58348c9-4429-44f2-9c0b-df4e45ff3b18"
    },
    {
        "author": "王禹偁",
        "paragraphs": [
            "县连秦汉旧离宫，分付诗人胜武功。",
            "带职远辞书殿去，携家深入画图中。",
            "庭莎晓润终南雨，槛竹寒摇渭水风。",
            "百里封疆三馆客，折腰休叹似陶公。"
        ],
        "title": "送史馆赵寺丞出宰咸阳",
        "id": "fb7fb614-b64f-4767-8fc3-f9f55bd4b983"
    },
    {
        "author": "王禹偁",
        "paragraphs": [
            "药树吟多且握兰，蔼然公议满朝端。",
            "西垣罢直苍苔冷，南郡行春绿野宽。",
            "蒨旆出过应曜墓，棠阴潜上伏牺坛。",
            "乡心休梦峨眉雪，会顾青蒲忆史丹。"
        ],
        "title": "送田舍人出牧淮阳",
        "id": "d85d41e9-1485-4bc2-9464-091020c285b6"
    },
    {
        "author": "王禹偁",
        "paragraphs": [
            "使星躔次入长沙，晓别延英去路赊。",
            "数刻漏中承密旨，几重湖外奉皇华。",
            "山行马拂湘川石，寺宿僧供岳麓茶。",
            "回日期君直西掖，当阶红药正开花。"
        ],
        "title": "送罗著作奉使湖湘",
        "id": "dcfff443-de6f-464f-9e4b-7dc24e8d556b"
    },
    {
        "author": "王禹偁",
        "paragraphs": [
            "百舌关关麦垅青，远山迎马翠如屏。",
            "禁中已诵相如赋，江外犹看使者星。",
            "衣拂茶烟寻水寺，枕欹梅雨泊沙汀。",
            "归期莫过中秋节，侍宴甘泉月满庭。"
        ],
        "title": "送夏侯正言奉使江南",
        "id": "445554b8-059a-42bf-81d1-6f9fc135f729"
    },
    {
        "author": "王禹偁",
        "paragraphs": [
            "乘轺南下兴何长，大半江山是故乡。",
            "蛮府好迎天上使，朝贤不为橐中装。",
            "犀牛出水挨铜柱，飓母扶空卸海樯。",
            "复命丹墀莫经岁，北门西掖待翶翔。"
        ],
        "title": "送馆中王正言使交趾",
        "id": "cded3732-0007-4f64-9c72-dff7d5570216"
    },
    {
        "author": "王禹偁",
        "paragraphs": [
            "斜汉横空瑞气浮，桥边乌鹊待牵牛。",
            "长生殿冷时无事，乞巧楼多岁有秋。",
            "菡萏晚花清露湿，婵娟新月暮烟收。",
            "华封祷祝华胥梦，谁道神仙不可求。"
        ],
        "title": "七夕应制",
        "id": "d7f61204-489b-4f38-aa6f-1f9e5375009d"
    },
    {
        "author": "王禹偁",
        "paragraphs": [
            "初过清明野色繁，柳花榆荚扑轺轩。",
            "中台应宿郎官贵，外国占星使者尊。",
            "海水无波分岛屿，扶桑见日认藩垣。",
            "东夷休请萧夫子，好把诗书问状元。"
        ],
        "title": "送柴郎中使高丽",
        "id": "8ffcb9d3-403d-4990-b61e-f0ee86c4c609"
    },
    {
        "author": "王禹偁",
        "paragraphs": [
            "使印星车适旧游，陶潜今日在瀛洲。",
            "科条尽晓三千罪，囹圄应空十二州。",
            "蒨绶有香笼驿马，皇华无暇狎沙鸥。",
            "归来重过姑苏郡，莫忘题名向虎丘。"
        ],
        "title": "送罗著作两浙按狱",
        "id": "db61eca7-1997-40f5-b604-9f4fcd10f1d1"
    },
    {
        "author": "王禹偁",
        "paragraphs": [
            "密疏封来乙夜看，延英召对议安边。",
            "荣颁紫绶同三品，旧赐朱衣未一年。",
            "白兽捧樽斟御酒，金鱼垂鬣惹炉烟。",
            "从今便有公卿望，休梦天台瀑布泉。"
        ],
        "title": "贺温正言赐紫",
        "id": "78cfb1e9-bd0c-4e48-90ca-25d5dc5659f3"
    },
    {
        "author": "王禹偁",
        "paragraphs": [
            "通悴徐方蒨绶新，老莱衣服暂离身。",
            "家君莲幕开厅事，府帅金貂耀缙绅。",
            "戏马台荒春寂寞，斩蛇乡古树轮囷。",
            "公余应长吟滋味，好寄西垣寓直人。"
        ],
        "title": "送光禄王寺丞通判徐方",
        "id": "08ef988b-2cee-4713-bc2a-26d73be7d247"
    },
    {
        "author": "王禹偁",
        "paragraphs": [
            "鲍照贻我羽人衣，下直何妨尽日披。",
            "老去自堪将野鹤，客来休更佩金龟。",
            "官供谩说青绫被，私便全胜白接䍦。",
            "未脱朝簪恋明主，耿怀空作谢君诗。"
        ],
        "title": "谢同年黄法曹送道服",
        "id": "2d2bbc55-1e5f-4187-8783-69d820fd4aa6"
    },
    {
        "author": "王禹偁",
        "paragraphs": [
            "锦川宜共少年期，四十风情去未迟。",
            "蚕市夜歌欹枕处，峨嵋春雪倚楼时。",
            "休夸上直吟红药，多羨乘轺听子规。",
            "莫学当初杜工部，因循不赋海棠诗。"
        ],
        "title": "送冯学士入蜀",
        "id": "0ba49731-436b-483f-975f-2ee62e055b06"
    },
    {
        "author": "王禹偁",
        "paragraphs": [
            "宛丘分理藉贤明，暂辍词臣抚百城。",
            "职罢掖垣人共惜，郡连京辅自为荣。",
            "休吟红药堦前色，且听长淮枕上声。",
            "驻马都门相别处，柳黄莎碧上林鶑。"
        ],
        "title": "和陈州田舍人留别  其一",
        "id": "37d3f1bd-b425-4493-8695-23260f34f23c"
    },
    {
        "author": "王禹偁",
        "paragraphs": [
            "东风初暖酒难销，五马行春罢趁朝。",
            "道畔棠阴同召伯，堦前蓂荚别唐尧。",
            "下车正是尝新笋，得句何妨寄旧僚。",
            "预想郡斋公宴处，桃花凝露柳垂条。"
        ],
        "title": "和陈州田舍人留别  其二",
        "id": "4f856bf3-4774-40cb-9c09-f767c0452b26"
    },
    {
        "author": "王禹偁",
        "paragraphs": [
            "演纶多暇每封章，暂去颁条道更光。",
            "郡吏好排红粉妓，史君曾是紫微郎。",
            "楼台有月新诗出，囹圄无人绿草长。",
            "地接清淮足佳致，水村烟坞似鱼乡。"
        ],
        "title": "和陈州田舍人留别  其三",
        "id": "f3e9af2d-7a2a-47b3-ad72-1a28a553b3e2"
    },
    {
        "author": "王禹偁",
        "paragraphs": [
            "淮阳冰绽柳条新，风物暄妍土俗淳。",
            "捧诏暂辞双阙路，劝农深入四郊春。",
            "茶烟静拂听琴鹤，谷雨轻笼锄麦人。",
            "赢得褰帷恣吟兴，落花飞絮满车茵。"
        ],
        "title": "和陈州田舍人留别  其四",
        "id": "c40eabc6-412f-4cf8-ba2a-9f3d182ac32e"
    },
    {
        "author": "王禹偁",
        "paragraphs": [
            "颁条京辅近吾君，政术高于召信臣。",
            "道服日斜披鹤氅，药畦春暖步龙鳞。",
            "归朝莫指三年调，化俗应苏一郡人。",
            "愿作淮阳去思颂，与君刊石慰陈民。"
        ],
        "title": "和陈州田舍人留别  其五",
        "id": "acb6e939-0e22-4b6f-b1b4-623947232fb6"
    },
    {
        "author": "王禹偁",
        "paragraphs": [
            "泣辞明主挂冠簪，便约幽云老旧林。",
            "朝请罢来频典笏，田园归去只携琴。",
            "焚香静院当山色，晒药空庭避竹阴。",
            "一子得官三品禄，未饶疏傅有黄金。"
        ],
        "title": "贺将作孔监致仕",
        "id": "9def2ca4-4bc0-4c35-9ee5-f72762055a7e"
    },
    {
        "author": "王禹偁",
        "paragraphs": [
            "锦衣西去道何光，卜葬伊川旧钓乡。",
            "留守开筵亲举白，故人垂泪看焚黄。",
            "重寻泉石应多感，旋插松楸未著行。",
            "一月归程如有暇，云间时到读书房。"
        ],
        "title": "送密直温学士西京迁葬",
        "id": "bdd0789c-bac6-4f58-8d32-b670c0d11277"
    },
    {
        "author": "王禹偁",
        "paragraphs": [
            "出处升沉不足悲，羨君操履是男儿。",
            "左迁郡印辞纶阁，直谏书囊在殿帷。",
            "未有佥谐征贾谊，可无章疏雪微之。",
            "朝行孤立知音少，闲步苍苔一泪垂。"
        ],
        "title": "寄田舍人",
        "id": "e0f81206-ac8c-4476-ad20-057f949e6364"
    },
    {
        "author": "王禹偁",
        "paragraphs": [
            "勋业与谁同，萧何第一功。",
            "两朝行直道，万国变淳风。",
            "微恙妨三接，辞荣动四聪。",
            "白麻宣上阁，清洛守离宫。",
            "让表回宸翰，朝辞泣舜瞳。",
            "对深移五刻，官重带三公。",
            "凤浴荀池暖，龙蟠洛邑雄。",
            "位尊非借寇，神爽近维嵩。",
            "导骑香尘细，肩舆晓雾笼。",
            "下车鶗鴂语，开宴牡丹红。",
            "温树深严梦，甘棠蔽芾丛。",
            "趋庭采兰子，投刺茹芝翁。",
            "广化如灵鹫，天津似彩虹。",
            "先皇陵树老，白傅影堂空。",
            "春馔思山蕨，秋屏画水葓。",
            "御泉通廨宇，禁柳映帘栊。",
            "元老优游盛，明君眷注隆。",
            "更须归相府，特地代天工。",
            "永佐千年运，重颁九锡弓。",
            "不同崔四入，正在乱离中。"
        ],
        "title": "送赵令公西京留守",
        "id": "9659d382-22d5-4e9b-b628-4fbafc1aeede"
    },
    {
        "author": "王禹偁",
        "paragraphs": [
            "元老留司卧雒阳，谏官通理辍鸳行。",
            "仲宣旧佐红莲幕，裴度新开绿野堂。",
            "几处古碑停马读，到时春笋约僧尝。",
            "香山居士真容在，为我公余奠一觞。"
        ],
        "title": "送同年刘司谏通判西都",
        "id": "d65d77f7-157a-4f7a-a86e-0a067bce86c2"
    },
    {
        "author": "王禹偁",
        "paragraphs": [
            "再入承明旧直庐，腰间仍得佩金鱼。",
            "重批汉武求贤诏，曾上东方自荐书。",
            "红药篇章应感动，紫泥封检未生疏。",
            "樊川杜曲休劳梦，日日延英侍玉除。"
        ],
        "title": "贺范舍人再入西掖",
        "id": "1b33e054-013a-4e3f-8f74-72acfc7d7ae1"
    },
    {
        "author": "王禹偁",
        "paragraphs": [
            "正向承明恋直庐，年来华发已侵梳。",
            "官清自比乘轩鹤，心小还同畏网鱼。",
            "西掖永怀王阁老，北门堪叹扈尚书。",
            "会当辞禄东陵去，数亩瓜田一柄锄。"
        ],
        "title": "阁下咏怀",
        "id": "7964ec51-0d2c-44b8-af5b-3c40fe1aaef5"
    },
    {
        "author": "王禹偁",
        "paragraphs": [
            "诏书稀少日何长，闲枕通中睡一场。",
            "院吏报来丞相出，紫微花影上东廊。"
        ],
        "title": "阁下暮春",
        "id": "ada45faf-fb48-4493-abf3-ef5dcb4673cd"
    },
    {
        "author": "王禹偁",
        "paragraphs": [
            "封了词头遶砌行，此君相伴最多情。",
            "西垣不宿还堪恨，辜负夜窗风雨声。"
        ],
        "title": "舍人院竹",
        "id": "547d9b8b-c7f2-44b9-aa17-7a2a7880ad66"
    },
    {
        "author": "王禹偁",
        "paragraphs": [
            "霏霏连昼复连宵，红药苍苔也寂寥。",
            "唯有御沟堤畔柳，拂簷遮槛不胜娇。"
        ],
        "title": "省中苦雨  其一",
        "id": "30726961-ab96-4dfd-af5a-28892279512a"
    },
    {
        "author": "王禹偁",
        "paragraphs": [
            "醉魂吟魄共悽悽，簷溜窗风冷切肌。",
            "阶下怒蛙休跳跃，浮云遮日不多时。"
        ],
        "title": "省中苦雨  其二",
        "id": "2123ad1d-720d-48ff-976e-0f2b1d78ddd8"
    },
    {
        "author": "王禹偁",
        "paragraphs": [
            "忽忆今春暮，宫花照苑墙。",
            "琼林侍游宴，金口独褒扬。",
            "立向勾陈内，宣来帝座傍。",
            "丁宁问年纪，委曲叙行藏。",
            "屏息闻天语，酡颜醉御觞。",
            "近臣多健羨，睿眷岂寻常。",
            "盛事谁能及，非才自不遑。",
            "厚恩难负荷，薄命果诪张。",
            "得罪縻山郡，携家出帝乡。",
            "何时重到此，驻马泪浪浪。"
        ],
        "title": "初出京过琼林苑",
        "id": "8bf77eba-c170-490c-8a48-196a2b6ed16c"
    },
    {
        "author": "王禹偁",
        "paragraphs": [
            "古县日初沉，轺车忽见寻。",
            "不将迁客累，方认故人心。",
            "无酒销寒漏，挑灯听远砧。",
            "郏郊千里路，并辔未妨吟。"
        ],
        "title": "中牟县旅舍喜同年高绅著作见访",
        "id": "cf8b580e-5f88-44c5-bd32-fa11871c4504"
    },
    {
        "author": "王禹偁",
        "paragraphs": [
            "函关秋霁雁初回，六里商于晓色开。",
            "四皓有灵应笑我，谪官方始入山来。"
        ],
        "title": "郑州与张秉监察联句",
        "id": "97d88f9d-1108-45a6-8c6e-c6e215bff7e8"
    },
    {
        "author": "王禹偁",
        "paragraphs": [
            "纪信生降为沛公，草荒孤垒想英风。",
            "汉家青史缘何事，却道萧何第一功。"
        ],
        "title": "荥阳怀古",
        "id": "b27ef137-2733-4ed1-a794-dd11e8ce7382"
    },
    {
        "author": "王禹偁",
        "paragraphs": [
            "侯公缓颊太公归，项籍何曾会战机。",
            "只见鸿沟分两处，不知垓下有重围。",
            "危桥带雨无人过，败叶随风傍马飞。",
            "半日垂鞭念前事，露莎霜树映斜晖。"
        ],
        "title": "过鸿沟",
        "id": "67996e63-2a0e-422b-b496-eeee8c39308e"
    },
    {
        "author": "王禹偁",
        "paragraphs": [
            "迁客乍离羣，秋砧不忍闻。",
            "回头恋红药，失脚下青云。",
            "尚假金貂冕，犹残柱国勋。",
            "此身未敢死，会拟报明君。"
        ],
        "title": "旅次新安",
        "id": "359d9175-44fc-4bc4-8f02-3302561a09e6"
    },
    {
        "author": "王禹偁",
        "paragraphs": [
            "霜干红叶飞，迁客思凄凄。",
            "处险人垂瘿，登山马跙蹄。",
            "篱荒蛬韵苦，云冻雁行低。",
            "此夕应无寐，何烦报晓鸡。"
        ],
        "title": "硖石县旅舍",
        "id": "9dbfc131-7109-42a9-9766-c80b50683b3d"
    },
    {
        "author": "王禹偁",
        "paragraphs": [
            "稠桑坡险忽摧车，悔戴儒冠出敝庐。",
            "已被文章相错误，谪官犹载一车书。"
        ],
        "title": "稠桑坡车覆",
        "id": "fa042c32-752e-4ce8-8cf3-2d70eabe0e05"
    },
    {
        "author": "王禹偁",
        "paragraphs": [
            "行尽两京路，将登六里山。",
            "全家空洒泪，知是几时还。"
        ],
        "title": "阌乡旅夜",
        "id": "243284f2-54b3-4dc7-bd95-6eda5a5a0f9d"
    },
    {
        "author": "王禹偁",
        "paragraphs": [
            "迁客由来长合醉，不烦幽鸟道提壶。",
            "商州未是无人境，一路山村有酒沽。"
        ],
        "title": "初入山闻提壶鸟",
        "id": "4063a5de-8718-4979-b69b-2a3e8a753c40"
    },
    {
        "author": "王禹偁",
        "paragraphs": [
            "平生诗句多山水，谪宦谁知是胜游。",
            "南下阌乡三百里，泉声相送到商州。"
        ],
        "title": "听泉",
        "id": "c9d2320d-5b06-492c-ae85-c978b8469665"
    },
    {
        "author": "王禹偁",
        "paragraphs": [
            "应制诗篇对玉除，是谁传写到商于。",
            "昔从蓂荚阶前作，今向莲花座畔书。",
            "商岭未甘随绮季，汉庭曾忝用相如。",
            "山僧莫怪频垂泪，乍别承明旧直庐。"
        ],
        "title": "初到商州馆于妙高禅院佛屋壁上见草圣数行读之乃数年前应制所作皇帝试贡士歌追思前事感而成章",
        "id": "aaf6c1b0-54e0-4090-b892-ebfb22f2cce2"
    },
    {
        "author": "王禹偁",
        "paragraphs": [
            "迁谪独熙熙，襟怀自坦夷。",
            "孤寒明主信，清直上天知。",
            "消息还依道，生涯只在诗。",
            "惟当谕山水，讵敢咏江蓠。",
            "偶叹劳生事，因思志学时。",
            "读书方睹奥，下笔便搜奇。",
            "赋格欺鹦鹉，儒冠薄鵔鸃。",
            "耕桑都不事，园井未曾窥。",
            "必欲缣缃富，宁教杼轴纰。",
            "光阴常矻矻，交友尽偲偲。",
            "步骤依班马，根源法孔姬。",
            "收萤秋不倦，刻鹄夜忘疲。",
            "流辈多相许，时贤亦见推。",
            "叨荣偕计吏，滥吹谒春司。",
            "仆瘦途中病，馿寒雪里骑。",
            "空拳入场屋，拭目看京师。",
            "技痒初调箭，锋铦欲试锥。",
            "甲科登汉制，内殿识尧眉。",
            "数刻愁晡矣，三题亦勉之。",
            "先鸣输俊彦，上第遂参差。",
            "罢举身何托，还家命自奇。",
            "唯慙亲倚户，敢望嫂停炊。",
            "竭力求甘旨，终朝走路歧。",
            "贪希仲由来，多废董生帷。",
            "丹桂何时折，孤蓬逐吹移。",
            "知怜无国士，志气自男儿。",
            "季子貂裘敝，狂生刺字隳。",
            "广场重考覆，蹇步载驱驰。",
            "明代宁甘退，青云暗有期。",
            "礼闱冠多士，御试拜丹墀。",
            "泽雾宁慙豹，抟风肯伏雌。",
            "重瞳念孤迹，一第忝鸿私。",
            "得告还乡贵，除官佐邑卑。",
            "折腰称小吏，矩步慎初资。",
            "枳棘心何恨，松筠操自持。",
            "及亲家有养，事长礼无亏。",
            "铜墨官常改，烟霄雨露垂。",
            "县花聊主管，寺棘且覊縻。",
            "吴郡包山侧，长洲巨海湄。",
            "万家呼父母，百里抚惸嫠。",
            "敢起徒劳叹，长忧窃禄嗤。",
            "宦途甘碌碌，官业亦孜孜。",
            "政事还多暇，优游甚不覊。",
            "村寻鲁望宅，寺认馆娃基。",
            "西子留香迳，吴王有剑池。",
            "狂歌殊不厌，酒兴最相宜。",
            "草织登山履，蒲纫挽舫𥾣。",
            "果酸尝橄榄，花好插蔷薇。",
            "震泽柑包火，松江鲙缕丝。",
            "三年无异政，一箧有新词。",
            "多恋南园卧，俄从北阙追。",
            "呈材真朴樕，召对立茅茨。",
            "载笔居三馆，登朝忝拾遗。",
            "紫泥天上降，朱绂御前披。",
            "侍从殊为贵，图书颇自怡。",
            "史才媿班固，谏笔谢辛毗。",
            "拟把微躯杀，慙将厚禄尸。",
            "安边上章疏，端拱献箴规。",
            "精鉴逢英主，知怜是首夔。",
            "赓歌才不称，掌诰笔难摛。",
            "制历无多事，词头每怯迟。",
            "繁阴温室树，清吹万年枝。",
            "青琐霞光透，苍苔露片萎。",
            "御香飘砚席，宫叶落缨緌。",
            "看浴池心凤，闲扪殿角螭。",
            "上林花掩映，仙掌露淋漓。",
            "对近瞻旒冕，班清辟虎貔。",
            "宫帘垂翡翠，御水动涟漪。",
            "纪号年淳化，朝元月建寅。",
            "摄官捧宝册，祝寿执樽彝。",
            "表案行低折，宫悬听肃祗。",
            "德音王泽润，谦柄斗杓㧑。",
            "贵接皋夔步，深窥龙凤姿。",
            "策勋何烜赫，赐紫更萎蕤。",
            "蚊力山难负，鹈梁翼易滋。",
            "论功惭八柱，受服欲三褫。",
            "祇虑殃将至，曾无事可裨。",
            "趁朝空俯伛，退食自逶迤。",
            "更直当春好，横行隔宿咨。",
            "内朝长得对，驾幸每教随。",
            "琼苑观云稼，金明阅水嬉。",
            "赏花临凤沼，侍钓立鱼坻。",
            "拂面黄金柳，酡颜白玉巵。",
            "分题宣险韵，翻势得仙棋。",
            "竟举窥天管，争燃煮豆萁。",
            "恨无才应副，空有表虔祈。",
            "睿睠偏称赏，天颜极抚绥。",
            "中官赐文字，院吏捧巾綦。",
            "遭遇诚堪惜，功名窃自悲。",
            "请缨无壮志，视草亦何为。",
            "未献东封颂，空镌北岳碑。",
            "深惭专俎豆，长欲议边陲。",
            "但可怀骄子，何须斩谷蠡。",
            "胸中贮兵甲，堂上有熊罴。",
            "成败观千古，施张在四维。",
            "兼磨断佞剑，拟树直言旗。",
            "遇事难缄默，平居疾喔咿。",
            "无权逐鸟雀，俛首任狐狸。",
            "延尉专刑煞，词臣益等衰。",
            "五花仪久废，三尺法聊施。",
            "书命犹无谄，评刑肯有欺。",
            "厚诬凌近侍，内乱疾妖尼。",
            "丹笔当无赦，金科了不疑。",
            "拜章期悟主，引法更防谁。",
            "萋斐终无已，雷霆遂赫斯。",
            "如弦伤讦直，投杼觅瑕疵。",
            "众铄金须化，羣排柱不支。",
            "佞权回北斗，谗舌簸南箕。",
            "阙下羊肠险，朝端虎尾危。",
            "道孤贻众怒，责薄頼宸慈。",
            "西掖除三字，南山佐一麾。",
            "苍黄尘满面，挥洒涕交颐。",
            "目断九重阙，魂销八达逵。",
            "尊亲远扶侍，兄弟尽流离。",
            "秦岭偏巉绝，商于更险巇。",
            "吾庐何处是，我马忽长辞。",
            "六里山苍翠，丹河浪渺弥。",
            "分封思卫鞅，割地忆张仪。",
            "懒读三闾传，空寻四皓祠。",
            "畬烟浓似瘴，松雪白如梨。",
            "坏舍床铺月，寒窗砚结澌。",
            "振书衫作拂，解带竹为椸。",
            "呼仆泥茶灶，从僧借药筛。",
            "钟愁上寺起，角怨水门吹。",
            "旧友谁青眼，新秋出白髭。",
            "烟岚晴鬰鬰，风雨夜飔飔。",
            "我过徒三省，吾生自百罹。",
            "初来闻旅雁，不觉见黄鹂。",
            "市井采山菜，房廊盖木皮。",
            "野花红烂漫，山草碧䙰褷。",
            "副使官资冷，商州酒味醨。",
            "尾因求食掉，角为触藩羸。",
            "有梦思红药，无心采紫芝。",
            "瘦妻容惨戚，稚子泪涟洏。",
            "暖怯蛇穿壁，昏忧虎入篱。",
            "松根燃夜烛，山蕨助朝饥。",
            "岂独堂亏养，还忧地乏医。",
            "迹飘萍渤澥，亲老日崦嵫。",
            "阁下辞巢凤，山中伴野麋。",
            "风欺秀林木，云隔向阳葵。",
            "屈产遭驽马，丹山困吓鸱。",
            "悔须分黑白，本合混妍媸。",
            "自此韬余刃，终当学钝锤。",
            "穷通皆有数，得丧又奚悲。",
            "自顾才何者，空怜道在兹。",
            "宣尼犹削伐，大禹亦胼胝。",
            "用去当如虎，投来且御魑。",
            "避风聊戢翼，得水会扬鬐。",
            "琴酒图三乐，诗章效四虽。",
            "鱼须从典卖，貂尾任倾欹。",
            "兀兀拖肠鼠，悠悠曳尾龟。",
            "北窗寻蛱蝶，南岸看鸬鹚。",
            "山翠楼频上，云生杖独搘。",
            "簟闲留晓魄，簷暖负冬曦。",
            "松柏寒仍翠，琼瑶涅不缁。",
            "望谁分曲直，祇自仰神祇。",
            "吾道宁穷矣，斯文未已而。",
            "狂吟何所益，孤愤泄黄陂。"
        ],
        "title": "谪居感事",
        "id": "e21bfada-f9ca-46a2-9d83-48453a5dbf98"
    },
    {
        "author": "王禹偁",
        "paragraphs": [
            "谪宦那堪叹弊帷，承明寓直数年骑。",
            "满阶红药曾嘶处，六里青山忽毙时。",
            "骏骨欲埋金价直，的颅犹爱雪离披。",
            "贰车谩道貂冠贵，从此徒行奉一麾。"
        ],
        "title": "弊帷诗",
        "id": "baee40a5-679e-4c7f-ac88-f4f6e5eeb6b8"
    },
    {
        "author": "王禹偁",
        "paragraphs": [
            "熊耳如当出槛熊，仙姿孤秀压诸峰。",
            "采芝逋客怜贞质，化石佳人妬丽容。",
            "身上霓衣慵整顿，天边华盖会裁缝。",
            "嫦娥月里休相笑，万古应无窃药踪。"
        ],
        "title": "和冯中允仙娥峰",
        "id": "bc02320d-10a1-492c-9a46-0726b311f002"
    },
    {
        "author": "王禹偁",
        "paragraphs": [
            "样标龙凤号题新，赐得还因作近臣。",
            "烹处岂期商岭外，碾时空想建溪春。",
            "香于九畹芳兰气，圆似三秋皓月轮。",
            "爱惜不尝惟恐尽，除将供养白头亲。"
        ],
        "title": "龙凤茶",
        "id": "1e7f2b36-a170-46de-9fc8-913bcbfa463e"
    },
    {
        "author": "王禹偁",
        "paragraphs": [
            "献岁在商州，依然想旧游。",
            "前年捧玉册，此日对珠旒。",
            "御酒尧樽畔，仙韶舜殿头。",
            "自惭非贾傅，宣室讵重求。"
        ],
        "title": "元日作",
        "id": "5e331333-593c-404f-a430-913069a70d07"
    },
    {
        "author": "王禹偁",
        "paragraphs": [
            "赐来三载锦囊盛，今日重看倍觉荣。",
            "元白当时皆谪宦，不闻将得御书行。"
        ],
        "title": "急就章",
        "id": "deb3c0de-dde3-46aa-a332-e8dc8597ddb4"
    },
    {
        "author": "王禹偁",
        "paragraphs": [
            "谪官无俸突无烟，惟拥琴书尽日眠。",
            "还有一般胜赵壹，囊中犹贮御书钱。"
        ],
        "title": "御书钱",
        "id": "0de85c04-e695-4a5d-96db-be24181f1815"
    },
    {
        "author": "王禹偁",
        "paragraphs": [
            "去年正月十五夜，干元门上奉乘舆。",
            "今年正月十五夜，商洛郡中为贰车。",
            "谪宦门栏偏冷落，山城灯火苦萧疏。",
            "炉灰画尽不成寐，頼有逍遥一帙书。"
        ],
        "title": "上元夜作",
        "id": "98cd9eb6-61aa-4cae-b3b3-12d3ff72bcf7"
    },
    {
        "author": "王禹偁",
        "paragraphs": [
            "窈窕奇峰叠古苔，望秦岭外势徘徊。",
            "巨灵非疋休期刻，毛女为邻合往来。",
            "傅粉微茫春雪在，堕鬟浮动晓云开。",
            "好邀上雒王常侍，时就巖前饮一杯。"
        ],
        "title": "仙娥峰",
        "id": "5f595b84-abcd-426e-bad9-99db9a51111a"
    },
    {
        "author": "王禹偁",
        "paragraphs": [
            "为爱一峰形窈窕，岂辞十里路崎岖。",
            "谁知不似阳台女，别后经宵梦也无。"
        ],
        "title": "游仙娥峰后戏题",
        "id": "5c4826c5-3318-44cb-9dc2-24e50182f62b"
    },
    {
        "author": "王禹偁",
        "paragraphs": [
            "松杉疏瘦簇山根，楼殿参差对郭门。",
            "不惜马蹄来北寺，为怜熊耳在西轩。",
            "云生石砌摇寒影，泉汲铜瓶露冻痕。",
            "迁客频来何所得，一丛修竹拂吟魂。"
        ],
        "title": "上寺留题",
        "id": "42852766-ec7d-4bff-992b-07220a389297"
    },
    {
        "author": "王禹偁",
        "paragraphs": [
            "岁暮山城雪，民和岁有秋。",
            "深闻五袴咏，聊减贰车愁。",
            "凌乱藏溪寺，霏微洒郡楼。",
            "冻宜粘酒旆，香好试茶瓯。",
            "逐吹殊无定，连宵势未休。",
            "仙娥低粉面，熊耳压峰头。",
            "树老花重发，川长缟不收。",
            "平沉采芝洞，深锁避贤邮。",
            "麋鹿全迷迳，鹰鹯不下鞲。",
            "夜村埋古屋，丹水咽寒流。",
            "上洛城中客，梁园日下州。",
            "前年直纶阁，腊月奉宸游。",
            "六出寒光乱，重瞳喜气浮。",
            "催班临秘殿，称贺拱凝旒。",
            "漠漠笼天仗，轻轻落御沟。",
            "瑶池同皎洁，珠箔助飕飗。",
            "民有丰年望，君无旰食忧。",
            "佩垂延喜玉，服曜吉光裘。",
            "鸡树令开宴，鸳行许命俦。",
            "千钟方滟滟，三爵未油油。",
            "举白朱颜凝，飞文彩笔抽。",
            "传宣须尽醉，御札遣冥搜。",
            "晚出苍龙阙，骄驰紫燕骝。",
            "自惭生草泽，人指在蓬丘。",
            "薄命诚非据，清途不久留。",
            "左迁来僻郡，对景忆瀛洲。",
            "谪宦谁还往，贫家自献酬。",
            "敢言无俸禄，且喜润田畴。",
            "凤阁名虽黜，貂冠命亦优。",
            "山中甘散秩，膝下奉晨羞。",
            "默默惟思过，陶陶亦自由。",
            "摇头咏诗什，合眼入衾裯。",
            "祇恨方于枘，何尝曲似钩。",
            "讵能悲鵩鸟，早合畏牺牛。",
            "玉冷期三爇，兰香任一莸。",
            "梦中非蛱蝶，世上本蜉蝣。",
            "祸福如亡马，机关喻狎鸥。",
            "甘贫慕原宪，齐物学庄周。",
            "尚頼迁鶑侣，旁依建隼侯。",
            "愿随商洛叟，击壤颂皇猷。"
        ],
        "title": "对雪感怀呈翟使君冯中允同年",
        "id": "d01083d9-f6e6-4d97-804b-f2fa0f577a04"
    },
    {
        "author": "王禹偁",
        "paragraphs": [
            "修篁瑟瑟石磷磷，去谒荒祠不厌频。",
            "四皓古来无事客，贰车今世最闲人。",
            "紫芝欲采非仙骨，红药曾题是近臣。",
            "一奠村醪还独酌，满轩松雪照吟身。"
        ],
        "title": "游四皓庙",
        "id": "7d4f92f8-418d-48b0-990f-93d90e5fd5fc"
    },
    {
        "author": "王禹偁",
        "paragraphs": [
            "六百里巉巖，岚光霁后添。",
            "经年吟未得，尽日看无厌。",
            "僧舍青当槛，人家翠满簷。",
            "气蒸丹水碧，脉润紫芝甜。",
            "岭碍翻云鹘，峰遮落海蟾。",
            "涧深春有冻，影阔夏无炎。",
            "势鬭嵩并华，名欺霍与灊。",
            "石危蹲虎脚，松老咤龙髯。",
            "晓榻便欹枕，晴楼懒下帘。",
            "未能栖岫幌，犹道佐彤襜。",
            "望久衣襟湿，登多屐齿粘。",
            "何当随四皓，深隠避猜嫌。"
        ],
        "title": "商山",
        "id": "aecf8fde-ece0-4817-a6c5-4cf606cf5214"
    },
    {
        "author": "王禹偁",
        "paragraphs": [
            "瑟瑟复潺潺，朝宗去不还。",
            "和云归汉浦，喷雪下商山。",
            "影浸仙娥面，波涵织女鬟。",
            "饮猿清满掬，渡鹿冷侵斑。",
            "北润深通洛，东犇崄叩关。",
            "灌园萦似带，漕硙曲如环。",
            "夜枕惊幽梦，秋汀照病颜。",
            "玉膏分地脉，银汉落人寰。",
            "漱石藏青鲤，崩沙聚白鹇。",
            "村桥微雨后，岸树夕阳间。",
            "翠涨新萍绿，红浮败叶殷。",
            "贰车时濯足，来伴钓翁闲。"
        ],
        "title": "丹水",
        "id": "ef9943dd-c6d1-4f27-8ffc-65293558b288"
    },
    {
        "author": "王禹偁",
        "paragraphs": [
            "谪宦商于郡，闲门车马稀。",
            "尘侵书命笔，香散入朝衣。",
            "烧尽峰峦出，霜晴木叶飞。",
            "夜来天欲雪，寒梦不成归。"
        ],
        "title": "岁暮感怀贻冯同年中允  其一",
        "id": "4af96bfd-d386-4978-9c9d-7fdb30204b82"
    },
    {
        "author": "王禹偁",
        "paragraphs": [
            "岁暮客商山，谪居多昼眠。",
            "梦回红药树，身落紫微天。",
            "不得亲公事，如何望俸钱。",
            "荒城共谁语，除却访同年。"
        ],
        "title": "岁暮感怀贻冯同年中允  其二",
        "id": "1b701107-0fa1-4d8c-9aa3-a10b35498f04"
    },
    {
        "author": "王禹偁",
        "paragraphs": [
            "谪居京信断，岁暮更凄凉。",
            "郡僻青山合，官闲白日长。",
            "烧烟侵寺舍，林雪照街坊。",
            "为有迁鶑侣，诗情不敢忘。"
        ],
        "title": "岁暮感怀贻冯同年中允  其三",
        "id": "94c75036-affa-448b-b6e9-b054fc6c6e2c"
    },
    {
        "author": "王禹偁",
        "paragraphs": [
            "大家齐力㔉孱颜，耳听田歌手莫闲。",
            "各愿种成千百索，豆萁禾穗满青山。"
        ],
        "title": "畬田词  其一",
        "id": "d11aaa84-94a7-4350-b49e-b78cc39c5544"
    },
    {
        "author": "王禹偁",
        "paragraphs": [
            "杀尽鸡豚唤㔉畲，由来递互作生涯。",
            "莫言火种无多利，禾树明年似乱麻。"
        ],
        "title": "畬田词  其二",
        "id": "d89d4461-8dcf-4e1a-98b1-b167b28133e0"
    },
    {
        "author": "王禹偁",
        "paragraphs": [
            "鼓声猎猎酒醺醺，斫上高山入乱云。",
            "自种自收还自足，不知尧舜是吾君。"
        ],
        "title": "畬田词  其三",
        "id": "1b74e215-877f-400e-bd8a-dcdba3366966"
    },
    {
        "author": "王禹偁",
        "paragraphs": [
            "北山种了种南山，相助刀耕岂有偏。",
            "愿得人间皆似我，也应四海少荒田。"
        ],
        "title": "畬田词  其四",
        "id": "e1dd0435-1013-49e8-98e1-62af7db41184"
    },
    {
        "author": "王禹偁",
        "paragraphs": [
            "畬田鼓笛乐熙熙，空有歌声未有词。",
            "从此商于为故事，满山皆唱舍人诗。"
        ],
        "title": "畬田词  其五",
        "id": "572fd6fb-06e7-4523-9571-90039fff5c5c"
    },
    {
        "author": "王禹偁",
        "paragraphs": [
            "雪引诗情不敢慵，来登高阁犯晨钟。",
            "山僧莫怪多时望，玉立南山万万峰。"
        ],
        "title": "雪后登灵果寺阁",
        "id": "eafd1e4c-debe-430b-86d7-f5fe8a6d6375"
    },
    {
        "author": "王禹偁",
        "paragraphs": [
            "高车岭上无人见，南静川中信马行。",
            "多谢仙娥相管顾，远擎松雪助诗情。"
        ],
        "title": "独游南静川",
        "id": "74c497c5-c32f-46fd-8cb4-9fe381a622db"
    },
    {
        "author": "王禹偁",
        "paragraphs": [
            "闻步花砖喜复悲，所悲君较十年迟。",
            "银台晓入批丹诏，铜镜秋开镊白髭。",
            "宫锦细袍宣与著，内闲骄马赐来骑。",
            "家门记得咸通事，莫忘论兵夜召时。"
        ],
        "title": "贺毕翰林",
        "id": "394c0b5a-e97c-44af-8dcd-95a5236a6a37"
    },
    {
        "author": "王禹偁",
        "paragraphs": [
            "紫微新命旧交游，报到商于寂寞州。",
            "天上共分三字贵，山中全减贰车愁。",
            "抛离红药心无恨，弹拂金貂舞不休。",
            "最喜吾家有余庆，凤毛还直凤池头。"
        ],
        "title": "贺三舍人新入西掖",
        "id": "a80be516-1d67-44e1-9c5a-ad78c3299b55"
    },
    {
        "author": "王禹偁",
        "paragraphs": [
            "堂上尊亲鹤发垂，十年禄仕不相离。",
            "何期膝下承颜日，却是山中谪宦时。",
            "未有重茵如子路，空披彩服学婴儿。",
            "全家送尔随乡荐，试向朝端献此诗。"
        ],
        "title": "送舍弟赴举因寄两制诸大僚",
        "id": "aa4c78fe-29f6-48fc-ad2e-a13036b8fb88"
    },
    {
        "author": "王禹偁",
        "paragraphs": [
            "锦里名虽盛，商山艳更繁。",
            "别疑天与态，不称土生根。",
            "浅著红兰染，深于绛雪喷。",
            "待开先酿酒，怕落预呼魂。",
            "春里无勍敌，花中是至尊。",
            "桂须辞月窟，桃合避仙源。",
            "浮动冠频侧，霓裳袖忽翻。",
            "望夫临水石，窥客出墙垣。",
            "赠别难饶柳，忘忧肯让萱。",
            "轻轻飞燕舞，脉脉息妫言。",
            "蕙陋虚侵径，梨凡浪占园。",
            "论心留蝶宿，低面厌鶑喧。",
            "不忝神仙品，何辜造化恩。",
            "自期栽御苑，谁使掷山村。",
            "绮里荒祠畔，仙娥古洞门。",
            "烟愁思旧梦，雨泣怨新婚。",
            "画恐明妃恨，移同卓氏奔。",
            "祇教三月见，不得四时存。",
            "绣被堆笼势，臙脂浥泪痕。",
            "贰车春未去，应得伴芳罇。"
        ],
        "title": "商山海棠",
        "id": "dc24c512-ee31-440b-9a24-239570031335"
    },
    {
        "author": "王禹偁",
        "paragraphs": [
            "预忧囊瘿病龙钟，乞得仙方便有功。",
            "纵免项如樗里子，也应头似夏黄公。",
            "西晖亭下峰峦碧，南静川中木叶红。",
            "尽是贰车堪醉处，春来唯恐酒罇空。"
        ],
        "title": "翰林毕学士寄示医瘿药方因题四韵兼简两制诸知",
        "id": "e8a5cabd-2df6-49fd-b29a-452802e5e329"
    },
    {
        "author": "王禹偁",
        "paragraphs": [
            "掌贡司言耀圣朝，宦途屯否数难逃。",
            "雄文自贮胸中甲，直气谁防笑里刀。",
            "黄阁不登名甚屈，紫垣终老道弥高。",
            "君看身后荣多少，两制门生伴凤毛。"
        ],
        "title": "内翰毕学士外制柴舍人故兵部阁老王公之门生又与第五厅舍人同在两制追思余庆因赋短章寄于三君子",
        "id": "78371130-0666-4d52-be88-795478ecd497"
    },
    {
        "author": "王禹偁",
        "paragraphs": [
            "早折蟾宫第一枝，纶闱恩命苦何迟。",
            "久为俗吏殊无味，合掌王言亦有时。",
            "好继忠州文最盛，应嫌长庆格犹卑。",
            "他年莫忘中吴宰，六里山前歌紫芝。"
        ],
        "title": "贺柴舍人新入西掖",
        "id": "e96908ab-f0ea-4599-bd11-ef5f721e8af5"
    },
    {
        "author": "王禹偁",
        "paragraphs": [
            "除夜浑疑便白头，携壶相劝醉方休。",
            "敢辞枕上三朝卧，且免灯前一夕愁。",
            "薄命我甘离凤阁，多才君亦滞龙楼。",
            "相逢不尽杯中物，何以支当寂寞州。"
        ],
        "title": "岁除日同年冯中允携觞见访因而沉醉病酒三日醒而偶题",
        "id": "36937792-102e-4d09-ae93-11cc7207d576"
    },
    {
        "author": "王禹偁",
        "paragraphs": [
            "谪居不敢咏江蓠，日永门闲何所为。",
            "为谢昭文李学士，劝教枕藉乐天诗。"
        ],
        "title": "得昭文李学士书报以二绝  其一",
        "id": "c1d528a9-2cdb-44bc-88ab-baa60c21adca"
    },
    {
        "author": "王禹偁",
        "paragraphs": [
            "左宦寂寥惟上洛，穷愁依约似长沙。",
            "乐天诗什虽堪读，奈有春深迁客家。"
        ],
        "title": "得昭文李学士书报以二绝  其二",
        "id": "8d68a18d-287a-447f-abd0-96f7b75d6e65"
    },
    {
        "author": "王禹偁",
        "paragraphs": [
            "野桃无主满山隈，迁客携觞独自来。",
            "尽日馨香留我醉，每春颜色为谁开。",
            "枝穿绿竹浑疑画，片落丹河去不回。",
            "待约同年一攀折，便如刘阮到天台。"
        ],
        "title": "南静川野桃花下独酌因简同年冯中允",
        "id": "0e5e87fc-8784-425e-ba9a-8a5a9f9ef3d9"
    },
    {
        "author": "王禹偁",
        "paragraphs": [
            "谁信人间是与非，进须行道退忘机。",
            "卦逢大壮羝羊困，乡入无何蛱蝶飞。",
            "泽畔衣裳兰作佩，山中生计竹为扉。",
            "饥肠已共夷齐约，一曲高歌去采薇。"
        ],
        "title": "放言  其一",
        "id": "7e24935c-9225-4a1b-9e59-aa8c64168619"
    },
    {
        "author": "王禹偁",
        "paragraphs": [
            "荣枯祸福转如轮，幽暗难欺有鬼神。",
            "天上若无司报者，世间争向不平人。",
            "夏虫莫怪冰壶色，秋隼休猜月窟身。",
            "吾道斯文如未丧，且凭方寸托穹旻。"
        ],
        "title": "放言  其二",
        "id": "31ad5180-000f-46ed-b565-a448fb0a2268"
    },
    {
        "author": "王禹偁",
        "paragraphs": [
            "贤人虽学心无闷，君子须知道自消。",
            "德似仲尼悲凤鸟，圣如姬旦赋鸱鸮。",
            "看松好待严霜降，试玉宜将烈火烧。",
            "青女祝融如不党，愿分顽石与山苗。"
        ],
        "title": "放言  其三",
        "id": "7fba85ff-4ef3-486b-9483-ea6e8fa651f5"
    },
    {
        "author": "王禹偁",
        "paragraphs": [
            "人生唯问道如何，得丧升沉总是虚。",
            "宁可飞鸿随四皓，未能鱼腹葬三闾。",
            "傅巖偶梦谁调鼎，彭泽高歌自荷锄。",
            "不向世间争窟穴，蜗牛到处是吾庐。"
        ],
        "title": "放言  其四",
        "id": "77f08fad-46dd-445f-ad48-c3889bce186d"
    },
    {
        "author": "王禹偁",
        "paragraphs": [
            "静算人间事偶然，穷通未必在穹玄。",
            "关从白马欺来度，赦被青蝇暗里传。",
            "禁树罢吟红烂漫，江蓠且咏绿芊绵。",
            "放言诗什谁堪赠，焚赠微之与乐天。"
        ],
        "title": "放言  其五",
        "id": "142f08b3-174e-4b95-9461-8e4a143f91e6"
    },
    {
        "author": "王禹偁",
        "paragraphs": [
            "三朝文匠百僚师，再秉洪钧七政齐。",
            "一道白麻来玉署，两条红烛上沙堤。",
            "池波尚浴当时凤，省树犹存旧日鸡。",
            "鑪冶正开无弃物，应怜折剑在尘泥。"
        ],
        "title": "寄献仆射相公  其一",
        "id": "f12db36b-d4bb-45e9-8025-c72e2e963d96"
    },
    {
        "author": "王禹偁",
        "paragraphs": [
            "圣君宵旰念生民，重命甘盘秉国钧。",
            "引马但传三刻漏，喘牛休问四时春。",
            "羹和旧鼎黄金铉，雪压新堤白玉尘。",
            "应念前年献诗客，谪官无俸不胜贫。"
        ],
        "title": "寄献仆射相公  其二",
        "id": "157d7392-276b-4736-94e9-38ac76bdb0ec"
    },
    {
        "author": "王禹偁",
        "paragraphs": [
            "转轮争合滞才华，急诏重乘上汉查。",
            "继我已吟红药树，劝君曾赋海棠花。",
            "词随健笔光纶诰，诗落成都灿绮霞。",
            "应笑同时东观客，商于憔悴似长沙。"
        ],
        "title": "寄冯舍人",
        "id": "c0d22508-3ace-42f6-b10e-e97efccd3bbb"
    },
    {
        "author": "王禹偁",
        "paragraphs": [
            "武关西畔路巉巖，两月劳君寄两缄。",
            "镜里想添新白发，箧中犹贮旧青衫。",
            "扶头酒好无辞醉，缩项鱼多且放馋。",
            "譬似元和张太祝，十年不改旧官衔。"
        ],
        "title": "回襄阳周奉礼同年因题纸尾",
        "id": "d27fa220-d0ac-4038-9a05-1d976b24a829"
    },
    {
        "author": "王禹偁",
        "paragraphs": [
            "一郡官闲唯副使，一年冷节是清明。",
            "春来春去何时尽，闲恨闲愁触处生。",
            "漆燕黄鹂夸舌健，柳花榆荚鬭身轻。",
            "脱衣换得商山酒，笑把离骚独自倾。"
        ],
        "tags": [
            "谪居",
            "清明节",
            "无奈"
        ],
        "title": "清明日独酌",
        "id": "28aa259d-9462-4ce2-8686-11ac81993694"
    },
    {
        "author": "王禹偁",
        "paragraphs": [
            "今年寒食在商山，山里风光亦可怜。",
            "稚子就花拈蛱蝶，人家依树系秋千。",
            "郊原晓绿初经雨，巷陌春阴乍禁烟。",
            "副使官闲莫惆怅，酒钱犹有撰碑钱。"
        ],
        "title": "寒食",
        "id": "faad82ff-7ea3-4ca8-ae30-80405eb18f29"
    },
    {
        "author": "王禹偁",
        "paragraphs": [
            "红桃飞尽绿杨深，独倚危楼半日吟。",
            "六里山川多逐客，贰车官职是笼禽。",
            "蓬霑残雪经秋鬓，葵隔浮云向日心。",
            "身世荣衰不能算，且倾村酒沃愁襟。"
        ],
        "title": "春日登楼",
        "id": "724b66a5-338e-442b-96e9-0685a7198f3c"
    },
    {
        "author": "王禹偁",
        "paragraphs": [
            "数枝香带雨霏霏，雨里携来叩竹扉。",
            "拟戴却休成怅望，御园曾插满头归。"
        ],
        "title": "山僧雨中送牡丹",
        "id": "33878507-6ad0-4c70-8283-a6fa86b97f73"
    },
    {
        "author": "王禹偁",
        "paragraphs": [
            "两株桃杏映篱斜，粧点商山副使家。",
            "何事春风容不得，和鶑吹折数枝花。"
        ],
        "title": "春居杂兴  其一",
        "id": "ef945fbc-2f2b-43a3-8896-d413e2d4c993"
    },
    {
        "author": "王禹偁",
        "paragraphs": [
            "春云如兽复如禽，日照风吹浅又深。",
            "谁道无心便容与，亦同翻覆小人心。"
        ],
        "title": "春居杂兴  其二",
        "id": "f1c631c8-f8ef-413a-80a5-ecdbe4ad95d9"
    },
    {
        "author": "王禹偁",
        "paragraphs": [
            "闲写新诗十数篇，晓来铺向竹窗前。",
            "无端燕子欺人睡，故落春泥污彩笺。"
        ],
        "title": "春居杂兴  其三",
        "id": "76b19ebf-11a8-4451-9e57-b301f3ecb579"
    },
    {
        "author": "王禹偁",
        "paragraphs": [
            "一夜春雷百蛰空，山家篱落起蛇虫。",
            "无端蚯蚓争头角，触破莓苔气似虹。"
        ],
        "title": "春居杂兴  其四",
        "id": "0122467a-8439-4002-a4b7-88a2536e6d5e"
    },
    {
        "author": "王禹偁",
        "paragraphs": [
            "西接蓝田东武关，有唐名郡数商颜。",
            "二千石尽非吾道，一百年来负此山。",
            "重叠晓岚新雨后，参差春雪夕阳间。",
            "唯供迁客风骚兴，醉望吟看不暂闲。"
        ],
        "title": "登郡南楼望山感而有作",
        "id": "7993a7a4-8255-4025-822f-8216484ad3a9"
    },
    {
        "author": "王禹偁",
        "paragraphs": [
            "西山薇蕨蜀山铜，可见夷齐与邓通。",
            "佞幸圣贤俱饿死，若无史笔等头空。"
        ],
        "title": "读史记列传",
        "id": "aa23d631-e908-498e-b1ff-7c77ed6826dc"
    },
    {
        "author": "王禹偁",
        "paragraphs": [
            "此境一何醇，熙熙别得春。",
            "有声皆俗格，无梦是天真。",
            "壁上登山屐，床头漉酒巾。",
            "轻轻龟喘息，苒苒蝶精神。",
            "滞寂通禅理，无何等道人。",
            "曲肱高胜枕，藉草软于茵。",
            "吟苦魂初瞑，杯酣味更珍。",
            "觉知身是幻，静与死为邻。",
            "酷恨巢簷燕，生憎欵户宾。",
            "功成归展转，先兆自嚬呻。",
            "不入荣名客，还宜放逐臣。",
            "东窗一丈日，且作自由身。"
        ],
        "title": "睡",
        "id": "fd3b34f9-e5d4-4400-be6c-95d24c71f3c9"
    },
    {
        "author": "王禹偁",
        "paragraphs": [
            "携家昼锦行，山驿接江城。",
            "使是皇华贵，人还故国荣。",
            "离筵青杏小，别夜子规鸣。",
            "鹦鹉洲边宿，无忘吊祢衡。"
        ],
        "title": "送秦供奉自商州使鄂渚",
        "id": "06c39f8d-8bff-44a9-80a2-99a3ddf91605"
    },
    {
        "author": "王禹偁",
        "paragraphs": [
            "昨朝邸吏报商山，闻道孙生得状元。",
            "为贺圣朝文物盛，喜于初入紫微垣。"
        ],
        "title": "闻进士孙何及第因寄",
        "id": "d42fd266-b634-4919-b62a-61b36424ef88"
    },
    {
        "author": "王禹偁",
        "paragraphs": [
            "宿草离披泪满衫，孤坟遥想帝城南。",
            "天生贾谊成何事，祇得人间三十三。"
        ],
        "title": "哭同年罗著作五首  其一",
        "id": "63979f11-0bf6-41b4-8011-4c8d829e9b73"
    },
    {
        "author": "王禹偁",
        "paragraphs": [
            "一枝丹桂谩成名，一片绯衫未是荣。",
            "頼有遗文在东观，直应千载气如生。"
        ],
        "title": "哭同年罗著作五首  其二",
        "id": "5a1065a2-2e62-427b-8c66-9a1d1191682f"
    },
    {
        "author": "王禹偁",
        "paragraphs": [
            "荒凉故宅何人住，寂寞孀妻即日还。",
            "一岁婴儿安健否，巨源虽在谪深山。"
        ],
        "title": "哭同年罗著作五首  其三",
        "id": "a608ea9c-9d9a-40e3-8803-9a31e35fcfde"
    },
    {
        "author": "王禹偁",
        "paragraphs": [
            "生死虽殊道义存，晓来襟袖有啼痕。",
            "只应知我方憔悴，时向商山入梦魂。"
        ],
        "title": "哭同年罗著作五首  其四",
        "id": "db41f0e9-59bb-4c9d-a364-1823a44fdf4f"
    },
    {
        "author": "王禹偁",
        "paragraphs": [
            "同试五题为县吏，共求三字作词臣。",
            "西垣谪宦何须恨，若比罗三是幸人。"
        ],
        "title": "哭同年罗著作五首  其五",
        "id": "47bf83bc-289f-443c-971e-a925e394066f"
    },
    {
        "author": "王禹偁",
        "paragraphs": [
            "孤亭叠嶂东，宛是古屏风。",
            "每到天将暮，浑疑日再中。",
            "余霞犹散绮，新月已张弓。",
            "一水漪涟媚，千巖木叶红。",
            "玳筵何烜赫，火宅忽牢笼。",
            "隙晃归巢燕，簷拖截涧虹。",
            "果迷丹橘熟，洞讶赤城通。",
            "似烧连松坞，如斑染竹丛。",
            "近邀青琐客，来伴紫芝翁。",
            "望久情无倦，吟多兴未穷。",
            "阳乌看黯黯，归马恨怱怱。",
            "会待长栖隠，青冥逐去鸿。"
        ],
        "title": "西晖亭",
        "id": "46fefb22-8ba9-42ba-bd22-86bb4ca7b5c6"
    },
    {
        "author": "王禹偁",
        "paragraphs": [
            "亲老复婴孩，吾生自可哀。",
            "无田得归去，有俸是嗟来。",
            "直道虽已矣，壮心犹在哉。",
            "端居寡俦侣，怀抱向谁开。"
        ],
        "title": "谪居",
        "id": "0f1f3ae1-beae-4901-970c-8a732d26754e"
    },
    {
        "author": "王禹偁",
        "paragraphs": [
            "楮冠布褐皂纱巾，曾忝西垣寓直人。",
            "此际暂披因假日，如今长著见闲身。",
            "濯缨未识三湘水，漉酒空经六里春。",
            "不为行香著朝服，贰车谁信旧词臣。"
        ],
        "title": "道服",
        "id": "accf7dc4-55fb-45ef-8473-a7823825a145"
    },
    {
        "author": "王禹偁",
        "paragraphs": [
            "多羨新楼上，公余写望闲。",
            "数峰迷华岳，一面是商山。",
            "棋暗幽云过，簷喧宿鸟还。",
            "万重苍翠里，百尺泬寥间。",
            "岚破分樵迳，沙明认钓湾。",
            "望秦晴矗矗，清洛夜潺潺。",
            "平远长安道，微茫函谷关。",
            "吟哦生古意，图画寄朝班。",
            "何日随高步，乘秋豁病颜。",
            "销忧吾祖事，会待共跻攀。"
        ],
        "title": "寄题洛南秦供奉新楼",
        "id": "81b3ab1b-438c-4550-bbca-4e47d61d3e3d"
    },
    {
        "author": "王禹偁",
        "paragraphs": [
            "日高睡足更何为，数首新篇酒一巵。",
            "郡吏谩劳相告报，转输应不管吟诗。"
        ],
        "title": "独酌自吟拙诗次吏报转运使到郡戏而有作",
        "id": "4f4fe282-e9f5-4a02-b926-461d9d47869f"
    },
    {
        "author": "王禹偁",
        "paragraphs": [
            "南过高车岭，川原似掌平。",
            "峰峦开画障，畎亩列棋枰。",
            "帝女柔桑绿，王孙野草生。",
            "提壶催我醉，戴胜劝人耕。",
            "商岭堪携妓，丹河好濯缨。",
            "盖圆松影密，鞭乱竹根狞。",
            "勃勃畬田气，磷磷水硙声。",
            "野桃谁是主，山鸟不知名。",
            "欲舞宁无蝶，思歌亦有鶑。",
            "官闲春日永，担酒此中行。"
        ],
        "title": "春游南静川",
        "id": "212ea944-c4ef-47a9-a1fe-263909ef370c"
    },
    {
        "author": "王禹偁",
        "paragraphs": [
            "圣君重卜祀南郊，仗用黄麾间白旄。",
            "仙吹冷翻苍玉佩，晓霞晴透绛纱袍。",
            "天开兜率斋宫静，海涌蓬莱帐殿高。",
            "迁客生还知有望，商山不敢读离骚。"
        ],
        "title": "南郊大礼诗  其一",
        "id": "54459dab-d555-4af7-bdbe-6afb4306cfb3"
    },
    {
        "author": "王禹偁",
        "paragraphs": [
            "百僚冠剑互珊珊，文物威蕤属礼官。",
            "清漏宿斋宣祖庙，质明行事昊天坛。",
            "旌旗漠漠帷宫晓，星斗依依彩仗寒。",
            "肠断商于左迁客，圆丘无分得荣观。"
        ],
        "title": "南郊大礼诗  其二",
        "id": "51132e51-8efe-475c-bfa3-77d4d5e295e5"
    },
    {
        "author": "王禹偁",
        "paragraphs": [
            "严配郊丘展孝思，质文参酌礼无违。",
            "大羹味薄牲牷洁，至乐声和凤鸟飞。",
            "黄道月斜风细细，紫坛天晓露霏霏。",
            "可怜此夜商山客，画尽炉灰泪满衣。"
        ],
        "title": "南郊大礼诗  其三",
        "id": "04ddf12c-aed2-45f1-b256-2d32488e30b8"
    },
    {
        "author": "王禹偁",
        "paragraphs": [
            "彩城残月带微霜，版奏中严夜未央。",
            "三献欲终侵曙色，百神齐下散天香。",
            "珠旒微乱埙篪韵，柴燎轻笼剑佩光。",
            "此夕商山对何物，猿啼鸟哭树苍苍。"
        ],
        "title": "南郊大礼诗  其四",
        "id": "3c2357a9-555f-4618-9fd2-fbce50a1cd1d"
    },
    {
        "author": "王禹偁",
        "paragraphs": [
            "严禋礼退一阳生，抃贺欢呼动四溟。",
            "圣寿久长南至日，宝图高大北辰星。",
            "九重城阙天将曙，百万人家户不扃。",
            "知有化工无弃物，海波分纳一浮萍。"
        ],
        "title": "南郊大礼诗  其五",
        "id": "2dc4679a-914b-4286-bb49-e5ecc67ab4bb"
    },
    {
        "author": "王禹偁",
        "paragraphs": [
            "干元门上赭袍光，雉扇初开散御香。",
            "郊祀一千年运祚，赦书三万里封疆。",
            "人间草木霑皇泽，天上咸韶送寿觞。",
            "惆怅昔年曾侍从，而今翻似鼠拖肠。"
        ],
        "title": "南郊大礼诗  其六",
        "id": "5c42d13f-dfef-47bd-a25c-5884445f465b"
    },
    {
        "author": "王禹偁",
        "paragraphs": [
            "六街旌旆亸虹蜺，仙仗参差羽卫齐。",
            "千步廊前班振鹭，百寻竿上揭金鸡。",
            "狴牢冷落停丹笔，郡国欢呼拆紫泥。",
            "凤阁旧臣期赦宥，免教长似触藩羝。"
        ],
        "title": "南郊大礼诗  其七",
        "id": "08bfac58-6d4b-4651-8490-b0c7d35bcb2b"
    },
    {
        "author": "王禹偁",
        "paragraphs": [
            "千官云拥御楼时，朝服纷纷换礼衣。",
            "万里梯航归大国，一声雷雨破圜扉。",
            "青蝇传去人人喜，丹凤衔来处处飞。",
            "收尽洛南迁客泪，全家潜望日边归。"
        ],
        "title": "南郊大礼诗  其八",
        "id": "3cb95dff-2bc7-4557-ba27-362c646c1a9c"
    },
    {
        "author": "王禹偁",
        "paragraphs": [
            "彩云随步下干元，雨露新恩洽普天。",
            "四辅首迎丹凤诏，六师齐散廪牺钱。",
            "熙熙品物瞻尧日，习习薰风动舜絃。",
            "商洛贰车当此际，旧朝衣上泪潺湲。"
        ],
        "title": "南郊大礼诗  其九",
        "id": "92f0c571-fbc3-46e7-b5c5-1402dde04871"
    },
    {
        "author": "王禹偁",
        "paragraphs": [
            "年来不见祀圜丘，谪宦携亲叹白头。",
            "作赋有时悲鵩鸟，杀身无路学牺牛。",
            "非才岂合居台阁，归梦徒劳近冕旒。",
            "千载遭逢如未替，此身重见帝王州。"
        ],
        "title": "南郊大礼诗  其一○",
        "id": "70806cac-f49f-4d5d-a39f-b063a263e189"
    },
    {
        "author": "王禹偁",
        "paragraphs": [
            "玄象中台坼，皇家上相薨。",
            "大功铭玉铉，密事在金縢。",
            "无复同鱼水，空嗟失股肱。",
            "若言丰沛旧，陪葬近长陵。"
        ],
        "title": "太师中书令魏国公册赠尚书令追封真定王赵挽歌  其一",
        "id": "0d19d955-54cb-4f80-9469-d9c8196acd60"
    },
    {
        "author": "王禹偁",
        "paragraphs": [
            "经纬千年业，陶镕万物功。",
            "藩垣龙节在，禁掖凤池空。",
            "卤簿蒙寒雨，铭旌飏晓风。",
            "太常草仪注，全似葬周公。"
        ],
        "title": "太师中书令魏国公册赠尚书令追封真定王赵挽歌  其二",
        "id": "d6d3ea33-9fdb-47e1-a5cb-fb25b4422860"
    },
    {
        "author": "王禹偁",
        "paragraphs": [
            "重位经三入，高年过七旬。",
            "有言皆为国，无日不忧民。",
            "温树萧萧影，甘棠漠漠春。",
            "遥知神德庙，配飨更何人。"
        ],
        "title": "太师中书令魏国公册赠尚书令追封真定王赵挽歌  其三",
        "id": "a8e60d1b-141b-4a99-841c-1eb2e37a2701"
    },
    {
        "author": "王禹偁",
        "paragraphs": [
            "国丧三台首，家藏五庙尊。",
            "纪功谁秉笔，册赠帝临轩。",
            "盛德留千古，贞魂闭九原。",
            "皇情弥轸悼，天柱折昆仑。"
        ],
        "title": "太师中书令魏国公册赠尚书令追封真定王赵挽歌  其四",
        "id": "5ba653e8-0d6c-4e56-891a-8d936711b906"
    },
    {
        "author": "王禹偁",
        "paragraphs": [
            "麟丧虚灵囿，凤衰空帝梧。",
            "陶镕存庶汇，霖雨润寰区。",
            "旧疏同伊训，遗章入禹谟。",
            "九原何所恨，犹未灭匈奴。"
        ],
        "title": "太师中书令魏国公册赠尚书令追封真定王赵挽歌  其五",
        "id": "e169c8ba-2ccd-428b-a860-b18c719fcd38"
    },
    {
        "author": "王禹偁",
        "paragraphs": [
            "空留遗像在凌烟，谁继堂堂命世贤。",
            "将相位高三十载，风云道合一千年。",
            "霖收傅说巖前雨，石陨娲皇补后天。",
            "见说吾君举哀处，重瞳挥洒泪潺湲。"
        ],
        "title": "太师中书令魏国公册赠尚书令追封真定王赵挽歌  其六",
        "id": "b50eb40d-0676-481c-80b8-01d0e53cfd24"
    },
    {
        "author": "王禹偁",
        "paragraphs": [
            "君恩虽听罢居留，官拜维师命更优。",
            "异物忽随黄石葬，晚年终负赤松游。",
            "凭谁借筯论归马，无复停车问喘牛。",
            "唯有功名书信史，肯同尘土一时休。"
        ],
        "title": "太师中书令魏国公册赠尚书令追封真定王赵挽歌  其七",
        "id": "dd2b6672-32db-4cbc-8cdd-eefc44139e2e"
    },
    {
        "author": "王禹偁",
        "paragraphs": [
            "曾拜四章辞相府，又陈三表罢留司。",
            "朝廷年德刘仁轨，终始功名郭子仪。",
            "印锁黄金尘暗澹，堂闲绿野草离披。",
            "吾君若念先朝旧，应似文贞御制碑。"
        ],
        "title": "太师中书令魏国公册赠尚书令追封真定王赵挽歌  其八",
        "id": "bc4adf65-5149-4514-854c-9bda2f2e4249"
    },
    {
        "author": "王禹偁",
        "paragraphs": [
            "忍听咚咚窆鼓声，笳箫呜咽暮云凝。",
            "勋劳自合同萧相，谥法还须比魏征。",
            "晓月暗垂丹旐露，夜风轻触穗帷灯。",
            "三川父老知何限，尽逐灵輀泪满膺。"
        ],
        "title": "太师中书令魏国公册赠尚书令追封真定王赵挽歌  其九",
        "id": "0e534420-40c0-4e85-b04d-cf5031cd4e03"
    },
    {
        "author": "王禹偁",
        "paragraphs": [
            "元老令终归葬日，有司重奏辍朝时。",
            "骈罗卤簿三公礼，告赴同盟五月期。",
            "何处更求廊庙器，是谁重作帝王师。",
            "商山副使偏垂泪，未报当年国士知。"
        ],
        "title": "太师中书令魏国公册赠尚书令追封真定王赵挽歌  其一○",
        "id": "c84f2238-2f4d-4cd0-b3d9-1b294617f34c"
    },
    {
        "author": "王禹偁",
        "paragraphs": [
            "泽国来朝积岁年，商山相遇话乡原。",
            "郄诜重折月中桂，陶令未归江上村。",
            "岚气滴空无限翠，泉声通夕有何冤。",
            "寒灯挑尽芳樽竭，所得新奇尽雅言。"
        ],
        "title": "和仲咸诗六首 和与喻丰阳夜话",
        "id": "b6459ab0-5351-4e3c-a63a-9b1cc55aa222"
    },
    {
        "author": "王禹偁",
        "paragraphs": [
            "风雅荒凉信可悲，家声留得尽玄微。",
            "且欣丹穴一毛在，莫道沅江九肋稀。",
            "思苦也知关国政，官卑应为泄天机。",
            "他时迁客归朝去，拟觅琼瑶满袖归。"
        ],
        "title": "和仲咸诗六首 和回喻令诗集",
        "id": "0f2c5793-0529-4e0b-b8fc-f2f89d53e254"
    },
    {
        "author": "王禹偁",
        "paragraphs": [
            "玉经炎火竹经霜，却把刚肠变酒肠。",
            "庾信悲哀休作赋，接舆歌曲且佯狂。",
            "更谙丧乱灾为福，蕴蓄才华有若亡。",
            "孤宦由来宜晚达，祝君霄汉路歧长。"
        ],
        "title": "和仲咸诗六首 和自咏",
        "id": "9ac83559-47fe-494c-94c5-cb3997aa3ec8"
    },
    {
        "author": "王禹偁",
        "paragraphs": [
            "旧游前政一追寻，宦路迁移敌古今。",
            "黄绶位卑曾叹命，青宫官冷不妨吟。",
            "烟岚不改当窗色，桃李应垂满砌阴。",
            "好寄新诗题旧壁，为言梅福珥朝簪。"
        ],
        "title": "和仲咸诗六首 和与卢氏宋少府话旧游",
        "id": "9903700c-ca12-47c5-8cc8-85c45af2f9fd"
    },
    {
        "author": "王禹偁",
        "paragraphs": [
            "何人祠庙立空山，四皓精灵合往还。",
            "疋马不辞峰更险，冥鸿应为世多艰。",
            "云生碧殿萦鸱尾，风触金铺动兽环。",
            "欲识姓名无问处，空闻灵异庇商颜。"
        ],
        "title": "和仲咸诗六首 和题鸣马庙",
        "id": "50858453-5717-4048-ba38-4c74b81bb20e"
    },
    {
        "author": "王禹偁",
        "paragraphs": [
            "朝客吟诗送羽衣，应知彭泽久思归。",
            "三年官满谁留得，领鹤携琴赋式微。"
        ],
        "title": "和仲咸诗六首 和送道服与喻宰",
        "id": "4bc71eb9-98eb-4542-9165-b1ae75baa9a9"
    },
    {
        "author": "王禹偁",
        "paragraphs": [
            "系即匏瓜转即蓬，可怜踪迹与君同。",
            "眼前有酒长须醉，身外除诗尽是空。",
            "闲采紫芝饥可疗，欲浮沧海道应穷。",
            "声名官职相磨折，休忆西垣药树红。"
        ],
        "title": "寄海州副使田舍人",
        "id": "7c267037-5bac-4b59-984b-e71f21a2f1f4"
    },
    {
        "author": "王禹偁",
        "paragraphs": [
            "未赴吾君凤诏征，蒲轮何似板舆荣。",
            "自期物外长无事，谁觉人间已有名。",
            "饵术肯尝钟鼎味，纫兰应笑珮环声。",
            "洛南迁客堪羞死，犹望量移近帝城。"
        ],
        "title": "恭闻种山人表谢急征不赴荣侍因成拙句仰纪高风",
        "id": "f29530f2-91e1-480f-b5e6-88b402733a2b"
    },
    {
        "author": "王禹偁",
        "paragraphs": [
            "表让皇家买酒钱，醉乡归去便陶然。",
            "吾君若问征君意，自有东臯种黍田。"
        ],
        "title": "再赋二章一以颂高人之风一以伸俗吏之意  其一",
        "id": "eba94c97-997a-402b-a892-3c205c3134df"
    },
    {
        "author": "王禹偁",
        "paragraphs": [
            "不应明时鹄板书，可能终老傲唐虞。",
            "神仙见说须阴德，肯为苍生一出无。"
        ],
        "title": "再赋二章一以颂高人之风一以伸俗吏之意  其二",
        "id": "582bc28f-8837-436f-b7ad-fedd5027c3f6"
    },
    {
        "author": "王禹偁",
        "paragraphs": [
            "数载直承明，宠深还若惊。",
            "趁朝鸡唤起，残梦马驮行。",
            "左宦离双阙，高眠尽五更。",
            "如将闲比贵，此味敌公卿。"
        ],
        "title": "五更睡",
        "id": "b7b36312-d79b-4b32-b1e0-55d1c8ceae7d"
    },
    {
        "author": "王禹偁",
        "paragraphs": [
            "华发不称老，高堂为有亲。",
            "宁同贾生恨，自比老莱身。",
            "官散且无过，俸微犹助贫。",
            "谁能学屈蠖，拳跼苦求神。"
        ],
        "title": "自咏",
        "id": "0b514ee3-154b-4fa7-bdc0-42fbf4af7faa"
    },
    {
        "author": "王禹偁",
        "paragraphs": [
            "百年身世片时间，况是多愁鬓早斑。",
            "贫有琴书聊自药，贵无功业未如闲。",
            "波平南浦堪垂钓，日满东窗尚掩关。",
            "祇为慈亲忆归去，商山不隠隠何山。"
        ],
        "title": "遣兴",
        "id": "07d92eeb-0acc-43f9-8631-57be0842e89d"
    },
    {
        "author": "王禹偁",
        "paragraphs": [
            "嵯峨高锁夕阳红，斜入吟窗秀色浓。",
            "六里青山长满眼，不劳云片学奇峰。"
        ],
        "title": "夏云",
        "id": "0454daf0-35a6-486f-b0a1-73ddfc076a3c"
    },
    {
        "author": "王禹偁",
        "paragraphs": [
            "谁爱潺湲到水滨，春来唯有我来频。",
            "沙边坐惯渔翁识，岸上行多白鸟驯。",
            "髭发照看添霰雪，冠缨濯后少埃尘。",
            "今秋更拟营蓑笠，冒雨冲风把钓纶。"
        ],
        "title": "丹河闲步",
        "id": "b223dc11-1914-46d1-9ff8-4263562ae87b"
    },
    {
        "author": "王禹偁",
        "paragraphs": [
            "露莎烟竹冷凄凄，秋吹无端入客衣。",
            "鉴里鬓毛衰飒尽，日边京国信音稀。",
            "风蝉历历和枝响，雨燕差差掠地飞。",
            "系滞不如商岭叶，解随流水向东归。"
        ],
        "title": "新秋即事  其一",
        "id": "28ae8cbc-cedc-430a-967a-5d34b784028b"
    },
    {
        "author": "王禹偁",
        "paragraphs": [
            "宦途流落似长沙，頼有诗情遣岁华。",
            "吟弄浅波临钓渚，醉披残照入僧家。",
            "石挨苦竹旁抽笋，雨打戎葵卧放花。",
            "安得君恩许归去，东陵闲种一园瓜。"
        ],
        "title": "新秋即事  其二",
        "id": "ccea5de8-476d-44f2-a771-4597e27da211"
    },
    {
        "author": "王禹偁",
        "paragraphs": [
            "百岁浮生一梦中，梦中何事有穷通。",
            "姓名旧署黄麻纸，颜状今成白发翁。",
            "烟暝小窗萤火碧，雨昏幽迳蓼花红。",
            "谪居始信为儒苦，生计兼无一亩宫。"
        ],
        "title": "新秋即事  其三",
        "id": "87be3bb1-02c8-4d1b-b811-5501e4e51803"
    },
    {
        "author": "王禹偁",
        "paragraphs": [
            "秋光虽寂澹，幽兴入诗家。",
            "篱暗螀啼菊，园荒蚁上茄。",
            "围棋知日影，理发见霜华。",
            "向晓儿童喜，溪僧遗晚瓜。"
        ],
        "title": "秋居幽兴  其一",
        "id": "6e281ed1-1b3f-4513-a9e4-77f0f0b8aadf"
    },
    {
        "author": "王禹偁",
        "paragraphs": [
            "园林经积雨，晚步思悠哉。",
            "宿鸟头相并，秋瓜顶自开。",
            "药田荒野蔓，屐齿没苍苔。",
            "幽兴将何遣，燋琴贳酒杯。"
        ],
        "title": "秋居幽兴  其二",
        "id": "58b75c20-6e9b-4a80-9e05-a8799c56d796"
    },
    {
        "author": "王禹偁",
        "paragraphs": [
            "谪居人事慵，幽兴与谁同。",
            "僧到烹秋菌，儿啼索草虫。",
            "扫苔留嫩绿，写叶惜残红。",
            "岁晏琴罇好，篱边有菊丛。"
        ],
        "title": "秋居幽兴  其三",
        "id": "247b9b8e-6221-4c47-8b60-83169c6f4f51"
    },
    {
        "author": "王禹偁",
        "paragraphs": [
            "命屈由来道日新，诗家权柄敌陶钧。",
            "任无功业调金鼎，且有篇章到古人。",
            "本与乐天为后进，敢期子美是前身。",
            "从今莫厌闲官职，主管风骚胜要津。"
        ],
        "title": "前赋春居杂兴诗二首间半岁不复省视因长男嘉祐读杜工部集见语意颇有相类者咨于予且意予窃之也予喜而作诗聊以自贺",
        "id": "f687140d-c844-418c-ad58-bcc76977d7de"
    },
    {
        "author": "王禹偁",
        "paragraphs": [
            "丹旐换红旌，萧萧五马鸣。",
            "今朝为旅榇，昨日是专城。",
            "爱子方之蜀，遗书未到京。",
            "贰车郊外送，挥泪满尘缨。"
        ],
        "title": "翟使君挽歌  其一",
        "id": "e74e0dcb-5a4f-4d8a-bb75-ffd81a91f322"
    },
    {
        "author": "王禹偁",
        "paragraphs": [
            "国史书勋伐，州民颂乐康。",
            "岂唯存柏椁，亦合葬桐乡。",
            "黄壤千年恨，青山六里长。",
            "空余铃阁畔，寂寞菊花香。"
        ],
        "title": "翟使君挽歌  其二",
        "id": "727ccb6d-a768-4730-a0b4-6c69d9c7a9f8"
    },
    {
        "author": "王禹偁",
        "paragraphs": [
            "未满三年政，何妨五月期。",
            "理言归葬速，遗爱出山迟。",
            "樯翣穿云过，铭旌著雨垂。",
            "洛阳多故吏，号泣住灵輀。"
        ],
        "title": "翟使君挽歌  其三",
        "id": "be9cab8c-030b-4bdb-b687-cdd3f4af0ce2"
    },
    {
        "author": "王禹偁",
        "paragraphs": [
            "马穿山迳菊初黄，信马悠悠野兴长。",
            "万壑有声含晚籁，数峰无语立斜阳。",
            "棠梨叶落胭脂色，荞麦花开白雪香。",
            "何事吟余忽惆怅，村桥原树似吾乡。"
        ],
        "tags": [
            "写景",
            "秋天",
            "古诗三百首",
            "思乡",
            "宋诗"
        ],
        "title": "村行",
        "id": "6b67333f-57fb-4296-922e-3025ac549e74"
    },
    {
        "author": "王禹偁",
        "paragraphs": [
            "节近登高忽叹嗟，经年憔悴别京华。",
            "贰车何处搔蓬鬓，九日山州见菊花。",
            "梦里荣衰安足道，眼前杯酒且须赊。",
            "商于邹鲁虽迢递，大底携家即是家。"
        ],
        "title": "淳化二年八月晦日夜梦于上前赋诗既寤唯省一句云九日山州见菊花间一日有商于贰车之命实以十月三日到郡重阳已过残菊尚多意梦已征矣今忽然一岁又逼登高追续前诗句因成四韵",
        "id": "ee4da1f4-1837-49b1-9c3e-ef37aa82f490"
    },
    {
        "author": "王禹偁",
        "paragraphs": [
            "如何小郡滞清贤，未得征归振鹭班。",
            "莫怕三年持汉诏，犹胜迁客卧商山。",
            "俱谙宦路须推命，同有诗情合好闲。",
            "唯是谪官无考限，比君知向几时还。"
        ],
        "title": "仲咸就加郡印因以四韵贺而勉之",
        "id": "d6b80baa-5ffc-4431-b42d-20333a429a87"
    },
    {
        "author": "王禹偁",
        "paragraphs": [
            "三月降霜花木死，九秋飞雪麦禾灾。",
            "虫蝗水旱霖淫雨，尽逐商山副使来。"
        ],
        "title": "自嘲",
        "id": "8e1bb3a3-33f5-4421-9ea0-f4d9d4c30a32"
    },
    {
        "author": "王禹偁",
        "paragraphs": [
            "狼藉金钱撒野塘，几丛无力卧斜阳。",
            "争偷暖律输桃李，独亚寒枝负雪霜。",
            "谁惜晚芳同我折，自怜孤艳袭人香。",
            "幽怀远慕陶彭泽，且撷残英泛一觞。"
        ],
        "title": "雪霁霜晴独寻山迳菊花犹盛感而赋诗",
        "id": "506afe5a-2b24-4d20-a0f9-dccac826b03d"
    },
    {
        "author": "王禹偁",
        "paragraphs": [
            "七十年华鬓未霜，道情偏称宰丰阳。",
            "早衙请印无仇览，夜榻围棋祇孟光。",
            "庭户万重岚气润，盘餐数饤药苗香。",
            "犹言彭泽终归去，门柳青青槛菊黄。"
        ],
        "title": "寄丰阳喻长官",
        "id": "62041b97-559b-4edc-aac7-503eb3d7ba46"
    },
    {
        "author": "王禹偁",
        "paragraphs": [
            "谁种萧萧数百竿，伴吟偏称作闲官。",
            "不随夭艳争春色，独守孤贞待岁寒。",
            "声拂琴牀生雅趣，影侵棋局助清欢。",
            "明年纵便量移去，犹得今冬雪里看。"
        ],
        "title": "官舍竹",
        "id": "4eb7c470-1a6c-49ae-85f6-09b3fcc5b76b"
    },
    {
        "author": "王禹偁",
        "paragraphs": [
            "梦断闲窗酒半醺，月华薄薄雪纷纷。",
            "莫言官散无拘束，一夜披衣见此君。"
        ],
        "title": "雪夜看竹",
        "id": "b1c9467b-abc1-4273-8130-923367528388"
    },
    {
        "author": "王禹偁",
        "paragraphs": [
            "半冬无雪懒吟诗，薄暮纷纷喜可知。",
            "衣上惹来看不足，竹边听处立多时。",
            "光迷曙色侵窗早，片舞寒空到地迟。",
            "今日使君吟望好，一车飞絮醉褰帷。"
        ],
        "title": "喜雪贻仲咸",
        "id": "26b5b009-7650-40ee-857b-f5f1675196c2"
    },
    {
        "author": "王禹偁",
        "paragraphs": [
            "腊雪连春雪，商民舞且歌。",
            "数年求不得，一尺未为多。",
            "试法烹茶鼎，资吟落钓蓑。",
            "登楼应更好，丹水是银河。"
        ],
        "title": "赋得腊雪连春雪",
        "id": "452e8784-8120-4cd6-8ec1-592ae1ef8b6a"
    },
    {
        "author": "王禹偁",
        "paragraphs": [
            "澹于寒雾乱于丝，无点无声落不知。",
            "轻助雪痕归麦垅，暗随春气入梅枝。",
            "踏苔立久微霑屐，遶竹吟余渐著髭。",
            "翻忆满身珠䍡𦌊，江头闲把钓蓑披。"
        ],
        "title": "立春日细雨",
        "id": "2627fa80-40b2-4a82-82ba-23e7eee2d73f"
    },
    {
        "author": "王禹偁",
        "paragraphs": [
            "谁种离离碎玉苗，晓楼吟望兴偏饶。",
            "白云作伴宜长在，红日无情已半销。",
            "聚映早霞明野寺，散随春水过溪桥。",
            "世间安得王摩诘，醉展霜缣把笔描。"
        ],
        "title": "霁后望山中春雪",
        "id": "8523076d-46fe-403c-8611-3c768120faf1"
    },
    {
        "author": "王禹偁",
        "paragraphs": [
            "何必问生涯，幽闲度岁华。",
            "有琴方是乐，无竹不成家。",
            "吟里销春色，眠中见曙霞。",
            "今年如未去，更拟种胡麻。"
        ],
        "title": "闲居",
        "id": "e7db4f21-40d4-4562-9bc5-73eab835bed9"
    },
    {
        "author": "王禹偁",
        "paragraphs": [
            "闻说去官常，悽悽返故乡。",
            "与君同甲子，似我有文章。",
            "憔悴衣衫绿，蹉跎鬓发苍。",
            "此身知幸处，曾得紫微郎。"
        ],
        "title": "有怀戚二仲言同年",
        "id": "449bd361-f2fd-4c17-96e3-95599fd65fda"
    },
    {
        "author": "王禹偁",
        "paragraphs": [
            "百舌娇慵未苦啼，雪随春水下松溪。",
            "何人樵树和云斫，几处山田带雨犁。",
            "蜀柳半开鸜鹆眼，海棠深结麝香脐。",
            "东风似待闲人出，一路青莎榇马蹄。"
        ],
        "title": "春郊寓目",
        "id": "6b934eaa-4f0f-4b61-8934-dd654b9aaba1"
    },
    {
        "author": "王禹偁",
        "paragraphs": [
            "红芳紫萼怯春寒，蓓蕾粘枝密作团。",
            "记得观灯凤楼上，百条银烛泪阑干。"
        ],
        "title": "杏花  其一",
        "id": "b88e2d03-c366-46f8-856a-4e1eb066f0d8"
    },
    {
        "author": "王禹偁",
        "paragraphs": [
            "暖映垂杨曲槛边，一堆红雪罩轻烟。",
            "春来自得风流伴，榆荚休抛买笑钱。"
        ],
        "title": "杏花  其二",
        "id": "49d2384d-4699-4f6e-a0d3-87e636d0578a"
    },
    {
        "author": "王禹偁",
        "paragraphs": [
            "桃红李白莫争春，素态妖姿两未匀。",
            "日暮墙头试回首，不施朱粉是东邻。"
        ],
        "title": "杏花  其三",
        "id": "39994c37-e380-4bff-8307-3dc1eeef9c14"
    },
    {
        "author": "王禹偁",
        "paragraphs": [
            "长愁风雨暗离披，醉遶吟看得几时。",
            "唯有流鶑偏称意，夜来偷宿最繁枝。"
        ],
        "title": "杏花  其四",
        "id": "6efaca96-55ef-49eb-a8c3-2ff094cdef83"
    },
    {
        "author": "王禹偁",
        "paragraphs": [
            "登龙曾入少年场，锡宴琼林醉御觞。",
            "争戴满头红烂熳，至今犹杂桂枝香。"
        ],
        "title": "杏花  其五",
        "id": "e59b455b-3880-4d08-ae97-90d747c6ee06"
    },
    {
        "author": "王禹偁",
        "paragraphs": [
            "长安废弃迁都后，曲沼荒凉一梦中。",
            "见说旧园为茂草，寂寥无复万枝红。"
        ],
        "title": "杏花  其六",
        "id": "29ce2123-cfdd-4d61-aa8a-1223d26f26d2"
    },
    {
        "author": "王禹偁",
        "paragraphs": [
            "陌上缤纷枝上稀，多情犹解扑人衣。",
            "双成洒道迎王母，十里濛濛绛雪飞。"
        ],
        "title": "杏花  其七",
        "id": "45bb992c-c37b-4070-8301-2c1fb59c026e"
    },
    {
        "author": "王禹偁",
        "paragraphs": [
            "商山留滞再经年，咫尺无由见状元。",
            "会赦未教归北阙，高歌应合遇东园。",
            "寸心谩道如弦直，两鬓难禁似雪繁。",
            "兄弟相知情未改，著书呼取屈原魂。"
        ],
        "title": "寄陕府通判孙状元兼简令弟秀才",
        "id": "2eeac968-5fbc-4499-b17a-e0f2d6535bb7"
    },
    {
        "author": "王禹偁",
        "paragraphs": [
            "日长何计到黄昏，郡僻官闲昼掩门。",
            "子美集开诗世界，伯阳书见道根源。",
            "风飘北院花千片，月上东楼酒一罇。",
            "不是同年来主郡，此心牢落共谁论。"
        ],
        "title": "日长简仲咸",
        "id": "9ffd6562-6ac3-4fd8-b4ce-137da90580d6"
    },
    {
        "author": "王禹偁",
        "paragraphs": [
            "襟袖飘飘晚吹轻，孤吟何必共人行。",
            "绿杨系马寻芳迳，春草随人上古城。",
            "不愤黄鹂夸巧舌，多惭戴胜劝归耕。",
            "凭高朗咏沉湘赋，自许吾生似贾生。"
        ],
        "title": "春郊独步",
        "id": "ce4910a3-85a5-4d79-8fd5-27c1edcecf48"
    },
    {
        "author": "王禹偁",
        "paragraphs": [
            "菜助三餐急，园愁五月枯。",
            "废畦添粪壤，胼手捽荒芜。",
            "前日种子下，今朝雨点粗。",
            "吟诗深自慰，天似悯穷途。"
        ],
        "title": "种菜了雨下",
        "id": "e0be0417-4362-4992-9fdb-9b5ec92e769c"
    },
    {
        "author": "王禹偁",
        "paragraphs": [
            "十亩春畦两眼泉，置来应得弄潺湲。",
            "三年谪宦供厨菜，数月朝行赁宅钱。",
            "空媿先师轻学圃，未如平子便归田。",
            "此身久畜耕山计，不敢抛官为左迁。"
        ],
        "title": "偶置小园因题  其一",
        "id": "3c348336-5086-491d-8689-7777463fd63b"
    },
    {
        "author": "王禹偁",
        "paragraphs": [
            "偶营菜圃为盘飧，淮渎祠前水北村。",
            "泉响静连衙鼓响，柴门深近子城门。",
            "濛濛细雨春蔬甲，亹亹寒流老树根。",
            "从此商于地图上，画工添个舍人园。"
        ],
        "title": "偶置小园因题  其二",
        "id": "29d4604b-9b2b-4065-bc85-4c5148f60601"
    },
    {
        "author": "王禹偁",
        "paragraphs": [
            "春来春笋满丰阳，祇把盘餐劝孟光。",
            "犀角锦文虽可惜，也须分惠紫微郎。"
        ],
        "title": "戏从丰阳喻长官觅笋",
        "id": "54796f39-e915-4684-b8dd-de0d187b5966"
    },
    {
        "author": "王禹偁",
        "paragraphs": [
            "一未量移一转勋，貂冠羊胃总非真。",
            "韶光祇有两三日，浮世稀逢七十人。",
            "青杏劝君重酌酒，牡丹邀我且寻春。",
            "请看富贵赵中令，已作北邙山下尘。"
        ],
        "title": "三月廿七日偶作简仲咸",
        "id": "7402a9b5-5bf6-4d37-a8f0-2425796a7221"
    },
    {
        "author": "王禹偁",
        "paragraphs": [
            "三十军城百万家，侍臣分命走轺车。",
            "长春殿里承丹诏，乙夜书边别翠华。",
            "驻马祇教看垅麦，忧民无暇醉溪花。",
            "归朝旧友如相问，为道山中学种畬。"
        ],
        "title": "送巡抚侍读吕司谏",
        "id": "b71b6e48-8459-47a6-bb43-effee3f8d038"
    },
    {
        "author": "王禹偁",
        "paragraphs": [
            "欲辞苍翠入尘嚣，把酒看山思寂寥。",
            "莫动移文苦相责，解梁闻说近中条。"
        ],
        "title": "别商山量移解州作",
        "id": "fba6309b-7455-4241-bf3b-33fb6dba199e"
    },
    {
        "author": "王禹偁",
        "paragraphs": [
            "曾经烂漫濯吾缨，忍别潺湲月下声。",
            "便入红尘染诗思，吟魂犹合数年清。"
        ],
        "title": "别丹水",
        "id": "99c84e4d-89f7-4807-afb1-4f222728b97a"
    },
    {
        "author": "王禹偁",
        "paragraphs": [
            "明朝欲别采芝翁，吟遶阶前苦竹丛。",
            "贬谪入山非美退，此中争敢逐冥鸿。"
        ],
        "title": "别四皓庙",
        "id": "4b9fc9bb-d138-4f56-b8f5-ba79b8054356"
    },
    {
        "author": "王禹偁",
        "paragraphs": [
            "商山留滞再经春，吟爱仙娥最出羣。",
            "若有精灵念迁客，暂来河北作行云。"
        ],
        "title": "别仙娥峰",
        "id": "bfec364b-6477-4c76-ae18-d53e390f7d0f"
    },
    {
        "author": "王禹偁",
        "paragraphs": [
            "满窗疏韵伴吟声，别夜犹怜枕簟清。",
            "见说解梁难种植，此君相别若为情。"
        ],
        "title": "别北窗竹",
        "id": "d73e1820-e58f-4b5c-9d15-93f7dbabe369"
    },
    {
        "author": "王禹偁",
        "paragraphs": [
            "一堆红雪媚青春，惜别须教泪满巾。",
            "好在明年莫憔悴，校书兼是爱花人。"
        ],
        "title": "别堂后海棠",
        "id": "95925155-b855-4ff6-8fd7-673049cf950e"
    },
    {
        "author": "王禹偁",
        "paragraphs": [
            "可怜踪迹转如蓬，随例量移近陕东。",
            "便似人家养鹦鹉，旧笼腾倒入新笼。"
        ],
        "title": "量移后自嘲",
        "id": "d0ed1220-4666-442d-9d57-7e2d4aa85ae1"
    },
    {
        "author": "王禹偁",
        "paragraphs": [
            "商山五百五十日，若比昔贤非滞留。",
            "试看江陵元相国，四年移得向通州。"
        ],
        "title": "量移自解",
        "id": "eb4ea59c-70f1-4a44-8cd1-5bfc88812b6e"
    },
    {
        "author": "王禹偁",
        "paragraphs": [
            "二年商岭頼知音，惜别难藏泪满襟。",
            "头白忽抛攀桂伴，道消休话拔茅心。",
            "科名偶得同年分，交契都因谪宦深。",
            "唱和诗章收拾取，两家留与子孙吟。"
        ],
        "title": "留别仲咸  其一",
        "id": "8ae4e296-9c8a-4dde-9512-f53c96e5a7d7"
    },
    {
        "author": "王禹偁",
        "paragraphs": [
            "世网婴缠不自由，可怜匏系又萍流。",
            "忽从清洛南边郡，移向黄河北岸州。",
            "命薄我甘闲副使，道孤君是假诸侯。",
            "解梁去此无多地，时寄新诗慰客愁。"
        ],
        "title": "留别仲咸  其二",
        "id": "def6d089-5171-4be4-994e-eeb286fc89a4"
    },
    {
        "author": "王禹偁",
        "paragraphs": [
            "圜丘恩例得量移，笑领全家出翠微。",
            "惟有来时的颅马，商山埋骨不同归。"
        ],
        "title": "出商州有感",
        "id": "780f122e-ed5e-4845-b47e-3e4ec554ff92"
    },
    {
        "author": "王禹偁",
        "paragraphs": [
            "年来恩例得量移，祇合高歌不合悲。",
            "消长盈虚存大易，东南西北有先师。",
            "未抛轩冕终妨道，偶见林泉且赋诗。",
            "何事阌乡住三日，吟情难舍竹边池。"
        ],
        "title": "阌乡县留题陶氏林亭",
        "id": "508a7d49-3954-4035-aa3e-381e1194af02"
    },
    {
        "author": "王禹偁",
        "paragraphs": [
            "卖药先生白布衣，书来方信在京师。",
            "减君炉里烧丹术，助我山中买酒资。",
            "闲似野云终不仕，闭如笼鹤已多时。",
            "飘飘又去黄河北，更负中条几首诗。"
        ],
        "title": "寄潘处士",
        "id": "37b17042-9599-49ed-906d-c2b46656d6d7"
    },
    {
        "author": "王禹偁",
        "paragraphs": [
            "宦途漂荡似浮萍，又到棠阴邵伯城。",
            "亲老转添衰鬓白，妻儿犹免智囊生。",
            "状元馆谷如无倦，副使量移岂系程。",
            "吾道不拘官冷暖，唯君应合出郊迎。"
        ],
        "title": "将及陕郊先寄孙状元",
        "id": "81969964-0b8a-4f9f-8089-2288ad7d508b"
    },
    {
        "author": "王禹偁",
        "paragraphs": [
            "甘棠风雅美贤臣，伐树悽悽亦圣人。",
            "因感得时留蔽芾，更嗟无位泣麒麟。",
            "谁知素教长多难，我向清朝自不辰。",
            "听讼何如使无讼，与君忧道合霑巾。"
        ],
        "title": "甘棠即事简孙何",
        "id": "565e4f70-e129-4313-a695-3d11cdd8efb0"
    },
    {
        "author": "王禹偁",
        "paragraphs": [
            "郡在中条山脚下，盬南风起昼昏昏。",
            "舍人谪宦谁言命，副使量移岂是恩。",
            "月有俸钱堆长物，日无公事掩闲门。",
            "上天于我心还厚，祇遣文章道更尊。"
        ],
        "title": "解梁官舍",
        "id": "6326125c-a359-4153-9e1b-112f51a09511"
    },
    {
        "author": "王禹偁",
        "paragraphs": [
            "崛起巨河边，奔腾欲上天。",
            "远临沧海尽，高与太行连。",
            "大块横为脊，它山立似拳。",
            "土膏经舜耒，石险任秦鞭。",
            "洞黑狂吹雨，峰青冷罩烟。",
            "店荒坛道绝，寺古柏梯悬。",
            "崦漏微茫雪，巖垂淅沥泉。",
            "迸根通砥柱，斜径入闲田。",
            "北笑恒藏宝，西轻华耸莲。",
            "三门遥托迹，五老迥差肩。",
            "落实樵夫拾，灵苗本草传。",
            "柱空擎雁塔，倒影盖渔船。",
            "绘画终无手，封崇必有年。",
            "盐池浮翠霭，董泽媚漪涟。",
            "阴壑乖龙蛰，枯杉冻虺穿。",
            "图经标数郡，神异产羣贤。",
            "呼寿嵩何谄，升中泰岂专。",
            "斯文如已矣，此地可终焉。",
            "暂看犹销病，频登合得仙。",
            "许昌休自负，吾什亦铭镌。"
        ],
        "title": "中条山",
        "id": "6d541f41-021a-41ec-a1f9-88da07d65e49"
    },
    {
        "author": "王禹偁",
        "paragraphs": [
            "矗矗拂星榆，峥嵘与众殊。",
            "精灵奔昴宿，神异载河图。",
            "捧日光先及，参天礼不趣。",
            "绿萝供组绶，清籁献笙竽。",
            "泄雨遥霑华，堆岚下照蒲。",
            "僧窗分未足，郡阁占应俱。",
            "漠漠云交袂，霏霏雪映须。",
            "巨灵羞用壮，玉女愿为奴。",
            "磊落工难画，参差德不孤。",
            "儿孙溪石小，几杖涧松枯。",
            "洞鄙三茅隠，山嫌四皓逋。",
            "分形皆自立，倒影要谁扶。",
            "将数惭同汉，臣名合赞虞。",
            "嵩峰真树党，天柱太无徒。",
            "安得随人意，移将近帝都。",
            "吾君南面处，万岁一齐呼。"
        ],
        "title": "五老峰",
        "id": "23708d17-11da-4d6c-baa3-3b77a9f27617"
    },
    {
        "author": "王禹偁",
        "paragraphs": [
            "新集甘棠尽雅言，独疑陈杜指根源。",
            "一飞事往名虽屈，六义功成道更尊。",
            "骨气向人蹲獬豸，波涛无敌泻昆仑。",
            "明年再就尧阶试，应被人呼小状元。"
        ],
        "title": "书孙仅甘棠集后",
        "id": "0dc4e4bd-c3ef-47f8-a8ab-06224004bcb7"
    },
    {
        "author": "王禹偁",
        "paragraphs": [
            "凤实落嶙峋，蟠根出俗尘。",
            "子多将尽夏，花晚不争春。",
            "上苑空枝后，荒巖满树新。",
            "鸟含红映嘴，猿饱渍流唇。",
            "溪寺初供佛，山斋已待宾。",
            "升筵参李柰，入市附樵薪。",
            "叶衬青舒槲，龙擎绿透筠。",
            "泻盘能宛转，就酒益甘辛。",
            "致养侔怀橘，投诚等献芹。",
            "齿酸虽欲动，喉渴尚宜频。",
            "溉水应无主，驱禽免废人。",
            "栽培伤物性，髠接失天真。",
            "自笑羹梅忝，谁知社栗神。",
            "用堪登俎豆，生合委荆榛。",
            "差小同谦退，饶先似屈伸。",
            "叔孙如荐庙，朴野味弥纯。"
        ],
        "title": "樱桃",
        "id": "dfd8b32d-f28e-4ff6-af34-26c69a42364c"
    },
    {
        "author": "王禹偁",
        "paragraphs": [
            "净剃霜髭展旧真，自疑容貌是前身。",
            "僧中独守三千戒，诗里闲销七十春。",
            "僻寺藓深人少到，故山云好梦归频。",
            "禅斋近日谁还往，祇有西垣放逐臣。"
        ],
        "title": "赠朗上人",
        "id": "5e73e198-1362-457d-ad42-5367e6c9ee7d"
    },
    {
        "author": "王禹偁",
        "paragraphs": [
            "宦途滋味饱更谙，命薄于人分亦甘。",
            "两鬓雪霜为小谏，六街泥雨趁常参。",
            "便休禄仕饥寒累，强逐班行面目惭。",
            "安得去如种处士，板舆荣侍卧终南。"
        ],
        "title": "再授小谏偶书所怀",
        "id": "b232a005-702f-443f-aea6-d7c0bbb9b1f9"
    },
    {
        "author": "王禹偁",
        "paragraphs": [
            "未还西掖旧词臣，且向南宫作舍人。",
            "休叹贰车如竹苇，须知百日掌丝纶。",
            "锦窠官重真殊拜，玉笋班清祇一身。",
            "堪笑白头王小谏，握兰犹未得相亲。"
        ],
        "title": "赠礼部宋员外阁老",
        "id": "351d75d4-0229-4393-9c1a-084417920484"
    },
    {
        "author": "王禹偁",
        "paragraphs": [
            "身世龙钟且自宽，追量才分合饥寒。",
            "朝中旧友休夸贵，箧里新诗不博官。",
            "晓发静梳微霰落，夜琴闲拂古风残。",
            "会须归去沧江上，累石移莎拥钓滩。"
        ],
        "title": "自宽",
        "id": "885b23f8-62c4-47c6-806f-089d24631182"
    },
    {
        "author": "王禹偁",
        "paragraphs": [
            "性情和雅得天真，卿寺鼇头任屈伸。",
            "三品且随前宰相，重瞳偏认旧词臣。",
            "宿斋院冷琴横膝，朝退门闲鹤伴身。",
            "多少抠衣门弟子，侧聆还望秉陶钧。"
        ],
        "title": "赠卫尉宋卿二十二丈送前翰长侍郎  其一",
        "id": "48175aca-d79d-4ec9-af80-e69ac76bbb4d"
    },
    {
        "author": "王禹偁",
        "paragraphs": [
            "谪宦归来发更斑，徊翔犹在寺卿间。",
            "几多僚吏三台上，太半生徒两制间。",
            "旧赐锦袍多贳酒，新裁纱帽欲归山。",
            "东垣小谏龙钟甚，空愧洪鑪早铸颜。"
        ],
        "title": "赠卫尉宋卿二十二丈送前翰长侍郎  其二",
        "id": "00850c29-8bcc-4737-88a4-6d9ba22ae465"
    },
    {
        "author": "王禹偁",
        "paragraphs": [
            "御前曾取好科名，一掾如何万里行。",
            "身落蛮夷人共惜，罪因文学自为荣。",
            "吏供版籍多鱼税，民种山田见象耕。",
            "君看咸通十司户，投荒终久是公卿。"
        ],
        "title": "送融州任巽户曹",
        "id": "81b299ac-13f3-4297-844b-a0ebfbafe4ca"
    },
    {
        "author": "王禹偁",
        "paragraphs": [
            "迁客秋来捧诏还，故人多怪鬓毛斑。",
            "重为东掖垣中士，犹梦西晖亭下山。",
            "静算宦途皆是命，老思身计不如闲。",
            "何时相约同归隠，水竹萧萧并掩关。"
        ],
        "title": "寄商州冯十八仲咸同年",
        "id": "6e1d5d6a-29e9-4dbb-acb0-a6353da8733f"
    },
    {
        "author": "王禹偁",
        "paragraphs": [
            "迎侍闽川去路长，才名官职过欧阳。",
            "翰林贵族夸东榻，史馆清衔庆北堂。",
            "别酒正逢寒菊绽，归舟应见早梅香。",
            "拾遗健羨吟诗送，莫笑蹉跎两鬓霜。"
        ],
        "title": "送史馆学士杨亿闽中迎侍",
        "id": "e815d166-68fe-42b3-8b09-6a19969be2e5"
    },
    {
        "author": "王禹偁",
        "paragraphs": [
            "览照笑浮生，秋霜发数茎。",
            "才高空有气，官散即无荣。",
            "贫久心还乐，吟多骨亦清。",
            "他年文苑传，应不漏吾名。"
        ],
        "title": "览照",
        "id": "972fc7fd-74bf-454e-969b-4b8c39fb0dd7"
    },
    {
        "author": "王禹偁",
        "paragraphs": [
            "表海镇峥嵘，枢臣辍禁庭。",
            "两蕃申族帐，七县造图经。",
            "密勿君恩异，循良祖德馨。",
            "旌旗驱驿路，鼓角出郊坰。",
            "归梦寻温树，行尘动福星。",
            "上仪三道判，排设十间厅。",
            "风静衙门戟，霜寒郡阁铃。",
            "看山楼号白，封社土分青。",
            "花好诗难惜，梨甘酒易醒。",
            "征还都几日，莫爱妓娉婷。"
        ],
        "title": "送寇谏议赴青州",
        "id": "e86b2b06-e38d-497d-bd7d-6700d0aeeab0"
    },
    {
        "author": "王禹偁",
        "paragraphs": [
            "著书新奏御，优诏及禅扉。",
            "首座名虽贵，家山老未归。",
            "磬声寒绕枕，塔影静侵衣。",
            "终忆西湖上，秋风白鸟飞。"
        ],
        "tags": [
            "西湖"
        ],
        "title": "宁公新拜首座因赠",
        "id": "c425754d-2eb0-4476-8b8e-99bfbb284d0c"
    },
    {
        "author": "王禹偁",
        "paragraphs": [
            "待漏齐趋圣节筵，云开金阙上青天。",
            "平明引入长生殿，共祝尧云百万年。"
        ],
        "title": "寿宁节祝圣寿  其一",
        "id": "f3892a20-4e31-4de5-862c-0b205fabf614"
    },
    {
        "author": "王禹偁",
        "paragraphs": [
            "数声飞电响鸣鞘，香袅金炉映赭袍。",
            "王母亲承玉皇诏，年年今日进蟠桃。"
        ],
        "title": "寿宁节祝圣寿  其二",
        "id": "d0a6b2de-bddd-4693-a889-7e3ab9b764c2"
    },
    {
        "author": "王禹偁",
        "paragraphs": [
            "华胥国土何时见，兜率天宫底处开。",
            "尽说今年寿宁节，一齐移入帝城来。"
        ],
        "title": "寿宁节祝圣寿  其三",
        "id": "b416196e-3692-494f-be37-75e9103dd7fa"
    },
    {
        "author": "王禹偁",
        "paragraphs": [
            "帘前可爱三冬日，阶下新抽七叶蓂。",
            "昨夜灵台因预奏，彩云高捧老人星。"
        ],
        "title": "寿宁节祝圣寿  其四",
        "id": "9b6f7c89-e6c1-4c9f-827e-9db969dc6f13"
    },
    {
        "author": "王禹偁",
        "paragraphs": [
            "益算真君南斗高，还因圣节奏天曹。",
            "扶桑枯尽灵椿老，始放尧眉出寿毫。"
        ],
        "title": "寿宁节祝圣寿  其五",
        "id": "5710bae5-258f-4981-a872-eaee6c642ff3"
    },
    {
        "author": "王禹偁",
        "paragraphs": [
            "庄周浪说华封祝，汉帝虚传嵩岳声。",
            "争似寿宁嘉节日，千门万户愿长生。"
        ],
        "title": "寿宁节祝圣寿  其六",
        "id": "f0be1db7-1481-4c6c-b247-d1b7321c6ffa"
    },
    {
        "author": "王禹偁",
        "paragraphs": [
            "帝德由来动百神，年年圣节绝纤尘。",
            "万家喜气生和气，冬日翻疑一日春。"
        ],
        "title": "寿宁节祝圣寿  其七",
        "id": "2c5d7740-be8d-4c05-8e8d-c96a32dd2b75"
    },
    {
        "author": "王禹偁",
        "paragraphs": [
            "祇为忧民感上玄，玉京今日集羣仙。",
            "更教添注吾君寿，直过人皇万八千。"
        ],
        "title": "寿宁节祝圣寿  其八",
        "id": "733cb9e2-ba7c-479e-ad94-a35d36e5b6b9"
    },
    {
        "author": "王禹偁",
        "paragraphs": [
            "汉主寿山称万岁，玄宗佳节号千秋。",
            "吾皇别享无疆福，百姓欢呼动九州。"
        ],
        "title": "寿宁节祝圣寿  其九",
        "id": "de919edb-1802-4c54-8574-a35465f16419"
    },
    {
        "author": "王禹偁",
        "paragraphs": [
            "谪宦商于又解梁，二年不见赭袍光。",
            "重来班列虽疏远，祝寿情深泪数行。"
        ],
        "title": "寿宁节祝圣寿  其一○",
        "id": "6fb86d7f-8cfd-4038-873a-943e0c61ed01"
    },
    {
        "author": "王禹偁",
        "paragraphs": [
            "二年憔悴咏江蓠，恩诏重教侍玉墀。",
            "寓直掖垣休入梦，常参幕次且吟诗。",
            "新文自负山中集，旧吏多惊鬓畔丝。",
            "莫道谏官无一事，犹胜闲卧解州时。"
        ],
        "title": "幕次闲吟  其一",
        "id": "c2a4f755-1777-49b0-b40e-d012996f5f8b"
    },
    {
        "author": "王禹偁",
        "paragraphs": [
            "禁漏迟迟待玉班，坐愁身计忽长叹。",
            "时清偶直千载运，头白重为八品官。",
            "乌帽半欹残月冷，马鞭慵执晓霜寒。",
            "君恩未报心犹壮，不敢思归七里滩。"
        ],
        "title": "幕次闲吟  其二",
        "id": "58ccc705-cc03-4138-afbe-0e3f9f0ee67c"
    },
    {
        "author": "王禹偁",
        "paragraphs": [
            "文章曾受帝褒称，幕次孤吟冷似冰。",
            "借马趁朝长后到，问人求米尽难凭。",
            "僮教罢药朝无酒，儿废看书夜绝灯。",
            "除却金章在腰下，其余滋味一如僧。"
        ],
        "title": "幕次闲吟  其三",
        "id": "05641875-f7a4-4c23-8542-e6e02460365f"
    },
    {
        "author": "王禹偁",
        "paragraphs": [
            "六里山中谪宦身，归来无路掌丝纶。",
            "阶前不见朱衣吏，堂上空辞白发亲。",
            "月入可堪茶作俸，雨多还怯桂为薪。",
            "懒求郡印缘何事，曾忝西垣侍从臣。"
        ],
        "title": "幕次闲吟  其四",
        "id": "6bef35f3-7631-4ade-ab4b-f723a7bdd0fa"
    },
    {
        "author": "王禹偁",
        "paragraphs": [
            "江蓠吟尽鬓成霜，谪宦归来梦一场。",
            "每日祇窥丹凤案，被人犹唤紫微郎。",
            "斋宫独坐风翻幕，客舍闲吟叶满床。",
            "若是承明容再入，未曾荒废旧文章。"
        ],
        "title": "幕次闲吟  其五",
        "id": "8e125f4b-9d6f-4205-aa41-6825a1714a68"
    },
    {
        "author": "王禹偁",
        "paragraphs": [
            "岭南为郡带名曹，万里江山兴咏饶。",
            "皇宋声诗归雅正，有唐门地本逍遥。",
            "雪霜思苦虽侵鬓，金紫恩深已佩腰。",
            "旧草满囊胜薏苡，几联乘醉写芭蕉。",
            "进来圣主回天眷，抄逐蛮僧过海潮。",
            "何事曹南得披览，韶程风什似闻韶。"
        ],
        "title": "还韦度支韶程集",
        "id": "cf5bb81f-f9d9-4e93-9600-35ab0b16e67a"
    },
    {
        "author": "王禹偁",
        "paragraphs": [
            "就养求官动圣知，专城犹得近王畿。",
            "乡人竟指曾题柱，丘嫂应惭不下机。",
            "西掖罢批天子诏，北堂荣著老莱衣。",
            "邻封唱和如多暇，三载须成一集归。"
        ],
        "title": "将赴单州和韦度支相送之什次韵",
        "id": "853e44e0-fd67-45cd-ba0c-b54bb2729990"
    },
    {
        "author": "王禹偁",
        "paragraphs": [
            "旧官休念直承明，就养虽能系宦情。",
            "蓝绶昔年为短簿，彩衣今日是专城。",
            "妓人半在登楼看，亲老初来满郡迎。",
            "慢逐板舆张皂盖，平生唯有此时荣。"
        ],
        "title": "初上单州有作",
        "id": "7698769c-314c-41cf-9ab3-9b6f9202a22e"
    },
    {
        "author": "王禹偁",
        "paragraphs": [
            "霏霏梅雨洒船窗，绿荇参差早稻黄。",
            "捧诏暂辞图籍府，扬帆深入水云乡。",
            "皇华静讌江楼月，御札闲开野寺香。",
            "若到苏台人问我，长官重拜紫微郎。"
        ],
        "title": "送秘阁裴都监奉使两浙",
        "id": "d50ef37c-ee58-44be-a5e4-b92b52cd6691"
    },
    {
        "author": "王禹偁",
        "paragraphs": [
            "佐郡海西边，挂帆离兔园。",
            "远经罗刹石，去近鹡鸰原。",
            "菊暖秋飞蝶，霜晴夜叫猿。",
            "老郎方吏隠，应笑市朝喧。"
        ],
        "title": "送戚殿丞之任括苍",
        "id": "ecb48f7d-2662-45dc-b6aa-2d11446e1531"
    },
    {
        "author": "王禹偁",
        "paragraphs": [
            "东南宦迹多胜游，婺女星下溪山幽。",
            "严陵隠德七里濑，沈约诗名八咏楼。",
            "岸上黍离经故国，湖边木脱正高秋。",
            "承明三入妨贤久，拟觅江乡小郡侯。"
        ],
        "title": "送冯中允之任婺州",
        "id": "b437c78f-e131-431b-8670-850fe67ba194"
    },
    {
        "author": "王禹偁",
        "paragraphs": [
            "水阁山斋架碧虚，亭亭华表映门闾。",
            "力田岁取千箱稻，好事家藏万卷书。",
            "旋对杯盘烧野笋，别开池沼养溪鱼。",
            "吾生未有林泉计，空愧妨贤卧直庐。"
        ],
        "title": "寄题义门胡氏华林书院",
        "id": "927ef71a-d165-4eac-9944-b34f7c1a188e"
    },
    {
        "author": "王禹偁",
        "paragraphs": [
            "三齐号难治，民瘼待良医。",
            "勿谓人多诈，须教吏不欺。",
            "鱼盐多近海，桑柘润连淄。",
            "御札新颁历，无忘训诫词。"
        ],
        "title": "送毋殿丞赴任齐州",
        "id": "46a6ced9-d69f-465d-b39f-4c763ae4e5a1"
    },
    {
        "author": "王禹偁",
        "paragraphs": [
            "郡城潇洒浙江滨，暂辍乘骢慰远民。",
            "莫放霜威夸御史，且收风景属诗人。",
            "雪侵楼上迎潮眼，花拥湖中泛月身。",
            "尽是公余吟咏处，好飞佳句寄词臣。"
        ],
        "title": "送张监察通判余杭",
        "id": "087204cb-f744-40e4-b4f4-904a1b538333"
    },
    {
        "author": "王禹偁",
        "paragraphs": [
            "长安弃废比藩方，通理犹宜占省郎。",
            "入洛才名齐二陆，有唐门户本三杨。",
            "袖中丹桂家声在，道畔丰碑祖德光。",
            "莫向公余寻故第，榛芜难认靖恭坊。"
        ],
        "title": "送杨屯田通判永兴",
        "id": "2cc703c3-fb62-4899-998c-0c421c49e2d5"
    },
    {
        "author": "王禹偁",
        "paragraphs": [
            "年年赁宅住闲坊，也作幽斋著道装。",
            "守静便为生白室，著书兼是草玄堂。",
            "屏山独卧千峰雪，御札时开一炷香。",
            "莫笑未归田里去，宦途机巧尽能忘。"
        ],
        "title": "书斋",
        "id": "7e85a6ad-6a00-455b-b696-0c1ba2dfda68"
    },
    {
        "author": "王禹偁",
        "paragraphs": [
            "三入承明已七年，自惭踪迹久妨贤。",
            "吾子几时归凤阁，病夫方欲买渔船。",
            "季路旨甘知已矣，潘安毛鬓更皤然。",
            "举人自代何由得，归去东皋种黍田。"
        ],
        "title": "书怀简孙何丁谓",
        "id": "9d995522-cc8c-45e7-92d0-82ff6ce887b5"
    },
    {
        "author": "王禹偁",
        "paragraphs": [
            "蒲津名郡得名公，谏纸盈箱且罢封。",
            "红药阶墀曾吐凤，绿莎厅事旧鸣蛬。",
            "下车首谒重华庙，入境先经五老峰。",
            "见说丘门诗板在，应教回也继遗踪。"
        ],
        "title": "送柴谏议之任河中",
        "id": "7c12bf60-d259-421d-a6b9-415224fef514"
    },
    {
        "author": "王禹偁",
        "paragraphs": [
            "五十升端揆，西郊任保厘。",
            "偶抛三事重，未失百僚师。",
            "府县威仪引，宫城管钥随。",
            "粗官嫌出将，剧位是留司。",
            "樱笋供筵馔，蜩蝉响路岐。",
            "碧纱题壁处，昼锦下车时。",
            "请雨摩腾塔，寻芳白傅祠。",
            "维嵩过旧隠，禊洛赋新诗。",
            "礼绝应悬榻，公余尚读碑。",
            "留台咨拜表，内殿列须知。",
            "易退甘龙卧，难虚是凤池。",
            "两京全咫尺，三入不参差。",
            "康济荒年谷，风标饤座梨。",
            "弼谐终在我，睠注更同谁。",
            "温树阴犹在，甘棠影暂垂。",
            "常濡玉堂笔，愿草白麻词。"
        ],
        "title": "送仆射相公赴西京",
        "id": "76098b21-39e2-4b4d-a758-edf38339556d"
    },
    {
        "author": "王禹偁",
        "paragraphs": [
            "芸阁新衔捧诏归，历阳湖畔拜庭闱。",
            "已闻爱子披朱绂，犹学婴儿著彩衣。",
            "饭馈海陵红稻软，鲙擎淮水白鱼肥。",
            "吾生自失荣亲禄，谩踏花砖入北扉。"
        ],
        "title": "送李著作",
        "id": "46205d96-8a61-4a8c-87b5-c444d9313442"
    },
    {
        "author": "王禹偁",
        "paragraphs": [
            "拜命辞台席，扶亲道更光。",
            "风流在东阁，优逸是南阳。",
            "治箧排宸翰，行衣带御香。",
            "袴襦编户暖，扇枕板舆凉。",
            "铃阁留僧饭，书斋著道装。",
            "遗踪寻耿邓，善政法龚黄。",
            "潭净秋收菊，郊平晓坐棠。",
            "未应淹郡国，即是复巖廊。",
            "一息同鹏鸟，重来浴凤皇。",
            "贰卿三十八，羞杀老冯唐。"
        ],
        "title": "送礼部苏侍郎赴南阳",
        "id": "e0b3c74b-5094-41da-9186-56442707259e"
    },
    {
        "author": "王禹偁",
        "paragraphs": [
            "温树阴中别玉堂，应星犹得入文昌。",
            "莫嫌工部官曹慢，杜甫才名是外郎。"
        ],
        "title": "制除工部郎中出内署",
        "id": "f64491ae-49b6-4b1b-a2f9-bee81f533198"
    },
    {
        "author": "王禹偁",
        "paragraphs": [
            "晓直银台作侍臣，暮为郎吏入埃尘。",
            "一生大抵如春梦，三黜何妨似古人。",
            "不称禁中批紫诏，犹教淮上拥朱轮。",
            "时清郡小应多暇，感激君恩养病身。"
        ],
        "title": "诏知滁州军州事因题二首  其一",
        "id": "f0178b36-6b52-4232-91d2-6874acbd6719"
    },
    {
        "author": "王禹偁",
        "paragraphs": [
            "罢直金銮领一麾，依前顦悴咏江蓠。",
            "所嗟吾道关消长，岂为微躯系盛衰。",
            "尚愧临民为父母，终当学稼养妻儿。",
            "自怜此度辞京阙，犹胜商山副使时。"
        ],
        "title": "诏知滁州军州事因题二首  其二",
        "id": "852d7c05-a96d-4633-ab18-f61d133e7527"
    },
    {
        "author": "王禹偁",
        "paragraphs": [
            "忽从天上谪人间，知向山州住几年。",
            "俸外不教收果实，公余多爱入林泉。",
            "朝簪未解虽妨道，宦路无机即是禅。",
            "铃阁悄然私自问，郡斋何异玉堂前。"
        ],
        "title": "滁州官舍  其一",
        "id": "e15fe3c2-1130-478c-a7bf-e4af4af5c241"
    },
    {
        "author": "王禹偁",
        "paragraphs": [
            "失职金銮假一麾，瑯邪山色遶城池。",
            "解龟且作三年调，下马先吟八绝诗。",
            "勾检簿书宁免俗，逢迎使命亦随时。",
            "公余不敢妨吟咏，异日声名继至之。"
        ],
        "title": "滁州官舍  其二",
        "id": "7720debf-63ff-4319-af00-ea460615e5d2"
    },
    {
        "author": "王禹偁",
        "paragraphs": [
            "公署在山上，凿泉深且清。",
            "一杯水溜满，六月火云生。",
            "利物诚堪拜，投钱恶近名。",
            "饮之何以报，官况与诗情。"
        ],
        "title": "堂前井",
        "id": "65530056-743a-403c-bbe8-4ff0651c74d3"
    },
    {
        "author": "王禹偁",
        "paragraphs": [
            "荒亭秋日沉，独坐白头吟。",
            "为郡殊无味，归田素有心。",
            "鹊翻枫叶乱，蛬响菊丛深。",
            "微物休相聒，幽怀老不禁。"
        ],
        "title": "荒亭晚坐",
        "id": "af4f64ef-30fb-4327-bf07-ead90f201ba3"
    },
    {
        "author": "王禹偁",
        "paragraphs": [
            "淮边为小郡，身世复何云。",
            "妻病无医药，儿痴废典坟。",
            "簪裳看似梦，俸禄薄如云。",
            "不作归耕计，何阶望致君。"
        ],
        "title": "身世",
        "id": "f2326c39-df67-43b4-b3bf-a84b8cd1fbe8"
    },
    {
        "author": "王禹偁",
        "paragraphs": [
            "连袤复岧峣，峰峦架泬寥。",
            "流名自东晋，积翠满南谯。",
            "洞碧通仙界，溪明润药苗。",
            "古台临海日，绝顶见江潮。",
            "杉影拏云暗，泉声出竹遥。",
            "庙碑传汉祖，寺额认唐朝。",
            "旱岁时霑稼，灵踪合禁樵。",
            "诗章因我盛，屏障遣谁描。",
            "近住人多秀，频登酒易销。",
            "图经标八绝，灊霍合相饶。"
        ],
        "title": "琅邪山",
        "id": "de1aaec3-8762-4bdd-b48d-4eb66e7942b2"
    },
    {
        "author": "王禹偁",
        "paragraphs": [
            "为郎为郡意何阑，羞拂朝缨盖病颜。",
            "赐笔任分双管赤，梳头已是二毛斑。",
            "道孤自合先归隠，俸薄无由便买山。",
            "出坐两衙皆勉强，此心长在水云间。"
        ],
        "title": "为郡",
        "id": "f51c6171-0ac1-41d1-b3c2-e082b0ea40c0"
    },
    {
        "author": "王禹偁",
        "paragraphs": [
            "年来失职别金銮，身世漂沦鬓发残。",
            "贫藉俸钱犹典郡，老为郎吏是何官。",
            "开樽暂喜愁肠破，堆案仍劳病眼看。",
            "自笑不归田里去，谩将名姓挂朝端。"
        ],
        "title": "自笑",
        "id": "13a3ded0-13e9-4b0d-818c-4af98735c6ff"
    },
    {
        "author": "王禹偁",
        "paragraphs": [
            "自问意何如，身穷业有余。",
            "卷怀君子道，耽味古人书。",
            "月给非无酒，晨羞亦有鱼。",
            "山头刺史宅，未替是吾庐。"
        ],
        "title": "自问",
        "id": "ab048874-0e29-4a97-8d62-4f22e1896672"
    },
    {
        "author": "王禹偁",
        "paragraphs": [
            "后楼前合互严更，年鬓侵人睡渐轻。",
            "病眼已甘书册废，愁肠犹取酒杯倾。",
            "风摇纸帐灯花碎，月照铜壶漏水清。",
            "吟尽旧诗犹展转，百回移枕未天明。"
        ],
        "title": "夜长",
        "id": "b8f47f85-e366-4ace-9c7f-2c80238ca4e7"
    },
    {
        "author": "王禹偁",
        "paragraphs": [
            "滁阳领郡经三月，宝应游山始一回。",
            "屐齿免忧巖下折，簿书长苦案头堆。",
            "潾潾泉石吟魂健，漠漠烟岚病眼开。",
            "尽日引渠寻胜境，读碑看篆扫苍苔。"
        ],
        "title": "与嘉祐同游宝应寺",
        "id": "62a61c9c-a934-4a63-90ce-835ed5111545"
    },
    {
        "author": "王禹偁",
        "paragraphs": [
            "自笑是迂儒，诚宜与世疏。",
            "左迁犹上疏，薄俸亦抄书。",
            "漠漠花侵眼，萧萧发映梳。",
            "唯当早休去，幽处卜吾庐。"
        ],
        "title": "迂儒",
        "id": "2d26fd36-760a-426f-9891-f89823a94ce0"
    },
    {
        "author": "王禹偁",
        "paragraphs": [
            "花鹿一何驯，长随病使君。",
            "必教吾在野，当与尔为羣。",
            "静饮清溪水，闲眠碧洞云。",
            "犹胜市朝里，逐众走纷纷。"
        ],
        "title": "花鹿",
        "id": "648b126c-c381-4bda-9883-3649b7130591"
    },
    {
        "author": "王禹偁",
        "paragraphs": [
            "休思官职落青云，且算今冬养病身。",
            "白纸糊窗堪听雪，红炉著火别藏春。",
            "旋篘官酝漂浮蚁，时取溪鱼削白鳞。",
            "况是丰年公事少，为郎为郡似闲人。"
        ],
        "title": "今冬",
        "id": "e583de70-3a18-45d6-907f-39c96bde61eb"
    },
    {
        "author": "王禹偁",
        "paragraphs": [
            "迹去金銮殿，官移玉笋班。",
            "才高宁免妬，命薄不如闲。",
            "晓鉴悲华发，春醪慰病颜。",
            "为郎身渐老，自笑不归山。"
        ],
        "title": "滁上谪居  其一",
        "id": "7fe46c14-28e1-4c9c-ae95-fd8f4de10701"
    },
    {
        "author": "王禹偁",
        "paragraphs": [
            "迹忝词林旧，官为郎署卑。",
            "同羣甘鸟兽，苟禄为妻儿。",
            "未有一事立，空惊双鬓衰。",
            "唯怜文集里，添得谪官诗。"
        ],
        "title": "滁上谪居  其二",
        "id": "2bc4c106-33f5-47e9-a44d-4d5923dec849"
    },
    {
        "author": "王禹偁",
        "paragraphs": [
            "敢叹我命薄，所嗟吾道消。",
            "谪官淮上老，京信日边遥。",
            "巧宦或五鼎，甘贫唯一瓢。",
            "居然古人事，名迹讵相饶。"
        ],
        "title": "滁上谪居  其三",
        "id": "352c7615-50b2-48ca-943b-f300709338ac"
    },
    {
        "author": "王禹偁",
        "paragraphs": [
            "一日复一日，悠悠任此生。",
            "所悲频谪宦，不是厌专城。",
            "有悔皆因禄，无凶未若耕。",
            "林泉何处好，终卜挂吾缨。"
        ],
        "title": "滁上谪居  其四",
        "id": "594e6f5d-aaa8-4aa7-828c-497e4b21bb39"
    },
    {
        "author": "王禹偁",
        "paragraphs": [
            "要知滁上兴如何，养拙偷安幸亦多。",
            "小郡既无衣袄使，丰年兼有袴襦歌。",
            "公余处处携山屐，官酝时时泛海螺。",
            "病眼白头唯醉睡，朝廷好事不闻他。"
        ],
        "title": "戏题二章述滁州官况寄翰林旧同院  其一",
        "id": "69314bdb-9dfb-4ddd-9248-7583c25494d1"
    },
    {
        "author": "王禹偁",
        "paragraphs": [
            "要见滁州谪宦情，信缘随俗且营营。",
            "不夸两制词臣贵，多伴三班奉职行。",
            "楼堞倚空乘月上，樽罍有酒对山倾。",
            "升沉得丧何须问，况是浮生已半生。"
        ],
        "title": "戏题二章述滁州官况寄翰林旧同院  其二",
        "id": "7e284092-abf2-46e5-8d09-2fc68bdee4ea"
    },
    {
        "author": "王禹偁",
        "paragraphs": [
            "谪官滁上欲何为，唯把高闲度岁时。",
            "费尽俸钱因合药，忙于公事是吟诗。",
            "京中吏去慵传信，江外僧来与撰碑。",
            "更待吾家婚嫁了，解龟休致未全迟。"
        ],
        "title": "高闲",
        "id": "3bd6a811-56c2-407b-948b-72cb6a125411"
    },
    {
        "author": "王禹偁",
        "paragraphs": [
            "腊月滁州始觉寒，年丰岁暮郡斋闲。",
            "官供好酒何忧雪，天与新诗合看山。",
            "日照野塘梅欲绽，烧回荒迳草犹斑。",
            "吏人散后无公事，门戟森森夕鸟还。"
        ],
        "title": "腊月",
        "id": "2c5ca6ae-4dd2-4a58-a3a2-ae80617835a5"
    },
    {
        "author": "王禹偁",
        "paragraphs": [
            "冬来滁上兴何长，唯把吟情入醉乡。",
            "雪片引诗胜玉帛，梅花劝酒似嫔嫱。",
            "凝眸未厌频频落，拥鼻还怜细细香。",
            "谪宦老郎无一物，清贫犹且放怀狂。"
        ],
        "title": "雪中看梅花因书诗酒之兴",
        "id": "fbb2a41e-34f1-4a6f-9382-e193d59b9f37"
    },
    {
        "author": "王禹偁",
        "paragraphs": [
            "一戴朝簪已十年，半居谪宦半荣迁。",
            "壮心无复思行道，病眼唯堪学坐禅。",
            "醉谢陶公长欠酒，俸惭吾祖不言钱。",
            "白头郎署成何事，见拟休官自种田。"
        ],
        "title": "朝簪",
        "id": "579607ec-754c-42f5-a676-95ec2a46be97"
    },
    {
        "author": "王禹偁",
        "paragraphs": [
            "凤阁前年陪步武，麟台昔日是交游。",
            "先归内署身虽忝，直上高坡命更优。",
            "玉笋外郎全弃掷，土山果毅免经由。",
            "却应回笑滁阳守，官似冯唐半白头。"
        ],
        "title": "贺吕祐之谏议",
        "id": "bd2a9037-998d-4c1a-8de6-1bf0e55b87fa"
    },
    {
        "author": "王禹偁",
        "paragraphs": [
            "八年东观知深屈，百日南床祇暂经。",
            "春暖并吟红药树，云开双见紫微星。",
            "绣衣脱后休持斧，珠履抛来免过厅。",
            "应念出官淮水上，被人还笑屈原醒。"
        ],
        "title": "贺冯起张秉二舍人",
        "id": "25ded3a6-3d7b-438a-a741-76de4cc26a51"
    },
    {
        "author": "王禹偁",
        "paragraphs": [
            "月宫同岁取丹枝，次第飞翔侍玉墀。",
            "出职未吟红药树，转官新入白云司。",
            "使权繁重虽无暇，曹局清闲合赋诗。",
            "不似谪官淮水上，鬓毛衰飒咏江蓠。"
        ],
        "title": "送都官梁员外同年之江南转运",
        "id": "efe042c0-eb95-4bc2-8f92-1bc3b8596256"
    },
    {
        "author": "王禹偁",
        "paragraphs": [
            "壁上时牌催昼夜，案头朝报见存亡。",
            "悬车又丧司空相，延阁新薨贾侍郎。",
            "陶铸官资经化笔，品题名姓在文场。",
            "穗帷一恸无由得，徒洒春风泪数行。"
        ],
        "title": "有伤",
        "id": "05b17eaf-ea40-4355-accf-2817bbea954c"
    },
    {
        "author": "王禹偁",
        "paragraphs": [
            "梦幻吾身是偶然，劳生四十又三年。",
            "任夸西掖吟红药，何似东林种白莲。",
            "入定雪龛灯焰直，讲经霜殿磬声圆。",
            "谪官不得余杭郡，空寄高僧结社篇。"
        ],
        "tags": [
            "西湖"
        ],
        "title": "寄杭州西湖昭庆寺华严社主省常上人",
        "id": "456f7163-fe6c-41e6-bdac-87a5edb192d3"
    },
    {
        "author": "王禹偁",
        "paragraphs": [
            "褒也瓯闽士，文高行益修。",
            "干名逢诏罢，归计逼亲忧。",
            "鸥鸟终相狎，公卿谩欲留。",
            "刺桐花下宅，兰蕨奉晨羞。"
        ],
        "title": "送郑褒归闽中",
        "id": "a8c5f9f2-2ee5-421f-9200-706b8a45c464"
    },
    {
        "author": "王禹偁",
        "paragraphs": [
            "举子竟文赋，风骚委路尘。",
            "吾宗多警句，诗道未无人。",
            "青眼有谁是，白头空镊频。",
            "贾生如再召，为尔指迷津。"
        ],
        "title": "赠王巘",
        "id": "479e5387-a6e9-471b-b0fb-68a3d17ea9ce"
    },
    {
        "author": "王禹偁",
        "paragraphs": [
            "小郡虽无事，常时亦有劳。",
            "坐衙衫强著，判案笔须操。",
            "眼病因求假，身闲更觉高。",
            "何当长似此，归去老蓬蒿。"
        ],
        "title": "病假",
        "id": "7362e444-f4d8-4f45-835a-00698c65ee43"
    },
    {
        "author": "王禹偁",
        "paragraphs": [
            "贾谊因才逐，桓谭以谶疏。",
            "古今常似此，吾道竟何如。"
        ],
        "title": "偶题三首  其一",
        "id": "35e2f311-1672-41f6-b0f7-6ac1ea990c9d"
    },
    {
        "author": "王禹偁",
        "paragraphs": [
            "郑兴亲未葬，张籍眼多昏。",
            "何时解印绶，归去卧山村。"
        ],
        "title": "偶题三首  其二",
        "id": "4bb07321-5324-4e5d-aa71-d0124328b7bc"
    },
    {
        "author": "王禹偁",
        "paragraphs": [
            "白头厌郎署，病眼欲分司。",
            "寸心犹未决，所顾在妻儿。"
        ],
        "title": "偶题三首  其三",
        "id": "b8f1cb24-c9da-4e3d-8c46-92c14cb5e3b2"
    },
    {
        "author": "王禹偁",
        "paragraphs": [
            "白头郎吏合归耕，犹恋君恩典郡城。",
            "已觉功名乖素志，祇凭诗酒送浮生。",
            "刚肠减后微微讽，病眼昏来细细倾。",
            "樽杓不空编集满，未能将此换公卿。"
        ],
        "title": "诗酒",
        "id": "ddc13974-0f2e-4363-a1a1-1c38744c27ba"
    },
    {
        "author": "王禹偁",
        "paragraphs": [
            "全德羣儒服，清名信史书。",
            "何人不调鼎，唯我得悬车。",
            "萧相文无害，于公庆有余。",
            "三川归葬地，松槚自扶疏。"
        ],
        "title": "司空相公挽歌  其一",
        "id": "151042bc-871e-417f-85d3-91eac4abb0e8"
    },
    {
        "author": "王禹偁",
        "paragraphs": [
            "执礼身虽退，思贤宠未衰。",
            "垂行三入命，遽逼九原期。",
            "本末皆书史，功名别树碑。",
            "须知文集里，全似白公诗。"
        ],
        "title": "司空相公挽歌  其二",
        "id": "7ab01f25-e3cc-43b0-88f7-cf75fcef0ea2"
    },
    {
        "author": "王禹偁",
        "paragraphs": [
            "去岁频宣召，观灯复赏花。",
            "健嫌灵寿杖，轻弃富人车。",
            "列座先台席，温颜逼翠华。",
            "而今宅前路，雨破筑堤沙。"
        ],
        "title": "司空相公挽歌  其三",
        "id": "c1debc0a-a4d8-43a2-aa13-9a8a6da9ba27"
    },
    {
        "author": "王禹偁",
        "paragraphs": [
            "北门西掖久妨贤，出入丹墀近八年。",
            "且把一麾淮水上，敢思三接浴堂前。",
            "将何政术称循吏，岂有文章号谪仙。",
            "除却清贫入诗咏，山城坐客冷无毡。"
        ],
        "title": "和庐州通判李学士见寄  其一",
        "id": "96343bca-be2b-4361-a667-ea4749f2444b"
    },
    {
        "author": "王禹偁",
        "paragraphs": [
            "金銮失职下蓬瀛，也向淮边领郡城。",
            "堆案簿书为俗吏，满楼山色负吟情。",
            "庐江地近音尘断，何逊诗来格调清。",
            "未得樽前一开口，可怜心绪独摇旌。"
        ],
        "title": "和庐州通判李学士见寄  其二",
        "id": "f570ed83-87c9-4e61-b1fc-918b0c9a2091"
    },
    {
        "author": "王禹偁",
        "paragraphs": [
            "未得科名鬓已衰，年年顦悴在京师。",
            "妻装秋卷停灯坐，儿趁朝餐乞米炊。",
            "尚对交朋赊酒饮，徧看卿相借馿骑。",
            "谁怜所好还同我，韩柳文章李杜诗。"
        ],
        "title": "赠朱严",
        "id": "988afe64-61d1-42aa-a926-00306ad23a34"
    },
    {
        "author": "王禹偁",
        "paragraphs": [
            "黄黄真是小巫娥，买恐千金价不多。",
            "别母语娇空有泪，对人声颤未成歌。",
            "产从南国胜桃李，携去东山隠薜萝。",
            "滁上老郎无妓女，草玄读易拟如何。"
        ],
        "title": "戏和寿州曾秘丞黄黄诗",
        "id": "a2db7faa-bacb-400f-ba17-8d0734678b29"
    },
    {
        "author": "王禹偁",
        "paragraphs": [
            "非才误受帝恩深，报国空存一片心。",
            "命薄任从官进退，道孤难与众浮沉。",
            "日边信断无归梦，滁上公余且醉吟。",
            "劳寄新诗远相唁，野云何处望为霖。",
            "谬因文字立虚名，寓直金銮冒宠荣。",
            "两度黜官谁是援，二毛侵鬓自堪惊。",
            "宫花谩役春来梦，山蕨聊供醉后羹。",
            "身外浮华尽闲物，不将穷达问君平。"
        ],
        "title": "又和曾秘丞见赠  其一",
        "id": "cca8f29d-4681-4150-9b46-8ea0f03e888d"
    },
    {
        "author": "王禹偁",
        "paragraphs": [
            "箧中经岁锁朝衣，自觉心闲少梦思。",
            "失马叟言徒喻道，牧猪奴戏任争棋。",
            "且持使节安黔首，莫爱恩波沃漏巵。",
            "况是无功头已白，此身长恐负明时。"
        ],
        "title": "又和曾秘丞见赠  其二",
        "id": "b95b901b-58e0-43cb-828b-6b184f11da11"
    },
    {
        "author": "王禹偁",
        "paragraphs": [
            "之子有文行，常流窃比难。",
            "授毫秋露下，开卷古风寒。",
            "场屋推盟主，声诗立将坛。",
            "论儒轻五霸，议古嫉三桓。",
            "师仰唯韩愈，才名压李观。",
            "固穷多短褐，忧道即忘餐。",
            "见访山围郡，相逢菊满栏。",
            "眼青怜造士，头白愧郎官。",
            "罢举层霄远，监州勺水盘。",
            "贫厨兼味少，市酝数杯酸。",
            "旧业烦君勘，新题为我刊。",
            "临岐留雅什，天马撼金銮。"
        ],
        "title": "和朱严留别韵",
        "id": "7db40feb-a187-4dce-921a-a3b607048262"
    },
    {
        "author": "王禹偁",
        "paragraphs": [
            "洁白又方正，似君心坦平。",
            "空随文价贵，未免刺毛生。",
            "客被侵霜薄，山窗映雪明。",
            "前春悬作榜，应见淡书名。"
        ],
        "title": "赋得纸送朱严",
        "id": "3d26f169-3071-4878-a43e-b445b89b8898"
    },
    {
        "author": "王禹偁",
        "paragraphs": [
            "两州迢递隔长江，寄药知君念老郎。",
            "妙术远惭周柱史，衰容争奈汉冯唐。",
            "未除凡骨无仙分，欲断愁根有醉乡。",
            "多羨绣衣须鬓黑，满身唯带柏台霜。"
        ],
        "tags": [
            "长江"
        ],
        "title": "饶州马殿院频寄黑髭药服数千丸斑白未减作诗以报之",
        "id": "6d8a8bb4-326b-421b-ae15-6eb7a6353713"
    },
    {
        "author": "王禹偁",
        "paragraphs": [
            "岁暮山城放逐臣，老从霄汉委泥尘。",
            "公卿别后全无信，兄弟书来祇说贫。",
            "眼看青山休未得，鬓垂华发摘空频。",
            "文章气概成何事，霑惹虚名误此身。"
        ],
        "title": "岁暮感怀",
        "id": "96530de9-53d0-4f20-8f27-25bf7d5243d6"
    },
    {
        "author": "王禹偁",
        "paragraphs": [
            "霜飘枫叶满长郊，家指西山旧结茅。",
            "访我谪居龙失水，怜君行路鸟焚巢。",
            "仲尼未免遭儒戏，杨子何烦解客嘲。",
            "归去豫章泉石好，不知徐孺与谁交。"
        ],
        "title": "送郑南进士归洪州",
        "id": "d15628fc-9e62-4543-8e73-7027313e21e1"
    },
    {
        "author": "王禹偁",
        "paragraphs": [
            "勤王修岁贡，晚驾过郊原。",
            "蔽芾余千本，青葱共一园。",
            "芽新撑老叶，土软迸深根。",
            "舌小侔黄雀，毛狞摘绿猿。",
            "出蒸香更别，入焙火微温。",
            "采近桐华节，生无谷雨痕。",
            "缄縢防远道，进献趁头番。",
            "待破华胥梦，先经阊阖门。",
            "汲泉鸣玉甃，开宴压瑶罇。",
            "茂育知天意，甄收荷主恩。",
            "沃心同直谏，苦口类嘉言。",
            "未复金銮召，年年奉至尊。"
        ],
        "title": "茶园十二韵",
        "id": "f530a54a-dcd6-4195-a55e-d1c801c33627"
    },
    {
        "author": "王禹偁",
        "paragraphs": [
            "依依行色满帆樯，又借仁风惠远方。",
            "暂去长沙非贾谊，犹虚计相待张苍。",
            "槛前波浪潇湘阔，雨后汀洲橘柚香。",
            "翰苑放臣知最幸，愿听民讼继甘棠。"
        ],
        "title": "送董谏议之任湘潭",
        "id": "f9cc9a38-21ff-48dd-a07b-80f52a75d988"
    },
    {
        "author": "王禹偁",
        "paragraphs": [
            "九江为郡鬓成霜，淮海相逢共黯伤。",
            "放逐翰林同李白，蹉跎郎署是冯唐。",
            "才名各负诗千首，离别无辞酒一觞。",
            "归见鼇头如借问，为言枨也减刚肠。"
        ],
        "title": "送江州孙膳部归阙兼寄承旨侍郎",
        "id": "1b9735ef-133e-4319-b784-6d5ab7e49372"
    },
    {
        "author": "王禹偁",
        "paragraphs": [
            "一夕满淮海，莎阶晓欲平。",
            "气寒知腊在，势猛共春争。",
            "飘泊残梅妬，龙钟老桧擎。",
            "随风无定态，入竹有繁声。",
            "倚槛吟忘倦，援毫画不成。",
            "南乡消瘴疠，东作助农耕。",
            "片飏鹅毛远，光翻蝶翅轻。",
            "任贫添酒债，慵扫慰诗情。",
            "羣玉峰峦秀，华胥世界清。",
            "老郎无政术，沉醉卧江城。"
        ],
        "title": "立春前二日雪",
        "id": "0826ded9-6add-44aa-a505-2b9be7f96631"
    },
    {
        "author": "王禹偁",
        "paragraphs": [
            "永阳谪宦鬓成华，唯有宾从最可夸。",
            "文学东堂进士第，风流南国相公家。",
            "移官我未归丹禁，回棹君今指白沙。",
            "滁上淹翔虽已久，寺楼山色对瑯邪。"
        ],
        "title": "送严判官归滁州",
        "id": "1bba66cb-10e8-41c1-af0b-74c0a19dd8cc"
    },
    {
        "author": "王禹偁",
        "paragraphs": [
            "二十年前在濮阳，宾筵留我共飞觞。",
            "当时进士衣如雪，今日郎官鬓有霜。",
            "吏役可堪巡堰埭，军城犹喜接封疆。",
            "能来界首相期否，堤上依依柳渐黄。"
        ],
        "title": "将巡堤堰先寄高邮蒋知军",
        "id": "746924f7-fcd1-4527-ad42-d9e1d156a6c7"
    },
    {
        "author": "王禹偁",
        "paragraphs": [
            "郡印我未解，轺轩君不留。",
            "相逢都几日，此别又经秋。",
            "山雪晴犹在，河澌暖渐浮。",
            "内庭连上合，早晚共优游。"
        ],
        "title": "送合门秦舍人",
        "id": "0598a58c-e1e7-4471-9dba-8fa414dc9f8a"
    },
    {
        "author": "王禹偁",
        "paragraphs": [
            "年来多病转思山，终日呻吟簿籍间。",
            "叔夜养生休著论，陶潜难死只因闲。",
            "又移郡印三年调，未报君恩两鬓斑。",
            "安得便归田里去，松篁泉石掩柴关。"
        ],
        "title": "病起思归  其一",
        "id": "a5c3d6a8-caed-410d-89a5-27eff9c491ed"
    },
    {
        "author": "王禹偁",
        "paragraphs": [
            "四十为郎非不偶，况曾提笔直瀛洲。",
            "明时遇主谁甘退，白发侵人自合休。",
            "梦得蹉跎因出郡，薛能诗什耻监州。",
            "春来病起思归甚，未敢飞章达冕旒。"
        ],
        "title": "病起思归  其二",
        "id": "693eb4b3-d864-4fd8-b444-92876a4d7461"
    },
    {
        "author": "王禹偁",
        "paragraphs": [
            "寒食江都郡，青旗卖楚醪。",
            "楼台藏绿柳，篱落露红桃。",
            "妓女穿轻屐，笙歌泛小舠。",
            "史君慵不出，愁坐读离骚。"
        ],
        "title": "寒食",
        "id": "457f7316-f74d-48d1-9843-66c7ff126fc5"
    },
    {
        "author": "王禹偁",
        "paragraphs": [
            "当年布素定交情，恨不同为出谷鶑。",
            "犹作三丞君最屈，徧寻两制我知荣。",
            "湮沉莫厌青衫在，彼此俱嗟白发生。",
            "重入玉堂非所望，汶阳田好欲归耕。"
        ],
        "title": "酬太常晁丞见寄",
        "id": "8c251425-719b-4dff-b5ef-005d127e0775"
    },
    {
        "author": "王禹偁",
        "paragraphs": [
            "布素相知二十年，喜君新咏弄璋篇。",
            "洗儿已过三朝会，屈客应须满月筵。",
            "桂子定为前进士，兰芽兼是小屯田。",
            "至时担酒移厨去，请办笙歌与管絃。"
        ],
        "title": "张屯田弄璋三日略不会客戏题短什期以满月开筵",
        "id": "f9f6a012-a724-4a75-817f-f6ddef025994"
    },
    {
        "author": "王禹偁",
        "paragraphs": [
            "君从婺女典嘉兴，我自滁阳到广陵。",
            "同被雪霜侵两鬓，独嗟官职是三丞。",
            "郡斋新养华亭鹤，乡信时逢建业僧。",
            "愿作入朝西道主，只看黄霸诏书征。"
        ],
        "title": "寄秀州冯十八礼丞同年",
        "id": "6d279fe7-6b2b-4552-a7f0-482a092f3663"
    },
    {
        "author": "王禹偁",
        "paragraphs": [
            "绣衣直指东南夷，入奏风谣受圣知。",
            "持节又从三殿出，演纶还较一年迟。",
            "朝中谬拜推贤表，江畔空吟惜别诗。",
            "郡印喧卑文会少，为君搔首落花时。"
        ],
        "title": "送丁谓之再奉使闽中",
        "id": "dab6c2b2-72c9-4937-bbde-b24205bf3676"
    },
    {
        "author": "王禹偁",
        "paragraphs": [
            "艳绝百花惭，花中合面南。",
            "赋诗情莫倦，中酒病先甘。",
            "国色浑无对，天香亦不堪。",
            "遮须施锦障，戴好上瑶簪。",
            "苞拆深擎露，枝拖翠出蓝。",
            "半倾留粉蝶，微亚摘宜男。",
            "邻妓临粧妬，胡蜂得蕊贪。",
            "忽翻晴吹动，浓睡晚烟含。",
            "话别年经一，相逢月又三。",
            "遣吾挦白发，为尔换新衫。",
            "池馆邀宾看，衙庭放吏参。",
            "仙娥喧道院，魔女逼禅庵。",
            "乱折窠难惜，分题韵更探。",
            "歌欢殊未厌，零落痛曾谙。",
            "谷雨供汤沐，黄鹂助笑谈。",
            "颜生如见此，未免也醺酣。"
        ],
        "title": "牡丹十六韵",
        "id": "f64fcbb2-9476-4731-853f-8e5795da73a5"
    },
    {
        "author": "王禹偁",
        "paragraphs": [
            "渥丹容貌著霓裾，何事僧轩祇一株。",
            "应是吴宫歌舞罢，西施因醉误施朱。"
        ],
        "title": "朱红牡丹",
        "id": "8124b4f7-1e61-44ce-8a45-c9923c4f5923"
    },
    {
        "author": "王禹偁",
        "paragraphs": [
            "风雨无情落牡丹，翻阶红药满朱栏。",
            "明皇幸蜀杨妃死，纵有嫔嫱不喜看。"
        ],
        "title": "芍药花开忆牡丹绝句",
        "id": "ad9f0b51-bf09-4224-b901-b6746fccb373"
    },
    {
        "author": "王禹偁",
        "paragraphs": [
            "一堆绛雪压春丛，嫋嫋长条弄哓风。",
            "借问开时何所似，似将绣被覆薰笼。"
        ],
        "title": "海仙花诗  其一",
        "id": "673b5241-af67-4964-9a25-9a10d5864989"
    },
    {
        "author": "王禹偁",
        "paragraphs": [
            "春憎窈窕教无子，天为妖娆不与香。",
            "尽日含毫难比兴，花中应是卫庄姜。"
        ],
        "title": "海仙花诗  其二",
        "id": "ce9e8714-d093-4695-913f-0cb127d81ac2"
    },
    {
        "author": "王禹偁",
        "paragraphs": [
            "何年移植在僧家，一簇柔条缀彩霞。",
            "锦带为名卑且俗，为君呼作海仙花。"
        ],
        "title": "海仙花诗  其三",
        "id": "7c850be7-e619-4d7f-8326-3e3ed87b7a85"
    },
    {
        "author": "王禹偁",
        "paragraphs": [
            "谁移琪树下仙乡，二月轻冰八月霜。",
            "若使寿阳公主在，自当羞见落梅粧。"
        ],
        "title": "后土庙琼花诗    其一",
        "id": "fac286a9-fce9-4e7a-a704-b16acaae737c"
    },
    {
        "author": "王禹偁",
        "paragraphs": [
            "春冰薄薄压枝柯，分与清香是月娥。",
            "忽似暑天深涧底，老松擎雪白娑婆。"
        ],
        "title": "后土庙琼花诗    其二",
        "id": "a22486d2-f4bd-411a-ae29-5d4234860bbf"
    },
    {
        "author": "王禹偁",
        "paragraphs": [
            "红芳落尽正无憀，吟遶空枝首重搔。",
            "最恨东君才思少，不留檀口待樱桃。"
        ],
        "title": "樱桃渐熟牡丹已凋恨不同时辄题二韵",
        "id": "f96e4f77-a515-4748-9fab-683c68969a31"
    },
    {
        "author": "王禹偁",
        "paragraphs": [
            "牡丹落尽正凄凉，红药开时醉一场。",
            "羽客暗传尸解术，仙家重爇返魂香。",
            "蜂寻檀口论前事，露湿红英试晓粧。",
            "曾忝掖垣真旧物，多情应认紫微郎。"
        ],
        "title": "芍药诗  其一",
        "id": "6d761b86-0944-4887-ac44-5aec76ae0583"
    },
    {
        "author": "王禹偁",
        "paragraphs": [
            "东君著意占残春，得得迟开亦有因。",
            "曾与掖垣留故事，又来淮海伴词臣。",
            "日烧红艳排千朵，风递清香满四邻。",
            "更爱枝头弄金缕，异时相对掌丝纶。"
        ],
        "title": "芍药诗  其二",
        "id": "4ed8b508-0fb0-4253-86a5-7794545bc137"
    },
    {
        "author": "王禹偁",
        "paragraphs": [
            "满院匀开似赤城，帝乡齐点上元灯。",
            "感伤纶阁多情客，珍重维扬好事僧。",
            "酌处酒杯深蘸甲，折来花朵细含棱。",
            "老郎为郡辜朝寄，除却吟诗百不能。"
        ],
        "title": "芍药诗  其三",
        "id": "f889cca4-53cf-463c-be2d-20395be8316f"
    },
    {
        "author": "王禹偁",
        "paragraphs": [
            "索寞红芳又一年，老郎空解惜春残。",
            "才闻鶑啭夸杨柳，已被蝉声哭牡丹。",
            "壮志休磨三尺剑，白头谁藉两梁冠。",
            "酒罇何必劳人劝，且折余花更尽欢。"
        ],
        "title": "暮春",
        "id": "0f69899f-26dc-4fb7-8bea-940e40bfdadb"
    },
    {
        "author": "王禹偁",
        "paragraphs": [
            "青云岂望更翱翔，览照唯添鬓雪光。",
            "为郡自知无政术，归田犹拟拜封章。",
            "且眠锦帐趣兰省，终掩云关卧草堂。",
            "三入承明已过分，有何词笔敌长杨。"
        ],
        "title": "酬高邮知军蒋殿丞见寄",
        "id": "9c2d3250-0daf-4c84-bc3c-ad64f28d5817"
    },
    {
        "author": "王禹偁",
        "paragraphs": [
            "蛮藤编箧自番禺，锦袋罗囊尽不如。",
            "乞与扬州贮诗草，行春谁怕雨随车。"
        ],
        "title": "又和寄惠藤箧绝句",
        "id": "ab79e740-5dd8-4c64-9a26-9303bda57f89"
    },
    {
        "author": "王禹偁",
        "paragraphs": [
            "鼎湖髯断去难攀，九五飞龙已御干。",
            "两制旧臣生白发，一番新贵上青天。",
            "老为郎吏承缞绖，假作诸侯哭几筵。",
            "疏贱无由撰哀册，梦中空负笔如椽。"
        ],
        "title": "先帝登遐圣君嗣位追惟恩顾涕泣成章",
        "id": "ccf52dcc-8f85-4d89-98a1-9c01af8c4560"
    },
    {
        "author": "王禹偁",
        "paragraphs": [
            "乘兴登虚阁，披襟一望间。",
            "圣朝新日月，亡国旧江山。",
            "柱隔晴虹断，簷喧夕鸟还。",
            "归衙不辞晚，吟思白云闲。"
        ],
        "title": "登寿宁寺阁",
        "id": "37fec67d-521b-4e34-94de-e09b4baa9adc"
    },
    {
        "author": "王禹偁",
        "paragraphs": [
            "未遂沧洲去，池边弄绿波。",
            "醉浮船底兀，吟遶履痕多。",
            "静照新华发，沉思旧钓蓑。",
            "晚凉得幽趣，鱼戏上圆荷。"
        ],
        "title": "池上作",
        "id": "5a52c47e-fbb3-45e6-aa22-dc19ba61d857"
    },
    {
        "author": "王禹偁",
        "paragraphs": [
            "霖霪为害正忧农，昨日阴云散碧空。",
            "泼剌退滩鱼失水，啁啾高树鸟知风。",
            "洗开霁月婵娟色，放出秋花菡萏红。",
            "劳寄新诗曲相贺，由来灾异系三公。"
        ],
        "title": "和国子柳博士喜晴见赠",
        "id": "85d67477-cf81-4723-ba1f-bc8d58366fe1"
    },
    {
        "author": "王禹偁",
        "paragraphs": [
            "吏胥围绕簿书堆，病眼昏昏素发垂。",
            "已觉文章无用处，不归田里待何时。",
            "两衙决事官差我，五日延英诏问谁。",
            "頼有古人踪迹在，只应蘧宁是吾师。"
        ],
        "title": "公退言怀",
        "id": "85a800c4-570f-4a0f-a571-129f9cf40b0d"
    },
    {
        "author": "王禹偁",
        "paragraphs": [
            "冠褐飘飘乍退公，引吟留坐一丛丛。",
            "买添幽景浑无价，洗却繁阴别有风。",
            "曾任雪欺终古绿，也从桃映暂时红。",
            "此君合是吾庐物，会种婵娟伴钓翁。"
        ],
        "title": "公余对竹",
        "id": "92be9149-2928-4013-b8ef-a42cc3e9fd8a"
    },
    {
        "author": "王禹偁",
        "paragraphs": [
            "俸钱随月尽，公务逐时生。",
            "白发多悲感，皇华倦送迎。",
            "奉身无实事，困我为虚名。",
            "会向沧浪上，秋风自濯缨。"
        ],
        "title": "官舍偶题",
        "id": "dd8e6fc7-f200-4d47-bb30-017fe36e0b38"
    },
    {
        "author": "王禹偁",
        "paragraphs": [
            "闻君公事苦喧卑，红粟堆边独歛眉。",
            "已入朝行翻掌庾，未如畿尉且吟诗。",
            "堰头笑傲同张祜，市里优游比路随。",
            "唯有才名藏不得，山阳留滞肯多时。"
        ],
        "title": "赠吕通祕丞",
        "id": "fccbfb8c-916b-429e-aef9-a85729e10918"
    },
    {
        "author": "王禹偁",
        "paragraphs": [
            "谿边幽树好烟霞，别后春风几度花。",
            "梦忆一岩红薜荔，心轻三事紫袈裟。",
            "禅机悟了身无著，诗句高来鬓有华。",
            "不遇苏州韦应物，昼公篇什向谁夸。"
        ],
        "title": "赠虚己",
        "id": "95fde2ad-e8d9-48a4-b64d-c562e8693351"
    },
    {
        "author": "王禹偁",
        "paragraphs": [
            "旧隠何年别翠微，瀑泉声入锁禅扉。",
            "御前曾写八分字，天上特宣三事衣。",
            "灯照夜庵霜后冷，鼎烹秋菌雨中肥。",
            "终归五老峰边去，杯渡长江一锡飞。"
        ],
        "tags": [
            "长江"
        ],
        "title": "赠省钦",
        "id": "a928381f-c13c-4748-93fe-62c574fbf910"
    },
    {
        "author": "王禹偁",
        "paragraphs": [
            "几年淮海叹驱驰，美拜初闻入奏时。",
            "乍作台官劳马揖，合为巡使近龙墀。",
            "多从此地升三字，莫向朝端说四推。",
            "纵遇省桥休拗项，郎官班列甚喧卑。"
        ],
        "title": "赠王殿院同年",
        "id": "397a5795-8a39-459b-b03c-e1dd62669fb1"
    },
    {
        "author": "王禹偁",
        "paragraphs": [
            "竹遶亭台柳拂池，徘徊终恋郡斋西。",
            "斜阳更上渔舟坐，明日红尘逐马蹄。"
        ],
        "title": "留别扬府池亭",
        "id": "8922e543-b80f-42c4-a099-184be5125a32"
    },
    {
        "author": "王禹偁",
        "paragraphs": [
            "绿池遶迳几千栽，准拟登高泛酒杯。",
            "未到重阳归阙去，金英寂寞为谁开。"
        ],
        "title": "池边菊",
        "id": "af804386-7eb6-4d36-a7e8-50de05db97f0"
    },
    {
        "author": "王禹偁",
        "paragraphs": [
            "淮边为郡再相逢，又得同途赴九重。",
            "顾我尚骑天廐马，共君遥想鼎湖龙。",
            "贾生北望朝文帝，白傅何期哭宪宗。",
            "携手驿桥残照里，断魂空对隔江峰。"
        ],
        "title": "扬州道中感事兼简史馆丁学士",
        "id": "bb86ae67-a020-43b0-8bd3-66935ad13f78"
    },
    {
        "author": "王禹偁",
        "paragraphs": [
            "卜世知无极，上仙安可寻。",
            "祝尧违众望，传启合天心。",
            "陵柏萧骚韵，阶茅寂寞阴。",
            "何人开殿合，尘暗九絃琴。"
        ],
        "title": "太宗皇帝挽歌  其一",
        "id": "1619c011-2c67-42cf-b24d-440d80d86df3"
    },
    {
        "author": "王禹偁",
        "paragraphs": [
            "舜化无偏党，尧年欠耄期。",
            "世间人自哭，天上事难知。",
            "终让东封礼，遂成南狩悲。",
            "金銮旧学士，头白涕涟洏。"
        ],
        "title": "太宗皇帝挽歌  其二",
        "id": "93770924-e317-4e73-8dd4-b47b1396bc79"
    },
    {
        "author": "王禹偁",
        "paragraphs": [
            "日到虞泉落，天从杞国崩。",
            "去年寿宁节，今夕永熙陵。",
            "薤露悲风起，松阡苦雾凝。",
            "龙髯攀不及，千古恨难胜。"
        ],
        "title": "太宗皇帝挽歌  其三",
        "id": "50ad06d5-ce0a-4759-9c93-f98c076bcacb"
    },
    {
        "author": "王禹偁",
        "paragraphs": [
            "谬提文笔侍先皇，谪宦归来遇国丧。",
            "仙驾只留烧药鼎，穗帷犹认谏书囊。",
            "北辰别见天垂象，西内浑疑海变桑。",
            "昨日梓宫陪哭临，泪多唯有老冯唐。"
        ],
        "title": "阙下言怀上执政  其一",
        "id": "a76ece81-fe96-4889-ae2b-0711bd8bc043"
    },
    {
        "author": "王禹偁",
        "paragraphs": [
            "早有虚名达九重，宦途流落渐龙钟。",
            "散为郎吏同元稹，羞见都人看李邕。",
            "旧日谬吟红药树，新朝曾献皂囊封。",
            "犹期少报君恩了，归卧山村作老农。"
        ],
        "title": "阙下言怀上执政  其二",
        "id": "5fcb3516-bb7c-4677-8684-2de53517eeb3"
    },
    {
        "author": "王禹偁",
        "paragraphs": [
            "诰词黜责子孙羞，欲雪前冤事已休。",
            "浴殿失恩成一梦，鼎湖攀驾即千秋。",
            "道边任死心终直，泽畔长吟泪暗流。",
            "虞舜五臣知此事，戏儒应免更监州。"
        ],
        "title": "阙下言怀上执政  其三",
        "id": "7883382c-c497-4182-be52-e0894618ea2c"
    },
    {
        "author": "王禹偁",
        "paragraphs": [
            "郡斋全占五谿云，就养辞权以孝闻。",
            "重戴旧称秦御史，高堂新授汉封君。",
            "板舆为别经三载，寿酒先斟满十分。",
            "我叹今生无此事，赋诗相送泪雰雰。"
        ],
        "title": "送邵察院知朗州",
        "id": "e62f32af-9ef8-49e2-a952-9c2d7ddf18af"
    },
    {
        "author": "王禹偁",
        "paragraphs": [
            "象笏乌纱谏署荣，运输权重使蛮荆。",
            "职分三馆图书贵，地辖重湖水石清。",
            "贪吏望风潜解印，逋民知惠自归耕。",
            "官曹寂寞冯唐老，多羨乘轺泽国行。"
        ],
        "title": "送直馆高正言转运荆湖",
        "id": "4d06d106-7dd5-4066-a1e8-ca4c66d5b4d6"
    },
    {
        "author": "王禹偁",
        "paragraphs": [
            "簪笏盈门独纫兰，卧龙潜在八龙间。",
            "鸰原任说朝贤贵，鹤氅惟称处士闲。",
            "静按仙经烧大药，狂挨僧壁画遥山。",
            "老郎见作归休计，分取圭峰并掩关。"
        ],
        "title": "送宋澥处士之长安",
        "id": "8c02a40e-a090-4ffd-bc1d-800cdb6139b2"
    },
    {
        "author": "王禹偁",
        "paragraphs": [
            "抗表辞乌府，归山鬓未秋。",
            "朝簪还獬豸，尘世谢蜉蝣。",
            "拂袖人生事，县车帝命优。",
            "名光新日历，官占好词头。",
            "应宿郎曹美，寻仙物景幽。",
            "绣衣移蕙带，骢马换耕牛。",
            "对枕莲峰翠，当门瀑布流。",
            "妻闲栽药草，儿戏杂猿猴。",
            "买竹凭牙板，疏泉湿鹿裘。",
            "四推离督责，三院肯淹留。",
            "接武陶贞白，差肩许远游。",
            "十洲如得侣，万户任封侯。",
            "脱洒因君去，龙钟使我羞。",
            "迁鶑情最洽，化鹤术难求。",
            "掌诰无文彩，谋身足悔尤。",
            "紫垣频忝窃，白发合归休。",
            "应琏叨三入，张衡志四愁。",
            "亦期婚嫁毕，攘袂逐浮丘。"
        ],
        "title": "送刑部韩员外同年致仕归华山",
        "id": "94f5333e-42e3-47a3-9bd4-b227981d085a"
    },
    {
        "author": "王禹偁",
        "paragraphs": [
            "病中何事忽开颜，记是诗称小状元。",
            "粉壁乍悬龙虎榜，锦标终属鹡鸰原。",
            "青云随步登花塔，红雪飘衣醉杏园。",
            "还有一条遗恨处，不教英俊在吾门。"
        ],
        "title": "赠状元先辈孙仅",
        "id": "bbf435e4-2160-4c2e-a66a-74b631f11776"
    },
    {
        "author": "王禹偁",
        "paragraphs": [
            "潘岳花阴覆杏坛，门生参谒绛纱宽。",
            "西垣久望神仙侣，北部休夸父母官。",
            "雨屐送僧莎迳滑，夜棋留客竹斋寒。",
            "何时儤直来相伴，三入承明兴渐阑。"
        ],
        "title": "赠浚仪朱学士",
        "id": "eb0a68ad-2d52-4461-8bce-de4eae15d656"
    },
    {
        "author": "王禹偁",
        "paragraphs": [
            "共叹蹉跎两鬓苍，立朝为郡是寻常。",
            "重归谢客中书省，又送山涛吏部郎。",
            "三入承明身最忝，十年兄事分偏长。",
            "喜闻辞日留前席，莫算多时住水乡。"
        ],
        "title": "书怀送田二舍人自吏部郎中出典泰州",
        "id": "9fd6a44d-240d-48ed-b707-caafad12e77b"
    },
    {
        "author": "王禹偁",
        "paragraphs": [
            "欲报君亲与愿违，今年寒食任芳菲。",
            "八音遏密因山后，双泪滂沱拜墓归。",
            "艳冶桃花迎马笑，轻狂榆荚扑人飞。",
            "宦途时态更谙尽，犹媿妨贤直紫微。"
        ],
        "title": "寒食出城马上偶作",
        "id": "90b4b350-7b96-42e4-9c48-4921503a27e5"
    },
    {
        "author": "王禹偁",
        "paragraphs": [
            "力疾奉期谒，归来倦送迎。",
            "老为儒术误，瘦爱道装轻。",
            "罗药幽香散，移琴细韵生。",
            "晨餐渐有味，笋蕨倍关情。"
        ],
        "title": "病中书事上集贤钱侍郎  其一",
        "id": "a9b211b0-f085-48c8-b7b3-4cb67782a207"
    },
    {
        "author": "王禹偁",
        "paragraphs": [
            "妻儿惯蔬素，仆马任龙钟。",
            "一榻浑无物，孤琴对病容。",
            "风翻帘影乱，旱减井痕重。",
            "幽寂谁为伴，扶行頼瘦筇。"
        ],
        "title": "病中书事上集贤钱侍郎  其二",
        "id": "5ca25fcc-59be-46da-817b-47e5c1f14902"
    },
    {
        "author": "王禹偁",
        "paragraphs": [
            "食贫当岁旱，朝退百端忧。",
            "典笏逢休假，焚香愿有秋。",
            "病饥浑厌肉，瘦冷未更裘。",
            "梦见山村兴，披蓑钓乱流。"
        ],
        "title": "病中书事上集贤钱侍郎  其三",
        "id": "fdbeb85a-827c-4262-8e0e-185f7dcd8035"
    },
    {
        "author": "王禹偁",
        "paragraphs": [
            "郎署领制诰，十年未上坡。",
            "冯唐空潦倒，卫绾是谁何。",
            "犹頼紫垣直，聊遮白发多。",
            "归田未有计，村树绿婆娑。"
        ],
        "title": "病中书事上集贤钱侍郎  其四",
        "id": "4c1c1dab-14a4-43d9-82fc-fee5e24d6ab5"
    },
    {
        "author": "王禹偁",
        "paragraphs": [
            "日日奉朝请，病多仍食贫。",
            "揶揄应有鬼，夷俟岂无人。",
            "凤阁十年笔，乌纱九陌尘。",
            "集仙知己在，应为指迷津。"
        ],
        "title": "病中书事上集贤钱侍郎  其五",
        "id": "6d96c977-96c0-4cb7-854e-5f70a77c699a"
    },
    {
        "author": "王禹偁",
        "paragraphs": [
            "老病形容日日衰，十年赁宅住京师。",
            "阁栖凤鸟容三入，巢宿鹪鹩欠一枝。",
            "壁挂图书多不久，砌栽芦苇亦频移。",
            "人生荣贱须知分，会买茅庵映槿篱。"
        ],
        "title": "赁宅",
        "id": "83eb9fe7-d336-41d5-b235-9ab876efad4f"
    },
    {
        "author": "王禹偁",
        "paragraphs": [
            "小仆如猿狖，贫家备指呼。",
            "未堪随马足，已惯典鱼须。",
            "时洗尘侵砚，闲收雨滴图。",
            "归田如有计，留负酒胡芦。"
        ],
        "title": "青猿",
        "id": "50be59b9-3a10-46e6-ae0d-670556fc7fb5"
    },
    {
        "author": "王禹偁",
        "paragraphs": [
            "两朝书命媿无才，谩逐词臣侍玉阶。",
            "病似相如多避事，拙于方朔少诙谐。",
            "命奇只合先休退，道在何妨更卷怀。",
            "白首犹期议封禅，一随銮辂见燔柴。"
        ],
        "title": "寓直偶题",
        "id": "208c0f0f-3bda-4242-9ba4-42b047d2641b"
    },
    {
        "author": "王禹偁",
        "paragraphs": [
            "谪宦山州自训童，因求书籍有遭逢。",
            "偶收毛郑古诗义，认得欧虞旧笔踪。",
            "南郡携行心不足，西斋送去手亲封。",
            "尘侵烟染尤堪重，年号标题历武宗。"
        ],
        "title": "顷年谪宦解梁收得令狐补阙毛诗音义其本乃会昌三年所写数行残缺后人添之其笔迹乃工部毕侍郎所补也昨因问之乃云亡失多年矣作四韵以还之",
        "id": "8006763b-8346-4e26-8ded-eddb6df97550"
    },
    {
        "author": "王禹偁",
        "paragraphs": [
            "移床拖簟就南轩，门掩闲坊半树蝉。",
            "多病形容唯有骨，食贫生计旋无钱。",
            "掖垣已忝年深直，朝谒终妨日晏眠。",
            "会解纶闱求郡印，早收余俸卜归田。"
        ],
        "title": "伏日偶作",
        "id": "38536fd0-282c-48be-9369-318df19976e9"
    },
    {
        "author": "王禹偁",
        "paragraphs": [
            "枨也好刚多悔吝，唯凭忠信自书绅。",
            "严陵知退遗荣利，只拟沧浪把钓纶。",
            "老去趁朝慵待旦，病来求假动经旬。",
            "西垣兴味更谙尽，一片乌纱满马尘。"
        ],
        "title": "和吏部薛员外见寄",
        "id": "22f2f550-3fb2-40a1-b1f1-1176224226c1"
    },
    {
        "author": "王禹偁",
        "paragraphs": [
            "先皇忧蜀辍枢臣，独冒兵戈出剑门。",
            "万里辞家堪下泪，四年归阙似还魂。",
            "弟兄齿序元投分，儿女情亲又结婚。",
            "且喜相逢开口笑，甘陈功业不须论。"
        ],
        "title": "赠密直张谏议",
        "id": "a6df4070-3ee3-4c58-87d0-6071e6374e2d"
    },
    {
        "author": "王禹偁",
        "paragraphs": [
            "久居台阁多忧畏，欲荐贤才涉比周。",
            "灰死寸心甘不动，雪侵双鬓未能休。",
            "封章事寝空腾谤，制诰词荒益自羞。",
            "唯爱君家棣华榜，登科记上并龙头。"
        ],
        "title": "寄状元孙学士",
        "id": "8f5fcc03-77c4-4a29-94b0-6e465a7f5efe"
    },
    {
        "author": "王禹偁",
        "paragraphs": [
            "大抵人生乐故居，山川况复汉南都。",
            "别来坟墓有宿草，归去田园多绿芜。",
            "银印莫羞双鬓白，锦衣兼照两轓朱。",
            "西垣衰病无憀客，空羨此行歌袴襦。"
        ],
        "title": "送谭殿院之任南阳",
        "id": "d8b62e13-0e83-4e70-964d-d9c6a512336d"
    },
    {
        "author": "王禹偁",
        "paragraphs": [
            "宰君行李苦萧疏，妻子龙钟尚跨馿。",
            "醉眼且看花满县，愁颜莫望果盈车。",
            "头衔新换呼明府，科第元高得校书。",
            "谁解吟诗送行色，茂陵多病老相如。"
        ],
        "title": "送河阳任长官",
        "id": "f2fb984d-58a3-473b-a1a8-082352c7b619"
    },
    {
        "author": "王禹偁",
        "paragraphs": [
            "科名长恐辱同年，许国丹诚皎日悬。",
            "谬掌斯文虽未丧，欲行吾道即无权。",
            "谢公留滞苍苔院，潘岳征行落叶天。",
            "引重力轻深自媿，强酬诗什益凄然。"
        ],
        "title": "和屯田杨郎中同年留别之什",
        "id": "608d3f3c-7b52-4846-81b8-32e739e69849"
    },
    {
        "author": "王禹偁",
        "paragraphs": [
            "脱白去焚黄，遥知祖德光。",
            "墓坟乔木老，襟袖桂枝香。",
            "回见梅含雪，归逢橘饱霜。",
            "子云应有宅，为奠草玄堂。"
        ],
        "title": "送临清杨可主簿入蜀",
        "id": "fdbada62-794d-4271-b239-8a85c1ca502b"
    },
    {
        "author": "王禹偁",
        "paragraphs": [
            "悬车东去谢明朝，摆脱簪缨似一毛。",
            "望苑官清谐侍养，督邮名贱耻徒劳。",
            "青宫位在他年起，彩服身归此日高。",
            "我媿无亲尸厚禄，与君书命泪霑袍。"
        ],
        "title": "送淳于中舍悬车侍养",
        "id": "89ec3a34-8ccc-4201-9e91-8be3d9993e80"
    },
    {
        "author": "王禹偁",
        "paragraphs": [
            "弱冠珥朝簪，才堪入翰林。",
            "重违君厚遇，聊奉母懽心。",
            "笔削留惇史，囊装贮赐金。",
            "帆张淛河阔，山对括苍深。",
            "暂歇趋朝马，重闻故国禽。",
            "幽兰南涧采，寿酒北堂斟。",
            "务简慵开阁，家丰不典琴。",
            "彩衣方侍养，红药即供吟。",
            "我占掖垣久，自惊年鬓侵。",
            "妨贤兼罔极，相送泪盈襟。"
        ],
        "title": "送正言杨学士之任缙云",
        "id": "1be2a496-203d-458d-a23f-7975ae510b95"
    },
    {
        "author": "王禹偁",
        "paragraphs": [
            "赁船东下历阳湖，榜眼科名释褐初。",
            "宾职不忧无厚俸，郡斋唯喜有藏书。",
            "伴吟先买秋江鹤，醒酒时烹晚市鱼。",
            "廉使多情应问我，为言衰病似相如。"
        ],
        "title": "送第三人朱严先辈从事和州",
        "id": "e724583c-6e2e-4efa-a190-8e033a696dd5"
    },
    {
        "author": "王禹偁",
        "paragraphs": [
            "两朝黄阁预弥纶，又策春坊第一勋。",
            "僧塔旧题前进士，斋坛新拜上将军。",
            "马衔金勒冲微雪，雁避红旌入断云。",
            "还似徐州张仆射，御诗相送四方闻。"
        ],
        "title": "送南阳李太傅  其一",
        "id": "2dcef4c1-4c56-4bde-acb5-2e870a39a0da"
    },
    {
        "author": "王禹偁",
        "paragraphs": [
            "红旆飘飘夺晓霞，御筵相送出京华。",
            "仲尼俎豆真儒者，郤縠诗书属将家。",
            "腰下已悬如斗印，门前看见筑堤沙。",
            "先朝学士期牵复，待草南阳入相麻。"
        ],
        "title": "送南阳李太傅  其二",
        "id": "90031d5e-7fd7-4bbf-8aa2-da7bab38eaa1"
    },
    {
        "author": "王禹偁",
        "paragraphs": [
            "经年病不饮，此日一开樽。",
            "鉴里休嫌老，怀中已抱孙。",
            "红绷裁锦段，香水浴银盆。",
            "他日归田去，相扶入荜门。"
        ],
        "title": "寿孙三日",
        "id": "9f8304dc-fc21-4795-b29f-10edf698526e"
    },
    {
        "author": "王禹偁",
        "paragraphs": [
            "臣闻伏羲画卦朴且淳，苍颉造字初有文。",
            "大篆小篆八分体，楷隶章草何纷纭。",
            "因兹八法各有要，遂使六艺区以分。",
            "其中最难惟草圣，玄妙功夫自天性。",
            "又闻关雎本王化，四始洋洋风化下。",
            "比兴赋颂六义分，乃有变风兼变雅。",
            "仲尼删后屈平作，郢客李陵鬭名价。",
            "古来诗道难得人，其唱弥高和弥寡。",
            "如今草圣与雅言，尽在吾皇万机暇。",
            "元年十月近干明，崇文院静寒霜晴。",
            "直庐日午仇书罢，闲曳朱衣遶砌行。",
            "中使传宣来上界，忙把鱼须下阶拜。",
            "宝函钿轴光陆离，御札文书御制诗。",
            "折腰搢笏拭双目，汗流魄骇聊一窥。",
            "急就章，何纵横，蓝田种玉苗初成。",
            "雪花洒破烟岚壁，黑云漏出天汉星。",
            "乍似鲛人泣下珠无数，错落晶荧满盘贮。",
            "又似大鲸吞尽沧海波，查牙露出珊瑚树。",
            "朱邸集，何清奇，仙风撼动琼林枝。",
            "汉皇休道白云句，穆满虚吟黄竹诗。",
            "乍似三春直上伯阳台，熙熙物华当眼开。",
            "又似十洲夜伴王母宴，鸾歌凤吟次第来。",
            "小臣再拜受一轴，擣纸抄诗抄未足。",
            "焚香朝向天日看，执简夜对星辰读。",
            "臣见高宗飞帛亦有名，笔迹往往颁公卿。",
            "所得不过三五字，当时臣子犹为荣。",
            "又见玄宗诗什颇留意，吟咏时时成御制。",
            "属和止于一两篇，至今史册犹为贵。",
            "若征往事比明时，万分之一徒尔为。",
            "未如我四十三纸圣人作，一百二章天子诗。",
            "永为家宝藏书箧，岂让西方贝多叶。",
            "且教世世传子孙，长与皇家作臣妾。"
        ],
        "title": "谢宣赐御草书急就章并朱邸旧集歌",
        "id": "80f216b6-f6b8-48a5-afbe-fdd5690e6503"
    },
    {
        "author": "王禹偁",
        "paragraphs": [
            "天王出震寰海清，奎星灿灿昭文明。",
            "诏令郡国贡多士，大张珠网罗羣英。",
            "皇情孜孜终不倦，日斜犹御金銮殿。",
            "宫柳低笼三月烟，炉香飞入千人砚。",
            "麻衣皎皎光如雪，一一重瞳亲鉴别。",
            "孤寒得路荷君恩，聚首唯言尽臣节。",
            "小臣踪迹本尘泥，登科曾赋御前题。",
            "屈指方经五六载，如今已上青云梯。",
            "位列谏官无一语，自问将何报明主。",
            "应制非才但泪垂，强作登歌歌舜禹。"
        ],
        "title": "应制皇帝亲试贡士歌",
        "id": "4b2af929-be0d-4993-a0a1-184e1b762419"
    },
    {
        "author": "王禹偁",
        "paragraphs": [
            "火云如山暑雨歇，天地炉烘三伏月。",
            "玉皇教散阆苑冰，斵开北陆琼瑰窟。",
            "峨峨贮向瑶花合，分命中官赐黄合。",
            "凤皇池上玉壶盛，温树风声顿萧飒。",
            "台恩分与西垣士，纶诰稀疏方假寐。",
            "卞和抱璞入直庐，从此惊忙不成睡。",
            "怒蝇休向笔端飞，抵鹊浑疑山下坠。",
            "寒生毛发清牙齿，脆若玉芝甘似醴。",
            "炎风暑气都不知，空作狂歌谢知己。"
        ],
        "title": "谢政事王侍郎伏日送冰",
        "id": "ac6c2dec-119e-4597-a8aa-2b08e48b90a6"
    },
    {
        "author": "王禹偁",
        "paragraphs": [
            "君不见天上星辰拱环极，忽然陨地变成石。",
            "又不见云中鹰隼横高秋，有时搨翼化作鸠。",
            "人生进退甚类此，左迁右转谁自由。",
            "忆昔逢君在邹鲁，翰林丈人东道主。",
            "一言得意便定交，数日论文暗相许。",
            "迩来倏忽十余年，共上赤霄连步武。",
            "禁中更直承明庐，深喜蒹葭依玉树。",
            "两制惟君最清慎，笔力辞锋有余刃。",
            "方期夜直金銮坡，谁知共理淮阳郡。",
            "官衔新换版曹郎，腰佩初悬列侯印。",
            "西垣三字班列闲，南面百城资望峻。",
            "且应尽意颁诏条，岂复回头顾文阵。",
            "下车果有讴谣生，卖刀买犊民归耕。",
            "黄发老农鼓腹唱，雪花双鹿挟辀行。",
            "棠阴露浓滴朱绂，麦秋风冷吹红旌。",
            "行春多暇吟情发，闲作长歌寄同列。",
            "歌中首写明君语，指点神仙为旧侣。",
            "严徐虽合在蓬瀛，邵杜已闻为父母。",
            "重来便恐调金铉，无复区区掌文翰。",
            "直如经岁未征黄，道在何劳重嗟叹。",
            "入则步苍苔，咏红药，了事舍人孙处约。",
            "出则张皂盖，拥朱轮，贤明太守召信臣。",
            "请君屈指数交友，似此宦名能几人。",
            "逢时谁不欲行道，遇主我亦思庇民。",
            "功名富贵皆待命，出处语默聊卫身。",
            "一车甘雨方建隼，万国淳风莫泣麟。",
            "他时宣室召贾谊，贤人事业当并伸。",
            "簷间忍见乌兔走，鉴里星星将白首。",
            "休躭铃合家藏书，且酌郡斋官给酒。",
            "婴儿稚女满眼前，莫负时光笑开口。"
        ],
        "title": "酬赠田舍人",
        "id": "2615f3fc-f239-404a-b9a7-614ff4b3176b"
    },
    {
        "author": "王禹偁",
        "paragraphs": [
            "去年看雪在商州，使君命我山寺头。",
            "峰峦草树六百里，饥鼯冻鸟声啾啾。",
            "山城穷陋无妓乐，何以销得骚人愁。",
            "抱瓶自泻不待劝，乘兴一引连十瓯。",
            "晚归上马颇自适，狂吟醉舞夜不休。",
            "今年看雪在帝里，瑶台琼树佳气浮。",
            "朝回揽辔聊四望，移下五城十二楼。",
            "樽中有酒翻不饮，鬰鬰不快非怨尤。",
            "吾儿娇騃未晓事，问我胡不私献酬。",
            "因令把笔写我意，为渠吟作雪中讴。",
            "昔为副使不理事，待罪且免忧人忧。",
            "今为谏官非冗长，拾遗三馆俸入优。",
            "秋来连澍百日雨，禾黍漂溺多不收。",
            "如今行潦占南亩，农夫失望无来麰。",
            "尔看门外饥饿者，往往僵殕填渠沟。",
            "峨冠旅进又旅退，曾无一事裨皇猷。",
            "俸钱一月数家赋，朝衣一袭几人裘。",
            "安边不学赵充国，富民不作田千秋。",
            "胡为碌碌事文笔，歌时颂圣如俳优。",
            "一家衣食仰在我，纵得饱暖如狗偷。",
            "况我眼昏头渐白，安能隠几勤校仇。",
            "何时提汝归田去，卖马可易数只牛。",
            "深耕浅种苟自给，藜羹豆粥充饥喉。",
            "黍畦锄理学元亮，瓜田浇灌师秦侯。",
            "素餐免作疲人蠹，开卷免对古人羞。",
            "未行此志吾戚戚，对酒不饮抑有由。",
            "斯言不敢向人道，语尔小子为贻谋。"
        ],
        "title": "对雪示嘉祐",
        "id": "58106c27-5d49-416e-817f-cc4c6d169ef4"
    },
    {
        "author": "王禹偁",
        "paragraphs": [
            "平生闻说宣城郡，水石幽奇人物俊。",
            "槛外澄江练不收，窗中远岫眉初印。",
            "六朝繁盛至隋唐，才人名士遥相望。",
            "谢公向此凭熊轼，白傅曾为鹿鸣客。",
            "江楼山寺多赋诗，往往题名在僧壁。",
            "皇家早岁平吴后，翰林贾公为太守。",
            "至今清话玉堂中，夸诧江山不离口。",
            "吾君御极初选艺，东枢贰卿新擢第。",
            "解褐曾縻佐郡官，首得宣城为历试。",
            "紫微田郎次登科，东枢受代传厅事。",
            "第三榜中第二人，今在乌台为察视。",
            "迩来通倅少名流，云泉竹树应包羞。",
            "今春忽命姚著作，学术纵横才磊落。",
            "当年雄揖第三名，官路迍邅久漂泊。",
            "去岁献文重召试，新恩始上芸香阁。",
            "未教修史未演纶，宣城奉使聊亲民。",
            "且忻彩服得就养，莫叹朱衣未即真。",
            "旧游应有交朋在，此去仍言婚宦新。",
            "下车布政民休休，高吟浅酌谁献酬。",
            "夜深红烛在何处，绮霞阁通叠嶂楼。",
            "公权书札燕许词，未免山僧乞撰碑。",
            "撰碑书碑即三载，眼看征诏在丹墀。",
            "却愁未尽江南兴，闲坐蓬瀛挥玉柄。",
            "黄枢侍臣两制官，待君同说宣城景。"
        ],
        "title": "送姚著作之任宣城",
        "id": "8a81b3cf-6e7b-418b-9715-7774e1b7a900"
    },
    {
        "author": "王禹偁",
        "paragraphs": [
            "关征市赋縻贤俊，谁爱此官为吏隠。",
            "将作晁丞于役时，婺女星临海边郡。",
            "黄绢辞高位尚卑，白华行洁身犹困。",
            "会待时来即并伸，也知道在终无闷。",
            "君不见路随含笑坐市中，屈身岂愧丹阳尹。",
            "又不见张生狂醉恋扬州，冬瓜堰下甘肥遁。",
            "此行况是奉皇华，数丈轻舠载一家。",
            "携瓶下岸买竹叶，挂席背风穿蓼花。",
            "霜晴震泽初尝橘，泉过惠山应试茶。",
            "虎谿晓云灵隠雪，钱塘夜潮照湖月。",
            "密排诗景在途中，旋吟新句教儿童。",
            "渐近金华见隼旟，五马来迎使者车。",
            "应知骥足暂拘绊，八咏楼开频启宴。",
            "醉中官妓乞歌诗，剡谿纸贵抄新词。",
            "他年谁献子虚赋，召入金门五云路。",
            "因思元白在江东，不似晁丞今独步。"
        ],
        "title": "送晁监丞赴婺州关市之役",
        "id": "fa524cac-fed6-4b60-9c0e-e6f33420d9c0"
    },
    {
        "author": "王禹偁",
        "paragraphs": [
            "君不见近代诗家流，胡为蹇滞多穷愁。",
            "孟郊顦顇死逆旅，浪仙斥逐长江头。",
            "张生漂泊冬瓜堰，徒云轻薄万户侯。",
            "浩然无成鹿门去，李洞恸哭昭陵休。",
            "生无风教兴王化，死无勋爵贻孙谋。",
            "可怜诗道日已替，风骚委地何人收。",
            "高阳许公精六义，独向圣朝生后嗣。",
            "因将先集进九重，高步金台曳珠履。",
            "祖德光辉圣主知，府尹贤明丞相子。",
            "广陵郡大古九州，记室官清外三字。",
            "遂令天下学诗人，徒羨君家穷四始。",
            "我来迎侍游江都，玳筵往往陪欢娱。",
            "遂求家集恣吟讽，海波干处堆珊瑚。",
            "因思贾孟数家一何苦，诗鬼嗷嗷馁无主。",
            "子孙沦没谁及君，闲倚红莲倾渌醑。",
            "草檄余闲好赋诗，莫放风情忝尔祖。"
        ],
        "tags": [
            "长江"
        ],
        "title": "还扬州许书记家集",
        "id": "c31b5020-fe0a-41d9-ba55-e1172a135f92"
    },
    {
        "author": "王禹偁",
        "paragraphs": [
            "我闻三代淳且质，华人熙熙谁信佛。",
            "茹蔬剃发在西戎，胡法不敢干华风。",
            "周家子孙何不肖，奢淫惛乱隳王道。",
            "秦皇汉帝又杂霸，只以威刑取天下。",
            "苍生哀苦不自知，从此中国思蛮夷。",
            "无端更作金人梦，万里迎来万民重。",
            "为君为相犹归依，嗤嗤聋俗谁敢非。",
            "若教都似周公时，生民岂肯须披缁。",
            "可怜嗷嗷避征役，半入金田不耕织。",
            "君子之道动即穷，亦有贤达藏其中。",
            "上人来自九华山，叩门遗我琼瑶编。",
            "铮铮五轴余百篇，定交仍以书为先。",
            "书中不说经，文中不言佛，有心直欲兴文物。",
            "感师自远来相亲，为师画卦成同人。",
            "出门无咎非羣分，袈裟墨绶何足云。"
        ],
        "tags": [
            "九华山"
        ],
        "title": "酬处才上人",
        "id": "7d880049-18e6-4222-8ca6-241712195077"
    },
    {
        "author": "王禹偁",
        "paragraphs": [
            "君不见年年三月千丛媚，紫烂红繁夸胜异。",
            "寻常人戴满头归，醉折狂分不为贵。",
            "枝闲叶尽根空培，人情皆待明年开。",
            "化工自有呼魂术，霜前唤下琼瑶台。",
            "王母亲将金粉傅，麻姑齐借霓裳来。",
            "主人盖是神仙才，不然此物胡为而来哉。",
            "二姬劝酒谁引满，长洲懒吏先举杯。",
            "多感同年与攀折，吟诗欲谢难轻发。",
            "青宫校书方遁迹，代我作歌如锦拆。",
            "他年吾辈功业成，与君共作骑鲸客。"
        ],
        "title": "和张校书吴县厅前冬日双开牡丹歌",
        "id": "690c8ce1-92a7-4c72-9f55-5ce678202b12"
    },
    {
        "author": "王禹偁",
        "paragraphs": [
            "谁为东君掌青律，故将春日连人日。",
            "春日雨丝暖融融，人日雪花寒栗栗。",
            "雨雪寒暖苦不同，可比交情去就中。",
            "仲咸拥炉发歌咏，古风激破浇漓风。",
            "人情离合古来有，召公初亦疑周公。",
            "汾阳临淮本仇隙，一旦分兵若亲戚。",
            "四公翻覆人不讥，各各操心为邦国。",
            "此外诪张多为己，反掌背面如千里。",
            "张耳陈余不忍言，魏其武安何足齿。",
            "我爱中庸君子心，心与人交淡如水。",
            "别有人间势利徒，一去一就随荣枯。",
            "西汉董贤方佞幸，孔光迎拜卑如奴。",
            "是时杨雄在东观，投阁欲死无人扶。",
            "有唐力士夫人死，朝士执丧如丧妣。",
            "是时李白放江边，憔悴无人供酒钱。",
            "小人之性何所似，真如蜂蝶并蝼蚁。",
            "寻春逐臭苟朝昏，岂顾松篁与兰茝。",
            "重君誓心一何极，涧底松兮陵上柏。",
            "涧松陵柏有朽时，我约君心无改易。"
        ],
        "title": "和冯中允炉边偶作",
        "id": "acf64e61-84e5-4c54-a8e2-7c1a8a11306d"
    },
    {
        "author": "王禹偁",
        "paragraphs": [
            "商山三月花如火，草树青葱雨初过。",
            "柳条渐软蝶双飞，桑叶尚多蚕一卧。",
            "薄情野水流不回，无力春云慵欲堕。",
            "团团榆荚是谁抛，漠漠游丝向人亸。",
            "可怜花木间岚光，花前正好飞觥觞。",
            "冯君夙驾一何速，捧檄银坑按辛谷。",
            "转输昨日又移文，小甿诉牒何纷纭。",
            "见说南山六百里，跙尽马蹄摧屐齿。",
            "是何屈于不知己，冲斗太阿教补履。",
            "龙无尺水且蟠泥，骥困盐车但垂耳。",
            "片言折狱亦胡为，必也无讼方君子。",
            "吾徒事业本稽古，得行其志当刑措。",
            "画衣画地免烦苛，抵璧捐金返淳素。",
            "未行此道且营营，营营为禄聊代耕。",
            "残春小别不足念，为君高唱南山行。",
            "南山一月期回首，莫诉临歧数巵酒。"
        ],
        "title": "赋得南山行送冯中允之辛谷冶按狱",
        "id": "ae7c90ef-68fc-4fb1-a7e8-be06c27cbc65"
    },
    {
        "author": "王禹偁",
        "paragraphs": [
            "商山老乌何惨酷，喙长于钉利于镞。",
            "拾虫啄卵从尔为，安得残吾负疮畜。",
            "我从去岁谪商于，行李惟存一蹇馿。",
            "来登秦岭又巉岭，为我驮背百卷书。",
            "穿皮露脊痕连腹，半年治疗将平复。",
            "老乌昨日忽下来，啄破旧疮取新肉。",
            "馿号仆叫乌已飞，劘嘴整毛坐吾屋。",
            "我馿我仆奈尔何，悔不挟弹更张罗。",
            "頼是商山多鸷鸟，便问邻家借秋鹞。",
            "铁尔拳兮钩尔爪，折乌颈兮食乌脑。",
            "岂唯取尔饥肠饱，亦与疮馿复仇了。"
        ],
        "title": "乌啄疮馿歌",
        "id": "12e91105-ec2c-470d-8a95-dbd2bae8f687"
    },
    {
        "author": "王禹偁",
        "paragraphs": [
            "我闻天有二十八个星，降生下界为英灵。",
            "东方曼倩萧相国，至今留得终天名。",
            "又闻地有三十六所洞，洞中多聚神仙众。",
            "神仙负过遭谴谪，谪来人世为辞客。",
            "李白王维并杜甫，诗颠酒狂振寰宇。",
            "今来相去千百年，寥落干坤阒无睹。",
            "皇天何不生奇人，庸儿蠢夫空纷纷。",
            "夜眠朝走不觉老，饭囊酒瓮奚足云。",
            "陶丘忽见安祕书，星精仙骨真有余。",
            "月中曾折最高桂，趁出玉兔惊蟾蜍。",
            "示我歌诗百余首，笔锋闪闪摩星斗。",
            "乍似碧落长拖万丈虹，饮竭四海波澜空。",
            "又似赤晴干撒一阵雹，打折琼林枝倒卓。",
            "夜来梦见李长吉，叩头再拜须来乞。",
            "自言失却照海珠，至今黑坐骊龙窟。",
            "方知安侯不是星辰类，即是神仙辈。",
            "不然又争得标格峻迈，文辞颠怪。",
            "有时醉起一长噫，八极风清鬼神骇。",
            "他年却入蓬莱宫，休使麻姑更爬背。"
        ],
        "title": "酬安祕丞歌诗集",
        "id": "e786c3bb-783e-44b5-b565-d8e254d9102a"
    },
    {
        "author": "王禹偁",
        "paragraphs": [
            "我闻进士登科换凡骨，信知不是风尘物。",
            "贡籍由来数百年，直疑空却神仙窟。",
            "其间最贵龙虎榜，乘时得路为卿相。",
            "一从巢寇犯阙来，梁氏礼闱还草创。",
            "庄宗明宗虽膺命，晋朝汉朝俱不永。",
            "其中纵得神仙材，太平不见哀之哉。",
            "上玄应恐天地闲，安仙又谪来人寰。",
            "二十把笔疏辞源，黄河倾落昆仑山。",
            "有周道衰犹叹凤，天公留得归皇宋。",
            "天水夕郎掌贡时，禹门万仞连云耸。",
            "不是真龙不能过，嗔波怒浪浇雷火。",
            "是岁北极七个星，一时下降为门生。",
            "安仙堂堂冠其首，六星煌煌愿随后。",
            "驺虞赋就铿金石，丹水诗成摛锦绣。",
            "玉皇殿前受恩渥，一时命入芙蓉幕。",
            "独得归州近巫峡，十二晴峰长在睫。",
            "郡斋狂醉复狂吟，书尽巴东一川叶。",
            "迩来游宦五六年，吴山越水供新编。",
            "还同白傅苏杭日，歌诗落笔人争传。",
            "去年始上芸香阁，出典陶丘滞锋锷。",
            "阮籍营中浮蚁馨，亚夫门外垂杨弱。",
            "骥足虽知暂縻绊，樽前未始长嗟叹。",
            "只应会得老聃言，大器本来成较晚。",
            "吾君正是兴文教，不日征归掌纶诰。",
            "醉挨雉扇扫宫辞，怒上螭头呈谏草。",
            "笔下追还三代风，祛尽浇漓成古道。",
            "丈夫方见兼济才，莫学西山采薇老。",
            "我今自是蓬蒿身，如何一见如故人。",
            "长歌谓我相翦饰，便疑平地升青云。",
            "文章难得逢知己，知己相逢贵终始。",
            "伊我行止方悽悽，老亲稚子相顾啼。",
            "出门动足歧路迷，得君引上登天梯。"
        ],
        "title": "酬安祕丞见赠长歌",
        "id": "eabdf25a-3051-4971-83c8-073812235060"
    },
    {
        "author": "王禹偁",
        "paragraphs": [
            "麻姑亲采扶桑木，镂脆排焦其数六。",
            "双成捧立王母前，曾按瑶池白云曲。",
            "几时流落来人间，梨园部中齐管絃。",
            "管絃才动我能应，知音审乐功何全。",
            "吴宫女儿手如笋，执向玳筵为乐准。",
            "数声慢，仙人屐齿下云栈。",
            "老狐腊月渡黄河，缓步轻轻踏冰片。",
            "数声急，空江雹打渔翁笠。",
            "鲛人泣对水精盘，满把珠玑连泻入。",
            "划然一声送曲彻，由基射透七重札。",
            "金罍冷落阒无闻，陇头冻把泉声绝。",
            "律吕与我数自齐，丝竹望我为宗师。",
            "总驱节奏在术内，歌舞之人无我欺。",
            "所以唐相牛僧孺，为文命之为乐句。"
        ],
        "title": "拍板谣",
        "id": "f918897b-6ac8-4467-ab85-dad500cfdaba"
    },
    {
        "author": "王禹偁",
        "paragraphs": [
            "劝君莫把青铜照，一瞬浮生何足道。",
            "麻姑又采东海桑，阆苑宫中养蚕老。",
            "任是唐虞与姬孔，萧萧寒草埋孤冢。",
            "我恐自古贤愚骨，叠过北邙高突兀。",
            "少年对酒且为娱，几日樽前垂白发。",
            "安得沧溟尽为酒，滔滔倾入愁人口。",
            "从他一醉千百年，六辔苍龙任奔走。",
            "男儿得志升青云，须教利泽施于民。",
            "穷来高枕卧白屋，蕙带藜羹还自足。",
            "功名富贵不由人，休学唐衢放声哭。"
        ],
        "title": "对酒吟",
        "id": "01adaa8b-d1d3-4b99-8717-a45796d75161"
    },
    {
        "author": "王禹偁",
        "paragraphs": [
            "边城草树春无花，秦骸汉骨埋黄沙。",
            "阵云凝著不肯散，胡雏夜夜空吹笳。",
            "我闻秦筑万里城，叠尸垒土愁云平。",
            "又闻汉发五道兵，祁连泽北夸横行。",
            "破除玺绶因胡亥，始知祸起萧墙内。",
            "耗蠹中原过太半，黄金买酎诸侯叛。",
            "直饶侵到木叶山，争似垂衣施庙算。",
            "大漠由来生丑虏，见日设拜尊中土。",
            "自古控御全在仁，何必穷兵兼黩武。",
            "战城南，年来春草何纤纤。",
            "穷荒近日恩信霑，寒巖冻岫青如蓝。",
            "方知中国有圣人，塞垣自尔除妖氛。",
            "河湟父老何忻忻，受降城外重耕耘。"
        ],
        "title": "战城南",
        "id": "ff5c8cb9-fd2a-4630-ab83-731e57b322e7"
    },
    {
        "author": "王禹偁",
        "paragraphs": [
            "六龙衔火烧寰宇，魏王冰井如汤煮。",
            "松枝桂叶凝若痴，喘杀谿头啸风虎。",
            "北溟镕却万丈冰，千斤冻鼠忙如蒸。",
            "我闻胡土长飞雪，此时日晒地皮裂。",
            "仙芝瑶草不敢茁，湘川竹焦琅玕折。",
            "西郊云好雨不垂，堆青叠碧徒尔为。"
        ],
        "title": "苦热行",
        "id": "b5dc111d-660a-47e7-8b86-828c20e4f272"
    },
    {
        "author": "王禹偁",
        "paragraphs": [
            "江城五月江雨晴，荷花到处红交横。",
            "宋家池上瑞莲生，嫋嫋出丛抽一茎。",
            "茎端菡萏开两朵，忽似娥皇将女英。",
            "九疑望断苍梧暮，低头并照湘波清。",
            "花落莲成碧于卵，瑟瑟尘轻熨人眼。",
            "萧郎弄玉合卺时，一齐覆下瑠璃盏。",
            "草木效灵载图史，守臣尽可闻天子。",
            "吾君有诏抑祥瑞，异兽珍禽不为贵。",
            "瑞莲无路达冕旒，也随众卉老池头。",
            "吏民归美贺郡守，敢贪天功为己有。",
            "古来善政数杜诗，桑无附枝麦两歧。",
            "瑞莲信美产兹土，起予谩作闲歌辞。",
            "年年更愿再熟稻，仓箱免使吾民饥。"
        ],
        "title": "瑞莲歌",
        "id": "1dda594d-3485-414a-b275-4f9c12d16935"
    },
    {
        "author": "王禹偁",
        "paragraphs": [
            "昔事先皇叨近侍，北门西掖清华地。",
            "太宗多材复多艺，万机余暇翻棋势。",
            "对面千里为第一，独飞天蛾为第二。",
            "第三海底取明珠，三阵堂堂皆御制。",
            "中使宣来示近臣，天机祕密通鬼神。",
            "乃知棋法同军法，既诫贪心又嫌怯。",
            "唯宜静胜守封疆，不乐穷兵用戈甲。",
            "先皇三势有深旨，岂独一枰而已矣。",
            "当时受赐感君恩，藏于箧笥传子孙。",
            "至道年中出滁上，失脚青云空怅望。",
            "移典维扬日望还，轩辕鼎成飞上天。",
            "龙髯忽断攀不得，旧朝衣上泪潺湲。",
            "吾皇曲念先朝物，征归再掌西垣笔。",
            "悲凉忽见红药开，哭临空随梓宫出。",
            "去年领郡得齐安，山州僻陋在江干。",
            "黄民谁识旧学士，白头犹作老郎官。",
            "昨日江边天使到，随例霑恩著衣袄。",
            "皇华本是江南客，久侍先皇对棋弈。",
            "筵中偶说当年事，三势分明皆记得。",
            "我从失职别上台，御书深锁不将来。",
            "遥想棋图在私室，天香散尽空尘埃。",
            "今日因君聊话及，翻作停杯向隅泣。",
            "人生不易逢圣朝，君恩未报双鬓凋。",
            "金銮殿花春灼灼，永熙陵树夜萧萧。",
            "空叹拖肠在泥土，不如舐鼎升烟霄。",
            "多病相如犹未死，追思往事欲魂销。",
            "星使今辰回马首，强对离筵满倾酒。",
            "悲歌一曲从事书，唱与朝中旧知友。"
        ],
        "title": "筵上狂歌送侍棋衣袄天使",
        "id": "17b20fa9-0db3-4703-b0ac-18b93526c3c2"
    },
    {
        "author": "王禹偁",
        "paragraphs": [
            "上玄茫昧胡为乎，施设吾道生吾徒。",
            "否多泰少是天意，生有述作死不虚。",
            "圣人忧患方演易，贤者穷愁始著书。",
            "尽令富贵陷逸乐，蠢蠢戢戢如鸡猪。",
            "泯然无物作时瑞，谁识凤皇与驺虞。",
            "经史子集灿今古，粉绘帝道张皇谟。",
            "一言可采即不朽，名姓长与日月俱。",
            "乃知天心厚我辈，穷辱不足形悲吁。",
            "夫君擢秀在江左，国小而逼何区区。",
            "科名始得值兵火，金陵坐见成丘墟。",
            "归朝才得一赞善，黜降重为县大夫。",
            "彰明僻远在蜀道，又遇妖贼攻成都。",
            "徒行抱印入陇氐，乞食夷落何崎岖。",
            "归来朝责作主簿，朱衣暗澹鬓毛疏。",
            "昨朝投我蜀中作，铮然一集如琼琚。",
            "杜甫奔窜吟不辍，庾信悲哀情有余。",
            "我逢圣代自多难，谩夸三入承明庐。",
            "近令编缀小畜集，谪官诗什何纷如。",
            "才名官职不两立，真宰折刻分毫铢。",
            "郎官疏远既未贵，县吏礼数不足拘。",
            "相逢且说文章乐，为君酌酒焚枯鱼。"
        ],
        "title": "还杨遂蜀中集",
        "id": "2f453bb4-b508-433e-a161-22fa36da797c"
    },
    {
        "author": "王禹偁",
        "paragraphs": [
            "淮南啄木大如鸦，顶似仙鹤堆丹砂。",
            "嘴长数寸劲如铁，丁丁乱凿干枯查。",
            "黄柑红桃多有蠹，受命凤皇须破柱。",
            "何当更与绣衣裳，羽族横飞作持斧。"
        ],
        "title": "啄木歌",
        "id": "7c6dced9-127b-47bf-bda4-36886652233f"
    },
    {
        "author": "王禹偁",
        "paragraphs": [
            "淮南八月尚有鶑，关关无异来时声。",
            "东风擡举如篁舌，何事经秋犹未绝。",
            "饥鸾病鹤亦能鸣，凤鸟不听何处说。"
        ],
        "title": "秋鶑歌",
        "id": "5667c112-501c-4481-a11e-e7ef72730712"
    },
    {
        "author": "王禹偁",
        "paragraphs": [
            "江豚江豚尔何物，吐浪喷波身突兀。",
            "依凭风水恣豩豪，吞啗鱼虾颇肥腯。",
            "肉腥骨硬难登俎，虽有网罗嫌不取。",
            "江云漠漠江雨来，天意为霖不干汝。"
        ],
        "title": "江豚歌",
        "id": "953a3b5d-ec5b-4dec-a656-ef543a9c7e68"
    },
    {
        "author": "王禹偁",
        "paragraphs": [
            "丹禁迟迟漏，深宫灼灼花。",
            "繁枝开正满，清韵出何赊。",
            "静拂红英密，微穿翠叶斜。",
            "依稀惊宿蝶，冷落动晨鸦。",
            "细逐香离槛，轻翻露滴沙。",
            "愿当直仙署，铃索共交加。"
        ],
        "title": "宫漏出花迟诗",
        "id": "df1bf920-890d-42aa-bbcb-1dcf55a64b9c"
    },
    {
        "author": "王禹偁",
        "paragraphs": [
            "雨过川原上，凝眸送晚春。",
            "韶光销欲尽，野色望来新。",
            "天末迷蓝嶂，江湄乱曲尘。",
            "重杨难认影，幽鹭莫藏身。",
            "远接天开幕，晴和草展茵。",
            "明时四郊静，凌乱踏青人。"
        ],
        "title": "春晚绿野秀诗",
        "id": "56ceccd3-7efa-4b9d-9bab-e1df293daae8"
    },
    {
        "author": "王禹偁",
        "paragraphs": [
            "尧舜钦天日，羲和正历时。",
            "铜浑列辰象，玉烛照华夷。",
            "真宰潜能秉，飞廉讵可吹。",
            "祥光长赫矣，佳号得温其。",
            "衔处非龙首，燃来岂凤脂。",
            "皇明方比盛，鉴物自无私。"
        ],
        "title": "四时和为玉烛诗",
        "id": "7579f251-5ec2-4646-83dc-83be2a04bc89"
    },
    {
        "author": "王禹偁",
        "paragraphs": [
            "五老知符命，皤然共效灵。",
            "游河方告瑞，入昴忽为星。",
            "接武传歌咏，翻身上杳冥。",
            "来同聚井数，去作种榆形。",
            "鹤发光难认，龙图兆可听。",
            "至今依列宿，高印远天青。"
        ],
        "title": "五老化流星诗",
        "id": "9bf25856-31b6-42c1-ae4c-b883b402b215"
    },
    {
        "author": "王禹偁",
        "paragraphs": [
            "习习气初通，峨峨势自融。",
            "渌波归旧水，寒片漾和风。",
            "暖想千溪绽，吹疑一夜空。",
            "鹭翘休映白，鱼跃乍翻红。",
            "缯裂方塘上，琼流巨壑中。",
            "漪涟还浩渺，须頼济川功。"
        ],
        "title": "东风解冻诗",
        "id": "0d3f51d3-18a3-47d8-94e9-1b45a3d8c341"
    },
    {
        "author": "王禹偁",
        "paragraphs": [
            "鼓簧名本异，拊石意何同。",
            "吹击虽殊致，声音忽暗通。",
            "谁将嶰谷韵，潜合泗滨风。",
            "莫问补天主，休寻入海工。",
            "凤鸣应不辨，兽舞自难穷。",
            "古乐何人会，须知政在中。"
        ],
        "title": "笙磬同音诗",
        "id": "2ba5e580-4227-4a81-9371-c6dffb90f628"
    },
    {
        "author": "王禹偁",
        "paragraphs": [
            "甲观正储祥，羣臣献寿觞。",
            "捧登金殿稳，深照赭袍光。",
            "环珮和仙乐，衣冠惹御香。",
            "玄天共悠久，碧海比灵长。",
            "葵藿心无异，鸳鸿翅有行。",
            "何当随近侍，同此祝无疆。"
        ],
        "title": "干明节观羣臣上寿觞诗",
        "id": "f0c1301b-1969-43ab-8e74-f2689c06a2e4"
    },
    {
        "author": "王禹偁",
        "paragraphs": [
            "甘露霭长空，垂休太一宫。",
            "瑞光经日在，圣德与天通。",
            "如醴沾衣白，凝脂间叶红。",
            "淋漓滴层汉，顾眄骇重瞳。",
            "五色名难比，三危味莫同。",
            "祗应书信史，千古仰玄功。"
        ],
        "title": "甘露降太一宫诗",
        "id": "12233df8-7420-4f14-be70-72cb21e84d09"
    },
    {
        "author": "王禹偁",
        "paragraphs": [
            "祖孙相望百年间，万石遗风庶可攀。",
            "新咏袴襦传□巷，旧栽桃李满淮山。",
            "林泉岂易留君住，鱼鸟真□□我闲。",
            "好纵斋航天上去，郎闱卿寺有虚班。"
        ],
        "title": "送交代刘斐裁之大夫",
        "id": "8c64f215-4f8a-4457-b444-7c927ac65494"
    },
    {
        "author": "王禹偁",
        "paragraphs": [
            "□□漳滨几晦明，起扶藜杖试闲行。",
            "清泉□□□□□，□□□□□可惊。",
            "万壑松声□□□，□□□□□□□。",
            "□□□起沧洲趣，便欲投簪此濯缨。"
        ],
        "title": "病起至幽谷二首  其一",
        "id": "019b1f51-ee48-4d1f-9606-575944e32163"
    },
    {
        "author": "王禹偁",
        "paragraphs": [
            "□□□□□□家，中有流泉一道斜。",
            "列壑攒峰□□窕，茂林修竹翠交加。",
            "雨侵怪石苔生晕，水满平田稻放花。",
            "乘兴偶来心更适，归时灯火欲栖鸦。"
        ],
        "title": "病起至幽谷二首  其二",
        "id": "153a6a0b-5787-41ce-83af-cb0f60875409"
    },
    {
        "author": "王禹偁",
        "paragraphs": [
            "禾头低映黍头昂，处处沟塍水面凉。",
            "村路扶携无冻馁，里门嬉戏有丁黄。",
            "鸡豚入市溪鱼美，梨枣登盘社酒香。",
            "岁乐田家风景好，待君模写奏明光。"
        ],
        "title": "次韵许推官行县道中纪事",
        "id": "3835eada-4ecf-4c60-addc-4ae139d79174"
    },
    {
        "author": "王禹偁",
        "paragraphs": [
            "□□□□□□□，□□□□□□□。",
            "□□□□带嫩芽，不是贰车无此兴。",
            "此□□□□□□，□□□□□□□。",
            "□□□□□□□，□□□□□□□。"
        ],
        "title": "阙题",
        "id": "7adaefb2-f67b-4d1b-9f17-b4e0c9d528de"
    },
    {
        "author": "王禹偁",
        "paragraphs": [
            "一岁春光九十日，三分已是一分休。",
            "何曾快见花烧眼，只解潜催雪满头。",
            "莫问穷通求季主，自齐生死学庄周。",
            "终须摆脱人间事，高逐冥鸿狎海鸥。"
        ],
        "title": "正月尽偶题",
        "id": "2cc0e053-e53d-4135-96f2-f6d8a638dbdb"
    },
    {
        "author": "王禹偁",
        "paragraphs": [
            "古人功业甘无分，往圣诗书合有缘。",
            "何事病来花满眼，祇将简策枕头眠。"
        ],
        "title": "眼疾",
        "id": "19e19532-9925-484e-85d6-490d3f5989a9"
    },
    {
        "author": "王禹偁",
        "paragraphs": [
            "谪居多与俗为邻，熊耳当门入望频。",
            "感谢双峰对双眼，也胜逢见等闲人。"
        ],
        "title": "望熊耳山",
        "id": "e3c2246a-42b9-4385-a937-758019cc810c"
    },
    {
        "author": "王禹偁",
        "paragraphs": [
            "□□□□□□□，□□□□□□□。",
            "□□□□□□□，□负秾华一句无。"
        ],
        "title": "阙题  其一",
        "id": "3e8f03d6-18ae-47ed-9b1f-0916379752c0"
    },
    {
        "author": "王禹偁",
        "paragraphs": [
            "不知鸣玉谿山下，何似仙娥水石间。",
            "免被寻常桃李妬，自开自落隠商山。"
        ],
        "title": "阙题  其二",
        "id": "b4fba2cc-5f2a-4c14-9198-a26bca478b77"
    },
    {
        "author": "王禹偁",
        "paragraphs": [
            "明代何人为荐雄，专城犹与众人同。",
            "徒闻清政如黄霸，尚借绯衫似白公。",
            "我有金章知是忝，君无银榼信为穷。",
            "不须厌见随车雨，岁晚当期五谷丰。"
        ],
        "title": "和仲咸除知郡后雨中戏作见赠",
        "id": "c87691d5-9185-4c20-9524-8861701b8dc1"
    },
    {
        "author": "王禹偁",
        "paragraphs": [
            "就转专城喜气舒，开筵应待雨晴初。",
            "又淹駮正春坊笔，为重循良刺史车。",
            "事简郡斋唯捡药，夜长铃合只看书。",
            "好倾官酝招闲客，篱畔金英尚有余。"
        ],
        "title": "又和仲咸谑成口号以代优人之句",
        "id": "21bca2f0-f684-441e-b02c-d4b4abf17140"
    },
    {
        "author": "王禹偁",
        "paragraphs": [
            "赁舍喧卑谪宦情，同年邀我住公庭。",
            "不离炼药煎茶屋，便坐吟诗看雪厅。",
            "苔迳乍行侵屐绿，竹窗初卧满床青。",
            "使君公署虽宏敞，未见南山翠似屏。"
        ],
        "title": "移入官舍偶题四韵呈仲咸",
        "id": "b1726a67-ab31-4f6b-ba3d-f8af3ea3480e"
    },
    {
        "author": "王禹偁",
        "paragraphs": [
            "偶费霜缣与彩毫，海鱼图画满波涛。",
            "搘床难死惭龟壳，把酒狂歌忆蟹螯。",
            "鲳蚱脚多垂似带，锯鲨齿密利如刀。",
            "何当一一穷真伪，须把千寻铁网捞。"
        ],
        "title": "仲咸借予海鱼图观罢有诗因和",
        "id": "2824fa2f-37e7-4eca-a277-693712e2ff5d"
    },
    {
        "author": "王禹偁",
        "paragraphs": [
            "织女溪前贫主簿，仙娥峰下旧词臣。",
            "久栖枳棘方思替，谩带貂蝉不是真。",
            "六里青山云簇簇，一条丹水石嶙嶙。",
            "秋来魂梦应相似，同是帝城东畔人。"
        ],
        "title": "赠商洛庞主簿",
        "id": "41e50430-dde4-4127-b0ca-04c096572701"
    },
    {
        "author": "王禹偁",
        "paragraphs": [
            "风雪骑馿去入关，试期难伴贰车闲。",
            "桃花好跃三门浪，芝草休寻六里山。",
            "锡宴待吟春烂漫，旧房从锁石孱颜。",
            "明年得意归来日，不见麻衣泣玉班。"
        ],
        "title": "商州进士张齐说将赴春闱以诗别冯中允冯君酬和予亦次韵继之",
        "id": "bf8177b0-10e6-457a-a159-e22e6de89d8e"
    },
    {
        "author": "王禹偁",
        "paragraphs": [
            "七榜御前搜俊造，商州终未识迁鶑。",
            "可怜白屋孤寒士，更住深山寂寞城。",
            "独跨蹇馿云外去，仍携稚子雪中行。",
            "散官不敢将书荐，空解吟诗说姓名。"
        ],
        "title": "再赋一章用伸赠别",
        "id": "cee02c94-948b-4fe9-86dc-d35b1e0c35a2"
    },
    {
        "author": "王禹偁",
        "paragraphs": [
            "劳将诗什比兵权，兵数虽多气不全。",
            "乌合师徒空百万，虎贲精锐只三千。",
            "扬镳正突渔阳骑，避箭甘回赤壁船。",
            "若许英雄君与操，更当劘励整櫜鞬。"
        ],
        "title": "仲咸见予一百六十韵赋诗相赠因以四韵答之",
        "id": "bddd391a-2024-43e4-a876-5c4880a6b583"
    },
    {
        "author": "王禹偁",
        "paragraphs": [
            "莫问穷通事若何，遇花逢酒且狂歌。",
            "人情易逐炎凉改，官路难防陷穽多。",
            "只合收心抛世网，不须推命说天罗。",
            "如今玉石休分别，免被无辜刖卞和。"
        ],
        "title": "次韵和仲咸感怀贻道友  其一",
        "id": "28159209-c98b-4669-a2b8-f3373a508765"
    },
    {
        "author": "王禹偁",
        "paragraphs": [
            "好齐生死与穷通，古往今来事略同。",
            "轩后谩留烧药鼎，汉皇虚筑望仙宫。",
            "鉴中容鬓看看老，梦里荣枯旋旋空。",
            "不逐冥鸿天外去，可怜燋烂扑灯虫。"
        ],
        "title": "次韵和仲咸感怀贻道友  其二",
        "id": "bffcebca-c9e1-4c8c-9ed7-d4e26fbcbd69"
    },
    {
        "author": "王禹偁",
        "paragraphs": [
            "静对春天雪，时烹月俸茶。",
            "久闲便澹薄，渐老厌諠譁。",
            "徙倚终朝看，溟濛向晓加。",
            "应同头上发，复乱眼中花。",
            "光暝侵灯暗，声繁拂竹斜。",
            "东风吹片片，北户积些些。",
            "最豁三农望，匀淹百草芽。",
            "润胜天上露，媚掩日边霞。",
            "史笔应先纪，丰年的不赊。",
            "舞萦农叟袂，飘逐使君车。",
            "善政商于郡，优闲副使家。",
            "酒钱随分有，诗笔且须夸。",
            "岸洒泉声好，园滋荠色嘉。",
            "无心思北阙，有兴读南华。",
            "地隠商于洛，山绵楚与巴。",
            "拖肠甘似鼠，画足不争蛇。",
            "有病如原宪，无才敌景差。",
            "由来叩寂寞，全胜事骄奢。",
            "世态诚堪笑，前贤亦可嗟。",
            "绛侯憎贾谊，白傅怨王涯。",
            "宣室终前席，浔阳暂种畬。",
            "升沉常自得，消息一何佳。",
            "自顾曾伤翼，甘同不食瓜。",
            "但全蝼蚁命，敢鬭虎狼牙。",
            "竹箭天生直，潢污地本漥。",
            "敢云求富贵，且免奉奸邪。",
            "夜黑灯烧桦，朝饥饭带砂。",
            "尚惭纡紫绶，岂望署黄麻。",
            "亲寿高如鹤，儿娇语似鸦。",
            "时时倾一酌，聚口笑唅呀。"
        ],
        "title": "次韵和仲咸对雪散吟三十韵",
        "id": "49c31db2-af9d-42d6-b42d-fd194b01a0bd"
    },
    {
        "author": "王禹偁",
        "paragraphs": [
            "门冷官闲似死灰，人言今日是春来。",
            "犹残旧赐银幡胜，且向山州当酒杯。"
        ],
        "title": "春日",
        "id": "2d238237-91d1-4ff4-a900-aa6408265570"
    },
    {
        "author": "王禹偁",
        "paragraphs": [
            "四冢累累岂是仙，避秦安汉道空全。",
            "紫芝探处应辛苦，何似腰金食万钱。"
        ],
        "title": "问四皓",
        "id": "386e3a94-4587-44be-841a-2b944a99aeae"
    },
    {
        "author": "王禹偁",
        "paragraphs": [
            "何必骖鸾上五云，由来吾道贵全身。",
            "君看白日冲霄者，多是偷桃窃药人。"
        ],
        "title": "代答",
        "id": "0ae6881d-e266-40c4-ba23-357d652f4c2d"
    },
    {
        "author": "王禹偁",
        "paragraphs": [
            "莫道商山节候迟，晓来帘外半空枝。",
            "明朝落尽无蜂蝶，冷暖人情我最知。"
        ],
        "title": "和仲咸杏花三绝句  其一",
        "id": "ee713bd7-adb1-4332-be44-af4dd0ae6eb7"
    },
    {
        "author": "王禹偁",
        "paragraphs": [
            "阶前已见三分落，枝上都无十日繁。",
            "谁伴多情王副使，吟诗倾酒与招魂。"
        ],
        "title": "和仲咸杏花三绝句  其二",
        "id": "a7efc457-11c0-4a54-977b-3a519cacd9b7"
    },
    {
        "author": "王禹偁",
        "paragraphs": [
            "老去对花多感叹，春来耽酒少康宁。",
            "也知此事终无益，免被渔人笑独醒。"
        ],
        "title": "和仲咸杏花三绝句  其三",
        "id": "043b8aa2-4d93-460e-b47e-41cd93e78b64"
    },
    {
        "author": "王禹偁",
        "paragraphs": [
            "知州宅畔繁如雪，录事厅前落似梅。",
            "副使官闲花亦冷，至今未有一枝开。"
        ],
        "title": "知州厅杏花昨日烂漫录事院今日零落唯副使公署未开戏题二韵",
        "id": "8c001419-e376-4eb5-a6f9-dd3a15ec32f9"
    },
    {
        "author": "王禹偁",
        "paragraphs": [
            "我向商山占断春，风流还似锦江滨。",
            "羣花自合知羞耻，莫对西施更学颦。"
        ],
        "title": "海棠木瓜二绝句 海棠赠木瓜",
        "id": "e9d4e300-1a5c-48a2-95a4-8c69c67f58f4"
    },
    {
        "author": "王禹偁",
        "paragraphs": [
            "莫夸颜色鬭扶疏，秾艳繁香总是虚。",
            "看取卫风诗什里，只因投我得琼琚。"
        ],
        "title": "海棠木瓜二绝句 木瓜答海棠",
        "id": "1d38dece-4c40-40e4-a6ca-a102052e2c8e"
    },
    {
        "author": "王禹偁",
        "paragraphs": [
            "诗战虽非敌，吟多偶自编。",
            "齐强侵北鄙，许败守东偏。",
            "犹恨多虚日，何妨且系年。",
            "龙媒难趁逐，驽驾頼驱牵。",
            "拙句传非梦，雄词纵自天。",
            "一嘲花灼灼，再咏雁翩翩。",
            "白雪终无继，洪崖谩拍肩。",
            "骖鸾元在汉，堕鼠不成仙。",
            "硎发锋铓利，衡诚势力悬。",
            "石因良玉润，褧借锦衣鲜。",
            "糠籺豪家笑，铏羹古味全。",
            "虎盐宜燕享，猴棘谩雕镌。",
            "我笔非江氏，君才比孟坚。",
            "岂劳开蒨旆，早合步花砖。",
            "重甚连城璧，精于万选钱。",
            "西江闻祖德，南国许名贤。",
            "夜阁调琴月，秋堂煮茗烟。",
            "淡交轻势利，孤达鄙荣迁。",
            "媚挹怀珠水，幽听喷玉泉。",
            "谪居叨属和，都志命迍邅。"
        ],
        "title": "仲咸以予编成商于唱和集以二十韵诗相赠依韵和之",
        "id": "bcc6f192-98ad-4ea6-86c4-627234572a3e"
    },
    {
        "author": "王禹偁",
        "paragraphs": [
            "愁霖百日思低迷，昨夜星辰似旧时。",
            "稼穑已伤忧客计，津梁全坏怯归期。",
            "丹河浪减沙痕涨，锦岭霜晴月影迟。",
            "喜霁未遑抽赋笔，劳君先惠碧云诗。"
        ],
        "title": "仲咸以一秋苦雨两日忽晴以四韵见寄因次原韵兼纾客情",
        "id": "2f5960d6-fd01-4a6e-b600-c09db5aef3e9"
    },
    {
        "author": "王禹偁",
        "paragraphs": [
            "山云漠漠雨霏霏，正是骚人唱和时。",
            "谪宦惭无贾生赋，愁霖合有谢公诗。",
            "已妨步月尘凝榭，恐误登高菊满篱。",
            "且喜宾筵得同道，不为篇什欲何为。"
        ],
        "title": "唱和暂停霖淫复作因书四韵呈仲咸兼简宋从事",
        "id": "057028be-71bd-4b78-9470-908df2e99d26"
    },
    {
        "author": "王禹偁",
        "paragraphs": [
            "夏课诗成又旅游，离离秦树叶惊秋。",
            "青霄路在何难到，白雪才高岂易酬。",
            "几处读碑寻野迳，共谁沽酒上高楼。",
            "商于迁客曾如此，系滞空思十二旒。"
        ],
        "title": "次韵和仲咸送池秀才西游",
        "id": "645257ae-ba6a-4a2b-9e8b-52c214aaf55a"
    },
    {
        "author": "王禹偁",
        "paragraphs": [
            "谪宦门墙冷似村，看山厅下露莎繁。",
            "涵星泳月无池沼，请致泓澄数斛盆。"
        ],
        "title": "与方演寺丞觅盆池",
        "id": "8272b474-c23e-43af-a117-30ee34b211fd"
    },
    {
        "author": "王禹偁",
        "paragraphs": [
            "咏尽千峰雪，吟行六里春。",
            "布多成暇政，方称好闲身。",
            "物得商山下，形如震泽根。",
            "初期谷城叟，乍遇魏榆神。",
            "固异它山石，还同似玉珉。",
            "绕看犹汩没，斲见渐轮囷。",
            "草拥才抽甲，烟封几得辛。",
            "绿藏苔漠漠，青乱叶蓁蓁。",
            "蛟蜃浑疑活，琳琅势逼真。",
            "杖敲清有韵，衣拂莹无尘。",
            "起似生徐甲，扶如醉伯伦。",
            "知吾怜磊落，移尔出荒榛。",
            "留滞诚为久，遭逢盖有因。",
            "胜携堕鹊印，喜过骇鸡玲。",
            "齐列幽斋畔，休藏古涧滨。",
            "未邀耽酒客，先对抱琴人。",
            "带藓形虽瘦，穿交气已振。",
            "自非怀峭绝，安得免沉沦。",
            "月影无云夕，烟姿有雪辰。",
            "参差光互动，高下势相均。",
            "接待同嘉士，搜求等隽民。",
            "苍茫劳拂拭，感遇似陶钧。",
            "抚惜情如旧，装添景自新。",
            "窗风声淅淅，簷鸟语欣欣。",
            "映合移红药，遮须翦绿筠。",
            "使君安置后，勾我往来频。",
            "扪摸闲垂袖，偎挨醉脱巾。",
            "海山低岌嶪，华岳小嶙峋。",
            "鹭毳莹如霰，蜗涎曳似银。",
            "峰峦轻菡萏，雕琢笑麒麟。",
            "雨霁岚光滴，春晴黛点匀。",
            "鼎分聊自得，芝秀好相亲。",
            "宋陨知难及，秦鞭似弗仁。",
            "无瑕收作宝，不速敬如宾。",
            "仙掌怜应拔，出眉妬亦嚬。",
            "罅开青虎眼，痕駮黑虬鳞。",
            "怪隠深难测，神驱恐不遵。",
            "倚多凉透骨，卧近冷侵茵。",
            "蹙缩回蛇尾，谽谺齚兽唇。",
            "云孤堪结伴，松老合为邻。",
            "对耻风标俗，题愁格力贫。",
            "玉堆深媿白，黛泼不如彬。",
            "埋去甘长往，移来忽并伸。",
            "露喷秋洗发，云触晓生津。",
            "清越时堪叩，嵌崆永不磷。",
            "似龙兼易扰，如虎岂难驯。",
            "夜槛含星彩，晴轩烁日轮。",
            "三人铛脚看，一盏瓮头醇。",
            "罗杀迎潮怒，干将插土皴。",
            "沉沉吁可怪，瑟瑟比难臻。",
            "鬭莹宁饶璧，争年不让椿。",
            "闲书堪试笔，醉坐好垂纶。",
            "何啻为三友，还应直万缗。",
            "贪看棋错路，竞爱酒记巡。",
            "利若刀悬蜀，危于阁耸陈。",
            "一拳终太小，五色却非纯。",
            "有泐应难待，无言讵可询。",
            "摩挲夸玉立，围绕似环循。",
            "为匠虽非郢，吟诗莫谓秦。",
            "须容一株上，题著旧词臣。"
        ],
        "title": "仲咸因春游商山下得三怪石辇致郡斋甚有幽趣序其始末题六十韵见示依韵和之",
        "id": "ea2eb102-302e-4c56-8424-afa8502abcc7"
    },
    {
        "author": "王禹偁",
        "paragraphs": [
            "琼华消散暖风来，多费阳春白雪才。",
            "守道也知心下乐，流年争奈鬓边催。",
            "君愁离别烟花好，我待量移翅羽开。",
            "渐老分飞更堪惜，海棠凋尽始应回。"
        ],
        "title": "酬仲咸雪霁春融偶题见寄之什",
        "id": "770173f4-27c6-4bd9-b854-788247689c37"
    },
    {
        "author": "王禹偁",
        "paragraphs": [
            "数年侍从立丹墀，掌诰长惭格调卑。",
            "左宦久劳青琐梦，归山犹负白云期。",
            "一生得丧唯凭道，千古声名合在诗。",
            "深谢多才遗佳句，此身休退是何时。"
        ],
        "title": "和安邑刘宰君见赠",
        "id": "9aae5e70-e8fd-4d73-9415-3183c43185d2"
    },
    {
        "author": "王禹偁",
        "paragraphs": [
            "汤休访我我重寻，独叩松关绝好音。",
            "满袖尘埃回俗步，一鑪香火隔禅林。",
            "偶留刺字情非浅，忽枉诗章思更深。",
            "犹喜谪官无吏役，往来从此伴闲吟。"
        ],
        "title": "朗上人见访复谒不遇留刺而还有诗见谢依韵和答",
        "id": "4ccbd18b-b856-49cb-b398-3f9b95e16e2e"
    },
    {
        "author": "王禹偁",
        "paragraphs": [
            "朗公垂老尚吟诗，曾泛三湘看九疑。",
            "欲问劳生心扰扰，强酬佳句思迟迟。",
            "红尘策马殊无味，碧嶂携僧自合宜。",
            "共待中条山有雪，寺楼吟尽更同谁。"
        ],
        "title": "次韵和朗公见赠",
        "id": "ddbe8ffd-5d6b-47fb-b282-c9bb8c5e02f9"
    },
    {
        "author": "王禹偁",
        "paragraphs": [
            "极望似江沱，漫漫起素波。",
            "两池泉不竭，万古利还多。",
            "场吏输年额，畦丁奉月课。",
            "收时车并载，种处地先磨。",
            "碎颗珠凌乱，干声玉切瑳。",
            "岸平开雪苑，渠渗坼银河。",
            "众鹄齐翔舞，群羊自寝讹。",
            "本源皆潟卤，异端亦咸鹾。",
            "沫讶浮鸥鹭，津堪渍蚌螺。",
            "煮劳轻渤澥，煎苦笑牂牁。",
            "雨打重归水，庵盛更覆蓑。",
            "盬风吹作片，烈日晒成垛。",
            "海末知难及，蕃青的不过。",
            "惠人餐罔阙，均□赋无颇。",
            "涿鹿城虽近，蚩尤血若何。",
            "有时红烂漫，是处白嵯峨。",
            "润下终资国，灵长任酌蠡。",
            "江梅须待我，金鼎始能和。"
        ],
        "title": "盐池十八韵",
        "id": "a77a0574-82d2-42de-a433-5e1665b8dbb4"
    },
    {
        "author": "王禹偁",
        "paragraphs": [
            "萍流匏系任行藏，惟指无何是我乡。",
            "左宦只抛红药案，僦居犹住玉泉坊。",
            "白公渭北眠村舍，杜甫瀼西赁草堂。",
            "未有吾庐莫惆怅，古来贤达尽茫茫。"
        ],
        "title": "赁宅",
        "id": "bf3f394a-1271-42d2-8583-e1ed4ff35d5f"
    },
    {
        "author": "王禹偁",
        "paragraphs": [
            "昔是优贤地，今为省过州。",
            "非贤亦非过，醉卧怀嵩楼。"
        ],
        "title": "题滁州怀嵩楼",
        "id": "da171ef7-81a7-463e-bfe6-ddc014b778ef"
    },
    {
        "author": "王禹偁",
        "paragraphs": [
            "清夜哀吟敌晓鸡，行藏无玷白于圭。",
            "阳春寡和人传郢，肉味都忘子在齐。",
            "绝俗文章终远大，循资班列暂卑栖。",
            "看君更刷鸾皇翼，一举方知燕雀低。"
        ],
        "title": "次韵和史馆丁学士赴阙书怀见示",
        "id": "8309720e-8d37-4a71-8a56-a5b1da12fa3e"
    },
    {
        "author": "王禹偁",
        "paragraphs": [
            "淮海丰登接帝畿，家家耕破旧荒陂。",
            "乳牛引犊精神健，野叟携孙鬓发衰。",
            "河市妓翻轻蒨袖，社筵人插小红旗。",
            "凭谁画取村田乐，尽使忧民圣主知。"
        ],
        "title": "次韵和丁学士途中偶作",
        "id": "ddbec5ce-e119-4911-8b72-33839f2d36d3"
    },
    {
        "author": "王禹偁",
        "paragraphs": [
            "出入西垣与内廷，十年四度直承明。",
            "又为太守黄州去，依旧郎官白发生。",
            "贫有妻贤须薄禄，老无田宅可归耕。",
            "未甘便葬江鱼腹，敢向台阶请罪名。"
        ],
        "title": "出守黄州上史馆相公",
        "id": "53e10c62-0223-46c2-9f86-b38345d5ecd4"
    },
    {
        "author": "王禹偁",
        "paragraphs": [
            "忆在长洲县，手植芙蓉花。",
            "春栽秋成树，枝叶青婆娑。",
            "八月寒露下，朵朵开红葩。",
            "轻团蜀江锦，碎剪赤城霞。",
            "香侵宾朋坐，艳拂人吏衙。",
            "凌霜伴松菊，满地如桑麻。",
            "岁寒万木脱，斫笋留根查。",
            "春雷一声动，又长新枝柯。",
            "良因地脉宜，岂在人力多。",
            "今来帝城里，赁宅如蜂窠。",
            "阶前栽数根，换土拥新沙。",
            "浇溉汲御沟，盖覆堆野莎。",
            "经春不出土，入夏方有芽。",
            "穷秋竟憔悴，花小尤不嘉。",
            "地气移物性，自念良可嗟。",
            "还同山野人，强为簪组加。",
            "妨贤将致诮，薄俸未充家。",
            "所以多病身，少年双鬓华。",
            "紫微虽云贵，白发将奈何。",
            "会当求山郡，卧理寻烟萝。",
            "奉亲冀丰足，委身任蹉跎。",
            "终焉太平世，散地恣狂歌。"
        ],
        "title": "栽木芙蓉",
        "id": "92b0bec9-0d3b-47e9-926e-541e4752f673"
    },
    {
        "author": "王禹偁",
        "paragraphs": [
            "思纯十日水乡游，归见同年说不休。",
            "湖阔尽疑吞泽国，洞深皆道彻宣州。",
            "杉松自宿千年鹤，橘柚堪轻万户侯。",
            "销夏古湾长积雪，隔帆危柱几经秋。",
            "离离鱼网垂村巷，漠漠茶烟出寺楼。",
            "云叶拥僧迎墨绶，浪花和鹭裹仙舟。",
            "传书往事人难问，炼药池空水自流。",
            "明月峰高欺少室，桃花坞好似瀛洲。",
            "许浑有句君应笑，张祜无诗我不愁。",
            "直拟如今抛印去，雨蓑风艇狎羣鸥。"
        ],
        "tags": [
            "太湖",
            "洞庭湖"
        ],
        "title": "听罗评事话太湖洞庭之景因赋十韵",
        "id": "3bc316d2-3ff5-41d7-b837-fbdc69f218ce"
    },
    {
        "author": "王禹偁",
        "paragraphs": [
            "巉巖石上候肩舁，因想前贤似坦途。",
            "韩愈谪官忧瘴疠，乐天左宦白髭须。",
            "商于郡僻何人到，秦岭峰高我仆痡。",
            "且咏诗章自开解，任从霄汉落泥涂。"
        ],
        "title": "登秦岭",
        "id": "a94d1367-be10-47a5-a9ce-720a7de8689e"
    },
    {
        "author": "王禹偁",
        "paragraphs": [
            "媒雉不诱凤，由鹿不致麟。",
            "终南有嘉士，天子不得臣。",
            "板舆入穷谷，同隠之推亲。",
            "种木山之阿，采兰涧之滨。",
            "务本不务末，求力不求人。",
            "至孝在尽欢，饮水犹欣欣。",
            "富贵不以道，列鼎奚足云。",
            "行是有余力，稽古且学文。",
            "稽古不为禄，学问非饰身。",
            "立言复垂教，杨孟时有伦。",
            "我生落世网，碌碌随搢绅。",
            "直躬多龉龃，左官苦漂沦。",
            "妻孥困斗粟，亲老无重茵。",
            "入山非隠遁，去国颇悲辛。",
            "犹顾贰车禄，縻絷丹河滨。",
            "羨君脱覊鞅，生计在水云。",
            "羨君遗荣利，居处绝嚣尘。",
            "躬耕方肯食，恐蠹力穑民。",
            "学优终不仕，孰为观国宾。",
            "去去谢桂籍，行行避薄轮。",
            "巢由自高尚，尧舜徒圣神。",
            "况我蜉蝣辈，敢希鸾凤羣。",
            "犹期不远复，一问迷途津。",
            "他年解郡职，愿许我为邻。"
        ],
        "title": "赠种放处士",
        "id": "a6bae70b-b69d-441b-9acf-e2b6d7cd4d32"
    },
    {
        "author": "王禹偁",
        "paragraphs": [
            "收藏家谱恐人寻，雨笠烟蓑自称心。",
            "夜踏月华三迳小，晓耕秋色一犂深。",
            "庭园纵窄犹栽药，活计虽贫不卖琴。",
            "应笑区区未名客，九衢尘土满衣襟。"
        ],
        "title": "寄郓城萧处士",
        "id": "20ec191a-77f7-49a9-89c7-b37f603a42a3"
    },
    {
        "author": "王禹偁",
        "paragraphs": [
            "烂醉狂歌出上都，秋风时节忆鲈鱼。",
            "江城卖药长将鹤，古寺看碑不下馿。",
            "一片野心云出岫，几茎吟发雪侵梳。",
            "算应冷笑文场客，岁岁求人荐子虚。"
        ],
        "title": "寄潘阆处士",
        "id": "d88ace20-557c-428c-baff-4a1ca92b64db"
    },
    {
        "author": "王禹偁",
        "paragraphs": [
            "汶水年来涨绿波，先生居此兴如何。",
            "门连别浦闲垂饵，宅枕平沙好种莎。",
            "治水共谁言鲧禹，著书空自继丘轲。",
            "可怜垂白无人问，却伴渔翁著钓蓑。"
        ],
        "title": "寄汶阳田告处士",
        "id": "047df94a-21e0-4b79-a0f2-87523f098c0d"
    },
    {
        "author": "王禹偁",
        "paragraphs": [
            "尽见闲人话息机，唯君的个厌轻肥。",
            "盘中药菜真僧舍，箧里烟霞旧道衣。",
            "江渚鸥鹇情已狎，洛阳樱笋梦应稀。",
            "县斋喜与书斋近，公暇何妨扣竹扉。"
        ],
        "title": "赠郝处士",
        "id": "b8a3c78a-6810-44f1-b026-083516ed0078"
    },
    {
        "author": "王禹偁",
        "paragraphs": [
            "三百年来文不振，直从韩柳到孙丁。",
            "如今便可令修史，二子文章似六经。"
        ],
        "title": "赠孙何丁谓",
        "id": "4887a9c7-2a69-4f63-9323-5edbac8efddf"
    },
    {
        "author": "王禹偁",
        "paragraphs": [
            "昨夜三更后，姮娥堕玉簪。",
            "冯夷不敢受，捧出碧波心。"
        ],
        "title": "咏白莲",
        "id": "efc1ab1b-e4cc-4131-91d2-8b1f6ee72e6f"
    },
    {
        "author": "王禹偁",
        "paragraphs": [
            "王母庭中亲见栽，张骞偷得下天来。",
            "谁家巧妇残针线，一撮生红熨不开。"
        ],
        "title": "咏石榴花",
        "id": "67f8322b-ed75-4576-a1c8-ed1c31caa1dc"
    },
    {
        "author": "王禹偁",
        "paragraphs": [
            "宴罢回来日欲斜，平康坊里那人家。",
            "几多红袖迎门笑，争乞钗头利市花。"
        ],
        "title": "锡宴清明日",
        "id": "4d08dc36-350a-4904-b8b4-625cd59d5ae4"
    },
    {
        "author": "王禹偁",
        "paragraphs": [
            "但存心里正，无愁眼下迟。",
            "若人轻著力，便是转身时。"
        ],
        "title": "磨诗",
        "id": "8c9a73bd-9c64-4f66-a4e8-1722bdc17c03"
    },
    {
        "author": "王禹偁",
        "paragraphs": [
            "吴山无此秀，乘暇一游之。",
            "万顷湖光里，千家橘熟时。",
            "平看月上早，远览鸟归迟。",
            "近古谁真赏，白云应得知。"
        ],
        "tags": [
            "洞庭湖"
        ],
        "title": "洞庭山",
        "id": "40169c77-72a8-4416-9e89-7f9b3972b9a7"
    },
    {
        "author": "王禹偁",
        "paragraphs": [
            "徒劳官职在天涯，一望家园一泪垂。",
            "不是虎丘多胜概，拂衣归去已多时。"
        ],
        "title": "诗一首",
        "id": "e9ebfbe8-c69a-473e-8271-8db341d5d222"
    },
    {
        "author": "王禹偁",
        "paragraphs": [
            "登临陡觉挹尘埃，时有清风飒满怀。",
            "䗖蝀一条连古岸，玻璃万顷自天来。",
            "寒光浩渺轻烟阔，绿玉参差远岫排。",
            "南指闽山犹万里，远人归兴正无涯。"
        ],
        "title": "松江亭  其一",
        "id": "dfeb04c0-4e4f-4630-81aa-ac6c99450113"
    },
    {
        "author": "王禹偁",
        "paragraphs": [
            "中郎亭树据江乡，雅称诗翁赋醉章。",
            "莼菜鲈鱼好时节，晚风斜日旧烟光。",
            "一杯有味功名小，万事无心岁月长。",
            "安得便抛尘网去，钓舟闲倚画栏旁。"
        ],
        "title": "松江亭  其二",
        "id": "c26fbead-db97-47b8-a3a1-dc8657b4f486"
    },
    {
        "author": "王禹偁",
        "paragraphs": [
            "偶学豪家种牡丹，数枝擎露出朱栏。",
            "晚来低面开檀口，似笑穷愁病长官。"
        ],
        "title": "长洲种牡丹",
        "id": "b2b1fc25-a391-4811-974a-673487591ec8"
    },
    {
        "author": "王禹偁",
        "paragraphs": [
            "七十浮生已半生，徒劳何日见功名。",
            "折腰米贱堪羞死，负郭田荒好力耕。",
            "庭鹤惯侵孤坐影，邻鸡应信夜吟声。",
            "年来更待贤良诏，咫尺松江未濯缨。"
        ],
        "title": "长洲遣兴  其一",
        "id": "3ebcdd48-cc81-43e4-b9f3-f2bf3e97d00b"
    },
    {
        "author": "王禹偁",
        "paragraphs": [
            "妻儿莫笑甑中尘，只患功名不患贫。",
            "自觉有文行古道，可能无位泰生民。",
            "烟村旧业劳归梦，雪屋孤灯照病身。",
            "投老绿袍未休去，九重天子用平人。"
        ],
        "title": "长洲遣兴  其二",
        "id": "5851d924-f550-45e5-a159-9fd79c180c54"
    },
    {
        "author": "王禹偁",
        "paragraphs": [
            "尽怪吴苏地，琼花冷不销。",
            "时贤临水国，天气似中朝。",
            "密逐江云堕，轻随海吹飘。",
            "影沉松坞乱，片响苇蓬焦。",
            "粉拂龙头舫，缯铺雁齿桥。",
            "煮茶收岁计，宜稻采民谣。",
            "拔笋芽先出，欺梅蕊自凋。",
            "谁言未盈尺，犹称不封条。",
            "郡守齐黄霸，明君迈帝尧。",
            "县官惜歌咏，翻恐笑渔樵。"
        ],
        "title": "诗一首",
        "id": "03a86985-b634-4620-9ddc-4ce05bc15046"
    },
    {
        "author": "王禹偁",
        "paragraphs": [
            "桥映家家柳，泾通处处莲。",
            "海山微出地，湖水远同天。",
            "草没潮泥上，沙明蟹火然。",
            "应随白太守，十只洞庭船。"
        ],
        "tags": [
            "洞庭湖"
        ],
        "title": "忆旧游寄致仕了倩寺丞",
        "id": "61bb2cb3-100f-4920-a611-d341446c8db2"
    },
    {
        "author": "王禹偁",
        "paragraphs": [
            "无花无酒过清明，兴味萧然似野僧。",
            "昨夜邻家乞新火，晓窗分与读书灯。"
        ],
        "tags": [
            "清明节",
            "清明",
            "生活",
            "凄苦"
        ],
        "title": "清明感事  其一",
        "id": "34d6c30e-292e-4659-9bce-0170486475b5"
    },
    {
        "author": "王禹偁",
        "paragraphs": [
            "日转秋千影渐斜，忍闻絃管在邻家。",
            "儿童不惯贫滋味，刚拾榆钱索买花。"
        ],
        "title": "清明感事  其二",
        "id": "a9b0e3fd-a0fd-46a2-9d80-ca205bdf3e3a"
    },
    {
        "author": "王禹偁",
        "paragraphs": [
            "榆钱零落麦开芒，魂断南轩蝶影双。",
            "多谢东风相管顾，解将花片入书窗。"
        ],
        "title": "清明感事  其三",
        "id": "86b390fd-c300-4db4-8307-67929a527f80"
    },
    {
        "author": "王禹偁",
        "paragraphs": [
            "明可鉴秋毫，供吟属我曹。",
            "隔年方得见，终夕敢辞劳。",
            "冷向天心白，清临露掌高。",
            "霜台相照处，寒色满蓝袍。"
        ],
        "title": "中秋月",
        "id": "d40dac76-99cc-40cf-b776-ff5ab93e944d"
    },
    {
        "author": "王禹偁",
        "paragraphs": [
            "泻从千仞石，寄逐九江船。",
            "迢递康王谷，尘埃陆羽篇。",
            "何当结茅屋，长在水帘前。"
        ],
        "title": "谷帘水",
        "id": "847c6f81-af5a-4aed-816a-9d6459532d57"
    },
    {
        "author": "王禹偁",
        "paragraphs": [
            "诏从书殿理江干，江外生民识谏官。",
            "京口浪花迎棹白，海门山色入楼寒。",
            "茅君仙洞披图见，张祜诗牌拂藓看。",
            "他日政成无一事，好吟新句寄长安。"
        ],
        "title": "送牛学士知润州",
        "id": "32e57049-4241-4568-832e-cf20d43e2876"
    },
    {
        "author": "王禹偁",
        "paragraphs": [
            "禁鼓楼头第一敲，弯弯新月上林梢。",
            "谁家宝镜新磨出，玉匣参差盖未交。"
        ],
        "title": "新月",
        "id": "0ef8d211-2fc7-4a5d-aa71-9f8a93838635"
    },
    {
        "author": "王禹偁",
        "paragraphs": [
            "一路翠烟垂柳驿，满川红雨落花村。",
            "云随钓艇归渔浦，潮送沙鸥入店门。"
        ],
        "title": "诗一首",
        "id": "0b485eb7-5455-4608-8eb4-2eedac5a5935"
    },
    {
        "author": "王禹偁",
        "paragraphs": [
            "朝驱下越坂，夕饮当吴门。",
            "停车访古蹟，霭霭林烟昏。",
            "青山海上来，势若游龙奔。",
            "星临斗牛卷，气与东南吞。",
            "九折排怒涛，壮哉天地根。",
            "落日见海色，长风卷浮云。",
            "山椒戴遗祠，兴废今犹存。",
            "残香吊木客，倒树哀清猿。",
            "我来久沉抱，重此英烈魂。",
            "嗟吁属镂锋，冥尔国士冤。",
            "峨峨姑苏台，榛棘晚露繁。",
            "深居麋鹿游，此事谁能论。",
            "因之毛发竖，落叶秋纷纷。"
        ],
        "title": "伍子胥庙",
        "id": "b44f0041-8b69-4e78-9411-26a2f66b9bf1"
    },
    {
        "author": "王禹偁",
        "paragraphs": [
            "释褐来成武，始知为政难。",
            "每签逃户状，羞作字人宦。",
            "冷砌莓苔遍，荒城草木寒。",
            "宦情销已矣，时梦钓鱼滩。"
        ],
        "title": "官成武主簿作五首  其一",
        "id": "b98c665b-e6cd-4e94-8d74-dcb1590b78b1"
    },
    {
        "author": "王禹偁",
        "paragraphs": [
            "释褐来成武，徒劳自感伤。",
            "位卑松在涧，俸薄叶经霜。",
            "迳拥寒莎绿，门横古木苍。",
            "冠缨尘已满，未敢濯沧浪。"
        ],
        "title": "官成武主簿作五首  其二",
        "id": "5886556f-0b80-4e45-9778-546da6c2f965"
    },
    {
        "author": "王禹偁",
        "paragraphs": [
            "释褐来成武，经春自愧多。",
            "晨炊犹接续，时雨未滂沱。",
            "拂榻惊巢燕，陈书起蛰蛾。",
            "惠民无政术，尸禄竟如何。"
        ],
        "title": "官成武主簿作五首  其三",
        "id": "15f67069-4718-48ca-9327-19e81698e197"
    },
    {
        "author": "王禹偁",
        "paragraphs": [
            "释褐来成武，闲思应举时。",
            "投人天下遍，瘦马雪中骑。",
            "秋卷何年中，春愁到处随。",
            "如今名已遂，争敢话官卑。"
        ],
        "title": "官成武主簿作五首  其四",
        "id": "8897000d-9029-49fe-bf18-cf779eb8d884"
    },
    {
        "author": "王禹偁",
        "paragraphs": [
            "释褐来成武，携家别故乡。",
            "北堂微禄及，南亩旧田荒。",
            "篱菊飞秋蝶，庭莎叫夜螀。",
            "无人慰孤寂，窗月自凄凉。"
        ],
        "title": "官成武主簿作五首  其五",
        "id": "7888e116-9b1c-420f-9e86-7134505fc03f"
    },
    {
        "author": "王禹偁",
        "paragraphs": [
            "兰清时雨和甘棠，石壁洄澜映塔光。",
            "陆羽茶泉金鼎冷，右军墨沼兔毫香。",
            "龙潭彻底明秋月，凤顶当空背夕阳。",
            "乘得绿杨春晓兴，玉台井畔泛霞觞。"
        ],
        "title": "诗一首",
        "id": "30e485ed-30cf-4111-bb03-d2572d5887a4"
    },
    {
        "author": "王禹偁",
        "paragraphs": [
            "帝怜守土旧时臣，添赐春光入酒尊。"
        ],
        "title": "句  其一",
        "id": "bd3c3587-de86-4d36-b3c3-587b0f4026a0"
    },
    {
        "author": "王禹偁",
        "paragraphs": [
            "牀头只有黄州印，鉴里看成白发翁。"
        ],
        "title": "句  其二",
        "id": "e57151ba-136a-4587-9974-949e821b41be"
    },
    {
        "author": "王禹偁",
        "paragraphs": [
            "诗情不负齐安郡，杜牧当年与我齐。"
        ],
        "title": "句  其三",
        "id": "30664d64-1a91-448b-8090-ea29e5f968bd"
    },
    {
        "author": "王禹偁",
        "paragraphs": [
            "山州过夏如山寺，销尽机尘见道心。"
        ],
        "title": "句  其四",
        "id": "26453eee-085c-4e7a-8a36-7dcd316eeed4"
    },
    {
        "author": "王禹偁",
        "paragraphs": [
            "学士旧班云捧日，使君新政雨随车。"
        ],
        "title": "句  其五",
        "id": "f4debc0a-22de-4327-92c8-ed21103a8fbd"
    },
    {
        "author": "王禹偁",
        "paragraphs": [
            "二月探供三月酒，今年未得去年钱。"
        ],
        "title": "句  其六",
        "id": "62ce1072-b9ef-4b5d-9dfb-1babaadfeb0d"
    },
    {
        "author": "王禹偁",
        "paragraphs": [
            "草屦布裘轻紫绶，角冠纱帽换朝簪。"
        ],
        "title": "句  其七",
        "id": "25d57aa1-b611-49a7-8a50-d8f2166e9552"
    },
    {
        "author": "王禹偁",
        "paragraphs": [
            "武昌官柳见毫厘，八字山遥细似眉。"
        ],
        "title": "句  其八",
        "id": "138d7994-25b2-4b69-badd-f80af5b39ae7"
    },
    {
        "author": "王禹偁",
        "paragraphs": [
            "佳人方素面，对镜理新妆。"
        ],
        "title": "句  其九",
        "id": "a0802d86-88b9-4a72-9277-590df98e77f6"
    },
    {
        "author": "王禹偁",
        "paragraphs": [
            "风雨江城暮。"
        ],
        "title": "句  其一○",
        "id": "00414cb3-f68a-4c0e-8b61-e74db1b0ec5c"
    },
    {
        "author": "王禹偁",
        "paragraphs": [
            "一回酒渴思吞海。"
        ],
        "title": "句  其一一",
        "id": "2c01abf4-9d4b-43af-b0c2-cca87ae3ee57"
    },
    {
        "author": "王禹偁",
        "paragraphs": [
            "春回积雪殊冰里，香动荒山野水滨。",
            "带月一枝斜弄影，背风千片远随人。"
        ],
        "title": "句  其一二",
        "id": "89521543-5505-43fa-90c5-6ac05a7279c7"
    },
    {
        "author": "王禹偁",
        "paragraphs": [
            "飘飘粉翅和梅艳，细细香须伴柳丝。"
        ],
        "title": "句  其一三",
        "id": "64f74611-1feb-4138-97ea-4888234d4fc5"
    },
    {
        "author": "王禹偁",
        "paragraphs": [
            "刺史好诗兼好酒，山民名醉又名吟。"
        ],
        "title": "句  其一四",
        "id": "73f6d23b-cff8-4733-910b-d59cfaf952f6"
    },
    {
        "author": "王禹偁",
        "paragraphs": [
            "且留重戴士风多。"
        ],
        "title": "句  其一五",
        "id": "a8f2b6d2-8bb6-4d56-b664-bc77e22d1a69"
    },
    {
        "author": "王禹偁",
        "paragraphs": [
            "年来复有事堪嗟，载笔商丘鬓欲华。",
            "酒好未陪红杏宴，诗狂多忆刺桐花。"
        ],
        "title": "句  其一六",
        "id": "66a14826-26b7-49ed-ae93-5198d9c0412c"
    },
    {
        "author": "王禹偁",
        "paragraphs": [
            "先帝升遐日，词臣寓直时。",
            "柩前书顾命，笔下定鸿基。"
        ],
        "title": "句  其一七",
        "id": "dc763c25-e1f9-4116-937e-ee70a1f8c23a"
    },
    {
        "author": "王禹偁",
        "paragraphs": [
            "三入承明不知举，看人门下放门生。"
        ],
        "title": "句  其一八",
        "id": "7a042513-8220-4066-85cb-d8027755813a"
    },
    {
        "author": "王禹偁",
        "paragraphs": [
            "身后声名文集草，眼前衣食簿书堆。"
        ],
        "title": "句  其一九",
        "id": "edbdef45-8e6d-4e67-b776-ea3344d97140"
    },
    {
        "author": "王禹偁",
        "paragraphs": [
            "泽畔骚人正憔悴，道旁山鬼莫揄揶。"
        ],
        "title": "句  其二○",
        "id": "63fbfe3c-3580-4a34-8368-b98275293b62"
    },
    {
        "author": "王禹偁",
        "paragraphs": [
            "春残叶密花枝少，睡起茶亲酒盏疏。"
        ],
        "title": "句  其二一",
        "id": "988cf43c-498b-4d94-998c-550bd7de8466"
    },
    {
        "author": "王禹偁",
        "paragraphs": [
            "水芝卧玉腕，天棘舞金丝。"
        ],
        "title": "句  其二二",
        "id": "43d8f7d7-5475-4bf5-99ea-543ff89d9bbf"
    },
    {
        "author": "王禹偁",
        "paragraphs": [
            "蜘蛛虽巧不如蚕。"
        ],
        "title": "句  其二三",
        "id": "5cc0faaa-a545-4aa8-9872-acf1bd270431"
    },
    {
        "author": "王禹偁",
        "paragraphs": [
            "秋近草虫乱，夜遥霜月寒。",
            "扇声犹泛暑，井气忽生秋。"
        ],
        "title": "句  其二四",
        "id": "b81e2841-e1a6-4fa2-9633-cebc10fae8c3"
    },
    {
        "author": "王禹偁",
        "paragraphs": [
            "香絮乱飘梁苑雪，细条轻袅楚宫腰。"
        ],
        "title": "句  其二五",
        "id": "06675fb9-3d14-4f80-bd0b-f311711fe327"
    },
    {
        "author": "王禹偁",
        "paragraphs": [
            "唐虞得良弼，姬孔是前身。",
            "尼丘钟骨骼，嵩岳与精神。"
        ],
        "title": "句  其二六",
        "id": "e24e121d-1b76-4bea-b6c3-a9006ce1eef2"
    },
    {
        "author": "王禹偁",
        "paragraphs": [
            "青云随步登华榻，红雪飘香入杏园。"
        ],
        "title": "句  其二七",
        "id": "bcaa28c9-a3fb-4124-81c2-47cc7f6bee63"
    },
    {
        "author": "王禹偁",
        "paragraphs": [
            "杜甫且为诗宰相。"
        ],
        "title": "句  其二八",
        "id": "3be0d6d3-8414-4eba-953e-c57e4c2bcbf4"
    },
    {
        "author": "王禹偁",
        "paragraphs": [
            "绣服霍嫖姚。"
        ],
        "title": "句  其二九",
        "id": "c11a272b-429e-4458-a9cd-7d62b3963110"
    },
    {
        "author": "王禹偁",
        "paragraphs": [
            "惟有南宫窦员外，为予垂泪合门前。"
        ],
        "title": "句  其三○",
        "id": "dae7c5d3-c455-4a45-abd1-13019f700045"
    },
    {
        "author": "郭舆",
        "paragraphs": [
            "恩浃台端礼数宽，不烦鹓笋裛宵寒。",
            "即看裾珮趋跄缓，翻识枢衡斡运难。",
            "剑履光迎鳌禁紫，丝纶色炫凤池丹。",
            "好将寅亮酬天贶，早致亨衢五纬安。"
        ],
        "title": "上杜世昌相公",
        "id": "8e333c70-d5ad-4e0d-a566-e72d3028442e"
    },
    {
        "author": "郭舆",
        "paragraphs": [
            "杨花飞雪奈愁何，且为湘累赋九歌。",
            "芳草不堪春鵙早，荒林癋复夜猿多。",
            "风烟经眼怜新隔，魑魅窥人喜乍过。",
            "月落横江天柱杳，云山寥寂想鸣珂。"
        ],
        "title": "赠王元之出知黄州",
        "id": "ef60cd99-c7a2-4c51-85c9-89d223e3a81e"
    },
    {
        "author": "朱严",
        "paragraphs": [
            "寓直有谁同骑省，立班独自戴貂冠。"
        ],
        "title": "句",
        "id": "77444e13-06f8-45bf-87e0-3e73911e623d"
    },
    {
        "author": "济州太守",
        "paragraphs": [
            "鹦鹉能言争似凤。"
        ],
        "title": "句",
        "id": "c08f6f3c-5b84-45ec-b767-077ce31367af"
    },
    {
        "author": "杨遂",
        "paragraphs": [
            "愿侯辑百福，长与民为霖。"
        ],
        "title": "句",
        "id": "c311a237-ea4a-4f1b-aa0c-449f8a3e2441"
    },
    {
        "author": "崔遵度",
        "paragraphs": [
            "李白羹初美，相如渴渐瘳。",
            "八砖非性懒，三昧减心忧。",
            "笔宛多批凤，词锋胜解牛。",
            "旧山疑鹤怨，畏日想云愁。",
            "广内劳挥翰，通中羨枕流。",
            "使星方屡降，客辖未容投。",
            "好奏倪宽议，何须庄舄讴。",
            "朝衣熏歇不，侍史待仙洲。"
        ],
        "title": "属疾",
        "id": "5a4f54a0-3107-47c5-a252-a60977c9fb5a"
    },
    {
        "author": "戚纶",
        "paragraphs": [
            "应悔名高藏不得，朝天翻喜放身归。",
            "知时多顺时人话，混俗犹披俗士衣。",
            "有伴指期玄鹤老，无心高羨白云飞。",
            "赤城此去全忘虑，笑我尘劳未息机。"
        ],
        "title": "送张无梦归天台山",
        "id": "b7bae7a8-7d1b-41f7-aae1-fd344dd2dcf2"
    },
    {
        "author": "戚纶",
        "paragraphs": [
            "文契多欺岁月深，便将疆界渐相侵。",
            "官中验出虚兼实，枷锁鞭笞痛不禁。"
        ],
        "title": "谕民",
        "id": "a428c725-4c69-4a85-b8e3-deefff4b8b06"
    },
    {
        "author": "戚纶",
        "paragraphs": [
            "连翩作牧蔼嘉声，重叠光华是此行。",
            "画隼前驱男子贵，锦衣当昼故乡荣。",
            "虎溪驻目曾游熟，采石维舟旧吏迎。",
            "来暮讴谣应载路，迟留桑梓肯忘情。",
            "郡楼拥翠峰峦合，井邑交光竹树明。",
            "醇酎岂知千日醉，温泉常见四时清。",
            "下车不问山河改，布政先期狱讼平。",
            "何日紫宸偏顾瞩，圣君留意在编氓。"
        ],
        "title": "送何水部蒙出牧袁州",
        "id": "3dd0b97f-fdd0-49ca-b5e7-5f72bc3bcc02"
    },
    {
        "author": "郭昭符",
        "paragraphs": [
            "白帝呼龙驾云旌，西上金天调玉烛。",
            "九嶷耸黛凝不干，二水飞蓝健相续。",
            "紫黄诏换鱼须竹，皂盖朱衫来作牧。",
            "波神一夜收风湍，列缺先秋静林麓。",
            "曾巖照水明朝旭，□□冲崖拥奇木。",
            "山阁吟烟薄暮钟，酒旗拂雨临溪屋。",
            "放歌身外光景促，短续人间片时绿。",
            "金刀莫□□□□，□□长啸□□禄。",
            "梨梅浆酸□才熟，□□新味□□□。",
            "□笋樵素丝□明，□□□□□青玉。",
            "□情去日无羁束，逸思凉飘绕烟谷。",
            "言涉渌水纱裳轻，朱鞅追风桃花速。",
            "回看山下多麋鹿，浩叹□□□鸿鹄。",
            "□来刁斗转分明，永夜公堂守幽独。",
            "□□□□□□□，□金液。"
        ],
        "title": "秋日同知州潘赞善朝阳巖闲望归郡中书事",
        "id": "35f9b23a-5ebf-4613-9bd1-7393ccbaa730"
    },
    {
        "author": "杨缄",
        "paragraphs": [
            "池阳佳致说齐山，分暇邀朋喜暂攀。",
            "浮世谩同流水急，野僧长伴白云闲。"
        ],
        "title": "齐山",
        "id": "8a76ab4d-91bd-4f86-882f-63b6254584fd"
    },
    {
        "author": "杨缄",
        "paragraphs": [
            "一从天上遗金籍，长向人间作画屏。"
        ],
        "title": "句",
        "id": "f93fdff7-756f-4f78-a0d0-1bf7659f005d"
    },
    {
        "author": "郭昭度",
        "paragraphs": [
            "迟日下金殿，香云蔼玉炉。",
            "苑花迷晚蝶，宫树集寒乌。"
        ],
        "title": "左掖即事",
        "id": "953700f7-05d7-4696-8f9c-2adbdbfd0dca"
    },
    {
        "author": "郭昭度",
        "paragraphs": [
            "春来无事不芳辰，尊酒流连动涉旬。",
            "三径每从羊仲赏，诸侯谁念马卿贫。",
            "藏名祇许渔樵识，混迹从教鹿豕亲。",
            "老去心情常在埜，摩娑双眼看垂纶。"
        ],
        "title": "春日奉和马景山",
        "id": "0861ab3a-2075-4088-99f6-039c1b0e9a04"
    },
    {
        "author": "董俨",
        "paragraphs": [
            "千里远木笼秋浦，万里澄江浸落晖。",
            "醉恨春深输杜牧，满头无菊戴将归。"
        ],
        "title": "齐山",
        "id": "da4821fd-f6ad-4dc8-9dbc-08dc7706d543"
    },
    {
        "author": "董俨",
        "paragraphs": [
            "白云深处访禅扉，一簇楼台锁翠微。"
        ],
        "title": "句",
        "id": "07715296-2442-48f7-b9c8-6b5a6c256f38"
    },
    {
        "author": "郭载",
        "paragraphs": [
            "云水微茫爽气浮，锦江如带可怜秋。",
            "潆洄雾縠时迷雁，潋滟霞光不见鸥。",
            "晴雨一川皆好景，烟花三月总牵愁。",
            "风波满地干坤阔，吟望长安垂白头。"
        ],
        "title": "锦江遣兴",
        "id": "61acf881-9a53-4df3-9b19-56de977eaf8d"
    },
    {
        "author": "梁鼎",
        "paragraphs": [
            "谈空玉殿君恩厚，归兴兰舟泽国赊。",
            "禅室冷思沧海雪，吟楼晴忆赤城霞。",
            "经吴屐滑当梅雨，到寺衣香近桂花。",
            "深愧尘缨未能去，石桥前瀑共尝茶。"
        ],
        "title": "送僧归天宁万年禅院",
        "id": "e665937a-df3c-4795-940c-fbe60f3b94aa"
    },
    {
        "author": "梁鼎",
        "paragraphs": [
            "黄帝升天台，高名壮斗牛。",
            "孤根斜照水，寒色不知秋。",
            "藐与羣峰并，圆如一笋抽。",
            "晓妨残月下，晴碍落星流。",
            "危定胜昆阆，登应见沃洲。",
            "爱深无尽处，目极更迟留。"
        ],
        "title": "题仙都山",
        "id": "e5870eb1-644a-419b-a76e-4bef77fdaf51"
    },
    {
        "author": "种放",
        "paragraphs": [
            "离离江草与江花，往事洲边叹复嗟。",
            "汉傅有才终去国，楚臣无罪亦沈沙。",
            "凄凉野浦寒飞雁，牢落汀祠晚聚鸦。",
            "无限清忠沉浪底，滔滔千顷属渔家。"
        ],
        "title": "潇湘感事",
        "id": "332f7a0b-1269-47b1-8364-6b62d65aa2e2"
    },
    {
        "author": "种放",
        "paragraphs": [
            "予生背时性孤僻，自信已道轻浮名。",
            "中途失计被簪绂，目睹荣辱心潜惊。",
            "虽从鹓鸾共班序，常恐青蝇微有声。",
            "清风满壑石田在，终谢吾君甘退耕。"
        ],
        "title": "寄怀",
        "id": "cc6b7d43-9246-448c-9f70-da049d5f7b0a"
    },
    {
        "author": "种放",
        "paragraphs": [
            "我本厌虚名，致身天子庭。",
            "不终高尚事，有媿少微星。",
            "北阙空追悔，西山羨独醒。",
            "秋风旧期约，何日去冥冥。"
        ],
        "title": "寄二华隠者",
        "id": "4134f261-bde1-4fe8-bbdb-f0e80790b103"
    },
    {
        "author": "种放",
        "paragraphs": [
            "楼台缥缈路岐傍，共说祈真白玉堂。",
            "株树风高低绛节，灵台香冷醮虚皇。",
            "名传六合何昭晰，事隔三清限渺茫。",
            "欲识当年汉家意，竹宫梧殿更凄凉。"
        ],
        "title": "无题",
        "id": "8a4d8bdc-0409-48a6-bbf7-daa0062e9b2d"
    },
    {
        "author": "种放",
        "paragraphs": [
            "阴阴林木静，寂寂无人境。",
            "红绽紫葳香，岚沈玉膏冷。",
            "看云时独坐，慎事常中省。",
            "何客驭风来，新篁动疏影。"
        ],
        "title": "夏日山居",
        "id": "7bcfcbee-43cf-4c0d-86e1-244faf3d61fa"
    },
    {
        "author": "种放",
        "paragraphs": [
            "大盈卑百渎，自成浮天浔。",
            "崇丘下累块，竟为蔽日深。",
            "王者在谦小，夙惟尧禹心。",
            "拜言尊贤仁，慎德弃珠金。",
            "自满九族散，匪骄百善寻。",
            "炳兹夏商鉴，灭国因夸淫。"
        ],
        "title": "谕蒙",
        "id": "6d188f50-dad1-47f7-bc3d-24a4675e904b"
    },
    {
        "author": "种放",
        "paragraphs": [
            "竹扉常昼掩，幽僻置身安。",
            "自委渔樵分，因思出处难。",
            "周庭方设燎，汉将尚封坛。",
            "莫问渔樵意，人寰事万端。"
        ],
        "title": "酬陈齐民见寄",
        "id": "2e05e607-4231-449f-8eb2-1f95558e9df4"
    },
    {
        "author": "种放",
        "paragraphs": [
            "生成从火令，颜色占中央。",
            "绿叶排圜翠，青苞蓄异香。",
            "丛阴周曲干，纤刺比锋芒。"
        ],
        "title": "酴醿",
        "id": "e5c6eb2a-eb43-4aab-b78d-8c64ec33c6e9"
    },
    {
        "author": "种放",
        "paragraphs": [
            "习习香薰薄薄烟，杏迟梅早不同妍。",
            "山斋尽日无鸾□，只与幽人伴醉眠。"
        ],
        "title": "咏桃",
        "id": "43f10cb9-a3e1-40f4-a9a8-34cc49501503"
    },
    {
        "author": "种放",
        "paragraphs": [
            "绿萼红葩晚态新，风流如阵战愁人。"
        ],
        "title": "句  其一",
        "id": "e43259c1-70c8-4bf1-a033-f4187cdbd2e6"
    },
    {
        "author": "种放",
        "paragraphs": [
            "胡雏负恩信，圣主耻干戈。"
        ],
        "title": "句  其二",
        "id": "a8aa5d5c-8916-49f7-a937-554a088f2a51"
    },
    {
        "author": "种放",
        "paragraphs": [
            "虽有明时约。"
        ],
        "title": "句  其三",
        "id": "8f4476a6-b0d2-4c00-9c7e-4ca8bebb1ea4"
    },
    {
        "author": "种放",
        "paragraphs": [
            "东君若要分流品。"
        ],
        "title": "句  其四",
        "id": "9bb929ec-3666-4d48-9204-09c3851625dd"
    },
    {
        "author": "张无梦",
        "paragraphs": [
            "五云深锁洞门深，蹑屐攀萝特地寻。",
            "烟霭不藏尘外路，神仙遗下水中金。",
            "喜游汗漫华胥宅，重忆崆峒至道心。",
            "不得方平同一醉，红霞零落我罇琴。"
        ],
        "title": "凝真宫",
        "id": "ef2e4248-a8a4-4957-883a-383a062d523b"
    },
    {
        "author": "张无梦",
        "paragraphs": [
            "桐柏观周匝，千峰累翠螺。",
            "地高阴气少，天近日光多。",
            "三井云雷起，一坛鸾鹤过。",
            "谁言紫微后，无客继仙科。"
        ],
        "title": "桐柏崇道观",
        "id": "95f1f1d9-6dfb-4abc-aab5-f9bd7d7b5cdb"
    },
    {
        "author": "张无梦",
        "paragraphs": [
            "台山卜隠十余秋，曾伴仙翁处处游。",
            "瀑布长流天上雪，翠屏高倚洞前楼。",
            "云堆华顶寻飚驭，月满灵谿狎海鸥。",
            "此地重归别得路，赤城玉府透瀛洲。"
        ],
        "title": "福圣观",
        "id": "cf3f0e12-46b9-4ed5-8564-2eea068cf1e8"
    },
    {
        "author": "张无梦",
        "paragraphs": [
            "天台瀑布落青天，观在天台瀑布边。",
            "道士祇今烧药处，仙翁曾是种芝田。",
            "龙居古洞遗残雨，鹤出高巢点破烟。",
            "暂别灵溪游五岳，不知重到又何年。"
        ],
        "title": "天台福圣观",
        "id": "69b013b8-ddf2-4e80-b3ed-4493f136f042"
    },
    {
        "author": "张无梦",
        "paragraphs": [
            "壶中一粒长生药，待与苏州太守分。"
        ],
        "title": "句",
        "id": "396e36a0-3c7a-4fd0-8f26-2fc657fe3c79"
    },
    {
        "author": "刘玄英",
        "paragraphs": [
            "醉走白云来，倒提铜尾秉。",
            "引个碧眼奴，担著独壶瘿。",
            "自言秦世事，家住葛洪井。",
            "不读黄庭经，岂烧龙虎鼎。",
            "独立都市中，不受俗人请。",
            "欲携霹雳琴，去上芙蓉顶。",
            "吴牛买十个，溪田耕半顷。",
            "种秫酿白醪，总是仙家境。",
            "醉卧松荫下，闲过白云岭。",
            "要去即便去，直入秋霞影。"
        ],
        "title": "题潭州寿宁观",
        "id": "327d9b2c-37b7-450f-b6c9-c3f3fda03d2f"
    },
    {
        "author": "刘玄英",
        "paragraphs": [
            "抛离火宅三千指，屏去门兵十万家。"
        ],
        "title": "句",
        "id": "8cdb3afc-5e8d-41e9-87ba-9d56cf2c59ec"
    },
    {
        "author": "查道",
        "paragraphs": [
            "天台峻极横海滨，金庭紫洞多真人。",
            "先生舍道心照邻，上有羲轩为逸民。",
            "玉韫深山珠在水，圆折如虹难自晦。",
            "万乘知名欲见之，来谒西清频召对。",
            "亭亭孤云本无心，琅琅仙骨时所钦。",
            "牢让赐金兼好爵，俄辞尧阙复丘林。",
            "事载缇䌷诚可贵，迹寄烟霞愈无累。",
            "还同麟凤遇皇明，暂出巖扃作祥瑞。"
        ],
        "title": "送张无梦归天台  其一",
        "id": "554d5da0-3d5b-44ac-ae02-473685875922"
    },
    {
        "author": "查道",
        "paragraphs": [
            "台岳幽人兴不凡，携筇相别欵柴关。",
            "高情共乐皇风远，真气潜通浩劫间。",
            "绿绮静闻沉俗格，榴花深引渍童颜。",
            "再听玄旨知何日，时望片云归故山。"
        ],
        "title": "送张无梦归天台  其二",
        "id": "cf2560e4-97a3-49eb-9889-001fd8371272"
    },
    {
        "author": "查道",
        "paragraphs": [
            "凌空叠嶂绝凡埃，青帝高居绛节开。",
            "捧出海天红日近，迓将蓬岛碧霞来。",
            "石闾闪烁迎阳洞，玉简光华封禅台。",
            "一自祥符禋祀后，太平顶上最崔巍。"
        ],
        "title": "登岱",
        "id": "2480bba0-eca3-4e2f-8bd2-201eed2eabd6"
    },
    {
        "author": "查道",
        "paragraphs": [
            "白铜鞮侧花迷坞，解佩江边柳拂青。"
        ],
        "title": "句",
        "id": "974549cb-d8e6-4576-ab41-6b7349b151dd"
    },
    {
        "author": "陈若拙",
        "paragraphs": [
            "发地便擎天，根盘数亩烟。",
            "化工成突兀，辙迹似雕镌。",
            "峭拔殊无倚，孤高众莫肩。",
            "轩辕从此去，知复几千年。"
        ],
        "title": "题仙都山",
        "id": "1dfbd52e-def8-45bf-acaf-7e8ec72dbd42"
    },
    {
        "author": "马知节",
        "paragraphs": [
            "暂至朝真主，却思归旧峰。",
            "只依三事布，唯有一枝筇。",
            "月上当孤室，风生自古松。",
            "阴功从此满，何处觅遗踪。"
        ],
        "title": "送张无梦归天台山",
        "id": "fbeea33d-272f-40af-932e-84eae6870360"
    },
    {
        "author": "孙冕",
        "paragraphs": [
            "人生七十为鬼邻，已觉风光属别人。",
            "莫待朝廷差致仕，早谋泉石养闲身。",
            "去年河北曾逢李，今日淮西又见陈。",
            "寄语姑苏孙刺史，也须抖擞老精神。"
        ],
        "title": "书苏州厅壁",
        "id": "8459299b-01e7-4e71-bb45-73ebbbab20ba"
    },
    {
        "author": "孙冕",
        "paragraphs": [
            "桂林南面近征黄，又爱江乡出帝乡。",
            "新命不辞提郡印，旧山重喜过衡阳。",
            "楼台满眼潇湘色，道路迎风橘柚香。",
            "知有太平经济术，政闲时节好飞章。"
        ],
        "title": "送新知永州陈祕丞瞻赴任",
        "id": "e0124fe8-7f34-42e4-960d-5a07beb4f6ca"
    },
    {
        "author": "孙冕",
        "paragraphs": [
            "可怜遐地产，常化燎原火。"
        ],
        "title": "句  其一",
        "id": "96a80ed6-c9d4-4bba-84c9-8fafd6ba1477"
    },
    {
        "author": "孙冕",
        "paragraphs": [
            "水剑还难问，梅梁亦可疑。"
        ],
        "title": "句  其二",
        "id": "ea2f0073-0d9f-4f11-903d-419aefcdf34f"
    },
    {
        "author": "张维",
        "paragraphs": [
            "贤侯美化行南国，华发欣欣奉宴娱。",
            "政绩已闻同水薤，恩辉遂喜及桑榆。",
            "休言身外荣名好，但恐人间此会无。",
            "他日定知传好事，丹青宁羨洛中图。"
        ],
        "title": "十咏图 太守马大卿会六老于南园",
        "id": "3b562bec-99aa-4b1b-bf62-23a17c2d49c3"
    },
    {
        "author": "张维",
        "paragraphs": [
            "戢翼盘桓傍小庭，不无清夜梦烟汀。",
            "静翘月色一团素，闲啄苔钱数点青。",
            "终日稻粱聊自足，满前鸡鹜漫相形。",
            "已随秋意归诗笔，更与幽栖上画屏。"
        ],
        "title": "十咏图 庭鹤",
        "id": "a3bece13-a0f3-428f-a119-c92b48e47408"
    },
    {
        "author": "张维",
        "paragraphs": [
            "雪朵中间蓓蕾齐，骤开尤觉绣工迟。",
            "品高多说琼花似，曲妙谁将玉笛吹。",
            "散舞不休零晚树，团飞无定撼风枝。",
            "漆园如有须为梦，若在蓝田种更宜。"
        ],
        "title": "十咏图 玉蝴蝶花",
        "id": "a114e009-6e80-4209-969f-35cd78b1615a"
    },
    {
        "author": "张维",
        "paragraphs": [
            "江心云破处，遥见去帆孤。",
            "浪阔疑升汉，风高若泛湖。",
            "依微过远屿，彷佛落荒芜。",
            "莫问乘舟客，利名同一途。"
        ],
        "title": "十咏图 孤帆",
        "id": "8979905c-427d-41f5-b34f-ae4919306998"
    },
    {
        "author": "张维",
        "paragraphs": [
            "菰叶青青绿荇齐。"
        ],
        "title": "十咏图 宿清江小舍",
        "id": "6f3b87bf-4619-4a21-b975-d0d725b73c48"
    },
    {
        "author": "张维",
        "paragraphs": [
            "社燕秋归何处乡，羣雏齐老稻青黄。",
            "犹能时暂栖庭树，渐觉稀疏度苑墙。",
            "已任风庭下帘幕，却随烟艇过潇湘。",
            "前春认得安巢所，应免差池拣杏梁。"
        ],
        "title": "十咏图 归燕",
        "id": "d3591321-6f86-4437-8c2e-b87f2e6522c2"
    },
    {
        "author": "张维",
        "paragraphs": [
            "遥野空林砧杵声，浅沙栖雁自相鸣。",
            "西风送响暝色静，久客感秋愁思生。",
            "何处征人移塞帐，即时新月落江城。",
            "不知今夜捣衣曲，欲写秋闺多少情。"
        ],
        "title": "十咏图 闻砧",
        "id": "18312c20-85bb-4af3-a671-e7ae69a0e965"
    },
    {
        "author": "张维",
        "paragraphs": [
            "腊冻初开苕水清，烟村远郭漫吟行。",
            "滩头斜日凫鹥队，枕上西风鼓角声。",
            "一棹寒灯随夜钓，满犁膏雨趁春耕。",
            "谁言五福仍须富，九十年余乐太平。"
        ],
        "title": "十咏图 宿后陈庄",
        "id": "3118cf24-4092-4e8e-b9d9-1999b954b649"
    },
    {
        "author": "张维",
        "paragraphs": [
            "鹏去天池凤翼随，风云高处约先飞。",
            "青袍赐宴出关近，带取琼林春色归。"
        ],
        "title": "十咏图 送丁逊秀才赴举",
        "id": "14444661-0f88-461a-b216-f1d40a0aef6d"
    },
    {
        "author": "张维",
        "paragraphs": [
            "蒿簪掠鬓布裁衣，水鉴虽明亦嬾窥。",
            "数亩秋禾满家食，一机官帛几梭丝。",
            "物为贵宝天应与，花有秋香春不知。",
            "多少年来豪族女，总教时样画蛾眉。"
        ],
        "title": "十咏图 贫女",
        "id": "26cab086-8061-49a8-9d3e-4b6dc9be246e"
    },
    {
        "author": "张维",
        "paragraphs": [
            "列岫凌虚滃翠岚，龙泓澄澈七星涵。",
            "巖瞻好向西湖著，飞去何妨自岭南。"
        ],
        "tags": [
            "西湖"
        ],
        "title": "次经略舍人韵",
        "id": "cd96f225-f871-477c-806e-c0214a41f025"
    },
    {
        "author": "张维",
        "paragraphs": [
            "不贤那得似长城，偶向潢池盗弄兵。",
            "静沼何妨无事饮，幽寻聊记所居名。",
            "千山倒影湖新复，两洞潜珍景旋生。",
            "纪事还须武陵笔，亭成唯拟看题荣。"
        ],
        "title": "和刘颖",
        "id": "9af5f2d7-87aa-4703-98f6-4f11b3ff4367"
    },
    {
        "author": "张维",
        "paragraphs": [
            "年来行乐与民同，探穴追踪太史公。",
            "幽洞初开名易著，苍崖新刻句难工。",
            "风驱俗驾松扉外，云锁仙丹石室中。",
            "付与山僧司管钥，勿教胜地草蒙茸。"
        ],
        "title": "题张公洞",
        "id": "e6a8994a-eb68-4899-8c54-201824f2d1b5"
    },
    {
        "author": "陈瞻",
        "paragraphs": [
            "巖面郡楼前，巖崖瀑布悬。",
            "晓光分海日，碧影转江天。",
            "向暖盘栖鹤，迎寒簇钓船。",
            "次山题红处，千古与人传。"
        ],
        "title": "题朝阳巖",
        "id": "609c12da-ecb4-45af-beed-a05b7e126e8e"
    },
    {
        "author": "崔端",
        "paragraphs": [
            "入寺山光峭倚天，剑池寒色锁危巅。",
            "苍苔自老生公石，新茗谁烹陆羽泉。",
            "楼阁下窥溟海浪，松篁遥接洞庭烟。",
            "二难选胜真奇绝，留得芳名万古传。"
        ],
        "tags": [
            "洞庭湖"
        ],
        "title": "游虎丘",
        "id": "5eea60fc-0ced-4d73-bdb9-5e6a01cc066f"
    },
    {
        "author": "李防",
        "paragraphs": [
            "昔年同醉杏园春，别后花枝几度新。",
            "彼此宦游疏翰墨，等闲交面起丝纶。",
            "荣亲未必须莱子，昼锦何尝只买臣。",
            "布政莫为三载计，清朝台阁整搜人。"
        ],
        "title": "送陈瞻知永州",
        "id": "e3e92200-99d9-4530-858e-840e2389ac82"
    },
    {
        "author": "刘隲",
        "paragraphs": [
            "虢国妆初罢，高堂梦始回。",
            "霓裳犹未解，绣被已成堆。",
            "赤帝宫帘卷，华阳洞户开。",
            "神僊有良会，清唱在瑶台。"
        ],
        "title": "槿花",
        "id": "636150c1-1dac-4dbd-8112-d2c4a3820d22"
    },
    {
        "author": "刘隲",
        "paragraphs": [
            "路隔仙源不可寻，紫墙霜戟夜沉沉。",
            "缄情谩托传书雁，换笑空余取酒金。",
            "翡翠巢成珠树密，骊龙睡起玉渊深。",
            "新知自乐生离苦，年少情多岂易禁。"
        ],
        "title": "代意",
        "id": "521a60d7-fbd8-4f34-a5ec-34cc78df12ce"
    },
    {
        "author": "刘隲",
        "paragraphs": [
            "高挹方诸荐水仓，醮坛时见烛神光。",
            "日边甲帐虽虚设，汾上楼船不可忘。",
            "盘槩碧霄甘露白，鼎迁幽壤瑞云黄。",
            "东巡岱岳探金策，倒指宁闻寿数长。"
        ],
        "tags": [
            "泰山"
        ],
        "title": "汉武",
        "id": "56fca368-5d6e-43d4-81cb-6b452adcc223"
    },
    {
        "author": "刘隲",
        "paragraphs": [
            "摇落何须宋玉悲，齐亭遗恨莫霑衣。",
            "池中菡萏香全减，井上梧桐叶乍飞。",
            "风促筝声随断续，日移砖影自光辉。",
            "宜秋门外饶芳树，结驷那堪送客归。"
        ],
        "title": "馆中新蝉",
        "id": "adf66013-d1d3-40a3-8a59-c3c2a1edb306"
    },
    {
        "author": "刘隲",
        "paragraphs": [
            "彊弩当年讨不庭，功成身退炳丹青。",
            "囊沙泽畔知兵法，聚米山前识阵形。",
            "骥老未甘秋伏枥，剑闲犹觉夜冲星。",
            "分茅锡土传家牒，钟鼎还须为勒铭。"
        ],
        "title": "旧将",
        "id": "ef562e61-86e0-4785-aee7-590d9e778b01"
    },
    {
        "author": "刘隲",
        "paragraphs": [
            "秋风清紧雁初飞，半醉摇鞭出帝畿。",
            "名郡又分红旆去，故乡重见锦衣归。",
            "剖符虽暂宣皇泽，视草终须直紫微。",
            "从此南轩多倚望，好诗芳信莫教稀。"
        ],
        "title": "送新知永州陈秘丞瞻赴任",
        "id": "dcbd58be-27f9-4531-bc6d-89ea073e753a"
    },
    {
        "author": "刘隲",
        "paragraphs": [
            "诗人如不颂，谁识太平心。",
            "石老碑文古，庭荒蚁穴深。",
            "白云生绝壑，斑竹锁疏林。",
            "行客自南北，青山共古今。",
            "登临寻胜蹟，望望日西沉。"
        ],
        "title": "次韵虞舜庙怀古",
        "id": "ad2039b0-659a-4a98-9ed1-6f3cae3a3f97"
    },
    {
        "author": "刘隲",
        "paragraphs": [
            "徐孺亭边水石连，高名频见野僧传。",
            "箧中书满思安世，楼上诗成忆仲宣。",
            "已说烂柯忘意远，定知焦尾用心专。",
            "寒溪乘兴云迎棹，秋夜娱宾月照筵。",
            "曲槛静宜开木笔，短墙幽称聚苔钱。",
            "廷评官小无余俸，致仕身闲得尽眠。",
            "梅少也须饶越岳，竹多宁肯让湘川。",
            "樽前白玉杯常在，腰底黄金带未悬。",
            "清露暖空滋菊圃，紫云垂荫养芝田。",
            "仍闻旌表门闾后，朝士褒称过百篇。"
        ],
        "title": "题义门胡氏华林书院",
        "id": "cfacdbb0-df36-459a-b15f-f0b0262b99e4"
    },
    {
        "author": "范讽",
        "paragraphs": [
            "平仲酌泉回北望，谓之礼佛向南行。",
            "烟岚翠锁门前路，转使高僧厌宠荣。"
        ],
        "title": "题鼎州甘泉寺",
        "id": "a5c05847-9fc7-4985-92a4-caf14aab1f88"
    },
    {
        "author": "范讽",
        "paragraphs": [
            "惟有南山与君眼，相逢不改旧时情。"
        ],
        "title": "句",
        "id": "687c8c63-a66f-4ecf-87ac-d24c51ff89b3"
    },
    {
        "author": "李少和",
        "paragraphs": [
            "宝珠探妙得真宗，五色分明焕太空。",
            "解下连环竟超越，鬰罗深处宴鸿濛。"
        ],
        "title": "自咏",
        "id": "828ff877-ecc4-422e-99f8-32f657ed851a"
    },
    {
        "author": "张素",
        "paragraphs": [
            "圣主临朝重义门，紫泥旌表不优恩。",
            "广延墨客收经籍，已见丹朱及子孙。",
            "池沼宴时花满槛，烟霞吟处酒盈樽。",
            "清闲官秩清闲景，千户侯封未足伦。"
        ],
        "title": "题义门胡氏华林书院",
        "id": "4ee12a74-6665-4444-a022-09bb8e0b53db"
    },
    {
        "author": "席羲叟",
        "paragraphs": [
            "坐听风雷起空谷，俄看四面野云生。",
            "道人不作英雄气，可笑当年失箸惊。"
        ],
        "title": "次令衿游玉壶高咏十绝 风雷大作",
        "id": "5382d6e2-c326-457f-a4da-adc3678bf06a"
    },
    {
        "author": "席羲叟",
        "paragraphs": [
            "几槛虚明不著埃，忘机鸥鸟自飞来。",
            "北窗高卧羲皇世，九陌红尘安在哉。"
        ],
        "title": "次令衿游玉壶高咏十绝 独坐",
        "id": "72ea05f6-cc4d-42cd-aee1-f6d034bdf70a"
    },
    {
        "author": "席羲叟",
        "paragraphs": [
            "陂塘五月迎秋爽，脩竹成阴一迳开。",
            "俗客自应惭到此，幽深雅称杖藜来。"
        ],
        "title": "次令衿游玉壶高咏十绝 处处可人",
        "id": "709e8d58-825b-4a14-a0bf-ed9a14ca7994"
    },
    {
        "author": "席羲叟",
        "paragraphs": [
            "林宗乌帻任欹倾，缓带荷风拂面清。",
            "城市轮蹄闹如织，飘然从此便登瀛。"
        ],
        "title": "次令衿游玉壶高咏十绝 解衣磐",
        "id": "d824e710-6fcd-4bef-bb91-e5ec7f7e4a62"
    },
    {
        "author": "席羲叟",
        "paragraphs": [
            "篆香如雾细萦帘，始信壶中别有天。",
            "客舍黄粱今熟否，邯郸无梦梦游仙。"
        ],
        "title": "次令衿游玉壶高咏十绝 小雨垂帘就寝",
        "id": "e58c0720-8c12-4ef5-b8db-9bb6b9a4226a"
    },
    {
        "author": "席羲叟",
        "paragraphs": [
            "湖光空阔水天秋，翠盖红衣永日留。",
            "惟有诗情磨不尽，碧云吟就喜汤休。"
        ],
        "title": "次令衿游玉壶高咏十绝 凭栏看花",
        "id": "26da89c7-ad8f-4740-bf82-04a6256b5e50"
    },
    {
        "author": "席羲叟",
        "paragraphs": [
            "度堑昏鸦接翅稀，断霞相映雾山微。",
            "驺车不用飞青盖，试作山翁倒载归。"
        ],
        "title": "次令衿游玉壶高咏十绝 欲归甫留",
        "id": "45e5a130-9b55-4f9e-839a-a10688953341"
    },
    {
        "author": "席羲叟",
        "paragraphs": [
            "黄金匀揉万英开，步遶清芬过砌台。",
            "一笑欣然超鼻观，知公曾到月中来。"
        ],
        "title": "次令衿游玉壶高咏十绝 满园秋香",
        "id": "91f8e7db-c04a-4dfb-b5ba-361a1d284edb"
    },
    {
        "author": "席羲叟",
        "paragraphs": [
            "内熟先从一念收，浩然勿药更何求。",
            "西山故自朝来爽，政不惊人语不休。"
        ],
        "title": "次令衿游玉壶高咏十绝 久病便觉清快",
        "id": "ea2a5711-8359-4ff1-9e9f-47bcb83ee766"
    },
    {
        "author": "席羲叟",
        "paragraphs": [
            "绝景频因警句夸，莫传俚耳便纷挐。",
            "须知味道耽巖穴，志意难将富贵加。"
        ],
        "title": "次令衿游玉壶高咏十绝 对换",
        "id": "d0363108-4f6b-4f94-904b-07a4cdc98352"
    },
    {
        "author": "姚?",
        "paragraphs": [
            "花枝冷溅昭阳雨，钓线斜牵太液风。"
        ],
        "title": "句",
        "id": "5b241b48-d4a6-46ea-ae50-69bfaaec55cc"
    },
    {
        "author": "释道猷",
        "paragraphs": [
            "多幸遭逢处，知交信有恩。",
            "偏承相见重，频沐厚光荣。",
            "眷恋常推许，人情每普平。"
        ],
        "title": "夫以因于闲暇采集巴句幸寄孔目五言二十韵伏惟不阻为幸",
        "id": "830edb89-d404-4078-a161-177df76de959"
    },
    {
        "author": "释道常",
        "paragraphs": [
            "我名溅玉亭，五字仍一扫。",
            "苍崖立积铁，悬瀑翻轻缟。",
            "霏霏冰奁倾，粲粲玉匣倒。",
            "殷勤点翠竹，散漫沾芳草。",
            "喧轰雷霆怒，澒洞金石考。",
            "直疑青山严，顿失赵盾杲。",
            "飞帘吹不断，接影照逾皓。",
            "初非智巧成，端自神物造。",
            "凭栏熟自听，归来想怀抱。",
            "拂除朱丝絃，写之流水操。"
        ],
        "title": "溅玉亭",
        "id": "4334b340-9e69-47f8-8d22-f74af32e3d04"
    },
    {
        "author": "释道常",
        "paragraphs": [
            "女娲补天天不疏，精卫填海海欲枯。",
            "留余乱石龙下蛰，结兹古洞神中刳。",
            "三冬温温等毡帐，六月凛凛同冰壶。",
            "致身岩壑真胜地，寓目尘寰皆畏途。"
        ],
        "title": "巖豅寺",
        "id": "45e71cf1-f476-4105-94af-ef6ad9e96f25"
    },
    {
        "author": "李仲殊",
        "paragraphs": [
            "玉液煎琼甃，泓澄一脉泉。",
            "张生题品异，丞相与名传。",
            "荐客流霞胜，煎茶掇乳鲜。",
            "祇园终古在，长对白衣仙。"
        ],
        "title": "玉乳泉",
        "id": "df880475-92e4-492a-a408-8a599359dc70"
    },
    {
        "author": "路振",
        "paragraphs": [
            "考终秋鬓白，归隠旧峰前。",
            "庭树鸟频啄，山房人尚眠。",
            "寒巖落桂子，野水过茶烟。",
            "已结劳生念，虔心向竺干。"
        ],
        "title": "赠安邑簿伍彬归隠",
        "id": "2aa455a3-9069-4c16-8984-c3a40c0e0529"
    },
    {
        "author": "路振",
        "paragraphs": [
            "汉公尝说惠泉师，解讲楞严解赋诗。",
            "今日我来师已去，草堂风雨立多时。"
        ],
        "title": "题惠泉师壁",
        "id": "9ad8ee56-8311-4675-9f3c-20d1e4cf2478"
    },
    {
        "author": "路振",
        "paragraphs": [
            "伐棘何所山之巅，秋风??棘子丹。",
            "折根破柢坚且顽，斸夫趦趄汗污颜。",
            "攒锋束芒趋道还，𦽑之森森缭长藩。",
            "暮冬号风雪暗天，漏寒不鸣守犬眠。",
            "主人堂上多金钱，东陵暴客来窥垣。",
            "举手触锋身陨颠，千矛万戟争后先。",
            "襟袖结裂不可揎，蹠破指伤流血殷。",
            "神离气沮走蹁跹，数尺之墙弗复攀。",
            "索头丑奴搔河壖，朔方屯师连七年。",
            "木波马领沙填填，气脉不绝如喉咽。",
            "官军虎怒思吼轩，强弩一发山河穿。",
            "将不叶谋空即安，翫养小丑成陨颠。",
            "推刍挽粟徒喧喧，边臣无心靖国艰。",
            "为余讽此伐棘篇。"
        ],
        "title": "伐棘篇",
        "id": "285ccf1b-f12b-4ffb-bcb2-bead7c550298"
    },
    {
        "author": "路振",
        "paragraphs": [
            "瘴海千枝雾，骊山一骑尘。"
        ],
        "title": "句  其一",
        "id": "6f15adfb-4d60-4b47-8a3c-07eda76de98a"
    },
    {
        "author": "路振",
        "paragraphs": [
            "君恩来万里，客路出千山。"
        ],
        "title": "句  其二",
        "id": "063d4049-e9f5-42a2-95f0-13e8bc4747f4"
    },
    {
        "author": "王旦",
        "paragraphs": [
            "喜缀真仙讌禁林，玉堂新事好供吟。",
            "天章刻石兴风雅，宸翰书牌耀古今。",
            "势逸夺回龙凤迹，调高流入管弦音。",
            "光凝玉斝琼浆润，冷布花砖药树阴。",
            "地贵每朝金殿近，景清如到玉壶深。",
            "得陪嘉会荣观大，虔效赓歌乐圣心。"
        ],
        "title": "禁林讌会之什",
        "id": "3a810446-4811-49e1-9325-07b2c1b1932f"
    },
    {
        "author": "王旦",
        "paragraphs": [
            "山川如幻阁长秋，一岛飞来伴九洲。",
            "不碍渔樵双桨过，何妨罗绮四时游。",
            "云疑泰华分张去，永忆蓬瀛散漫浮。",
            "禁苑未知湖海乐，生绡写取献九州。"
        ],
        "title": "十洲阁",
        "id": "aec5268e-1fb8-4b6c-a34b-7a54d31e8752"
    },
    {
        "author": "王旦",
        "paragraphs": [
            "年少复家贫，悬车去养亲。",
            "铜扉霑美命，彩服称闲身。",
            "纯孝敦时俗，高风似古人。",
            "禁林荣华者，羞见二毛新。"
        ],
        "title": "赠淳于公归养",
        "id": "d7991e57-244a-423f-a500-c9d39895a416"
    },
    {
        "author": "王旦",
        "paragraphs": [
            "逈与群芳异，含芳向暮春。",
            "不如松柏木，常保岁寒新。"
        ],
        "title": "诗一首",
        "id": "cab51508-fd2b-4af3-a80a-2df164a13845"
    },
    {
        "author": "凌策",
        "paragraphs": [
            "江表遥思岁月赊，幽寻胜蹟对繁华。",
            "池塘潋滟凌朱阁，树木参差翳彩霞。",
            "玉斝满倾千日酒，画栏常胜四时花。",
            "当年刘阮应惆怅，不识桃源第一家。"
        ],
        "title": "丁家山访李璨",
        "id": "edd69ee6-3d58-43ad-bea9-4987227a5ec7"
    },
    {
        "author": "李渎",
        "paragraphs": [
            "行到水穷处，未知天尽时。"
        ],
        "title": "句",
        "id": "7942e1d0-889d-45f2-acd8-49191ed9c8d4"
    },
    {
        "author": "王旭",
        "paragraphs": [
            "人心若江河，昼夜无停流。",
            "东流未到海，滔滔讵能休。",
            "又如远游客，终年寄他州。",
            "不知归其家，岁暮何所投。",
            "水流上沧海，人行止故丘。",
            "而况寰宇中，事物纷相酬。",
            "人欲盛其炽，天理微以幽。",
            "瞬息变化间，肝胆生戈矛。",
            "苟不知所止，定心终无由。",
            "所止非至善，此心犹可忧。",
            "卓哉陈使君，立志希前修。",
            "名堂以止善，善外俱无求。",
            "我德自此明，新民功亦优。",
            "还应有余庆，永为斯堂留。",
            "不愧大学篇，芳尘映千秋。"
        ],
        "title": "止善堂",
        "id": "5dd9834c-1c27-43b8-b7af-e42f6d423401"
    },
    {
        "author": "丘雍",
        "paragraphs": [
            "萧昂瞩余辉，尧天命赐衣。",
            "石房云外启，金锡日边归。",
            "草腐萤光散，星中暑气微。",
            "抽簪期晚岁，相许扣禅扉。"
        ],
        "title": "送僧归护国寺",
        "id": "549ba6fb-b0f8-46d5-b456-983add40aef3"
    },
    {
        "author": "焦宗古",
        "paragraphs": [
            "芳树高低啼蜀魄，朝云浓淡极巴天。"
        ],
        "title": "句  其一",
        "id": "2ba8439f-dcb2-431c-b328-d2beedae2a6d"
    },
    {
        "author": "焦宗古",
        "paragraphs": [
            "南阳客自称龙卧，东鲁人应叹凤衰。"
        ],
        "title": "句  其二",
        "id": "03b9d2e6-a848-4256-b094-17f1bb20def8"
    },
    {
        "author": "焦宗古",
        "paragraphs": [
            "酿成汉帝招王母，饮罢凉州拜孟池。"
        ],
        "title": "句  其三",
        "id": "76fadccf-6e36-49ef-be16-cd515f24587b"
    },
    {
        "author": "赵复",
        "paragraphs": [
            "船官风破浪，关吏鼓通晨。"
        ],
        "title": "句",
        "id": "7233248a-1d4b-4b42-aa6f-ee3f57d0fcfb"
    },
    {
        "author": "王涣",
        "paragraphs": [
            "分曹归政养耆年，李下何由更正冠。",
            "贤相赋诗同啸傲，圣君优诏去盘桓。",
            "庞眉老叟俱称寿，凌雪乔松岂畏寒。",
            "屈指五人齐五福，乡人须作二疏看。"
        ],
        "title": "睢阳五老会诗",
        "id": "1b5d4cce-760a-44a5-84a8-9573c4a6a7ab"
    },
    {
        "author": "王涣",
        "paragraphs": [
            "一半春光过牡丹，又开芍药遍禅关。",
            "久辜佳约违莲社，今续清欢到宝蓝。",
            "垂露几团花面湿，东风一阵燕泥寒。",
            "酒边何味呈奇供，绿笋朱樱正满盘。"
        ],
        "title": "昭庆寺看芍药",
        "id": "180164b7-e9f1-45e1-ab75-65db507fafcf"
    },
    {
        "author": "李虚己",
        "paragraphs": [
            "石乳标奇品，琼英碾细文。",
            "试将梁苑雪，煎勋建溪云。",
            "清味通宵在，余香隔坐闻。",
            "遥思摘山月，龙焙未春分。"
        ],
        "title": "建茶呈使君学士",
        "id": "dc204417-32ae-4c77-86ba-8e928b1f7ba2"
    },
    {
        "author": "李虚己",
        "paragraphs": [
            "鼇冠三峰碧海宽，云谣初下霭芝兰。",
            "采珠宫里骊龙睡，织锦机中彩凤盘。",
            "药砌苍苔钱作点，粉墙脩竹玉为竿。",
            "闲从庄蜨亲凫舄，曾得安期九转丹。"
        ],
        "title": "次韵和内翰杨大年见寄",
        "id": "79103a5f-1ceb-4674-9813-551688a6f5ea"
    },
    {
        "author": "李虚己",
        "paragraphs": [
            "长松系马驻吟鞭，水殿沈檀一树烟。",
            "苔破闲阶幽鸟立，草芳深院老僧眠。",
            "桃花欲放条风后，茶蘂新供谷雨前。",
            "衰会赏诗多狎客，我无岐路近神仙。"
        ],
        "title": "和汝南秀才游浄土见寄",
        "id": "00d05164-4c0c-46d0-872f-7cb13541f697"
    },
    {
        "author": "李虚己",
        "paragraphs": [
            "化城金地出人羣，瀑布峰前一径分。",
            "宝塔香灯诸洞见，石楼钟磬半天闻。",
            "子明丹灶封秋藓，李白书堂鏁暮云。",
            "欲去未能还结念，展图时诵北山文。"
        ],
        "title": "寄化城寺",
        "id": "c997d759-fdf9-413d-b3a4-da743aa470de"
    },
    {
        "author": "李虚己",
        "paragraphs": [
            "宜川三月水东流，秀出江南二十州。",
            "红旆使君今日去，白衣举子昔年游。",
            "海潮赋就藏书府，竞渡诗成在郡楼。",
            "国史待修循吏传，政声早晚达凝旒。"
        ],
        "title": "送何水部蒙出牧宜阳",
        "id": "d6456f35-34c1-4349-bee4-878f9177341a"
    },
    {
        "author": "李虚己",
        "paragraphs": [
            "聚族逢修偃，垂绅偶会昌。",
            "里闾师重厚，门阀诫轻扬。",
            "木垅堆云秀，书帷积雪光。",
            "清名传异域，丽句出中堂。",
            "玉蕴山还润，兰生谷更香。",
            "友朋敦布素，童稚味膏粱。",
            "铸剑归农器，休牛见服箱。",
            "斋心常拱极，端简立秋霜。"
        ],
        "title": "题义门胡氏华林书院  其一",
        "id": "08245598-da0e-4428-a24b-eab7e754a767"
    },
    {
        "author": "李虚己",
        "paragraphs": [
            "绿池寒竹绕书斋，鼓箧横经任往回。",
            "积善原从千里应，表门恩自九天来。",
            "文章卷里蟾枝秀，礼义乡中棣萼开。",
            "记得浮云深处景，巖深应长栋梁材。"
        ],
        "title": "题义门胡氏华林书院  其二",
        "id": "aa149119-27e2-4459-ab35-d4f5d2de87db"
    },
    {
        "author": "李虚己",
        "paragraphs": [
            "部符南粤转轺车，三宝新题表义闾。",
            "药石好携灵运句，素筠留得蔡邕书。",
            "平原架上衣无主，过客堂中食无鱼。",
            "见说下帷多俊士，共瞻司马慕相如。"
        ],
        "title": "题义门胡氏华林书院  其三",
        "id": "5961b2e8-4f97-43a9-a1ef-5f1fc11e9798"
    },
    {
        "author": "周缮",
        "paragraphs": [
            "贤才思述作，崖石尚磨砻。",
            "元才词华丽，颜公笔迹雄。"
        ],
        "title": "磨崖碑  其一",
        "id": "e7115576-5881-42be-bdd0-19dffe54c5b7"
    },
    {
        "author": "周缮",
        "paragraphs": [
            "笔迹因难泯，词华讵可磨。",
            "二贤名不朽，千古著山阿。"
        ],
        "title": "磨崖碑  其二",
        "id": "ced6bf54-2b54-47a0-9df9-6c7d3502fa05"
    },
    {
        "author": "罗处约",
        "paragraphs": [
            "三万六千顷，湖侵海内田。",
            "逢山方得地，见月始知天。",
            "南国吞将尽，东溟势欲连。",
            "何当洒为雨，无处不丰年。"
        ],
        "tags": [
            "太湖"
        ],
        "title": "题太湖",
        "id": "57d3631c-0905-4fc5-9dc5-0abf3467f9ef"
    },
    {
        "author": "罗处约",
        "paragraphs": [
            "方喜云油布，俄闻叶螣生。",
            "田神何纵虐，稼政自非明。",
            "颍凤那充食，吴牛已绝耕。",
            "黄堂厌粱肉，对尔自心惊。"
        ],
        "title": "梁县界虸蚄虫生",
        "id": "b768f52d-c4be-47db-b34d-cf647d647c1d"
    },
    {
        "author": "罗处约",
        "paragraphs": [
            "渔翁沙鸟傍回塘，携杖闲吟绕寺廊。",
            "远岫不离青草渡，片帆时过绿苔墙。",
            "风狂林木生清籁，日暖涟漪动画梁。",
            "张翰思乡应有意，几多屏障水为乡。"
        ],
        "title": "吴江圣寿寺",
        "id": "8ca96244-387d-4e51-b304-7e3085c393b9"
    },
    {
        "author": "罗处约",
        "paragraphs": [
            "无风烟焰直。"
        ],
        "title": "句  其一",
        "id": "0544d898-acac-49f5-8847-976456b28755"
    },
    {
        "author": "罗处约",
        "paragraphs": [
            "日移竹影侵棋局。"
        ],
        "title": "句  其二",
        "id": "3f3474da-3e60-4b03-bf28-332d2e8e63c9"
    },
    {
        "author": "苏易简",
        "paragraphs": [
            "天子昔取士，先俾分媸妍。",
            "济济俊兼秀，师师麟与鸾。",
            "小子最承知，同辈寻改观。",
            "甲第叨荐名，高飞便凌烟。",
            "遂使拜扆坐，果得超神仙。",
            "迄今才七岁，相接乘华轩。"
        ],
        "title": "赠翰林学士宋公白",
        "id": "a65ff38e-e1c2-4af6-91da-fd9dbc1d7603"
    },
    {
        "author": "苏易简",
        "paragraphs": [
            "雨晴禁署绝纤尘，讌会名贤四海闻。",
            "供职尽居清显地，崇儒同感圣明君。",
            "翩然飞白璇题字，焕若丹青翠琰文。",
            "梓泽笙歌诚外物，兰亭诗酒不同羣。",
            "少年已作瀛洲老，他日终栖太华云。",
            "莫怪坐间全不饮，心中和气自醺醺。"
        ],
        "title": "禁林讌会之什",
        "id": "21e2814b-eebc-416a-af9d-3d618ea7f30c"
    },
    {
        "author": "苏易简",
        "paragraphs": [
            "有若似夫子，尚兴阙里门。",
            "虎贲状蔡邕，犹旁文举樽。",
            "昭陵自一闭，真蹟不复存。",
            "予今获此本，亦可比璵璠。"
        ],
        "title": "题临兰亭序",
        "id": "a0eb0430-9f5e-4058-a2be-70c964ca99ca"
    },
    {
        "author": "苏易简",
        "paragraphs": [
            "乘舟南去唯寻酒，上马西行只咏诗。",
            "醒醉去留皆遂意，如斯方信是男儿。"
        ],
        "title": "特吟诗二首送英公大师  其一",
        "id": "54054abb-6c08-487b-aebe-ef8b9495b006"
    },
    {
        "author": "苏易简",
        "paragraphs": [
            "祝融峰上曾传纳，太一山前旧结庐。",
            "两地逍遥已三纪，争教肯在帝城居。"
        ],
        "title": "特吟诗二首送英公大师  其二",
        "id": "ded5f072-0e33-41bd-baa7-ced10032d39a"
    },
    {
        "author": "苏易简",
        "paragraphs": [
            "玉堂臣老非仙骨，犹在丹台望泰阶。"
        ],
        "title": "句  其一",
        "id": "94e24c66-8b95-4a6b-9edd-47d0e3a8fbdb"
    },
    {
        "author": "苏易简",
        "paragraphs": [
            "天赋九华名状别，岧峣胜槩压诸方。"
        ],
        "title": "句  其二",
        "id": "7b4fe9be-825e-421e-bcee-92cc91a3150b"
    },
    {
        "author": "苏易简",
        "paragraphs": [
            "虾须半卷天香散。"
        ],
        "title": "句  其三",
        "id": "00c3527e-5d38-43b9-a3fa-fd5fe71a5d01"
    },
    {
        "author": "苏易简",
        "paragraphs": [
            "憔悴贰卿三十六，与师气味不争多。"
        ],
        "title": "句  其四",
        "id": "b55a351f-38f4-4aa5-b841-df8c5f008e38"
    },
    {
        "author": "苏易简",
        "paragraphs": [
            "忠孝一生心。"
        ],
        "title": "句  其五",
        "id": "903af81e-7f6a-4c4d-8096-40e2d1525acf"
    },
    {
        "author": "苏易简",
        "paragraphs": [
            "诗题：怀安官舍病起九日作首句：篱菊今年拆最繁。"
        ],
        "title": "存目  其一",
        "id": "d56d77bd-6f80-4d10-9146-c25bb917a710"
    },
    {
        "author": "苏易简",
        "paragraphs": [
            "诗题：十日菊首句：寂寞东篱下。"
        ],
        "title": "存目  其二",
        "id": "cfbdc18f-7b90-4f32-9028-94d6b224750d"
    },
    {
        "author": "苏易简",
        "paragraphs": [
            "诗题：重阳述怀首句：屋头寒雀作饥声。"
        ],
        "title": "存目  其三",
        "id": "30629bbf-6d18-44b4-a602-607185fc3b02"
    },
    {
        "author": "高辅尧",
        "paragraphs": [
            "由径寻山路，登临步步疑。",
            "纵高终带险，任达亦须危。",
            "况是多防地，那堪独力时。",
            "荆榛方栉比，直道拟奚为。"
        ],
        "title": "登山顶",
        "id": "dd28d208-7f44-4541-819d-49f2e847ff9f"
    },
    {
        "author": "赵安仁",
        "paragraphs": [
            "建隼提封云梦泽，临民咫尺岘山碑。",
            "烟凝郊郭漳波浄，翠遶楼台楚峤奇。"
        ],
        "title": "送舒殿丞知荆州",
        "id": "7df161f6-6568-4d21-b252-3b93bc62ca4a"
    },
    {
        "author": "冯拯",
        "paragraphs": [
            "古艾地多胜，修宁景最幽。",
            "溪声常到枕，山色正含秋。",
            "树密苔封径，庭虚月满楼。",
            "清辉光累世，高义藉名流。"
        ],
        "title": "题徐氏金湖书院",
        "id": "efffeebb-5d0f-4b54-8a0c-f0e2a7248537"
    },
    {
        "author": "程宿",
        "paragraphs": [
            "北山之北寄柴扉，茅屋参差倚翠微。",
            "老罢那知还作客，春深无奈苦思归。",
            "淹留恐复荒三径，潦倒宁堪护六飞。",
            "乘鹤双凫成底事，不应容易裂荷衣。"
        ],
        "title": "旅舍述怀",
        "id": "e3b56e8d-c365-43ee-bf9f-44e845952754"
    },
    {
        "author": "程宿",
        "paragraphs": [
            "诗题：送叶善卷致仕归吴首句：卫尉新除盖次公。"
        ],
        "title": "存目",
        "id": "d11ff925-55e9-48a2-8400-1cb359557265"
    },
    {
        "author": "俞献可",
        "paragraphs": [
            "栽培万杉树，延纳五峰云。",
            "莲社松门接，陶居柳径分。"
        ],
        "title": "万杉寺",
        "id": "91eebe31-83dd-437e-b58e-9863c9321e6c"
    },
    {
        "author": "赵自然",
        "paragraphs": [
            "常欲栖山岛，闲眠玉洞寒。",
            "丹哥时引舞，来去跨云鸾。"
        ],
        "title": "诗一首",
        "id": "64d82988-822f-47dd-960d-04d6bf9f5af8"
    },
    {
        "author": "李及",
        "paragraphs": [
            "高迹宁留得，禅心万法空。",
            "来从丹阙下，去返赤城中。",
            "入舫袈裟月，穿林锡杖风。",
            "何时结香社，宴寂与师同。"
        ],
        "title": "送僧归护国寺",
        "id": "ec9a5175-c4af-41ec-9deb-343ba3881f16"
    },
    {
        "author": "李及",
        "paragraphs": [
            "夕霁巴城月，秋光峡树春。"
        ],
        "title": "句",
        "id": "b27620c4-fc5d-4029-bc38-bf5c66a07498"
    },
    {
        "author": "姚揆",
        "paragraphs": [
            "不见古君子，空余旧林峦。",
            "翠色媚车马，爽气严衣冠。",
            "天水交影碧，松竹声相寒。"
        ],
        "title": "谢客巖",
        "id": "e33dcf6d-00c7-4fef-9733-f8f6ea3e5740"
    },
    {
        "author": "姚揆",
        "paragraphs": [
            "独上西楼四望赊。"
        ],
        "title": "句",
        "id": "fbcff4d7-4c22-44db-b902-bb3ee40d5d71"
    },
    {
        "author": "许载",
        "paragraphs": [
            "只把文章谒帝居，便从平地蹑空虚。",
            "分明有个上天路，何事儿孙不读书。"
        ],
        "title": "及第后寄宜春亲友",
        "id": "82e05515-47ff-4634-8df6-6e99bb150c2f"
    },
    {
        "author": "吴简言",
        "paragraphs": [
            "惆怅巫娥事不平，当时一梦是虚成。",
            "只因宋玉闲唇吻，流尽巴江洗不清。"
        ],
        "title": "题巫山神女庙",
        "id": "b592eb72-fae7-4589-87c3-643337b539ff"
    },
    {
        "author": "宋涛",
        "paragraphs": [
            "白云巖在白云间，巖下千山与万山。",
            "莫向公卿容易道，恐伊来此一生闲。"
        ],
        "title": "题白云巖",
        "id": "44a97f71-0995-44c4-be14-af6316efd7ea"
    },
    {
        "author": "彭应求",
        "paragraphs": [
            "公程无暇日，暂得宿清幽。",
            "始觉空门客，不生浮世愁。",
            "温泉喧古洞，寒磬度危楼。",
            "彻晓都忘寐，心疑在沃洲。"
        ],
        "title": "宿崇圣院",
        "id": "cb4019bd-0bd2-4136-a47f-9130c33be504"
    },
    {
        "author": "彭应求",
        "paragraphs": [
            "一望东川尽数州，依崖泉石更清幽。",
            "不辞挹月披云卧，揽取山房一夕秋。"
        ],
        "title": "龙多山",
        "id": "fc7a9363-32aa-478e-aa3a-9dacda0eecc1"
    },
    {
        "author": "彭应求",
        "paragraphs": [
            "松阴转处琴书润，花片飞来枕簟凉。"
        ],
        "title": "句",
        "id": "00fe3a4e-9bea-41f3-b02f-278e26b29aa3"
    },
    {
        "author": "黄震",
        "paragraphs": [
            "想别岐周不记年，丹丘高卧好林泉。",
            "飞名已出红尘外，放迹才辞紫殿前。",
            "虚室先输君静坐，野云终俟我闲眠。",
            "长歌宸翰真皇赐，袖去须知世世传。"
        ],
        "title": "送张无梦归天台",
        "id": "b8ab12da-75a9-4e66-bb39-56d58031a336"
    },
    {
        "author": "曾会",
        "paragraphs": [
            "十里湖光十里松，松阴路到十高峰。",
            "窗看渡口随湖月，楼听云门度岭钟。",
            "梁帝钵含山雨润，普贤台鏁藓花重。",
            "谁人的是忘机子，香稻寒蔬养瘦容。"
        ],
        "title": "题法华山天衣寺",
        "id": "57f752c9-4503-4575-b685-d096361ba26a"
    },
    {
        "author": "曾会",
        "paragraphs": [
            "九重留不住，乘兴返天台。",
            "青嶂未为静，彤庭应更来。",
            "御歌编隠诀，卧榻近丹台。",
            "衣袂含香气，蓬莱醉几回。"
        ],
        "title": "送张无梦归天台",
        "id": "0c1f0182-8a7f-4247-8f51-9393ce1b970b"
    },
    {
        "author": "曾会",
        "paragraphs": [
            "赤城山去刺桐城，还往都无一月程。",
            "日日焚香遥稽首，五更河露湿人衣。"
        ],
        "title": "寄泉僧定诸",
        "id": "ac17aa7f-77bc-4cf2-99b4-906a93a310c4"
    },
    {
        "author": "曾会",
        "paragraphs": [
            "时常展画图，今喜到仙都。",
            "尽得烟霞景，方知手笔粗。",
            "擎天成一柱，镇地出三吴。",
            "苔片封车辙，莲香泛鼎湖。",
            "占风来海国，迎日上云衢。",
            "似笋千寻直，如蓝四面铺。",
            "秀能通造化，高岂碍抟扶。",
            "雷雨生巖窦，星辰遶药炉。",
            "金华惭叱石，玉女望投壶。",
            "观古坛尤在，碑荒字半无。",
            "未曾迷阮肇，何倦醉麻姑。",
            "尘外标名异，空中立影孤。",
            "笑秦铭泰岳，嫌舜葬苍梧。",
            "夏月风长满，秋霜草不枯。",
            "步虚吟羽客，滴翠湿樵夫。",
            "独称瀛洲侣，吟看典郡符。"
        ],
        "tags": [
            "泰山"
        ],
        "title": "题仙都山二首  其一",
        "id": "828c0807-1bc0-424e-9415-190f7cd1971f"
    },
    {
        "author": "曾会",
        "paragraphs": [
            "瀛洲风月十年余，东出云堂典郡符。",
            "更到烟霞最深处，分明景物是仙都。"
        ],
        "title": "题仙都山二首  其二",
        "id": "202fe8f4-c9eb-42f2-a951-d3ad291a0004"
    },
    {
        "author": "曾会",
        "paragraphs": [
            "不见当年李翰林，江天为我结层阴。",
            "九华门外柳三尺，萧相楼前松千寻。",
            "物在人亡空有泪，时殊事变独伤心。",
            "只鸡斗酒江干市，白首风前楚些吟。"
        ],
        "title": "重登萧相楼",
        "id": "47bdd8ef-a00a-42a2-8fc1-d0f0b8eab46f"
    },
    {
        "author": "曾会",
        "paragraphs": [
            "秋日悬光八使来，笙歌十里郡筵开。",
            "六朝草色铺堤路，九日花香泛酒杯。",
            "红袖歌长凝粉黛，紫微诗久蔽尘埃。",
            "贤人此会知无尽，不畏年华似箭催。"
        ],
        "title": "上齐山",
        "id": "76d7cef1-77cb-4c55-a48c-e1c878e90811"
    },
    {
        "author": "曾会",
        "paragraphs": [
            "松门石径乱云粘，四顾蓝光冷射簷。",
            "鏁雾楼台阴自润，啸风猿鸟韵相兼。",
            "寒巖路僻凭僧指，古篆香残待客添。",
            "须信苾蒭堪爱处，满阶芳草正纤纤。"
        ],
        "title": "香积寺",
        "id": "c743b358-38bb-4c3b-82fb-552b027cec48"
    },
    {
        "author": "曾会",
        "paragraphs": [
            "落笔重重见险津，不堪凭仗洗埃尘。",
            "无波浪处生波浪，愁杀孤帆过海人。"
        ],
        "title": "题砚水",
        "id": "d34b1e83-c6d3-4ed3-a76e-3a9f0b324c17"
    },
    {
        "author": "曾会",
        "paragraphs": [
            "松间忽被青童指，金箓犀仙第二人。"
        ],
        "title": "句",
        "id": "0bd70dd7-e8d6-4566-b32f-21d259e6aad9"
    },
    {
        "author": "曾会",
        "paragraphs": [
            "诗题：捣砧词首句：星斿耿耿寒烟浮。"
        ],
        "title": "存目  其一",
        "id": "cc3a98e5-3881-4d6a-9925-75a6445ae0e0"
    },
    {
        "author": "曾会",
        "paragraphs": [
            "诗题：六月吟首句：曦轮猎野枯杉松。"
        ],
        "title": "存目  其二",
        "id": "9864acab-60c1-45d1-9848-1f2ad5fa297b"
    },
    {
        "author": "释定诸",
        "paragraphs": [
            "罩在金笼好羽仪，分明喉舌似君稀。",
            "不须一向随人语，须信人心有是非。"
        ],
        "tags": [
            "咏物",
            "写鸟",
            "咏物诗",
            "劝诫",
            "鸟"
        ],
        "title": "咏鹦鹉",
        "id": "f7d2c32b-2f27-44c3-a3e8-c2fd916b4bce"
    },
    {
        "author": "刘丹",
        "paragraphs": [
            "桂旗芝盖翳浓阴，严宇峥嵘枕柰林。",
            "蜺座有花和法雨，龙渊如鉴彻麸金。",
            "锡杖化去圆泉在，石志文昏乱藓侵。",
            "尘寰渐遥天路近，慈云辉物已灰心。"
        ],
        "title": "天封寺",
        "id": "b4f132ac-71a8-488d-be8e-8753be90a4c1"
    },
    {
        "author": "朱贯",
        "paragraphs": [
            "各还朝政遇尧年，鹤发俱宜预道冠。",
            "乍到林泉能放旷，全抛簪绂尚盘桓。",
            "君恩至重如天覆，相坐时亲畏地寒。",
            "九老且无元老贵，莫将西洛一般看。"
        ],
        "title": "瞧阳五老会诗",
        "id": "3a0d943c-1649-46d5-94dc-ce151526b59a"
    },
    {
        "author": "赵湘",
        "paragraphs": [
            "天监王德，莫如宋赫。",
            "宋道平平，莫如法天。",
            "皇法昊天，覆罔攸私。",
            "达乎鬼方，化被孔时。",
            "维戬维禄，维生维育。",
            "被彼虫鱼，及尔草木。",
            "惟命克遂，于其有俶。"
        ],
        "title": "圣号雅二篇  其一",
        "id": "4f2c9528-64b3-4226-8a1a-36cb5d265735"
    },
    {
        "author": "赵湘",
        "paragraphs": [
            "皇振厥猷，法天以宁。",
            "我法我度，我经我营。",
            "或风或雨，或雷或霆。",
            "日月昭然，奋皇之明。",
            "霜肃以平，露泽以清。",
            "左右百辟，烂兮敷星。"
        ],
        "title": "圣号雅二篇  其二",
        "id": "567a3cdd-55b2-4118-b97f-db7cc1f43a17"
    },
    {
        "author": "赵湘",
        "paragraphs": [
            "皇实法之，配道无作。",
            "始则以宽，终靡庸度。",
            "呜呼下民，亦孔之莫。",
            "皇鉴下土，将安将乐。",
            "皇视四方，匪丑匪恶。",
            "法尔天永，民祷斯恪。"
        ],
        "title": "圣号雅二篇  其三",
        "id": "3e77c30c-b3f4-4e6c-a80a-fdb43cbd0f00"
    },
    {
        "author": "赵湘",
        "paragraphs": [
            "赫赫君道，皇其崇之。",
            "遹彼丕教，皇实基之。",
            "维基伊何，实以无为。",
            "海隅苍生，被服熙熙。"
        ],
        "title": "圣号雅二篇  其四",
        "id": "70d66235-7a49-4977-a7ca-870d37fe1ec8"
    },
    {
        "author": "赵湘",
        "paragraphs": [
            "天下既平，狄人既庭。",
            "其棘匪劳，神圣以宁。",
            "无乱斯聪，无惑斯明。",
            "衣裳自垂，冕旒是凝。"
        ],
        "title": "圣号雅二篇  其五",
        "id": "0011aca1-825e-4ba8-a32a-7b9d5b039e67"
    },
    {
        "author": "赵湘",
        "paragraphs": [
            "烝哉皇极，道靡有息。",
            "勤勤以谟，罔视其迹。",
            "凿饮自鼓，耕食自绩。",
            "维相以歌，勿荷后辟。"
        ],
        "title": "圣号雅二篇  其六",
        "id": "b6df2ec3-cbfb-40ce-b9b9-93ed35335ed4"
    },
    {
        "author": "赵湘",
        "paragraphs": [
            "皇宅斯道，汗汗浩浩。",
            "贤俊茀茀，钟鼓考考。",
            "爰煦尔赤，爰妥其老。",
            "乐只万国，宁德攸宝。"
        ],
        "title": "圣号雅二篇  其七",
        "id": "f018b2e4-ffbe-48f8-b1fd-3ca86edbe642"
    },
    {
        "author": "赵湘",
        "paragraphs": [
            "皇道靡彻，载昭载晰。",
            "克彼有截，万国是悦。",
            "皇矣圣朝，绵尔瓜瓞。",
            "是崇是洁，万世贻厥。"
        ],
        "title": "圣号雅二篇  其八",
        "id": "d8f9e79c-1584-424b-a463-bb25f2a5904e"
    },
    {
        "author": "赵湘",
        "paragraphs": [
            "九区混茫，皇天锡皇。",
            "羲教农化，勋纪华彰。",
            "继华于禹，承禹于汤。",
            "比于文武，逮其成康。",
            "圣道攸传，富寿无疆。",
            "隋之弃仁，天命不常。",
            "殱厥侈毒，祚归巨唐。",
            "唐孙复昏，荡于四方。",
            "民瘼其咨，逾于怀襄。",
            "草创中间，崩析滋章。",
            "割山裂川，国为披猖。",
            "氓不堪命，神恫其殃。",
            "俾宋有图，横弛竖张。",
            "日月五辰，齐其启光。",
            "实维太祖，肇基建邦。",
            "有若有苗，逆命弗祥。",
            "爰整其师，赫怒斯扬。",
            "荆舒既贡，南海趋跄。",
            "庸蜀微卢，虽险无当。",
            "惟尔曰夏，毒靡有流，民始克昌。",
            "屡饥而馔，久渴而浆。",
            "冰极授衣，暑烦降凉。",
            "洎我圣君，传叶振芳。",
            "圣神仁明，浩浩汪汪。",
            "吴人来王，并汾慑降。",
            "服不以戎，鼓罔其镗。",
            "风雨攸暨，如禽集翔。",
            "淳复天人，礼修夏商。",
            "前正后直，左贤右良。",
            "忠正并驱，回邪跼藏。",
            "鳏恤寡矜，寇屏宄亡。",
            "药蒸石黎，法衡度量。",
            "乃宅孝悌，乃谨序庠。",
            "衣帛食肉，罔有攸伤。",
            "关讥匪艰，什一靡庞。",
            "虽有罟网，不罹污潢。",
            "虽有山林，不乱斧斨。",
            "虽有权衡，民不以强。",
            "虽有郛郭，民不以防。",
            "宗庙既清，郊社甚庄。",
            "品物争瑞，史载交相。",
            "未诰俗化，将时合苍。",
            "盈耳四海，但闻洋洋。",
            "其雍其熙，无施无为。",
            "干坤法之，治于垂衣。",
            "蒙彼蚩蚩，不觉不知。",
            "天下一致，夫何虑思。",
            "清之浄之，平之泰之。",
            "倏变于道，殊途同归。",
            "伟焉厥图，本蕃益枝。",
            "百世之后，实流其奇。",
            "史官既良，康哉具书。",
            "古有吉甫，为宣王诗。",
            "是故臣湘，作夫颂辞。",
            "圣德形容，神明告兹。",
            "狂斐恐慴，少颂史遗。"
        ],
        "title": "宋颂",
        "id": "6667227c-c071-4f99-8a6a-7e2aed4e3485"
    },
    {
        "author": "赵湘",
        "paragraphs": [
            "帝有天命，四方是宣。",
            "祥有时数，元极则传。",
            "爱物在皇，恶盈在天。",
            "惟彼庐墟，安宁有年。",
            "土沃无蠹，民骄且专。",
            "穷侈勿度，宄猾相肩。",
            "彼孽既盈，厥兆斯绵。",
            "天子眷之，丞相竦然。",
            "佥曰畴当，刘侯其贤。",
            "帝命钦哉，布教甚玄。",
            "俭以示之，信以布之。",
            "侈焉猾焉，禁之制之。",
            "惟公拳拳，是民咨咨。",
            "惟民未知，其恶去迟。",
            "公恐公惧，吾知天时。",
            "将及弗度，明年果饥。",
            "雨师不顾，其岁莫支。",
            "回禄仍怒，公豫其知。",
            "虽凶虽燄，弗祷弗祈。",
            "厥民既羸，爰求其私。",
            "始恻天变，相议而辞。",
            "公始俭我，我莫肯随。",
            "公始廉我，谓公启威。",
            "公实爱我，而莫之知。",
            "洎禀公教，里闾相师。",
            "易侈以俭，猾庸悔追。",
            "逮夫次岁，百物咸宜。",
            "雨奋于毕，火藏于离。",
            "民歌且谣，四郊怡怡。",
            "教民肃祗，功德流滋。",
            "史臣弗遗，后世是资。",
            "孝绩未彰，征于帝畿。",
            "腹心肾肠，帝将布其。",
            "民之怀仁，亦孔之微。",
            "公不我留，赍咨涕洟。",
            "来既云暮，去惟是思。",
            "湘采民谣，播于声诗。"
        ],
        "title": "送驾部刘侯赴阙诗",
        "id": "1b5b15d4-6b00-48a3-85ad-1a3323eb5b86"
    },
    {
        "author": "赵湘",
        "paragraphs": [
            "连天含积翠，石路接危藤。",
            "日近栖雕树，云迎望海僧。",
            "狖传幽谷响，泉落断崖冰。",
            "中有仙人宅，知居第几层。"
        ],
        "title": "华顶峰",
        "id": "d975bd91-86ba-4558-afca-a483eeb1a8d6"
    },
    {
        "author": "赵湘",
        "paragraphs": [
            "黄金类羽翰，飞出雪晴山。",
            "语晓他禽默，啼花别树闲。",
            "微阳疑独照，急管偶相关。",
            "红杏园林阔，经时得往还。"
        ],
        "title": "黄鶑",
        "id": "7112f37d-96a2-4bd2-b6ed-5b1b15681d14"
    },
    {
        "author": "赵湘",
        "paragraphs": [
            "南溪亭蔽月，主簿好看云。",
            "暇日曾移树，炎风尽带薰。",
            "四窗山曲入，一径草微分。",
            "买石清流底，名贤待赠君。"
        ],
        "title": "登程主簿南亭",
        "id": "feed9f97-37ca-4ac4-918f-e2a494af4041"
    },
    {
        "author": "赵湘",
        "paragraphs": [
            "兰江江上亭，仁智称为名。",
            "山色晓争出，水光秋更清。",
            "微风飘复断，好鸟过还鸣。",
            "曾伴陶公醉，叠闻渔唱声。"
        ],
        "title": "兰江仁智亭",
        "id": "0e481b21-aa83-4bd5-9b24-a4e0b4268944"
    },
    {
        "author": "赵湘",
        "paragraphs": [
            "何年凿藓纹，寒气触僧魂。",
            "穴在青松底，泉通白石根。",
            "汲因尝茗客，窥有断肠猿。",
            "偶向秋来照，吟髭雪露痕。"
        ],
        "title": "题石桥寺山井",
        "id": "1c2bea0b-abcc-4e57-8b03-b8c96737926a"
    },
    {
        "author": "赵湘",
        "paragraphs": [
            "物外纤尘绝，堪闻乐道歌。",
            "好山光不尽，幽鸟语无多。",
            "树影秋云杂，泉声昼磬和。",
            "高僧自禅定，时有野人过。"
        ],
        "title": "书松门寺壁",
        "id": "74ea19d2-784d-4d27-a640-aecb94767c06"
    },
    {
        "author": "赵湘",
        "paragraphs": [
            "胜寺登危阁，凭栏即近雕。",
            "无云生北固，看日下南朝。",
            "木落吴山迥，天晴楚水遥。",
            "从容万虑息，目喜赴僧招。"
        ],
        "title": "登扬州孝先寺佛阁",
        "id": "e8c08604-8836-4bf2-af5e-a4c5715f248e"
    },
    {
        "author": "赵湘",
        "paragraphs": [
            "众木皆穿石，名香自合焚。",
            "两廊吴分月，一阁楚天云。",
            "雨过新灯露，潮平晚磬分。",
            "僧吟贝多偈，夜静钓人闻。"
        ],
        "title": "金山寺",
        "id": "5fe318d2-d905-4706-8321-24567921f7ef"
    },
    {
        "author": "赵湘",
        "paragraphs": [
            "九日松林寺，登高过石桥。",
            "野僧怜不醉，山菊笑无憀。",
            "屐齿凭泉漱，云衣近树飘。",
            "自知清静意，应免俗人招。"
        ],
        "title": "九日松林寺登高",
        "id": "5b056442-eba7-4097-a997-8ada6e8d88eb"
    },
    {
        "author": "赵湘",
        "paragraphs": [
            "寺高传绝顶，一到即忘机。",
            "夜月逢僧早，秋云出树微。",
            "磬边巖狖过，窗外海雕飞。",
            "欲下莓苔磴，题名却惜归。"
        ],
        "title": "登天竺灵隠寺上方",
        "id": "379f8631-eb40-4d1f-9a22-296a59033658"
    },
    {
        "author": "赵湘",
        "paragraphs": [
            "物外千年寺，人间四绝名。",
            "两廊诸岳色，九里乱松声。",
            "海气飘僧院，秋钟彻悬城。",
            "夜来疏磬断，月影徧楼清。"
        ],
        "title": "题国清寺",
        "id": "4ecd8288-f3d3-4085-a064-b0965a54b7a3"
    },
    {
        "author": "赵湘",
        "paragraphs": [
            "孤舟愁晚泊，葭苇暂相邻。",
            "旅雁初栖雨，江花偶向人。",
            "强吟还自爱，忽语有谁亲。",
            "倚棹烟将暝，秋风起白苹。"
        ],
        "title": "兰汀晚泊",
        "id": "fa5a3a2d-b05b-4d7c-b452-8194dfd3ae5f"
    },
    {
        "author": "赵湘",
        "paragraphs": [
            "晚泊秦淮上，无人独倚樯。",
            "遥峰平积水，别浦露残阳。",
            "往事随天望，新蝉聒树黄。",
            "渔翁有深意，不语自鸣榔。"
        ],
        "title": "秦淮晚泊",
        "id": "d0cabeae-4ebe-4046-8aad-8396b53e32b7"
    },
    {
        "author": "赵湘",
        "paragraphs": [
            "雨黑径垂莎，全家在薜萝。",
            "树空穿井出，门掩烧痕过。",
            "写易澌生砚，悬壶月上柯。",
            "近来山屐老，枯齿旋无多。"
        ],
        "title": "书韩隠人壁",
        "id": "d40f3d36-1fad-4cee-b1c2-b7eb01e124fc"
    },
    {
        "author": "赵湘",
        "paragraphs": [
            "上国有春榜，远人无试期。",
            "携琴出关早，闻雨到家迟。",
            "卧病邻皆笑，嫌贫仆转痴。",
            "高堂倚门久，此去尚多岐。"
        ],
        "title": "戊子岁东归书事呈庞先辈",
        "id": "a3ed0c1b-5137-4b70-b3c5-16ca552f6ce4"
    },
    {
        "author": "赵湘",
        "paragraphs": [
            "摇落拂残棋，萧骚傍菊篱。",
            "砚浮窗外影，人拾树中诗。",
            "扫绿粘苔冷，烧红煮茗迟。",
            "巢乌还有意，犹在月明枝。"
        ],
        "title": "题张处士山庭落叶",
        "id": "69484695-fe7c-4d8f-9c38-513abcd42d4f"
    },
    {
        "author": "赵湘",
        "paragraphs": [
            "初晴石路新，溪户别无邻。",
            "自夏评诗徧，经秋扫叶频。",
            "拂琴堂有月，餐药病离身。",
            "欲话因来宿，西轩只两人。"
        ],
        "title": "招阮山人宿",
        "id": "b9e7a112-f9e0-40bd-b5e1-f684c5016b88"
    },
    {
        "author": "赵湘",
        "paragraphs": [
            "独居颜子巷，还自种忘忧。",
            "偶病闲辜月，因吟瘦过秋。",
            "泣多曾忆阮，贫极尚师丘。",
            "散拙兼成癖，如何称俗流。"
        ],
        "title": "自题",
        "id": "42666924-f468-4ef2-993e-6621047771ae"
    },
    {
        "author": "赵湘",
        "paragraphs": [
            "营居知避俗，领鹤过秋郊。",
            "泉照书初架，窗移树未巢。",
            "留题新墨湿，掩户旧邻敲。",
            "数本当帘竹，茶烟渐欲交。"
        ],
        "title": "江秀才新居",
        "id": "870b7f66-194f-4f6a-8c35-69aa4c3054da"
    },
    {
        "author": "赵湘",
        "paragraphs": [
            "古柳垂溪水，当门系雪舟。",
            "开樽延白鸟，扫树带清秋。",
            "阁上看华顶，窗中见沃洲。",
            "寻常投刺少，来即是诗流。"
        ],
        "title": "剡中唐郎中所居",
        "id": "0a321010-9936-4eb1-bc16-43842f8ab750"
    },
    {
        "author": "赵湘",
        "paragraphs": [
            "泽国秋光淡，诗家夜会清。",
            "雨余逢月色，风静得琴声。",
            "小径幽虫绝，寒阶落叶并。",
            "尝茶不拟睡，自起遶池行。"
        ],
        "title": "秋夜集李式西斋",
        "id": "b7e2d0e3-4335-49f6-ac65-87f00ea6f686"
    },
    {
        "author": "赵湘",
        "paragraphs": [
            "又散耶溪会，斜阳在古原。",
            "出门逢落叶，去路有啼猿。",
            "短发不堪照，新诗谁与论。",
            "如何为远别，风雪宿孤村。"
        ],
        "title": "别耶溪诸叔",
        "id": "9130b25a-1c0a-45c3-825f-b4849e232ced"
    },
    {
        "author": "赵湘",
        "paragraphs": [
            "仙人与王质，相会偶多时。",
            "落日千年事，空山一局棋。",
            "树高明月在，风动白云移。",
            "未得酬身计，闲来学采芝。"
        ],
        "title": "游烂柯山",
        "id": "f71efb3e-c06c-459a-b22f-05d97f43af1f"
    },
    {
        "author": "赵湘",
        "paragraphs": [
            "孤峰连鸟道，幽会兴难忘。",
            "对坐无人到，空林尽日香。",
            "断崖逢积雪，高木露微阳。",
            "静话看晴晓，联联过晚冈。"
        ],
        "title": "天台香柏峰会思上人",
        "id": "22620b10-4f2f-45f8-a295-91c1248090d0"
    },
    {
        "author": "赵湘",
        "paragraphs": [
            "行路华山前，之官发黑年。",
            "移家拟拔宅，作尉已呼仙。",
            "近县云随鹤，当门树著蝉。",
            "吟诗因夜坐，毛女落秋天。"
        ],
        "title": "送杜少府赴华阴",
        "id": "966fcb4c-65dd-4cc4-be7f-d4278e9c4729"
    },
    {
        "author": "赵湘",
        "paragraphs": [
            "诏书征入阙，数日醉离筵。",
            "野老衣多泪，山溪雨送船。",
            "郡斋闲月色，江鸟得诗篇。",
            "省阁人相待，供吟几树烟。"
        ],
        "title": "送张用砺殿丞赴阙",
        "id": "ea1019c7-5799-488b-b4e7-3e9a3af0dea3"
    },
    {
        "author": "赵湘",
        "paragraphs": [
            "登门长失约，千里阻关河。",
            "每为秋风至，空令夜梦多。",
            "旧时曾见许，新诺复如何。",
            "想望临荒径，微微雨滴蓑。"
        ],
        "title": "寄梁鼎殿丞",
        "id": "cfb2513c-5fb3-4d29-b937-0aa677a7f41b"
    },
    {
        "author": "赵湘",
        "paragraphs": [
            "杨柳一蝉清，关河九日行。",
            "却来时未熟，此去雨初晴。",
            "仆嬾嫌书重，馿幽喜骨轻。",
            "还因得新句，山寺徧题名。"
        ],
        "title": "送韩屿秀才南游",
        "id": "cf78d9f3-c158-47e2-ab98-7662a9978344"
    },
    {
        "author": "赵湘",
        "paragraphs": [
            "官满鹤衣轻，全家在四明。",
            "上船秋月白，到岸海山青。",
            "药妙初痊病，诗高旧振名。",
            "遥思落帆处，太守出郊迎。"
        ],
        "title": "送李先辈罢官之四明",
        "id": "4bcc8fa6-212b-45ee-9c66-38bf3ce48383"
    },
    {
        "author": "赵湘",
        "paragraphs": [
            "暂辞芸阁伴，欲上海边城。",
            "地近瀛洲见，山连越水迎。",
            "驻帆寒草动，移旆晓霞明。",
            "到日新题出，登高待雪晴。"
        ],
        "title": "送李著作赴四明",
        "id": "35602ac8-2a8e-4a9e-9eee-4c364d4a5699"
    },
    {
        "author": "赵湘",
        "paragraphs": [
            "落叶上青衫，携家赴岭南。",
            "欲行犹买药，侵早即冲岚。",
            "久贱惟知事，长贫不解惭。",
            "山城骑病马，吟句去庭参。"
        ],
        "title": "送沈天锡赴始兴司户",
        "id": "c4c1ff8b-4451-493e-83f0-10a8baa8b186"
    },
    {
        "author": "赵湘",
        "paragraphs": [
            "剑阁冲秋去，迢迢动鬰陶。",
            "千山非故国，九日莫登高。",
            "峡树参天碧，巴猿向夕号。",
            "当垆人不在，何以慰离骚。"
        ],
        "title": "送周洞之蜀",
        "id": "d5a46770-914e-4512-8477-236e835a4a5a"
    },
    {
        "author": "赵湘",
        "paragraphs": [
            "尊前泣复歌，清泪酒相和。",
            "别岸春风静，孤舟夜雨多。",
            "鸟鸣烟草露，花逐夕阳波。",
            "我亦无憀者，东西欲奈何。"
        ],
        "title": "送丁鹗下第客游",
        "id": "358fcb00-c77f-4f26-929b-6915c0f755f3"
    },
    {
        "author": "赵湘",
        "paragraphs": [
            "特地照青铜，行行谒谢公。",
            "山窗新入梦，池馆旧闻鸿。",
            "岐路云边去，炎蒸雨后空。",
            "郡斋如伴话，满座是清风。"
        ],
        "title": "送周湜秀才之武川谒黄员外",
        "id": "36fcbcd5-2cac-4495-a18f-33cc412abe4a"
    },
    {
        "author": "赵湘",
        "paragraphs": [
            "相逢从冷澹，此别复凄凉。",
            "去路迎秋色，行衣拂夕阳。",
            "酒浓心易感，诗好意难忘。",
            "莫作关山役，吟髭况渐长。"
        ],
        "title": "送罗权",
        "id": "82d25933-d55d-4eef-8159-4926b070deb9"
    },
    {
        "author": "赵湘",
        "paragraphs": [
            "门外雨初晴，春深送客行。",
            "离筵近流水，芳草向空城。",
            "远鸟啼仍乱，残花坠欲并。",
            "会须频饮酒，莫遣白髭生。"
        ],
        "title": "送韩起",
        "id": "2de81831-106b-4162-af31-6ef30cbf37e3"
    },
    {
        "author": "赵湘",
        "paragraphs": [
            "独去谁相待，全家寄旧林。",
            "雨声乡外尽，秋色水边深。",
            "别酒香和菊，新诗束傍琴。",
            "将行还共立，江上起孤砧。"
        ],
        "title": "送到逢吉",
        "id": "8c3690a8-fe7b-4575-b87b-e12495f9c4ec"
    },
    {
        "author": "赵湘",
        "paragraphs": [
            "未第逢花尽，残阳照渡头。",
            "入关频值雨，归棹独随鸥。",
            "树暗藏鸣鸟，山空接漫流。",
            "琴书不同去，犹在酒家楼。"
        ],
        "title": "辇下送沈天锡",
        "id": "3baba007-d8d7-40eb-ba40-561312cb1fbe"
    },
    {
        "author": "赵湘",
        "paragraphs": [
            "落日照行衣，乡程隔翠微。",
            "听蝉临水别，闻雨抱琴归。",
            "鬓发各疑短，天涯相见稀。",
            "离歌一声断，江上有鸿飞。"
        ],
        "title": "送刘熙",
        "id": "8bf82a20-fe8d-4916-a5d6-257cf47039ac"
    },
    {
        "author": "赵湘",
        "paragraphs": [
            "天远草离离，秋霖寄信迟。",
            "相思逢叶尽，独坐听蝉悲。",
            "岳色寒前见，松心雪后知。",
            "频招犹未至，时复检清辞。"
        ],
        "title": "答徐本",
        "id": "ad4d2cc6-1f47-4d3d-9f0f-d91fdec678b0"
    },
    {
        "author": "赵湘",
        "paragraphs": [
            "知音不可得，此去但消魂。",
            "别夜俱闻雨，残秋自出门。",
            "水横芳草渡，烟蔽夕阳村。",
            "应念千山外，明朝独听猿。"
        ],
        "title": "别所知",
        "id": "2ebcd852-e9df-43b2-b55b-bda7deaf1bb2"
    },
    {
        "author": "赵湘",
        "paragraphs": [
            "此身偏似雁，南北但孤飞。",
            "久客难为别，穷秋况未归。",
            "去程寒雨细，留话夕阳微。",
            "试共江边立，疏砧又捣衣。"
        ],
        "title": "别杨埙",
        "id": "213a74e0-fb40-4952-a5c3-fb14c89aef33"
    },
    {
        "author": "赵湘",
        "paragraphs": [
            "偶负同年约，知君先出京。",
            "相逢得酒病，欲别值蝉声。",
            "共立山当眼，分题雨过城。",
            "东归几人问，为子耻诗名。"
        ],
        "title": "及第东归泗上遇孙穆之话别",
        "id": "535318f3-8395-46d4-922a-cb85dab1bc3c"
    },
    {
        "author": "赵湘",
        "paragraphs": [
            "陶家宜寂寞，多醉复多才。",
            "锁印秋山入，移琴夜雨来。",
            "试茶还扫叶，买树亦和苔。",
            "妙句邻僧乞，仍闻得药回。"
        ],
        "title": "赠何明府",
        "id": "f9b71025-1455-4b2c-a70b-d01210f460e5"
    },
    {
        "author": "赵湘",
        "paragraphs": [
            "经炎虽得信，旦夕梦兼思。",
            "多暇知无事，新秋合有诗。",
            "树凉看雨过，吏散见蝉移。",
            "谁共清宵坐，西轩月满池。"
        ],
        "title": "寄东阳王明府",
        "id": "31d45357-b682-4747-aacc-9a80cd0f3462"
    },
    {
        "author": "赵湘",
        "paragraphs": [
            "孤蝉鸣水湄，独立少人知。",
            "急恐移他树，清还似旧时。",
            "曾同秋馆听，并起雨堂思。",
            "南望临风久，经年不得诗。"
        ],
        "title": "闻蝉因寄东阳王穆明府",
        "id": "38ed09d3-9b69-4801-b23d-2609175ed055"
    },
    {
        "author": "赵湘",
        "paragraphs": [
            "又作残秋役，陶公为断魂。",
            "此行知入梦，欲去更登门。",
            "落叶堆霜径，微阳隔雨村。",
            "预愁山馆宿，相忆独闻猿。"
        ],
        "title": "别王穆明府",
        "id": "f1bc652e-7126-46d0-8623-46b228c1e0bf"
    },
    {
        "author": "赵湘",
        "paragraphs": [
            "不语仍孤立，何人知此情。",
            "春禽鸣别树，夜雨入空城。",
            "望远魂堪断，思闲梦亦清。",
            "曾陪游岳寺，遶竹共题名。"
        ],
        "title": "寄杨坦明府",
        "id": "2c463986-9c2b-45f5-8032-98dcb63fc13d"
    },
    {
        "author": "赵湘",
        "paragraphs": [
            "县幽多水石，栽竹亦成畦。",
            "听雨公田近，开窗月岳齐。",
            "宿禽无别语，病马立闲蹄。",
            "夜坐闻清唱，何人钓月溪。"
        ],
        "title": "赠潜溪李明府",
        "id": "4a881e4a-d784-4166-a28f-9230d33b0c05"
    },
    {
        "author": "赵湘",
        "paragraphs": [
            "闭门苔自长，春恨极天涯。",
            "落日山横水，空城雨过花。",
            "断狂曾避蝶，多病更闻蛙。",
            "江上无消息，风吹渡柳斜。"
        ],
        "title": "寄杨埙",
        "id": "c5cb64c8-bffb-42b2-8a56-5c9abe4c02f4"
    },
    {
        "author": "赵湘",
        "paragraphs": [
            "无憀作客时，况逼入关期。",
            "听雨醒如醉，闻蝉坐欲移。",
            "病催新发长，贫有故人知。",
            "应念将行计，出门多路岐。"
        ],
        "title": "旅中示所知",
        "id": "2c6b81f9-36f8-4156-8f71-96d2e204092f"
    },
    {
        "author": "赵湘",
        "paragraphs": [
            "主人无俗缘，留客菊花边。",
            "雨气寒并竹，秋声夜杂蝉。",
            "爽知于酒称，闲觉爱棋偏。",
            "不欲欹孤枕，更深却潄泉。"
        ],
        "title": "秋夕宿杨明府厅",
        "id": "04767483-77ad-40e1-a54b-7fbd95887431"
    },
    {
        "author": "赵湘",
        "paragraphs": [
            "郊园春已暮，霁色射疏篱。",
            "地静苔过竹，沙清树入池。",
            "野人来尽日，山鸟话多时。",
            "偶傍松窗立，微风动七丝。"
        ],
        "title": "暮春郊园雨霁",
        "id": "516dca6e-c7e1-4ac7-853e-5256ae3e03c2"
    },
    {
        "author": "赵湘",
        "paragraphs": [
            "鸟道人分去，同行只有筇。",
            "过桥泉照齿，穿竹藓留踪。",
            "夜阁吟登月，秋山醉挂松。",
            "自窥还忆谢，会著在诸峰。"
        ],
        "title": "咏山屐",
        "id": "56cda9a2-a6f8-496f-93b6-fca4a992c171"
    },
    {
        "author": "赵湘",
        "paragraphs": [
            "掩门多径草，凉气动疏林。",
            "细雨经烟尽，微阳到菊深。",
            "话诗无鸟过，试茗有僧寻。",
            "欲去还留宿，窗边月照琴。"
        ],
        "title": "秋日过吴侃幽居",
        "id": "ea6c8128-1796-4518-9be8-8812328195c1"
    },
    {
        "author": "赵湘",
        "paragraphs": [
            "天晴九月九，秋思搅腾腾。",
            "大醉无人会，高山独自登。",
            "看鸿时背水，采菊阻寻僧。",
            "往事还堪忆，狂吟罢未能。"
        ],
        "title": "登高",
        "id": "1d97e02d-c928-4193-ac95-4280eba39d62"
    },
    {
        "author": "赵湘",
        "paragraphs": [
            "自乐原西趣，疏林入户清。",
            "洗池秋得月，移菊夜栖萤。",
            "古意怜琴淡，新题喜病醒。",
            "时闻岳僧至，闲讲煮茶经。"
        ],
        "title": "自乐",
        "id": "b91dae5d-a1f0-40cf-a980-4b5dccda20d7"
    },
    {
        "author": "赵湘",
        "paragraphs": [
            "病枕方行药，公门似隠居。",
            "孤烟寄庭木，微雨长秋蔬。",
            "宦薄惭骑马，山高梦结庐。",
            "期僧仍未至，慵写与人书。"
        ],
        "title": "官舍偶书",
        "id": "733c4cac-3d87-4dca-ac55-99f1598e6a5a"
    },
    {
        "author": "赵湘",
        "paragraphs": [
            "原野宜秋步，支筇日欲斜。",
            "断桥时立鸟，疏草露行蛇。",
            "细雨霑梨叶，微风过稻花。",
            "坡西又吹笛，烟火两三家。"
        ],
        "title": "野步",
        "id": "26690a99-1440-4c2b-8c2a-72afa23d2f25"
    },
    {
        "author": "赵湘",
        "paragraphs": [
            "闭门栖古寺，尘路杳无踪。",
            "夜讲香飘月，晨斋磬入松。",
            "石屏泉气冷，山屐藓痕浓。",
            "自说秋来兴，时时梦远峰。"
        ],
        "title": "赠省安上人",
        "id": "60439d42-7d80-4c04-83e4-989cfeccdd39"
    },
    {
        "author": "赵湘",
        "paragraphs": [
            "香销人寂寂，铺碧断尘埃。",
            "积雨声初尽，高僧定未开。",
            "冷痕穿竹去，秋阵隔泉回。",
            "此处应长在，闲人况不来。"
        ],
        "title": "僧院苔",
        "id": "2c4e7469-4bd7-4200-b38f-d8537f56da95"
    },
    {
        "author": "赵湘",
        "paragraphs": [
            "秋灯照岳客，深夜坐前轩。",
            "白发新闻雨，青山旧听猿。",
            "病多添药债，吟苦避虫喧。",
            "不寐还相对，高梧叶自翻。"
        ],
        "title": "会平上人夜话",
        "id": "74d94941-5237-45f9-a0be-2339b234b5ae"
    },
    {
        "author": "赵湘",
        "paragraphs": [
            "惹云非手植，自与薜萝交。",
            "雨过苔侵影，秋来月照巢。",
            "锡寒枝上挂，偈好叶中抄。",
            "谁见僧行遶，烟凉夜磬敲。"
        ],
        "title": "照上人山房庭树",
        "id": "6b4524b5-b195-45ed-bf43-d55793ae2b72"
    },
    {
        "author": "赵湘",
        "paragraphs": [
            "讲余精小笔，深院竹脩脩。",
            "试墨因磨雨，思山忽写秋。",
            "静曾穷鹤趣，高亦近诗流。",
            "更拟缘清思，和云状沃洲。"
        ],
        "title": "赠水墨峦上人",
        "id": "86e7eb85-32cc-4d1f-82e5-070259b67d8d"
    },
    {
        "author": "赵湘",
        "paragraphs": [
            "夏满辞京寺，终南路有松。",
            "月高缘白阁，叶尽到中峰。",
            "漱齿泉飘锡，冥心露滴钟。",
            "长安如不去，期与鹿相逢。"
        ],
        "title": "送僧归终南",
        "id": "1abfaa10-4e09-4a3a-8e15-6cb39865784e"
    },
    {
        "author": "赵湘",
        "paragraphs": [
            "何峰云共出，一夜洒山簷。",
            "爽气连灯湿，凉声得树兼。",
            "醉吟还有意，卧听似无厌。",
            "已约凌晨起，泉声自卷帘。"
        ],
        "title": "夏夜山中喜雨",
        "id": "0cd846ff-0020-44ec-9e26-11a1318f52a0"
    },
    {
        "author": "赵湘",
        "paragraphs": [
            "昼梦回窗下，秋声碾树边。",
            "僧敲石里火，瓶汲竹根泉。",
            "影照吟髭碧，香医酒病痊。",
            "坐余重有味，犹见半墙烟。"
        ],
        "title": "饮茶",
        "id": "80414c43-5d17-4c6a-a711-d579a40aaf26"
    },
    {
        "author": "赵湘",
        "paragraphs": [
            "白石峰犹在，桥横一径微。",
            "多年无客过，落日有云归。",
            "水浄苔生发，山寒树著枝。",
            "如何方广寺，千古去人稀。"
        ],
        "title": "方广寺石桥",
        "id": "a3fbcf21-1eb5-4eb1-a512-c2f7306397fd"
    },
    {
        "author": "赵湘",
        "paragraphs": [
            "琐闼题诗送赴官，郡斋潇洒谢公闲。",
            "树边棋阁开秋锁，池上吟窗见昼山。",
            "吏散独行红叶外，酒醒时望白云间。",
            "郊原渐有新烟火，知是逋民鸟道还。"
        ],
        "title": "上谷川尹殿丞",
        "id": "be5f08ef-2268-47ac-8a6c-e1d619d3fdf1"
    },
    {
        "author": "赵湘",
        "paragraphs": [
            "郡孤诗句许秋供，见说多闲却似慵。",
            "移树好禽来独院，上楼高雪在诸峰。",
            "泉当月际摇吟影，藓自云边得屣踪。",
            "此兴未寻频挂梦，阮公池馆旧相容。"
        ],
        "title": "寄新安梁殿丞",
        "id": "8a34b728-1155-4922-8ff0-ef3256f2fc86"
    },
    {
        "author": "赵湘",
        "paragraphs": [
            "白苹溪湛五亭寒，物象全宜谢守闲。",
            "秋尽棋声过竹寺，雨余诗思落茶山。",
            "鸟依高树和烟宿，人钓清流带月还。",
            "池馆有情多入梦，近来谁在笛声间。"
        ],
        "title": "寄湖州刁殿丞",
        "id": "ef1bf10d-9ac6-4bed-8d70-4fed41b3db05"
    },
    {
        "author": "赵湘",
        "paragraphs": [
            "霜落门前石齿清，静中曾听咽泉声。",
            "分题会客多无说，抱疾迎僧忽强行。",
            "窗外叶随蝉影过，井边苔趁雨痕生。",
            "纱巾任侧衣从破，二十年来不到城。"
        ],
        "title": "秋日过韩原隠居",
        "id": "9685dfc2-6a7f-40ce-a12a-51287c45a427"
    },
    {
        "author": "赵湘",
        "paragraphs": [
            "笛里声飘柳色寒，县斋深在白云间。",
            "孤吟夜倚琴边月，半醉秋登宅后山。",
            "烟径树清苔藓长，雨塘人散鹭鸶还。",
            "兰舟有客题诗望，溪上家家晚唱阑。"
        ],
        "title": "赠兰江鞠明府",
        "id": "0cb10e45-2a05-42bd-8ec5-5fdbdb004f33"
    },
    {
        "author": "赵湘",
        "paragraphs": [
            "东望堪思捧刺时，姓名相齿有人知。",
            "公堂伴语山光入，秋阁尝茶树影移。",
            "石上琴尊容赏月，水边台榭许题诗。",
            "重因送客留连甚，长记还家不敢辞。"
        ],
        "title": "寄兰江鞠评事",
        "id": "628b95bc-4dc8-4b72-9570-98b480ee03fd"
    },
    {
        "author": "赵湘",
        "paragraphs": [
            "留客强歌还强醉，送春多雨又多风。",
            "五更池馆孤灯尽，三月江城一夜空。",
            "青鉴照髭疑有白，子规啼树已无红。",
            "相逢頼得明年约，应向花前慰断蓬。"
        ],
        "title": "送春",
        "id": "02bce403-a6aa-40f6-bb29-46ba8db04b9c"
    },
    {
        "author": "赵湘",
        "paragraphs": [
            "夕景含钟露欲零，幽人醉宿长官厅。",
            "牀头藓色虽连月，池底花阴更杂星。",
            "梧叶乍题无物污，蜀琴微响有风经。",
            "陶公伴客不思睡，门外数峰山晓青。"
        ],
        "title": "春日宿信安张明府厅",
        "id": "bfd3f66c-0f56-44c8-aac6-6fa9d854fa27"
    },
    {
        "author": "赵湘",
        "paragraphs": [
            "远岸鸣蝉未拟休，蝉边风叶动飕飗。",
            "平沙露白聊宜鹤，孤岛分青独映秋。",
            "野色半侵凉气湿，水光低引夕阳流。",
            "题诗尽日无人伴，空忆潇湘有钓舟。"
        ],
        "title": "秋日江亭",
        "id": "48f7e4d7-9edf-4c57-9c94-25bd41ed3a47"
    },
    {
        "author": "赵湘",
        "paragraphs": [
            "酒醒身计正悠悠，泽国如萍信水流。",
            "独夜听鸿深浦宿，坏篷连雨一灯秋。",
            "年来自觉新诗澹，江上谁怜旧业优。",
            "肠断山家数声笛，不知孤客在孤舟。"
        ],
        "title": "秋夜舟中作",
        "id": "46e52058-ecc5-46a6-a7d1-49fe6af13970"
    },
    {
        "author": "赵湘",
        "paragraphs": [
            "一点孤灯万里身，离肠曾搅九回频。",
            "梧桐自管秋来雨，蟋蟀谁妨夜后人。",
            "枕上梦将衣共短，卷中诗与发同新。",
            "江边但厌携琴去，明月西风满路尘。"
        ],
        "title": "秋夕旅馆言事",
        "id": "b26c3a54-5f9a-4e8f-95aa-fe55d9e0e466"
    },
    {
        "author": "赵湘",
        "paragraphs": [
            "断径危桥积藓痕，闭关终与俗尘分。",
            "深秋鹤影临池见，静夜棋声隔水闻。",
            "山榻病来谁寄药，石牀僧去独看云。",
            "闲吟闲醉慵开眼，门外寒虫叫日曛。"
        ],
        "title": "郊居言事",
        "id": "4a08e9cd-b340-43d3-95ce-f161d80a7f06"
    },
    {
        "author": "赵湘",
        "paragraphs": [
            "苔染衡门绿有钱，不堪风月渐凄然。",
            "蛩声乍出斜阳外，山色初来落木边。",
            "扫叶偶窥栽菊地，卷帘因作擣衣篇。",
            "故人南北新髭长，昨夜高怀雨滴蝉。"
        ],
        "title": "早秋言事",
        "id": "1e4eb40a-585f-4d4a-b1bb-5f838557cb23"
    },
    {
        "author": "赵湘",
        "paragraphs": [
            "暮蝉频响胜闻歌，白石牀清藓色和。",
            "径冷独留寒菊在，树疏分得夕阳多。",
            "沙泉月澹曾栖雁，篱落烟微半著莎。",
            "谁问寂寥诗景趣，竹扉时有野僧过。"
        ],
        "title": "暮秋过沈齐别业",
        "id": "9dcd8a32-160f-4a90-a9b7-a7480b3a8340"
    },
    {
        "author": "赵湘",
        "paragraphs": [
            "卷箔无应永夜虚，凭栏还似钓鱼师。",
            "牀头雨细飘芦苇，池上灯寒照鹭鸶。",
            "孤枕听泉随断梦，好风吹竹隔残棋。",
            "主人不寐客魂爽，晓色欲来犹赋诗。"
        ],
        "title": "宿成秀才水阁",
        "id": "158fe616-01c9-4f5a-a638-85c9094c0727"
    },
    {
        "author": "赵湘",
        "paragraphs": [
            "寒气萧萧瘦骨惊，自知分得四愁平。",
            "秋堂病起莓苔色，池阁梦回芦苇声。",
            "幽滴冷痕连树影，暗驱浮气入诗情。",
            "衡门独掩还无语，一日相思万缕并。"
        ],
        "title": "雨中寄所思",
        "id": "0e3e3448-18bb-42b1-aa20-6d91c4c0367a"
    },
    {
        "author": "赵湘",
        "paragraphs": [
            "天竺峰西月几层，亭孤应忌俗人登。",
            "山光晓射闻猿客，泉影秋摇倚树僧。",
            "微雨洒台青有点，片云生石冷多棱。",
            "斜阳更起题诗兴，还喜重来或未能。"
        ],
        "title": "登杭州冷泉亭",
        "id": "01d21311-2e8f-4a43-86cf-4cd6dd462e26"
    },
    {
        "author": "赵湘",
        "paragraphs": [
            "倚云生处绝尘埃，见说嵩高客寄来。",
            "扶醉未闻和屐到，伴吟曾是探山回。",
            "寻僧过竹青敲月，看鹤沿池冷卓苔。",
            "知渡寒溪偏得力，夕阳风紧打冰开。"
        ],
        "title": "题包山人拄杖",
        "id": "98c5feb7-992a-4f9d-a661-155949c5403e"
    },
    {
        "author": "赵湘",
        "paragraphs": [
            "扫洒仍闻属意劳，遶池生藓不生蒿。",
            "敲花雨过琴絃润，吹竹风来鹤语高。",
            "窗里树光清著枕，砚中山色冷趋毫。",
            "何人可作题诗伴，试茗应思谢法曹。"
        ],
        "title": "萧山李宰君北亭即事",
        "id": "cd528405-ddc3-48f5-b355-20043215d90a"
    },
    {
        "author": "赵湘",
        "paragraphs": [
            "静阁采诗人罕到，栖栖树石尽当簷。",
            "长因夜月全开户，独为南山不下帘。",
            "得句砚中秋水减，觅题池上晚花添。",
            "炎天几度相留宿，曾值风凉雨气兼。"
        ],
        "title": "留连李寺丞吟诗阁",
        "id": "54370934-c27c-49cc-ba55-82bf7e0d4c57"
    },
    {
        "author": "赵湘",
        "paragraphs": [
            "陶令寻山胜境开，偶陪清赏忆天台。",
            "秋云尽放诸峰出，野水时闻独鸟来。",
            "巖畔坐宜窥蟋蟀，树边行亦避莓苔。",
            "斜阳石上题诗去，更向松阴遶一回。"
        ],
        "title": "游石桥寺",
        "id": "813b1085-f5ff-4b65-8ac0-07860d1711e7"
    },
    {
        "author": "赵湘",
        "paragraphs": [
            "沧浪生计任西东，人向萧园寄断蓬。",
            "灯影半轩无梦寐，雨声长夜在梧桐。",
            "闲僧正笑吟髭白，故国那堪水树红。",
            "志业未知谁念我，明朝江上苇花风。"
        ],
        "title": "秋日宿楚江西寺",
        "id": "43c10ab0-3d52-4b1d-b7b1-3d5254cabcde"
    },
    {
        "author": "赵湘",
        "paragraphs": [
            "一声初起晓光浮，吟笛啼猿亦暗羞。",
            "清动月华犹满树，冷呼山色欲归栖。",
            "时萦别馆侵灯过，偶带凉飔入梦流。",
            "谁会酒醒倾耳听，近来沙塞不吹秋。"
        ],
        "title": "闻晓角",
        "id": "9b1f98cc-1e21-4bec-a757-5ce0c93523ab"
    },
    {
        "author": "赵湘",
        "paragraphs": [
            "对局清宵解客醺，坐窥玄妙杳难羣。",
            "势侵孤烛和秋冷，声隔高梧带雨分。",
            "关外散飞星出汉，水边斜起雁穿云。",
            "无人得见争先意，时被西林宿鸟闻。"
        ],
        "title": "观楚上人陈处士夜棋",
        "id": "9c15a134-6b8e-4b86-8f3b-b350cb74c05f"
    },
    {
        "author": "赵湘",
        "paragraphs": [
            "自引灵泉胜取冰，入云穷穴始因僧。",
            "闲疏咽处秋无际，静听时来月有层。",
            "乍觉疏林多爽气，渐疑幽石减寒棱。",
            "雨余终夜西风起，流过吟窗溅著灯。"
        ],
        "title": "山居引泉",
        "id": "5eaf261d-0617-493d-9ae0-36dfeb9525e6"
    },
    {
        "author": "赵湘",
        "paragraphs": [
            "九月蝉稀九日催，年光如逐水声回。",
            "人思往事凄凉在，菊倚荒庭寂寞开。",
            "落叶偶从池上过，夕阳初傍酒边来。",
            "白衣去后无消息，雨湿东离欲长苔。"
        ],
        "title": "九日幽居书怀",
        "id": "7e5b5b62-752a-469e-b9c3-b40c17d3d3c7"
    },
    {
        "author": "赵湘",
        "paragraphs": [
            "翠满衣裳远径分，渐供幽兴入诗门。",
            "临泉自爱窥筇影，过藓何妨驻屐痕。",
            "因惹断云还倚石，偶看残照学呼猿。",
            "行行却喜无人到，曾为秋来挂梦魂。"
        ],
        "title": "山行",
        "id": "f54cc988-924f-4035-9ad6-683d636efb33"
    },
    {
        "author": "赵湘",
        "paragraphs": [
            "何处篱筵酒欲空，夜凉横玉自吹风。",
            "人当木落关山外，秋在月明池馆中。",
            "隔水不堪惊远梦，入云犹拟触孤鸿。",
            "凭栏寂寂还多感，谁会无言忆马融。"
        ],
        "title": "忆别",
        "id": "2fe69a35-ab71-490c-8b59-919537ea3475"
    },
    {
        "author": "赵湘",
        "paragraphs": [
            "山木争高叶尽深，山人半醉在庭阴。",
            "常时具馔多餐药，偶夜听松不弄琴。",
            "雨后看苔连井口，秋来见月到池心。",
            "近闻墙外诸峰卖，只向茶铛便煮金。"
        ],
        "title": "书韩山人壁",
        "id": "17ec37f2-acc1-4611-a79f-9951c9390c30"
    },
    {
        "author": "赵湘",
        "paragraphs": [
            "雨驱寒藓入衡门，颜子箪瓢近水濆。",
            "静话忽容幽鸟听，好诗长忌俗人闻。",
            "半帘松影和秋卷，一槛棋声与竹分。",
            "野客有情僧有意，相思时望过溪云。"
        ],
        "title": "闲居书事寄逸人平上人",
        "id": "4f73478c-6a56-45ef-81c6-fe3f72706f54"
    },
    {
        "author": "赵湘",
        "paragraphs": [
            "一夕衡门独自开，雨阴深巷少尘埃。",
            "酒醒风傍池边起，坐久月从花上来。",
            "何处夜歌初欲断，四邻春梦未知回。",
            "因思此兴无人共，时复孤吟步绿苔。"
        ],
        "title": "春夕偶作",
        "id": "1db0ff59-c59f-451d-856f-1fa19c976988"
    },
    {
        "author": "赵湘",
        "paragraphs": [
            "应问秋云学得闲，飘然如不在人间。",
            "青籐箧里诗多怪，紫栗枝边药更瘢。",
            "江客对棋曾赌鹤，野僧分屐借登山。",
            "仍闻昨日来城市，又抱孤琴踏月还。"
        ],
        "title": "赠张处士",
        "id": "983513bc-a802-4c14-8610-678ccb97997b"
    },
    {
        "author": "赵湘",
        "paragraphs": [
            "柳浑曾吟郡，中间遇牧之。",
            "留连皆往日，寂寞偶多时。",
            "物象应无改，轩车自有期。",
            "忆山辞阙早，采药上官迟。",
            "泽国闲堪赏，公堂静好窥。",
            "扫苔红叶过，临水白苹移。",
            "树石秋供画，汀洲晓入诗。",
            "讴谣渔父得，孤洁鹭鸶知。",
            "笛外风含酒，楼中月照棋。",
            "野田耕带雨，寒井汲和澌。",
            "城郭烟霞近，人家橘柚垂。",
            "会须寻此景，况与二公宜。"
        ],
        "title": "寄霅川刁殿丞十二韵",
        "id": "1c5660b7-b32d-4da1-beb1-ee5d9c537234"
    },
    {
        "author": "赵湘",
        "paragraphs": [
            "忆昔初投刺，秋风八咏边。",
            "偶参知好日，一见自多年。",
            "吏散公堂雨，帘垂馆树烟。",
            "共吟曾试茗，同坐或闻蝉。",
            "渡水寻支遁，登山学地仙。",
            "献酬多奥妙，谈笑屡迁延。",
            "夜月侵诗卷，寒灯落酒船。",
            "醉容韦带去，卧许石床连。",
            "池馆今何远，汀洲思倍牵。",
            "庾楼知有约，颜巷奈多缘。",
            "病眼随蓬断，愁心逐旆悬。",
            "高台聊一望，芳草夕阳天。"
        ],
        "title": "寄梁鼎殿丞十二韵",
        "id": "301188f0-c86b-41a8-8d86-fccfa13a7a56"
    },
    {
        "author": "赵湘",
        "paragraphs": [
            "梅侯三年江上居，盘羞惯饱鮆与鲈。",
            "客居京城厌粗粝，买鱼斫鲙邀朋徒。",
            "孰亲刀匕擅精巧，闺中丽人家本吴。",
            "缕裁长丝叶剪藿，饾饤自与寻常殊。",
            "霜橙擣虀饭香稻，一饱岂顾家有无。",
            "我虽日病兴不浅，坐想落纸霏红腴。",
            "雕盘隽味傥可再，赠子佳酒随长鱼。"
        ],
        "title": "答圣俞设脍示客",
        "id": "1790f8d4-6b83-45fd-bf74-95a3f9e14ced"
    },
    {
        "author": "赵湘",
        "paragraphs": [
            "和气生金殿，微风转画旗。",
            "年年好春色，先是帝先知。"
        ],
        "title": "皇帝合春帖子  其一",
        "id": "df888553-1bb7-4a74-bf37-01f8df1dfc52"
    },
    {
        "author": "赵湘",
        "paragraphs": [
            "迎气来归祚，宜春祝降祥。",
            "皇心勤治切，应喜寸阴长。"
        ],
        "title": "皇帝合春帖子  其二",
        "id": "00937ca6-50a1-4d29-bd4a-679b9342b9fb"
    },
    {
        "author": "赵湘",
        "paragraphs": [
            "醇醴浮金斝，柔蔬饤玉盘。",
            "尝新兼介寿，齐奉两宫欢。"
        ],
        "title": "皇帝合春帖子  其三",
        "id": "f5332bff-021c-44e0-aed2-1809c9b5df29"
    },
    {
        "author": "赵湘",
        "paragraphs": [
            "昼漏新添刻，春寒早放班。",
            "恩随宽大诏，一日徧人间。"
        ],
        "title": "皇帝合春帖子  其四",
        "id": "380b252e-59fd-444b-a798-40b137137963"
    },
    {
        "author": "赵湘",
        "paragraphs": [
            "位历三朝重，风行四海深。",
            "坐将仁厚意，潜助发生心。"
        ],
        "title": "太皇太后合春帖子  其一",
        "id": "067a4cce-36e4-4a66-98b2-7ee24f4093da"
    },
    {
        "author": "赵湘",
        "paragraphs": [
            "铜霤消残冻，朱楼拂早霞。",
            "传声回步辇，来赏小桃花。"
        ],
        "title": "太皇太后合春帖子  其二",
        "id": "b75905dc-4844-442f-aa0d-a86103430344"
    },
    {
        "author": "赵湘",
        "paragraphs": [
            "视膳回天仗，含饴乐圣辰。",
            "定应彤管笔，书美系王春。"
        ],
        "title": "太皇太后合春帖子  其三",
        "id": "03b96786-78ef-444c-88a4-e7388996cd28"
    },
    {
        "author": "赵湘",
        "paragraphs": [
            "正阃成王化，开宫奉母仪。",
            "身当四海养，寿祝万年期。"
        ],
        "title": "太后合春帖子  其一",
        "id": "5b00883b-ca7e-4294-9195-c9d79aa838ae"
    },
    {
        "author": "赵湘",
        "paragraphs": [
            "玉律生阳早，金铺上日迟。",
            "枝间双鹊语，应是报春祺。"
        ],
        "title": "太后合春帖子  其二",
        "id": "356afa32-3d18-4ec1-9004-bad3f9f9399d"
    },
    {
        "author": "赵湘",
        "paragraphs": [
            "平晓开朱户，轻寒御练衣。",
            "宫童移钿扇，庆寿早期归。"
        ],
        "title": "太后合春帖子  其三",
        "id": "552094f3-25f2-4d86-a9eb-aaf76478c500"
    },
    {
        "author": "赵湘",
        "paragraphs": [
            "后德侔姬国，嫔风协舜家。",
            "进贤阳为长，修教月增华。"
        ],
        "title": "皇后合春帖子  其一",
        "id": "940eb68a-7bb8-445a-8e4a-fcb97dda1cae"
    },
    {
        "author": "赵湘",
        "paragraphs": [
            "春色平明到，微风弄彩幡。",
            "稍回宫柳弱，更助壁椒温。"
        ],
        "title": "皇后合春帖子  其二",
        "id": "85f3be93-8499-4165-8201-a631c4e60ca8"
    },
    {
        "author": "赵湘",
        "paragraphs": [
            "暖日晖晖动，清渠泱泱流。",
            "六宫修岁事，拂拭采桑钩。"
        ],
        "title": "皇后合春帖子  其三",
        "id": "adc4f30b-5e31-4fb9-8e7b-395c3f08f6a9"
    },
    {
        "author": "赵湘",
        "paragraphs": [
            "腊雪余香径，朝晖上绮甍。",
            "翠生兰蕙色，和入管絃声。"
        ],
        "title": "夫人合春帖子  其一",
        "id": "afb25e3e-f370-41cf-8284-fb0cb04e88f5"
    },
    {
        "author": "赵湘",
        "paragraphs": [
            "重锦褰粧幕，轻罗换舞衣。",
            "钗头双燕子，先向社前飞。"
        ],
        "title": "夫人合春帖子  其二",
        "id": "1e8344cd-fce5-4704-91bd-fe38c447c918"
    },
    {
        "author": "赵湘",
        "paragraphs": [
            "晴日渐消宫瓦雪，和风微散御炉烟。",
            "千官拜舞皇恩罢，彩胜金幡下九天。"
        ],
        "title": "皇帝合春帖子  其一",
        "id": "d6ee378e-3fbb-4b44-813d-09172fe81071"
    },
    {
        "author": "赵湘",
        "paragraphs": [
            "早鶑啼滑知寒薄，午马休迟觉昼长。",
            "四海欢康几务暇，箫韶时奉万年觞。"
        ],
        "title": "皇帝合春帖子  其二",
        "id": "f9a3139f-f5b9-41de-80ff-d91865bd908a"
    },
    {
        "author": "赵湘",
        "paragraphs": [
            "镂成宝字题宫户，剪出名花趁御筵。",
            "人世不知春色早，忽惊歌吹下中天。"
        ],
        "title": "太皇太后合春帖子  其一",
        "id": "1f98d08f-dee8-4352-9b31-0c63207ec18e"
    },
    {
        "author": "赵湘",
        "paragraphs": [
            "长乐钟残宝殿开，鸣梢移仗问安来。",
            "欲知纯孝通天地，和气氤氲遶御杯。"
        ],
        "title": "太皇太后合春帖子  其二",
        "id": "1ebe01d6-e1b7-4341-b646-c2d40d957865"
    },
    {
        "author": "赵湘",
        "paragraphs": [
            "残冰未放沟声滑，小雨频催柳色新。",
            "昼漏渐长无一字，坐披黄老味天真。"
        ],
        "title": "太皇太后合春帖子  其三",
        "id": "9b7156cd-422d-432f-a69b-dad3738add82"
    },
    {
        "author": "赵湘",
        "paragraphs": [
            "金花镂胜随春燕，彩仗萦丝逐土牛。",
            "迎得韶华入中禁，和风次第遍神州。"
        ],
        "title": "太皇太后合春帖子  其四",
        "id": "123f707e-666e-4960-99c3-aae0d95b1c42"
    },
    {
        "author": "赵湘",
        "paragraphs": [
            "彩仗朝来散玉京，绮窗新网结初晴。",
            "静呼宫女教调曲，闲引皇孙看学行。"
        ],
        "title": "太皇太后合春帖子  其五",
        "id": "680c6b00-1111-467f-a55b-38ff953b6eb0"
    },
    {
        "author": "赵湘",
        "paragraphs": [
            "九奏清新称玉斝，八珍和旨奉兰羞。",
            "须知天子娱亲意，不为乘春事燕游。"
        ],
        "title": "太皇太后合春帖子  其六",
        "id": "4459f8ab-6810-43d1-8df5-bb480752bec4"
    },
    {
        "author": "赵湘",
        "paragraphs": [
            "紫兰红蓼簇香盘，晓逐金壶下太官。",
            "朝罢三宫归已晚，日华明丽雪消残。"
        ],
        "title": "皇后合春帖子  其一",
        "id": "83485b71-8289-4b42-8acd-7f5ac5776f5c"
    },
    {
        "author": "赵湘",
        "paragraphs": [
            "葭灰已逐阳和动，绣镂初随日景加。",
            "欲助君王修俭德，不将宫样织新花。"
        ],
        "title": "皇后合春帖子  其二",
        "id": "bc32f7fc-4b79-4241-894d-cebfa1d7e357"
    },
    {
        "author": "赵湘",
        "paragraphs": [
            "渐暖正当挑菜日，轻阴新变养花天。",
            "君王勤政稀游幸，院院相过理管絃。"
        ],
        "title": "夫人合春帖子  其一",
        "id": "76252c34-2f9b-4dc8-8372-1b07888fd03e"
    },
    {
        "author": "赵湘",
        "paragraphs": [
            "宫娃拂晓已催班，拜谢春幡列御前。",
            "不待春风报花信，红酥彩缕鬭芳妍。"
        ],
        "title": "夫人合春帖子  其二",
        "id": "9e52531c-e48d-4470-ab50-5969f0c51166"
    },
    {
        "author": "赵湘",
        "paragraphs": [
            "岁月乡关外，溪山螟色中。",
            "孤城秋闭雨，独客夜闻鸿。",
            "病使新髭出，贫令旧业空。",
            "思归不得梦，欹枕近梧桐。"
        ],
        "title": "新定旅馆中作",
        "id": "3602f395-e262-480e-bdac-e62aafcab5d2"
    },
    {
        "author": "赵湘",
        "paragraphs": [
            "叠浪浸天青，离愁望处生。",
            "雨余孤岛暝，花落一船横。",
            "岸远红兰湿，鱼狂白鸟惊。",
            "无人问行客，山寺莫钟声。"
        ],
        "title": "桐江晚望",
        "id": "7e3137ce-d869-4e23-b35e-86798b2bdf51"
    },
    {
        "author": "赵湘",
        "paragraphs": [
            "江城逢岁莫，独自倚楼台。",
            "积雪明孤岛，微阳在早梅。",
            "水摇冰欲泮，春近雁思回。",
            "故国还如此，归心但暗催。"
        ],
        "title": "莫冬新定郡楼闲望",
        "id": "6de34611-f40a-44ac-973d-9b8bb2078561"
    },
    {
        "author": "赵湘",
        "paragraphs": [
            "严子陵边水自流，夕阳无语倚松舟。",
            "乍逢风月羞为客，及到溪山识尽秋。",
            "移树断蝉初过雨，立沙孤雁偶随鸥。",
            "乡心旅思何人会，芦苇萧萧一笛幽。"
        ],
        "title": "秋晚舟泊桐江",
        "id": "4fc5ede7-5ff1-450c-87ca-64ccfe8c7dd9"
    },
    {
        "author": "赵湘",
        "paragraphs": [
            "三江风浪隔天台，想见当时赋咏才。",
            "近有高僧飞锡去，更无余事出山来。",
            "猿猱历历窥香火，日月纷纷付劫灰。",
            "我欲相期谈实相，东林何必谢刘雷。"
        ],
        "title": "寄国清处谦",
        "id": "61ddebb3-b79b-44ed-932b-dd3533ee8b36"
    },
    {
        "author": "赵湘",
        "paragraphs": [
            "游人行尽天台路，仙家杳杳知何处。",
            "惟有山前一派溪，落花依旧流春暮。"
        ],
        "title": "天台思古",
        "id": "d2875d4a-76c6-4cc7-a63a-4ec2bf1ba31e"
    },
    {
        "author": "赵湘",
        "paragraphs": [
            "盐邑沦此地，柘山岿其濒。",
            "复惊秦时女，化作湖上神。",
            "世事喜反覆，孰能识涯津。",
            "物变虽万殊，不惑固有人。"
        ],
        "title": "柘湖",
        "id": "34c19138-a90b-4fb1-8763-7a27fa8ab34a"
    },
    {
        "author": "赵湘",
        "paragraphs": [
            "胜事如飞去不还，无人更立白云间。",
            "西风落尽贝多叶，明月自来天竺山。",
            "巖桂影寒泉暗滴，玉炉香减藓空斑。",
            "孤猿亦有斜阳恨，莫道三声是等闲。"
        ],
        "title": "翻经台",
        "id": "921ea6e2-0133-43b2-8416-4d0e977554a1"
    },
    {
        "author": "赵湘",
        "paragraphs": [
            "不见寒山子，寒巖日欲曛。",
            "无人到深处，众木隠孤云。",
            "水照秋痕尽，霞明晚翠分。",
            "孤猿啼亦在，谁向此中闻。"
        ],
        "title": "望云巖",
        "id": "bbfe08b2-9743-4b49-bf9b-dcb7225eaa7d"
    },
    {
        "author": "赵湘",
        "paragraphs": [
            "十度花残一觉眠。"
        ],
        "title": "句  其一",
        "id": "910a8066-732f-4e41-bfa4-485b60bfbb74"
    },
    {
        "author": "赵湘",
        "paragraphs": [
            "天远草离离。"
        ],
        "title": "句  其二",
        "id": "83c548b8-4213-4c2c-9e97-0aa6ac63b171"
    },
    {
        "author": "赵湘",
        "paragraphs": [
            "诗题：和子华对雨有感（二首）首句：小桃凌乱逐东风，雪白朱红几万枝。"
        ],
        "title": "存目  其一",
        "id": "06588459-26e3-4d60-8cd4-8d5665ee56be"
    },
    {
        "author": "赵湘",
        "paragraphs": [
            "诗题：蒙惠拄杖及诗依韵奉答首句：藤枝既老解纵横。"
        ],
        "title": "存目  其二",
        "id": "ee4a1194-7bd9-4367-b9cf-d00037529284"
    },
    {
        "author": "赵湘",
        "paragraphs": [
            "诗题：蒙以诗惠水晶鲙辄次韵答谢首句：凝如宝匣开明镜。"
        ],
        "title": "存目  其三",
        "id": "0234fac2-29f5-4dd3-ac1f-c4cacede416b"
    },
    {
        "author": "赵湘",
        "paragraphs": [
            "诗题：闻太素绝食饮水颇甚清羸以诗奉招首句：曲肱饮水归寒士。"
        ],
        "title": "存目  其四",
        "id": "babd1616-a954-404b-91cf-3ac6df14e94e"
    },
    {
        "author": "魏野",
        "paragraphs": [
            "万物尽熙熙，郊天礼毕时。",
            "安边文教远，过海赦书迟。",
            "南牧虽无也，东封合有之。",
            "茅堂自歌咏，何必向丹墀。"
        ],
        "title": "乙巳岁郊天后作",
        "id": "248b7842-3f94-4316-aa71-a9954eea7438"
    },
    {
        "author": "魏野",
        "paragraphs": [
            "菊花原上立，村落雨晴初。",
            "晚吹清羣物，秋光澹太虚。",
            "空看新鴈字，不得故人书。",
            "犹頼华亭鹤，林闲伴索居。"
        ],
        "title": "秋日怀王专",
        "id": "eb512e32-43a4-4369-924a-2996ddab9c36"
    },
    {
        "author": "魏野",
        "paragraphs": [
            "美化何因见，民歌处处同。",
            "雨申诸县足，狱奏半年空。",
            "郡阁烟光里，人家霁色中。",
            "偶吟知浅拙，将献愧明公。"
        ],
        "title": "新晴书事上知府宋谏议",
        "id": "2a5476ab-b5de-4bb9-b16d-3836e9af0906"
    },
    {
        "author": "魏野",
        "paragraphs": [
            "动静不违书，如君始是儒。",
            "婢闲犹画卦，儿戏亦投壶。",
            "门冷僧长往，官清道更孤。",
            "吾君能大用，皇宋即唐虞。"
        ],
        "title": "赠岐贲推官",
        "id": "da2ff63b-48bd-4562-8b38-451b36aef600"
    },
    {
        "author": "魏野",
        "paragraphs": [
            "无才动圣君，养拙住山村。",
            "临事知闲贵，澄心觉道尊。",
            "成家书满屋，添口鹤生孙。",
            "仍喜多时雨，经春免灌园。"
        ],
        "title": "闲居书事",
        "id": "724b7e9b-4860-44c9-8edc-8c36a88a1079"
    },
    {
        "author": "魏野",
        "paragraphs": [
            "尽垂华发恋金门，独乞悬车未五旬。",
            "清世一般为隠逸，碧霄两处应星辰。",
            "绣衣脱下宁妨贵，锦帐眠来不称贫。",
            "潇洒易添新道气，光阴难改旧风神。",
            "老轻白傅方归洛，乱鄙黄公始避秦。",
            "象简岂同青竹杖，廌冠争胜白纶巾。",
            "世间名系昌朝客，物外衔称太华人。",
            "醉指鼇头为别业，吟夸仙掌是比邻。",
            "剑生尘土揩磨懒，书带烟岚晒曝频。",
            "石鼓晓听殊待漏，玉潭时看异迷津。",
            "琴怜徽外声弥澹，酒爱篘中味更醇。",
            "精细处方因疗鹤，等闲开食为迎宾。",
            "芝田女仆皆能采，兰佩儿童亦解纫。",
            "丹诀有灵还似性，诗篇无病恰如身。",
            "要君计想嫌弘景，弃室翻应笑子真。",
            "预祝全家上升日，愿停绛节许相亲。"
        ],
        "title": "寄赠华山致仕韩见素",
        "id": "1633b185-c43e-45ea-a8d7-93ee57884147"
    },
    {
        "author": "魏野",
        "paragraphs": [
            "深严相府绝纤埃，宴会寻常召不才。",
            "孙合有歌凝翠黛，召棠无讼锁青苔。",
            "凤池即看三回入，蜗舍曾蒙数度来。",
            "仍赐雅章惭继和，朱门将献又徘徊。"
        ],
        "title": "和呈寇相公见赠",
        "id": "572e236d-4f26-4e2b-913b-b6c42abf3f1a"
    },
    {
        "author": "魏野",
        "paragraphs": [
            "两度为霖六镇临，春残公暇宴棠阴。",
            "周瑜辩乐宁妨醉，裴度论兵不废吟。",
            "五色诏书丹凤降，十香御酒翠娥斟。",
            "野人每喜陪樽俎，三入唯愁阻访寻。"
        ],
        "title": "谢呈寇相公召宴",
        "id": "e231c71b-2617-4893-b6c5-28a59888e6b5"
    },
    {
        "author": "魏野",
        "paragraphs": [
            "文武禀全才，何人更可陪。",
            "有官居鼎鼐，无宅起楼台。",
            "圣主诗方和，亲王状始回。",
            "镇临求二陕，调燮辍三台。",
            "凤阁须重去，龙旌暂拥来。",
            "下车三度雨，上事数声雷。",
            "未暇瞻珪璧，先蒙访草莱。",
            "几思趋相府，恐惧复徘徊。"
        ],
        "title": "上知府寇相公",
        "id": "1b9aa0b3-232c-405e-bea2-a54b90d84e2e"
    },
    {
        "author": "魏野",
        "paragraphs": [
            "岳渎精英气，来钟积庆门。",
            "何时生上相，明日是中元。",
            "仙药宁无种，灵椿别有根。",
            "伫期三入后，一品见玄孙。"
        ],
        "title": "寇相公生辰二首  其一",
        "id": "f00b9490-436f-435e-9d55-9d03a8e947be"
    },
    {
        "author": "魏野",
        "paragraphs": [
            "弈世英髦命世贤，悬弧时节早秋天。",
            "蟾光望处将三五，凤历推来恰半千。",
            "功向清朝终突兀，寿同皇祚合连延。",
            "预愁来岁逢今日，不得中书献此篇。"
        ],
        "title": "寇相公生辰二首  其二",
        "id": "1307b56c-a331-4df3-9c1f-b6a3a3c56680"
    },
    {
        "author": "魏野",
        "paragraphs": [
            "昼睡方浓向竹斋，柴门日午尚慵开。",
            "惊回一觉游仙梦，村巷传呼宰相来。"
        ],
        "title": "谢知府寇相公降访  其一",
        "id": "d8f2028b-2660-4090-9ddb-958f3bad580c"
    },
    {
        "author": "魏野",
        "paragraphs": [
            "中书两入寇尚书，出镇雄藩半载余。",
            "棠树阴中无讼听，闲骑宝马到茅庐。"
        ],
        "title": "谢知府寇相公降访  其二",
        "id": "aef05eaf-961a-4623-b332-383b8feb9c6c"
    },
    {
        "author": "魏野",
        "paragraphs": [
            "宋朝元老更谁先，已咏功成二十年。",
            "好去上天辞将相，归来平地作神仙。",
            "坐看云岫资闲兴，卧听霓裳引醉眠。",
            "多少年辰献诗者，应无真祷似狂篇。"
        ],
        "title": "寇相公生辰因有寄献",
        "id": "3a9973d1-9941-4aa1-a0b9-5e65d035d7de"
    },
    {
        "author": "魏野",
        "paragraphs": [
            "林中独坐欲中宵，落叶纷纷触坏袍。",
            "月影渐移蛩韵急，露华初上鹤声高。",
            "四时催老秋偏感，万事萦心夜更劳。",
            "犹頼清风知我意，频吹庭竹助萧骚。"
        ],
        "title": "和臧奎秋夜书怀",
        "id": "711f8e21-a96d-4d8a-90cb-e8a637adbd23"
    },
    {
        "author": "魏野",
        "paragraphs": [
            "星辰虽应碧虚中，富贵情疏道气融。",
            "遶野云烟陪淡薄，入衙山水学清通。",
            "申湖静泛孤舟月，棠树凉生一扇风。",
            "却有祖先难似处，献诗民住乐郊东。"
        ],
        "title": "上知府袁刑部",
        "id": "30a05cbd-8673-40da-8bad-f79c3e7cf326"
    },
    {
        "author": "魏野",
        "paragraphs": [
            "鹤色纱蒙乌府寄，裁衣不称著林中。",
            "水亭君有亲题处，留待他时染碧笼。"
        ],
        "title": "谢薛端公寄惠素纱",
        "id": "05933a81-0f79-4d3e-82d7-bad4a81eb5a2"
    },
    {
        "author": "魏野",
        "paragraphs": [
            "太白空来数百年，贯之今称隠其闲。",
            "静应笑我藏名拙，惹得人多到竹关。"
        ],
        "title": "寄俞太中山人",
        "id": "2e64b22d-6923-48bf-bc1d-4fee26483fcd"
    },
    {
        "author": "魏野",
        "paragraphs": [
            "往哲英灵在，重生出镇初。",
            "傅巖存旧迹，棠树认前居。",
            "美化民歌实，流言帝觉虚。",
            "暂来淹外郡，再入老中书。",
            "善欲皆升举，奸思尽剪除。",
            "登科嗤负鼎，避事鄙悬车。",
            "权助天生杀，才随道卷舒。",
            "百官凭整肃，万物待吹嘘。",
            "接士殊龙板，寻僧却隼旟。",
            "嘉谋常启沃，谏草旋焚如。",
            "赤子方安枕，黄巾亦荷锄。",
            "囚无经宿禁，农有数年储。",
            "山势朝衙署，河声贯里闾。",
            "野人携此咏，将献几踌躇。"
        ],
        "title": "上知府赵侍郎二首  其一",
        "id": "de450e1a-0516-4b38-90ff-221251e5f94c"
    },
    {
        "author": "魏野",
        "paragraphs": [
            "坐棠虚庙堂，俗亦似身康。",
            "药按仙方炼，茶开御印尝。",
            "吏因呈案惧，民为立碑忙。",
            "公退无余事，逍遥只道装。"
        ],
        "title": "上知府赵侍郎二首  其二",
        "id": "5bbb5176-0f74-4ff0-aec9-3621d3908a3f"
    },
    {
        "author": "魏野",
        "paragraphs": [
            "一月天不暖，前村到岂能。",
            "闲闻啄木鸟，疑是打门僧。",
            "松色浓经雪，溪声涩带冰。",
            "吟余还默坐，稚子问慵应。"
        ],
        "title": "冬日书事",
        "id": "c03b82ff-9861-4e23-8ef3-510d5a0789f4"
    },
    {
        "author": "魏野",
        "paragraphs": [
            "乍认庭前青藓合，深疑鉴里翠钿稠。",
            "莫嫌生处波澜小，免得漂然逐众流。"
        ],
        "title": "盆池萍",
        "id": "8316f85f-2357-48c1-8c23-ab6fdb439858"
    },
    {
        "author": "魏野",
        "paragraphs": [
            "棠树阴中来得得，莲花峰下去迟迟。",
            "好将门外巖磨取，为刻西巡御赐诗。"
        ],
        "title": "留题敷水李先生隠居",
        "id": "0c410780-faec-4727-9b79-e3fb2102d706"
    },
    {
        "author": "魏野",
        "paragraphs": [
            "千骑萧萧晓发时，雨先一夜洒长岐。",
            "尽知暂去临鹑野，即看重来向凤池。",
            "函谷乱花明剑珮，灞桥垂柳拂旌旗。",
            "不同调鼎民皆乐，秦甸欢呼陕服悲。"
        ],
        "title": "送赵侍郎移镇长安",
        "id": "f42dd139-2703-4a2d-bffa-da55c7493400"
    },
    {
        "author": "魏野",
        "paragraphs": [
            "声华籍籍祖风存，况佐风流谢使君。",
            "健笔想无诗债负，漏巵应少酒知闻。",
            "趣装剑懒从人借，谒庙香非为己焚。",
            "好对前山思节俭，夷齐饿死舜耕耘。"
        ],
        "title": "送王专推官赴任河中",
        "id": "f6fedb98-d5f8-4b3d-9819-dbca6c359947"
    },
    {
        "author": "魏野",
        "paragraphs": [
            "红莲客惠碧云篇，未及他山买石镌。",
            "且选眼前麄竹上，和烟大刻两三联。"
        ],
        "title": "酬薛田推官见赠",
        "id": "5593cd4b-3d2d-4ed8-a1bd-9878b1fe1ad6"
    }
]   }
]